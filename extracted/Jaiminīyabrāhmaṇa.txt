{JB, 1, 1}
tat āhuḥ kena juhoti kasmin hūyate iti | [JB, 1, 1 644484_1]
prāṇena eva juhoti | [JB, 1, 1 644485_1]
prāṇe hūyate | [JB, 1, 1 644485_2]
tat yat etat agnīn manthanti prāṇān janayanti | [JB, 1, 1 644486_1]
tat yāvat vai manthanti na tarhi prāṇiti | [JB, 1, 1 644487_1]
araṇyoḥ eva asya tarhi prāṇāḥ bhavanti | [JB, 1, 1 644488_1]
tasya vai mathyamānasya bhasma avaśīyate | [JB, 1, 1 644489_1]
annam eva asya tat jāyate | [JB, 1, 1 644490_1]
annam me etat ajani iti eva tat vidyāt | [JB, 1, 1 644491_1]
dhūmaḥ anu ninardati | [JB, 1, 1 644492_1]
manaḥ eva asya tat jāyate | [JB, 1, 1 644493_1]
manaḥ me etat ajani iti eva tat vidyāt | [JB, 1, 1 644494_1]
aṅgāraḥ anu nirvartate | [JB, 1, 1 644495_1]
cakṣuḥ eva asya tat jāyate | [JB, 1, 1 644496_1]
cakṣuḥ me etat ajani iti eva tat vidyāt | [JB, 1, 1 644497_1]
saḥ eṣaḥ aṅgāraḥ etāni bhasmāni grasate | [JB, 1, 1 644498_1]
yathā kumāraḥ jātaḥ stanam abhipadyeta tathā tiryaṅ visarpati | [JB, 1, 1 644499_1]
śrotram eva asya tat jāyate | [JB, 1, 1 644500_1]
śrotram me etat ajani iti eva tat vidyāt | [JB, 1, 1 644501_1]
upari tṛṇāni dhunoti | [JB, 1, 1 644502_1]
prāṇaḥ eva asya sa jāyate | [JB, 1, 1 644503_1]
prāṇaḥ me eṣaḥ ajani iti eva tat vidyāt | [JB, 1, 1 644504_1]
bhās iti uddīpyate | [JB, 1, 1 644505_1]
vāc eva asya sā jāyate | [JB, 1, 1 644506_1]
vāc me eṣā jani iti eva tat vidyāt | [JB, 1, 1 644507_1]
saḥ etān pañca prāṇān janayate | [JB, 1, 1 644508_1]
tān tredhā vyūhya devān kṛtvā teṣu juhvat āste | [JB, 1, 1 644509_1]
devāḥ ha eva asya devāḥ bhavanti | [JB, 1, 1 644510_1]
ime tu eva asya devāḥ bhavanti yeṣu juhvat āste | [JB, 1, 1 644511_1]
{JB, 1, 2}
tat yat āhuḥ kena juhoti kasmin hūyate iti prāṇena eva juhoti prāṇe hūyate | [JB, 1, 2 644512_1]
tat etat annam prāṇe juhoti | [JB, 1, 2 644512_2]
imān hi prāṇān abhivardhayamānaḥ teṣu juhvat āste | [JB, 1, 2 644513_1]
atha etat ha vāva brāhmaṇasya svam yat haviḥ | [JB, 1, 2 644514_1]
tat ātman nidhatte eṣu amṛteṣu prāṇeṣu | [JB, 1, 2 644515_1]
tat asya ātman nihitam na pramīyate | [JB, 1, 2 644516_1]
yadā vai manaḥ utkrāmati yadā prāṇaḥ yadā cakṣuḥ yadā śrotram yadā vāc etān eva agnīn abhigacchati | [JB, 1, 2 644517_1]
atha asya idam śarīram eteṣu eva agniṣu anupravidhyanti | [JB, 1, 2 644518_1]
asmāt vai tvam ajāyathāḥ eṣa tvat jāyatām svāhā iti | [JB, 1, 2 644518_2]
saḥ atas āhuti mayaḥ manaḥ mayaḥ prāṇa mayaḥ cakṣuḥ mayaḥ śrotra mayaḥ vāc mayaḥ ṛk mayaḥ yajuḥ mayaḥ sāma mayaḥ brahma mayaḥ hiraṇmayaḥ amṛtaḥ sambhavati | [JB, 1, 2 644519_1]
amṛtāḥ ha eva asya prāṇāḥ bhavanti | [JB, 1, 2 644520_1]
amṛta śarīram idam kurute | [JB, 1, 2 644521_1]
saḥ amṛta tvam gacchati yaḥ evam vidvān agnihotram juhoti | [JB, 1, 2 644522_1]
{JB, 1, 3}
prajāpatiḥ sahasra saṃvatsaram āsta | [JB, 1, 3 644523_1]
sa sapta śatāni varṣāṇām samāpya imām eva jitim ajayat yā asya iyam jitiḥ tām | [JB, 1, 3 644524_1]
sa svargam lokam ārohan devān abravīt etāni yūyam trīṇi śatāni varṣāṇām samāpayātha iti | [JB, 1, 3 644525_1]
tathā iti | [JB, 1, 3 644526_1]
te trīṇi śatāni varṣāṇām samāpya tām u eva jitim ajayan yām prajāpatiḥ ajayat | [JB, 1, 3 644527_1]
te ete sarve eva prajāpati mātrāḥ ayam ayam iti | [JB, 1, 3 644528_1]
te abruvan deva śarīraiḥ vai idam amṛta śarīraiḥ samāpāma na vai idam manuṣyāḥ samāpsyanti eta imam yajñam saṃbharāma iti | [JB, 1, 3 644529_1]
tam saṃvatsaram abhisamabharan | [JB, 1, 3 644532_1]
te abruvan mahat vai idam sam eva bharāma iti | [JB, 1, 3 644533_1]
tam dvādaśa aham abhisamabharan | [JB, 1, 3 644534_1]
te abruvan mahat vai idam sam eva bharāma iti | [JB, 1, 3 644535_1]
tam pṛṣṭhyam ṣaḍaham abhisamabharan | [JB, 1, 3 644536_1]
te abruvan mahat vai idam sam eva bharāma iti | [JB, 1, 3 644537_1]
{JB, 1, 4}
tam trirātram tam dvirātram tam aptoryāmam tam atirātram tam vājapeyam tam ṣoḍaśinam tam ukthyam tam agniṣṭomam tam iṣṭi paśubandhān tam cāturmāsyāni tam darśapūrṇamāsau | [JB, 1, 4 644538_1]
tam ete agnihotra āhutī abhisamabharan | [JB, 1, 4 644538_2]
saḥ atas na parājayata | [JB, 1, 4 644539_1]
etat vai aparājitam yat agnihotram | [JB, 1, 4 644540_1]
na ha vai parājayate yaḥ evam veda | [JB, 1, 4 644541_1]
agniḥ jyotiḥ jyotiḥ agniḥ svāhā iti aṣṭa akṣareṇa juhoti | [JB, 1, 4 644543_1]
aṣṭa akṣarā gāyatrī | [JB, 1, 4 644544_1]
tat eva prātassavanam | [JB, 1, 4 644545_1]
manasā niṣkevalyena uttarām āhutim juhoti | [JB, 1, 4 644546_1]
tat eva mādhyaṃdinam savanam | [JB, 1, 4 644547_1]
upamṛṣṭe prāśnāti | [JB, 1, 4 644548_1]
tat eva tṛtīyasavanam | [JB, 1, 4 644549_1]
lelihitam iva hi tat tṛtīyasavanam | [JB, 1, 4 644550_1]
upariṣṭāt apaḥ upaspṛśati | [JB, 1, 4 644551_1]
avabhṛthaḥ eva asya sa | [JB, 1, 4 644552_1]
sa yat ete sāyamāhutī juhoti etābhyām eva asya āhutibhyām sarvaiḥ etaiḥ yajña kratubhiḥ iṣṭam bhavati | [JB, 1, 4 644553_1]
atha yat ete prātarāhutī juhoti etābhyām eva asya āhutibhyām sarvaiḥ etaiḥ yajña kratubhiḥ iṣṭam bhavati | [JB, 1, 4 644554_1]
tat etat aparyantam yat agnihotram | [JB, 1, 4 644555_1]
{JB, 1, 5}
atha paśu kāmaḥ sāyam paśuṣu sameteṣu agnihotram juhuyāt | [JB, 1, 5 644556_1]
brahma vai agnihotram | [JB, 1, 5 644557_1]
brahmaṇā eva etat paśūn parigṛhṇāti | [JB, 1, 5 644558_1]
avisṛṣṭeṣu prātar | [JB, 1, 5 644559_1]
brahma vai agnihotram | [JB, 1, 5 644560_1]
brahmaṇā eva etat paśūn parigṛhṇāti | [JB, 1, 5 644561_1]
saḥ etān brahmaṇā ubhayatas paśūn parigṛhṇīte | [JB, 1, 5 644562_1]
ava paśūn runddhe | [JB, 1, 5 644563_1]
bahu paśuḥ bhavati | [JB, 1, 5 644564_1]
atha svarga kāmaḥ dvau samudrau a caryau vitatau mahāntau āvarīvartete pathā iva padau iti | [JB, 1, 5 644565_1]
dvau ha eva samudrau a caryau ahar ca eva rātriḥ ca | [JB, 1, 5 644567_1]
te ye naktam juhvati rātrim eva te samudram praviśanti | [JB, 1, 5 644568_1]
atha ye udite juhvati ahar eva te samudram praviśanti | [JB, 1, 5 644569_1]
tayoḥ vai etayoḥ atyayanam asti yathā vaiṣacam vā syāt setoḥ vā saṃkramaṇam astamite purā tamisrāyai su vyuṣṭāyām purā udayāt | [JB, 1, 5 644570_1]
{JB, 1, 6}
atha u ha etau śyāma śabalau eva yat ahar rātre | [JB, 1, 6 644571_1]
ahar vai śabalaḥ | [JB, 1, 6 644572_1]
rātriḥ śyāmaḥ | [JB, 1, 6 644572_2]
te ye naktam juhvati rātrim eva te śyāmam praviśanti | [JB, 1, 6 644573_1]
atha ye udite juhvati ahar eva te śabalam praviśanti | [JB, 1, 6 644574_1]
tayoḥ etat eva atyayanam astamite purā tamisrāyai su vyuṣṭāyām purā udayāt | [JB, 1, 6 644575_1]
atha u ha eṣu savitā eva dyumnaḥ | [JB, 1, 6 644576_1]
savitā vai prajāpatiḥ | [JB, 1, 6 644577_1]
prajāpatiḥ viśve devāḥ | [JB, 1, 6 644578_1]
prajāpatau eva asya tat viśveṣu deveṣu hutam bhavati | [JB, 1, 6 644579_1]
tat etat prājāpatyam yat agnihotram | [JB, 1, 6 644580_1]
atha yat etat prātar prabhāti etasmin vai dyumne prajāpatiḥ prajāḥ prajanayāṃcakāra | [JB, 1, 6 644581_1]
savitā vai prajāpatiḥ | [JB, 1, 6 644582_1]
prajāpatiḥ viśve devāḥ | [JB, 1, 6 644583_1]
prajāpatau eva asya tat viśveṣu deveṣu hutam bhavati | [JB, 1, 6 644584_1]
tat etat vaiśvadevam yat agnihotram | [JB, 1, 6 644585_1]
atha u ha etat ahar rātre saṃdhattaḥ | [JB, 1, 6 644586_1]
annam vai agnihotram | [JB, 1, 6 644587_1]
annādyam eva etat ahar rātrayoḥ mukhataḥ apidadhāti | [JB, 1, 6 644588_1]
evam eva punar prātar saṃdhattaḥ | [JB, 1, 6 644589_1]
annam vai agnihotram | [JB, 1, 6 644590_1]
annādyam eva etat ahar rātrayoḥ mukhataḥ apidhāya etau punarmṛtyū atimucyate yat ahar rātre | [JB, 1, 6 644591_1]
{JB, 1, 7}
asau vai ādityaḥ astam yan ṣoḍhā vimrocati | [JB, 1, 7 644592_1]
vyamrucat iti ha sma vai etam pūrve purāṇinaḥ ācakṣate | [JB, 1, 7 644593_1]
atha etarhi nyamrucat iti | [JB, 1, 7 644594_1]
sa vai eṣaḥ astam yan brāhmaṇam eva śraddhayā praviśati payasā paśūn tejasā agnim ūrjā oṣadhīḥ rasena apaḥ svadhayā vanaspatīn | [JB, 1, 7 644595_1]
sa yat brāhmaṇaḥ agnihotra pātrāṇi nirṇenekti yat pariceṣṭati yayā eva enam śraddhayā praviṣṭaḥ bhavati tām eva asmin tat saṃbharati | [JB, 1, 7 644596_1]
atha yat payaḥ duhanti yena payasā paśūn praviṣṭaḥ bhavati tat eva asmin tat saṃbharati | [JB, 1, 7 644597_1]
atha yat aṅgārān nirūhati yena tejasā agnim praviṣṭaḥ bhavati tat eva asmin tat saṃbharati | [JB, 1, 7 644598_1]
atha yat tṛṇena avadyotayati yayā ūrjā oṣadhīḥ praviṣṭaḥ bhavati tām eva asmin tat saṃbharati | [JB, 1, 7 644599_1]
atha yat apaḥ pratyānayati yena rasena apaḥ praviṣṭaḥ bhavati tam eva asmin tat saṃbharati | [JB, 1, 7 644600_1]
atha yat samidham abhyādadhāti yayā svadhayā vanaspatīn praviṣṭaḥ bhavati tām eva asmin tat saṃbharati | [JB, 1, 7 644601_1]
{JB, 1, 8}
tam evam saṃbhṛtya sāyam juhoti | [JB, 1, 8 644602_1]
sa tām garbha kṛtaḥ rātrim vasati | [JB, 1, 8 644603_1]
evam eva punar saṃbhṛtya prātar juhoti | [JB, 1, 8 644604_1]
tam janayati | [JB, 1, 8 644605_1]
saḥ asya jāyamānaḥ eva sarvam pāpmānam apahanti | [JB, 1, 8 644606_1]
devāḥ vai prajāpateḥ ajāyanta | [JB, 1, 8 644607_1]
eṣaḥ u evaṃvidaḥ jāyate | [JB, 1, 8 644608_1]
sa yāvantam prajāpatiḥ lokam ajayat tāvantam jayati | [JB, 1, 8 644609_1]
atha u ha īkṣate ayam vāva mām anuṣṭhyā saṃbharati hanta ayam sa aṅgaḥ sa tanuḥ a vihrutaḥ jarasam gacchatu iti | [JB, 1, 8 644610_1]
sa ha sa aṅgaḥ eva sa tanuḥ a vihrutaḥ jarasam gacchati | [JB, 1, 8 644611_1]
atha u ha īkṣate ayam vāva mām anuṣṭhyā veda hanta imam eva āviśāni iti | [JB, 1, 8 644612_1]
sa ha evaṃvidam eva āviśati | [JB, 1, 8 644613_1]
saḥ eṣa vai ekaḥ vīraḥ yaḥ eṣa tapati | [JB, 1, 8 644614_1]
eṣaḥ indraḥ | [JB, 1, 8 644614_2]
eṣa prajāpatiḥ | [JB, 1, 8 644614_3]
etasmin ha asya tat hutam bhavati yaḥ evam vidvān agnihotram juhoti | [JB, 1, 8 644615_1]
{JB, 1, 9}
yat ha vai ahnā pāpam kriyate ādityaḥ tat kārayati yat rātryā agniḥ tat | [JB, 1, 9 644616_1]
tau abrūtām ittham ced vai bhaviṣyāvaḥ na vai tarhi śakṣyāvaḥ prajāḥ bhartum hanta annam eva asāva anyonyasmin eva ātmānam juhavāva iti | [JB, 1, 9 644618_1]
sa yat ādityaḥ astam eti agnau eva tat ātmānam juhoti | [JB, 1, 9 644619_1]
sa yat kim ca ādityaḥ ahnā pāpam karoti tat asya agniḥ rātryā apahanti | [JB, 1, 9 644620_1]
ādityam udyantam agniḥ anūdeti | [JB, 1, 9 644621_1]
āditye eva tat ātmānam juhoti | [JB, 1, 9 644622_1]
sa yat kim ca agniḥ rātryā pāpam karoti tat asya ādityaḥ ahnā apahanti | [JB, 1, 9 644623_1]
sa yathā ahiḥ ahi chavyai nirmucyeta yathā muñjāt iṣīkām vivṛhet evam eva sarvasmāt pāpmanaḥ nirmucyete sa yaḥ evam vidvān agnihotram juhoti | [JB, 1, 9 644624_1]
{JB, 1, 10}
sāyamāhutyā eva yat kim ca ahnā pāpam karoti tat asya agniḥ rātryā apahanti | [JB, 1, 10 644625_1]
prātarāhutyā eva yat kim ca rātryā pāpam karoti tat asya ādityaḥ ahnā apahanti | [JB, 1, 10 644626_1]
sa yathā ahiḥ ahi chavyai nirmucyeta yathā muñjāt iṣīkām vivṛhet evam eva sarvasmāt pāpmanaḥ nirmucyate | [JB, 1, 10 644627_1]
tat yathā hiraṇye dhmāte na kaścana nyaṅgaḥ pāpmā pariśiṣyate evam ha eva asmin na kaścana nyaṅgaḥ pāpmā pariśiṣyate yaḥ evam vidvān agnihotram juhoti | [JB, 1, 10 644628_1]
{JB, 1, 11}
atha ha sma āha nagarī jānaśruteyaḥ asau vai ādityaḥ astam yan agnim eva yonim praviśati iti | [JB, 1, 11 644629_1]
sa yat ete sāyamāhutī juhoti etasya eva tat ādityasya pṛṣṭhe pratitiṣṭhati | [JB, 1, 11 644630_1]
yathā ubhaya padī pratitiṣṭhet tādṛś tat | [JB, 1, 11 644630_2]
tat | [JB, 1, 11 644630_3]
atha yat ete prātarāhutī juhoti utthāpayati eva enam tābhyām | [JB, 1, 11 644631_1]
sa yathā hastī hasti āsanam upari āsīnam ādāya uttiṣṭhet evam eva eṣā devatā etat vidvāṃsam juhvatam ādāya udeti | [JB, 1, 11 644632_1]
sā enam tam lokam gamayati yaḥ etasyai yatas param na asti | [JB, 1, 11 644633_1]
sa yat kim ca parācīnam ādityāt tat amṛtam | [JB, 1, 11 644634_1]
tat abhijayati | [JB, 1, 11 644634_2]
atha yat arvācīnam ādityāt ahorātre tat upamathnītaḥ yathā reṣmā upamathnīyāt evam | [JB, 1, 11 644635_1]
bahavaḥ ha vai ādityāt parāñcaḥ lokāḥ | [JB, 1, 11 644636_1]
te asya sarve āptāḥ bhavanti te jitāḥ teṣu asya sarveṣu kāma cāraḥ bhavati yaḥ evam vidvān agnihotram juhoti | [JB, 1, 11 644637_1]
{JB, 1, 12}
devāḥ vai mṛtyunā samayatanta | [JB, 1, 12 644639_1]
sa yaḥ ha sa mṛtyuḥ agniḥ eva sa | [JB, 1, 12 644640_1]
te abruvan eta imam jigīṣāma iti | [JB, 1, 12 644641_1]
te abruvan ājya āhutim juhavāma tayā enam jigīṣāma iti | [JB, 1, 12 644642_1]
tathā iti | [JB, 1, 12 644643_1]
te ājya āhutim ajuhavuḥ | [JB, 1, 12 644644_1]
tām annam akuruta | [JB, 1, 12 644645_1]
tām pratyudadīpyata | [JB, 1, 12 644645_2]
tasmāt yatra ājya āhutim juhvati pratyuddīpyate eva | [JB, 1, 12 644646_1]
te abruvan paśu āhutim juhavāma tayā enam jigīṣāma iti | [JB, 1, 12 644647_1]
tathā iti | [JB, 1, 12 644648_1]
te paśum ālabhya medaḥ samavadāya paśu āhutim ajuhavuḥ | [JB, 1, 12 644649_1]
tām annam akuruta | [JB, 1, 12 644650_1]
tām pratyudadīpyata | [JB, 1, 12 644650_2]
tasmāt yatra paśu āhutim juhvati pratyuddīpyate eva | [JB, 1, 12 644651_1]
te abruvan kṣīra āhutim juhavāma tayā enam jigīṣāma iti | [JB, 1, 12 644652_1]
tathā iti | [JB, 1, 12 644653_1]
te kṣīra āhutim ajuhavuḥ | [JB, 1, 12 644654_1]
tayā enam ajayan | [JB, 1, 12 644655_1]
tasmāt yatra kṣīra āhutim juhvati aṅgārāḥ eva bhavanti | [JB, 1, 12 644656_1]
te abruvan ajeṣma vai enam annena hanta anapajayyam jigīṣāma iti | [JB, 1, 12 644657_1]
{JB, 1, 13}
te abruvan soma āhutim juhavāma tayā enam jigīṣāma iti | [JB, 1, 13 644658_1]
tathā iti | [JB, 1, 13 644659_1]
te somena ayajanta | [JB, 1, 13 644660_1]
te soma āhutim ajuhavuḥ | [JB, 1, 13 644661_1]
tayā enam prājayan | [JB, 1, 13 644662_1]
tasmāt yatra soma āhutim juhvati aṅgārāḥ eva bhavanti | [JB, 1, 13 644663_1]
sa yaḥ evam vidvān ājya āhutim ca paśu āhutim ca juhoti priyam eva asya tena dhāma upagacchati | [JB, 1, 13 644664_1]
atha yat kṣīra āhutim juhoti jayati eva enam tena | [JB, 1, 13 644665_1]
atha yat soma āhutim juhoti yathā jitvā prajayet tādṛś tat | [JB, 1, 13 644666_1]
saḥ etau punarmṛtyū atimucyate yat ahar rātre | [JB, 1, 13 644667_1]
{JB, 1, 14}
prāṇāya tvā iti samidham abhyādadhāti | [JB, 1, 14 644668_1]
apāne amṛtam adhām svāhā iti juhoti | [JB, 1, 14 644669_1]
atha srucam abhimṛśati hṛdayam pretiḥ manaḥ saṃtatiḥ cakṣuḥ ānatiḥ śrotram upanatiḥ vāc āgatiḥ pratītam devebhyaḥ juṣṭam havyam asthāt amṛte mām adhāt ā mām prāṇāḥ viśantu bhūyase sukṛtāya iti | [JB, 1, 14 644670_1]
sa ha bhūyaḥ eva sukṛtam karoti | [JB, 1, 14 644674_1]
atha u ha enam amuṣmin loke na pāpī vāc āgacchati yaḥ evam vidvān agnihotram juhoti | [JB, 1, 14 644675_1]
{JB, 1, 15}
tat āhuḥ yat jīvan puruṣaḥ karoti eva sādhu karoti pāpam kā tayoḥ duṣkṛta sukṛtayoḥ vyāvṛttiḥ iti | [JB, 1, 15 644676_1]
yat ha vai jīvan puruṣaḥ sādhu karoti prāṇān tat abhisaṃpadyate | [JB, 1, 15 644677_1]
atha yat duṣkṛtam śarīram tat | [JB, 1, 15 644678_1]
sa yat asmāt lokāt evaṃvid praiti tasya prāṇena saha sukṛtam utkrāmati śarīreṇa saha duṣkṛtam hīyate | [JB, 1, 15 644679_1]
tat āhuḥ durviditam vai tat yadā martyavān duṣkṛtena saha vasāt yaḥ vai etena jīvan eva vyāvartate tat su viditam iti | [JB, 1, 15 644680_1]
tat vai etat agnihotram eva abhisaṃpadyate | [JB, 1, 15 644682_1]
{JB, 1, 16}
manaḥ vai anu prāṇāḥ | [JB, 1, 16 644683_1]
vācam anu ātmā | [JB, 1, 16 644683_2]
sa yat vācā pūrvām āhutim juhoti manasā uttarām tat duṣkṛta sukṛte vyāvartayati | [JB, 1, 16 644684_1]
tasmāt āhuḥ na ete āhutī saṃsṛjye duṣkṛta sukṛte hi etābhyām vyāvartayati iti | [JB, 1, 16 644685_1]
sa yat sāyamāhutyoḥ vācā pūrvām āhutim juhoti yat eva ahnā pāpam karoti tasmāt eva tayā vyāvartate | [JB, 1, 16 644687_1]
atha yat manasā uttarām yat eva rātryā pāpam karoti tasmāt eva tayā vyāvartate | [JB, 1, 16 644688_1]
atha yat prātarāhutyoḥ vācā pūrvām āhutim juhoti yat eva rātryā pāpam karoti tasmāt eva tayā vyāvartate | [JB, 1, 16 644689_1]
atha yat manasā uttarām yat eva ahnā pāpam karoti tasmāt eva tayā vyāvartate | [JB, 1, 16 644690_1]
{JB, 1, 17}
dve ha vāva yonī | [JB, 1, 17 644692_1]
deva yoniḥ ha eva anyā manuṣya yoniḥ anyā | [JB, 1, 17 644693_1]
dvau u ha eva lokau | [JB, 1, 17 644694_1]
deva lokaḥ ha eva anyaḥ manuṣya lokaḥ anyaḥ | [JB, 1, 17 644695_1]
sā yā manuṣya yoniḥ manuṣya loke eva sa | [JB, 1, 17 644696_1]
tat striyai prajananam | [JB, 1, 17 644697_1]
atas adhi prajāḥ prajāyante | [JB, 1, 17 644698_1]
tasmāt u kalyāṇīm jāyām iccheta kalyāṇe me ātmā saṃbhavāt iti | [JB, 1, 17 644699_1]
tasmāt u jāyām jugupset na id mama yonau mama loke anyaḥ saṃbhavāt iti | [JB, 1, 17 644700_1]
tasya vai sambhaviṣyataḥ prāṇāḥ agre praviśanti atha retaḥ sicyate | [JB, 1, 17 644701_1]
saḥ imān prāṇān ākāśān abhinirvartate | [JB, 1, 17 644702_1]
tasmāt u samānasya eva retasaḥ sataḥ yādṛśaḥ eva bhavati tādṛśaḥ jāyate | [JB, 1, 17 644703_1]
atha eṣā deva yoniḥ deva lokaḥ yat āhavanīyaḥ | [JB, 1, 17 644704_1]
eṣā ha vai deva yoniḥ deva lokaḥ | [JB, 1, 17 644705_1]
tasmāt yaḥ gārhapatye juhuyāt akṛtam karoti iti eva enam manyeran | [JB, 1, 17 644706_1]
sa yat juhoti yaḥ sādhu karoti etasyām eva enat deva yonau ātmānam siñcati | [JB, 1, 17 644707_1]
saḥ asya ātmā amuṣmin āditye sambhavati | [JB, 1, 17 644708_1]
sa ha evam vidvān dvi ātmā dvi yoniḥ | [JB, 1, 17 644709_1]
eka ātmā ha eva eka yoniḥ etat a vidvān | [JB, 1, 17 644710_1]
sa yad asmāl lokād evaṃvit praiti | [JB, 1, 17 20]
{JB, 1, 18}
tasya prāṇaḥ prathamaḥ utkrāmati | [JB, 1, 18 644712_1]
sa ha iyattām devebhyaḥ ācaṣṭe iyat asya sādhu kṛtam iyat pāpam iti | [JB, 1, 18 644713_1]
atha ha ayam dhūmena saha ūrdhvaḥ utkrāmati | [JB, 1, 18 644714_1]
tasya ha etasya ṛtavaḥ dvārapāḥ | [JB, 1, 18 644715_1]
tebhyaḥ ha etena prabruvīta | [JB, 1, 18 644716_1]
vicakṣaṇād ṛtavo reta ābhṛtam ardhamāsyaṃ prasutāt pitryāvatas taṃ mā puṃsi kartary erayadhvaṃ puṃsaḥ kartur mātary āsiṣikta | [JB, 1, 18 3.2]
sa upajāyopajāyamāno dvādaśena trayodaśopamāsaḥ saṃ tad vide prati tad vide 'haṃ taṃ mā ṛtavo 'mṛta ānayadhvam iti | [JB, 1, 18 4.1]
tam ha ṛtavaḥ ānayante | [JB, 1, 18 644719_1]
yathā vidvān vidvāṃsam yathā jānan jānantam evam ha enam ṛtavaḥ ānayante | [JB, 1, 18 644720_1]
tam ha atyarjayante | [JB, 1, 18 644721_1]
sa ha etam āgacchati tapantam | [JB, 1, 18 644722_1]
tam ha āgatam pṛcchati kaḥ tvam asi iti | [JB, 1, 18 644723_1]
sa yaḥ ha nāmnā vā gotreṇa vā prabrūte tam ha āha yaḥ te ayam mayi ātmā abhūt eṣa te saḥ iti | [JB, 1, 18 644724_1]
tasmin ha ātman pratipatte ṛtavaḥ saṃpalāyya pad gṛhītam apakarṣanti | [JB, 1, 18 644725_1]
tasya ha ahorātre lokam āpnutaḥ | [JB, 1, 18 644726_1]
tasmai u ha etena prabruvīta kaḥ aham asmi suvar tvam sa tvām svargyam svar agām iti | [JB, 1, 18 644727_1]
kaḥ ha vai prajāpatiḥ | [JB, 1, 18 644729_1]
atha ha evaṃvid eva suvargaḥ | [JB, 1, 18 644730_1]
sa hi suvar gacchati | [JB, 1, 18 644731_1]
tam ha āha yaḥ tvam asi saḥ aham asmi yaḥ aham asmi sa tvam asi ehi iti | [JB, 1, 18 644732_1]
saḥ etam eva su kṛta rasam apyeti | [JB, 1, 18 644734_1]
tasya putrāḥ dāyam upayanti pitaraḥ sādhu kṛtyām | [JB, 1, 18 644735_1]
sa ha evam vidvān dvi ātmā dvi dāyaḥ | [JB, 1, 18 644736_1]
eka ātmā ha eva eka dāyaḥ etat a vidvān agnihotram juhoti | [JB, 1, 18 644737_1]
{JB, 1, 19}
vāc vai agnihotrī | [JB, 1, 19 644738_1]
tasyai manaḥ eva vatsaḥ | [JB, 1, 19 644739_1]
manasā vai vācam prattām duhre | [JB, 1, 19 644740_1]
vatsena vai mātaram prattām duhre | [JB, 1, 19 644741_1]
tat vai idam manaḥ pūrvam yat paścāt vāc anveti | [JB, 1, 19 644742_1]
tasmāt vatsam pūrvam yantam paścāt mātā anveti | [JB, 1, 19 644743_1]
hṛdayam eva methī upadohanī | [JB, 1, 19 644744_1]
prāṇaḥ rajjuḥ | [JB, 1, 19 644744_2]
prāṇena eva vāc ca manaḥ ca abhihite | [JB, 1, 19 644745_1]
rajjvā vai vatsam ca mātaram ca abhidadhāti | [JB, 1, 19 644746_1]
tat ha janakaḥ vaidehaḥ yājñavalkyam papraccha vettha agnihotram yājñavalkya iti | [JB, 1, 19 644747_1]
veda iti ha uvāca | [JB, 1, 19 644748_1]
kim iti | [JB, 1, 19 644749_1]
payaḥ iti | [JB, 1, 19 644750_1]
yat payaḥ na syāt kena juhuyāḥ iti | [JB, 1, 19 644751_1]
vrīhi yavābhyām iti | [JB, 1, 19 644752_1]
yat vrīhi yavau na syātām kena juhuyāḥ iti | [JB, 1, 19 644753_1]
yat anyat dhānyam tena iti | [JB, 1, 19 644754_1]
yat anyat dhānyam na syāt kena juhuyāḥ iti | [JB, 1, 19 644755_1]
āraṇyābhiḥ oṣadhībhiḥ iti | [JB, 1, 19 644756_1]
yat āraṇyāḥ oṣadhayaḥ na syuḥ kena juhuyāḥ iti | [JB, 1, 19 644757_1]
adbhiḥ iti | [JB, 1, 19 644758_1]
yat āpaḥ na syuḥ kena juhuyāḥ iti | [JB, 1, 19 644759_1]
sa ha uvāca na vai iha tarhi kiṃcana āsīt atha etat u hūyate iva satyam śraddhāyām iti | [JB, 1, 19 644760_1]
tam ha uvāca vettha agnihotram yājñavalkya namaḥ te astu sahasram bhagavaḥ dadmaḥ iti | [JB, 1, 19 644761_1]
atha ha enam upajagau | [JB, 1, 19 644762_1]
{JB, 1, 20}
kim nu vidvān pravasati agnihotrī gṛhebhyaḥ kathā tat asya kāvyam kathā saṃtataḥ agnibhiḥ iti | [JB, 1, 20 644763_1]
yat agnīn ādhāya atha apapravasati katham asya an apaproṣitam bhavati iti | [JB, 1, 20 644764_1]
sa ha uvāca vājasaneyaḥ yaḥ javiṣṭhaḥ bhuvaneṣu sa vidvān pravasan vide tathā tat asya kāvyam tathā saṃtataḥ agnibhiḥ iti | [JB, 1, 20 644765_1]
manaḥ iti ha uvāca | [JB, 1, 20 644767_1]
manaḥ vāva bhuvaneṣu javiṣṭham | [JB, 1, 20 644768_1]
manasā eva asya an apaproṣitam bhavati iti ha tat uvāca | [JB, 1, 20 644769_1]
atha ha enam upajagau | [JB, 1, 20 644770_1]
yat sa dūraṃ paretyātha tatra pramādyati kasmin sāsya hutāhutir gṛhe yām asya juhvatīti | [JB, 1, 20 9]
sa ha uvāca vājasaneyaḥ | [JB, 1, 20 644772_1]
yo jāgāra bhuvaneṣu sa vidvān pravasan vide tasmin sāsya hutāhutir gṛhe yām asya juhvatīti | [JB, 1, 20 11]
prāṇaḥ iti ha uvāca | [JB, 1, 20 644774_1]
prāṇaḥ vāva bhuvaneṣu jāgaraḥ | [JB, 1, 20 644775_1]
prāṇe eva asya sā hutā āhutiḥ bhavati | [JB, 1, 20 644776_1]
tasmāt āhuḥ prāṇaḥ agnihotram iti | [JB, 1, 20 644777_1]
yāvat hi eva prāṇena prāṇiti tāvat agnihotram juhoti | [JB, 1, 20 644778_1]
{JB, 1, 21}
raudraṃ gavi vāyavyam upasṛṣṭam āśvinaṃ duhyamānam agnīṣomīyaṃ dugdhaṃ vāruṇam adhiśritaṃ vaiśvadevā bindavaḥ pauṣṇam udantaṃ sārasvataṃ viṣyandamānaṃ maitraṃ śaro dhātur udvāsitaṃ bṛhaspater unnītaṃ savituḥ prakrāntaṃ dyāvāpṛthivyor hriyamāṇam indrāgnyor upasannam agneḥ pūrvāhutiḥ prajāpater uttaraindraṃ hutam | [JB, 1, 21 1]
tad etat saptadaśam agnihotram | [JB, 1, 21 2]
saptadaśa u eva vājapeyaḥ | [JB, 1, 21 3]
sa ya evaṃ vidvān agnihotraṃ juhoty ubhāv eva lokāv abhijayati yaś cāgnihotrahuto yaś ca vājapeyayājinaḥ | [JB, 1, 21 4]
trayo 'gnihotre sthāṇava iti ha smāha śāṇḍilyaḥ | [JB, 1, 21 5]
yad apradīptāyāṃ samidhi juhoti sa sthāṇuḥ | [JB, 1, 21 6]
yad enām aparādhnoti sa sthāṇuḥ | [JB, 1, 21 7]
yad ene saṃsṛjati sa sthāṇuḥ | [JB, 1, 21 8]
ādīptāyai samidhaḥ samunmukhe juhoti | [JB, 1, 21 9]
atihāyottarām āhutiṃ juhoti | [JB, 1, 21 10]
pra ha saptadaśa saptadaśa sahasrapoṣān puṣyati ya evaṃ vidvān agnihotraṃ juhoti | [JB, 1, 21 11]
{JB, 1, 22}
āruṇir vājasaneyo prakur vārṣṇaḥ priyo jānaśruteyo buḍila āśvatarāśvir vaiyāghrapadya ity ete ha pañca mahābrahmā āsuḥ | [JB, 1, 22 1]
te hocur janako vā ayaṃ vaideho 'gnihotre 'nuśiṣṭaḥ sa no 'tivadann iva manyata eta tam agnihotre kathāṃ vādayiṣyāma iti | [JB, 1, 22 2]
te hājagmuḥ | [JB, 1, 22 3]
te ha brahmacāriṇam ūcuḥ pra ṇo brūhīti | [JB, 1, 22 4]
tān ha provāca | [JB, 1, 22 5]
tebhyo ha proktebhyaḥ pṛthag āsanāni pṛthag udakāni pṛthaṅ madhuparkān pṛthag āvasathān pṛthak pañcabhyaḥ pañcāpacitīś cakāra | [JB, 1, 22 6]
atha haiṣāṃ sabhāga āvavrājoptvā keśaśmaśrūṇi nakhān nikṛtyājyābhyajya daṇḍopānahaṃ bibhrat | [JB, 1, 22 7]
tān hovāca brāhmaṇāḥ kathā bhagavanto no 'nusaṃvādayatheti | [JB, 1, 22 8]
ati no 'vādīr iti hocuḥ | [JB, 1, 22 9]
atha hainān pūrvaḥ papraccha brāhmaṇāḥ kathā bhagavanto yūyam agnihotraṃ juhutheti | [JB, 1, 22 10]
ati vai no 'vādīr iti hocur yo no bhūyasaḥ sataḥ pūrvo 'prākṣīr gautama pratibrūhīti | [JB, 1, 22 11]
{JB, 1, 23}
sa hovāca yaśa ity eva samrāḍ aham agnihotraṃ juhomi tasmād ahaṃ yaśo 'smi yaśo vāva me prajāyām antato bhaviteti | [JB, 1, 23 1]
taṃ hovāca gautama kiṃ yaśa iti | [JB, 1, 23 2]
agnim upadiśann uvācedaṃ yaśa ity ado yaśa ity ādityaṃ so 'ham ado yaśo 'smin yaśasi sāyaṃ juhomīdaṃ yaśo 'muṣmin yaśasi prātar juhomyetāveva mā tad gamayiṣyato yatra sarve kāmā etau me punarmṛtyum apajeṣyata iti | [JB, 1, 23 3]
suhutaṃ devān rādhayānīti ha praśaśaṃsa | [JB, 1, 23 4]
atha hāparaṃ papraccha kathā bhagavas tvam agnihotraṃ juhoṣīti | [JB, 1, 23 5]
sa hovāca vājasaneyaḥ satyam ity eva samrāḍ aham agnihotraṃ juhomi tasmād ahaṃ satyam asmi tasmān mama satyam iva vadataḥ prakāśa iti | [JB, 1, 23 6]
taṃ hovāca yājñavalkyaḥ kiṃ satyam iti | [JB, 1, 23 7]
agnim upadiśann uvācedaṃ satyam ity adaḥ satyam ity ādityaṃ so 'ham adaḥ satyam asmin satye sāyaṃ juhomīdaṃ satyam amuṣmin satye prātar juhomyetāveva mā tad gamayiṣyato yatra sarve kāmā etau me punarmṛtyum apajeṣyata iti | [JB, 1, 23 8]
suhutaṃ devān rādhayānīti haiva praśaśaṃsa | [JB, 1, 23 9]
atha hāparaṃ papraccha kathā bhagavas tvam agnihotraṃ juhoṣīti | [JB, 1, 23 10]
{JB, 1, 24}
sa hovāca prakur vārṣṇo bhūyiṣṭhaṃ śreṣṭhaṃ vittānām ity eva samrāḍ aham agnihotraṃ juhomi tasmād ahaṃ bhūyiṣṭhaṃ śreṣṭhaṃ vittānām asmi bhūyiṣṭhaṃ vāva me śreṣṭhaṃ vittānāṃ prajāyām antato bhaviteti | [JB, 1, 24 1]
taṃ hovācāgniveśya kiṃ bhūyiṣṭhaṃ śreṣṭhaṃ vittānām iti | [JB, 1, 24 2]
agnim upadiśann uvācedaṃ bhūyiṣṭhaṃ śreṣṭhaṃ vittānām ity ado bhūyiṣṭhaṃ śreṣṭhaṃ vittānām ity ādityaṃ so 'ham ado bhūyiṣṭhaṃ śreṣṭhaṃ vittānām asmin bhūyiṣṭhe śreṣṭhe vittānāṃ sāyaṃ juhomīdaṃ bhūyiṣṭhaṃ śreṣṭhaṃ vittānām amuṣmin bhūyiṣṭhe śreṣṭhe vittānāṃ prātar juhomy etāv eva mā tad gamayiṣyato yatra sarve kāmā etau me punarmṛtyum apajeṣyata iti | [JB, 1, 24 3]
suhutaṃ devān rādhayānīti haiva praśaśaṃsa | [JB, 1, 24 4]
atha hāparaṃ papraccha kathā bhagavas tvam agnihotraṃ juhoṣīti | [JB, 1, 24 5]
sa hovāca priyo jānaśruteyas teja ity eva samrāḍ aham agnihotraṃ juhomi tasmād ahaṃ tejo 'smi tejo vāva me prajāyām antato bhaviteti | [JB, 1, 24 6]
taṃ hovāca kāṇḍvīya kiṃ teja iti | [JB, 1, 24 7]
agnim upadiśann uvācedaṃ teja ity adas teja ity ādityaṃ so 'ham adas tejo 'smiṃs tejasi sāyaṃ juhomīdaṃ tejo 'muṣmiṃs tejasi prātar juhomy etāv eva mā tad gamayiṣyato yatra sarve kāmā etau me punarmṛtyum apajeṣyata iti | [JB, 1, 24 8]
suhutaṃ devān rādhayāni iti haiva praśaśaṃsa | [JB, 1, 24 9]
atha hāparaṃ papraccha kathā bhagavas tvam agnihotraṃ juhoṣīti | [JB, 1, 24 10]
{JB, 1, 25}
sa hovāca buḍila āśvatarāśvir vaiyāghrapadyo 'rkāśvamedhāvity eva samrāḍ aham agnihotraṃ juhomy annaṃ hy etad devānāṃ yad arko 'śvo medho medhya iti | [JB, 1, 25 1]
taṃ hovāca vaiyāghrapadya ko 'rkaḥ ko 'śvo medho medhya iti | [JB, 1, 25 2]
agnim upadiśann uvācāyam arka ityasāvaśvo medho medhya ity ādityaṃ so 'ham amum aśvaṃ medhaṃ medhyam asminn arke sāyaṃ juhomīmam arkam amuṣminn aśve medhe medhye prātar juhomy etāveva mā tad gamayiṣyato yatra sarve kāmā etau me punarmṛtyum apajeṣyata iti | [JB, 1, 25 3]
suhutam iti ha praśasyovāca yo ha kila mahyam agnihotra itiṃ ca gatiṃ ca brūyāt tasmā ahaṃ varaṃ dadyām iti | [JB, 1, 25 4]
te hocur na nvai vayam agnihotra itiṃ ca gatiṃ cānūcimahe tvam asmabhyam agnihotra itiṃ ca gatiṃ ca brūhi vayaṃ tubhyaṃ pṛthak pañca varān dadma iti | [JB, 1, 25 5]
agnim upadiśann uvāceyam itir ity asau gatir ity ādityaṃ so 'ham amūṃ gatim asyām itau sāyaṃ juhomīmām itim amuṣyāṃ gatau prātar juhomy etāv eva mā tad gamayiṣyato yatra sarve kāmā etau me punarmṛtyum apajeṣyata iti | [JB, 1, 25 6]
suhutam iti ha praśasyocur varān vṛṇīṣva yān adāmeti | [JB, 1, 25 7]
sa hovācaiṣa eva me varo 'ham eva yuṣmabhyaṃ pṛthak pañca sahasrāṇi śatāśvāni dadānīti | [JB, 1, 25 8]
etāni vā agnihotra upāsanāny ete kāmāḥ | [JB, 1, 25 9]
etān eva kāmān avarunddhe ya evaṃ vedātho yasyaivaṃ vidvān agnihotraṃ juhoti | [JB, 1, 25 10]
{JB, 1, 26}
agnīn ādadhānaḥ prātar evoddharet | [JB, 1, 26 1]
tad dviḥ sāyaṃ dviḥ prātar juhoti | [JB, 1, 26 2]
catasra āhutayaḥ sampadyante | [JB, 1, 26 3]
catuṣpadā vai paśavo ye ca grāmyā ye cāraṇyāḥ | [JB, 1, 26 4]
teṣām evaitat pratyāśaṃ pratyapacayati | [JB, 1, 26 5]
eṣa vai mṛtyur yad agnī rihann eva nāma | [JB, 1, 26 6]
tam eva tābhir āhutibhiḥ śamayitvā pṛthivīṃ lokānāṃ jayaty agniṃ devaṃ devānām | [JB, 1, 26 7]
agner devasya sāyujyaṃ salokatāṃ samabhyārohati ya evaṃ vidvān agnihotraṃ juhoti | [JB, 1, 26 8]
sa tato dhūmam eva rathaṃ samāsthāya vāyoḥ salokatām abhiprayāti | [JB, 1, 26 9]
dvyahaṃ juhoti | [JB, 1, 26 10]
aṣṭāv āhutayaḥ sampadyante | [JB, 1, 26 11]
aṣṭāśaphā ha vai paśavo ye ca grāmyā ye cāraṇyāḥ | [JB, 1, 26 12]
teṣām evaitat pratyāśaṃ pratyapacayati | [JB, 1, 26 13]
eṣa vai mṛtyur yad vāyur ajira eva nāma | [JB, 1, 26 14]
tam eva tābhir āhutibhiḥ śamayitvāntarikṣaṃ lokānāṃ jayati vāyuṃ devaṃ devānām | [JB, 1, 26 15]
vāyor devasya sāyujyaṃ salokatāṃ samabhyārohati ya evaṃ vidvān agnihotraṃ juhoti | [JB, 1, 26 16]
{JB, 1, 27}
sa tato reṣmāṇam eva rathaṃ samāsthāyādityasya salokatām abhiprayāti | [JB, 1, 27 1]
tryahaṃ juhoti | [JB, 1, 27 2]
dvādaśāhutayaḥ sampadyante | [JB, 1, 27 3]
dvādaśa māsāḥ saṃvatsaraḥ | [JB, 1, 27 4]
saṃvatsaro vā idaṃ sarvaṃ | [JB, 1, 27 5]
sa yad ihāśnāti yat pibati yasmai kasmaicana prativyādadāti sarvaṃ tad asyānaśitaṃ bhavati yāvajjīvānāśakavratī bhavati | [JB, 1, 27 6]
eṣa vai mṛtyur yad ādityo mrocann eva nāma | [JB, 1, 27 7]
tam eva tābhir āhutibhiḥ śamayitvā divaṃ lokānāṃ jayaty ādityaṃ devaṃ devānām | [JB, 1, 27 8]
ādityasya devasya sāyujyaṃ salokatāṃ samabhyārohati ya evaṃ vidvān agnihotraṃ juhoti | [JB, 1, 27 9]
{JB, 1, 28}
sa tato raśmīn eva rathaṃ samāsthāya candramasaḥ salokatām abhiprayāti | [JB, 1, 28 1]
caturahaṃ juhoti | [JB, 1, 28 2]
ṣoḍaśāhutayaḥ sampadyante | [JB, 1, 28 3]
ṣoḍaśakalaṃ vai brahma | [JB, 1, 28 4]
ṣoḍaśakalā devāḥ | [JB, 1, 28 5]
ṣoḍaśakalam idaṃ sakṛt sarvam | [JB, 1, 28 6]
sa yad iha ripraṃ pāpaṃ karma karoty ekayaiva tataḥ kalayā | [JB, 1, 28 7]
yathā suvarṇaḥ pravṛttas tapyamānaḥ suvarṇatām abhiniṣpadyata evam eva dviṣatsu bhrātṛvyeṣu malaṃ pāpmānaṃ pratyūhya svargaṃ lokam abhipraiti | [JB, 1, 28 8]
eṣa vai śaśo ya eṣo 'ntaś candramasi | [JB, 1, 28 9]
eṣa hīdaṃ sarvaṃ śāsti | [JB, 1, 28 10]
eṣa vai yamo ya eṣo 'ntaś candramasi | [JB, 1, 28 11]
eṣa hīdaṃ sarvaṃ yamayati | [JB, 1, 28 12]
eṣa vai mṛtyur yad yamo 'tsyann eva nāma | [JB, 1, 28 13]
tam eva tābhir āhutibhiḥ śamayitvorjaṃ lokānāṃ jayati yamaṃ devaṃ devānāṃ | [JB, 1, 28 14]
yamasya devasya sāyujyaṃ salokatāṃ samabhyārohati ya evaṃ vidvān agnihotraṃ juhoti | [JB, 1, 28 15]
{JB, 1, 29}
sa tataḥ svadhām eva hiraṇmayīṃ nāvaṃ samāruhya prajāpateḥ salokatām abhiprayāti | [JB, 1, 29 1]
pañcāhaṃ juhoti | [JB, 1, 29 2]
viṃśatir āhutayaḥ sampadyante | [JB, 1, 29 3]
saviṃśo vai prajāpatiḥ | [JB, 1, 29 4]
eṣa vai mṛtyur yat prajāpatiḥ prabhūmān eva nāma | [JB, 1, 29 5]
tam eva tābhir āhutibhiḥ śamayitvā nabho lokānāṃ jayati prajāpatiṃ devaṃ devānāṃ | [JB, 1, 29 6]
prajāpater devasya sāyujyaṃ salokatāṃ samabhyārohati ya evaṃ vidvān agnihotraṃ juhoti | [JB, 1, 29 7]
{JB, 1, 30}
tad yad vai tan nabho nāmābhīr vai sā | [JB, 1, 30 1]
na hi tat prāpya kasmāccana bibheti | [JB, 1, 30 2]
tasmāt tan nabhaḥ | [JB, 1, 30 3]
ṣaḍahaṃ juhoti | [JB, 1, 30 4]
caturviṃśatir āhutayaḥ sampadyante | [JB, 1, 30 5]
caturviṃśatyakṣarā vai gāyatrī | [JB, 1, 30 6]
caturviṃśatir vasavo devāḥ | [JB, 1, 30 7]
te gāyatrīm anvāyattāḥ | [JB, 1, 30 8]
tebhyo gāyatrī vasubhyo devebhya ekaikenākṣareṇa kāmān nikāmān duhe | [JB, 1, 30 9]
evam asmai juhvate duhe | [JB, 1, 30 10]
gāyatrīṃ vai sa chandasāṃ jayati vasūn devān devānāṃ | [JB, 1, 30 11]
vasūnāṃ devānāṃ sāyujyaṃ salokatāṃ samabhyārohati ya evaṃ vidvān agnihotraṃ juhoti | [JB, 1, 30 12]
{JB, 1, 31}
saptāhaṃ juhoti | [JB, 1, 31 1]
aṣṭāviṃśatir āhutayaḥ sampadyante | [JB, 1, 31 2]
aṣṭāviṃśatyakṣarā vā uṣṇik | [JB, 1, 31 3]
aṣṭāviṃśatir bhṛgvaṅgiraso devāḥ | [JB, 1, 31 4]
ta uṣṇiham anvāyattāḥ | [JB, 1, 31 5]
tebhya uṣṇig bhṛgvaṅgirobhyo devebhya ekaikenākṣareṇa kāmān nikāmān duhe | [JB, 1, 31 6]
evam asmai juhvate duhe | [JB, 1, 31 7]
uṣṇihaṃ vai sa chandasāṃ jayati bhṛgvaṅgiraso devān devānāṃ | [JB, 1, 31 8]
bhṛgvaṅgirasāṃ devānāṃ sāyujyaṃ salokatāṃ samabhyārohati ya evaṃ vidvān agnihotraṃ juhoti | [JB, 1, 31 9]
{JB, 1, 32}
aṣṭāhaṃ juhoti | [JB, 1, 32 1]
dvātriṃśad āhutayaḥ sampadyante | [JB, 1, 32 2]
dvātriṃśadakṣarā vā anuṣṭup | [JB, 1, 32 3]
dvātriṃśad viśve devāḥ | [JB, 1, 32 4]
te 'nuṣṭubham anvāyattāḥ | [JB, 1, 32 5]
tebhyo 'nuṣṭub viśvebhyo devebhya ekaikenākṣareṇa kāmān nikāmān duhe | [JB, 1, 32 6]
evam asmai juhvate duhe | [JB, 1, 32 7]
anuṣṭubhaṃ vai sa chandasāṃ jayati viśvān devān devānām | [JB, 1, 32 8]
viśveṣāṃ devānāṃ sāyujyaṃ salokatāṃ samabhyārohati ya evaṃ vidvān agnihotraṃ juhoti | [JB, 1, 32 9]
{JB, 1, 33}
navāhaṃ juhoti | [JB, 1, 33 1]
ṣaṭtriṃśad āhutayaḥ sampadyante | [JB, 1, 33 2]
ṣaṭtriṃśadakṣarā vai bṛhatī | [JB, 1, 33 3]
ṣaṭtriṃśat sādhyā devāḥ | [JB, 1, 33 4]
te bṛhatīm anvāyattāḥ | [JB, 1, 33 5]
tebhyo bṛhatī sādhyebhyo devebhya ekaikenākṣareṇa kāmān nikāmān duhe | [JB, 1, 33 6]
evam asmai juhvate duhe | [JB, 1, 33 7]
bṛhatīṃ vai sa chandasāṃ jayati sādhyān devān devānām | [JB, 1, 33 8]
sādhyānāṃ devānāṃ sāyujyaṃ salokatāṃ samabhyārohati ya evaṃ vidvān agnihotraṃ juhoti | [JB, 1, 33 9]
{JB, 1, 34}
daśāhaṃ juhoti | [JB, 1, 34 1]
catvāriṃśad āhutayaḥ sampadyante | [JB, 1, 34 2]
catvāriṃśadakṣarā vai paṅktiḥ | [JB, 1, 34 3]
catvāriṃśan maruto devāḥ | [JB, 1, 34 4]
te paṅktim anvāyattāḥ | [JB, 1, 34 5]
tebhyaḥ paṅktir marudbhyo devebhya ekaikenākṣareṇa kāmān nikāmān duhe | [JB, 1, 34 6]
evam asmai juhvate duhe | [JB, 1, 34 7]
paṅktiṃ vai sa chandasāṃ jayati maruto devān devānām | [JB, 1, 34 8]
marutāṃ devānāṃ sāyujyaṃ salokatāṃ samabhyārohati ya evaṃ vidvān agnihotraṃ juhoti | [JB, 1, 34 9]
{JB, 1, 35}
ekādaśāhaṃ juhoti | [JB, 1, 35 1]
catuścatvāriṃśad āhutayaḥ sampadyante | [JB, 1, 35 2]
catuścatvāriṃśadakṣarā vai triṣṭup | [JB, 1, 35 3]
catuścatvāriṃśad rudrā devāḥ | [JB, 1, 35 4]
te triṣṭubham anvāyattāḥ | [JB, 1, 35 5]
tebhyas triṣṭub rudrebhyo devebhya ekaikenākṣareṇa kāmān nikāmān duhe | [JB, 1, 35 6]
evam asmai juhvate duhe | [JB, 1, 35 7]
triṣṭubhaṃ vai sa chandasāṃ jayati rudrān devān devānām | [JB, 1, 35 8]
rudrāṇāṃ devānāṃ sāyujyaṃ salokatāṃ samabhyārohati ya evaṃ vidvān agnihotraṃ juhoti | [JB, 1, 35 9]
{JB, 1, 36}
dvādaśāhaṃ juhoti | [JB, 1, 36 1]
aṣṭācatvāriṃśad āhutayaḥ sampadyante | [JB, 1, 36 2]
aṣṭācatvāriṃśadakṣarā vai jagatī | [JB, 1, 36 3]
aṣṭācatvāriṃśad ādityā devāḥ | [JB, 1, 36 4]
te jagatīm anvāyattāḥ | [JB, 1, 36 5]
tebhyo jagaty ādityebhyo devebhya ekaikenākṣareṇa kāmān nikāmān duhe | [JB, 1, 36 6]
evam asmai juhvate duhe | [JB, 1, 36 7]
jagatīṃ vai sa chandasāṃ jayaty ādityān devān devānām | [JB, 1, 36 8]
ādityānāṃ devānāṃ sāyujyaṃ salokatāṃ samabhyārohati ya evaṃ vidvān agnihotraṃ juhoti | [JB, 1, 36 9]
{JB, 1, 37}
atra vai brahma na virājaty anātham aparāyaṇam anuttaram | [JB, 1, 37 1]
tad vai tad agnihotraṃ dvādaśāhaṃ brahma juhavāṃcakāra | [JB, 1, 37 2]
tad dvādaśāhaṃ hutvā kīrtiṃ yaśaḥ prajātim amṛtaṃ tad udājahāra | [JB, 1, 37 3]
tad vai tad agnihotraṃ dvādaśāhaṃ brahma hutvā prajāpataye pratyūhya svargaṃ lokam abhyuccakrāma | [JB, 1, 37 4]
tad vai tad agnihotraṃ dvādaśāhaṃ prajāpatir juhavāṃcakāra | [JB, 1, 37 5]
tad dvādaśāhaṃ hutvā prajñāṃ medhāṃ mīmāṃsāṃ tapas tad udājahāra | [JB, 1, 37 6]
tad vai tad agnihotraṃ dvādaśāhaṃ prajāpatir hutvā devebhyaś carṣibhyaś ca pratyūhya svargam eva lokam abhyuccakrāma | [JB, 1, 37 7]
tad vai tad agnihotraṃ dvādaśāhaṃ devāś carṣayaś ca juhavāṃcakruḥ | [JB, 1, 37 8]
tad dvādaśāhaṃ hutvā pūrvebhyo manuṣyebhyaḥ pratyūhya svargamveva lokam abhyuccakramuḥ | [JB, 1, 37 9]
tad vai tad agnihotraṃ dvādaśāhaṃ brahma juhavāṃcakāra dvādaśāhaṃ prajāpatir dvādaśāhaṃ devāścarṣayaśca | [JB, 1, 37 10]
tad dvādaśāhaṃ dvādaśāhaṃ hutvā kāmān nikāmān āpuḥ | [JB, 1, 37 11]
kimu ya enad yāvajjīvaṃ juhuyāt | [JB, 1, 37 12]
{JB, 1, 38}
tad vai tad agnihotraṃ tryaham eva payasā juhuyāt | [JB, 1, 38 1]
tad vā agniṣṭomasya rūpam | [JB, 1, 38 2]
agniṣṭomenaivāsyeṣṭaṃ bhavati ya evaṃ vidvān agnihotraṃ juhoti | [JB, 1, 38 3]
tad vai tad agnihotraṃ tryaham eva dadhnā juhuyāt | [JB, 1, 38 4]
tad vai vājapeyasya rūpam | [JB, 1, 38 5]
vājapeyenaivāsyeṣṭaṃ bhavati ya evaṃ vidvān agnihotraṃ juhoti | [JB, 1, 38 6]
tad vai tad agnihotraṃ tryaham evājyena juhuyāt | [JB, 1, 38 7]
tad vā aśvamedhasya rūpam | [JB, 1, 38 8]
aśvamedhenaivāsyeṣṭaṃ bhavati ya evaṃ vidvān agnihotraṃ juhoti | [JB, 1, 38 9]
tad vai tad agnihotraṃ tryaham evādbhir juhuyāt | [JB, 1, 38 10]
tad vai puruṣamedhasya rūpam | [JB, 1, 38 11]
puruṣamedhenaivāsyeṣṭaṃ bhavati ya evaṃ vidvān agnihotraṃ juhoti | [JB, 1, 38 12]
svayam ahatavāsā yajamāno 'gnihotraṃ juhuyād ajasreṣv agniṣv apravasan | [JB, 1, 38 13]
trayodaśīṃ rātriṃ somena vā paśunā veṣṭvotsṛjeta | [JB, 1, 38 14]
yathā sāvasān kṛtvā prārjayet tādṛk tat | [JB, 1, 38 15]
tad vai tad agnihotraṃ dvādaśāham eva pūrve manuṣyā juhavāṃcakruḥ | [JB, 1, 38 16]
tasmāt teṣāṃ duhe dhenur vahaty anaḍvān ādhānapratihito 'śvo 'śvatara upatiṣṭhaty adhikakṣyo hastī vahati | [JB, 1, 38 17]
{JB, 1, 39}
upasṛjāgnihotrīm ity āha | [JB, 1, 39 1]
upasṛṣṭe dyāvāpṛthivī rudrā upagṛhṇanti vasūnāṃ dugdhaṃ bhūtakṛtaḥ stha nirūḍhaṃ janyaṃ bhayam ity aṅgārān nirūhati | [JB, 1, 39 2]
athādhiśrayati vaiśvānarasyādhiśritam asy agnis te tejo mā pratidhākṣīt satyāya tveti | [JB, 1, 39 3]
athāvadyotayati saṃ jyotiṣā jyotir iti | [JB, 1, 39 4]
athāpaḥ pratyānayati yas te apsu rasaḥ praviṣṭas tena saṃpṛcyasveti | [JB, 1, 39 5]
sa yad evāsya tatra diśo grasante tad evāsya tat samanvānayaty antaritaṃ rakṣo 'ntaritā arātaya iti | [JB, 1, 39 6]
triḥ paryagni karoti | [JB, 1, 39 7]
athodvāsayati divaṃ dṛṃhāntarikṣaṃ dṛṃha pṛthivīṃ dṛṃha prajāṃ paśūñ juhvato me dṛṃheti | [JB, 1, 39 8]
bhūtakṛtaḥ stha pratyūḍhaṃ janyaṃ bhayam ity aṅgārān pratyūhati | [JB, 1, 39 9]
atha sruvaṃ ca srucaṃ cādāya niṣṭapati pratyuṣṭaṃ rakṣaḥ pratyuṣṭā arātaya iti | [JB, 1, 39 10]
atha srucaṃ saṃmārṣṭi sajūr devebhyaḥ sāyaṃyāvabhya iti sāyam | [JB, 1, 39 11]
sajūr devebhyaḥ prātaryāvabhya iti prātaḥ | [JB, 1, 39 12]
suvarṇāṃ tvā suvarṇamayīṃ hiraṇyayaṣṭir asy amṛtapalāśā sroto yajñānām iti | [JB, 1, 39 13]
sroto haiva sa yajñānāṃ bhavati | [JB, 1, 39 14]
athāhonneṣyāmīti | [JB, 1, 39 15]
oṃ mām ahaṃ svargaṃ lokam abhīti brūyāt | [JB, 1, 39 16]
{JB, 1, 40}
sa yaṃ prathamaṃ sruvam unnayati tad vai darśapūrṇamāsayo rūpam | [JB, 1, 40 1]
darśapūrṇamāsābhyām evāsyeṣṭaṃ bhavati ya evaṃ vidvān prathamaṃ sruvam unnayati | [JB, 1, 40 2]
atha yaṃ dvitīyaṃ sruvam unnayati tad vai cāturmāsyānāṃ rūpam | [JB, 1, 40 3]
cāturmāsyair evāsyeṣṭaṃ bhavati ya evaṃ vidvān dvitīyaṃ sruvam unnayati | [JB, 1, 40 4]
atha yaṃ tṛtīyaṃ sruvam unnayati tad vā iṣṭipaśubandhānāṃ rūpam | [JB, 1, 40 5]
iṣṭipaśubandhair evāsyeṣṭaṃ bhavati ya evaṃ vidvāṃs tṛtīyaṃ sruvam unnayati | [JB, 1, 40 6]
atha yaṃ caturthaṃ sruvam unnayati tad vai tryambakavājapeyāśvamedhānāṃ rūpam | [JB, 1, 40 7]
tryambakavājapeyāśvamedhair evāsyeṣṭaṃ bhavati ya evaṃ vidvāṃś caturthaṃ sruvam unnayati | [JB, 1, 40 8]
atha samidham ādāya prāṅ praiti | [JB, 1, 40 9]
puruṣa it samit tam annam inddhe 'nnasya mā tejasā svargaṃ lokaṃ gamaya yatra devānām ṛṣīṇāṃ priyaṃ dhāma tatra ma idam agnihotraṃ gamayeti tūṣṇīm upasādayati | [JB, 1, 40 10]
atha samidham abhyādadhāti svargasya tvā lokasya saṃkramaṇaṃ hiraṇmayaṃ vaṃśaṃ dadhāmi svāheti | [JB, 1, 40 11]
atha juhoti | [JB, 1, 40 12]
sa yāṃ prathamāṃ juhoti devāṃs tayāpnoti | [JB, 1, 40 13]
atha yāṃ dvitīyāṃ juhoty ṛṣīṃs tayāpnoti | [JB, 1, 40 14]
{JB, 1, 41}
atha upamārṣṭi | [JB, 1, 41 645003_1]
sa yat prathamam upamārṣṭi tena gandharva apsarasaḥ prīṇāti | [JB, 1, 41 645004_1]
tam gandharva apsarasaḥ āhuḥ śraddhā te mā vigāt sarvaiḥ kāmaiḥ tṛpya svargam lokam āpnuhi iti | [JB, 1, 41 645005_1]
atha yat dvitīyam upamārṣṭi tena grahān ca pitṝn ca prīṇāti | [JB, 1, 41 645006_1]
tam grahāḥ ca pitaraḥ ca āhuḥ śraddhā te mā vigāt sarvaiḥ kāmaiḥ tṛpya svargam lokam āpnuhi iti | [JB, 1, 41 645007_1]
atha yat dvis aṅgulyā prāśnāti sa yat prathamam prāśnāti tena prāṇa apānau tṛpyataḥ | [JB, 1, 41 645008_1]
tam prāṇa apānau āhatuḥ śraddhā te mā vigāt sarvaiḥ kāmaiḥ tṛpya svargam lokam āpnuhi iti | [JB, 1, 41 645009_1]
atha yat dvitīyam prāśnāti tena udāna apānau tṛpyataḥ | [JB, 1, 41 645010_1]
tam udāna apānau āhatuḥ śraddhā te mā vigāt sarvaiḥ kāmaiḥ tṛpya svargam lokam āpnuhi iti | [JB, 1, 41 645011_1]
atha yat srucā prāśnāti tena samāna vyānau ca garbhān ca prīṇāti | [JB, 1, 41 645012_1]
tam samāna vyānau garbhāḥ ca āhuḥ śraddhā te mā vigāt sarvaiḥ kāmaiḥ tṛpya svargam lokam āpnuhi iti | [JB, 1, 41 645013_1]
atha yat srucam niraśnāti tena deva janān prīṇāti | [JB, 1, 41 645014_1]
tam deva janāḥ āhuḥ śraddhā te mā vigāt sarvaiḥ kāmaiḥ tṛpya svargam lokam āpnuhi iti | [JB, 1, 41 645015_1]
atha yat srucaḥ saṃkṣālanam ninayati tena vayāṃsi prīṇāti | [JB, 1, 41 645016_1]
tam vayāṃsi āhuḥ śraddhā te mā vigāt sarvaiḥ kāmaiḥ tṛpya svargam lokam āpnuhi iti | [JB, 1, 41 645017_1]
atha yāḥ etāḥ srucaḥ nirṇijya udīcīḥ apaḥ utsiñcati tena ṛṣīn prīṇāti | [JB, 1, 41 645018_1]
tam ṛṣayaḥ āhuḥ śraddhā te mā vigāt sarvaiḥ kāmaiḥ tṛpya svargam lokam āpnuhi iti | [JB, 1, 41 645019_1]
atha yat sthālī saṃkṣālanam ninayati tena sarpa janān prīṇāti | [JB, 1, 41 645020_1]
tam sarpa janāḥ āhuḥ śraddhā te mā vigāt sarvaiḥ kāmaiḥ tṛpya svargam lokam āpnuhi iti | [JB, 1, 41 645021_1]
atha yat paścāt vā purastāt vā parikramya dakṣiṇatas agnīnām āste prajāpatiḥ eva tat bhūtvā āste kam aham asmi kam mama iti | [JB, 1, 41 645022_1]
{JB, 1, 42}
bhṛguḥ ha vāruṇiḥ anūcānaḥ āsa | [JB, 1, 42 645023_1]
sa ha ati eva pitaram mene ati devān ati anyān brāhmaṇān anūcānān | [JB, 1, 42 645024_1]
sa ha varuṇaḥ īkṣāṃcakre na vai me putraḥ kiṃcana prajānāti hanta enam prajñāpayāni iti | [JB, 1, 42 645025_1]
tasya ha prāṇān abhijagrāha | [JB, 1, 42 645026_1]
sa ha tatāma | [JB, 1, 42 645027_1]
sa ha tāntaḥ param lokam jagāma | [JB, 1, 42 645028_1]
sa ha amuṣmin loke ājagāma | [JB, 1, 42 645029_1]
puruṣaḥ eva puruṣam saṃvṛścya atha enam jaghāsa | [JB, 1, 42 645030_1]
sa ha uvāca abhūt bata idam kim svid idam iti | [JB, 1, 42 645031_1]
tam ha ūcuḥ pitaram varuṇam pṛcchāsi sa te idam pravaktā iti | [JB, 1, 42 645032_1]
dvitīyam ha ājagāma | [JB, 1, 42 645033_1]
puruṣaḥ eva puruṣam ākrandayantam jaghāsa | [JB, 1, 42 645034_1]
sa ha uvāca abhūt bata idam kim svid idam iti | [JB, 1, 42 645035_1]
tam ha ūcuḥ pitaram varuṇam pṛcchāsi sa te idam pravaktā iti | [JB, 1, 42 645036_1]
tṛtīyam ha ājagāma | [JB, 1, 42 645037_1]
puruṣaḥ eva puruṣam tūṣṇīm a vyāharantam jaghāsa | [JB, 1, 42 645038_1]
sa ha uvāca abhūt bata idam kim svid idam iti | [JB, 1, 42 645039_1]
tam ha ūcuḥ pitaram varuṇam pṛcchāsi sa te idam pravaktā iti | [JB, 1, 42 645040_1]
caturtham ha ājagāma | [JB, 1, 42 645041_1]
dve striyau mahat vittam jugupatuḥ | [JB, 1, 42 645042_1]
sa ha uvāca abhūt bata idam kim svid idam iti | [JB, 1, 42 645043_1]
tam ha ūcuḥ pitaram varuṇam pṛcchāsi sa te idam pravaktā iti | [JB, 1, 42 645044_1]
pañcamam ha ājagāma | [JB, 1, 42 645045_1]
lohita kulyām ca ghṛta kulyām ca prabāhuk syandamāne sā yā lohita kulyā āsa tām kṛṣṇaḥ nagnaḥ puruṣaḥ musalī jugopa | [JB, 1, 42 645047_1]
atha yā ghṛta kulyā tasyai hiraṇmayāḥ puruṣāḥ hiraṇmayaiḥ camasaiḥ sarvān kāmān udācire | [JB, 1, 42 645048_1]
sa ha uvāca abhūt bata idam kim svid idam iti | [JB, 1, 42 645049_1]
tam ha ūcuḥ pitaram varuṇam pṛcchāsi sa te idam pravaktā iti | [JB, 1, 42 645050_1]
ṣaṣṭham ha ājagāma | [JB, 1, 42 645051_1]
pañca nadīḥ puṣkariṇīḥ puṇḍarīkiṇīḥ madhu udakāḥ syandamānāḥ tāsu nṛtta gītam vīṇā ghoṣaḥ apsarasām gaṇāḥ surabhiḥ gandhaḥ mahān ghoṣaḥ babhūva | [JB, 1, 42 645053_1]
sa ha uvāca abhūt bata idam kim svid idam iti | [JB, 1, 42 645054_1]
tam ha ūcuḥ pitaram varuṇam pṛcchāsi sa te idam pravaktā iti | [JB, 1, 42 645055_1]
{JB, 1, 43}
sa ha tatas eva āvavṛte | [JB, 1, 43 645056_1]
sa ha varuṇam eva ājagāma | [JB, 1, 43 645057_1]
tam ha uvāca āgāḥ tāta iti | [JB, 1, 43 645058_1]
āgām tāta iti | [JB, 1, 43 645059_1]
adarśaḥ tāta iti | [JB, 1, 43 645060_1]
adarśam tāta iti | [JB, 1, 43 645061_1]
kim tāta iti | [JB, 1, 43 645062_1]
puruṣaḥ eva puruṣam saṃvṛścya atha enam aghat iti | [JB, 1, 43 645063_1]
om iti ha uvāca ye vai asmin loke agnihotram juhvataḥ na evaṃvidaḥ vanaspatīn saṃvṛścya abhyādadhati tān vai amuṣmin loke vanaspatayaḥ puruṣa rūpam kṛtvā pratyadanti | [JB, 1, 43 645064_1]
tasya kā niṣkṛtiḥ iti | [JB, 1, 43 645066_1]
yat eva etat samidham abhyādadhāti sā tasya niṣkṛtiḥ tayā tat atimucyate iti | [JB, 1, 43 645067_1]
kim dvitīyam iti | [JB, 1, 43 645068_1]
puruṣaḥ eva puruṣam ākrandayantam aghat iti | [JB, 1, 43 645069_1]
om iti ha uvāca ye vai asmin loke agnihotram juhvataḥ na evaṃvidaḥ paśūn ākrandayataḥ pacante tān vai amuṣmin loke paśavaḥ puruṣa rūpam kṛtvā pratyadanti | [JB, 1, 43 645070_1]
tasya kā niṣkṛtiḥ iti | [JB, 1, 43 645072_1]
yat eva etat vācā pūrvām āhutim juhoti sā tasya niṣkṛtiḥ tayā tat atimucyate iti | [JB, 1, 43 645073_1]
kim tṛtīyam iti | [JB, 1, 43 645074_1]
puruṣaḥ eva puruṣam tūṣṇīm a vyāharantam aghat iti | [JB, 1, 43 645075_1]
om iti ha uvāca ye vai asmin loke agnihotram juhvataḥ na evaṃvidaḥ vrīhi yavān tūṣṇīm a vyāharataḥ pacante tān vai amuṣmin loke vrīhi yavāḥ puruṣa rūpam kṛtvā pratyadanti | [JB, 1, 43 645076_1]
tasya kā niṣkṛtiḥ iti | [JB, 1, 43 645078_1]
yat eva etat manasā uttarām āhutim juhoti sā tasya niṣkṛtiḥ tayā tat atimucyate iti | [JB, 1, 43 645079_1]
kim caturtham iti | [JB, 1, 43 645080_1]
dve striyau mahat vittam ajūgupatām iti | [JB, 1, 43 645081_1]
om iti ha uvāca śraddhā ca vai te aśraddhā ca abhūtām ye vai asmin loke agnihotram juhvataḥ na evaṃvidaḥ a śraddadhānāḥ yajante tat aśraddhām gacchati | [JB, 1, 43 645082_1]
yat śraddadhānāḥ tat śraddhām | [JB, 1, 43 645084_1]
kā | [JB, 1, 43 645085_1]
tasya kā niṣkṛtiḥ iti | [JB, 1, 43 645085_2]
yat eva etat dvis aṅgulyā prāśnāti sā tasya niṣkṛtiḥ tayā tat atimucyate iti | [JB, 1, 43 645086_1]
{JB, 1, 44}
kim pañcamam iti | [JB, 1, 44 645087_1]
lohita kulyām ca ghṛta kulyām ca prabāhuk syandamāne sā yā lohita kulyā abhūt tām kṛṣṇaḥ nagnaḥ puruṣaḥ musalī jugopa atha yā ghṛta kulyā tasyai hiraṇmayāḥ puruṣāḥ hiraṇmayaiḥ camasaiḥ sarvān kāmān udacante iti | [JB, 1, 44 645089_1]
om iti ha uvāca ye vai asmin loke agnihotram juhvataḥ na evaṃvidaḥ brāhmaṇasya lohitam utpīḍayanti sā sā lohita kulyā atha yaḥ enām kṛṣṇaḥ nagnaḥ puruṣaḥ musalī ajūgupat krodhaḥ sa tasya u tat eva annam iti | [JB, 1, 44 645091_1]
tasya kā niṣkṛtiḥ iti | [JB, 1, 44 645094_1]
yat eva etat srucā prāśnāti sā tasya niṣkṛtiḥ tayā tat atimucyate iti | [JB, 1, 44 645095_1]
atha yāḥ etām srucam nirṇijya udīcīḥ apaḥ utsiñcati sā sā ghṛta kulyā tasyai hiraṇmayāḥ puruṣāḥ hiraṇmayaiḥ camasaiḥ sarvān kāmān udacante iti | [JB, 1, 44 645096_1]
kim ṣaṣṭham iti | [JB, 1, 44 645098_1]
pañca nadīḥ puṣkariṇīḥ puṇḍarīkiṇīḥ madhu udakāḥ syandamānāḥ tāsu nṛtta gītam vīṇā ghoṣaḥ apsarasām gaṇāḥ surabhiḥ gandhaḥ mahān ghoṣaḥ abhūt iti | [JB, 1, 44 645100_1]
om iti ha uvāca | [JB, 1, 44 645101_1]
mama eva ete lokāḥ abhūvan iti | [JB, 1, 44 645102_1]
te kena abhijayyāḥ iti | [JB, 1, 44 645103_1]
etena eva pañca gṛhītena pañca unnītena iti | [JB, 1, 44 645104_1]
sa ha uvāca na vai kila anyatra agnihotrāt loka jityāḥ avakāśaḥ asti adya eva me agnyādheyasya upavasathaḥ iti | [JB, 1, 44 645105_1]
tasya ha tathā cakruḥ | [JB, 1, 44 645107_1]
yaḥ evam vidvān agnihotram juhoti na enam amuṣmin loke vanaspatayaḥ puruṣa rūpam kṛtvā pratyadanti na paśavaḥ na vrīhi yavāḥ | [JB, 1, 44 645108_1]
na asya iṣṭāpūrte śraddhām ca aśraddhām ca gacchataḥ | [JB, 1, 44 645108_2]
apahate lohita kulyām | [JB, 1, 44 645108_3]
avarunddhe ghṛta kulyām | [JB, 1, 44 645108_4]
{JB, 1, 45}
eṣa vā agnir vaiśvānaro ya eṣa tapati | [JB, 1, 45 1]
tasya rātriḥ samid ahar jyotī raśmayo dhūmo nakṣatrāṇi viṣphuliṅgāś candramā aṅgārāḥ | [JB, 1, 45 2]
tasminn etasminn agnau vaiśvānare 'harahar devā amṛtam apo juhvati | [JB, 1, 45 3]
tasyā āhuter hutāyai somo rājā sambhavati | [JB, 1, 45 4]
stanayitnur evāgnir vaiśvānaraḥ | [JB, 1, 45 5]
tasya dyauḥ samid vidyuj jyotir abhrāṇi dhūmo hlādunayo viṣphuliṅgā aśanir aṅgārāḥ | [JB, 1, 45 6]
tasminn etasminn agnau vaiśvānare 'harahar devāḥ somaṃ rājānaṃ juhvati | [JB, 1, 45 7]
tasyā āhuter hutāyai vṛṣṭiḥ sambhavati | [JB, 1, 45 8]
pṛthivy evāgnir vaiśvānaraḥ | [JB, 1, 45 9]
tasyāntarikṣaṃ samid agnir jyotir vāyur dhūmo marīcayo viṣphuliṅgā diśo 'ṅgārāḥ | [JB, 1, 45 10]
tasminn etasminn agnau vaiśvānare 'harahar devā vṛṣṭiṃ juhvati | [JB, 1, 45 11]
tasyā āhuter hutāyā annaṃ sambhavati | [JB, 1, 45 12]
puruṣa evāgnir vaiśvānaraḥ | [JB, 1, 45 13]
tasya vāk samic cakṣur jyotiḥ prāṇo dhūmo mano viṣphuliṅgāḥ śrotram aṅgārāḥ | [JB, 1, 45 14]
tasminn etasminn agnau vaiśvānare 'harahar devā annaṃ juhvati | [JB, 1, 45 15]
tasyā āhuter hutāyai retaḥ sambhavati | [JB, 1, 45 16]
stry evāgnir vaiśvānaraḥ | [JB, 1, 45 17]
tasyopasthaṃ samid yonir jyotir iṣyā dhūmo 'bhinando viṣphuliṅgāḥ saṃsparśo 'ṅgārāḥ | [JB, 1, 45 18]
tasminn etasminn agnau vaiśvānare 'harahar devā reto juhvati | [JB, 1, 45 19]
tasyā āhuter hutāyai puruṣaḥ sambhavati | [JB, 1, 45 20]
so 'tra pañcamyāṃ visṛṣṭyāṃ puruṣo devebhyo jāyate | [JB, 1, 45 21]
pañcamyāṃ visṛṣṭyāṃ divyā āpaḥ puruṣavāco vadanti yathā yathāmuṃ lokam apyeti | [JB, 1, 45 22]
{JB, 1, 46}
tasyāgnir evāgnir vaiśvānaraḥ | [JB, 1, 46 1]
tasyauṣadhayaś ca vanaspatayaś ca samij jyotir eva jyotir dhūma eva dhūmo viṣphuliṅgā eva viṣphuliṅgā aṅgārā evāṅgārāḥ | [JB, 1, 46 2]
tasminn etasminn agnau vaiśvānare 'harahar devāḥ puruṣaṃ juhvati | [JB, 1, 46 3]
tasyā āhuter hutāyai puruṣo 'muṃ lokaṃ sambhavati | [JB, 1, 46 4]
so 'sya lokaḥ punarutthāyai bhavati | [JB, 1, 46 5]
tasya haitasya devasyāhorātre ardhamāsā māsā ṛtavaḥ saṃvatsaro goptā ya eṣa tapati | [JB, 1, 46 6]
ahorātre pracare | [JB, 1, 46 7]
taṃ hartūnām eko yaḥ kūṭahasto raśminā pratyavetya pṛcchati ko 'si puruṣeti | [JB, 1, 46 8]
sa kim avidvān pravṛñjyāt | [JB, 1, 46 9]
tasya ha praharati | [JB, 1, 46 10]
tasya ha pratirāddhasya tredhā sādhukṛtyā vinaśyati | [JB, 1, 46 11]
sa tṛtīyam ādatte | [JB, 1, 46 12]
diśo 'nu tṛtīyam apyeti | [JB, 1, 46 13]
tṛtīyena sahemaṃ lokam abhyavaiti | [JB, 1, 46 14]
sa yo hāsya dānajito loko bhavati tasmin niramate | [JB, 1, 46 15]
tam u ha vai tato mṛtyur evāntata āpnoti | [JB, 1, 46 16]
anavajito hāsya punarmṛtyur bhavati sa ya evaṃvit syāt | [JB, 1, 46 17]
sa yadopatāpī syād yatrāsya samaṃ subhūmi spaṣṭaṃ syāt tad brūyād iha me 'gnīn manthateti | [JB, 1, 46 18]
īśvaro hāgado bhavitoḥ | [JB, 1, 46 19]
yady u tan na yad asmāl lokāt preyād athainam ādadīran | [JB, 1, 46 20]
nānāsthālyor agnī opya hareyur anvāhāryapacanād ulmukam | [JB, 1, 46 21]
ādadīran yajñapātrāṇi sarpir apo dārūṇy anustaraṇīṃ kṣuraṃ nakhanikṛntanam | [JB, 1, 46 22]
te yanti yatrāsya samaṃ subhūmi spaṣṭaṃ bhavati | [JB, 1, 46 23]
tad asyāgnīn viharanti | [JB, 1, 46 24]
{JB, 1, 47}
athāsyāṃ diśi kūpaṃ khātvā vapanti keśaśmaśrūṇi | [JB, 1, 47 1]
uptvā keśaśmaśrūṇi nakhān nikṛntanti | [JB, 1, 47 2]
nakhān nikṛtya nirāntraṃ kurvanti | [JB, 1, 47 3]
nirāntraṃ kṛtvā niṣpurīṣaṃ kurvanti | [JB, 1, 47 4]
niṣpurīṣaṃ kṛtvā pāṃsubhiḥ kūpe purīṣam abhisaṃvapanti | [JB, 1, 47 5]
pāpmānam evāsya tat pracchādayanti | [JB, 1, 47 6]
prakṣālyāntrāṇi pratyavadhāyainam āharanti | [JB, 1, 47 7]
tam antareṇāgnīn nidhāya gārhapatya ājyaṃ vilāpyotpūya caturgṛhītaṃ gṛhītvā gatvāhavanīye samidvaty anvārabdhe juhoti | [JB, 1, 47 8]
ayaṃ vai tvad asmād asi tvam etad ayaṃ te yonir asya yonis tvaṃ pitā putrāya lokakṛj jātavedo nayā hy enaṃ sukṛtāṃ yatra loko 'smād vai tvam ajāyathā eṣa tvaj jāyatāṃ svāheti | [JB, 1, 47 9]
so 'ta āhutimayo manomayaḥ prāṇamayaś cakṣurmayaḥ śrotramayo vāṅmaya ṛṅmayo yajurmayaḥ sāmamayo brahmamayo hiraṇmayo 'mṛtaḥ sambhavati | [JB, 1, 47 10]
{JB, 1, 48}
athaitāṃ citāṃ cinvanti | [JB, 1, 48 1]
tasyām enam ādadhati | [JB, 1, 48 2]
tasya nāsikayoḥ sruvau nidadhyād dakṣiṇahaste juhūṃ savya upabhṛtam urasi dhruvāṃ mukhe 'gnihotrahavaṇīṃ śīrṣataś camasam iḍopahavanaṃ karṇayoḥ prāśitraharaṇe udare pātrīṃ samavattadhānīm āṇḍayor dṛṣadupale śiśne śamyām upasthe kṛṣṇājinam anupṛṣṭhaṃ sphyaṃ pārśvayor musale ca śūrpe ca patta ulūkhalam | [JB, 1, 48 3]
pariśiṣṭāni yajñapātrāṇy upari dadhati | [JB, 1, 48 4]
apo mṛnmayāny abhyavaharanti dadaty evāyasmayāni | [JB, 1, 48 5]
athainaṃ sarpiṣābhyutpūrayanti | [JB, 1, 48 6]
yajñapātreṣu sarpir āsiñcanti | [JB, 1, 48 7]
{JB, 1, 49}
atha etām anustaraṇīm ānayanti | [JB, 1, 49 645172_1]
tām prokṣya tris apasalī paryāṇāyya kūṭena hanyāt | [JB, 1, 49 645173_1]
pradakṣiṇaṃ haike paryāṇayanti | [JB, 1, 49 3]
tad u tathā na kuryāt | [JB, 1, 49 4]
tasyai vapām utkhidya śīrṣṇi parivyayanti | [JB, 1, 49 5]
hastayor matasnī hṛdaye hṛdayaṃ bāhvor bāhū | [JB, 1, 49 6]
yathāṅgam evetarāṇy aṅgāni vicinvanti | [JB, 1, 49 7]
athainaṃ carmaṇā prorṇvanti svayā tanvā samṛdhyasveti | [JB, 1, 49 8]
saṃstīryopādīpayanti | [JB, 1, 49 9]
sa tathaiva cikīrṣed yathainam āhavanīyaḥ prathamo gacchet | [JB, 1, 49 10]
tad enaṃ devalokaḥ pratyāgacchati | [JB, 1, 49 11]
atha yathānvāhāryapacanas tad enaṃ pitṛlokaḥ pratyāgacchati | [JB, 1, 49 12]
atha yathā gārhapatyas tathāsmin loke prajayā ca paśubhiś ca pratitiṣṭhati | [JB, 1, 49 13]
tasyopādīptasya dhūma eva śarīraṃ dhunoti | [JB, 1, 49 14]
sa yad dhunoti tasmāddhunaḥ | [JB, 1, 49 15]
dhuno ha vai nāmaiṣa | [JB, 1, 49 16]
taṃ dhūma iti parokṣam ācakṣate parokṣeṇaiva | [JB, 1, 49 17]
parokṣapriyā iva hi devāḥ | [JB, 1, 49 18]
dhūmād vai rātrim apyeti rātriyā ahar ahno 'pocchantīpakṣam apocchantīpakṣād āpūryamāṇapakṣam āpūryamāṇapakṣān māsam | [JB, 1, 49 19]
te atra māse śarīraṃ cāsuś ca saṃgacchāte | [JB, 1, 49 20]
taṃ hartūnām eko yaḥ kūṭahasto raśminā pratyavetya pṛcchati ko 'si puruṣeti | [JB, 1, 49 21]
{JB, 1, 50}
taṃ pratibrūyāt | [JB, 1, 50 1]
vicakṣaṇād ṛtavo reta ābhṛtam ardhamāsyaṃ prasutāt pitryāvata iti | [JB, 1, 50 2]
yad ado vicakṣaṇaṃ somaṃ rājānaṃ juhvati tat tat | [JB, 1, 50 3]
taṃ mā puṃsi kartary erayadhvam iti | [JB, 1, 50 4]
puṃsi hy enam etat kartary erayante | [JB, 1, 50 5]
puṃsaḥ kartur mātary āsiṣikteti | [JB, 1, 50 6]
mātari hy enam āsiñcati | [JB, 1, 50 7]
sa upajāyopajāyamānas trayodaśena dvādaśopamāsa iti | [JB, 1, 50 8]
eṣa trayodaśo ya eṣa tapati | [JB, 1, 50 9]
saṃ tad vide prati tad vide 'haṃ taṃ martavo 'mṛta ānayadhvaṃ dvādaśatrayodaśena pitrā tayā mātrā tayā śraddhayā tenānnādyena tena satyena ahar me pitā rātrir mātā satyam asmi taṃ martavo 'mṛta ānayadhvam iti | [JB, 1, 50 10]
taṃ hartava ānayante | [JB, 1, 50 11]
yathā vidvān vidvāṃsaṃ yathā jānañ jānantam evaṃ hainam ṛtava ānayante | [JB, 1, 50 12]
taṃ hātyarjayante | [JB, 1, 50 13]
sa haiṣa na manuṣyo ya evaṃ veda | [JB, 1, 50 14]
devānāṃ ha vai sa eko ya evaṃvit | [JB, 1, 50 15]
taṃ ha vai manojavasaḥ pitaraś ca pitāmahāś ca pratyāgacchanti tataḥ kiṃ na āhārṣīr iti | [JB, 1, 50 16]
tān pratibrūyād yat kiṃ ca puṇyam akaraṃ tad yuṣmākam iti | [JB, 1, 50 17]
tasya putrā dāyam upayanti pitaraḥ sādhukṛtyāṃ dviṣantaḥ pāpakṛtyām | [JB, 1, 50 18]
sa evam etat tredhā vibhajyaitasya salokatām apyeti ya eṣa tapati | [JB, 1, 50 19]
{JB, 1, 51}
dīrghasattraṃ ha vā eta upayanti ye 'gnihotraṃ juhvati | [JB, 1, 51 1]
etaddha vai sattraṃ jarāmūrīyam | [JB, 1, 51 2]
jarayā vā hy evāsmān mucyate mṛtyunā vā | [JB, 1, 51 3]
tad āhur yad etasya dīrghasattriṇo 'gnihotraṃ juhvato 'gnīn antareṇa yuktaṃ vā viyāyāt saṃ vā careyuḥ kiṃ tatra karma kā prāyaścittir iti | [JB, 1, 51 4]
vajro vai cakraḥ | [JB, 1, 51 5]
vajro vā etasyāgnīn vyeti yasyāntareṇa yuktaṃ vā viyāti saṃ vā caranti | [JB, 1, 51 6]
kurvīta haiva niṣkṛtim api heṣṭyā yajeta | [JB, 1, 51 7]
tad u tathā na vidyāt | [JB, 1, 51 8]
imān vā eṣa lokān anuvitanute yo 'gnīn ādhatte | [JB, 1, 51 9]
tasyāyam eva loko gārhapatyo bhavaty antarikṣaloko 'nvāhāryapacano 'sāv eva loka āhavanīyaḥ | [JB, 1, 51 10]
kāmaṃ vā eṣu lokeṣu yuktaṃ cāyuktaṃ ca vayāṃsi saṃcaranti | [JB, 1, 51 11]
sa vidyād yadi me 'pi grāma evāgnīn antareṇāyāsīn naiva ma ārtir asti na riṣṭiḥ kācaneti | [JB, 1, 51 12]
trayo ha tvai grāmyāḥ paśavo 'juṣṭā durvarāha eḍakaḥ śvā | [JB, 1, 51 13]
teṣāṃ yadi kaścid antareṇa sann ejiyeta kiṃ tatra karma kā prāyaścittir iti | [JB, 1, 51 14]
{JB, 1, 52}
tad u haike chādimuṣṭim eva nivapanto yanti gārhapatyād ā āhavanīyād idaṃ viṣṇur vicakrama ity etayarcā | [JB, 1, 52 1]
tad u tathā na kuryāt | [JB, 1, 52 2]
yo ha tatra brūyād āsān nvā ayaṃ yajamānasyāvāpsīt kṣipre parān āsān āvapsyate jyeṣṭhagṛhyaṃ rotsyatīti tathā haiva syāt | [JB, 1, 52 3]
ittham eva kuryāt | [JB, 1, 52 4]
udapātraṃ vaivodakamaṇḍaluṃ vādāya gārhapatyād ā āhavanīyān ninayann iyād idaṃ viṣṇur vicakrama ity etayaivarcā | [JB, 1, 52 5]
devapavitraṃ vā etad yad ṛk | [JB, 1, 52 6]
devapavitram etad yad āpaḥ | [JB, 1, 52 7]
tad yad evātra yajñasyāśāntaṃ bhavati yad amedhyam āpo vai tasya sarvasya śāntiḥ | [JB, 1, 52 8]
adbhir evainat tacchamayanti | [JB, 1, 52 9]
{JB, 1, 53}
tad āhur yad etasya dīrghasattriṇo 'gnihotraṃ juhvato 'gnihotraṃ duhyamānaṃ skandet kiṃ tatra karma kā prāyaścittir iti | [JB, 1, 53 1]
yad eva tatra sthālyāṃ pariśiṣṭaṃ syāt tena juhuyāt | [JB, 1, 53 2]
yady u nīcī sthālī syād api vā bhidyeta kiṃ tatra karma kā prāyaścittir iti | [JB, 1, 53 3]
skannaprāyaścittyaivābhimṛśya askann adhita ity atha yad anyad vindet tena juhuyāt | [JB, 1, 53 4]
yadā vai skandaty atha dhīyate | [JB, 1, 53 5]
reto vai payo yonir iyam | [JB, 1, 53 6]
yonyām evaitad retaḥ pratiṣṭhāpayati | [JB, 1, 53 7]
anuṣṭhyāsya retaḥ siktaṃ prajāyate ya evaṃ veda | [JB, 1, 53 8]
amuto vai parjanyaḥ skandatīhauṣadhayo vanaspatayo jāyante | [JB, 1, 53 9]
puruṣād retaḥ skandati paśubhyaḥ | [JB, 1, 53 10]
tata idaṃ sarvaṃ prajātam | [JB, 1, 53 11]
sa vidyād upa mā devāḥ prābhūvan prajātir me bhūyasy abhūc chreyān bhaviṣyāmīti tathā haiva syāt | [JB, 1, 53 12]
atho yatraitat skannaṃ tad udapātraṃ vaivodakamaṇḍaluṃ vopaninayed bhūr bhuvaḥ svar ity etābhir vyāhṛtibhiḥ | [JB, 1, 53 13]
etā vai vyāhṛtayaḥ sarvaprāyaścittayaḥ | [JB, 1, 53 14]
tad anena sarveṇa prāyaścittiṃ kurute | [JB, 1, 53 15]
{JB, 1, 54}
athaitāni kapālāni saṃcitya yatrāhavanīyasya bhasmoddhṛtaṃ syāt tad upanikiret | [JB, 1, 54 1]
etad evātra karma | [JB, 1, 54 2]
atho khalv āhur yat prāca uddrutasya skandet kiṃ tatra karma kā prāyaścittir iti | [JB, 1, 54 3]
yad eva tatra sruci pariśiṣṭaṃ syāt tena juhuyāt | [JB, 1, 54 4]
yady u nīcī sruk syād api vā bhidyeta kiṃ tatra karma kā prāyaścittir iti | [JB, 1, 54 5]
tasyoktaḥ pratyabhimarśaḥ | [JB, 1, 54 6]
tad u haike tata eva pratyetyonnayanti | [JB, 1, 54 7]
tad u tathā na kuryāt | [JB, 1, 54 8]
yo ha tatra brūyād yad anenāgnihotreṇācikīrṣīn nyavṛtat tasmān nāsyedaṃ svargyam iva bhaviṣyatīti tathā haiva syāt | [JB, 1, 54 9]
ittham eva kuryāt | [JB, 1, 54 10]
yatraiva skandet tad upaviśet | [JB, 1, 54 11]
athāsmin sthālīm āhareyuḥ sruvaṃ ca srucaṃ ca nirṇijya | [JB, 1, 54 12]
tad ada evāsyonneṣyāmīty uktaṃ bhavati | [JB, 1, 54 13]
atha yathonnītam unnīya samidham ādāya prāk preyāt | [JB, 1, 54 14]
tad yathā pratyutthāyāmitrān paced evam evaitad avṛttiṃ pāpmānam apahatyāhutiṃ prāpnoti | [JB, 1, 54 15]
tad u haika upeva labhante 'hutaṃ tasya yasyāgnihotrocchiṣṭena juhvati yātayāmaṃ hy etad iti vadantaḥ | [JB, 1, 54 16]
tad u tathā na vidyāt | [JB, 1, 54 17]
yadā vā etad ayātayāmaṃ bhavaty athaitasyāpi havirātañcanaṃ kurvanti | [JB, 1, 54 18]
{JB, 1, 55}
tat āhuḥ yat etasya dīrgha sattriṇaḥ agnihotram juhvataḥ agnihotram duhyamānam amedhyam āpadyeta kim tatra karma kā prāyaścittiḥ iti | [JB, 1, 55 645268_1]
tat u ha eke hotavyam eva manyante na vai devāḥ kasmāccana bībhatsante iti vadantaḥ | [JB, 1, 55 645269_1]
tat u tathā na vidyāt | [JB, 1, 55 645270_1]
puruṣaḥ nu eva bībhatseyāt bībhatsate bībhatsante id u devāḥ | [JB, 1, 55 645271_1]
ittham eva kuryāt | [JB, 1, 55 645272_1]
gārhapatyasya eva uṣṇam bhasma nirūhya tasmin enat tūṣṇīm ninayet | [JB, 1, 55 645273_1]
tat na hutam na a hutam | [JB, 1, 55 645274_1]
adbhiḥ anuninayet | [JB, 1, 55 645275_1]
adbhiḥ eva enat āpnoti | [JB, 1, 55 645276_1]
atha yat anyat vindet tena juhuyāt | [JB, 1, 55 645277_1]
atha u khalu āhuḥ yat dugdham amedhyam āpadyeta kim tatra karma kā prāyaścittiḥ iti | [JB, 1, 55 645278_1]
yeṣu eva aṅgāreṣu adhiśrayiṣyan syāt tān eva pratyūhya teṣu eva enat tūṣṇīm ninayet | [JB, 1, 55 645279_1]
tat na hutam na a hutam | [JB, 1, 55 645280_1]
adbhiḥ anuninayet | [JB, 1, 55 645281_1]
adbhiḥ eva enat āpnoti | [JB, 1, 55 645282_1]
atha yat anyat vindet tena juhuyāt | [JB, 1, 55 645283_1]
atha u khalu āhuḥ yat adhiśritam amedhyam āpadyeta kim tatra karma kā prāyaścittiḥ iti | [JB, 1, 55 645284_1]
yeṣu eva aṅgāreṣu adhiśritam syāt tān eva pratyūhya teṣu eva enat tūṣṇīm ninayet | [JB, 1, 55 645285_1]
tat na hutam na a hutam | [JB, 1, 55 645286_1]
yat aha enat teṣu ninayati tena hutam yat u enān tena u eva anugamayati tena u a hutam | [JB, 1, 55 645287_1]
adbhiḥ anuninayet | [JB, 1, 55 645288_1]
adbhiḥ eva enat āpnoti | [JB, 1, 55 645289_1]
atha yat anyat vindet tena juhuyāt | [JB, 1, 55 645290_1]
atha u khalu āhuḥ | [JB, 1, 55 645291_1]
{JB, 1, 56}
yat prāc uddrutam amedhyam āpadyeta kim tatra karma kā prāyaścittiḥ iti | [JB, 1, 56 645292_1]
tat u ha eke hotavyam eva manyante pretam etat na etasya a homaḥ kalpate iti vadantaḥ | [JB, 1, 56 645293_1]
atha ha eke adbhiḥ abhyāsicya parāsiñcanti | [JB, 1, 56 645294_1]
tat u tathā na kuryāt | [JB, 1, 56 645295_1]
yaḥ ha tatra brūyāt parā nvai ayam idam agnihotram asiñcat parāsekṣyate ayam yajamānaḥ iti tathā ha eva syāt | [JB, 1, 56 645296_1]
ittham eva kuryāt | [JB, 1, 56 645297_1]
āhavanīye eva samidham abhyādhāya āhavanīyasya eva uṣṇam bhasma nirūhya tasmin enat tūṣṇīm ninayet | [JB, 1, 56 645298_1]
tat na hutam na a hutam | [JB, 1, 56 645299_1]
adbhiḥ anuninayet | [JB, 1, 56 645300_1]
adbhiḥ eva enat āpnoti | [JB, 1, 56 645301_1]
atha yat anyat vindet tena juhuyāt | [JB, 1, 56 645302_1]
atha u khalu āhuḥ yat avavarṣet kim tatra karma kā prāyaścittiḥ iti | [JB, 1, 56 645303_1]
sa vidyāt upariṣṭāt mā śukram āgāt prajātiḥ me bhūyasī abhūt śreyān bhaviṣyāmi iti | [JB, 1, 56 645304_1]
tathā ha eva syāt | [JB, 1, 56 645304_2]
atha u khalu āhuḥ yat pūrvasyām āhutau hutāyām aṅgārāḥ anugaccheyuḥ kva uttarām juhuyāt iti | [JB, 1, 56 645305_1]
yaḥ eva tatra śakalaḥ antikaḥ syāt tam adhyasya juhuyāt | [JB, 1, 56 645306_1]
dārau dārau hi agniḥ | [JB, 1, 56 645307_1]
sa yadi tasyām na tiṣṭhet hiraṇyam abhijuhuyāt | [JB, 1, 56 645308_1]
tat agneḥ vai etat retaḥ yat hiraṇyam | [JB, 1, 56 645309_1]
yaḥ u vai pitā sa putraḥ | [JB, 1, 56 645310_1]
tasmāt hiraṇyam abhijuhuyāt | [JB, 1, 56 645311_1]
atha u khalu āhuḥ | [JB, 1, 56 645312_1]
{JB, 1, 57}
yat adhiśrite yajamānaḥ mriyeta kim tatra karma kā prāyaścittiḥ iti | [JB, 1, 57 645313_1]
paryādhāya eva enat viṣyandayet | [JB, 1, 57 645314_1]
etat eva atra karma | [JB, 1, 57 645315_1]
atha u ha khalu eṣā eva sarveṣām haviryajñānām prāyaścittiḥ | [JB, 1, 57 645316_1]
atha u khalu āhuḥ yat prāci uddrute yajamānaḥ mriyeta kim tatra karma kā prāyaścittiḥ iti | [JB, 1, 57 645317_1]
yat eva adaḥ catur gṛhītam ādiṣṭam syāt tatra eva enat abhyunnayet | [JB, 1, 57 645318_1]
etat eva atra karma | [JB, 1, 57 645319_1]
atha u khalu āhuḥ yat pūrvasyām āhutau hutāyām yajamānaḥ mriyeta kim tatra karma kā prāyaścittiḥ iti | [JB, 1, 57 645320_1]
tat u ha eke hotavyam eva manyante kṛtsnam vai etasya agnihotram hutam bhavati yasya pūrvā hutā āhutiḥ bhavati iti vadantaḥ | [JB, 1, 57 645321_1]
tat u tathā na vidyāt | [JB, 1, 57 645322_1]
na vai pretasya agnihotram juhoti | [JB, 1, 57 645323_1]
yat eva adaḥ catur gṛhītam ādiṣṭam syāt tatra eva enat abhyunnayet | [JB, 1, 57 645324_1]
etat eva atra karma | [JB, 1, 57 645325_1]
{JB, 1, 58}
tat āhuḥ etasya dīrgha sattriṇaḥ agnihotram juhvataḥ agnihotrī duhyamānā upaviśet kim tatra karma kā prāyaścittiḥ iti | [JB, 1, 58 645326_1]
tām u ha eke yajuṣā utthāpayanti | [JB, 1, 58 645327_1]
avṛttim vai eṣā yajamānasya pāpmānam pratidṛśya upaviśati yasya agnihotrī duhyamānā upaviśati | [JB, 1, 58 645328_1]
tām utthāpayanti ud asthāt devī aditiḥ iti | [JB, 1, 58 645329_1]
iyam vai devī aditiḥ | [JB, 1, 58 645330_1]
imām eva asmai tat utthāpayanti | [JB, 1, 58 645331_1]
āyuḥ yajña patau adhāt iti āyuḥ eva asmin tat dadhati | [JB, 1, 58 645332_1]
indrāya kṛṇvatī bhāgam iti indriyam eva asmin tat dadhati | [JB, 1, 58 645333_1]
mitrāya varuṇāya ca iti | [JB, 1, 58 645334_1]
prāṇa apānau nvai mitrāvaruṇau | [JB, 1, 58 645334_2]
prāṇa apānau eva asmin tat dadhati | [JB, 1, 58 645334_3]
tām tasyām eva āhutau hutāyām brāhmaṇāya dadati yam saṃvatsaram an abhyāgamiṣyantaḥ bhavanti avṛttim asmin pāpmānam niveśayāmaḥ iti vadantaḥ | [JB, 1, 58 645335_1]
{JB, 1, 59}
tat u ha uvāca vājasaneyaḥ | [JB, 1, 59 645336_1]
a śraddadhānebhyaḥ ha ebhyaḥ gauḥ apakrāmati | [JB, 1, 59 645336_2]
avṛttyā hi tam vidhyanti | [JB, 1, 59 645337_1]
ittham eva kuryāt | [JB, 1, 59 645338_1]
daṇḍam eva labdhvā tena enām vipiṣya utthāpayet | [JB, 1, 59 645339_1]
tat yathā vai adaḥ dhāvayataḥ aśvataraḥ gadāyate yuktaḥ vā balīvardaḥ upaviśati tena daṇḍa prajitena tottra prajitena yam adhvānam kāmayate tam samaśnute | [JB, 1, 59 645340_1]
evam eva etayā daṇḍa prajitayā tottra prajitayā yam svargam lokam kāmayate tam samaśnute | [JB, 1, 59 645340_2]
tām ātman eva kurvīta | [JB, 1, 59 645341_1]
ātman eva tat śriyam dhatte iti | [JB, 1, 59 645342_1]
{JB, 1, 60}
tat āhuḥ yat etasya dīrgha sattriṇaḥ agnihotram juhvataḥ agnihotrī vatsaḥ naśyet kim tatra karma kā prāyaścittiḥ iti | [JB, 1, 60 645343_1]
tat u ha uvāca āruṇiḥ | [JB, 1, 60 645344_1]
dyauḥ vai agnihotrī | [JB, 1, 60 645344_2]
tasyāḥ ādityaḥ eva vatsaḥ | [JB, 1, 60 645344_3]
iyam eva agnihotra sthālī | [JB, 1, 60 645344_4]
na ha vai evaṃvidaḥ agnihotrī vatsaḥ naśyati | [JB, 1, 60 645345_1]
kva hi eṣa naśyet | [JB, 1, 60 645346_1]
na u vai evaṃvidaḥ agnihotram duhyamānam skandati | [JB, 1, 60 645347_1]
asyām hi eva pratitiṣṭhati | [JB, 1, 60 645348_1]
na u vai evaṃvidaḥ agnihotrī duhyamānā upaviśati | [JB, 1, 60 645349_1]
yadā vai eṣā su spṛṣṭam varṣati abhiniṣadya iva bata avarṣīt iti enām āhuḥ | [JB, 1, 60 645350_1]
atha u khalu āhuḥ yat eṣā lohitam duhīta kim tatra karma kā prāyaścittiḥ iti | [JB, 1, 60 645351_1]
avṛttim vai eṣā yajamānasya pāpmānam pratidṛśya duhe yā lohitam duhe | [JB, 1, 60 645352_1]
sa vyutkrāmata iti uktvā anvāhāryapacanam paricchādayitavai brūyāt | [JB, 1, 60 645353_1]
tat adhiśritya mekṣaṇam kṛtvā śrapayet | [JB, 1, 60 645354_1]
tat tat eva tūṣṇīm ninayet | [JB, 1, 60 645355_1]
aniruktaḥ vai prajāpatiḥ | [JB, 1, 60 645356_1]
prājāpatyam agnihotram | [JB, 1, 60 645357_1]
atha u bhūḥ bhuvaḥ svar iti etābhiḥ vyāhṛtibhiḥ | [JB, 1, 60 645358_1]
etāḥ vai vyāhṛtayaḥ sarva prāyaścittayaḥ | [JB, 1, 60 645359_1]
tat anena sarveṇa prāyaścittim kurute | [JB, 1, 60 645360_1]
atha u khalu āhuḥ | [JB, 1, 60 645361_1]
{JB, 1, 61}
yat agnayaḥ anugaccheyuḥ kim tatra karma kā prāyaścittiḥ iti | [JB, 1, 61 645362_1]
tam u ha eke ulmukāt eva nirmanthanti vadantaḥ | [JB, 1, 61 645363_1]
tat u tathā na vidyāt | [JB, 1, 61 645364_1]
ulmukam hi eva tatas ādāya caret ulmukasya vā avavraścam | [JB, 1, 61 645365_1]
ittham eva kuryāt | [JB, 1, 61 645366_1]
ulmukāt eva apacchidya araṇyoḥ abhivimanthet | [JB, 1, 61 645367_1]
upa aha tam kāmam āpnoti yaḥ ulmuka mathyaḥ upa u tam yaḥ araṇyoḥ | [JB, 1, 61 645368_1]
atha u khalu āhuḥ yat āhavanīyaḥ uddhṛtaḥ anugacchet kim tatra karma kā prāyaścittiḥ iti | [JB, 1, 61 645369_1]
an anugataḥ vai eṣa tāvat bhavati yāvat gārhapatyaḥ na anugacchati | [JB, 1, 61 645370_1]
sa yadi api bahu iva kṛtvas anugacchet punar punar eva enam uddharet | [JB, 1, 61 645371_1]
etat eva atra karma | [JB, 1, 61 645372_1]
atha u khalu āhuḥ yat āhavanīye uddhṛte gārhapatyaḥ anugacchet kim tatra karma kā prāyaścittiḥ iti | [JB, 1, 61 645373_1]
tam u ha eke tatas eva prāñcam uddharanti | [JB, 1, 61 645374_1]
tat u tathā na kuryāt | [JB, 1, 61 645375_1]
yaḥ ha tatra brūyāt prācaḥ nvai ayam yajamānasya prāṇān prāvṛkṣat mariṣyati ayam yajamānaḥ iti tathā ha eva syāt | [JB, 1, 61 645376_1]
tam u ha eke tatas eva pratyañcam āharanti prāṇaḥ vai gārhapatyaḥ apānaḥ āhavanīyaḥ saṃvidānau vai imau prāṇa apānau annam attaḥ iti vadantaḥ | [JB, 1, 61 645377_1]
prāṇaḥ vai gārhapatyaḥ apānaḥ āhavanīyaḥ saṃvidānau vai imau prāṇa apānau annam attaḥ iti vadantaḥ | [JB, 1, 61 645379_1]
atha u gṛhaḥ vai gārhapatyaḥ | [JB, 1, 61 645380_1]
pratiṣṭhā u vai gṛhāḥ | [JB, 1, 61 645381_1]
sa yaḥ enam tatra brūyāt pra nvai ayam asyai pratiṣṭhāyai acyoṣṭa mariṣyati ayam yajamānaḥ iti tathā ha eva syāt | [JB, 1, 61 645382_1]
tam u ha eke gārhapatye eva mathitvā upasamādadhati | [JB, 1, 61 645383_1]
tat u tathā na kuryāt | [JB, 1, 61 645384_1]
yaḥ ha tatra brūyāt agnau adhi agnim ajījanat kṣipre asya dviṣan bhrātṛvyaḥ janiṣyate iti tathā ha eva syāt | [JB, 1, 61 645385_1]
tam u ha eke anugamayya manthanti | [JB, 1, 61 645386_1]
tat u tathā na kuryāt | [JB, 1, 61 645387_1]
yaḥ ha tatra brūyāt api yat pariśiṣṭam abhūt tat ajījasat na asya dāyādaḥ cana pariśekṣyate iti tathā ha eva syāt | [JB, 1, 61 645388_1]
ittham eva kuryāt | [JB, 1, 61 645389_1]
araṇyoḥ eva samārohayeta ayam te yoniḥ ṛtviyaḥ yatas jātaḥ arocathāḥ tam jānan agne āroha atha naḥ vardhaya rayim atha naḥ vardhaya giraḥ iti vā | [JB, 1, 61 645390_1]
saḥ udavasāya juhvat vaset | [JB, 1, 61 645391_1]
nava avasāne ha asya ubhayatas rātram hutam bhavati | [JB, 1, 61 645392_1]
na u kāṃcana paricakṣām kurute | [JB, 1, 61 645392_2]
sa prātar bhasma uddhṛtya śakṛt piṇḍena parilipya yathāyatham agnīn ādadhīta | [JB, 1, 61 645393_1]
etat eva atra karma | [JB, 1, 61 645394_1]
{JB, 1, 62}
atha u khalu āhuḥ yat āhavanīyam an uddhṛtam abhi astam iyāt kim tatra karma kā prāyaścittiḥ iti | [JB, 1, 62 645395_1]
etasmāt ha vai viśve devāḥ apakrāmanti yasya āhavanīyam an uddhṛtam abhi astam eti | [JB, 1, 62 645396_1]
sa darbheṇa suvarṇam hiraṇyam prabadhya paścāt haret | [JB, 1, 62 645397_1]
tat etasya rūpam kriyate yaḥ eṣa tapati | [JB, 1, 62 645398_1]
ahnaḥ vai etat rūpam | [JB, 1, 62 645399_1]
tat ahnaḥ rūpam kriyate | [JB, 1, 62 645400_1]
atha idhmam ādīpya prāñcam hareyuḥ | [JB, 1, 62 645401_1]
tam upasamādhāya catur gṛhītam ājyam gṛhītvā viśvebhyaḥ devebhyaḥ svāhā iti juhuyāt | [JB, 1, 62 645402_1]
yathā vai adaḥ āvasatha vāsinam kruddham yantam ukṣa vehatā vā anumantrayeta anyena vā priyeṇa dhāmnā evam eva tat viśvān devān anumantrayate | [JB, 1, 62 645403_1]
te ha asmai sarve eva a kruddhāḥ bhavanti | [JB, 1, 62 645404_1]
atha u khalu āhuḥ yat āhavanīyam an uddhṛtam | [JB, 1, 62 645405_1]
{JB, 1, 63}
kim tatra karma kā prāyaścittiḥ iti | [JB, 1, 63 645406_1]
etasmāt ha vai viśve devāḥ apakrāmanti yasya āhavanīyam an uddhṛtam abhyudeti | [JB, 1, 63 645407_1]
sa darbheṇa rajatam hiraṇyam prabadhya purastāt haret | [JB, 1, 63 645408_1]
tat candramasaḥ rūpam kriyate | [JB, 1, 63 645409_1]
rātreḥ vai etat rūpam | [JB, 1, 63 645410_1]
tat rātreḥ rūpam kriyate | [JB, 1, 63 645411_1]
atha idhmam ādīpya anvañcam hareyuḥ | [JB, 1, 63 645412_1]
tam upasamādhāya catur gṛhītam ājyam gṛhītvā viśvebhyaḥ devebhyaḥ svāhā iti juhuyāt | [JB, 1, 63 645413_1]
yatra vai dīptam tatra etat iha gārhapatyaḥ iti eva vidvān uddharet | [JB, 1, 63 645414_1]
asau eva bandhuḥ | [JB, 1, 63 645415_1]
atha ha eke āhuḥ ete ha vai svargam lokam paśyantaḥ juhvati ye ādityam iti | [JB, 1, 63 645416_1]
sa yaḥ vā tvai gata śrīḥ syāt yaḥ vā asmāt lokāt kṣipre prajigāṃset saḥ udita homī syāt | [JB, 1, 63 645417_1]
atha u khalu āhuḥ | [JB, 1, 63 645418_1]
{JB, 1, 64}
yat agnayaḥ saṃsṛjyeran kim tatra karma kā prāyaścittiḥ iti | [JB, 1, 64 645419_1]
sa yadi parastāt anyaḥ abhidahan eyāt sa vidyāt parastāt mā śukram āgāt prajātiḥ me bhūyasī abhūt śreyān bhaviṣyāmi iti | [JB, 1, 64 645420_1]
tathā ha eva syāt | [JB, 1, 64 645421_1]
yadi tu asya hṛdayam vilikhet agnaye vivicaye iṣṭim nirvapet | [JB, 1, 64 645422_1]
etāḥ eva pañcadaśa sāmidhenīḥ | [JB, 1, 64 645423_1]
vārtraghnau ājyabhāgau | [JB, 1, 64 645423_2]
virājau saṃyājye | [JB, 1, 64 645423_3]
atha ete yājyā puronuvākye vi te viṣvak vāta jūtāsaḥ agne bhāmāsaḥ śuce śucayaḥ caranti tuvi mrakṣāsaḥ divyāḥ navagvāḥ vanā vananti dhṛṣatā rujantaḥ iti | [JB, 1, 64 645424_1]
atha yājyā tvām agne mānuṣīḥ īḍate viśaḥ hotrā vidam vivicim ratna dhātamam guhā santam subhaga viśva darśatam su yajam ghṛtaśriyam iti | [JB, 1, 64 645425_1]
atha u ha enayā pāpmanā vyāvṛtsyamānaḥ yajeta | [JB, 1, 64 645426_1]
kṣipre ha eva pāpmanaḥ vyāvartate | [JB, 1, 64 645427_1]
yadi tu ayam itas abhidahan eyāt agnaye saṃvargāya iṣṭim nirvapet | [JB, 1, 64 645428_1]
etāḥ eva pañcadaśa sāmidhenīḥ | [JB, 1, 64 645429_1]
vārtraghnau ājyabhāgau | [JB, 1, 64 645429_2]
virājau saṃyājye | [JB, 1, 64 645429_3]
atha ete yājyā puronuvākye | [JB, 1, 64 645430_1]
{JB, 1, 65}
mā no asmin mahādhane parā varg bhārabhṛd yathā saṃ vargaṃ saṃ rayiṃ jayeti | [JB, 1, 65 1]
atha yājyā parasyā adhi saṃvato 'varaṃ abhy ā tara yatrāham asmi taṃ aveti | [JB, 1, 65 2]
atho hainayā yad bhrātṛvyasya saṃvivṛkṣeta tatkāmo yajeta | [JB, 1, 65 3]
kṣipre haivāsya saṃvṛṅkte | [JB, 1, 65 4]
atho khalv āhur yad agnāvagnim abhyuddharet kiṃ tatra karma kā prāyaścittir iti | [JB, 1, 65 5]
agnaye 'gnimata iṣṭiṃ nirvapet | [JB, 1, 65 6]
etā eva pañcadaśa sāmidhenīr vārtraghnāv ājyabhāgau virājau saṃyājye | [JB, 1, 65 7]
athaite yājyāpuronuvākye agnināgniḥ samidhyate kavir gṛhapatir yuvā havyavāḍ juhvāsya iti | [JB, 1, 65 8]
atha yājyā tvaṃ hy agne agninā vipro vipreṇa san satā sakhā sakhyā samidhyasa iti | [JB, 1, 65 9]
atho hainayā brahmavarcasakāmo yajeta | [JB, 1, 65 10]
tejasvī haiva brahmavarcasī bhavati | [JB, 1, 65 11]
atho khalv āhur yad āhavanīyagārhapatyau saṃsṛjyeyātāṃ kiṃ tatra karma kā prāyaścittir iti | [JB, 1, 65 12]
agnaye vītaya iṣṭiṃ nirvapet | [JB, 1, 65 13]
etā eva pañcadaśa sāmidhenīr vārtraghnāv ājyabhāgau virājau saṃyājye | [JB, 1, 65 14]
athaite yājyāpuronuvākye agna ā yāhi vītaye gṛṇāno havyadātaye ni hotā satsi barhiṣīti | [JB, 1, 65 15]
atha yājyā yo agniṃ devavītaye haviṣmaṃ āvivāsati tasmai pāvaka mṛḍayeti tasmai pāvaka mṛḍayeti | [JB, 1, 65 16]
{JB, 1, 66}
prajananaṃ jyotiḥ | [JB, 1, 66 1]
agnir devatānāṃ jyotiḥ | [JB, 1, 66 2]
virāṭ chandasāṃ jyotiḥ | [JB, 1, 66 3]
virāḍ vācy agnau saṃtiṣṭhate | [JB, 1, 66 4]
virājaṃ sampadyate | [JB, 1, 66 5]
tasmād eṣa jyotir ucyate | [JB, 1, 66 6]
dvau stomau prātassavanaṃ vahato yathā cakṣuś ca prāṇaś ca tathā tat | [JB, 1, 66 7]
dvau stomau mādhyaṃdinaṃ savanaṃ vahato yathā śrotraṃ ca bāhū ca tathā tat | [JB, 1, 66 8]
dvau stomau tṛtīyasavanaṃ vahato yathā madhyaṃ ca pratiṣṭhā ca tathā tat | [JB, 1, 66 9]
hiṃkāreṇa vai jyotiṣā devās trivṛte brahmavarcasāya jyotir adadhuḥ | [JB, 1, 66 10]
trivṛtā brahmavarcasena pañcadaśāyaujase vīryāya jyotir adadhuḥ | [JB, 1, 66 11]
pañcadaśenaujasā vīryeṇa saptadaśāya prajāyai paśubhyaḥ prajananāya jyotir adadhuḥ | [JB, 1, 66 12]
saptadaśena prajayā paśubhiḥ prajanenaikaviṃśāya pratiṣṭhāyai jyotir adadhuḥ | [JB, 1, 66 13]
stomo vā etat stome jyotir dadhad eti | [JB, 1, 66 14]
tasmāj jyotiṣṭoma ity ākhyāyate | [JB, 1, 66 15]
atha yat stomaḥ stomaṃ savanam abhipraṇayati tasmāj jyotiṣṭoma ity ākhyāyate | [JB, 1, 66 16]
atho yad yajñaḥ saṃstuto virājam abhisaṃpadyate jyotir virāṭ tasmāj jyotiṣṭoma ity evākhyāyate | [JB, 1, 66 17]
{JB, 1, 67}
asthūrir vā eṣa yajñaḥ puruṣasammitaḥ | [JB, 1, 67 1]
yatkāma enam āharate sam asmai kāma ṛdhyate | [JB, 1, 67 2]
asthūriṇā hi tatra gacchati yatra jigamiṣati | [JB, 1, 67 3]
prajāpatir yat prajā asṛjata tā agniṣṭomenāsṛjata | [JB, 1, 67 4]
daśamena ca vai sa tā agniṣṭomasya stotreṇāsṛjata daśamena ca māsā saṃvatsarasya | [JB, 1, 67 5]
tad dvādaśena caivāgniṣṭomasya stotreṇa paryagṛhṇād dvādaśena ca māsā saṃvatsarasya | [JB, 1, 67 6]
tasmāt paśavo daśa māso garbhān bibhrati | [JB, 1, 67 7]
ta ekādaśam anuprajāyante | [JB, 1, 67 8]
na kācana dvādaśam atiharati parigṛhītā hi tena | [JB, 1, 67 9]
tāsāṃ parigṛhītānām aśvataro 'tyaplavata | [JB, 1, 67 10]
tasyānuhāya reta ādatta | [JB, 1, 67 11]
tad gardabhe nyamārṭ tad vaḍabāyāṃ tat paśuṣu tad oṣadhīṣu | [JB, 1, 67 12]
tasmād gardabho dviretās tasmād vaḍabā dviretāḥ | [JB, 1, 67 13]
tasmāt paśavo dvau dvau janayanti | [JB, 1, 67 14]
tasmād oṣadhayo 'nabhyaktā rebhanti | [JB, 1, 67 15]
tasmād aśvataro barhiṣi na deyo 'ti hy aplavatāpa hy akrāmat | [JB, 1, 67 16.1]
āttaretā hy aprajā hi | [JB, 1, 67 16.2]
ṣoḍaśinaḥ stotre deyaḥ | [JB, 1, 67 17]
atirikto vai ṣoḍaśī stotrāṇām atirikto 'śvataraḥ paśūnām | [JB, 1, 67 18]
atirikta eva tad atiriktaṃ dadhati yajñasya salomatāyai | [JB, 1, 67 19]
sa ya evaṃ vidvān agniṣṭomenodgāyati prājātāḥ prajā janayati pari prajātā gṛhṇāti | [JB, 1, 67 20]
jyeṣṭhayajño vā eṣa prajāpatiyajño yad agniṣṭomaḥ | [JB, 1, 67 21]
aśnute jyaiṣṭhyaṃ śraiṣṭhyaṃ ya evaṃ veda | [JB, 1, 67 22]
{JB, 1, 68}
prajāpatir vāvedam agra āsīt | [JB, 1, 68 1]
mano ha vai prajāpatir devatā | [JB, 1, 68 2]
so 'kāmayata bahuḥ syāṃ prajāyeya bhūmānaṃ gaccheyam iti | [JB, 1, 68 3]
sa śīrṣata eva mukhatas trivṛtaṃ stomam asṛjata gāyatrīṃ chando rathantaraṃ sāmāgniṃ devatāṃ brāhmaṇaṃ manuṣyam ajaṃ paśum | [JB, 1, 68 4]
tasmād brāhmaṇo gāyatrīcchandā āgneyo devatayā | [JB, 1, 68 5]
tasmād u mukhaṃ prajānāṃ mukhāddhyenam asṛjata | [JB, 1, 68 6]
so 'kāmayata praiva jāyeyeti | [JB, 1, 68 7]
sa bāhubhyām evorasaḥ pañcadaśaṃ stomam asṛjata triṣṭubhaṃ chando bṛhat sāmendraṃ devatāṃ rājanyaṃ manuṣyam aśvaṃ paśum | [JB, 1, 68 8]
tasmād rājanyas triṣṭupchandā aindro devatayā | [JB, 1, 68 9]
tasmād u bāhubhyāṃ vīryaṃ karoti bāhubhyāṃ hy enam uraso vīryād asṛjata | [JB, 1, 68 10]
so 'kāmayata praiva jāyeyeti | [JB, 1, 68 11]
{JB, 1, 69}
sa udarād eva madhyataḥ saptadaśaṃ stomam asṛjata jagatīṃ chando vāmadevyaṃ sāma viśvān devān devatāṃ vaiśyaṃ manuṣyaṃ gāṃ paśum | [JB, 1, 69 1]
tasmād vaiśyo jagatīcchandā vaiśvadevo devatayā | [JB, 1, 69 2]
tasmād u prajaniṣṇur udarāddhy enaṃ prajananād asṛjata | [JB, 1, 69 3]
so 'kāmayata praiva jāyeyeti | [JB, 1, 69 4]
sa padbhyām eva pratiṣṭhāyā ekaviṃśaṃ stomam asṛjatānuṣṭubhaṃ chando yajñāyajñīyaṃ sāma na kāṃcana devatāṃ śūdraṃ manuṣyam aviṃ paśum | [JB, 1, 69 5]
tasmācchūdro 'nuṣṭupchandā veśmapatidevaḥ | [JB, 1, 69 6]
tasmād u pādāvanejyenaiva jijīviṣati padbhyāṃ hy enaṃ pratiṣṭhāyā asṛjata | [JB, 1, 69 7]
etayā vai sṛṣṭyā prajāpatiḥ prajā asṛjata | [JB, 1, 69 8]
sa ya etad evaṃ veda bhūmānam eva prajayā paśubhir gacchati | [JB, 1, 69 9]
tasmādvetaṃ yajñaṃ bhūyiṣṭhaṃ praśaṃsanti yad agniṣṭomaṃ prajāpatiyajño hy eṣaḥ | [JB, 1, 69 10]
{JB, 1, 70}
prajāpatiḥ prajābhya ūrjaṃ vyabhajat | [JB, 1, 70 1]
tad udumbaraḥ samabhavat | [JB, 1, 70 2]
prajāpatir udgātā | [JB, 1, 70 3]
prājāpatya udumbaraḥ | [JB, 1, 70 4]
vṛṇate 'nyān ṛtvijo nodgātāram | [JB, 1, 70 5]
yad udgātā prathamena karmaṇaudumbarīm anvārabhate svayaiva tad devatayātmānam ārtvijyāya vṛṇīte | [JB, 1, 70 6]
tām anvārabhata āyoṣ ṭvā sadane sādayāmy avataś chāyāyāṃ samudrasya hṛdaye namaḥ samudrāya namaḥ samudrasya cakṣase mā mā yonorvāṃ hāsīr iti | [JB, 1, 70 7]
yad āha āyoṣ ṭvā sadane sādayāmīti yajño vā āyus tasyaitat sadanaṃ kriyate | [JB, 1, 70 8]
avataś chāyāyām iti yajño vā avatis tasyaiṣā chāyā kriyate yat sadaḥ | [JB, 1, 70 9]
samudrasya hṛdaya iti madhyato vā ātmano hṛdayaṃ tasmān madhyataḥ sadasa audumbarī mīyate | [JB, 1, 70 10]
namaḥ samudrāya namaḥ samudrasya cakṣasa iti vāg vai samudro manaḥ samudrasya cakṣa etābhyām evaitad devatābhyāṃ namaskaroty ārtvijyaṃ kariṣyan | [JB, 1, 70 11]
mā mā yonorvāṃ hāsīr iti sāma vai yonorvāṃ sāmna evaitan namaskaroty ārtvijyaṃ kariṣyan | [JB, 1, 70 12]
nainaṃ sāmāvahate | [JB, 1, 70 13]
na sāmanyām ārtim ārcchati na sāmno hīyate ya evaṃ vidvān sāmne namaskaroti | [JB, 1, 70 14]
ya evainam upavadati sa ārtim ārcchati | [JB, 1, 70 15]
{JB, 1, 71}
prajāpater vā etad udaraṃ yat sadaḥ | [JB, 1, 71 1]
ūrg udumbaraḥ | [JB, 1, 71 2]
yan madhyataḥ sadasa audumbarī mīyate madhyata evaitat prajānām annam ūrjaṃ dadhāti | [JB, 1, 71 3]
tasmān madhyato 'śanam aśitaṃ dhinoti | [JB, 1, 71 4]
tasmād yatraiṣā yātayāmnī kriyate tat prajā aśanāyukā bhavanti | [JB, 1, 71 5]
poṣukā ha tvai bhavanti | [JB, 1, 71 6]
upaspṛśyā3ṃ nopaspṛśyā3m iti mīmāṃsante | [JB, 1, 71 7]
sarvaṃ vāvedam ātmanvat | [JB, 1, 71 8]
yas tvā annam abhīva kāmayate tam evaitad bhūyiṣṭhaṃ dveṣṭi | [JB, 1, 71 9]
yad upaspṛśed annādyaṃ pradhamet | [JB, 1, 71 10]
yan nopaspṛśed annādyād ātmānam antariyāt | [JB, 1, 71 11]
upaspṛśya na svāspṛṣṭenaivodgāyann annādyaṃ pradhamati nānnādyād ātmānam antareti | [JB, 1, 71 12]
sāma devānām annam | [JB, 1, 71 13]
ūrg udumbaraḥ | [JB, 1, 71 14]
yad udgātaudumbarīṃ śrayate sāmann evaitad devānām anna ūrjaṃ dadhāti | [JB, 1, 71 15]
tasmād yatra sāmnārtvijyaṃ kurvanti tad eva devā bhūyiṣṭham ivādanti | [JB, 1, 71 16]
{JB, 1, 72}
prajāpatir udgātā | [JB, 1, 72 1]
ūrg udumbaraḥ | [JB, 1, 72 2]
sa eṣa ūrji śritaḥ prajāpatiḥ prajābhya ūrjam annādyaṃ vibhajati | [JB, 1, 72 3]
udaṅṅ āsīna udgāyati | [JB, 1, 72 4]
udīcīm eva tad diśam ūrjā bhājayati | [JB, 1, 72 5]
pratyaṅṅ āsīnaḥ prastauti | [JB, 1, 72 6]
pratīcīm eva tad diśam ūrjā bhājayati | [JB, 1, 72 7]
dakṣiṇāsīnaḥ pratiharati | [JB, 1, 72 8]
dakṣiṇām eva tad diśam ūrjā bhājayati | [JB, 1, 72 9]
prāñco 'nya ṛtvija ārtvijyaṃ kurvanti | [JB, 1, 72 10]
prācīm eva tad diśam ūrjā bhājayanti | [JB, 1, 72 11]
tasmād eṣā diśāṃ vīryavattamopajīvanīyatamā bhūyiṣṭhaiḥ prītā | [JB, 1, 72 12]
tasmād yat prajā avṛttiṃ niyanti prācīr eva yanti | [JB, 1, 72 13]
eṣā hi diśāṃ vīryavattamopajīvanīyatamā bhūyiṣṭhaiḥ prītā | [JB, 1, 72 14]
yad udīcīnadevatyā udgātāro 'tha kasmād viparyāvṛtya diśa ārtvijyaṃ kurvantīty āhuḥ | [JB, 1, 72 15]
sa brūyād diśām abhīṣṭyai diśām abhiprītyai | [JB, 1, 72 16]
tasmāt sarvāsu dikṣv annaṃ vidyata iti | [JB, 1, 72 17]
ud divaṃ stabhānāntarikṣaṃ pṛṇa pṛthivīm upareṇa dṛṃha dyutānas tvā māruto minotu mitrāvaruṇayor dhruveṇa dharmaṇā ghṛtena dyāvāpṛthivī āprīṇāthāṃ supippalā oṣadhīḥ kṛdhi svāhety audumbarīm abhijuhoti | [JB, 1, 72 18]
imān evaitallokān rasenānakti | [JB, 1, 72 19]
{JB, 1, 73}
prajāpatiḥ prajā asṛjata | [JB, 1, 73 1]
so 'gnim api mukhād asisṛkṣata | [JB, 1, 73 2]
so 'gnir mukhād bībhatsamāna ūrdhva uddrutya mastiṣkam uddihyāsṛjyata | [JB, 1, 73 3]
taṃ devāś carṣayaś copasametyābruvan vitunno 'yaṃ mastiṣko māmuyā bhūt karavāmemaṃ kasyāṃ citācitīti | [JB, 1, 73 4]
te bṛhaspatim abruvan somam asmin gṛhāṇeti | [JB, 1, 73 5]
sa bṛhaspatir abravīt sa vā ayaṃ krūra ivāpūto 'medhyo 'śṛtaṃkṛta iti | [JB, 1, 73 6]
vayaṃ ta etaṃ pūtaṃ medhyaṃ śṛtaṃkṛtaṃ kurma ityabruvan | [JB, 1, 73 7]
taṃ vai ma āharateti | [JB, 1, 73 8]
tatheti | [JB, 1, 73 9]
tam asmai prāyacchan | [JB, 1, 73 10]
taṃ pratyagṛhṇād devasya tvā savituḥ prasave 'śvinor bāhubhyāṃ pūṣṇo hastābhyāṃ pratigṛhṇāmīti | [JB, 1, 73 11]
devāṅgair vāvainaṃ tat pratyagṛhṇāt | [JB, 1, 73 12]
taṃ pratigṛhyāpavayad vasavas tvā punantu gāyatreṇa chandasā suprajāvaniṃ rāyaspoṣavaniṃ rudrās tvā punantu traiṣṭubhena chandasā suprajāvaniṃ rāyaspoṣavanim ādityās tvā punantu jāgatena chandasā suprajāvaniṃ rāyaspoṣavanim iti | [JB, 1, 73 13]
chandobhiś ca vāvainaṃ tad devatābhiś cāpavayat | [JB, 1, 73 14]
taṃ pavayitvā paścād akṣaṃ sādayati bārhaspatyam asi vānaspatyaṃ prajāpater mūrdhātyāyupātram iti | [JB, 1, 73 15]
yad āha bārhaspatyam asīti bṛhaspatir hy etam agre pratyagṛhṇāt | [JB, 1, 73 16]
yad āha vānaspatyam iti vanaspatibhyo hy enam adhikurvanti | [JB, 1, 73 17]
yad āha prajāpater mūrdheti prajāpater hy eṣa mūrdhāsīt | [JB, 1, 73 18]
yad āha atyāyupātram ity ati hy etad anyāni pātrāṇi pātraṃ | [JB, 1, 73 19]
yad v eva pātraṃ prathamaṃ yujyata uttamaṃ vimucyate tenaivāty anyāni pātrāṇi | [JB, 1, 73 20]
pra śreyasaḥ pātram āpnoti ya evaṃ veda | [JB, 1, 73 21]
taṃ paścād akṣaṃ sādayitvā gāyatraṃ viśvarūpāsu gāyati | [JB, 1, 73 22]
{JB, 1, 74}
namaḥ pitṛbhyaḥ pūrvasadbhyoṃ namaḥ sākaṃniṣadbhyom | [JB, 1, 74 1]
yuñje vācaṃ śatapadīṃ gāye sahasravartanīm | [JB, 1, 74 2.1]
gāyatraṃ traiṣṭubhaṃ jagad viśvā rūpāṇi saṃbhṛtam | [JB, 1, 74 2.2]
devā okāṃsi cakrira iti | [JB, 1, 74 2.3]
yan namaḥ pitṛbhyaḥ pūrvasadbhya iti pitaro vā atra pūrva upasīdanti | [JB, 1, 74 3]
sa tebhya evaitan namaskaroti | [JB, 1, 74 4]
namaḥ sākaṃniṣadbhya iti yair eva brāhmaṇaiḥ sahopasīdaty ārtvijyaṃ kariṣyaṃs tebhya evaitan namaskaroti | [JB, 1, 74 5]
yuñje vācaṃ śatapadīm iti vācam evaitac chatapadīṃ yuṅkte | [JB, 1, 74 6]
gāye sahasravartanīm iti yuktām evainām etat sahasravartanīṃ bhūtāṃ gāyati | [JB, 1, 74 7]
gāyatraṃ traiṣṭubhaṃ jagad ity etāni vai trīṇi savanāni tāny evaitāny ātman parigṛhṇīte | [JB, 1, 74 8]
viśvā rūpāṇi saṃbhṛtam iti yajño vai viśvā rūpāṇi yajñam evaitena saṃbharati | [JB, 1, 74 9]
devā okāṃsi cakrira iti sadevam evaitena yajñaṃ kurute | [JB, 1, 74 10]
{JB, 1, 75}
kusurbindo hauddālakiḥ somānām ujjagau | [JB, 1, 75 1]
tam u hāsitamṛgā iti kaśyapānāṃ putrā ūcuḥ ko nu no 'yaṃ nṛśaṃsako 'nta udgāyaty eta imam anuvyāhariṣyāma iti | [JB, 1, 75 2]
te 'nuvyāhariṣyanta āstāvam upaseduḥ | [JB, 1, 75 3]
sa hovāca namo brāhmaṇā astu purā vā aham adya prātaranuvākād gāyatreṇa viśvarūpāsu yajñaṃ samasthāpayaṃ sa yathā gobhir gavāyam itvā śramaṇam abalam anusaṃnuded evaṃ vāvedaṃ yajñaśarīram anusaṃnudāma iti | [JB, 1, 75 4]
te hotthāya pravavrajur namo 'smai brāhmaṇāyāstu vidāṃ vā ayam idaṃ cakāreti | [JB, 1, 75 5]
purā ha vā asya prātaranuvākād gāyatreṇa viśvarūpāsu yajñaḥ saṃsthito bhavati ya evaṃ veda | [JB, 1, 75 6]
{JB, 1, 76}
tad āhur adhvaryo kiṃ stutaṃ stotraṃ hotā prātaranuvākenānvaśaṃsīd iti | [JB, 1, 76 1]
akarma vayaṃ tad yad asmākaṃ karmety āha hotāraṃ pṛcchateti | [JB, 1, 76 2]
hotaḥ kiṃ stutaṃ stotraṃ prātaranuvākenānvaśaṃsīr iti | [JB, 1, 76 3]
akarma vayaṃ tad yad asmākaṃ karmety āhodgātāraṃ pṛcchateti | [JB, 1, 76 4]
udgātaḥ kiṃ stutaṃ stotraṃ hotā prātaranuvākenānvaśaṃsīd iti | [JB, 1, 76 5]
akarma vayaṃ tad yad asmākaṃ karmeti brūyād agāsiṣma yad atra geyam iti | [JB, 1, 76 6]
taṃ yadi brūyus tamāṃsi vā agāsīr na jyotīṃṣīti jyotīṃṣy evāham agāsiṣam iti brūyān na tamāṃsīti | [JB, 1, 76 7]
jyotis tad yad ṛk | [JB, 1, 76 8]
jyotis tad yat sāma | [JB, 1, 76 9]
jyotis tad yad devatā | [JB, 1, 76 10]
etāni vā aham jyotīṃṣy agāsiṣaṃ yuṣmān eva tamasā pāpmanā vidhyānīti | [JB, 1, 76 11]
tamasā caivaināṃs tat pāpmanā ca vidhyati | [JB, 1, 76 12]
{JB, 1, 77}
paścāt prāñca upasīdanti | [JB, 1, 77 1]
vācam evaitan mukhato 'varundhate | [JB, 1, 77 2]
yat purastāt prāñca upasīdeyur vācaṃ pṛṣṭhataḥ kurvīran | [JB, 1, 77 3]
vāg eṣām upadāsukā syāt | [JB, 1, 77 4]
vāg vai devebhyo 'pākrāmat | [JB, 1, 77 5]
sā vanaspatīn prāviśat | [JB, 1, 77 6]
saiṣā yākṣe | [JB, 1, 77 7]
yad adho'dho 'kṣaṃ droṇakalaśaṃ prohanti daivīm evaitad vācam avarundhate | [JB, 1, 77 8]
udgātāra udgīthāyādho'dho 'kṣaṃ droṇakalaśaṃ prohanti | [JB, 1, 77 9]
asmād evaitallokād dviṣantaṃ bhrātṛvyam antareti | [JB, 1, 77 10]
upariṣṭācchukram apaharati | [JB, 1, 77 11]
amuṣmād eva tallokād dviṣantaṃ bhrātṛvyam antareti | [JB, 1, 77 12]
ubhābhyām ābhyāṃ lokābhyāṃ dviṣantaṃ bhrātṛvyam antareti ya evaṃ veda | [JB, 1, 77 13]
nākṣam upaspṛśet | [JB, 1, 77 14]
yad akṣam upaspṛśed bhrātṛvye śriyaṃ mṛñjyāt | [JB, 1, 77 15]
antarā cakrau prohati | [JB, 1, 77 16]
tasmād yad antarā cakrāv anasas tad upajīvanīyatamam | [JB, 1, 77 17]
tasmād antarā śamye yukto bhunakti | [JB, 1, 77 18]
{JB, 1, 78}
vasavo vā etam agre prauhan | [JB, 1, 78 1]
te 'śrāmyan | [JB, 1, 78 2]
te rudrān āhvayan | [JB, 1, 78 3]
taṃ rudrāḥ prauhan | [JB, 1, 78 4]
te 'śrāmyan | [JB, 1, 78 5]
ta ādityān āhvayan | [JB, 1, 78 6]
tam ādityāḥ prauhan | [JB, 1, 78 7]
taṃ prohati vasavas tvā prohantu gāyatreṇa chandasā rudrās tvā prohantu traiṣṭubhena chandasā ādityās tvā prohantu jāgatena chandaseti | [JB, 1, 78 8]
devatānām evainaṃ tat prauḍhim anuprohati | [JB, 1, 78 9]
devasya tvā savituḥ prasave 'śvinor bāhubhyāṃ pūṣṇo hastābhyāṃ prohāmīti vā prohet | [JB, 1, 78 10]
devāṅgair evainaṃ tat prohati | [JB, 1, 78 11]
bṛhaspatir vā etam agre prauhat | [JB, 1, 78 12]
sa rūpeṇa varcasā vyārdhyata | [JB, 1, 78 13]
sa aikṣata kāsya prāyaścittir iti | [JB, 1, 78 14]
tāṃ droṇakalaśa eva paryapaśyat | [JB, 1, 78 15]
tam abhyamṛśat tanūpā asi tanvaṃ me pāhi varcodhā asi varco me dhehy āyurdhā asy āyur me dhehi vayodhā asi vayo me dhehīti | [JB, 1, 78 16]
yad evāsya tatrātmano 'mīyata tad etenāpyāyayata | [JB, 1, 78 17]
tam etenaivodgātābhimṛśati tanūpā asi tanvaṃ me pāhi varcodhā asi varco me dhehy āyurdhā asy āyur me dhehi vayodhā asi vayo me dhehīti | [JB, 1, 78 18]
yad evāsyātrātmano mīyate tad etenaivāpyāyayate | [JB, 1, 78 19]
dvayaṃ vāvedaṃ brahma caiva kṣatraṃ ca | [JB, 1, 78 20]
tad ubhayaṃ droṇakalaśaḥ | [JB, 1, 78 21]
ubhayaṃ brahma ca kṣatraṃ cāvarunddhe ya evaṃ veda | [JB, 1, 78 22]
{JB, 1, 79}
saṃmukhān grāvṇaḥ kṛtvābhimṛśati śyenā ajirā ṛtasya garbhāḥ prayuto napātaḥ parvatānāṃ kakubha ā nas taṃ vīraṃ vahata yaṃ bahava upajīvāmo 'bhiśastikṛtam anabhiśastenyam anyasyābhiśastyāḥ kartāram iti | [JB, 1, 79 1]
ā haivāsya vīro jāyate 'bhiśastikṛd anabhiśastenyo 'nyasyābhiśastyāḥ kartā | [JB, 1, 79 2]
droṇakalaśam adhyūhatīdam ahaṃ māṃ brahmavarcase 'dhyūhāmīti | [JB, 1, 79 3]
yady asyāvaruddho rājanyaḥ syād vimukhān grāvṇaḥ kṛtvā tūṣṇīṃ droṇakalaśam adhyūhya tam avahvārayan dakṣiṇā nirūhed idam aham amuṃ viśo nirūhāmīdam asya rāṣṭraṃ nyubjāmīti nyañcaṃ droṇakalaśaṃ nyubjet | [JB, 1, 79 4]
sammukhān grāvṇaḥ kṛtvā yo 'sya rājanyaḥ syāt tasya nāma gṛhītvā droṇakalaśam adhyūhed idam aham amuṃ viśy adhyūhāmīti | [JB, 1, 79 5]
apetaro rudhyate 'vetaro gacchati | [JB, 1, 79 6]
sa yady enam avagatya nādriyeta taṃ kāmayetātraivāntaravaruddho 'stv iti | [JB, 1, 79 7]
vimukhān grāvṇaḥ kṛtvā tūṣṇīṃ droṇakalaśam adhyūhyopāṃśusavana iti grāvā tam upariṣṭād abhinidadhyād idam aham amuṣmin viśam adhyūhāmīti | [JB, 1, 79 8]
abhiprakṣīṇānāhīnaṃ viṭ tiṣṭhati | [JB, 1, 79 9]
sa yady enaṃ viditvopadhāved asmin vāvedaṃ brāhmaṇe 'dhy āsa yad idam asyeva ca neva ceti sammukhān grāvṇaḥ kṛtvā droṇakalaśam adhyūhed idam aham amuṃ viśy adhyūhāmīti | [JB, 1, 79 10]
īśe svānām apainaṃ svāś cāyanty anantaravaruddho bhavati | [JB, 1, 79 11]
{JB, 1, 80}
rāṣṭraṃ vai droṇakalaśaḥ | [JB, 1, 80 1]
viśo grāvāṇaḥ | [JB, 1, 80 2]
yad droṇakalaśaḥ śithilaḥ syād rāṣṭraṃ śithilaṃ syāt | [JB, 1, 80 3]
tad anu viśaḥ | [JB, 1, 80 4]
viśam anu yajamānaḥ | [JB, 1, 80 5]
yajamānam anu prajāḥ | [JB, 1, 80 6]
taṃ dṛṃhati devī tvā dhiṣaṇe nipātāṃ dhruve sadasi sīdeṣa ūrje sīdeti | [JB, 1, 80 7]
ime vai devī dhiṣaṇe | [JB, 1, 80 8]
idaṃ dhruvaṃ sadaḥ | [JB, 1, 80 9]
ebhir evainaṃ tal lokair dṛṃhatīṣa ūrje sīdeti | [JB, 1, 80 10]
varṣaṃ vā iṣe | [JB, 1, 80 11]
yad upariṣṭād varṣasyaidhate tad ūrje | [JB, 1, 80 12]
tad evaitenāvarunddhe | [JB, 1, 80 13]
svarbhānur vā āsura ādityaṃ tamasāvidhyat | [JB, 1, 80 14]
taṃ devāś carṣayaś cābhiṣajyan | [JB, 1, 80 15]
te 'trim abruvann ṛṣe tvam idam apajahīti | [JB, 1, 80 16]
tatheti | [JB, 1, 80 17]
tad atrir apāhan | [JB, 1, 80 18]
te 'bruvan yo nas tamasā viddhebhyo jyotir avidaj jyotir asya bhāgadheyam astv iti | [JB, 1, 80 19]
tad etad atrihiraṇyaṃ hriyate | [JB, 1, 80 20]
śatamānaṃ ha sma purā hriyate | [JB, 1, 80 21]
athaitarhi yāvad eva kiyac ca dadati | [JB, 1, 80 22]
tad etaddha vāva sarveṣu lokeṣu jyotir yaddhiraṇyam | [JB, 1, 80 23]
sarveṣu lokeṣu jyotir dhatte ya evaṃ vidvān atrihiraṇyaṃ dadāti | [JB, 1, 80 24]
{JB, 1, 81}
sa yat prathamam apāhan sā kṛṣṇāvirabhavat | [JB, 1, 81 1]
yad dvitīyam apāhan sā dhūmrāvirabhavat | [JB, 1, 81 2]
yat tṛtīyam apāhan sā phalguny avirabhavat | [JB, 1, 81 3]
sa yaṃ kāmayeta pāpīyān syād iti kṛṣṇam asya pavitre 'pyasyet pāpīyān eva bhavati | [JB, 1, 81 4]
atha yaṃ kāmayeta nārvāṅ na paraḥ syād iti dhūmram asya pavitre 'pyasyen naivārvāṅ na paro bhavati | [JB, 1, 81 5]
atha yaṃ kāmayeta śreyān syād rucam aśnuvīteti phalgunam asya pavitraṃ kuryācchreyān eva bhavati rucam aśnute | [JB, 1, 81 6]
asti hi tatrāpy ādityasya nyaktaṃ | [JB, 1, 81 7]
tad antareṣe avahṛtya saṃmārṣṭi vasavas tvā saṃmṛjantu gāyatreṇa chandasā rudrās tvā saṃmṛjantu traiṣṭubhena chandasādityās tvā saṃmṛjantu jāgatena chandaseti | [JB, 1, 81 8]
tad udīcīnadaśaṃ pavitravatyā vitanoti pavitraṃ te vitataṃ brahmaṇaspata iti samaṣṭyai | [JB, 1, 81 9]
tapoṣ pavitraṃ vitataṃ divas pada iti svargakāmasya | [JB, 1, 81 10]
arūrucad uṣasaḥ pṛśnir agrayur iti prajākāmasya | [JB, 1, 81 11]
sarvābhir eva vitanuyād eteṣāṃ sarveṣāṃ kāmānām upāptyai | [JB, 1, 81 12]
rājānam ānayati | [JB, 1, 81 13]
tam abhimantrayate sa pavasva sudhāmā devānām abhi priyāṇi dhāma trir devebhyo 'pavathās trir ādityebhyas trir aṅgirobhyo yena turyeṇa brahmaṇā bṛhaspataye 'pavathās tena mahyaṃ pavasva | [JB, 1, 81 14]
sa naḥ pavasva śaṃ gave śaṃ janāya śam arvate | [JB, 1, 81 15]
śaṃ rājann oṣadhībhya iti | [JB, 1, 81 16]
śam evodgātre bhavati śaṃ yajamānāya śaṃ prajābhyaḥ | [JB, 1, 81 17]
adhvaryur āgrayaṇaṃ grahaṃ gṛhṇan hiṃkaroti | [JB, 1, 81 18]
tad eva hiṃkṛtaṃ bhavati | [JB, 1, 81 19]
athodgātaikarco gāyatraṃ gāyaty uccā te jātam andhaseti | [JB, 1, 81 20]
sa ud ity eveto devebhyo havyaṃ vahati | [JB, 1, 81 21]
divi sad bhūmy ā dada ity amuto vṛṣṭim ācyāvayati | [JB, 1, 81 22]
tāvimau lokau savāsinau karoti | [JB, 1, 81 23]
tāvasmai kāmaṃ pinvāte | [JB, 1, 81 24]
kāmam asmā imau lokau pinvāte ya evaṃ veda | [JB, 1, 81 25]
{JB, 1, 82}
krūram iva vā etad yajñasya kurvanti yaddhavirdhāne grāvabhiḥ somaṃ rājānaṃ hatvā bahiṣpavamānaṃ sarpanti | [JB, 1, 82 1]
kā tasya prāyaścittir ity āhuḥ | [JB, 1, 82 2]
apa upaspṛśeyuḥ | [JB, 1, 82 3]
āpo vai sarvasya śāntiḥ | [JB, 1, 82 4]
adbhir evainaṃ tac chamayanti | [JB, 1, 82 5]
vāg vā etasmā agre 'dhvane 'tandrāyata yad bahiṣpavamānaṃ sarpanti | [JB, 1, 82 6]
tāṃ prajāpatir abravīd bhāgadheyaṃ te karomy atha sarpeti | [JB, 1, 82 7]
bahiṣpavamānaṃ sarpsyan homaṃ juhuyāj juṣṭo vāco bhūyāsaṃ juṣṭo vācaspatyur devi vāg yat te vāco madhumat tasmin mā dhāḥ svāhā sarasvatyā iti | [JB, 1, 82 8]
yat sarasvatyai svāheti juhuyād vācaṃ sarasvatīṃ svāhākāreṇa parigṛhṇīyāt | [JB, 1, 82 9]
atha yat svāhā sarasvatyā iti juhoti vācaṃ tad uttarāṃ svāhākārād dadhāti | [JB, 1, 82 10]
tayāparigṛhītayā yajñaṃ tanute | [JB, 1, 82 11]
vācā hy ūrdhvo yajñas tāyate | [JB, 1, 82 12]
vekurā nāmāsi preṣitā divyāya karmaṇe śivā naḥ suyamā bhava satyāśīr yajamānāya svāheti vā juhuyāt | [JB, 1, 82 13]
vāg vai vekurā | [JB, 1, 82 14]
brahma vāk | [JB, 1, 82 15]
brahmaṇa eva tad vāce homaṃ hutvā sarpati nārtim ārcchati | [JB, 1, 82 16]
{JB, 1, 83}
araṇyam iva vā ete yanti ye bahiṣpavamānaṃ sarpanti | [JB, 1, 83 1]
tān īśvaro rakṣo vā hantor anyā vā naṃṣṭrā | [JB, 1, 83 2]
atha dvitīyāṃ juhoti sūryo mā devo divyebhyo rakṣobhyaḥ pātu vāta āntarikṣebhyo 'gniḥ pārthivebhyaḥ svāheti | [JB, 1, 83 3]
ya evaiṣāṃ lokānām adhipatayas tebhya evaitad ātmānaṃ paridāya sarpati nārtim ārcchati | [JB, 1, 83 4]
prajāpatir yad yajñam asṛjata taṃ havirdhāna evāsṛjata | [JB, 1, 83 5]
sa sṛṣṭa udaṅ prādravat | [JB, 1, 83 6]
tam etad atrāptvāstuvan | [JB, 1, 83 7]
yatraitad udañca itvā bahiṣpavamānena stuvanti yajñam evaitad āptvā stuvanti | [JB, 1, 83 8]
yo vai daivyaṃ vājinaṃ veda vājī bhavati | [JB, 1, 83 9]
yajño vāva daivyo vājī | [JB, 1, 83 10]
ya in nu mānuṣaṃ vājinam aśāntam asaṃmṛṣṭam ārohati tam in nu sa hinasti vā pra vā kṣiṇoti | [JB, 1, 83 11]
atha kiṃ yo daivyaṃ vājinam aśāntam asaṃmṛṣṭam ārohāt | [JB, 1, 83 12]
{JB, 1, 84}
adhvaryuḥ prastaraṃ haran sarpati | [JB, 1, 84 1]
tam anumantrayata etad ahaṃ daivyaṃ vājinaṃ saṃmārjmīti | [JB, 1, 84 2]
saṃmṛṣṭam evainaṃ śāntam ārohati nārtim ārcchati | [JB, 1, 84 3]
devakṣetraṃ vā eṣo 'dhyavasyati yaḥ somasyodgāyati | [JB, 1, 84 4]
ya in nu mānuṣāya kṣetrapataye 'procyāvasyati tam in nu sa hinasti vā pra vā yāpayati | [JB, 1, 84 5]
atha kiṃ yo daivyāya kṣetrapataye 'procyāvasyāt | [JB, 1, 84 6]
somodgāyodgāya somety āha | [JB, 1, 84 7]
somo vai devānāṃ kṣetrapatiḥ | [JB, 1, 84 8]
somāyaiva tad devānāṃ kṣetrapataye procyodgāyati nārtim ārcchati | [JB, 1, 84 9]
mahyaṃ tejase mahyaṃ brahmavarcasāya mahyam annādyāya mahyaṃ bhūmne mahyaṃ puṣṭyai mahyaṃ prajananāya prajānāṃ bhūmne prajānāṃ puṣṭyai prajānāṃ prajananāya somasya rājño rājyāya mama grāmaṇeyāyeti | [JB, 1, 84 10]
grāvo ha smāha maitreyaḥ kiṃ mama ekasmā āgāsyāmi kim ekasmā iti | [JB, 1, 84 11]
etena ha sma vai sa tad āha somodgāyodgāya somedam amuṣmā idam amuṣmā iti | [JB, 1, 84 12]
te ha smāsmai kāmāḥ samṛdhyante | [JB, 1, 84 13]
devapāśā vā ete vitāyante yad dhiṣṇyā agnayo vihriyante | [JB, 1, 84 14]
tān yo 'vidvān abhyavaiti devapāśān pratimuñcate | [JB, 1, 84 15]
eṣā vai yajñasya dvār yad antarāgnīdhraṃ ca cātvālaṃ ca | [JB, 1, 84 16]
tayābhyaveyāt | [JB, 1, 84 17]
tayodeyāt | [JB, 1, 84 18]
dhā vai nāma vediḥ | [JB, 1, 84 19]
tām abhyavayan brūyād dhā asi sudhāṃ me dhehy āyuṣmantas tvad varcasvanta udgeṣmeti | [JB, 1, 84 20]
na devapāśān pratimuñcate nārtim ārcchati | [JB, 1, 84 21]
{JB, 1, 85}
prāṇān vāvaitat saṃtatya svargaṃ lokaṃ sarpanti yad antar havirdhāne grahān gṛhītvā bahiṣpavamānaṃ sarpanti | [JB, 1, 85 1]
saṃtatāḥ sarpanti | [JB, 1, 85 2]
saṃtata iva vai svargo lokaḥ | [JB, 1, 85 3]
svargasyaiva lokasya saṃtatyā avyavacchedāya | [JB, 1, 85 4]
prāvabhrā iva sarpanti | [JB, 1, 85 5]
pratikūla iva vā itas svargo lokaḥ | [JB, 1, 85 6]
tad yathā vā adaḥ pratikūlam udyan prāvabhra iva bhavatyevam evaitat | [JB, 1, 85 7]
svargasya lokasya samaṣṭyā anapavyāthāya | [JB, 1, 85 8]
adhvaryuḥ prathamaḥ sarpati prāṇo yajñasya | [JB, 1, 85 9]
tasmād yad avacchidyeran prāṇād avacchidyeran pramāyukāḥ syuḥ | [JB, 1, 85 10]
prastotā dvitīyaḥ sarpati mukhaṃ sāmnaḥ | [JB, 1, 85 11]
tasmād yad avacchidyeran mukhyām ārtim ārcheyuḥ | [JB, 1, 85 12]
udgātā tṛtīyaḥ sarpati sarvadevatyaḥ prajāpatiḥ | [JB, 1, 85 13]
tasmād yad avacchidyeran sarvajyāniṃ jīyeran | [JB, 1, 85 14]
pratihartā caturthaḥ sarpati turīyaṃ sāmnaḥ | [JB, 1, 85 15]
tasmād yad avacchidyeraṃs turīyeṇātmano yātayeyuḥ | [JB, 1, 85 16]
yajamānaḥ pañcamaḥ sarpati | [JB, 1, 85 17]
pāṅkto yajñaḥ | [JB, 1, 85 18]
pāṅktāḥ paśavaḥ | [JB, 1, 85 19]
tasmād yad avacchidyeran yajñāt paśubhyo 'vacchidyeran | [JB, 1, 85 20]
{JB, 1, 86}
brahmā ṣaṣṭhaḥ sarpati | [JB, 1, 86 1]
ṣaḍ vai chandāṃsi | [JB, 1, 86 2]
chandobhir eva tad rakṣaḥ pāpmānam apaghnate | [JB, 1, 86 3]
sarvaṃ vāvaitad brahma | [JB, 1, 86 4]
yad brahmā paścād bhavati brahmaṇaiva tad rakṣaḥ pāpmānam apahatya svargaṃ lokaṃ sarpanti | [JB, 1, 86 5]
prastaraṃ harantaḥ sarpanti | [JB, 1, 86 6]
yajamāno vai prastaraḥ | [JB, 1, 86 7]
barhiḥ prajāḥ | [JB, 1, 86 8]
yad uparyupari barhiḥ prastaraṃ haranti yajamānam eva tat prajāsv adhyūhanti | [JB, 1, 86 9]
tasmād yajamāna uparyupary evānyāḥ prajāḥ | [JB, 1, 86 10]
yad upāsyet svargaloko yajamānaḥ syād avāsmāllokācchidyeta | [JB, 1, 86 11]
yad atyasyed asmin loke pratitiṣṭhed ava svargāllokācchidyeta | [JB, 1, 86 12]
tad āhur ardhātmā vā eṣa yajamānasya yat patnī | [JB, 1, 86 13]
yat sā bahirvedi bhavati tenāsmāllokānnāvacchidyate | [JB, 1, 86 14]
upaivāsyed iti | [JB, 1, 86 15]
uta vai patnī na bhavati | [JB, 1, 86 16]
atho yady api syād upaivānyad asyed aty anyad asyet | [JB, 1, 86 17]
yad upāsyati tena svargalokaḥ | [JB, 1, 86 18]
yad atyasyati tenāsmāl lokān nāvacchidyate | [JB, 1, 86 19]
{JB, 1, 87}
ādityo vā etad atrāgra āsīd yatraitaccātvālam | [JB, 1, 87 1]
ado 'gniḥ | [JB, 1, 87 2]
sa idaṃ sarvaṃ prātapat | [JB, 1, 87 3]
tasya devāḥ pradāhād abibhayuḥ | [JB, 1, 87 4]
te 'bruvan sarvaṃ vā ayam idaṃ pradhakṣyati vīmau pariharāmeti | [JB, 1, 87 5]
tam atas tisṛbhir ādadata tisṛbhir antarikṣāt tisṛbhir divam agamayan | [JB, 1, 87 6]
sa tataḥ parāṅ evātapat | [JB, 1, 87 7]
ta etad āvad uttamam akṣaram apaśyan | [JB, 1, 87 8]
tenainam arvāñcam akurvan | [JB, 1, 87 9]
tata etad arvāṅ tapati | [JB, 1, 87 10]
eteno evāvatākṣareṇāgnim asmin loke 'dadhuḥ | [JB, 1, 87 11]
sa yaṃ kāmayeta yajamānaḥ svargalokaḥ syād iti cātvālam evainam avakhyāpyodgāyet | [JB, 1, 87 12]
tam atas tisṛbhir evādadate tisṛbhir antarikṣāt tisṛbhir divaṃ gamayanti | [JB, 1, 87 13]
svargaloko yajamāno bhavati | [JB, 1, 87 14]
īśvaro ha tu pramāyuko bhavitoḥ | [JB, 1, 87 15]
parācīṣu hi stuvanti | [JB, 1, 87 16]
sa yadaiva sarvābhiḥ stuyur athottamām agre brūyād athāvarām athāvarām | [JB, 1, 87 17]
tāḥ sarvā arvācīḥ | [JB, 1, 87 18]
tad u vā āhuḥ satraitat pratyavarūḍhaṃ svargakāmyā vai yajata iti | [JB, 1, 87 19]
yad evāda āvad uttamam akṣaraṃ bhavati tenāsmāl lokān nāvacchidyate | [JB, 1, 87 20]
{JB, 1, 88}
rathantaravarṇām uttamāṃ gāyanti | [JB, 1, 88 1]
iyaṃ vai rathantaram | [JB, 1, 88 2]
asyām evaitat pratitiṣṭhati | [JB, 1, 88 3]
prajāpatiḥ prajā asṛjata | [JB, 1, 88 4]
tā enaṃ sṛṣṭā annakāśinīr abhitaḥ samantaṃ paryaviśan | [JB, 1, 88 5]
tābhyo hiṃkāreṇānnādyam asṛjata | [JB, 1, 88 6]
tad oṃkāreṇa sṛṣṭam avārayata | [JB, 1, 88 7]
prajāpatir eṣa yad udgātā | [JB, 1, 88 8]
tam etat prajā annakāśinīr abhitaḥ samantaṃ pariviśanti | [JB, 1, 88 9]
tābhyo hiṃkāreṇaivānnādyaṃ sṛjate | [JB, 1, 88 10]
tad oṃkāreṇa sṛṣṭaṃ vārayate | [JB, 1, 88 11]
sa yaddhiṃkṛtya noṃkuryāt parāṅ evānnādyam iyāt | [JB, 1, 88 12]
yat sāma prathamam abhivyāharet kṣatraṃ balam ṛcchet | [JB, 1, 88 13]
kṣatraṃ hi sāma | [JB, 1, 88 14]
yad ṛcaṃ prathamam abhivyāhared viśaṃ balam ṛcchet | [JB, 1, 88 15]
viḍḍhyṛk | [JB, 1, 88 16]
yajuḥ prathamam abhivyāharati | [JB, 1, 88 17]
brahma vai yajuḥ | [JB, 1, 88 18]
brahmavarcasam eva tat karoti | [JB, 1, 88 19]
bhūr bhuvaḥ svar madhu kariṣyāmi madhu janayiṣyāmi madhu bhaviṣyati bhadraṃ bhadram iṣam ūrjam iti | [JB, 1, 88 20]
yad bhūr bhuvaḥ svar ity etad vai brahmaitad yajuḥ | [JB, 1, 88 21]
yan madhu kariṣyāmīti prajā vai madhu tā eva tat karoti | [JB, 1, 88 22]
yan madhu janayiṣyāmīti praivainās taj janayati | [JB, 1, 88 23]
yan madhu bhaviṣyatīti bhūtim evainās tad gamayati | [JB, 1, 88 24]
bhadraṃ bhadram iti | [JB, 1, 88 25]
yad vai puruṣasya vittaṃ tad bhadraṃ gṛhā bhadraṃ prajā bhadraṃ paśavo bhadram | [JB, 1, 88 26]
tad evaitenāvarunddhe | [JB, 1, 88 27]
iṣam ūrjam iti | [JB, 1, 88 28]
varṣaṃ vā iṣe | [JB, 1, 88 29]
yad upariṣṭād varṣasyaidhate tad ūrje | [JB, 1, 88 30]
tad evaitenāvarunddhe | [JB, 1, 88 31]
{JB, 1, 89}
prajāpatiṃ kalpayitvodgāyet | [JB, 1, 89 1]
yo ha vai prajāpatiṃ kalpayitvodgāyati kalpate 'smai | [JB, 1, 89 2]
diśaḥ pradiśa ādiśo vidiśa uddiśo diśa iti | [JB, 1, 89 3]
diśo vai prajāpatiḥ | [JB, 1, 89 4]
prajāpatim eva tat kalpayitvodgāyati | [JB, 1, 89 5]
kalpate 'smai ya evaṃ veda | [JB, 1, 89 6]
kapivano ha smāha bhauvāyanaḥ kiṃ te yajñaṃ gacchanti ye devasomasyābhakṣayitvā pra vā sarpanti pra vā dhāvayantīti | [JB, 1, 89 7]
bahiṣpavamānam upasanneṣu brūyād yaṃ brāhmaṇaṃ śucim iva manyetāhara hastam iti | [JB, 1, 89 8]
tena samupahūyāthānumantrayeta yo devānām iha somapītho 'smin yajñe barhiṣi vedyāṃ tasyedaṃ bhakṣayāmasīti | [JB, 1, 89 9]
yadi ca ha pradhāvayati yadi ca nātha hāsya bhakṣita eva devasomo bhavati | [JB, 1, 89 10]
etadāyatanā vā āraṇyāḥ paśavaḥ | [JB, 1, 89 11]
yad bahiṣpavamānam araṇye stuvanti tasmād āraṇyāḥ paśavo 'raṇyaṃ sacante | [JB, 1, 89 12]
parācīṣu stuvanti | [JB, 1, 89 13]
tasmād āraṇyāḥ paśavo 'raṇyād evāraṇyam abhiprerate | [JB, 1, 89 14]
ekarūpāsu stuvanti | [JB, 1, 89 15]
tasmād āraṇyāḥ paśava ekarūpāḥ | [JB, 1, 89 16]
āvad uttamam akṣaraṃ bhavati | [JB, 1, 89 17]
tasmād ekaiko 'nyo 'calo grāme 'dhigamyate | [JB, 1, 89 18]
atho araṇye hataṃ grāmam abhyavaharanti | [JB, 1, 89 19]
stutvoddravanti | [JB, 1, 89 20]
yajamānam eva tat svargaṃ lokaṃ gamayanti | [JB, 1, 89 21]
bāhūn udgṛhṇanti | [JB, 1, 89 22]
yajamānam eva tat svarge loke samādadhati | [JB, 1, 89 23]
te vai tad anṛtaṃ kurvanti ye martyaṃ santam amṛtatvaṃ gamayanti | [JB, 1, 89 24]
te rūpeṇa varcasā vyṛdhyante | [JB, 1, 89 25]
sa ya etad evānya uttiṣṭhet tam uttiṣṭhantam ārabhyānūttiṣṭhet | [JB, 1, 89 26]
na rūpeṇa varcasā vyṛdhyate nārtim ārcchati | [JB, 1, 89 27]
bhaviṣyad vijānīyāt | [JB, 1, 89 28]
yady etāḥ prajā dodruvā iva syur dodruvo yogakṣemo bhaviṣyati | [JB, 1, 89 29]
tathāyam udgātodagāsīd iti vidyāt | [JB, 1, 89 30]
yady u śāntā iva syuḥ śānto yogakṣemo bhaviṣyati | [JB, 1, 89 31]
tathāyam udgātodagāsīd iti vidyāt | [JB, 1, 89 32]
eṣo ha vijñā | [JB, 1, 89 33]
{JB, 1, 90}
upāsmai gāyatā nara iti grāmakāmo bhūtikāmaḥ prajananakāmaḥ pratipadaṃ kurvīta | [JB, 1, 90 1]
asyai vāvedam upagāyanti | [JB, 1, 90 2]
upa vāvedam asyāṃ sarvam | [JB, 1, 90 3]
upaivāsyāṃ prajayā paśubhiḥ prajāyate ya evaṃ veda | [JB, 1, 90 4]
naro ha vai devaviśaḥ | [JB, 1, 90 5]
kṣatraṃ soma induḥ | [JB, 1, 90 6]
viśaṃ caivaitena kṣatraṃ cāvarunddhe | [JB, 1, 90 7]
abhi devaṃ iyakṣata iti sarvā evaitena devatā anantarāyam abhiyajate | [JB, 1, 90 8]
upo ṣu jātam apturam iti prajākāmaḥ pratipadaṃ kurvīta | [JB, 1, 90 9]
upeva vā ātman prajā | [JB, 1, 90 10]
upaivātman prajayā paśubhiḥ prajāyate | [JB, 1, 90 11]
etām evāparedyuḥ pratipadaṃ kurvīta | [JB, 1, 90 12]
apturam iti hy asyā āptvā śreyāṃsaṃ vasīyān ātmanā bhavati | [JB, 1, 90 13]
gobhir bhaṅgaṃ pariṣkṛtam iti | [JB, 1, 90 14]
yajño vai gobhir bhaṅgaḥ | [JB, 1, 90 15]
paśavaḥ pariṣkṛtaḥ | [JB, 1, 90 16]
yajñaṃ caivaitena paśūṃś cāvarunddhe | [JB, 1, 90 17]
induṃ devā ayāsiṣur iti | [JB, 1, 90 18]
yajamāno vai somo rājenduḥ | [JB, 1, 90 19]
stomā devāḥ | [JB, 1, 90 20]
stomā evainaṃ svargaṃ lokaṃ gamayanti | [JB, 1, 90 21]
{JB, 1, 91}
pavasva vāco agriya iti śraiṣṭhyakāmaḥ pratipadaṃ kurvīta | [JB, 1, 91 1]
prajāpatiḥ prajā asṛjata | [JB, 1, 91 2]
tā enaṃ sṛṣṭā nāpācāyan | [JB, 1, 91 3]
so 'kāmayata śraiṣṭhyam āsāṃ prajānāṃ gaccheyam iti | [JB, 1, 91 4]
sa etāṃ pratipadam apaśyat | [JB, 1, 91 5]
tayāstuta | [JB, 1, 91 6]
tato vai sa tāsāṃ prajānāṃ śraiṣṭhyam agacchat | [JB, 1, 91 7]
gacchati svānāṃ śraiṣṭhyaṃ ya evaṃ veda | [JB, 1, 91 8]
eṣo ha vai samṛddhā stotriyā yasyai pavasvety ārambhaḥ | [JB, 1, 91 9]
samṛddhayaivāsya stotriyayā stutaṃ bhavati | [JB, 1, 91 10]
yo vai daivyaṃ mithunaṃ veda pra mithunena jāyate | [JB, 1, 91 11]
pavasveti ca vai vāca iti ca daivyaṃ mithunam | [JB, 1, 91 12]
pra mithunena jāyate ya evaṃ veda | [JB, 1, 91 13]
sarveṣāṃ vā eṣā trayāṇāṃ sāmnāṃ pratipat pavasveti vāmadevyasya vāca iti rathantarasyāgriya iti bṛhataḥ | [JB, 1, 91 14]
sarveṣām asya sāmnāṃ pratipadā stutaṃ bhavati | [JB, 1, 91 15]
soma citrābhir ūtibhir iti | [JB, 1, 91 16]
somo vai devānāṃ citram | [JB, 1, 91 17]
somenaiva devānāṃ citreṇa bahur bhavati prajāyate | [JB, 1, 91 18]
abhi viśvāni kāvyeti | [JB, 1, 91 19]
viśvam evaitena kāvyam avarunddhe | [JB, 1, 91 20]
{JB, 1, 92}
pavasvendo vṛṣā suta iti jane pratiṣṭhākāmaḥ pratipadaṃ kurvīta | [JB, 1, 92 1]
kṛdhī no yaśaso jana iti hy asyai yaśasy eva jane bhavati | [JB, 1, 92 2]
vṛṣā suta iti | [JB, 1, 92 3]
vṛṣeva vai prajanitevādhipatir iva tasyāṃ janatāyāṃ bhavati yasyām ṛdhyate | [JB, 1, 92 4]
vṛṣevaiva prajanitevādhipatir iva tasyāṃ janatāyāṃ bhavati yasyām ṛdhyate ya evaṃ veda | [JB, 1, 92 5]
sarvo ha vai jane bubhūṣate 'rātīyati | [JB, 1, 92 6]
viśvā apa dviṣo jahīti | [JB, 1, 92 7]
viśvā evaitena dviṣo 'pahate | [JB, 1, 92 8]
tayā pavasva dhārayeti saṃgrāmaṃ saṃyatiṣyamāṇasya pratipadaṃ kuryāt | [JB, 1, 92 9]
yayā gāva ihāgamañ janyāsa upa no gṛhān iti | [JB, 1, 92 10]
janyā vā eṣa gā ājihīrṣati yaḥ saṃgrāmaṃ saṃyatate | [JB, 1, 92 11]
ā janyā gā harati | [JB, 1, 92 12]
etām eva pratipadaṃ kurvīta saniṃ praiṣyan | [JB, 1, 92 13]
janyā vā eṣa gā ājihīrṣati yaḥ saniṃ praiti | [JB, 1, 92 14]
ā janyā gā haraty upainaṃ janyā gāvo namanti ya evaṃ veda | [JB, 1, 92 15]
agna āyūṃṣi pavasa ity āmayāvinaḥ pratipadaṃ kuryāt | [JB, 1, 92 16]
agniṃ vā etasya śarīram apyeti vāyuṃ prāṇaḥ | [JB, 1, 92 17]
agninā eva asya pavamānena śarīram prāṇena saṃdadhāti | [JB, 1, 92 645940_1]
etām evaṃ pratipadaṃ kurvīran yeṣāṃ dīkṣitānāṃ pramīyeta | [JB, 1, 92 19]
apūtā iva vā ete 'medhyā manyante yeṣāṃ dīkṣitānāṃ pramīyate | [JB, 1, 92 20]
agninaivainān pavamānena pūtān medhyān karoti | [JB, 1, 92 21]
etām eva pratipadaṃ kurvīta | [JB, 1, 92 22]
{JB, 1, 93}
brahmavarcasakāmaḥ | [JB, 1, 93 1]
agnir vai devānāṃ brahmā | [JB, 1, 93 2]
agninaiva devānāṃ brahmaṇā varcasī bhavati | [JB, 1, 93 3]
etām eva pratipadaṃ kurvītābhicaran | [JB, 1, 93 4]
agnir vai devānāṃ brahmā | [JB, 1, 93 5]
agninaiva devānāṃ brahmaṇā yaṃ dveṣṭi taṃ stṛṇute | [JB, 1, 93 6]
etām eva pratipadaṃ kurvītānnādyakāmaḥ | [JB, 1, 93 7]
ā suvorjam iṣaṃ ca na iti hy asyā iṣaṃ caivaitenorjaṃ cāvarunddhe | [JB, 1, 93 8]
etām eva pratipadaṃ kurvītābhicaryamāṇaḥ | [JB, 1, 93 9]
yo vā abhicarati yo 'bhidāsati yaḥ pāpaṃ kāmayate sa vai ducchunaḥ | [JB, 1, 93 10]
āre bādhasva ducchunām ity ārād evaitena dviṣantaṃ pāpmānaṃ bhrātṛvyam avāñcam apabādhate | [JB, 1, 93 11]
davidyutatyā ruceti brahmavarcasakāmaḥ pratipadaṃ kurvīta | [JB, 1, 93 12]
davidyutatī vai gāyatrī | [JB, 1, 93 13]
gāyatrī brahmavarcasam | [JB, 1, 93 14]
ojo vīryaṃ triṣṭup | [JB, 1, 93 15]
prajananaṃ jagatī | [JB, 1, 93 16]
brahmavarcasy ojasvī vīryavān pra prajayā paśubhir jāyate ya evaṃ veda | [JB, 1, 93 17]
pariṣṭobhantyā kṛpā somāḥ śukrā gavāśira iti | [JB, 1, 93 18]
yajño vai somāḥ śukrāḥ | [JB, 1, 93 19]
paśavo gavāśiraḥ | [JB, 1, 93 20]
yajñaṃ caivaitena paśūṃś cāvarunddhe | [JB, 1, 93 21]
asya pratnām anu dyutam iti pratipadaṃ kurvīta yasya pitā vā pitāmaho vā śreyān syād athātmanā pāpīyān iva manyeta | [JB, 1, 93 22]
yaivāsya pitryā paitāmahī śrīs tām evāśnute | [JB, 1, 93 23]
śukraṃ duduhre ahraya iti | [JB, 1, 93 24]
yajño vai śukraḥ | [JB, 1, 93 25]
paśavo 'hrayaḥ | [JB, 1, 93 26]
yajñaṃ caivaitena paśūṃś cāvarunddhe | [JB, 1, 93 27]
payaḥ sahasrasām ṛṣim iti | [JB, 1, 93 28]
payasvān eva bhavaty āsya sahasrasā vīro jāyate | [JB, 1, 93 29]
{JB, 1, 94}
ete asṛgram indava iti bahūnāṃ saṃyajamānānāṃ pratipadaṃ kuryāt | [JB, 1, 94 1]
eta eta ity evaināñ jyaiṣṭhyāya śraiṣṭhyāyābhivadati | [JB, 1, 94 2]
chandasaivainān rūpiṇā samāvadbhājaḥ karoti | [JB, 1, 94 3]
samāvaty enān yajñasyāśīr āgacchati | [JB, 1, 94 4]
prajāpatir yat prajā asṛjata tā etayaiva pratipadāsṛjata | [JB, 1, 94 5]
eta ity eva devān asṛjata asṛgram iti manuṣyān indava iti pitṝṃs tiraḥ pavitram iti grahān āśava iti stomān viśvānīty ukthāny abhi saubhagety evainā jātāḥ saubhāgyenābhyānak | [JB, 1, 94 6]
prajāpatir eva bhūtaḥ prajāḥ sṛjate ya evaṃ vidvān etayā pratipadodgāyati | [JB, 1, 94 7]
atho hainās tat saubhāgyenaivābhyānakti | [JB, 1, 94 8]
asṛkṣata pra vājina iti trayāṇāṃ saṃyajamānānāṃ pratipadaṃ kuryāt | [JB, 1, 94 9]
chandasaivainān rūpiṇā samāvadbhājaḥ karoti | [JB, 1, 94 10]
samāvaty enān yajñasyāśīr āgacchati | [JB, 1, 94 11]
gavyā somāso aśvayeti goaśvam evaibhya etenāvarunddhe | [JB, 1, 94 12]
śukrāso vīrayāśava iti | [JB, 1, 94 13]
yajño vai śukraḥ | [JB, 1, 94 14]
prajā vīraḥ | [JB, 1, 94 15]
yajñaṃ caivaibhya etena prajāṃ cāvarunddhe | [JB, 1, 94 16]
yuvaṃ hi sthaḥ svaḥpatī iti dvayoḥ saṃyajamānayoḥ pratipadaṃ kuryāt | [JB, 1, 94 17]
chandasaivainau rūpiṇā samāvadbhājau karoti | [JB, 1, 94 18]
samāvaty enau yajñasyāśīr āgacchati | [JB, 1, 94 19]
{JB, 1, 95}
indraś ca soma gopatī īśānā pipyataṃ dhiya iti | [JB, 1, 95 1]
indraś ca vai somaś cākāmayetāṃ sarvāsāṃ prajānām aiśvaryam ādhipatyam aśnuvīvahīti | [JB, 1, 95 2]
tāv etāṃ pratipadam apaśyatām | [JB, 1, 95 3]
tayāstuvātām | [JB, 1, 95 4]
tato vai tau sarvāsāṃ prajānām aiśvaryam ādhipatyam āśnuvātām | [JB, 1, 95 5]
aśnute ha vai svānām aiśvaryam ādhipatyam etayā pratipadā tuṣṭuvānaḥ | [JB, 1, 95 6]
indrāyendo marutvata iti rājanyabandhoḥ pratipadaṃ kuryāt | [JB, 1, 95 7]
aindro vai rājanyaḥ | [JB, 1, 95 8]
mārutīr viśaḥ | [JB, 1, 95 9]
kṣatrāyaiva tad viśam anuvartmānaṃ kurvanti | [JB, 1, 95 10]
tasmāt kṣatrasya viḍ anuvartmā | [JB, 1, 95 11]
yo jināti na jīyata iti vā | [JB, 1, 95 12]
jināty eva na jīyate | [JB, 1, 95 13]
hanti śatrum abhītyeti | [JB, 1, 95 14]
anyatoghāty evābhītya śatruṃ hanti | [JB, 1, 95 15]
nainaṃ śatruḥ pratyudyāmī bhavati | [JB, 1, 95 16]
sa pavasva sahasrajid iti | [JB, 1, 95 17]
yo vai sarvaṃ jayati vijayate sa | [JB, 1, 95 18]
sarvajit sarvam eva jayati | [JB, 1, 95 19]
vijayata etayā pratipadā tuṣṭuvānaḥ | [JB, 1, 95 20]
{JB, 1, 96}
apaghnan pavate mṛdha ity abhiśasyamānasya pratipadaṃ kuryāt | [JB, 1, 96 1]
mṛdho vā etam ajuṣṭāḥ sacante yam abhiśaṃsanti | [JB, 1, 96 2]
apa pāpīr mṛdho hate | [JB, 1, 96 3]
apa somo arāvṇa iti | [JB, 1, 96 4]
arāvāṇa iva hy etaṃ sacante yam abhiśaṃsanti | [JB, 1, 96 5]
gacchann indrasya niṣkṛtam iti | [JB, 1, 96 6]
anindriyo vā eṣo 'padevo bhavati yam abhiśaṃsanti | [JB, 1, 96 7]
indriyāvantam evainam etena sadevaṃ kurvanti | [JB, 1, 96 8]
āgnāvāruṇīm āmayāvino jyogāmayāvinaḥ pratipadaṃ kuryāt | [JB, 1, 96 9]
agninā vā eṣa varuṇena gṛhīto bhavati ya āmayāvī jyogāmayāvī | [JB, 1, 96 10]
agninaivainam āgneyān muñcanti varuṇena vāruṇāt | [JB, 1, 96 11]
yasyāṃ varṣīyasyām ṛci hrasīyo hrasīyasyāṃ vā varṣīyas tām ānāyakāmaḥ pratipadaṃ kurvīta | [JB, 1, 96 12]
varṣīyasā vā eṣa hrasīyaḥ prepsatīti hrasīyasā vā varṣīyaḥ | [JB, 1, 96 13]
pra hrasīyasā varṣīya āpnoti ya evaṃ veda | [JB, 1, 96 14]
eṣa devo amartya iti pratipadaṃ kurvīta yaḥ kāmayetāham evaikadhā śreṣṭhaḥ svānāṃ syāṃ rucam aśnuvīyeti | [JB, 1, 96 15]
eṣa eṣa ity evaināñ jyaiṣṭhyāya śraiṣṭhyāyābhivadati | [JB, 1, 96 16]
ekadhaiva śreṣṭhaḥ svānāṃ bhavati rucam aśnute | [JB, 1, 96 17]
īśvaro ha tv asyāparaḥ prajāyām etādṛṅ vīro 'nājanitoḥ | [JB, 1, 96 18]
eṣa eva nāto 'nya itīva hy enaṃ vāg abhivadati | [JB, 1, 96 19]
tad u tvai tan na tathā | [JB, 1, 96 20]
devo amartya iti vā āha | [JB, 1, 96 21]
adevaś ca ha vai sa martyaś ca yasya vīrasya sato vīro vīryavān nājāyate | [JB, 1, 96 22]
atha ha vai sa eva devaḥ so 'martyo yasya vīrasya sato vīro vīryavān ājāyate | [JB, 1, 96 23]
ā hāsya vīrasya sato vīro vīryavāñ jāyate saṃdhīyate prajayā na vyavacchidyate | [JB, 1, 96 24]
{JB, 1, 97}
deva asurāḥ aspardhanta | [JB, 1, 97 646037_1]
te devāḥ vajram kṣura pavim asṛjanta puruṣam eva | [JB, 1, 97 646038_1]
tam asurān abhyavṛñjan | [JB, 1, 97 646039_1]
saḥ asurān apopya devān abhyāvartata | [JB, 1, 97 646040_1]
tasmāt devāḥ abibhayuḥ | [JB, 1, 97 646041_1]
tam abhipadya tredhā samaśṛṇan | [JB, 1, 97 646042_1]
sa tredhā saṃśīrṇaḥ ud eva atiṣṭhat | [JB, 1, 97 646043_1]
tam ārabhya paryaikṣanta | [JB, 1, 97 646044_1]
tasmin devatāḥ chandāṃsi puruṣe praviṣṭāḥ apaśyan | [JB, 1, 97 646045_1]
te abruvan devatāḥ vai chandāṃsi imā asmin puruṣe praviṣṭāḥ asmin vai ayam loke puṇyam jīvitvā iṣṭāpūrtena tapasā sukṛtena asmān anvāgamiṣyati iti | [JB, 1, 97 646046_1]
te vai tathā karavāma iti abruvan yathā naḥ na anvāgacchāt iti tasmai vai pāpmānam anvavadadhāma iti | [JB, 1, 97 646048_1]
tasmai etam pāpmānam anvavādadhuḥ | [JB, 1, 97 646050_1]
{JB, 1, 98}
svapnam tandrīm manyum aśanayām akṣa kāmyām strī kāmyām iti | [JB, 1, 98 646051_1]
ete ha vai pāpmānaḥ puruṣam asmin loke sacante | [JB, 1, 98 646052_1]
yaḥ etat agne tīrtvā asmin loke sādhu cikīrṣāt tam tvam asmin loke dhīpsatāt iti agnim asmin loke adadhuḥ vāyum antarikṣe ādityam divi | [JB, 1, 98 646053_1]
ugradevaḥ ha sma āha rājaniḥ na aham manuṣyāya arātīyāmi yān asmai trīn devānām śreṣṭhān arātīyataḥ aśṛṇom arātītam arātītam hi eva tasmai yasmai etāḥ devatāḥ arātīyanti iti | [JB, 1, 98 646054_1]
atha u ha asmai etāḥ devatāḥ na arātīyanti yaḥ evam veda | [JB, 1, 98 646056_1]
atha u ha tam eva dhīpsanti yaḥ evam vidvāṃsam dhīpsati iti | [JB, 1, 98 646057_1]
te devāḥ abruvan yāḥ eva imāḥ devatāḥ chandāṃsi puruṣe praviṣṭāḥ etābhiḥ eva asurān dhūrvāma eva iti | [JB, 1, 98 646058_1]
{JB, 1, 99}
teṣām prāṇam eva gāyatryā āvṛñjata cakṣuḥ triṣṭubhā śrotram jagatyā vācam anuṣṭubhā | [JB, 1, 99 646059_1]
asmāt eva enān lokāt gāyatryā antarāyan antarikṣāt triṣṭubhā amuṣmāt jagatyā paśubhyaḥ anuṣṭubhā | [JB, 1, 99 646060_1]
tān sarvasmāt eva antarāyan | [JB, 1, 99 646061_1]
tatas vai devāḥ abhavan para asurāḥ | [JB, 1, 99 646062_1]
bhavati | [JB, 1, 99 646063_1]
yat devāḥ asurān adhūrvan tat dhurām dhūstvam | [JB, 1, 99 646064_1]
dhūrvati dviṣantam bhrātṛvyam yaḥ evam veda | [JB, 1, 99 646065_1]
prajāpatiḥ yat prajāḥ asṛjata tāḥ dhūrbhiḥ eva asṛjata | [JB, 1, 99 646066_1]
retaḥ | [JB, 1, 99 646067_1]
prāṇam gāyatryā samairayat cakṣuḥ triṣṭubhā śrotram jagatyā vācam anuṣṭubhā | [JB, 1, 99 646068_1]
ātmānam eva paṅktyā pratyupādadhāt | [JB, 1, 99 646069_1]
prajāpatiḥ eva bhūtaḥ prajāḥ sṛjate yaḥ evam vidvān dhūrbhiḥ udgāyati | [JB, 1, 99 646070_1]
{JB, 1, 100}
retasyāṃ gāyati | [JB, 1, 100 1]
retas tat siñcati | [JB, 1, 100 2]
saṃtatam iva gāyati | [JB, 1, 100 3]
saṃtatam iva vai retaḥ | [JB, 1, 100 4]
parokṣam iva gāyati | [JB, 1, 100 5]
parokṣam iva vai retaḥ | [JB, 1, 100 6]
narcam upaspṛśet | [JB, 1, 100 7]
yad ṛcam upaspṛśed reto vicchindyāt | [JB, 1, 100 8]
tryudāsāṃ gāyati | [JB, 1, 100 9]
prāṇam eva prathamenodāsena parigṛhṇāty apānaṃ dvitīyena vyānaṃ tṛtīyena | [JB, 1, 100 10]
tryudāsāṃ gāyati | [JB, 1, 100 11]
ātmānam eva prathamenodāsena parigṛhṇāti jāyāṃ dvitīyena prajāṃ tṛtīyena | [JB, 1, 100 12]
tryudāsāṃ gāyati | [JB, 1, 100 13]
imam eva lokaṃ prathamenodāsenābhyārohaty antarikṣaṃ dvitīyenāmuṃ tṛtīyena | [JB, 1, 100 14]
sa yo haivaṃ vidvāṃs tryudāsāṃ gāyaty abhi ha bhrātṛvyalokāya vijayate | [JB, 1, 100 15]
sa yo bhrātṛvyalokaṃ cichitsed dvyudāsām eva gāyet | [JB, 1, 100 16]
oṣam asya dviṣan bhrātṛvyaḥ parābhavati śriyam ātmanāśnute | [JB, 1, 100 17]
īśvaro ha tu pramāyuko bhavitoḥ | [JB, 1, 100 18]
prāṇebhyo hy eti tryudāsāyai | [JB, 1, 100 19]
sa tathaiva cikīrṣed yathā sarvam āyur iyāt | [JB, 1, 100 20]
anyena bhrātṛvyalokaṃ cichitset | [JB, 1, 100 21]
tryudāsām eva gāyen na hiṃkuryāt | [JB, 1, 100 22]
yaddhiṃkuryād vajreṇa hiṃkāreṇa reto vicchindyāt | [JB, 1, 100 23]
{JB, 1, 101}
tad āhur hiṃkāreṇa vai prajāpatiḥ prajābhyo 'nnādyam asṛjata | [JB, 1, 101 1]
yan na hiṃkuryād aśanāyukāḥ prajāḥ syuḥ | [JB, 1, 101 2]
hiṃkuryād evety abhāyi dāyivaṃ o yā hiṃ kṣate bhūr iti | [JB, 1, 101 3]
yan na hiṃkāraṃ visṛjati tena na reto vicchinatti na hiṃkāram antaretīti | [JB, 1, 101 4]
tad u vā āhur mradīya iva vā ato reto dāruṇatara iva hiṃkāraḥ | [JB, 1, 101 5]
api vainad vālena vicchindyāt | [JB, 1, 101 6]
hiṃkārasyaiva kāle hiṃkāraṃ manasā dhyāyet | [JB, 1, 101 7]
tan na reto vicchinatti na hiṃkāram antaretīti | [JB, 1, 101 8]
bhūr iti nidhanaṃ karoti | [JB, 1, 101 9]
prajāpatir yad agre vyāharat sa bhūr ity eva vyāharat | [JB, 1, 101 10]
sa imām asṛjata | [JB, 1, 101 11]
sa yad bhūr iti nidhanaṃ karoty asyām evaitad retaḥ pratiṣṭhāpayati | [JB, 1, 101 12]
atho enat tad bhūtim eva gamayati | [JB, 1, 101 13]
{JB, 1, 102}
gāyatrīṃ gāyati | [JB, 1, 102 1]
prāṇo vai gāyatrī | [JB, 1, 102 2]
tasyai dve akṣare vyatiṣajati | [JB, 1, 102 3]
prāṇāpānāv eva tad vyatiṣajati | [JB, 1, 102 4]
tasmāt prāṇāpānau vyatiṣaktau prajā anusaṃcarata ā ca parā cāyātayāmānau | [JB, 1, 102 5]
sad iti nidhanaṃ karoti | [JB, 1, 102 6]
prāṇo vai sat | [JB, 1, 102 7]
prāṇa eva tat pratitiṣṭhati | [JB, 1, 102 8]
triṣṭubhaṃ gāyati | [JB, 1, 102 9]
cakṣur vai triṣṭup | [JB, 1, 102 10]
tasyai dve akṣare dyotayati | [JB, 1, 102 11]
cakṣuṣī eva tad dadhāti | [JB, 1, 102 12]
tasmād yukte iva cakṣuṣī | [JB, 1, 102 13]
jyotir iti nidhanaṃ karoti | [JB, 1, 102 14]
cakṣur vai jyotiḥ | [JB, 1, 102 15]
cakṣuṣy eva tat pratitiṣṭhati | [JB, 1, 102 16]
jagatīṃ gāyati | [JB, 1, 102 17]
śrotraṃ vai jagatī | [JB, 1, 102 18]
tasyai catvāry akṣarāṇi dyotayati | [JB, 1, 102 19]
śrotram eva tad dadhāti | [JB, 1, 102 20]
śrotre dve pariśravaṇe dve | [JB, 1, 102 21]
tasmāt samānatra san sarvā anudiśaḥ śṛṇoti | [JB, 1, 102 22]
api parāṅ yan paścād vadataḥ śṛṇoti | [JB, 1, 102 23]
iḍeti nidhanaṃ karoti | [JB, 1, 102 24]
paśavo vā iḍā | [JB, 1, 102 25]
paśuṣv eva tat pratitiṣṭhati | [JB, 1, 102 26]
anuṣṭubhaṃ gāyati | [JB, 1, 102 27]
vāg vā anuṣṭup | [JB, 1, 102 28]
tām arvācīm abhinudan gāyati vāco 'napakramāya | [JB, 1, 102 29]
yat parācīm apanudan gāyed vācaṃ pradhamed vāg asmād apakrāmukā syāt | [JB, 1, 102 30]
tāṃ yad arvācīm abhinudan gāyaty ātmann eva tad vācaṃ pratiṣṭhāpayati | [JB, 1, 102 31]
tasyai niruktaṃ cāniruktaṃ ca pade gāyati | [JB, 1, 102 32]
niruktena vai vāco bhuñjate 'niruktam asyā upajīvanīyam | [JB, 1, 102 33]
bhuṅkte vācopa caināṃ jīvati ya evaṃ veda | [JB, 1, 102 34]
sa yan niruktam eva gāyed vadeyur eva prajā na tūṣṇīm āsīran | [JB, 1, 102 35]
atha yad aniruktaṃ gāyet tūṣṇīm eva prajā āsīran na vadeyuḥ | [JB, 1, 102 36]
yasmān niruktaṃ cāniruktaṃ ca pade gāyati tasmāt prajā vadanti ca tūṣṇīṃ cāsate | [JB, 1, 102 37]
vāg iti nidhanaṃ karoti | [JB, 1, 102 38]
vāg vai brahma | [JB, 1, 102 39]
vācy eva tad brahman pratitiṣṭhati | [JB, 1, 102 40]
paṅktiṃ gāyati | [JB, 1, 102 41]
ṛtavo vai paṅktiḥ | [JB, 1, 102 42]
tasyai ṣaḍ akṣarāṇi dyotayati | [JB, 1, 102 43]
ṣaḍ vā ṛtavaḥ | [JB, 1, 102 44]
ṛtuṣv eva tat pratitiṣṭhati | [JB, 1, 102 45]
{JB, 1, 103}
tad āhuḥ samadam iva vā etac chandobhyaḥ kurvanti yad gāyatre sati prātassavane sarvāṇi chandāṃsy abhigīyante yodhukāḥ prajā bhavantīti | [JB, 1, 103 1]
sa yaḥ kāmayeta śāntāḥ prajā edherann iti na dhuro vigāyet | [JB, 1, 103 2]
apaśīrṣāṇaṃ tu yajñaṃ yajamānasya kuryād anṛtena dakṣiṇāḥ pratigṛhṇīyāt | [JB, 1, 103 3]
brahma maiva karad iti vai yajamāno dakṣiṇā dadāti | [JB, 1, 103 4]
sa tathaiva cikīrṣed yathā nāpaśīrṣāṇaṃ yajñaṃ yajamānasya kuryān nānṛtena dakṣiṇāḥ pratigṛhṇīyāt | [JB, 1, 103 5]
vy eva gāyet | [JB, 1, 103 6]
yas tvā enā vijigāsan na śaknoti vigātum ārtim ārcchati | [JB, 1, 103 7]
yadi retasyāṃ na śaknoti vigātum aretaska ātmanā bhavaty aretaskā garbhā jāyante | [JB, 1, 103 8]
yadi gāyatrīṃ na śaknoti vigātuṃ pramāyuka ātmanā bhavati mṛtā garbhā jāyante | [JB, 1, 103 9]
yadi triṣṭubhaṃ na śaknoti vigātum andha ātmanā bhavaty andhā garbhā jāyante | [JB, 1, 103 10]
yadi jagatīṃ na śaknoti vigātuṃ badhira ātmanā bhavati badhirā garbhā jāyante | [JB, 1, 103 11]
yady anuṣṭubhaṃ na śaknoti vigātum ajihva ātmanā bhavaty ajihvā garbhā jāyante | [JB, 1, 103 12]
yadi paṅktiṃ na śaknoti vigātum ṛtavo lubhyanti | [JB, 1, 103 13]
sa ya enā nāśaṃseta vigātuṃ parokṣeṇaivaināḥ sa rūpeṇa gāyet | [JB, 1, 103 14]
ubhayena tvāva retasyā gīyate | [JB, 1, 103 15]
{JB, 1, 104}
gāyatryāṃ prastutāyāṃ gāyatram eva gāyan pṛthivīṃ manasā gacchet | [JB, 1, 104 1]
prāṇyāpānyāt | [JB, 1, 104 2]
sad iti nidhanaṃ karoti | [JB, 1, 104 3]
parokṣeṇaivaināṃ tad rūpeṇa gāyati | [JB, 1, 104 4]
triṣṭubhi prastutāyāṃ gāyatram eva gāyann antarikṣaṃ manasā gacchet | [JB, 1, 104 5]
didṛkṣetaivākṣibhyām | [JB, 1, 104 6]
jyotir iti nidhanaṃ karoti | [JB, 1, 104 7]
parokṣeṇaivaināṃ tad rūpeṇa gāyati | [JB, 1, 104 8]
jagatyāṃ prastutāyāṃ gāyatram eva gāyan diśaḥ paśūn manasā gacchet | [JB, 1, 104 9]
śuśrūṣetaiva karṇābhyām | [JB, 1, 104 10]
iḍeti nidhanaṃ karoti | [JB, 1, 104 11]
parokṣeṇaivaināṃ tad rūpeṇa gāyati | [JB, 1, 104 12]
anuṣṭubhi prastutāyāṃ gāyatram eva gāyan divaṃ manasā gacchet | [JB, 1, 104 13]
vācā gāyan vāg iti nidhanaṃ karoti | [JB, 1, 104 14]
parokṣeṇaivaināṃ tad rūpeṇa gāyati | [JB, 1, 104 15]
paṅktyāṃ prastutāyāṃ gāyatram eva gāyann ṛtūn manasā gacchet | [JB, 1, 104 16]
parokṣeṇaivaināṃ tad rūpeṇa gāyati | [JB, 1, 104 17]
oṣam evaitad uttamaṃ tṛcaṃ gāyati | [JB, 1, 104 18]
prajanano vā eṣa tṛcaḥ | [JB, 1, 104 19]
oṣam eva prajayā paśubhiḥ prajāyate ya evaṃ veda | [JB, 1, 104 20]
prajāpatir yat prajā asṛjata tā etenaiva tṛcenāsṛjata | [JB, 1, 104 21]
pavamānasya te kave vājin sargā asṛkṣateti sargaśa evāsṛjata | [JB, 1, 104 22]
asṛgraṃ vāre avyaya iti cāsṛjata | [JB, 1, 104 23]
tāsāṃ sṛṣṭānāṃ parāvāpād abibhet | [JB, 1, 104 24]
sa etām uttamāṃ samudravatīm apaśyat | [JB, 1, 104 25]
tayainā acchā samudram indava ity eva samudreṇa samantaṃ pariṇyadadhāt | [JB, 1, 104 26]
tā asya na paropyanta | [JB, 1, 104 27]
nāsya vittaṃ paropyate ya evaṃ veda | [JB, 1, 104 28]
agmann ṛtasya yonim eti | [JB, 1, 104 29]
gṛhā ha vā ṛtasya yoniḥ | [JB, 1, 104 30]
etasya ha vā idam akṣarasya krator jātāḥ prajā gacchanti cā ca gacchanti | [JB, 1, 104 31]
{JB, 1, 105}
devāsurā vā eṣu lokeṣv aspardhantāsmin bhuvane | [JB, 1, 105 1]
te devā akāmayantemān lokāñ jayema jayemāsurān spardhāṃ bhrātṛvyān iti | [JB, 1, 105 2]
ta etāny ājyāni stotrāṇy apaśyan | [JB, 1, 105 3]
tair astuvata | [JB, 1, 105 4]
tair imān lokān ājayan | [JB, 1, 105 5]
imam eva lokam āgneyenājayann antarikṣaṃ maitrāvaruṇenāmum aindreṇa diśa evaindrāgnena | [JB, 1, 105 6]
tad yad imān lokān ājayaṃs tad ājyānām ājyatvam | [JB, 1, 105 7]
emān lokāñ jayati jayati spardhāṃ dviṣantaṃ bhrātṛvyaṃ ya evaṃ veda | [JB, 1, 105 8]
te devā abruvan vīmāni bhajāmahā iti | [JB, 1, 105 9]
teṣāṃ ha vibhāge na samapādayan | [JB, 1, 105 10]
te 'bruvann ājim eṣām ayāma giriṃ kāṣṭhāṃ kṛtveti | [JB, 1, 105 11]
yad abruvann ājim eṣām ayāmeti tad eṣāṃ dvitīyam ājyatvam | [JB, 1, 105 12]
yad u giriṃ kāṣṭhām akurvaṃs tasmād asau giriḥ kāṣṭho nāma | [JB, 1, 105 13]
{JB, 1, 106}
teṣāṃ paccho 'sṛjyanta | [JB, 1, 106 1]
teṣām agniḥ prathama udajayad atha mitrāvaruṇāv athendraḥ | [JB, 1, 106 2]
athaikam anujjitam āsīt | [JB, 1, 106 3]
tad indro 'ved agnir vāvedam ujjeṣyatīti | [JB, 1, 106 4]
so 'bravīd agne yatara āvayor idam ujjayāt tan nau sahāsad iti | [JB, 1, 106 5]
tatheti | [JB, 1, 106 6]
tad agnir udajayat | [JB, 1, 106 7]
tad enayoḥ sahābhavad adhyardham anyasya stotram adhyardham anyasya | [JB, 1, 106 8]
aindrāgno yajñaḥ | [JB, 1, 106 9]
sa ya evam etā devānām ujjitīr veda yatra kāmayata ud iha jayeyam ity ut tatra jayati | [JB, 1, 106 10]
tad āhur yad ājyāni sarvāṇi samānanidhanāni kenājāmi kriyanta iti | [JB, 1, 106 11]
nānādevatyānīti brūyāt tenājāmīti | [JB, 1, 106 12]
atho yan nānārūpāṇīti brūyāt teno eveti | [JB, 1, 106 13]
te vā ete paśava eva | [JB, 1, 106 14]
yad ājyāny antaḥsadasaṃ stuvanti tasmād grāmyāḥ paśavo 'ntar grāme nyokasaḥ | [JB, 1, 106 15]
parācīṣu punarabhyāvartam | [JB, 1, 106 16]
tasmād grāmyāḥ paśavaḥ parāñcaḥ prātaḥ prerate te sāyaṃ samāvartante | [JB, 1, 106 17]
nānārūpāsu stuvanti | [JB, 1, 106 18]
tasmād grāmyāḥ paśavo nānārūpāḥ | [JB, 1, 106 19]
nānādevatyāsu stuvanti | [JB, 1, 106 20]
tasmād grāmyāḥ paśavo nānānaṃ yathāyathaṃ sāyaṃ gṛhān abhyupāyanti | [JB, 1, 106 21]
{JB, 1, 107}
devāsurāḥ saṃyattā jyoṅ na vyajayanta | [JB, 1, 107 1]
teṣv asureṣv idaṃ sarvam āsīt | [JB, 1, 107 2]
athaikam evākṣaraṃ deveṣv āsīd vāg eva | [JB, 1, 107 3]
so 'gnir abravīd ahaṃ vā idam adarśaṃ yathedaṃ jeṣyāmīti | [JB, 1, 107 4]
tad vai brūhīty abruvan | [JB, 1, 107 5]
so 'bravīd akṣareṇaivedaṃ sarvaṃ saṃnidhāya dhurādhuram āsajāmeti | [JB, 1, 107 6]
yad abravīd akṣareṇaivedaṃ sarvaṃ saṃnidhāya dhurādhuram āsajāmeti tad ājyadhurām ājyadhūstvam | [JB, 1, 107 7]
te 'kṣareṇaivedaṃ sarvaṃ saṃnidhāya dhurādhuram āsajan | [JB, 1, 107 8]
tān ajayan | [JB, 1, 107 9]
jayati spardhāṃ dviṣantaṃ bhrātṛvyaṃ ya evaṃ veda | [JB, 1, 107 10]
sa yadītarā dhuro vigāyed vy evājyadhuro gāyet | [JB, 1, 107 11]
sa yo haivaṃ vidvān saṃgrāmayoḥ saṃnihitayor brūyād akṣareṇa tvā saṃnidadhāmīti paraṃ grāmaṃ sa haiva taṃ grāmaṃ jayati | [JB, 1, 107 12]
atho yasminn evaṃvid grāme bhavati sa u haiva taṃ grāmaṃ jayati | [JB, 1, 107 13]
te devā abruvan vīmāni bhajāmahā iti | [JB, 1, 107 14]
teṣāṃ vibhāge na samapādayan | [JB, 1, 107 15]
te 'bruvann ājim eṣām ayāma giriṃ kāṣṭhāṃ kṛtveti | [JB, 1, 107 16]
yad abruvann ājim eṣām ayāmeti tad eṣāṃ dvitīyam ājyatvam | [JB, 1, 107 17]
yad u giriṃ kāṣṭhām akurvaṃs tasmād asau giriḥ kāṣṭho nāma | [JB, 1, 107 18]
{JB, 1, 108}
teṣāṃ sakṛd eva sarveṣām asṛjyanta | [JB, 1, 108 1]
teṣām agnir evodajayat | [JB, 1, 108 2]
tasyāpagamanam agatasyākṣo 'cchidyata | [JB, 1, 108 3]
tasya rathacakraṃ patitvā kṛṣṇāḍikāṃ kośāntena paryavartata | [JB, 1, 108 4]
tam abruvann īkṣitvānnādo vā ayaṃ śreṣṭho bhaviṣyati pāpmā vā asya paryavartīti | [JB, 1, 108 5]
sa yo haivaṃ vidvān parivartayate 'nnāda eva śreṣṭhaḥ svānāṃ bhavati | [JB, 1, 108 6]
atho hāsya taṃ pāpmānam eva parivartayanti | [JB, 1, 108 7]
so 'gnir ujjitya prādravat | [JB, 1, 108 8]
tam indro 'bravīt saha nāv astv iti | [JB, 1, 108 9]
nety abravīt | [JB, 1, 108 10]
yad vā eko gṛhyāṇāṃ vindate sarveṣāṃ vai tat saha bhavati sahaiva nāv astv iti | [JB, 1, 108 11]
nety evābravīt | [JB, 1, 108 12]
sa vai mābhi cid avekṣasveti | [JB, 1, 108 13]
tam abhyavaikṣata | [JB, 1, 108 14]
so 'bravīt sāntvāya mābhyavaikṣiṣṭhāḥ saha nāv abhūd iti | [JB, 1, 108 15]
yaṃ yaṃ nv evāham abhyavekṣiṣya ity abravīt tena tenaiva me saha bhaviṣyatīti | [JB, 1, 108 16]
nety evābravīt sāntvāya vai māṃ tvam etad abhyavaikṣiṣṭhāḥ sahaiva nāv abhūd iti | [JB, 1, 108 17]
{JB, 1, 109}
tau vai pṛcchāvahā iti | [JB, 1, 109 1]
tau prajāpatāv apṛcchetām | [JB, 1, 109 2]
sa prajāpatir abravīt sāntvāya vai tvam etam abhyavaikṣiṣṭhāḥ sahaiva vām abhūd iti | [JB, 1, 109 3]
tatheti | [JB, 1, 109 4]
tad enayoḥ sahābhavad adhyardham anyasya stotram adhyardham anyasya | [JB, 1, 109 5]
aindrāgno yajñaḥ | [JB, 1, 109 6]
tau mitrāvaruṇau prāṇāpānau paśubhyo 'pākrāmatām anuvī manyamānau nāvābhyām anuvībhyāṃ paśavaḥ prāṇiṣyantīti | [JB, 1, 109 7]
te paśavo 'prāṇanta ādhmāyamānā aśerata | [JB, 1, 109 8]
tad ābhyām ācakṣatāpa mitrāvaruṇau prāṇāpānau paśubhyo 'kramiṣṭāṃ ta ime 'prāṇanta ādhmāyamānāḥ śerata iti | [JB, 1, 109 9]
tāv ādrutyābrūtāṃ prāṇantu nau yuvābhyāṃ paśava iti | [JB, 1, 109 10]
nāvābhyām anuvībhyām ity abrūtām | [JB, 1, 109 11]
tābhyām etan maitrāvaruṇam ājyam avākalpayan | [JB, 1, 109 12]
tato vai tābhyāṃ paśavaḥ prāṇan | [JB, 1, 109 13]
sa ya evam etām agner ujjitiṃ veda yatra kāmayata ud iha jayeyam ity ut tatra jayati | [JB, 1, 109 14]
ya u evaitām indrasyārdhitāṃ veda yatra kāmayate 'rdhī ha syām ity ardhī tatra bhavati | [JB, 1, 109 15]
ya u evaitāṃ mitrāvaruṇayoḥ kﾱptiṃ veda yatra kāmayate 'va ma iha kalpayatety avāsmai tatra kalpate | [JB, 1, 109 16]
{JB, 1, 110}
tāni vā etāny aindrāgnāny eva sarvāṇi yad ājyāni | [JB, 1, 110 1]
āgneyīṣu stuvanti tenāgneyam | [JB, 1, 110 2]
gāyatrī chandas tenāgneyam | [JB, 1, 110 3]
pañcadaśaḥ stomas tenaindram | [JB, 1, 110 4]
tad etad aindrāgnam eva maitrāvaruṇīṣu stuvanti tena maitrāvaruṇam | [JB, 1, 110 5]
gāyatrī chandas tenāgneyam | [JB, 1, 110 6]
pañcadaśaḥ stomas tenaindram | [JB, 1, 110 7]
tad etad aindrāgnam evaindrīṣu stuvanti tenaindram | [JB, 1, 110 8]
gāyatrī chandas tenāgneyam | [JB, 1, 110 9]
pañcadaśaḥ stomas tenaindram | [JB, 1, 110 10]
tad etad aindrāgnam evaindrāgnīṣu stuvanti tenaindrāgnam | [JB, 1, 110 11]
gāyatrī chandas tenāgneyam | [JB, 1, 110 12]
pañcadaśaḥ stomas tenaindram | [JB, 1, 110 13]
tad etad aindrāgnam eva | [JB, 1, 110 14]
indrāgnī yajñasya devatā | [JB, 1, 110 15]
svāyām evaitad devatāyāṃ prātassavane yajñaṃ pratiṣṭhāpayanti | [JB, 1, 110 16]
{JB, 1, 111}
prajāpatiḥ prajā asṛjata | [JB, 1, 111 1]
tā aprāṇā asṛjata | [JB, 1, 111 2]
tābhya etenaiva sāmnā prāṇam adadhāt | [JB, 1, 111 3]
prāṇo vai gāyatram | [JB, 1, 111 4]
sarvam āyur eti ya evaṃ veda | [JB, 1, 111 5]
tāḥ prāṇaṃ vividānā rakṣāṃsy anvasacanta | [JB, 1, 111 6]
tā etad eva sāma gāyann atrāyata | [JB, 1, 111 7]
yad gāyann atrāyata tad gāyatrasya gāyatratvam | [JB, 1, 111 8]
trāyata enaṃ sarvasmāt pāpmano ya evaṃ veda | [JB, 1, 111 9]
tad ūrdhvam iva geyam | [JB, 1, 111 10]
ūrdhvo vai svargo lokaḥ svargasyaiva lokasya samaṣṭyai | [JB, 1, 111 11]
tryāvṛd geyam | [JB, 1, 111 12]
trayo vā ime lokā eṣāṃ lokānām āptyai | [JB, 1, 111 13]
tryudāsaṃ geyam | [JB, 1, 111 14]
trayo vai prāṇāpānavyānās teṣāṃ saṃtatyai | [JB, 1, 111 15]
sam asmai prāṇāpānavyānās tāyante ya evaṃ veda | [JB, 1, 111 16]
tryāvṛd geyam | [JB, 1, 111 17]
trayo vā ime lokā eṣāṃ lokānāṃ saṃtatyai | [JB, 1, 111 18]
sam asmā ime lokās tāyante ya evaṃ veda | [JB, 1, 111 19]
{JB, 1, 112}
pitṛdevatyaṃ tv asya nopagantavā ity āhuḥ | [JB, 1, 112 1]
etaddha vā asya pitṛdevatyaṃ yat tāntīkaroti | [JB, 1, 112 2]
yadi sāmi tāmyen madhya ṛco 'vānyāt | [JB, 1, 112 3]
prāṇo vā ṛk | [JB, 1, 112 4]
prāṇo gāyatram | [JB, 1, 112 5]
prāṇasyaitan madhye prāṇaṃ samānayate | [JB, 1, 112 6]
yady ṛca iyāt prāṇāpānavyānān gāyet | [JB, 1, 112 7]
prāṇa iti dve akṣare | [JB, 1, 112 8]
apāna iti trīṇi | [JB, 1, 112 9]
vyāna iti trīṇi | [JB, 1, 112 10]
tad aṣṭau sampadyante | [JB, 1, 112 11]
aṣṭākṣarā gāyatrī | [JB, 1, 112 12]
tena gāyatryai naiti | [JB, 1, 112 13]
sāmno 'ntar araṇyaṃ nāvetyam | [JB, 1, 112 14]
yo ha vai sāmno 'ntar araṇyam avaiti sarvajyāniṃ vā jīyate pra vā mīyate | [JB, 1, 112 15]
etaddha vai sāmno 'ntar araṇyaṃ yat prastutam anabhisvaritam ādīyate | [JB, 1, 112 16]
svareṇa sampādyodgāyet | [JB, 1, 112 17]
etad vai sāmnaḥ svaṃ yat svaraḥ | [JB, 1, 112 18]
svenaivainat tat samardhayati | [JB, 1, 112 19]
etad vai sāmno 'nnādyaṃ yat svaraḥ | [JB, 1, 112 20]
annādyenaivainat tat samardhayati | [JB, 1, 112 21]
etad vai sāmna āyatanaṃ yat svaraḥ | [JB, 1, 112 22]
āyatanenaivainat tat samardhayati | [JB, 1, 112 23]
etad vai sāmnaḥ priyaṃ dhāma yat svaraḥ | [JB, 1, 112 24]
priyeṇaivainat tad dhāmnā samardhayati | [JB, 1, 112 25]
{JB, 1, 113}
devān vai yajñasyāhutir nāgacchat | [JB, 1, 113 1]
sa prajāpatir aikṣata kathaṃ nu devān yajñasyāhutir gacched iti | [JB, 1, 113 2]
sa ete dve akṣare gāyatryā udakhidat | [JB, 1, 113 3]
sa eva dvyakṣaro vaṣaṭkāro 'bhavat | [JB, 1, 113 4]
tato vai devān yajñasyāhutir agacchat | [JB, 1, 113 5]
tad annaṃ vai vaṣaṭkāraḥ | [JB, 1, 113 6]
atty annaṃ ya evaṃ veda | [JB, 1, 113 7]
indro vṛtrāya vajram udayacchat | [JB, 1, 113 8]
tasyaite akṣare cakrāv āstām | [JB, 1, 113 9]
vajro vā eṣa | [JB, 1, 113 10]
ya ete nispṛśed vajraṃ nispṛśet | [JB, 1, 113 11]
yo vai dugdhād dugdham upaiti na sa āpyāyate | [JB, 1, 113 12]
atha yo 'dugdhād dugdham upaiti sa āpyāyate | [JB, 1, 113 13]
dugdhād vā eṣa dugdham upaiti ya ete akṣare upaiti | [JB, 1, 113 14]
tasmād ete akṣare nopetye | [JB, 1, 113 15]
yasya vai sarvā gāyatrī gīyate sarvam asya gṛhe 'dhigamyate | [JB, 1, 113 16]
yasyonā gīyata īśvaro rūkṣo bhavitoḥ | [JB, 1, 113 17]
anyatarad akṣaram avagṛhya vācaṃ caturviṃśīm upeyāt | [JB, 1, 113 18]
nāsyonā gāyatrī gīyate ni ca spṛśati na ca | [JB, 1, 113 19]
{JB, 1, 114}
yo vā aṃśum ekākṣaraṃ vedānnāda eva śreṣṭhaḥ svānāṃ bhavati | [JB, 1, 114 1]
atho ha sa eva tasyai janatāyā udgāyati | [JB, 1, 114 2]
vāg vā aṃśur ekākṣaraḥ | [JB, 1, 114 3]
tad eva gāyatram | [JB, 1, 114 4]
gāyatryai prastutāyai yad āder uttaram akṣaraṃ sa sthāṇuḥ | [JB, 1, 114 5]
yas tad udgāyann ārabhate sthāṇum ārabhate | [JB, 1, 114 6]
ya u enan nirharati gāyatrīṃ chidrāṃ karoti | [JB, 1, 114 7]
gāyatrīṃ chidrām anu yajñaḥ sravati yajñam anu yajamāno yajamānam anu prajāḥ | [JB, 1, 114 8]
sadhryaśvo ha smāha taigmāyudhiḥ ka u svid adya rasadihāv urasi nimradiṣyata iti | [JB, 1, 114 9]
ete ha vai rasadihau ye ete gāyatryā uttame akṣare | [JB, 1, 114 10]
yas te udgāyann ārabhate rasadihāv urasi nimradate | [JB, 1, 114 11]
ya u ene nirharati gāyatrīṃ chidrāṃ karoti | [JB, 1, 114 12]
gāyatrīṃ chidrām anu yajñaḥ sravati yajñam anu yajamāno yajamānam anu prajāḥ | [JB, 1, 114 13]
{JB, 1, 115}
tāni sarvāṇy akṣarāṇy uddhṛtya vācaṃ dadhyāt | [JB, 1, 115 1]
vāg vai brahma | [JB, 1, 115 2]
tad yathā carmaṇā kūdīkaṇṭakān prāvṛtyātīyād evam evaitad vācā brahmaṇā yajñasthāṇuṃ pramṛdya svasty atikrāmati nārtim ārcchati | [JB, 1, 115 3]
ava vā etat pratihartā sāmnaś chidyate yad gāyatrasya na pratiharati | [JB, 1, 115 4]
prastūyamānaṃ manasā pratihiṃkuryāt | [JB, 1, 115 5]
apānya vāg iti brūyāt | [JB, 1, 115 6]
tathā sāmno nāvacchidyate nārtim ārcchati | [JB, 1, 115 7]
yo vā akṣaram aṃśumad veda vahanty enam aṃśumatīḥ saṃyuktāḥ | [JB, 1, 115 8]
vāg vā akṣaram | [JB, 1, 115 9]
tasyai prāṇa evāṃśuḥ | [JB, 1, 115 10]
vahanty enam aṃśumatīḥ saṃyuktā ya evaṃ veda | [JB, 1, 115 11]
{JB, 1, 116}
marutvatīḥ pratipado bhavanti | [JB, 1, 116 1]
marutvantaṃ grahaṃ gṛhṇanti | [JB, 1, 116 2]
marutvān vā indro vṛtram ahan vārtrahatyāya | [JB, 1, 116 3]
uccā te jātam andhasety andhasvatīr bhavanti | [JB, 1, 116 4]
ahar vā andhaḥ | [JB, 1, 116 5]
ahna evārambhaḥ | [JB, 1, 116 6]
yajño vā andhaḥ | [JB, 1, 116 7]
yajñasyaivārambhaḥ | [JB, 1, 116 8]
trīṇi yajñe 'ndhāṃsīti ha sma pūrve brāhmaṇā mīmāṃsanta uccā te jātam andhasā vasor mandānam andhasaḥ purojitī vo andhasa iti | [JB, 1, 116 9]
trayaḥ paśuṣu bhogāḥ prātar madhyaṃdine sāyam | [JB, 1, 116 10]
tān evaitenāvarunddhe | [JB, 1, 116 11]
imau vai lokau saha santau vyaitām | [JB, 1, 116 12]
tayor na kiṃcana samapatat | [JB, 1, 116 13]
te devamanuṣyā āśanāyan | [JB, 1, 116 14]
itaḥpradānāddhi devā jīvanty amutaḥpradānān manuṣyāḥ | [JB, 1, 116 15]
sa etāḥ prajāpatir ṛco 'paśyad uccā te jātam andhaseti | [JB, 1, 116 16]
sa ud ity eveto devebhyo havyam avahat | [JB, 1, 116 17]
divi sad bhūmy ā dada ity amuto vṛṣṭim ācyāvayat | [JB, 1, 116 18]
tāv imau lokau savāsināv akarot | [JB, 1, 116 19]
tāv asmai kāmam apinvātām | [JB, 1, 116 20]
kāmam asmā imau lokau pinvāte ya evaṃ veda | [JB, 1, 116 21]
tāsu gāyatram uktabrāhmaṇam | [JB, 1, 116 22]
{JB, 1, 117}
athāmahīyavam | [JB, 1, 117 1]
prajāpatiḥ prajā asṛjata | [JB, 1, 117 2]
tā anaśanā asṛjata | [JB, 1, 117 3]
tā aśanāyantīr anyānyām ādan | [JB, 1, 117 4]
sa prajāpatir aikṣata kathaṃ nu ma imāḥ prajā nāśanāyeyur iti | [JB, 1, 117 5]
sa etat sāmāpaśyat | [JB, 1, 117 6]
tenābhyo 'nnādyaṃ prāyacchad varṣam evāpanidhanena | [JB, 1, 117 7]
tābhyo 'varṣad eva nodagṛhṇāt | [JB, 1, 117 8]
sa etan nidhanam apaśyat | [JB, 1, 117 9]
tad upait | [JB, 1, 117 10]
tata ābhya udagṛhṇāt | [JB, 1, 117 11]
etasya ha vā idaṃ sāmnaḥ krator varṣati ca parjanya uc ca gṛhṇāti | [JB, 1, 117 12]
sa yo vṛṣṭikāmaḥ syād etenaivāpanidhanena stuvīta | [JB, 1, 117 13]
varṣuko hāsmai parjanyo bhavati | [JB, 1, 117 14]
sa yady atīva varṣed etad eva nidhanam upeyāt | [JB, 1, 117 15]
ud ahāsmai gṛhṇāti | [JB, 1, 117 16]
varṣati ca hāsmai parjanya uc ca gṛhṇāti ya evaṃ veda | [JB, 1, 117 17]
tā yad enaṃ prajāḥ suhitā āśitā āmahīyanta tad āmahīyavasyāmahīyavatvam | [JB, 1, 117 18]
ainaṃ bhāryāḥ suhitāḥ suhitaṃ mahīyante ya evaṃ veda | [JB, 1, 117 19]
tā enam annaṃ vividānā nāpācāyan | [JB, 1, 117 20]
sadhamādam ivaivāsan | [JB, 1, 117 21]
annaṃ hi śrīḥ | [JB, 1, 117 22]
so 'śocat | [JB, 1, 117 23]
sa nāmahīyata | [JB, 1, 117 24]
sa aikṣata kathaṃ nv imā ahaṃ prajāḥ sṛjeya tā mā sṛṣṭā nāpacāyeyur iti | [JB, 1, 117 25]
sa etat sāmāpaśyat | [JB, 1, 117 26]
tenāstuta | [JB, 1, 117 27]
{JB, 1, 118}
sa stauṣa ity eva nidhanam upait | [JB, 1, 118 1]
tā atoṣayat | [JB, 1, 118 2]
tā asya vaśam āyan | [JB, 1, 118 3]
toṣayati dviṣato bhrātṛvyān vaśam asya svā āyanti ya evaṃ veda | [JB, 1, 118 4]
sa yad āmahīyamānā apaśyat tad āmahīyavasyāmahīyavatvam | [JB, 1, 118 5]
yad v evainā vaśe kṛtvāmahīyata tad v evāmahīyavasyāmahīyavatvam | [JB, 1, 118 6]
ā svān vaśe kṛtvā mahīyate ya evaṃ veda | [JB, 1, 118 7]
tad ye 'sya svā avaśīkṛtā iva syur etad evaiṣāṃ madhya āsīno 'dhīyīta | [JB, 1, 118 8]
vaśa evainān kurute | [JB, 1, 118 9]
uttarakuravo hāhur avaṣaṭkṛtasyaiva somasya kurupañcālā bhakṣayantīti | [JB, 1, 118 10]
ekaikasyai devatāyai hotā vaṣaṭkaroti sarvābhya udgātā | [JB, 1, 118 11]
sarvadevatyo hy udgātā | [JB, 1, 118 12]
āmahīyavasya nidhanena vaṣaṭkuryād iti | [JB, 1, 118 13]
vaṣaṭkṛtasyaiva somasya bhakṣayanti | [JB, 1, 118 14]
tad u ha smāha mārjaḥ śailano bhrātṛvyān vāva nidhanena toṣayatīti | [JB, 1, 118 15]
purastād eva nidhanasya vaṣaṭkuryād vauṣaḍ bhūmī o dadā iti | [JB, 1, 118 16]
vaṣaṭkṛtasyaiva somasya bhakṣayati | [JB, 1, 118 17]
{JB, 1, 119}
yo vai yajñasyodhar veda duhe yajñam | [JB, 1, 119 1]
pavamāno vāva yajñaḥ | [JB, 1, 119 2]
tasya gāyatry evodhaḥ | [JB, 1, 119 3]
gāyatrīṃ caturṛcāṃ kuryāt | [JB, 1, 119 4]
yajñasyaiva tad ūdhar dadhāti duhe yajñam | [JB, 1, 119 5]
yo vai yajñasya pratiṣṭhāṃ veda prati yajñaṃ sthāpayati praty ātmanā tiṣṭhati | [JB, 1, 119 6]
pavamāno vāva yajñaḥ | [JB, 1, 119 7]
tasya gāyatry eva pratiṣṭhā | [JB, 1, 119 8]
gāyatrīṃ caturṛcāṃ kuryāt | [JB, 1, 119 9]
yajñasyaiva tat pratiṣṭhāṃ dadhāti | [JB, 1, 119 10]
prati yajñaṃ sthāpayati praty ātmanā tiṣṭhati | [JB, 1, 119 11]
uccā te jātam andhasā asya pratnām anu dyutam enā viśvāny arya ety etāsu gāyatraṃ kuryāt | [JB, 1, 119 12]
tāsv āmahīyavam | [JB, 1, 119 13]
sa yad dhāyyāṃ caturthīṃ dadhāti tena caturṛcaṃ bhavati | [JB, 1, 119 14]
pratitiṣṭhatībhiḥ prati yajñaṃ sthāpayati praty ātmanā tiṣṭhati | [JB, 1, 119 15]
{JB, 1, 120}
trīṇi ha vai chandāṃsi yajñaṃ vahanti gāyatrī triṣṭub jagatī | [JB, 1, 120 1]
tad eṣānuṣṭub āntād anvāyattā | [JB, 1, 120 2]
tayā devāḥ svargaṃ lokam ajigāṃsan | [JB, 1, 120 3]
tayā na vyāpnuvan | [JB, 1, 120 4]
tasyāṃ catuṣpadaḥ paśūn upādadhur gāṃ cāśvaṃ cājāṃ cāviṃ ca | [JB, 1, 120 5]
tayā vyāpnuvan | [JB, 1, 120 6]
te 'bruvan svargaṃ lokaṃ gatvā bṛhatī vā iyam abhūd yayedaṃ vyāpāmeti | [JB, 1, 120 7]
tad eva bṛhatyai bṛhatītvam | [JB, 1, 120 8]
na tataḥ purā bṛhatī nāma chanda āsa | [JB, 1, 120 9]
sā vā eṣā paśava eva yad bṛhatī | [JB, 1, 120 10]
yena nidhanam upayanti tena prastauti | [JB, 1, 120 11]
teno eva punar ādim ādatte | [JB, 1, 120 12]
tasmāt paśavo yata eva prajāyante tataḥ sambhavanti | [JB, 1, 120 13]
te tata eva punaḥ prajāyante | [JB, 1, 120 14]
na bṛhatyā vaṣaṭkuryāt paśūnām apravargāya | [JB, 1, 120 15]
yad bṛhatyā vaṣaṭkuryād vajreṇa vaṣaṭkāreṇa paśūn pravṛñjyāt | [JB, 1, 120 16]
{JB, 1, 121}
devā vā asurān hatvāpūtā ivāmedhyā amanyanta | [JB, 1, 121 1]
te 'kāmayanta pūtā medhyāḥ śṛtāḥ syāma gacchema svargaṃ lokam iti | [JB, 1, 121 2]
ta etā ṛco 'paśyan | [JB, 1, 121 3]
tābhir apunata | [JB, 1, 121 4]
punānaḥ soma dhārayāpo vasāno arṣasīti | [JB, 1, 121 5]
āpo vai pavitram | [JB, 1, 121 6]
adbhir evāpunata | [JB, 1, 121 7]
ā ratnadhā yonim ṛtasya sīdasīti | [JB, 1, 121 8]
antarikṣaṃ vā ṛtam | [JB, 1, 121 9]
antarikṣam evaitenātyāyan | [JB, 1, 121 10]
utso devo hiraṇyayeti | [JB, 1, 121 11]
asau vai loka utso devaḥ | [JB, 1, 121 12]
amum evaitena lokam upāsīdan | [JB, 1, 121 13]
tato vai te pūtā medhyāḥ śṛtā abhavann agacchan svargaṃ lokam | [JB, 1, 121 14]
pūto medhyaḥ śṛto bhavati gacchati svargaṃ lokam etābhir ṛgbhis tuṣṭuvānaḥ | [JB, 1, 121 15]
{JB, 1, 122}
tāsu rauravam | [JB, 1, 122 1]
agnir vai rurur etat sāmāpaśyat | [JB, 1, 122 2]
yad agnī rurur etat sāmāpaśyat tad rauravasya rauravatvam | [JB, 1, 122 3]
rūra itivṛddhaḥ paśukāmas tapo 'tapyata | [JB, 1, 122 4]
sa etat sāmāpaśyat | [JB, 1, 122 5]
tenāstuta | [JB, 1, 122 6]
sa etām iḍām upait | [JB, 1, 122 7]
paśavo vā iḍā | [JB, 1, 122 8]
tato vai sa paśūn avārunddha | [JB, 1, 122 9]
tad etat paśavyaṃ sāma | [JB, 1, 122 10]
ava paśūn runddhe bahupaśur bhavati ya evaṃ veda | [JB, 1, 122 11]
yad u rūra itivṛddho 'paśyat tasmād v eva rauravam ity ākhyāyate | [JB, 1, 122 12]
atha yaudhājayam | [JB, 1, 122 13]
indro vai yudhājīvann etat sāmāpaśyat | [JB, 1, 122 14]
yad indro yudhājīvann etat sāmāpaśyat tad yaudhājayasya yaudhājayatvam | [JB, 1, 122 15]
ayudha iva dviṣantaṃ bhrātṛvyaṃ jayati ya evaṃ veda | [JB, 1, 122 16]
yudhājīvo vaiśvāmitraḥ pratiṣṭhākāmas tapo 'tapyata | [JB, 1, 122 17]
sa etat sāmāpaśyat | [JB, 1, 122 18]
tenāstuta | [JB, 1, 122 19]
tato vai sa pratyatiṣṭhat | [JB, 1, 122 20]
tad etat pratiṣṭhā sāma | [JB, 1, 122 21]
pratitiṣṭhati ya evaṃ veda | [JB, 1, 122 22]
yad u yudhājīvo vaiśvāmitro 'paśyat tasmād v eva yaudhājayam ity ākhyāyate | [JB, 1, 122 23]
{JB, 1, 123}
yaudhājayena vai devā asurān saṃvicya rauraveṇaiṣāṃ ravamāṇānāṃ svam ādadata | [JB, 1, 123 1]
yaudhājayenaiva dviṣantaṃ bhrātṛvyaṃ saṃvicya rauraveṇāsya ravamāṇasya svam ādatte ya evaṃ veda | [JB, 1, 123 2]
rauraveṇa vai devā ūrdhvāḥ svargaṃ lokam ārohan | [JB, 1, 123 3]
tān asurā o vā ity evānvārohan | [JB, 1, 123 4]
tad devāḥ pratyabudhyanta | [JB, 1, 123 5]
ta etaṃ stobham apaśyan | [JB, 1, 123 6]
tenainān o hā vu vā ity avāco 'vāghnan | [JB, 1, 123 7]
utso devo hirā hā o hā vu vā iti bhūmispṛśa evākurvan | [JB, 1, 123 8]
antagatam iva sāmāsīd ūrūva svargo loka eva | [JB, 1, 123 9]
āyacched ūrdhvaṃ pratihārād udgātā | [JB, 1, 123 10]
svargasya lokasya samaṣṭyai | [JB, 1, 123 11]
ṇyāyā au ho vā ho iḍā iti svareṇaiva saṃtatya svargaṃ lokaṃ samaśnuta | [JB, 1, 123 12]
etāvanti ha khalu vai sāmāny etāvatī sāmakﾱptir etāvān u sāmabandhuḥ | [JB, 1, 123 13]
svāraṃ bhavati | [JB, 1, 123 14]
prāṇo vai svaraḥ | [JB, 1, 123 15]
atha nidhanavat | [JB, 1, 123 16]
ātmā vai nidhanam | [JB, 1, 123 17]
athaiḍaṃ | [JB, 1, 123 18]
paśavo vā iḍā | [JB, 1, 123 19]
prāṇam ātmānaṃ paśūṃs tān evaitat saṃdadhāti | [JB, 1, 123 20]
sarvayāsya sāmakﾱptyā sarveṇa sāmabandhunā stutaṃ bhavati ya evaṃ veda | [JB, 1, 123 21]
{JB, 1, 124}
dve u ha vāva sāmanī stobhavac caivāstobhaṃ ca | [JB, 1, 124 1]
tayor yat stobhavat tat kṣatram | [JB, 1, 124 2]
atha yad astobhaṃ tad brahma | [JB, 1, 124 3]
ubhayaṃ brahma ca kṣatraṃ cāvarunddhe ya evaṃ veda | [JB, 1, 124 4]
atha yaudhājayaṃ triṇidhanaṃ savanānāṃ kﾱptyai | [JB, 1, 124 5]
pavamānena vai devebhyo 'nnādyaṃ pradīyate | [JB, 1, 124 6]
tan madhyenidhanaṃ bhavaty annādyasya viśeṣāya | [JB, 1, 124 7]
yaddhi devebhyaḥ sarvam annādyaṃ pradīyeta na tad ihānnādyaṃ pariśiṣyeta yan manuṣyāś ca paśavaś copajīveyuḥ | [JB, 1, 124 8]
tad yan madhyenidhanaṃ bhavaty annādyasyaiva viśeṣāya | [JB, 1, 124 9]
devānāṃ vā asurā yajñaveśasam acikīrṣan yāvaty etad dakṣiṇānāṃ kāle na stuvanti na śaṃsanti | [JB, 1, 124 10]
tad devāḥ pratyabudhyanta | [JB, 1, 124 11]
ta etat sāmāpaśyan | [JB, 1, 124 12]
tenāstuvata | [JB, 1, 124 13]
te prātassavanam eva prathamena nidhanena paryagṛhṇan mādhyaṃdinaṃ dvitīyena tṛtīyasavanaṃ tṛtīyena | [JB, 1, 124 14]
tān eva vajrān udayacchan | [JB, 1, 124 15]
tān eva vajrān udyatān asurā nopādhṛṣṇuvan | [JB, 1, 124 16]
tato vai devā abhavan parāsurāḥ | [JB, 1, 124 17]
bhavaty ātmanā parāsya dviṣan bhrātṛvyo bhavati ya evaṃ veda | [JB, 1, 124 18]
atho ha so 'kﾱpta eva pavamāno yasmin nādhi triṇidhanaṃ bhavati | [JB, 1, 124 19]
tad yat triṇidhanaṃ bhavati savanānām eva kﾱptyai | [JB, 1, 124 20]
{JB, 1, 125}
devāsurāḥ saṃyattā jyoṅ na vyajayanta | [JB, 1, 125 1]
bṛhaspatir devānāṃ purohita āsīd uśanā kāvyo 'surāṇām | [JB, 1, 125 2]
tad yad evāvastād brahmākriyata tat parastād akriyata | [JB, 1, 125 3]
tat samānaṃ brahma na vyajayata | [JB, 1, 125 4]
teṣāṃ ha triśīrṣā gandharvo vijayasyāvet | [JB, 1, 125 5]
sa herṣyur āsa | [JB, 1, 125 6]
tasya hāpsv antar naunagaraṃ pariplavam āsa | [JB, 1, 125 7]
tad indro 'nvabudhyata triśīrṣā vai nau vijayasya vedeti | [JB, 1, 125 8]
tasya jāyām upārchad etasyaiva vijayasya kāmāya | [JB, 1, 125 9]
tām abravīt pṛcchatāt patiṃ ya ime devāsurāḥ saṃyattā jyog abhūvan katara eṣāṃ jeṣyantīti | [JB, 1, 125 10]
taddhaiva saṃvadamānāv ājagāma | [JB, 1, 125 11]
sa ha tad eva naumaṇḍa upaśiśleṣa jalāyukā vā tṛṇajalāyukā vā bhūtvā | [JB, 1, 125 12]
seyaṃ patiṃ papraccha ya ime devāsurāḥ saṃyattā jyog abhūvan katara eṣāṃ jeṣyantīti | [JB, 1, 125 13]
{JB, 1, 126}
moccair iti hovāca karṇinī vai bhūmir iti | [JB, 1, 126 1]
tad idam apy etarhy āhur moccaiḥ karṇinī vai bhūmir iti | [JB, 1, 126 2]
neti hovāca brūhy eveti | [JB, 1, 126 3]
sa hovāca brāhmaṇāv imau samaṃ vidatur bṛhaspatir ayaṃ deveṣūśanā kāvyo 'sureṣu | [JB, 1, 126 4]
tau yat kurutas tat samam eva yacchati | [JB, 1, 126 5]
yā itara āhutīr juhoti tā itaraḥ | [JB, 1, 126 6]
tāḥ sametya yathāyatham eva punar viparāyanti | [JB, 1, 126 7]
tayor yataro yatarān upasameṣyati te jeṣyantīti | [JB, 1, 126 8]
taddhaivendro 'nubudhya śuko bhūtvotpapāta | [JB, 1, 126 9]
taṃ hānvīkṣya patantam uvāca yeṣām asau haritavarṇakaḥ patati te jeṣyantīti | [JB, 1, 126 10]
sa hośanasaṃ kāvyam ājagāmāsureṣu | [JB, 1, 126 11]
taṃ hovācarṣe kam imaṃ janaṃ vardhayasy asmākaṃ vai tvam asi vayaṃ vā tava asmān abhyupāvartasveti | [JB, 1, 126 12]
katheti hovāca kena mopamantrayasa iti | [JB, 1, 126 13]
yā imā virocanasya prāhlādeḥ kāmadughās tābhir iti | [JB, 1, 126 14]
tābhir ha pra tv ity eva pradudruvatuḥ | [JB, 1, 126 15]
tau hāsurā anvavajahrire | [JB, 1, 126 16]
tau hānvājagmuḥ | [JB, 1, 126 17]
sa hovācarṣe 'nu vai nāv ime 'surā āgmann iti | [JB, 1, 126 18]
sa vai tathā kurv iti hovāca yathā nāv ete nānvāgacchān iti | [JB, 1, 126 19]
tau haitat pratipedāte | [JB, 1, 126 20]
{JB, 1, 127}
svāyudhaḥ pavate deva indur aśastihā vṛjanā rakṣamāṇaḥ pitā devānāṃ janitā sudakṣo viṣṭambho divo dharuṇaḥ pṛthivyā iti | [JB, 1, 127 1]
ā divo viṣṭambham ucchiśriyatuḥ | [JB, 1, 127 2]
taṃ haivāsurā nātīyuḥ | [JB, 1, 127 3]
tau hābhiḥ kāmadughābhir devān ājagmatuḥ | [JB, 1, 127 4]
tau hāgatau mahayāṃcakrur ṛṣir vipraḥ puraetā janānām ṛbhur dhīra uśanā kāvyena sa cid viveda nihitaṃ yad āsām apīcyaṃ guhyaṃ nāma gonām iti | [JB, 1, 127 5]
tā etāḥ paśavyā ṛcaḥ | [JB, 1, 127 6]
ava paśūn runddhe bahupaśur bhavaty etābhir ṛgbhis tuṣṭuvānaḥ | [JB, 1, 127 7]
tāsv auśanam | [JB, 1, 127 8]
uśanā vai kāvyo deveṣv amartyaṃ gandharvalokam aicchata | [JB, 1, 127 9]
sa etat sāmāpaśyat | [JB, 1, 127 10]
tenāstuta | [JB, 1, 127 11]
tato vai sa deveṣv amartyaṃ gandharvalokam āśnuta | [JB, 1, 127 12]
tad etal lokavit sāma | [JB, 1, 127 13]
aśnute deveṣv amartyaṃ gandharvalokam etena tuṣṭuvānaḥ | [JB, 1, 127 14]
yad uśanā kāvyo 'paśyat tasmād auśanam ity ākhyāyate | [JB, 1, 127 15]
tat svāraṃ bhavati | [JB, 1, 127 16]
svareṇa vai devebhyo 'ntato 'nnādyaṃ pradīyate | [JB, 1, 127 17]
ṛksamaṃ pavamānānte bhavati | [JB, 1, 127 18]
narcā sāmātirecayanti narcaṃ sāmnā | [JB, 1, 127 19]
tad yad iheva ceheva ca pavamāne na stuvata etasyaiva samatāyai samaṃ kﾱptyai | [JB, 1, 127 20]
padānusvāraṃ purastād gāyatraṃ bhavati padānusvāram upariṣṭāt pavamānānte | [JB, 1, 127 21]
tasmād ubhayataḥprāṇāḥ prajā ūrdhvāś cāvācīś ca | [JB, 1, 127 22]
dviṣāmṇī gāyatrī | [JB, 1, 127 23]
yo 'yam avāṅ prāṇa eṣa eva sa | [JB, 1, 127 24]
tasmād etena dvayaṃ prāṇena karoti bhasma ca karoti vātaṃ ca | [JB, 1, 127 25]
dviṣāmṇī bṛhatī | [JB, 1, 127 26]
yo 'yaṃ prāṅ prāṇa eṣa eva sa | [JB, 1, 127 27]
tasmād etena dvayaṃ prāṇena karoti retaś ca siñcati mehati ca | [JB, 1, 127 28]
ekasāmnī triṣṭup | [JB, 1, 127 29]
nābhir eva sā | [JB, 1, 127 30]
tasyām ekaṃ sāma | [JB, 1, 127 31]
tasmād etenaikam eva prāṇena karoti yad eva prāṇān udanato 'nūdaniti | [JB, 1, 127 32]
{JB, 1, 128}
prajāpatir yad bṛhadrathantare asṛjata sa mana evāgre bṛhad apaśyat | [JB, 1, 128 1]
vācaṃ rathantaram abhivyāharat | [JB, 1, 128 2]
tad yad vācaṃ rathantaram abhivyāharat tasmād u rathantaraṃ pūrvaṃ yogam ānaśe | [JB, 1, 128 3]
atha yan mano 'gre bṛhad apaśyat tasmād u bṛhadrathantare ity ākhyāyete | [JB, 1, 128 4]
mano vai pūrvam atha vāk | [JB, 1, 128 5]
mano vai bṛhad vāg rathantaram | [JB, 1, 128 6]
ṛg vai rathantaraṃ sāma bṛhat | [JB, 1, 128 7]
brahma vai rathantaraṃ kṣatraṃ bṛhat | [JB, 1, 128 8]
idaṃ vai rathantaram ado bṛhat | [JB, 1, 128 9]
yad vā ejata iva tad rāthantaram | [JB, 1, 128 10]
yad upasthitaṃ tad bārhatam | [JB, 1, 128 11]
ye vā anyatodantāḥ paśavas te rāthantarāḥ | [JB, 1, 128 12]
ya ubhayatodantās te bārhatāḥ | [JB, 1, 128 13]
yā vai tiraścī vidyut sā rāthantarī | [JB, 1, 128 14]
yordhvā sā bārhatī | [JB, 1, 128 15]
rathantarasya mahimnaḥ saṃbhṛtya rathantareṇodgāyed yas te agnau mahimā yas te apsu rathe yas te mahimā stanayitnau ya u te vāte yas te mahimā tena saṃbhava rathantara draviṇasvan na edhīti | [JB, 1, 128 16]
draviṇasvad evodgātre bhavati draviṇasvad yajamānāya draviṇasvat prajābhyaḥ | [JB, 1, 128 17]
{JB, 1, 129}
devāsurā aspardhanta | [JB, 1, 129 1]
te devā vajraṃ kṣurapavim asṛjanta puruṣam eva | [JB, 1, 129 2]
tam asurān abhyavṛñjan | [JB, 1, 129 3]
so 'surān apopya devān abhyāvartata | [JB, 1, 129 4]
tasmād devā abibhayuḥ | [JB, 1, 129 5]
tam abhipadya bṛhadrathantarayoḥ prauhan | [JB, 1, 129 6]
sa eṣa vajraḥ kṣurapavir bṛhadrathantarayoḥ proḍhaḥ puruṣa eva | [JB, 1, 129 7]
sa yaṃ dviṣyād bṛhadrathantarayor enaṃ mukhe 'pidadhyāt | [JB, 1, 129 8]
yadi rāthantaraḥ somaḥ syād rathantare prastute brūyān namo mātre pṛthivyai rathantara mā mā hiṃsīr iti | [JB, 1, 129 9]
yadi bārhataḥ somaḥ syād bṛhati prastute brūyād divaṃ pitaram upaśraye bṛhan mā mā hiṃsīr iti | [JB, 1, 129 10]
athānumantrayeta prāṇair amuṣya prāṇān vṛṅkṣva takṣaṇena tekṣṇīyasāyur asya prāṇān vṛṅkṣva kruddha enaṃ manyunā daṇḍena jahi dhanur enam ātatyeṣvā vidhyeti | [JB, 1, 129 11]
bṛhadrathantarayor evainaṃ mukhe 'pidadhāti | [JB, 1, 129 12]
yaṃ dveṣṭi taṃ purā saṃvatsarāt prāṇo jahāti | [JB, 1, 129 13]
yo vai devarathaṃ veda rathī bhavati | [JB, 1, 129 14]
yajño vāva devarathaḥ | [JB, 1, 129 15]
tasya bahiṣpavamānam eva rathamukhaṃ bṛhadrathantare aśvāv ājyāni yoktrāṇy abhīśū pavamānau pakṣasī | [JB, 1, 129 16]
{JB, 1, 130}
auśanakāve āṇī naudhasakāleye bandhurādhiṣṭhānaṃ vāmadevyam upastho yajñāyajñīyam adhyāsthātā sa eṣa puruṣaḥ | [JB, 1, 130 1]
eṣa vai devarathaḥ | [JB, 1, 130 2]
rathī bhavati ya evaṃ veda | [JB, 1, 130 3]
yadi rāthantaraḥ somaḥ syād bṛhan nāntariyāt | [JB, 1, 130 4]
yadi bārhataḥ somaḥ syād rathantaraṃ nāntariyāt | [JB, 1, 130 5]
ho vai bṛhat | [JB, 1, 130 6]
ā rathantaram | [JB, 1, 130 7]
rathantare prastute ho ity uktvādim ādadīta | [JB, 1, 130 8]
bṛhad eva tad rathantarasya mukhato yunakti | [JB, 1, 130 9]
bṛhati prastuta ā ity uktvādim ādadīta | [JB, 1, 130 10]
rathantaram eva tad bṛhato mukhato yunakti | [JB, 1, 130 11]
asthūriṃ devarathaṃ karoti prati yajñaṃ sthāpayati praty ātmanā tiṣṭhati | [JB, 1, 130 12]
eṣa vāva devaratho yad rathantaram | [JB, 1, 130 13]
rathantare prastute pṛthivīṃ hastābhyāṃ gacched devarathasyānapavyāthāya | [JB, 1, 130 14]
{JB, 1, 131}
ekam akṣaraṃ stobhati | [JB, 1, 131 1]
tasmād areṇāreṇa rathaḥ pratitiṣṭhann eti | [JB, 1, 131 2]
dve akṣare stobhati | [JB, 1, 131 3]
dve rathasya pakṣasī | [JB, 1, 131 4]
pakṣobhyām eva tad devarathaṃ pratiṣṭhāpayati | [JB, 1, 131 5]
trīṇy akṣarāṇi stobhati | [JB, 1, 131 6]
dvipād vai yajamānaḥ | [JB, 1, 131 7]
ātmā tṛtīyaḥ | [JB, 1, 131 8]
yajamāna eva tat pratitiṣṭhati | [JB, 1, 131 9]
atho traya ime lokāḥ | [JB, 1, 131 10]
tān eva tad āpnoti | [JB, 1, 131 11]
catvāry akṣarāṇi stobhati | [JB, 1, 131 12]
catasro diśaḥ | [JB, 1, 131 13]
catuṣpadāḥ paśavaḥ | [JB, 1, 131 14]
dikṣu caitat paśuṣu ca pratitiṣṭhati | [JB, 1, 131 15]
pañcākṣarāṇi stobhati | [JB, 1, 131 16]
pāṅkto yajñaḥ | [JB, 1, 131 17]
pāṅktāḥ paśavaḥ | [JB, 1, 131 18]
yajñe caiva tat paśuṣu ca pratitiṣṭhati | [JB, 1, 131 19]
ṣaḍ akṣarāṇi stobhati | [JB, 1, 131 20]
ṣaḍ vā ṛtavaḥ | [JB, 1, 131 21]
ṛtuṣv eva tat pratitiṣṭhati | [JB, 1, 131 22]
atho ṣaḍ vai chandāṃsi | [JB, 1, 131 23]
tāny eva tad āpnoti | [JB, 1, 131 24]
saptākṣarāṇi stobhati | [JB, 1, 131 25]
saptapadā vai śakvaryaḥ | [JB, 1, 131 26]
śākvarāḥ paśavaḥ | [JB, 1, 131 27]
paśuṣv eva tac chakvaryāṃ pratitiṣṭhati | [JB, 1, 131 28]
atho sapta caturuttarāṇi chandāṃsi | [JB, 1, 131 29]
sapta mukhyāḥ prāṇāḥ | [JB, 1, 131 30]
tāny eva tad āpnoti | [JB, 1, 131 31]
aṣṭāv akṣarāṇi stobhati | [JB, 1, 131 32]
aṣṭākṣarā vai gāyatrī | [JB, 1, 131 33]
tejo brahmavarcasaṃ gāyatrī | [JB, 1, 131 34]
tejasy eva tad brahmavarcase pratitiṣṭhati | [JB, 1, 131 35]
atho aṣṭāśapheṣv eva paśuṣu | [JB, 1, 131 36]
{JB, 1, 132}
navākṣarāṇi stobhati | [JB, 1, 132 1]
nava vai puruṣe prāṇāḥ | [JB, 1, 132 2]
prāṇān evaitad dviṣato bhrātṛvyasya vṛṅkte prāṇān ātman dhatte | [JB, 1, 132 3]
atho trivṛta eva stomasya stotram āpnoti | [JB, 1, 132 4]
daśākṣarāṇi stobhati | [JB, 1, 132 5]
daśākṣarā virāṭ | [JB, 1, 132 6]
annaṃ virāṭ | [JB, 1, 132 7]
virājy eva tad annādye pratitiṣṭhati | [JB, 1, 132 8]
atho daśa prāṇāḥ | [JB, 1, 132 9]
tān eva tad āpnoti | [JB, 1, 132 10]
ekādaśākṣarāṇi stobhati | [JB, 1, 132 11]
ekādaśākṣarā triṣṭup | [JB, 1, 132 12]
indriyaṃ vīryaṃ triṣṭup | [JB, 1, 132 13]
indriya eva tad vīrye pratitiṣṭhati | [JB, 1, 132 14]
dvādaśākṣarāṇi stobhati | [JB, 1, 132 15]
dvādaśākṣarā vai jagatī | [JB, 1, 132 16]
paśavo jagatī | [JB, 1, 132 17]
paśuṣv eva taj jagatyāṃ pratitiṣṭhati | [JB, 1, 132 18]
atho dvādaśa māsāḥ | [JB, 1, 132 19]
tān eva tad āpnoti | [JB, 1, 132 20]
trayodaśākṣarāṇi stobhati | [JB, 1, 132 21]
ya evāsāv adhicaras trayodaśo māsas tam eva tad āpnoti | [JB, 1, 132 22]
caturdaśākṣarāṇi stobhati | [JB, 1, 132 23]
saṃvatsaro vai caturdaśaḥ | [JB, 1, 132 24]
saṃvatsara eva tat pratitiṣṭhati | [JB, 1, 132 25]
pañcadaśākṣarāṇi stobhati | [JB, 1, 132 26]
pañcadaśa vā ardhamāsasya rātrayaḥ | [JB, 1, 132 27]
ardhamāsaśa eva tat saṃvatsaram āpnoti | [JB, 1, 132 28]
ṣoḍaśākṣarāṇi stobhati | [JB, 1, 132 29]
ṣoḍaśakalo vai puruṣaḥ | [JB, 1, 132 30]
kalā eva tad dviṣantaṃ pāpmānaṃ bhrātṛvyam avāñcam apavahanti | [JB, 1, 132 31]
śriyam ātmanāśnute | [JB, 1, 132 32]
atho ṣoḍaśina eva stomasya stotram āpnoti | [JB, 1, 132 33]
saptadaśākṣarāṇi stobhati | [JB, 1, 132 34]
prajāpatir vai saptadaśaḥ | [JB, 1, 132 35]
prajāpatāv eva tat pratitiṣṭhati | [JB, 1, 132 36]
{JB, 1, 133}
etad anyat stobhet | [JB, 1, 133 1]
ṛcam evānyad gāyet | [JB, 1, 133 2]
sa yad ṛcam eva gāyati tena rathantarasya rūpān naiti | [JB, 1, 133 3]
ṛgghi rathantaraṃ sāma bṛhat | [JB, 1, 133 4]
yady u stobhed aṣṭāv evākṣarāṇi stobhet | [JB, 1, 133 5]
tad dve vatsaṃ prati | [JB, 1, 133 6]
svar dṛśaṃ prati vipaśyec cakṣuṣo 'pravarhāya | [JB, 1, 133 7]
yad īśānam indreti pratihared īśāno yajamānasya paśūn abhimānukaḥ syāt | [JB, 1, 133 8]
atha yac chānam indreti pratiharati neśāno yajamānasya paśūn abhimanyate śāntāḥ prajā edhante | [JB, 1, 133 9]
pratihāre pratihāra udgāteḍeti brūyāt | [JB, 1, 133 10]
paśavo vā iḍā āyatanaṃ rathantaram | [JB, 1, 133 11]
āyatana eva tad etān paśūn pratiṣṭhāpayati | [JB, 1, 133 12]
nasthuṣa iti brūyāt | [JB, 1, 133 13]
yat tasthuṣa iti brūyāt sthāyukāsya śrīḥ syāt | [JB, 1, 133 14]
atha yan nasthuṣa ity āha nāsya śrīs tiṣṭhati bahavo 'sya svāyātena yānti | [JB, 1, 133 15]
bṛhadrathantare vyāvartayet | [JB, 1, 133 16]
yaddha vai bṛhadrathantare na vyāvartayed yathā mahāvṛkṣau samṛtya śākhā vipariśṛṇāta evaṃ prajāḥ paśūn vipariśṛṇīyātām | [JB, 1, 133 17]
ho vā hā vai bṛhad o vā hā rathantaram | [JB, 1, 133 18]
bṛhadrathantare evaitad vyāvartayati | [JB, 1, 133 19]
vi pāpmanāvartate ya evaṃ veda | [JB, 1, 133 20]
{JB, 1, 134}
yathā syād evaṃ bubhūṣann upeyāt | [JB, 1, 134 1]
yathā syād evaṃ bhrātṛvyavān | [JB, 1, 134 2]
bhavaty ātmanā parāsya dviṣan bhrātṛvyo bhavati ya evaṃ veda | [JB, 1, 134 3]
bṛhadrathantare yad asṛjyetāṃ tābhyāṃ bhīṣā prajāḥ paśava udavepanta | [JB, 1, 134 4]
te ātmānam eva paryaikṣetāṃ kiṃ nu nāv idaṃ krūram ivātmano yasmād bhīṣā prajāḥ paśava udavepiṣateti | [JB, 1, 134 5]
te nidhane evāpaśyatām | [JB, 1, 134 6]
te araṇye nidhāya grāmam abhyavaitām | [JB, 1, 134 7]
tad eva svakṛtam iriṇam abhavat | [JB, 1, 134 8]
tasmād āhur na svakṛtam iriṇam adhyavaseyam īśvaraḥ pāpīyān bhavitor yat svakṛtam iriṇam adhyavasyatīti | [JB, 1, 134 9]
bṛhadrathantarayor ha vā etan nidhanābhyāṃ nirdagdham | [JB, 1, 134 10]
te ha vā ete grāme geye evāpanidhane yad bṛhadrathantare | [JB, 1, 134 11]
kāmaṃ ha vā etābhyām apanidhanābhyāṃ grāme stuvīta | [JB, 1, 134 12]
{JB, 1, 135}
aṣṭākṣareṇa prastauti | [JB, 1, 135 1]
dvyakṣareṇottare prastauty abhikrāntyā evānapabhraṃśāya | [JB, 1, 135 2]
aṣṭākṣareṇa prastauti | [JB, 1, 135 3]
dvyakṣareṇottare prastauti | [JB, 1, 135 4]
dvipādam eva tad aṣṭāśapheṣu paśuṣv adhyūhati | [JB, 1, 135 5]
tasmād dvipād aṣṭāśaphān paśūn adhitiṣṭhati | [JB, 1, 135 6]
aṣṭākṣareṇa prastauti | [JB, 1, 135 7]
dvyakṣareṇottare dve prastauti | [JB, 1, 135 8]
tad dvādaśa sampadyante | [JB, 1, 135 9]
dvādaśa māsāḥ saṃvatsaraḥ | [JB, 1, 135 10]
saṃvatsaraḥ prajāpatir yajñaḥ | [JB, 1, 135 11]
saṃvatsaram evaitena prajāpatiṃ yajñam āpnoti | [JB, 1, 135 12]
akṣareṣu rathantaraṃ karoti | [JB, 1, 135 13]
tasmād areṇāreṇa rathaḥ pratitiṣṭhann eti | [JB, 1, 135 14]
rathantareṇa vai devā asurān saṃvicya bṛhatā jālenevābhinyaubjan | [JB, 1, 135 15]
rathantareṇaiva dviṣantaṃ bhrātṛvyaṃ saṃvicya bṛhatā jālenevābhinyubjati ya evaṃ veda | [JB, 1, 135 16]
rathantareṇa vai devā ūrdhvāḥ svargaṃ lokam āyan | [JB, 1, 135 17]
tāny asurarakṣasāni navanavataya imān lokān avṛṇvan | [JB, 1, 135 18]
rathā ha nāmāsuḥ | [JB, 1, 135 19]
te devā rathantareṇaiva stutvā rathantaraṃ samāruhya svargaṃ lokam agacchan | [JB, 1, 135 20]
te 'bruvann atāriṣma vā imān rathān iti | [JB, 1, 135 21]
tad eva rathantarasya rathantaratvam | [JB, 1, 135 22]
tarati dviṣantaṃ bhrātṛvyaṃ ya evaṃ veda | [JB, 1, 135 23]
{JB, 1, 136}
aśanayā ha vai rathā annam u vai rathantaram | [JB, 1, 136 1]
annenāśanayāṃ ghnanti | [JB, 1, 136 2]
tāṃ tām aśanayām annena hatvā svargaṃ lokam ārohan | [JB, 1, 136 3]
bṛhatā vai devāḥ svargaṃ lokam ajigāṃsan | [JB, 1, 136 4]
tena na vyāpnuvan | [JB, 1, 136 5]
tasminn uṣṇikkakubhāv upādadhuḥ | [JB, 1, 136 6]
tena vyāpnuvan | [JB, 1, 136 7]
te 'bruvan svargaṃ lokaṃ gatvā bṛhad vāvedam abhūd yena svargaṃ lokaṃ vyāpāmeti | [JB, 1, 136 8]
tad eva bṛhato bṛhattvam | [JB, 1, 136 9]
dvādaśa bṛhato rohān rohet svargakāmaḥ | [JB, 1, 136 10]
udadhim ardayed vṛṣṭikāmaḥ | [JB, 1, 136 11]
yāvanty u ha vai bṛhatyā akṣarāṇy uṣṇikkakubhoś ca tāvad itaḥ svargo lokaḥ | [JB, 1, 136 12]
pra svargaṃ lokam āpnoti ya evaṃ veda | [JB, 1, 136 13]
{JB, 1, 137}
ado bṛhat | [JB, 1, 137 1]
mano bṛhat | [JB, 1, 137 2]
dvādaśākṣaraḥ prastāvaḥ | [JB, 1, 137 3]
tāvaddhi sāma | [JB, 1, 137 4]
dvādaśa māsāḥ saṃvatsaraḥ | [JB, 1, 137 5]
saṃvatsaraḥ sāma | [JB, 1, 137 6]
trayo bṛhato rohā ima eva lokāḥ | [JB, 1, 137 7]
te punar nava bhavanti prāṇā eva | [JB, 1, 137 8]
mano daśamam | [JB, 1, 137 9]
dvādaśa bṛhatas tanvo māsā eva | [JB, 1, 137 10]
māsā raśmayaḥ | [JB, 1, 137 11]
raśmayo marutaḥ | [JB, 1, 137 12]
tair asāv ādityo dhṛtaḥ | [JB, 1, 137 13]
sa ya etad evaṃ veda yatra kāmayata iha dhriyeyeti dhriyate tatra | [JB, 1, 137 14]
yo vai bṛhato bārhataṃ padaṃ vedoru prajayā paśubhiḥ prathate | [JB, 1, 137 15]
dvādaśākṣaraṃ vāva bṛhato bārhataṃ padam | [JB, 1, 137 16]
tad āyacchateva geyam | [JB, 1, 137 17]
yo vai bṛhati trivṛtaṃ sadevaṃ proḍhaṃ veda gacchati kṣatramātrām | [JB, 1, 137 18]
rohā ha vāva bṛhatas trivṛtsadevāḥ | [JB, 1, 137 19]
brahmaṇo 'sya sataḥ kṣatrasyeva prakāśo bhavati ya evaṃ veda | [JB, 1, 137 20]
indro vṛtraṃ vajreṇādhyasya nāstṛṣīti manyamānaḥ parāṃ parāvatam agacchat | [JB, 1, 137 21]
taṃ prajāpatir akāmayata tataḥ syād iti | [JB, 1, 137 22]
tam o ho ity anvahvayat | [JB, 1, 137 23]
so 'bhavat | [JB, 1, 137 24]
o ho ity evāvaruddho rājanyaḥ kurvīta | [JB, 1, 137 25]
ava haiva gacchati | [JB, 1, 137 26]
{JB, 1, 138}
devā vā asurān yudham upaprayanto 'bruvan yan no vāmaṃ vasu tad apanidhāya yudhyāmahai yad adya kasmiṃścid bhūte 'bhyavadhāvāmeti | [JB, 1, 138 1]
paśavo vāva teṣāṃ vāmaṃ vasv āsīt | [JB, 1, 138 2]
tad apanidhāya yudham upaparāyan | [JB, 1, 138 3]
te devā asurān ajayan | [JB, 1, 138 4]
te vijigyānāḥ punar āyanta ekaṃ bhūtam abhyavāyan | [JB, 1, 138 5]
tan na vyajānatedaṃ mama vāmam idaṃ mameti | [JB, 1, 138 6]
te 'bruvan vīdaṃ bhajāmahā iti | [JB, 1, 138 7]
tasya vibhāge na samapādayan | [JB, 1, 138 8]
te 'bruvan prajāpatāv eva pṛcchāmahā iti | [JB, 1, 138 9]
te prajāpatāv apṛcchanta | [JB, 1, 138 10]
sa prajāpatir abravīt sarveṣām eva va etad vāmaṃ saha sarvān va etena stoṣyanti sarvān va etad avaiṣyati mā vibhagdhvam iti | [JB, 1, 138 11]
tad yad gāyatrīṣu stuvanti tenāgneyam | [JB, 1, 138 12]
gāyatro hy agniḥ | [JB, 1, 138 13]
taṃ yat pṛṣṭhaṃ mādhyaṃdinaṃ tenaindram | [JB, 1, 138 14]
yat kavatīṣu stuvanti tena prājāpatyam | [JB, 1, 138 15]
yad aniruktaṃ tena vaiśvadevam | [JB, 1, 138 16]
yan maitrāvaruṇāya stuvanti tena maitrāvaruṇam | [JB, 1, 138 17]
tad vā etat paśava eva yad vāmadevyam | [JB, 1, 138 18]
anejann udgāyet paśūnām aparāvāpāya | [JB, 1, 138 19]
yad ejann udgāyet paśūn parāvapet | [JB, 1, 138 20]
tad āhuḥ prāvṛto 'nejann udgāyen nen mopadraṣṭānuvyāharād iti | [JB, 1, 138 21]
tad upakāryarūpam | [JB, 1, 138 22]
prāvṛta evānejann udgāyet | [JB, 1, 138 23]
{JB, 1, 139}
akṣaṃ ha sma vā etat purā viśaś śīrṣan nidadhati | [JB, 1, 139 1]
ya eva tam udgāyan nāvapātayiṣyati sa na udgāsyatīti | [JB, 1, 139 2]
tad u tad upakāryarūpam eva | [JB, 1, 139 3]
kāmam evodgeyam | [JB, 1, 139 4]
tasya trīṇy akṣarāṇi channāni gāyati | [JB, 1, 139 5]
trayo vā ime lokāḥ | [JB, 1, 139 6]
prajāpatir vāmadevyam | [JB, 1, 139 7]
prajāpatir lokānām abhinetā | [JB, 1, 139 8]
sa yo lokānām abhinetā sa no lokān abhinayād iti | [JB, 1, 139 9]
vāmadevyasya stotra ṛṣabham apyarjet | [JB, 1, 139 10]
sau hau khā vā ity eṣā vā ṛṣabhaḥ | [JB, 1, 139 11]
yonir vāmadevyam | [JB, 1, 139 12]
prajananam ṛṣabhaḥ | [JB, 1, 139 13]
yonyām evaitat prajanane prajananam apisṛjati prajātyai | [JB, 1, 139 14]
tat parokṣam iva geyam | [JB, 1, 139 15]
narcam upaspṛśet | [JB, 1, 139 16]
vayo vai vāmadevyam | [JB, 1, 139 17]
yad ṛcam upaspṛśed yathā vayo 'ntarikṣeṇa patad vṛkṣam ṛcchet tādṛk tat | [JB, 1, 139 18]
pade antarā nāvānyāt | [JB, 1, 139 19]
yat pade antarāvānyād yathā kartaṃ patet tādṛk tat | [JB, 1, 139 20]
uttarasya padasyārabhyāvānyāt | [JB, 1, 139 21]
sa yathākramaṇād ākramaṇam ākramyodanyāt tādṛk tat | [JB, 1, 139 22]
{JB, 1, 140}
vicchinnam iva vā etat sāma pratihāraṃ prati | [JB, 1, 140 1]
kayāśacāyivārtohāyīti saṃkrāmed anādṛtya pratihāram | [JB, 1, 140 2]
tad u tad duṣkararūpam uta sāmi tāmyet tat | [JB, 1, 140 3]
pratihāra eva pratihriyamāṇe vāg ity udgātā brūyāt | [JB, 1, 140 4]
vāg vai brahma | [JB, 1, 140 5]
vācaivainat tad brahmaṇā saṃdadhāti | [JB, 1, 140 6]
āpo vai devānāṃ patnaya āsan | [JB, 1, 140 7]
tā mithunam aicchanta | [JB, 1, 140 8]
tā mitrāvaruṇāv upaitām | [JB, 1, 140 9]
tā garbham adadhata | [JB, 1, 140 10]
tato revatayaḥ paśavo 'sṛjyanta | [JB, 1, 140 11]
revatīṣu paśukāmasya kuryāt | [JB, 1, 140 12]
paśumān eva bhavati | [JB, 1, 140 13]
īśvaro ha tv aprajā bhavitoḥ | [JB, 1, 140 14]
kavatībhyo hy eti prājāpatyābhyaḥ | [JB, 1, 140 15]
atha ha vā etad bharadvājaḥ pṛśnistotraṃ dadarśa paśukāmaḥ kayā naś citra ā bhuvad revatīr naḥ sadhamāde 'bhī ṣu ṇaḥ sakhīnām iti | [JB, 1, 140 16]
sa yad ekāṃ revatīṃ madhyato 'pisṛjati tena paśubhyo naiti | [JB, 1, 140 17]
yad u kavatyau prājāpatye abhito bhavatas teno prajāyai naiti | [JB, 1, 140 18]
tat svāraṃ bhavati | [JB, 1, 140 19]
prāṇo vai svaraḥ | [JB, 1, 140 20]
prāṇam eva tat paśuṣu dadhāti | [JB, 1, 140 21]
īśvaro ha tu svareṇa yajamānasya paśūn niḥsvaritoḥ | [JB, 1, 140 22]
yady u nidhanaṃ kuryāt prāṇam apihanyāt | [JB, 1, 140 23]
{JB, 1, 141}
avitā jarāyitṝṇām ā au ho hā yi śatāṃ bhavasy au ho hiṃ mā tā yā hiṃ mety uttamāyā uttarārdhe kuryāt | [JB, 1, 141 1]
sa yathā vraje gā anupādya argaḍenāpihanyāt tādṛk tat | [JB, 1, 141 2]
tad āhuḥ svayonāv eva tat svāraṃ kāryam | [JB, 1, 141 3]
ya enam evaṃ cakṛvāṃsam upamīmāṃseta svareṇa yajamānasya paśūn nirasvārīr iti taṃ brūyān nidhanavat purastād rathantaraṃ nidhanavad upariṣṭān naudhasaṃ tābhyāṃ ma etad ubhayataḥ prajāḥ paśavaḥ parigṛhītāḥ prāṇam evaitad adhāṃ madhyataḥ paśūnām iti | [JB, 1, 141 4]
ya evainam evaṃ cakṛvāṃsam upamīmāṃsate sa ārtim ārcchati | [JB, 1, 141 5]
aṣṭākṣarā gāyatrī | [JB, 1, 141 6]
aṣṭau vasavaḥ | [JB, 1, 141 7]
gāyatraṃ prātassavanam | [JB, 1, 141 8]
akṣare 'kṣare devatānvāyattā | [JB, 1, 141 9]
ekādaśākṣarā triṣṭup | [JB, 1, 141 10]
ekādaśa rudrāḥ | [JB, 1, 141 11]
traiṣṭubhaṃ mādhyaṃdinaṃ savanam | [JB, 1, 141 12]
akṣare 'kṣare devatānvāyattā | [JB, 1, 141 13]
dvādaśākṣarā jagatī | [JB, 1, 141 14]
dvādaśādityāḥ | [JB, 1, 141 15]
jāgataṃ tṛtīyasavanam | [JB, 1, 141 16]
akṣare 'kṣare devatānvāyattā | [JB, 1, 141 17]
atha kiṃ pratiyajñaṃ yajamānam apinayantīti | [JB, 1, 141 18]
sa brūyāt prajāpatir yad vāmadevyam asṛjata tasya trīṇy akṣarāṇy udakhidat sa eva tryakṣaraḥ puruṣo 'bhavad vāmadevyasya stotre puruṣa iti brūyāt tat pratiyajñaṃ yajamānam apinayantīti | [JB, 1, 141 19]
tad āhur na puruṣa iti brūyāt parokṣam eva dhyāyen manasaiva niyacched iti | [JB, 1, 141 20]
tad u vā āhur naiva parokṣaṃ dhyāyen na manasā niyacched yad vāva veda tenaivāptam iti | [JB, 1, 141 21]
{JB, 1, 142}
devā vā asurān yudham upaprayanto 'bruvan yan no vāmaṃ vasu tad apanidhāya yudhyāmahai yad adya kasmiṃścid bhūte 'bhyavadhāvāmeti | [JB, 1, 142 1]
prāṇā vāva teṣāṃ vāmaṃ vasv āsīt | [JB, 1, 142 2]
tad apanidhāya yudham upaparāyan | [JB, 1, 142 3]
tad ekadhā bhūtvāsṛjamānam atiṣṭhad ṛcaḥ sāmāni yajūṃṣi gām aśvam ajām aviṃ vrīhiṃ yavaṃ brāhmaṇaṃ rājanyaṃ vaiśyaṃ śūdraṃ yad idaṃ kiṃcit tat sarvam | [JB, 1, 142 4]
tad ebhya ācakṣatedaṃ vai vas tad vāmaṃ vasv ekadhā bhūtvāsṛjamānaṃ tiṣṭhatīti | [JB, 1, 142 5]
te devā asurān ajayan | [JB, 1, 142 6]
te vijigyānāḥ punar āyanta ekaṃ bhūtam abhyavāyan | [JB, 1, 142 7]
tan na vyajānatedaṃ mama vāmam idaṃ mameti | [JB, 1, 142 8]
te 'bruvan vīdaṃ bhajāmahā iti | [JB, 1, 142 9]
tasya vibhāge na samapādayan | [JB, 1, 142 10]
tad evainān abravīt sarvān eva vo mayā stoṣyanti sarvān vo 'ham avaiṣyāmi mā mā vibhagdhvam iti | [JB, 1, 142 11]
tad yad gāyatrīṣu stuvanti tenāgneyam | [JB, 1, 142 12]
gāyatro hy agniḥ | [JB, 1, 142 13]
yat pṛṣṭhaṃ mādhyaṃdinaṃ tenaindram | [JB, 1, 142 14]
yat kavatīṣu stuvanti tena prājāpatyam | [JB, 1, 142 15]
yad aniruktaṃ tena vaiśvadevam | [JB, 1, 142 16]
yan maitrāvaruṇāya stuvanti tena maitrāvaruṇam | [JB, 1, 142 17]
tad enān abravīt sṛjadhvaṃ mad iti | [JB, 1, 142 18]
tatheti | [JB, 1, 142 19]
tad abhyasvaran | [JB, 1, 142 20]
tad abruvan sṛjasveti | [JB, 1, 142 21]
{JB, 1, 143}
tad rathantaram asṛjata | [JB, 1, 143 1]
tad rathaghoṣo 'nvasṛjyata | [JB, 1, 143 2]
te 'bruvann arātsmānena stotreṇeti | [JB, 1, 143 3]
tasmād rathantarasya stotre rathaghoṣaṃ kurvanti | [JB, 1, 143 4]
arātsmānena stotreṇety eva tad vidyāt | [JB, 1, 143 5]
tad abruvan sṛjasvaiveti | [JB, 1, 143 6]
tad bṛhad asṛjata | [JB, 1, 143 7]
tat parjanyasya ghoṣo 'nvasṛjyata | [JB, 1, 143 8]
te 'bruvann arātsmānena stotreṇeti | [JB, 1, 143 9]
tasmād bṛhataḥ stotre dundubhīn udvādayanti | [JB, 1, 143 10]
varṣukaḥ parjanyo bhavati | [JB, 1, 143 11]
arātsmānena stotreṇety eva tad vidyāt | [JB, 1, 143 12]
tad abruvan sṛjasvaiveti | [JB, 1, 143 13]
tad vairūpam asṛjata | [JB, 1, 143 14]
tad grāmaghoṣo 'nvasṛjyata | [JB, 1, 143 15]
te 'bruvann arātsmānena stotreṇeti | [JB, 1, 143 16]
tasmād vairūpasya stotre grāmaghoṣaṃ kurvanti | [JB, 1, 143 17]
arātsmānena stotreṇety eva tad vidyāt | [JB, 1, 143 18]
tad abruvan sṛjasvaiveti | [JB, 1, 143 19]
tad vairājam asṛjata | [JB, 1, 143 20]
tad agner ghoṣo 'nvasṛjyata | [JB, 1, 143 21]
te 'bruvann arātsmānena stotreṇeti | [JB, 1, 143 22]
tasmād vairājasya stotre 'gniṃ manthanti | [JB, 1, 143 23]
arātsmānena stotreṇety eva tad vidyāt | [JB, 1, 143 24]
tad abruvan sṛjasvaiveti | [JB, 1, 143 25]
tac chākvaram asṛjata | [JB, 1, 143 26]
tad apāṃ ghoṣo 'nvasṛjyata | [JB, 1, 143 27]
te 'bruvann arātsmānena stotreṇeti | [JB, 1, 143 28]
tasmāc chākvarasya stotre 'pa upanidhāya stuvanti | [JB, 1, 143 29]
arātsmānena stotreṇety eva tad vidyāt | [JB, 1, 143 30]
tad abruvan sṛjasvaiveti | [JB, 1, 143 31]
tad raivatam asṛjata | [JB, 1, 143 32]
tat paśughoṣo 'nvasṛjyata | [JB, 1, 143 33]
te 'bruvann arātsmānena stotreṇeti | [JB, 1, 143 34]
tasmād raivatasya stotre paśughoṣaṃ kurvanti vatsān mātṛbhiḥ saṃvāśayanti | [JB, 1, 143 35]
arātsmānena stotreṇety eva tad vidyāt | [JB, 1, 143 36]
tad abruvan sṛjasvaiveti | [JB, 1, 143 37]
{JB, 1, 144}
tan nāsṛjata | [JB, 1, 144 1]
tad ūrdhvam udaiṣad yathā pṛṣṭhaṃ yathā kakud evam | [JB, 1, 144 2]
tad devāḥ saṃgṛhyordhvā udāyan | [JB, 1, 144 3]
te 'bruvann iyad vāvedam āsedaṃ vāva no devānāṃ vāmam iti | [JB, 1, 144 4]
yad abruvann iyad vāvedam āsedaṃ vāva no devānāṃ vāmam iti tad vāmadevyasya vāmadevyatvam | [JB, 1, 144 5]
tad vā etat pitā mātā sāmnāṃ yad vāmadevyam | [JB, 1, 144 6]
yad vai putro 'tipādayati pitā vai tasya śamayitā pitā niṣeddhā | [JB, 1, 144 7]
tad yan madhyataḥ kriyate śāntyā eva niṣiddhyai | [JB, 1, 144 8]
tad yāni ha vai stutāni sāmāni paścāttvaṃ teṣāṃ vāmadevyam | [JB, 1, 144 9]
atha yāny astutāni purastvaṃ teṣām | [JB, 1, 144 10]
teṣām ubhayeṣāṃ śāntyai niṣiddhyai | [JB, 1, 144 11]
tat svadhūr geyaṃ noccair iva na nīcair iva | [JB, 1, 144 12]
yad uccair gāyec chreyaso bhrātṛvyasya niyānena yāyāt | [JB, 1, 144 13]
yan nīcair gāyet pāpīyaso bhrātṛvyasya niyānena yāyāt | [JB, 1, 144 14]
iyaṃ vāvaitasya dhūr idam antarikṣam | [JB, 1, 144 15]
etad evainaṃ dhūrvati ya evaṃ vidvāṃsaṃ dhūrvatīti | [JB, 1, 144 16]
tad āhuḥ prādeśamātrād vā etad imaṃ lokaṃ na spṛśati prādeśamātrād amuṃ neti | [JB, 1, 144 17]
atho āhur yāvad eva goḥ sūtāyā ulbaṃ tāvataivemaṃ lokaṃ na spṛśati tāvatāmuṃ neti | [JB, 1, 144 18]
atho āhur yāvad eva śakṛty ulbaṃ tāvataivemaṃ lokaṃ na spṛśati tāvatāmuṃ neti | [JB, 1, 144 19]
tad evam ivaiva manyamānena geyam | [JB, 1, 144 20]
tad u vā āhur yathā vā akṣeṇa cakrau viṣṭabdhāv evam etenemau lokau viṣṭabdhau | [JB, 1, 144 21]
nīvemaṃ lokaṃ spṛśati nīvāmum iti | [JB, 1, 144 22]
no hānyasyānuvartma geyam | [JB, 1, 144 23]
īśvaro hopajīvī bhavitor yo 'nyasyānuvartma gāyati | [JB, 1, 144 24]
svadhūr eva geyam | [JB, 1, 144 25]
yo vai devānāṃ madhu veda madhavyo bhavati | [JB, 1, 144 26]
vāmadevyaṃ vāva devānāṃ madhu | [JB, 1, 144 27]
madhavyo bhavati ya evaṃ veda | [JB, 1, 144 28]
{JB, 1, 145}
imau vai lokau saha santau vyaitām | [JB, 1, 145 1]
tayor na kiṃcana samapatat | [JB, 1, 145 2]
te devamanuṣyā āśanāyan | [JB, 1, 145 3]
itaḥpradānāddhi devā jīvanty amutaḥpradānān manuṣyāḥ | [JB, 1, 145 4]
te bṛhadrathantare abrūtāṃ ye nāv ime priye tanvau tābhyāṃ vivahāvahā iti | [JB, 1, 145 5]
śyaitaṃ ha vā agre rathantarasya priyā tanūr āsa naudhasaṃ bṛhataḥ | [JB, 1, 145 6]
tābhyāṃ vyavahetām | [JB, 1, 145 7]
ūṣān evāsāv amuto 'syai śulkam akarod dhūmam ita iyam amuṣyai | [JB, 1, 145 8]
varṣam evāsāv amuto 'syai śulkam akarod devayajanam ita iyam amuṣyai | [JB, 1, 145 9]
savahatū haine veda ya evaṃ veda | [JB, 1, 145 10]
menāmenaṃ vāva te tad vyavahetām | [JB, 1, 145 11]
tasmād āhur na menāmenaṃ vyūhyam iti | [JB, 1, 145 12]
bṛhadrathantarayor ha vā eṣa vivāham abhyārohati | [JB, 1, 145 13]
sa īśvaraḥ parābhavitoḥ | [JB, 1, 145 14]
te tanvāv abrūtām āvaṃ nu nidhanābhyāṃ vivahāvahā iti | [JB, 1, 145 15]
{JB, 1, 146}
padanidhanaṃ ha vā agre śyaitam āsa vasunidhanaṃ naudhasam | [JB, 1, 146 1]
tābhyāṃ vyavahetām | [JB, 1, 146 2]
tato ha vā idam arvācīnam anyonyasya gṛhe vasanti | [JB, 1, 146 3]
yathāgṛhaṃ ha vāva tataḥ puroṣur yathājñāti vā | [JB, 1, 146 4]
rathantareṇa stuvanti | [JB, 1, 146 5]
idaṃ vai rathantaram | [JB, 1, 146 6]
atha vāmadevyena | [JB, 1, 146 7]
idaṃ vā antarikṣaṃ vāmadevyam | [JB, 1, 146 8]
atha naudhasena | [JB, 1, 146 9]
ado vai naudhasam | [JB, 1, 146 10]
anantarhitān eveta ūrdhvān lokāñ jayati | [JB, 1, 146 11]
bṛhatā stuvanti | [JB, 1, 146 12]
ado vai bṛhat | [JB, 1, 146 13]
atha vāmadevyena | [JB, 1, 146 14]
idaṃ vā antarikṣaṃ vāmadevyam | [JB, 1, 146 15]
atha śyaitena | [JB, 1, 146 16]
idaṃ vai śyaitam | [JB, 1, 146 17]
anantarhitān evāmuto 'rvāco lokāñ jayati | [JB, 1, 146 18]
ubhayān lokāñ jayati ye cordhvā ye cārvāñco ya evaṃ veda | [JB, 1, 146 19]
{JB, 1, 147}
atha naudhasam | [JB, 1, 147 1]
nodhā vai kākṣīvato jyog apratiṣṭhitaś caran so 'kāmayata pratitiṣṭheyam iti | [JB, 1, 147 2]
sa ha devān brahma vibhajamānān upāvapapāta | [JB, 1, 147 3]
sa hovācarṣir asmi mantrakṛt sa jyog apratiṣṭhito 'cārṣaṃ tasmai ma enad datta yena pratitiṣṭheyam iti | [JB, 1, 147 4]
tasmai ha brahmaṇo rasasya daduḥ | [JB, 1, 147 5]
tad eva naudhasam abhavat | [JB, 1, 147 6]
tenāstuta | [JB, 1, 147 7]
tato vai sa pratyatiṣṭhat | [JB, 1, 147 8]
tad etat pratiṣṭhā sāma | [JB, 1, 147 9]
pratitiṣṭhati ya evaṃ veda | [JB, 1, 147 10]
brahmaṇo ha vā eṣa raso yan naudhasam | [JB, 1, 147 11]
brahmaṇā hāsya rasena stutaṃ bhavati ya evaṃ vidvān naudhasena stute | [JB, 1, 147 12]
tad dvyakṣaraṇidhanaṃ bhavati pratiṣṭhāyai | [JB, 1, 147 13]
dvipād vai yajamānaḥ pratiṣṭhityai | [JB, 1, 147 14]
yad u nodhāḥ kākṣīvato 'paśyat tasmān naudhasam ity ākhyāyate | [JB, 1, 147 15]
{JB, 1, 148}
śyaitaṃ paśukāmaḥ kurvīta | [JB, 1, 148 1]
prajāpatiḥ paśūn asṛjata | [JB, 1, 148 2]
te 'smāt sṛṣṭā apākrāman | [JB, 1, 148 3]
so 'kāmayata na mat paśavo 'pakrāmeyur abhi māvarterann iti | [JB, 1, 148 4]
sa etat sāmāpaśyat | [JB, 1, 148 5]
tenāstuta | [JB, 1, 148 6]
sa vasu ity eva nidhanam upait | [JB, 1, 148 7]
tat paśavo vai vasu | [JB, 1, 148 8]
tato vai taṃ paśavo 'bhyāvartanta | [JB, 1, 148 9]
tato 'smād anapakramiṇo 'bhavan | [JB, 1, 148 10]
so 'bravīcchyetī vā imān paśūn akṛṣīti | [JB, 1, 148 11]
tad eva śyaitasya śyaitatvam | [JB, 1, 148 12]
tad etat paśavyaṃ sāma | [JB, 1, 148 13]
śyetīkṛtā enaṃ paśava upatiṣṭhante 'bhy enaṃ paśava āvartante nāsmāt paśavo 'pakrāmanti ya evaṃ veda | [JB, 1, 148 14]
tad dvyakṣaraṇidhanaṃ bhavati pratiṣṭhāyai | [JB, 1, 148 15]
dvipād vai yajamānaḥ pratiṣṭhityai | [JB, 1, 148 16]
{JB, 1, 149}
gautamasya manārye mano'pakrāntaḥ kurvīta | [JB, 1, 149 1]
gotamād vai mano 'pākrāmat | [JB, 1, 149 2]
so 'kāmayata na man mano 'pakrāmet punar mā mana āviśed iti | [JB, 1, 149 3]
sa ete sāmanī apaśyat | [JB, 1, 149 4]
tābhyām astuta | [JB, 1, 149 5]
tato vai taṃ punar mana āviśan nāsmān mano 'pākrāmat | [JB, 1, 149 6]
ainaṃ punar mano viśati nāsmān mano 'pakrāmati ya evaṃ veda | [JB, 1, 149 7]
tat pibeti rathantarasāmnaḥ pibā ī iti bṛhatsāmnaḥ | [JB, 1, 149 8]
yad u gotamo 'paśyat tasmād gautamasya manārye ity ākhyāyete | [JB, 1, 149 9]
{JB, 1, 150}
vasiṣṭhasya janitre prajananakāmaḥ kurvīta | [JB, 1, 150 1]
vasiṣṭho vai jīto hataputro 'kāmayata bahuḥ prajayā paśubhiḥ prajāyeyeti | [JB, 1, 150 2]
sa ete sāmanī apaśyat | [JB, 1, 150 3]
tābhyām astuta | [JB, 1, 150 4]
tato vai sa bahuḥ prajayā paśubhiḥ prājāyata | [JB, 1, 150 5]
te ete prajananī sāmanī | [JB, 1, 150 6]
bahuḥ prajayā paśubhiḥ prajāyate ya evaṃ veda | [JB, 1, 150 7]
taj janitram iti rathantarasāmnaḥ | [JB, 1, 150 8]
jānitrām iti bṛhatsāmnaḥ | [JB, 1, 150 9]
yad u vasiṣṭho 'paśyat tasmād vasiṣṭhasya janitre ity ākhyāyete | [JB, 1, 150 10]
{JB, 1, 151}
paurumīḍhaṃ dakṣoṇidhanam āyuṣkāmaḥ kurvīta | [JB, 1, 151 1]
tarantapurumīḍhau vai vaitadaśvī māheyau mahyā ārcanānasyai putrau | [JB, 1, 151 2]
tau ha yantau strī paryetyovāca putrasya vai tyasyā upatapati tyasyai me cikitsatam iti | [JB, 1, 151 3]
tau ha krudhyantāv ivocatuḥ kathaṃ nāv itthaṃ brūyād iti | [JB, 1, 151 4]
taṃ vā arvīṣa upavapeti | [JB, 1, 151 5]
sā heyaṃ strī śraddhāya devarṣī mā mantrakṛtāv avocatām ity arvīṣa upovāpa | [JB, 1, 151 6]
tau ha punar āyantau paryetyovāca yaṃ vai kumāram avocatam arvīṣa upavapety ayaṃ vai so 'rvīṣa upoptaḥ śeta iti | [JB, 1, 151 7]
tau hāsādhv iva kṛtvā menāte | [JB, 1, 151 8]
tāv akāmayetām ud ita iyāva gātuṃ nāthaṃ vindevahi sam ayaṃ kumāro jīved iti | [JB, 1, 151 9]
sa etat purumīḍhaḥ sāmāpaśyat | [JB, 1, 151 10]
tenāstuta | [JB, 1, 151 11]
agnim īḍiṣvāvase gāthābhiḥ śīraśociṣam agniṃ rāye purumīḍha śrutaṃ naraḥ | [JB, 1, 151 12]
ko nāma kumāra iti | [JB, 1, 151 13]
sudītir nāmeti | [JB, 1, 151 14]
tam agniḥ sudītaye chardir ity evābhyamṛśat | [JB, 1, 151 15]
sa tānto niravartata | [JB, 1, 151 16]
tam etena nidhanena samairayad dakṣāyā iti | [JB, 1, 151 17]
prāṇā vai dakṣāḥ | [JB, 1, 151 18]
prāṇān evāsmiṃs tad adadhāt | [JB, 1, 151 19]
tad etad gātuvin nāthavit sāma | [JB, 1, 151 20]
gātuṃ vai sa tan nātham avindata | [JB, 1, 151 21]
vindate gātuṃ nāthaṃ ya evaṃ veda | [JB, 1, 151 22]
yad u purumīḍho 'paśyat tasmāt paurumīḍhaṃ dakṣoṇidhanam ity ākhyāyate | [JB, 1, 151 23]
{JB, 1, 152}
jamadagneḥ saptaham abhicaran vā bhrātṛvyavān vā kurvīta | [JB, 1, 152 1]
jamadagnir ha vai māhenānāṃ purohita āsa | [JB, 1, 152 2]
tān ha vittenātyādadhau | [JB, 1, 152 3]
ta u hainam upajihiṃsuḥ | [JB, 1, 152 4]
sa hekṣāṃcakre kathaṃ nv aham eṣāṃ sapta saptaikāhani grāmyāṇāṃ paśūnāṃ hanyām iti | [JB, 1, 152 5]
sa etat sāmāpaśyat | [JB, 1, 152 6]
tenāstuta | [JB, 1, 152 7]
tato vai sa teṣāṃ sapta saptaikāhani grāmyāṇāṃ paśūnām ahan | [JB, 1, 152 8]
tatho evaiṣām etad ghnanti | [JB, 1, 152 9]
tad u bhrātṛvyahā | [JB, 1, 152 10]
hanti dviṣantaṃ bhrātṛvyaṃ ya evaṃ veda | [JB, 1, 152 11]
yad u jamadagnir apaśyat tasmāj jamadagneḥ saptaham ity ākhyāyate | [JB, 1, 152 12]
tad eṣopagītātimātram avardhanta nod iva divam aspṛśan bhṛguṃ hiṃsitvā māhenā asaṃheyaṃ parābhavann iti | [JB, 1, 152 13]
asaṃheyaṃ ha vai sa parābhavati ya evaṃ vidvāṃsaṃ hinasti | [JB, 1, 152 14]
{JB, 1, 153}
devāsurā yajñe 'spardhanta | [JB, 1, 153 1]
te devā asurān bahiṣpavamānān niravāghnan | [JB, 1, 153 2]
te 'surā āgneyam ājyaṃ paryavāyan | [JB, 1, 153 3]
te devā maitrāvaruṇam | [JB, 1, 153 4]
te 'surā aindram | [JB, 1, 153 5]
te devā aindrāgnam | [JB, 1, 153 6]
te 'surā mādhyaṃdinaṃ pavamānam | [JB, 1, 153 7]
te devā rathantaram | [JB, 1, 153 8]
te 'surā vāmadevyam | [JB, 1, 153 9]
te devā naudhasam | [JB, 1, 153 10]
te 'surāḥ kāleyam | [JB, 1, 153 11]
tān kāleya evānvabhyavāyan | [JB, 1, 153 12]
tān kāleyenaiva kāleyād akālayanta | [JB, 1, 153 13]
yad akālayanta tat kāleyasya kāleyatvam | [JB, 1, 153 14]
kālayate vai dviṣantaṃ bhrātṛvyaṃ ya evaṃ veda | [JB, 1, 153 15]
te diśo vyudasīdan | [JB, 1, 153 16]
tān kāleyenaivānuparyāyam akālayanta | [JB, 1, 153 17]
yad anuparyāyam akālayanta tad v eva kāleyasya kāleyatvam | [JB, 1, 153 18]
anuparyāyam eva dviṣantaṃ bhrātṛvyaṃ kālayate ya evaṃ veda | [JB, 1, 153 19]
taro vai yajñaḥ stomo vidadvasuḥ | [JB, 1, 153 20]
yajñena ca vāva te tān stomena cākālayanta | [JB, 1, 153 21]
yajñena caiva stomena ca dviṣantaṃ bhrātṛvyaṃ kālayate ya evaṃ veda | [JB, 1, 153 22]
{JB, 1, 154}
ṛcā vā asurā āyan sāmnā devāḥ | [JB, 1, 154 1]
te devā asurān ṛcy eva nigṛhya sāmnāpīḍayan | [JB, 1, 154 2]
aiva pīḍayed dviṣato bhrātṛvyasya vyadhāya | [JB, 1, 154 3]
indrāṃ sabādha ūto yā iti bṛhad gāyantaḥ sutasome dhoro iti rathantarasāmnaḥ | [JB, 1, 154 4]
dhoro iti bṛhatsāmnaḥ | [JB, 1, 154 5]
ubhe ha vā ete etad anu | [JB, 1, 154 6]
tasmād ubhe rūpe gāyed yac ca rāthantaraṃ yac ca bārhatam | [JB, 1, 154 7]
nānā vā enayor brahmasāmanī bhavataḥ | [JB, 1, 154 8]
athaitad ubhe anu | [JB, 1, 154 9]
tasmād ubhe eva rūpe gāyet | [JB, 1, 154 10]
tad aiḍaṃ bhavati | [JB, 1, 154 11]
paśavo vā iḍā | [JB, 1, 154 12]
paśubhir vāva te tān akālayanta | [JB, 1, 154 13]
tasmād yat paśumāṃś cāpaśuś ca bhrātṛvyau spardhete ya eva paśumān bhavati sa eva tayor abhibhavati | [JB, 1, 154 14]
etaddha vai sāma prajā imā anuvyāsa | [JB, 1, 154 15]
te tasyaitāṃ nitatām iḍām antata upayanti prajānāṃ yathāyatanād anudghātāya | [JB, 1, 154 16]
tasmāt prajā yathāyatanād anuddhatāḥ | [JB, 1, 154 17]
devāḥ pitaro manuṣyās te 'nyata āsann asurā rakṣāṃsi piśācā anyataḥ | [JB, 1, 154 18]
ta eṣu lokeṣv aspardhanta | [JB, 1, 154 19]
atha ha kalayo gandharvā antaḥsthāṃ cerur netarān netarān ādriyamāṇāḥ | [JB, 1, 154 20]
te devāḥ pitaro manuṣyā asurān rakṣāṃsi piśācān abhyabhavan | [JB, 1, 154 21]
ta imān lokān vyabhajanta devalokam eva devā abhajanta pitṛlokaṃ pitaro manuṣyalokaṃ manuṣyāḥ | [JB, 1, 154 22]
tān kalayo gandharvā etyābruvann anu na eṣu lokeṣv ābhajateti | [JB, 1, 154 23]
te 'bruvann anādriyamāṇā vai yūyam acāriṣṭa netarān netarān ādriyamāṇā iti | [JB, 1, 154 24]
atha vai vo manasānvāsiṣmahīty abruvann anv eva na ābhajateti | [JB, 1, 154 25]
{JB, 1, 155}
nety abruvan sādhuvibhaktā no lokās tān na śakṣyāmaḥ saṃlobhayitum iti | [JB, 1, 155 1]
te 'bruvan yad vayam iha svayaṃ paśyāmas tad asmākam astv iti | [JB, 1, 155 2]
tebhya etāḥ kalindāḥ prāyacchann etāsu śrāmyateti | [JB, 1, 155 3]
tad yat kalibhyaḥ kalindāḥ prāyacchaṃs tat kalindānāṃ kalindatvam | [JB, 1, 155 4]
sa etat kalir vaitadanyaḥ sāmāpaśyat | [JB, 1, 155 5]
tenāstuta | [JB, 1, 155 6]
tenemam avāntaradeśaṃ duryantaṃ lokam apaśyat | [JB, 1, 155 7]
tam ajayat | [JB, 1, 155 8]
tad etal lokavit sāma | [JB, 1, 155 9]
vindate lokam etena tuṣṭuvānaḥ | [JB, 1, 155 10]
gandharvalokatāṃ ha tvāva nātijayati | [JB, 1, 155 11]
gandharvalokāntam ivaiva jayati | [JB, 1, 155 12]
yad u kalir vaitadanyo 'paśyat tasmāt kāleyam ity ākhyāyate | [JB, 1, 155 13]
devā vai pūrvābhyāṃ savanābhyāṃ tṛtīyasavanaṃ pravṛhya svargaṃ lokam āyan | [JB, 1, 155 14]
ta ime lokā vyavṛhyanta vi yajño 'vṛhyata | [JB, 1, 155 15]
te devā akāmayanta sam imān lokān dadhyāma saṃ yajñaṃ dadhyāmeti | [JB, 1, 155 16]
ta etat sāmāpaśyan | [JB, 1, 155 17]
tenāstuvata | [JB, 1, 155 18]
tenemān lokān samadadhuḥ saṃ yajñam adadhuḥ | [JB, 1, 155 19]
tad yad imān lokān samadadhus tad vā asya svargyam | [JB, 1, 155 20]
tena gandharvalokatām atijayati | [JB, 1, 155 21]
taro vai yajñaḥ stomo vidadvasuḥ | [JB, 1, 155 22]
yajñena ca vāva te tat stomena cemān lokān samadadhuḥ saṃ yajñam adadhuḥ | [JB, 1, 155 23]
yajñena caivāsya stomena ca yajñaḥ saṃhito bhavatīme ca lokā ya evaṃ veda | [JB, 1, 155 24]
somo ha khalu vai rājā kāleyam | [JB, 1, 155 25]
sadevo hāsya yajño bhavati | [JB, 1, 155 26]
yathā ha vā idaṃ baddhavatsā hiṃkarakṛtī dhāvaty evaṃ ha vāva tam indraḥ somam āgacchati yasmin kāleyena stuvanti | [JB, 1, 155 27]
tasmād u haitasmāt sāmno naiva kadācaneyāt sendro me sadevo yajño 'sad iti | [JB, 1, 155 28]
sendram evaitena sadevaṃ yajñaṃ kurute | [JB, 1, 155 29]
tad aiḍam acchāvākasāma bhavati | [JB, 1, 155 30]
paśavo vā iḍā | [JB, 1, 155 31]
paśuṣv eva tat pratitiṣṭhati | [JB, 1, 155 32]
{JB, 1, 156}
dve vāvedam agre savane āstām | [JB, 1, 156 1]
dvābhyāṃ vāvedaṃ savanābhyāṃ devā agre vyajayanta | [JB, 1, 156 2]
tān vijitya yathālokam āsīnān indra etyābravīt trīṇi chandāṃsi trayaḥ prāṇāpānavyānās traya ime lokās trir deveṣv ity āhur eta imāni trīṇi savanāni karavāmeti | [JB, 1, 156 3]
te 'bruvan na śakṣyāmo 'nena nvāva vayaṃ pūrveṇa karmaṇā pariśrāntāḥ sma iti | [JB, 1, 156 4]
sa indro 'bravīt sa vā ahaṃ mad evādhi tṛtīyasavanaṃ nirmimā iti | [JB, 1, 156 5]
sa ātmana evādhi tṛtīyasavanaṃ niramimīta | [JB, 1, 156 6]
tad indro ha vā etad devatānāṃ yat tṛtīyasavanam | [JB, 1, 156 7]
indreṇa hāsya devatānāṃ stutaṃ bhavati ya evaṃ vidvāṃs tṛtīyasavanena stute | [JB, 1, 156 8]
dhītam iva vai tṛtīyasavanam | [JB, 1, 156 9]
jāgataṃ suparṇa āharann adhayat | [JB, 1, 156 10]
tad etat pīḍitam iva | [JB, 1, 156 11]
svādiṣṭhayeti svadayanty evainat tena | [JB, 1, 156 12]
madiṣṭhayeti rasam evāsmiṃs tan madaṃ dadhati | [JB, 1, 156 13]
āśiram avanayanti paśunā caranty aivainat tena pyāyayanti | [JB, 1, 156 14]
rakṣohā viśvacarṣaṇir abhi yonim ayohata iti pūrvayor evaiṣa savanayor abhisaṃkramaḥ | [JB, 1, 156 15]
tāsu gāyatram uktabrāhmaṇam | [JB, 1, 156 16]
{JB, 1, 157}
atha saṃhitaṃ dvyakṣaraṇidhanaṃ pratiṣṭhāyai | [JB, 1, 157 1]
dvipād vai yajamānaḥ pratiṣṭhityai | [JB, 1, 157 2]
devāsurā aspardhanta | [JB, 1, 157 3]
te 'bruvan yan na idam ubhayaṃ dhanaṃ tat saṃnidadhāmahai | [JB, 1, 157 4]
teṣāṃ no yatare jayanti teṣāṃ na etad ubhayaṃ dhanaṃ saṃhitam astv iti | [JB, 1, 157 5]
tad yad eṣām ubhayaṃ dhanam āsīt tat saṃnyadadhata | [JB, 1, 157 6]
te devā akāmayantobhayam idaṃ dhanaṃ saṃhitaṃ jayemeti | [JB, 1, 157 7]
ta etat sāmāpaśyan | [JB, 1, 157 8]
tenāstuvata | [JB, 1, 157 9]
tenobhayaṃ dhanaṃ saṃhitam ajayan | [JB, 1, 157 10]
tad yad ubhayaṃ dhanaṃ saṃhitam ajayaṃs tat saṃhitasya saṃhitatvam | [JB, 1, 157 11]
ubhayam eva dhanaṃ saṃhitaṃ dviṣantaṃ bhrātṛvyaṃ jayati ya evaṃ veda | [JB, 1, 157 12]
tad u hovācāruṇir aśvo vāva sa saṃhita āsīt | [JB, 1, 157 13]
tasminn evaiṣāṃ tad dhanaṃ saṃhitam āsīt | [JB, 1, 157 14]
tam eva tad asurāṇām avṛñjata | [JB, 1, 157 15]
prajāpatiṃ vāvaiṣāṃ tad avṛñjateti | [JB, 1, 157 16]
tato vai devā abhavan parāsurāḥ | [JB, 1, 157 17]
bhavaty ātmanā parāsya dviṣan bhrātṛvyo bhavati ya evaṃ veda | [JB, 1, 157 18]
{JB, 1, 158}
atho haitad avacchinnam ivaiva mādhyaṃdināt savanāt tṛtīyasavanam | [JB, 1, 158 1]
te devā etad vyavekṣyāvidur avacchinnam iva vā idaṃ mādhyaṃdināt savanāt tṛtīyasavanam iti | [JB, 1, 158 2]
ta etat sāmāpaśyan | [JB, 1, 158 3]
tenaitat samadadhuḥ | [JB, 1, 158 4]
yat samadadhus tad v eva saṃhitasya saṃhitatvam | [JB, 1, 158 5]
saṃhitaṃ hāsyaitat tṛtīyasavanam anavacchinnaṃ bhavati ya evaṃ veda | [JB, 1, 158 6]
athoṣṇikkakubhau | [JB, 1, 158 7]
uṣṇikkakubbhyāṃ vā indro vṛtrāya vajram udayacchad gāyatryos tiṣṭhan | [JB, 1, 158 8.1]
te enaṃ nodayacchatām | [JB, 1, 158 8.2]
tayoś catuṣpadaḥ paśūn upādadhād gāṃ cāśvaṃ cājāṃ cāviṃ ca | [JB, 1, 158 9]
te enam udayacchatām | [JB, 1, 158 10]
sa uṣṇikkakubhos tiṣṭhan sabhapauṣkale bāhū kṛtvā prāharat | [JB, 1, 158 11]
tam ahan | [JB, 1, 158 12]
hanti dviṣantaṃ bhrātṛvyaṃ ya evaṃ veda | [JB, 1, 158 13]
{JB, 1, 159}
sa prācānyena padā prābhraṃśata pratīcānyena | [JB, 1, 159 1]
yena prācā prābhraṃśata sā kakub abhavat | [JB, 1, 159 2]
tasmāt kakubhaḥ pūrvārdhe 'kṣarāṇi bhūyiṣṭhāni | [JB, 1, 159 3]
atha yena pratīcā prābhraṃśata soṣṇig abhavat | [JB, 1, 159 4]
tasmād uṣṇiho jaghanārdhe 'kṣarāṇi bhūyiṣṭhāni | [JB, 1, 159 5]
te ete chandasī dhenuś caivānaḍvāṃś ca | [JB, 1, 159 6]
tasmāt paśavaḥ pūrvārdhena ca jaghanārdhena ca bhūyiṣṭhaṃ bhuñjanti | [JB, 1, 159 7]
vahanti pūrvārdhena duhre ca jaghanārdhena pra ca janayanti | [JB, 1, 159 8]
ubhayaṃ dhenupayasaṃ cānaḍutpayasaṃ cāvarunddhe ya evaṃ veda | [JB, 1, 159 9]
{JB, 1, 160}
tāsu sabhaṃ yajñasyaiva sabhatāyai | [JB, 1, 160 1]
yaddha vai kiṃ ca yajñasya duḥṣṭutaṃ duśśastaṃ vidhuraṃ tasya ha vā etat sabhatāyai | [JB, 1, 160 2]
sabham avibham asad iti ha vā etena stuvanti | [JB, 1, 160 3]
sābhaṃ ha vā etan nāma | [JB, 1, 160 4]
sabhena vai devā asurāṇāṃ tejo balam indriyaṃ vīryaṃ paśūn annādyaṃ sabhena sabham ātmānam adhyakurvata | [JB, 1, 160 5]
tat sabhasya sabhatvam | [JB, 1, 160 6]
sabhenaiva dviṣato bhrātṛvyasya tejo balam indriyaṃ vīryaṃ paśūn annādyaṃ sabhena sabham ātmānam adhikurute ya evaṃ veda | [JB, 1, 160 7]
prajāpatiḥ paśūn asṛjata | [JB, 1, 160 8]
te 'smāt sṛṣṭā apākrāman | [JB, 1, 160 9]
so 'kāmayata na mat paśavo 'pakrāmeyur abhi māvarterann iti | [JB, 1, 160 10]
sa etat sāmāpaśyat | [JB, 1, 160 11]
tenāstuta | [JB, 1, 160 12]
tato vai taṃ paśavo 'bhyāvartanta tato 'smād anapakrāmiṇo 'bhavan | [JB, 1, 160 13]
so 'bravīt sabho vai paśubhir abhūvam iti | [JB, 1, 160 14]
tad v eva sabhasya sabhatvam | [JB, 1, 160 15]
sabho hāvibhaḥ paśubhir bhavati ya evaṃ veda | [JB, 1, 160 16]
tad u kākubhaṃ svāraṃ bhavati | [JB, 1, 160 17]
prāṇo vai svaraḥ puruṣacchandasaṃ kakup | [JB, 1, 160 18]
jyaiṣṭhyaṃ vai prāṇo jyaiṣṭhyaṃ puruṣaḥ | [JB, 1, 160 19]
jyaiṣṭhyenaiva taj jyaiṣṭhyaṃ saṃdadhati jyaiṣṭhyena jyaiṣṭhye pratitiṣṭhanti | [JB, 1, 160 20]
atho yajamānam eva tat prāṇena samardhayanti | [JB, 1, 160 21]
sam asmā ṛdhyate ya evaṃ veda | [JB, 1, 160 22]
tān ekarūpān na vyajānāt | [JB, 1, 160 23]
sa etat pauṣkalaṃ sāmāpaśyat | [JB, 1, 160 24]
tenaiṣāṃ rūpāṇi vyākarot | [JB, 1, 160 25]
te nānārūpā abhavañchveto rohitaḥ kṛṣṇaḥ | [JB, 1, 160 26]
ekarūpā ha vāva te tataḥ purāsū rohitā eva | [JB, 1, 160 27]
bahurūpān nānārūpān paśūn avarunddhe bahupaśur bhavati ya evaṃ veda | [JB, 1, 160 28]
atha pauṣkalam | [JB, 1, 160 29]
puṣkala āṅgirasaḥ paśukāmas tapo 'tapyata | [JB, 1, 160 30]
sa etat sāmāpaśyat | [JB, 1, 160 31]
tenāstuta | [JB, 1, 160 32]
tato vai sa paśūn avārunddha | [JB, 1, 160 33]
tad etat paśavyaṃ sāma | [JB, 1, 160 34]
ava paśūn runddhe bahupaśur bhavati ya evaṃ veda | [JB, 1, 160 35]
yad u puṣkala āṅgiraso 'paśyat tasmāt pauṣkalam ity ākhyāyate | [JB, 1, 160 36]
tac caturakṣaraṇidhanaṃ bhavati | [JB, 1, 160 37]
catuṣpadā vai paśavaḥ | [JB, 1, 160 38]
paśava uṣṇik | [JB, 1, 160 39]
abhi pūrvāṇām eva paśūnām avaruddhyai | [JB, 1, 160 40]
{JB, 1, 161}
yad yathāpūrvaṃ chandāṃsy upeyur anuṣṭubha uttamāḥ kuryuḥ | [JB, 1, 161 1]
vāg vā anuṣṭup | [JB, 1, 161 2]
tāṃ tvai yajñād bahirdhā kuryuḥ | [JB, 1, 161 3]
tām evaitad yajñasya madhyata ābhajanti | [JB, 1, 161 4]
tā etā bhavanti purojitī vo andhasa iti | [JB, 1, 161 5]
purastāddha vā etāḥ pāpmānaṃ jayantīḥ purastāt pāpmānam apaghnatyo yanti | [JB, 1, 161 6]
jitaṃ ha vā etābhir vijitam anvavasyanti | [JB, 1, 161 7]
sutāya mādayitnave apa śvānaṃ śnathiṣṭana sakhāyo dīrghajihviyam iti | [JB, 1, 161 8]
dīrghajihvī ha vā asury āsa | [JB, 1, 161 9]
sā ha sma somaṃ somam avaleḍhi | [JB, 1, 161 10]
uttare ha samudra āsa | [JB, 1, 161 11]
sa yo ha sma dakṣiṇe samudre sūyate yaḥ pūrve yo 'pare taṃ ha sma tata evāvaleḍhi | [JB, 1, 161 12]
tāṃ hendro jighṛkṣan na śaśāka grahītum | [JB, 1, 161 13]
sa hovāca mā kaścana yaṣṭeyaṃ vai dīrghajihvī somaṃ somam evāvaleḍhīti | [JB, 1, 161 14]
{JB, 1, 162}
atha ha sumitraḥ kautso darśanīya āsa | [JB, 1, 162 1]
taṃ hovāca sumitra darśanīyo vā asi sulāpā vai darśanīyena striya imāṃ dīrghajihvīṃ lilāpayiṣasveti | [JB, 1, 162 2]
tāṃ hetyovāca dīrghajihvi kāmayasva meti | [JB, 1, 162 3]
sā hovācaikaṃ tava śepo 'ṅge 'ṅge mama muṣkā na vai tat sampadyata iti | [JB, 1, 162 4]
sa ha punar etyovācaikaṃ tava śepo 'ṅge 'ṅge mama muṣkā na vai tat sampadyata iti vai mām iyam āheti | [JB, 1, 162 5]
aṅge 'ṅge vā ahaṃ tava śepāṃsi karomīti hovāca | [JB, 1, 162 6]
tāni hābhiprāvṛtyeyāya | [JB, 1, 162 7]
tāṃ hovāca dīrghajihvi kāmayasva meti | [JB, 1, 162 8]
sā hovācaikaṃ tava śepo 'ṅge 'ṅge mama muṣkā na vai tat sampadyata iti | [JB, 1, 162 9]
aṅge 'ṅge vāva mama śepāṃsīti hovāca | [JB, 1, 162 10]
aṅga te paśyānīti | [JB, 1, 162 11]
{JB, 1, 163}
tāni hāsyai darśayāṃcakāra | [JB, 1, 163 1]
tāni hāsyai chandayāṃcakruḥ | [JB, 1, 163 2]
sa vā ehīti hovāca | [JB, 1, 163 3]
ko nāmāsīti | [JB, 1, 163 4]
sumitro nāmeti | [JB, 1, 163 5]
kalyāṇaṃ vai te nāmeti hovāca | [JB, 1, 163 6]
tau ha saṃnipedāte | [JB, 1, 163 7]
tasyāṃ ha yadārthaṃ cakre 'tha haināṃ tad evābhisaṃjagrāha | [JB, 1, 163 8]
sā hovāca nanv are tvaṃ sumitro 'vocathā iti | [JB, 1, 163 9]
sa hovāca sumitra evāha sumitrāyāsmi durmitro durmitrāyeti | [JB, 1, 163 10]
sa etāni saumitrāṇi sāmāny apaśyat | [JB, 1, 163 11]
tair astuta | [JB, 1, 163 12]
tair indram āhvayat | [JB, 1, 163 13]
sa indra etam ānuṣṭubhaṃ vajram udyatyādravat | [JB, 1, 163 14]
purojitī vo andhasaḥ sutāya mādayitnave apa śvānaṃ śnathiṣṭana sakhāyo dīrghajihviyam ity evāsyai prāhan | [JB, 1, 163 15]
tā etā bhrātṛvyaghnyo rakṣoghnya ṛcaḥ | [JB, 1, 163 16]
hanti dviṣantaṃ bhrātṛvyam apa rakṣaḥ pāpmānaṃ hata etābhir ṛgbhis tuṣṭuvānaḥ | [JB, 1, 163 17]
yo dhārayā pāvakayā pariprasyandate suta indur aśvo na kṛtviyas taṃ duroṣam abhī naraḥ somaṃ viśvācyā dhiyā yajñāya santv adraya iti pūrvayor evaiṣa savanayor abhisaṃkramaḥ | [JB, 1, 163 18]
tāsu śyāvāśvam | [JB, 1, 163 19]
śyāvāśvaṃ vā ārcanānasaṃ samiddhāraṃ paretaṃ pratisattriṇo hitvā svargaṃ lokam āyan | [JB, 1, 163 20]
so 'kāmayatānūtpateyaṃ svargaṃ lokaṃ pratisattribhiḥ saṃgaccheyeti | [JB, 1, 163 21]
sa etat sāmāpaśyat | [JB, 1, 163 22]
tenāstuta | [JB, 1, 163 23]
{JB, 1, 164}
purojitī vo andhasa ehy ā sūtāya mādayitnavā ehy ā āpa śvānaṃ śnāthiṣṭānā | [JB, 1, 164 1]
tam ai ho vā ehy ā ity eva marutaḥ svarge loka upāhvayanta | [JB, 1, 164 2]
tato vai sa pratisattribhiḥ samagacchata | [JB, 1, 164 3]
sa haiṣa marudbhir eva saha śyāvāśvaḥ | [JB, 1, 164 4]
tad etat svargyaṃ sāma | [JB, 1, 164 5]
aśnute svargaṃ lokaṃ ya evaṃ veda | [JB, 1, 164 6]
yad u śyāvāśva ārcanānaso 'paśyat tasmāc chyāvāśvam ity ākhyāyata | [JB, 1, 164 7]
indro vai tṛtīyasavanād bībhatsamāna udakrāmat | [JB, 1, 164 8]
dhītam iva hy āsīt | [JB, 1, 164 9]
tam etena viśve devāḥ sāmnāhvayanta o ho i yā iti | [JB, 1, 164 10]
tato vā indras tṛtīyasavanam upāvartata | [JB, 1, 164 11]
tato 'smād anapakramy abhavat | [JB, 1, 164 12]
tad etat sendraṃ sāma | [JB, 1, 164 13]
sendro hāsya sadevo yajño bhavaty abhy asyendro yajñam āvartate nāsyendro yajñād apakrāmati ya evaṃ veda | [JB, 1, 164 14]
tat svāraṃ bhavati | [JB, 1, 164 15]
prāṇo vai svaraḥ | [JB, 1, 164 16]
vīva vā ete prāṇair ṛdhyante ye yajñiyasya karmaṇo 'tipādayanti yadi vā nātipādayanti | [JB, 1, 164 17]
ko hi tad veda yadi te 'ti vā pādayanti na vā | [JB, 1, 164 18]
tad yat svāraṃ bhavati prāṇair eva tat samṛdhyante | [JB, 1, 164 19]
{JB, 1, 165}
athāndhīgavam | [JB, 1, 165 1]
madhyenidhanaṃ bhavati pratiṣṭhāyai | [JB, 1, 165 2]
samudraṃ vā ete 'nārambhaṇaṃ praplavante ya ārbhavaṃ pavamānam upayanti | [JB, 1, 165 3]
tad yan madhyenidhanaṃ bhavati pratiṣṭhityā eva | [JB, 1, 165 4]
tad yathā vā adaḥ samudraṃ prasnāya dvīpaṃ vittvopotsnāya viśrāmyann āsta evaṃ ha vā etan nidhanam upetya kāmaṃ viśrāmyanta āsīrann astuvānāḥ | [JB, 1, 165 5]
tad aiḍaṃ bhavati | [JB, 1, 165 6]
paśavo vā iḍā | [JB, 1, 165 7]
paśavaḥ kṛtsnam annādyam | [JB, 1, 165 8]
yo vā anavaso 'dhvānaṃ praiti nainaṃ sa samaśnute | [JB, 1, 165 9]
atha yaḥ sāvasaḥ praiti sa evainaṃ samaśnute | [JB, 1, 165 10]
ayaṃ vāva samudro 'nārambhaṇo yad idam antarikṣam | [JB, 1, 165 11]
tasya nānavasenetthaṃ gatir asti nettham | [JB, 1, 165 12]
tad etat paśūn eva kṛtsnam annādyam avasaṃ kṛtvā yanti | [JB, 1, 165 13]
śāktyā annādyakāmā adīkṣanta | [JB, 1, 165 14]
sa etad andhīguḥ śāktyaḥ sāmāpaśyat | [JB, 1, 165 15]
tenāstuta | [JB, 1, 165 16]
tasyaitāṃ daśākṣarāṃ virājaṃ madhyata upayanti | [JB, 1, 165 17]
daśākṣarā virāṭ | [JB, 1, 165 18]
annaṃ virāṭ | [JB, 1, 165 19]
tato vai te virājam annādyam avārundhata | [JB, 1, 165 20]
tad etad virājo 'nnādyasyāvaruddhiḥ sāma | [JB, 1, 165 21]
ava virājam annādyaṃ runddhe 'nnādaḥ śreṣṭhaḥ svānāṃ bhavati ya evaṃ veda | [JB, 1, 165 22]
yad v andhīguḥ śāktyo 'paśyat tasmād āndhīgavam ity ākhyāyate | [JB, 1, 165 23]
{JB, 1, 166}
athaitā bhavanti abhi priyāṇi pavate canohita iti | [JB, 1, 166 1]
prajāpatiḥ prajā asṛjata | [JB, 1, 166 2]
tā aprāṇā asṛjata | [JB, 1, 166 3]
tābhya etābhir evargbhiḥ prāṇān adadhād abhi priyāṇi pavate canohita iti | [JB, 1, 166 4]
prajā vai priyam | [JB, 1, 166 5]
tā abhīty eva prāṇenābhyapavata | [JB, 1, 166 6]
nāmāni yahvo adhi yeṣu vardhata iti | [JB, 1, 166 7]
mahā vai prajānāmāni | [JB, 1, 166 8]
ā sūryasya bṛhato bṛhann adhi rathaṃ viṣvañcam aruhad vicakṣaṇa iti | [JB, 1, 166 9]
prāṇo vai viṣvaṅ | [JB, 1, 166 10]
so 'yaṃ viṣv añcati | [JB, 1, 166 11]
tā etā āyuṣyā ṛcaḥ | [JB, 1, 166 12]
sarvam āyur ety etābhir ṛgbhis tuṣṭuvānaḥ | [JB, 1, 166 13]
tāsu kāvam | [JB, 1, 166 14]
kavir vai bhārgavo deveṣv amartyaṃ gandharvalokam aicchata | [JB, 1, 166 15]
sa etat sāmāpaśyat | [JB, 1, 166 16]
tenāstuta | [JB, 1, 166 17]
tato vai sa deveṣv amartyaṃ gandharvalokam āśnuta | [JB, 1, 166 18]
tad etal lokavit sāma | [JB, 1, 166 19]
aśnute deveṣv amartyaṃ gandharvalokam etena tuṣṭuvānaḥ | [JB, 1, 166 20]
yad u kavir bhārgavo 'paśyat tasmāt kāvam ity ākhyāyate | [JB, 1, 166 21]
tat svāraṃ bhavati | [JB, 1, 166 22]
svareṇa vai devebhyo 'ntato 'nnādyaṃ pradīyate | [JB, 1, 166 23]
ṛksamaṃ pavamānānte bhavati | [JB, 1, 166 24]
narcā sāmātirecayanti narcaṃ sāmnā | [JB, 1, 166 25]
tad yad iheva ceheva ca pavamāne na stuvata etasyaiva samatāyai samaṃ kﾱptyai | [JB, 1, 166 26]
padānusvāraṃ purastād gāyatraṃ bhavati padānusvāram upariṣṭāt pavamānānte | [JB, 1, 166 27]
tasmād ubhayataḥprāṇāḥ prajā ūrdhvāś cāvācīś ca | [JB, 1, 166 28]
yāṃ ha khalu vai pitāputrau nāvam ajato na sā riṣyati | [JB, 1, 166 29]
daivy eṣā naur yad yajñaḥ | [JB, 1, 166 30]
tāv etat pitāputrāv evājataḥ | [JB, 1, 166 31]
auśanaṃ purastād bhavati kāvam upariṣṭād yajñasyaivāriṣṭyai | [JB, 1, 166 32]
tasmād yad dāśā nāvam adhirohanti pitāputrau haivāgre 'dhirohataḥ | [JB, 1, 166 33]
pañcaitāni chandāṃsy ārbhave pavamāne bhavanti sapta sāmāni | [JB, 1, 166 34]
tad dvādaśa sampadyante | [JB, 1, 166 35]
dvādaśa māsāḥ saṃvatsaraḥ | [JB, 1, 166 36]
pañco evāmūni sāmāni mādhyaṃdine pavamāne bhavanty ṛtava eva | [JB, 1, 166 37]
māsā evārbhave pavamāne kalpanta ṛtavo mādhyaṃdine | [JB, 1, 166 38]
sa haiṣa saṃvatsara eva vyūḍho yad yajñaḥ | [JB, 1, 166 39]
{JB, 1, 167}
prajāpatir ha khalu vā eṣa yaḥ saṃvatsaraḥ | [JB, 1, 167 1]
sa ha sa ṣaṇ māso 'nyataram anyataraṃ pādam udgrāhaṃ tiṣṭhati | [JB, 1, 167 2]
sa yadoṣṇam udgṛhṇāty atha hedam upary uṣṇo bhavaty adha u ha tadā śīto bhavati | [JB, 1, 167 3]
tasmād grīṣma upary uṣṇo 'dhaḥ śītam adhigamyate | [JB, 1, 167 4]
tasmād u grīṣme śītāḥ kūpyā apa udāharanti | [JB, 1, 167 5]
atha yadā śītam udgṛhṇāty atha hedam upari śīto bhavaty adha u ha tadoṣṇo bhavati | [JB, 1, 167 6]
tasmāddhemann upari śīto 'dha uṣṇam adhigamyate | [JB, 1, 167 7]
tasmād u hemann uṣṇāḥ kūpyā apa udāharanti | [JB, 1, 167 8]
evaṃ ha vā eṣa prajāpatiḥ saṃvatsaraḥ prajā bibharti | [JB, 1, 167 9]
atha ha vā etaṃ saumyaṃ carum āharanti | [JB, 1, 167 10]
yaddha vā udgātur yajña ūnaṃ vātiriktaṃ vā kurvato mīyate yamalokaṃ ha vā asya tad gacchati | [JB, 1, 167 11]
taddhāpi mṛtodīriṇa āhur yamasyaitat sabhāyām apaśyāma iti | [JB, 1, 167 12]
tad etena punar āhriyate yad etaṃ saumyaṃ carum āharanti | [JB, 1, 167 13]
taṃ hāvekṣeta yan me mano yamaṃ gataṃ yad vā me aparāgataṃ rājñā somena tad vayaṃ punar asmāsu dadhmasi manasi me cakṣur adhāś cakṣuṣi me mana āyuṣmatyā ṛco mā chaitsi mā sāmno bhāgadheyād vi yoṣam iti | [JB, 1, 167 14]
taddhāpi chāyāṃ paryavekṣetātmano 'praṇāśāya | [JB, 1, 167 15]
atho sarpiṣo 'kṣyor ādadhīta cakṣuṣa āpyāyanāya | [JB, 1, 167 16]
tad api vijñānam asat | [JB, 1, 167 17]
ya ātmānaṃ na paripaśyed apetāsuḥ sa syāt | [JB, 1, 167 18]
tasmāt satyād apy ājyaṃ bhūya ānīya pary evātmānaṃ didṛkṣeta sarvasyāyuṣo 'varuddhyai | [JB, 1, 167 19]
{JB, 1, 168}
aṅgirasāṃ vai sattram āsīnānāṃ śarkarā akṣiṣv ajāyanta | [JB, 1, 168 1]
te 'kāmayantānandhāḥ syāma prapaśyemeti | [JB, 1, 168 2]
ta etaṃ saumyaṃ śyāmaṃ carum akṣiṣv ādadhata | [JB, 1, 168 3]
tam etena mantreṇādadhata yena hy ājim ajayan nṛcakṣā yena śyenaṃ śakunaṃ suparṇaṃ yad āhuś cakṣur aditāv anantaṃ somo nṛcakṣā mayi tad dadhātv iti | [JB, 1, 168 4]
tato vai te 'nandhā abhavan prāpaśyan | [JB, 1, 168 5]
anandho haiva bhavati prapaśyati ya evaṃ veda | [JB, 1, 168 6]
tad āhuḥ prāśyā3 na prāśyā3 iti | [JB, 1, 168 7]
sa yo 'nūcānaḥ sann ayaśa ṛtaḥ syāt sa hi taṃ prāśnīyāt | [JB, 1, 168 8]
anūcāna iha vā alaṃ yaśase | [JB, 1, 168 9]
sa yo 'nūcānaḥ sann ayaśa ṛto bhavaty amuṃ ha vai tasya lokaṃ yaśo gataṃ bhavati | [JB, 1, 168 10]
tad etena punar āhriyate yad etaṃ saumyaṃ śyāmaṃ caruṃ prāśnāti | [JB, 1, 168 11]
tad u hovāca śāṭyāyanir naivaiṣa prāśyaḥ kas tato yaśa āhared yatra bhūyasī rātrīr vatsyan syād iti | [JB, 1, 168 12]
tasmād u haitaṃ naiva prāśnīyāt | [JB, 1, 168 13]
{JB, 1, 169}
turīyaṃ vā etat sāmnaḥ | [JB, 1, 169 1]
sāmann evaitad yajñaṃ pratiṣṭhāpayanti | [JB, 1, 169 2]
tanūr vā eṣā sāmnām | [JB, 1, 169 3]
satanūny evaitat sāmāni kurvanti | [JB, 1, 169 4]
yo ha vā etasmāt sāmna iyād duścarmā vā syāt pāpī vainaṃ kīrtir abhivadet | [JB, 1, 169 5]
gāyatrī vā eṣā vayo bhūtvodeti divam apatat | [JB, 1, 169 6]
anuṣṭubhi vā etasyai satyai diśaḥ śulkam aharan | [JB, 1, 169 7]
śulkahṛto 'smai prajā bhavanti digbhyo 'smai śulko hriyate ya evaṃ veda | [JB, 1, 169 8]
vayo yajñā vo agnaya iti prastauty upoyi girā ca dakṣase popriṃ vayam amṛtaṃ jātevāṃho i vidosam iti pratiharati | [JB, 1, 169 9]
yajñeti dve akṣare gireti dve poprim iti dve | [JB, 1, 169 10]
tat ṣaṭ sampadyante | [JB, 1, 169 11]
ṣaḍakṣaras tūṣṇīṃśaṃsaḥ | [JB, 1, 169 12]
tūṣṇīṃśaṃsa evaitad āgnimārute vimucyate | [JB, 1, 169 13]
sa hy antaḥ | [JB, 1, 169 14]
agnir vaiśvānaraḥ prajā abhyudatiṣṭhat | [JB, 1, 169 15]
sa idaṃ sarvaṃ prātapat | [JB, 1, 169 16]
tasya devāḥ pradāhād abibhayuḥ | [JB, 1, 169 17]
te 'bruvan sarvaṃ vā ayam idaṃ pradhakṣyati | [JB, 1, 169 18]
{JB, 1, 170}
eta asya haro 'perayāmeti | [JB, 1, 170 1]
tasya haro 'pairayan | [JB, 1, 170 2]
tad yat prathamam apairayaṃs tasmin vyavadanta kvedaṃ bhaviṣyatīti | [JB, 1, 170 3]
yajñe yajñe no bhaviṣyatīty abruvan | [JB, 1, 170 4]
tad yajñāyajñīyam abhavat | [JB, 1, 170 5]
tad yajñāyajñīyasya yajñāyajñīyatvam | [JB, 1, 170 6]
yad dvitīyam apairayaṃs tan nārmedham abhavat | [JB, 1, 170 7]
yat tṛtīyam apairayaṃs tad dāśaspatyam abhavat | [JB, 1, 170 8]
yac caturtham apairayaṃs tad viśoviśīyam abhavat | [JB, 1, 170 9]
yat pañcamam apairayaṃs tad vāravantīyam abhavat | [JB, 1, 170 10]
agnir vā eṣa vaiśvānaro yad yajñaḥ | [JB, 1, 170 11]
tad yad etāny agniṣṭomasāmāni bhavanti harasy evaitad agniṃ vaiśvānaraṃ pratiṣṭhāpayanti | [JB, 1, 170 12]
{JB, 1, 171}
nārmedhaṃ nāthakāmaḥ kurvīta | [JB, 1, 171 1]
nṛmedhaś ca vai suvrataś ca bhrātarau | [JB, 1, 171 2]
tau ha nikānviyādadhāte | [JB, 1, 171 3]
sa ha nṛmedhaḥ suvratasyojjagau | [JB, 1, 171 4]
taddha yajñāyajñīyenaivāstutam āsa | [JB, 1, 171 5]
atha hainam āsasrur yajamānasya vai ta udgātuḥ putrau putram amīmaratām antakadhṛtiṃ sauvratiṃ nakiraś ca śakapūtaś ceti | [JB, 1, 171 6]
taṃ ha bāhū parāmṛśann uvāca brāhmaṇā eṣa vo yajñas tena yaṃ kāmayadhve taṃ yājayata anena nvā ahaṃ taṃ śātayiṣya iti | [JB, 1, 171 7]
taṃ haudumbaryām anuveṣṭya śaṇaśalākābhir upādīpayāṃcakāra | [JB, 1, 171 8]
so 'kāmayatod ita iyāṃ gātuṃ nāthaṃ vindeya na māyam agnir dahed iti | [JB, 1, 171 9]
sa etat sāmāpaśyat | [JB, 1, 171 10]
tenāstuta | [JB, 1, 171 11]
tato vai sa gātuṃ nātham avindata | [JB, 1, 171 12]
nainam agnir adahat | [JB, 1, 171 13]
api ha tac chulbakaṃ pradadāha yenānuveṣṭita āsa | [JB, 1, 171 14]
tad etad gātuvin nāthavit sāma | [JB, 1, 171 15]
gātuṃ vai sa tan nātham avindata | [JB, 1, 171 16]
vindate gātuṃ nāthaṃ ya evaṃ veda | [JB, 1, 171 17]
yad u nṛmedho 'paśyat tasmān nārmedham ity ākhyāyate | [JB, 1, 171 18]
{JB, 1, 172}
dāśaspatyaṃ śraiṣṭhyakāmaḥ kurvīta | [JB, 1, 172 1]
devāsurā aspardhanta | [JB, 1, 172 2]
te devā indram upādhāvaṃs tvayādhipatyedaṃ jayāmeti | [JB, 1, 172 3]
sa indro 'kāmayata jayemāsurān iti | [JB, 1, 172 4]
sa etat sāmāpaśyat | [JB, 1, 172 5]
tenāstuta | [JB, 1, 172 6]
tato vai devā asurān ajayan | [JB, 1, 172 7]
tasmai vijityāsīnāya daśapataye daśapataya i ety evoddhārān udaharan | [JB, 1, 172 8]
tad eva dāśaspatyasya dāśaspatyatvam | [JB, 1, 172 9]
ud uddhāraṃ harata uddhāryo bhavati ya evaṃ veda | [JB, 1, 172 10]
viśoviśīyam annādyakāmaḥ kurvīta | [JB, 1, 172 11]
agnir vā akāmayata viśo viśa evānnādaḥ śreṣṭho 'dhipatiḥ syām iti | [JB, 1, 172 12]
sa etat sāmāpaśyat | [JB, 1, 172 13]
tenāstuta | [JB, 1, 172 14]
tato vai sa viśo viśa evānnādaḥ śreṣṭho 'dhipatir abhavat | [JB, 1, 172 15]
tata enaṃ viśo viśo vyavāharanta | [JB, 1, 172 16]
tad yad enaṃ viśo viśo vyavāharanta tad viśoviśīyasya viśoviśīyatvam | [JB, 1, 172 17]
sa haiṣa viśo viśa evānnādaḥ śreṣṭho 'dhipatiḥ | [JB, 1, 172 18]
viśo viśa evānnādaḥ śreṣṭho 'dhipatir bhavati ya evaṃ veda | [JB, 1, 172 19]
vāravantīyaṃ paśukāmaḥ kurvīta | [JB, 1, 172 20]
prajāpatiḥ paśūn asṛjata | [JB, 1, 172 21]
te 'smāt sṛṣṭā apākrāman | [JB, 1, 172 22]
tān vāravantīyenaivāvārayata | [JB, 1, 172 23]
yad avārayata tad vāravantīyasya vāravantīyatvam | [JB, 1, 172 24]
tad yad vāravantīyam agniṣṭomasāma bhavati paśūnām evopasthityai paśūnām anapakramāya | [JB, 1, 172 25]
{JB, 1, 173}
yo vai yajñasyodhar veda prattaṃ yajñaṃ duhe | [JB, 1, 173 1]
yajñāyajñīyaṃ vāva yajñasyodhaḥ | [JB, 1, 173 2]
tasyaite stanā gāyatraṃ ca rathantaraṃ ca bṛhac ca vāmadevyaṃ ca | [JB, 1, 173 3]
tad gāyatram iva prastuyāt | [JB, 1, 173 4]
rathantarasyeva stobhān stobhet | [JB, 1, 173 5]
bṛhata iva rohān rohet | [JB, 1, 173 6]
hiṃkāro vāmadevyam | [JB, 1, 173 7]
svayam eva yajñāyajñīyam | [JB, 1, 173 8]
etad vai yajñaṃ yajamāno duhe | [JB, 1, 173 9]
sa heṣṭvaiva śreyān bhavati | [JB, 1, 173 10]
yajñā yajñā vo agnaya iti bhavati | [JB, 1, 173 11]
eṣa ha vai yajño yajño yad yajñāyajñīyam | [JB, 1, 173 12]
yajñaṃ yajñaṃ vahatīti ha vai yajñāyajñīyasya yajñāyajñīyatvam | [JB, 1, 173 13]
etena ha sma vai purā sarvāṇi stotrāṇi stuvanti | [JB, 1, 173 14]
tad āhur ūrdhvā vā ete svargaṃ lokaṃ rohanti ye yajante | [JB, 1, 173 15]
ta īśvarāḥ parāñco 'tipattor iti | [JB, 1, 173 16]
tad yad yajñāyajñīyenopariṣṭāt stuvanti iyaṃ vai yajñāyajñīyam asyām evaitat pratitiṣṭhanti | [JB, 1, 173 17]
apa upanidhāya stuvanty agnir vā eṣa vaiśvānaro yad yajñāyajñīyaṃ tasya śāntyā apradāhāya | [JB, 1, 173 18]
ūrubhyāṃ patny upapravartayati | [JB, 1, 173 19]
agnim eva tad vaiśvānaraṃ śamayati | [JB, 1, 173 20]
nagnam ivoruṃ kṛtvopapravartayati | [JB, 1, 173 21]
nagnam iva hy ūruṃ kṛtvā patnī vīryaṃ karoti | [JB, 1, 173 22]
tāṃ saṃkhyāpayanti retodheyāya | [JB, 1, 173 23]
tad āhur ā vā etat patny udgātuḥ prajāṃ datte yad vigīte sāman saṃkhyāpayantīti | [JB, 1, 173 24]
{JB, 1, 174}
tāṃ pratisamīkṣeta vāmī nāma saṃdṛśi viśvā vāmāni dhīmahīti | [JB, 1, 174 1]
prajā vai vāmam | [JB, 1, 174 2]
prajām eva tad ātman dhatte | [JB, 1, 174 3]
vṛṣṇas te vṛṣṇyāvato viśvā retāṃsi dhīmahītītarā pratisamīkṣate | [JB, 1, 174 4]
tad āhuḥ prāvṛta udgāyed agnir vā eṣa vaiśvānaro yad yajñāyajñīyaṃ tasya śāntyā apradāhāyeti | [JB, 1, 174 5]
īśvaro ha tu pitṛdevatyo bhavitor yat prāvṛta udgāyet | [JB, 1, 174 6]
atho āhur yāvad eva śrotraṃ tāvat prāvṛtyodgāyed iti | [JB, 1, 174 7]
tad u vā āhuḥ karṇābhyāṃ vai śṛṇoty akṣibhyāṃ paśyati | [JB, 1, 174 8]
tasmād ātmānam antariyād yat prāvṛta udgāyet | [JB, 1, 174 9]
atho āśiraṃ vai tṛtīye savane 'vanayanti | [JB, 1, 174 10]
prajā vai paśava āśīḥ | [JB, 1, 174 11]
tasmāt sarvasmād ātmānam antariyād yat prāvṛta udgāyet | [JB, 1, 174 12]
aprāvṛta evodgāyed iti | [JB, 1, 174 13]
{JB, 1, 175}
vayo vai yajñāyajñīyam | [JB, 1, 175 1]
sa yaṃ kāmayeta yajamānaṃ svargalokaḥ syād iti vayo yajñā vo agnaya ity asya prastuyāt | [JB, 1, 175 2]
vaya evainaṃ śakuno bhūtvā svargaṃ lokaṃ vahati | [JB, 1, 175 3]
tad u tad anāyuṣyam iva | [JB, 1, 175 4]
pramathitam iva vā etad yad vayo 'nālayam iva | [JB, 1, 175 5]
tasmād evaṃ na prastuyāt | [JB, 1, 175 6]
o yirā yirā cā dākṣāsā iti | [JB, 1, 175 7]
yad girā girā ceti brūyād agnir vaiśvānaro yajamānaṃ giret | [JB, 1, 175 8]
atha yad o yirā yirā cā dākṣāsā ity āha annaṃ vā irā annādyam eva tad agner vaiśvānarasya mukhato 'pidadhāti | [JB, 1, 175 9]
īśvaro ha tu rūkṣo bhavitor yad o yirā yirā cā dākṣāsā iti brūyāt | [JB, 1, 175 10]
o yirā ihā cā dākṣāsā ity eva brūyāt | [JB, 1, 175 11]
{JB, 1, 176}
tathā ha na rūkṣo bhavati | [JB, 1, 176 1]
etaddha sma vai taṃ pūrve brāhmaṇā mīmāṃsante ka u svid adya śiṃśumāryai vyāttam atiproṣyata iti | [JB, 1, 176 2]
eṣā ha vā ekāyane śiṃśumārī pratīpaṃ vyādāya tiṣṭhati yad yajñāyajñīyam | [JB, 1, 176 3]
tasyā etad annādyam eva mukhato 'pidhāya svasty atyeti | [JB, 1, 176 4]
popriṃ vayam amṛtaṃ jāto vā iti | [JB, 1, 176 5]
yat pra pra vayam iti brūyāt pramāyuko yajamānaḥ syāt | [JB, 1, 176 6]
atha yat poprim ity āhaiṣa evāsmai poprir bhavati | [JB, 1, 176 7]
hiṃ māyi dāyivam iti | [JB, 1, 176 8]
yad dāsam iti brūyād dāsuko yajamānaḥ syāt | [JB, 1, 176 9]
atha yad dāyivam ity āha divaṃ saṃstuto yajño gamayitavya ity āhur divam evaitat saṃstutaṃ yajñaṃ gamayanti | [JB, 1, 176 10]
priyaṃ mitraṃ nu śaṃsiṣam iti | [JB, 1, 176 11]
yat priyaṃ mitraṃ na śaṃsiṣam iti brūyān na priyaṃ mitraṃ śaṃseta | [JB, 1, 176 12]
atha yat priyaṃ mitraṃ nu śaṃsiṣam ity āha priyam eva mitraṃ śaṃsate | [JB, 1, 176 13]
{JB, 1, 177}
prāyāṃ māyitrān nū śāṃsīṣām ūrjo napātaṃ sa hy āyumā iti | [JB, 1, 177 1]
yan nāyumeti brūyān nāyuṣmān yajamānaḥ syāt | [JB, 1, 177 2]
atha yad āyumety āhāyur evaitad udgātātmaṃś ca yajamāne ca dadhāti | [JB, 1, 177 3]
hiṃ māyi smāyūḥ āśemā havyadātayā vu vā iti | [JB, 1, 177 4]
yad dāśemeti brūyād daṃśukā enaṃ syuḥ | [JB, 1, 177 5]
atha yad āśemety āhāśnuta eva | [JB, 1, 177 6]
āśemā hāvyādātāyāyi bhuvad vājeṣv avitā bhūvāddhiṃ māyi vārdhā iti | [JB, 1, 177 7]
vṛddha iva hy etarhi yajño bhavati | [JB, 1, 177 8]
uta trātā bahūnām iti | [JB, 1, 177 9]
yat tanūnām iti brūyāt tanur iva yajamānaḥ syāt | [JB, 1, 177 10]
atha yad bahūnām ity āha bahūnām evainam etat trātāraṃ karoti | [JB, 1, 177 11]
{JB, 1, 178}
tad āhur yajñāyajñīyasyaikād akṣarād ūnā ṛcaḥ | [JB, 1, 178 1]
tad yajñasya chidram | [JB, 1, 178 2]
yas tad udgāyan nāpidadhāti yajñāyajñīyaṃ chidraṃ karoti | [JB, 1, 178 3]
yajñāyajñīyaṃ chidram anu yajñaḥ sravati yajñam anu yajamāno yajamānam anu prajāḥ | [JB, 1, 178 4]
tasmin vācaṃ dadhyāt | [JB, 1, 178 5]
vāg vai brahma | [JB, 1, 178 6]
uta trātā vāg bahūnā vu vā iti | [JB, 1, 178 7]
gaur iti haike dadhati | [JB, 1, 178 8]
gaur vai kṛtsnam annādyam | [JB, 1, 178 9]
kṛtsnasyaivānnādyasyāvaruddhyai | [JB, 1, 178 10]
tad āhur naitad ādriyeta | [JB, 1, 178 11]
yad vāva vāṅnidhanaṃ bhavati tenaiva saṃdhīyata iti | [JB, 1, 178 12]
tad āhur yathāpūrvaṃ yathājyaiṣṭhyaṃ chandāṃsi vimucyamānāni chandasāṃ kﾱptiṃ vimuktim anu prajāḥ kalpāntā iti | [JB, 1, 178 13]
yajñā vo agnaya iti ṣaḍbhir akṣaraiḥ prastauti | [JB, 1, 178 14]
girā ca dakṣasa iti ṣaḍbhir akṣarair ādim ādatte | [JB, 1, 178 15]
tad dvādaśa sampadyante | [JB, 1, 178 16]
dvādaśākṣarā jagatī | [JB, 1, 178 17]
vi te jagatīṃ prathamataḥ paryūhanti | [JB, 1, 178 18]
taj jagatyā vimucyante | [JB, 1, 178 19]
pra vayam amṛtaṃ jātavedasam ity ekādaśākṣarāṇi sampadyante | [JB, 1, 178 20]
ekādaśākṣarā triṣṭup | [JB, 1, 178 21]
tat triṣṭubhā vimucyante | [JB, 1, 178 22]
priyaṃ mitraṃ nu śaṃsiṣam ity aṣṭābhir akṣarair nidhanam upayanti | [JB, 1, 178 23]
aṣṭākṣarā gāyatrī | [JB, 1, 178 24]
tad gāyatryā vimucyante | [JB, 1, 178 25]
tad yathāpūrvaṃ yathājyaiṣṭhyaṃ chandāṃsi vimucyamānāni yanti chandasāṃ kﾱptiṃ vimuktim anu prajāḥ kalpante nāparamārī pūrvo mriyate | [JB, 1, 178 26]
{JB, 1, 179}
devāsurā yajñe 'spardhanta | [JB, 1, 179 1]
te devā asurān yajñān niravāghnan | [JB, 1, 179 2]
te 'surās trayāṇāṃ savanānāṃ rasaṃ vīryaṃ pravṛhyāndhaṃ tamaḥ prāviśan | [JB, 1, 179 3]
yaddha vai kiṃ ca parācīnam agniṣṭomāt tad andhaṃ tamaḥ | [JB, 1, 179 4]
yat parācīnaṃ saṃvatsarāt tad andhaṃ tamaḥ | [JB, 1, 179 5]
etāvān vāva yajño yāvān agniṣṭomaḥ | [JB, 1, 179 6]
etāvān u saṃvatsaraḥ | [JB, 1, 179 7]
dvādaśa vā agniṣṭomasya stotrāṇi | [JB, 1, 179 8]
dvādaśa māsāḥ saṃvatsaraḥ | [JB, 1, 179 9]
dvādaśa stotrāṇi dvādaśa śastrāṇi | [JB, 1, 179 10]
dvādaśa pūrvapakṣā dvādaśāparapakṣāḥ | [JB, 1, 179 11]
atha yat tataḥ parācīnaṃ tad andhaṃ tamaḥ | [JB, 1, 179 12]
tat prāviśan | [JB, 1, 179 13]
te devā asurān anvabhyavāyan | [JB, 1, 179 14]
tān asurā etair evokthaiḥ pratyudatiṣṭhan | [JB, 1, 179 15]
yad ukthaiḥ pratyudatiṣṭhaṃs tad ukthānām ukthatvam | [JB, 1, 179 16]
tāṃs tato nir evāvāghnan | [JB, 1, 179 17]
te 'ndham eva tamaḥ prāviśan rātrim eva | [JB, 1, 179 18]
sa indro 'bravīt kaś cāhaṃ cedam anvabhyavaiṣyāva iti | [JB, 1, 179 19]
{JB, 1, 180}
ahaṃ cety abravīd varuṇaḥ | [JB, 1, 180 1]
ahaṃ vāṃ jyotir dhārayiṣyāmīty agnir abravīt | [JB, 1, 180 2]
tāv anvabhyavaitām | [JB, 1, 180 3]
tāv ekaṃ tṛtīyam udāharatām | [JB, 1, 180 4]
tena prātassavanam āpyāyayan | [JB, 1, 180 5]
tasmād āgneyīṣu stuvanti | [JB, 1, 180 6]
aindrāvaruṇam anuśasyate | [JB, 1, 180 7]
tasmād u gāyatrīṣu stuvanti | [JB, 1, 180 8]
gāyatraṃ hi prātassavanam | [JB, 1, 180 9]
sa evābravīt kaś cāhaṃ cedam anvabhyavaiṣyāva iti | [JB, 1, 180 10]
ahaṃ cety abravīd bṛhaspatiḥ | [JB, 1, 180 11]
tāv anvabhyavaitām | [JB, 1, 180 12]
tāv evaikaṃ tṛtīyam udāharatām | [JB, 1, 180 13]
tena mādhyaṃdinaṃ savanam āpyāyayan | [JB, 1, 180 14]
tasmād aindrīṣu stuvanti | [JB, 1, 180 15]
aindrābārhaspatyam anuśasyate | [JB, 1, 180 16]
tasmād u kakupsu stuvanti | [JB, 1, 180 17]
kākubhaṃ hi mādhyaṃdinaṃ savanam | [JB, 1, 180 18]
sa evābravīt kaś cāhaṃ cedam anvabhyavaiṣyāva iti | [JB, 1, 180 19]
ahaṃ cety abravīd viṣṇuḥ | [JB, 1, 180 20]
tāv anvabhyavaitām | [JB, 1, 180 21]
tāv evaikaṃ tṛtīyam udāharatām | [JB, 1, 180 22]
tena tṛtīyasavanam āpyāyayan | [JB, 1, 180 23]
tasmād aindrīṣu stuvanti | [JB, 1, 180 24]
aindrāvaiṣṇavam anuśasyate | [JB, 1, 180 25]
tasmād v anuṣṭupsu stuvanti | [JB, 1, 180 26]
ānuṣṭubhaṃ hi tṛtīyasavanam | [JB, 1, 180 27]
tān sarvasmād evāntarāyan | [JB, 1, 180 28]
tato vai devā abhavan parāsurāḥ | [JB, 1, 180 29]
bhavaty ātmanā parāsya dviṣan bhrātṛvyo bhavati ya evaṃ veda | [JB, 1, 180 30]
{JB, 1, 181}
tāni vā etāni trīṇi santi dvidevatyāny aindrāvaruṇam aindrābārhaspatyam aindrāvaiṣṇavam iti | [JB, 1, 181 1]
etā vāva te 'taḥ ṣaṭ kāmadughā udāharan gāṃ cāśvaṃ cājāṃ cāviṃ ca vrīhiṃ ca yavaṃ ca | [JB, 1, 181 2]
upainam etāḥ ṣaṭ kāmadughās tiṣṭhante ya evaṃ veda | [JB, 1, 181 3]
etāvān vāva yajño yāvān agniṣṭomaḥ | [JB, 1, 181 4]
tad āhur yad etāvān eva yajño yāvān agniṣṭomas tasminn antagate kim abhy ukthāni praṇayantīti | [JB, 1, 181 5]
sa brūyād yajñāyajñīyasyaikād akṣarād ūnā ṛcaḥ | [JB, 1, 181 6]
tad yajñasya chidram | [JB, 1, 181 7]
tad abhi praṇayantīti | [JB, 1, 181 8]
pravatībhyaḥ praṇayanty ehivatīṣu | [JB, 1, 181 9]
preti ca vā idaṃ sarvam eti ca | [JB, 1, 181 10]
yajñam evāsmiṃs tat samyañcaṃ dadhati | [JB, 1, 181 11]
āgneyīṣu praṇayanty āgneyībhyaḥ | [JB, 1, 181 12]
yathāgnāv agnīn abhisamādadhyāt tādṛk tat | [JB, 1, 181 13]
yo vā ekam agniṃ santaṃ bahudhā vihared bahava eva syuḥ | [JB, 1, 181 14]
ya u enān bahūn sataḥ sārdhaṃ saṃhared eka eva syāt | [JB, 1, 181 15]
sa yathāgnāv agnīn abhisamādadhyāt tādṛk tat | [JB, 1, 181 16]
{JB, 1, 182}
tāsu sākamaśvam | [JB, 1, 182 1]
devā vai svargakāmās tapo 'tapyanta | [JB, 1, 182 2]
ta etat sāmāpaśyan | [JB, 1, 182 3]
tenāstuvata | [JB, 1, 182 4]
tad enān aśva eva bhūtvā svargaṃ lokam avahat | [JB, 1, 182 5]
te 'bruvan svargaṃ lokaṃ gatvā sākaṃ vā aśvena svargaṃ lokam aganmeti | [JB, 1, 182 6]
tad eva sākamaśvasya sākamaśvatvam | [JB, 1, 182 7]
tad etat svargyaṃ sāma | [JB, 1, 182 8]
aśnute svargaṃ lokaṃ ya evaṃ veda | [JB, 1, 182 9]
pramaṃhiṣṭhīyaṃ bhrātṛvyavān kurvīta | [JB, 1, 182 10]
indro vṛtrāya vajram udayacchat | [JB, 1, 182 11]
taṃ nāśaknot prahartum | [JB, 1, 182 12]
sa yadaiva prety apaśyad athainam ahan | [JB, 1, 182 13]
hanti dviṣantaṃ bhrātṛvyaṃ ya evaṃ veda | [JB, 1, 182 14]
yad u prety apaśyat tasmāt pramaṃhiṣṭhīyam ity ākhyāyate | [JB, 1, 182 15]
satrāsāhīyaṃ kurvīta yasya tvad ivājitaṃ syāt | [JB, 1, 182 16]
indro 'surān ajayat | [JB, 1, 182 17]
teṣāṃ tvān iva nājayat | [JB, 1, 182 18]
so 'kāmayata satrā sarvān asurān saheyeti | [JB, 1, 182 19]
sa etat sāmāpaśyat | [JB, 1, 182 20]
tenāstuta | [JB, 1, 182 21]
tena satrā sarvān asurān asahata | [JB, 1, 182 22]
tad yat satrā sarvān asurān asahata tat satrāsāhīyasya satrāsāhīyatvam | [JB, 1, 182 23]
satrā dviṣantaṃ bhrātṛvyaṃ sahate ya evaṃ veda | [JB, 1, 182 24]
daivodāsaṃ purodhākāmaḥ kurvīta | [JB, 1, 182 25]
āgneyo brāhmaṇa aindro rājanyaḥ | [JB, 1, 182 26]
āgneyaindram etat sāma | [JB, 1, 182 27]
brahma vā agniḥ kṣatram indraḥ | [JB, 1, 182 28]
brahmaṇaiva tat kṣatraṃ dadhāra kṣatreṇa brahma | [JB, 1, 182 29]
tathā hāsmād rāṣṭram anapakrami bhavati gacchati purodhāṃ pura enaṃ dadhate | [JB, 1, 182 30]
{JB, 1, 183}
hārivarṇaṃ brahmasāma rakṣogṛhītaḥ kurvīta | [JB, 1, 183 1]
aṅgirasaḥ svargaṃ lokaṃ yata ebhyo lokebhyo rakṣāṃsy anvasacanta | [JB, 1, 183 2]
te 'kāmayantāpa rakṣāṃsi hanīmahīti | [JB, 1, 183 3]
sa etaddharivarṇa āṅgirasaḥ sāmāpaśyat | [JB, 1, 183 4]
tenāstuta | [JB, 1, 183 5]
tenaibhyo lokebhyo rakṣāṃsy apāghnata | [JB, 1, 183 6]
hariśriyam ity evāsmāl lokād virājasīty antarikṣād dive diva ity amuṣmāt | [JB, 1, 183 7]
tato vai te sarvebhya ebhyo lokebhyo rakṣāṃsy apahatya svargaṃ lokam ārohan | [JB, 1, 183 8]
sarvebhya evaibhyo lokebhyo rakṣāṃsy apahatya svargaṃ lokam ārohati ya evaṃ veda | [JB, 1, 183 9]
yad u harivarṇa āṅgiraso 'paśyat tasmāddhārivarṇam ity ākhyāyate | [JB, 1, 183 10]
{JB, 1, 184}
traitaṃ nāthakāmaḥ kurvīta | [JB, 1, 184 1]
āptyān sātena yato 'raṇye pipāsāvindat | [JB, 1, 184 2]
te dhanvan kūpam avindan | [JB, 1, 184 3]
tan naikato 'varoḍhum akāmayata na dvitaḥ | [JB, 1, 184 4]
tat trito 'vārohat | [JB, 1, 184 5]
tau yadāpibatām atṛpyatām atha hainaṃ tad eva rathacakreṇāpidhāya gobhiḥ praitām | [JB, 1, 184 6]
so 'kāmayatod ita iyāṃ gātuṃ nāthaṃ vindeyeti | [JB, 1, 184 7]
sa etat sāmāpaśyat | [JB, 1, 184 8]
tenāstuta | [JB, 1, 184 9]
sa sam indubhir ity eva nidhanam upait | [JB, 1, 184 10]
taṃ parjanyo vṛṣṭyordhvam udaplāvayat | [JB, 1, 184 11]
abhi hi tad rathacakram utplāvayāṃcakāra yenāpihita āsa | [JB, 1, 184 12]
tad etad gātuvin nāthavit sāma | [JB, 1, 184 13]
gātuṃ vai sa tan nātham avindata | [JB, 1, 184 14]
vindate gātuṃ nāthaṃ ya evaṃ veda | [JB, 1, 184 15]
sa padenānvait | [JB, 1, 184 16]
taṃ pratikhyāyāyantam ṛkṣo 'nyo bhūtvā markaṭo 'nyo vanam avāskandatām | [JB, 1, 184 17]
tad u bhrātṛvyahā | [JB, 1, 184 18]
bhrātṛvyatāṃ vāva tasya tāv agacchatāṃ yāv ṛkṣaṃ ca markaṭaṃ cākarot | [JB, 1, 184 19]
atho hāsmai varṣuka eva parjanyo bhavati | [JB, 1, 184 20]
tad u paśavyam eva | [JB, 1, 184 21]
kevalān vai sa tān paśūn akuruta | [JB, 1, 184 22]
ava paśūn runddhe bahupaśur bhavati ya evaṃ veda | [JB, 1, 184 23]
yad u trita āptyo 'paśyat tasmāt traitam ity ākhyāyate | [JB, 1, 184 24]
{JB, 1, 185}
traikakubham annādyakāmaḥ kurvīta | [JB, 1, 185 1]
indro yatīn sālāvṛkebhyaḥ prāyacchat | [JB, 1, 185 2]
teṣām adyamānānāṃ trayaḥ kumārāḥ paryaśiṣyanta rāyovājaḥ pṛthuraśmir bṛhadgiriḥ | [JB, 1, 185 3]
ta indram astuvan | [JB, 1, 185 4]
tān abravīt kiṃkāmā mā kumārāḥ stutheti | [JB, 1, 185 5]
bibhṛhy eva no maghavann ity abruvan | [JB, 1, 185 6]
tān antarāṃsayor adhyāsyata | [JB, 1, 185 7]
tā asya tisraḥ kakubho 'lambanta | [JB, 1, 185 8]
ime vai lokāḥ saha santas tredhā vyāyan | [JB, 1, 185 9]
tāṃs tredhānnādyam anuvyait | [JB, 1, 185 10]
tā u eṣāṃ trayāṇāṃ lokānāṃ tisraḥ kakubho 'nnādyam anv alambanta | [JB, 1, 185 11]
sa aikṣataiṣāṃ ced vai trayāṇāṃ lokānāṃ tisraḥ kakubho 'nnādyam avarundhīya imās tisraḥ kakubho 'vahareyeti | [JB, 1, 185 12]
sa etat sāmāpaśyat | [JB, 1, 185 13]
tenāstuta | [JB, 1, 185 14]
tenaiṣāṃ trayāṇāṃ lokānāṃ tisraḥ kakubho 'nnādyam avārunddha | [JB, 1, 185 15]
tenemās tisraḥ kakubho 'vāharata | [JB, 1, 185 16]
tad yad eṣāṃ trayāṇāṃ lokānāṃ tisraḥ kakubho 'nnādyam avārunddha tat traikakubhasya traikakubhatvam | [JB, 1, 185 17]
tad etad annādyasyāvaruddhiḥ sāma | [JB, 1, 185 18]
avānnādyaṃ runddhe 'nnādaḥ śreṣṭhaḥ svānāṃ bhavati ya evaṃ veda | [JB, 1, 185 19]
{JB, 1, 186}
trīndriyaṃ vā etat sāma | [JB, 1, 186 1]
aindrīr ṛcaḥ | [JB, 1, 186 2]
aindraṃ sāma | [JB, 1, 186 3]
indra iti nidhanaṃ bhavati | [JB, 1, 186 4]
trīṇi puruṣa indriyāṇy ātmā prajāḥ paśavaḥ | [JB, 1, 186 5]
tāny evaitenātman parigṛhṇīte | [JB, 1, 186 6]
tān abravīt kiṃkāmo va ekaḥ kiṃkāma ekaḥ kiṃkāma eka iti | [JB, 1, 186 7]
so 'bravīd rāyovājaḥ paśukāmo 'ham asmīti | [JB, 1, 186 8]
tasmā iḍāṃ prāyacchat | [JB, 1, 186 9]
paśavo vā iḍā | [JB, 1, 186 10]
athābravīt pṛthuraśmiḥ kṣatrakāmo 'ham asmīti | [JB, 1, 186 11]
tasmai kṣatraṃ prāyacchat | [JB, 1, 186 12]
sa eva pṛthur vainyaḥ | [JB, 1, 186 13]
athābravīd bṛhadgirir annādyakāmo 'ham asmīti | [JB, 1, 186 14]
tasmā athakāraṃ prāyacchat | [JB, 1, 186 15]
annaṃ vā athakāraḥ | [JB, 1, 186 16]
saubharaṃ prajākāmaḥ kurvīta | [JB, 1, 186 17]
hus iti nidhanam upeyāt | [JB, 1, 186 18]
saubharam annādyakāmaḥ kurvīta | [JB, 1, 186 19]
ūrg iti nidhanam upeyāt | [JB, 1, 186 20]
saubharaṃ vṛṣṭikāmaḥ kurvīta | [JB, 1, 186 21]
hiṣ iti nidhanam upeyāt | [JB, 1, 186 22]
saubharam udgrahaṇakāmaḥ kurvīta | [JB, 1, 186 23]
ud iti nidhanam upeyāt | [JB, 1, 186 24]
saubharaṃ svargakāmaḥ kurvīta | [JB, 1, 186 25]
o iti nidhanam upeyāt | [JB, 1, 186 26]
bhāradvājāyanān ha sattram āsīnān papracchuḥ kena prajākāmā astoḍhvam iti | [JB, 1, 186 27]
saubhareṇeti | [JB, 1, 186 28]
kenānnādyakāmā iti | [JB, 1, 186 29]
saubhareṇeti | [JB, 1, 186 30]
kena vṛṣṭikāmā iti | [JB, 1, 186 31]
saubhareṇeti | [JB, 1, 186 32]
kenodgrahaṇakāmā iti | [JB, 1, 186 33]
saubhareṇeti | [JB, 1, 186 34]
kena svargakāmā iti | [JB, 1, 186 35]
saubhareṇeti | [JB, 1, 186 36]
evam iva vā etat sāma | [JB, 1, 186 37]
ete vā etasmin kāmāḥ | [JB, 1, 186 38]
etān eva kāmān avarunddhe | [JB, 1, 186 39]
yatkāma evaitena sāmnā stute sam asmai sa kāma ṛdhyate | [JB, 1, 186 40]
{JB, 1, 187}
saubharaṃ brahmasāma kurvīta yaḥ kāmayetā me prajāyāṃ sūpakāśo darśanīyaḥ kṣatriyarūpaḥ puruṣarūpo jāyeteti | [JB, 1, 187 1]
tejo vai puruṣasya prajā | [JB, 1, 187 2]
tejaḥ saubharaṃ bṛhataḥ | [JB, 1, 187 3]
kṣatraṃ bṛhat | [JB, 1, 187 4]
kṣatriyasyo eṣā prajā | [JB, 1, 187 5]
ā haivāsya prajāyāṃ sūpakāśo darśanīyaḥ kṣatriyarūpaḥ puruṣarūpo jāyate ya evaṃ veda | [JB, 1, 187 6]
prajāpatiḥ prajā asṛjata | [JB, 1, 187 7]
tā asya sṛṣṭāḥ parābhavan | [JB, 1, 187 8]
tad idaṃ sarīsṛpam abhavad yad anyat sarpebhyaḥ | [JB, 1, 187 9]
sa dvitīyā asṛjata | [JB, 1, 187 10]
tā asya paraivābhavan | [JB, 1, 187 11]
te matsyā abhavan | [JB, 1, 187 12]
sa tṛtīyā asṛjata | [JB, 1, 187 13]
tā asya paraivābhavan | [JB, 1, 187 14]
tāni vayāṃsy abhavan | [JB, 1, 187 15]
sa caturthīr asṛjata | [JB, 1, 187 16]
sa aikṣata kathaṃ nu ma imāḥ prajāḥ sṛṣṭā na parābhaveyur iti | [JB, 1, 187 17]
sa etat sāmāpaśyat | [JB, 1, 187 18]
tenainā ūrg ity evābhyamṛśat | [JB, 1, 187 19]
tā asyorjā samaktā avardhanta | [JB, 1, 187 20]
so 'bravīt subhṛtaṃ vā imāḥ prajā abhārṣam iti | [JB, 1, 187 21]
tad eva saubharasya saubharatvam | [JB, 1, 187 22]
subhṛtaṃ prajāṃ bibharti ya evaṃ veda | [JB, 1, 187 23]
{JB, 1, 188}
nārmedhenātirātre 'cchāvākāya stuvanti | [JB, 1, 188 1]
iḍayā rātrim abhisaṃtanvanti | [JB, 1, 188 2]
tad āhur yanti vā ete 'nuṣṭubho ya uṣṇikṣv acchāvākasāma kurvantīti | [JB, 1, 188 3]
arvāguṣṇiggha khalu vā etāsām ekā madhyoṣṇig ekā puroṣṇig ekā | [JB, 1, 188 4]
anavadhṛtaṃ chandaḥ | [JB, 1, 188 5]
anavadhṛtaṃ vāg vadati | [JB, 1, 188 6]
vāg anuṣṭup | [JB, 1, 188 7]
tenānuṣṭubho na yanti | [JB, 1, 188 8]
yaitāsām uttamā sā pratyakṣānuṣṭup | [JB, 1, 188 9]
teno evānuṣṭubho na yanti | [JB, 1, 188 10]
yathā ha vā idaṃ madhukṛtaḥ puṣpāṇāṃ rasān saṃbharanty evaṃ ha vā etā devatāś chandasāṃ rasān samabharan | [JB, 1, 188 11]
chandasāṃ hāsya rasena stutaṃ bhavati ya evaṃ veda | [JB, 1, 188 12]
ahorātrayor ha khalu vā etad rūpaṃ sāma | [JB, 1, 188 13]
aindrīr ṛca āgneyaṃ sāma | [JB, 1, 188 14]
aindram ahar āgneyī rātriḥ | [JB, 1, 188 15]
yo ha vā etasmāt sāmno 'tirātra iyād ahorātrayor ha vai sa rūpeṇa vivṛhyeta | [JB, 1, 188 16]
sa ya enaṃ tatra brūyād ahorātrayor enaṃ rūpeṇa vyavṛkṣad iti tathā haiva syāt | [JB, 1, 188 17]
tasmād u haitasmāt sāmno 'tirātre naitavyam | [JB, 1, 188 18]
{JB, 1, 189}
kṣepīyasī ha khalu vai rātrir ahnaḥ | [JB, 1, 189 1]
ehīḍaṃ bhavaty apravarhāya | [JB, 1, 189 2]
yad ṛcaś ca sāmnaś cātyaricyata tad udvaṃśīyam abhavat | [JB, 1, 189 3]
sa harcā ca sāmnā ca pratitiṣṭhati ya evaṃ veda | [JB, 1, 189 4]
tad anṛśaṃsasya kuryān na nṛśaṃsasya | [JB, 1, 189 5]
parimitajīvī hi nṛśaṃso 'tiriktajīvy anṛśaṃso 'tiriktasyaivāvaruddhyai | [JB, 1, 189 6]
atha ha vā etena sāmnā devā vaṃśam ivodyatyāsurān abhyatyakrāman | [JB, 1, 189 7]
yad vaṃśam ivodyatyāsurān abhyatyakrāmaṃs tad udvaṃśīyasyodvaṃśīyatvam | [JB, 1, 189 8]
abhy ajitaṃ jayati na jitaṃ parājayate ya evaṃ veda | [JB, 1, 189 9]
sarveṣāṃ vā etat pṛṣṭhānāṃ rūpaṃ sāma | [JB, 1, 189 10]
gāyanti tvā gāyatriṇa iti gāyatrasya | [JB, 1, 189 11]
arcanty arkam arkāyiṇā iti rathantarasya | [JB, 1, 189 12]
brahmāṇas tvā hoyi śatakratāv iti bṛhataḥ | [JB, 1, 189 13]
udvaṃśam iva yāyimirāyīti vairūpasya | [JB, 1, 189 14]
ud vaṃśāmi iti punarnitunnaṃ vairājasya | [JB, 1, 189 15]
vā yā vu vā up iti mahānāmnīnām | [JB, 1, 189 16]
mā irā iti revatīnām | [JB, 1, 189 17]
hā yīti vāmadevyasya | [JB, 1, 189 18]
sarvasminn evaitat pṛṣṭharūpe rase tejasy aparājite chandasi yajñasyāntataḥ pratitiṣṭhati | [JB, 1, 189 19]
{JB, 1, 190}
sarvo ha khalu vai ṣoḍaśimān yatrodvaṃśīyaṃ kriyate | [JB, 1, 190 1]
uttamaṃ padaṃ punar abhyasyati | [JB, 1, 190 2]
ṣoḍaśy eva tena rūpeṇa kriyate | [JB, 1, 190 3]
vajro vai bhrātṛvyāya ṣoḍaśī | [JB, 1, 190 4]
vajram evaitad dviṣate bhrātṛvyāya praharati stṛtyai | [JB, 1, 190 5]
tamo vai devāsurān antarāsīt | [JB, 1, 190 6]
te devā etam ardheḍam apaśyan | [JB, 1, 190 7]
tenainad vyāyan | [JB, 1, 190 8]
yaṃ dviṣyāt taṃ manasā dhyāyet | [JB, 1, 190 9]
etam ardheḍam upāvayan vy evainam eti | [JB, 1, 190 10]
adhyardheḍaṃ svarati | [JB, 1, 190 11]
tasmāddhy ūdhar dhārā atikṣaranti | [JB, 1, 190 12]
aṣāḍho ha sāvayaso 'tirātreṇeje | [JB, 1, 190 13]
tad u hātidhanvaḥ śaunakaḥ prasṛpta āsa | [JB, 1, 190 14]
sa hodvaṃśīyam atirātre 'cchāvākasāma cakre | [JB, 1, 190 15]
taṃ hovāca maivaṃ kuruthā avalupteḍaḥ svaraḥ parastād apratiṣṭhitaḥ pāricaryasya rūpam iti | [JB, 1, 190 16]
sa hovāca tāṃ vai vayaṃ kṛtsnām iḍām upetya svareṇaiva saṃtatya rātriṃ pravatsyāmahā iti | [JB, 1, 190 17]
neti hetara uvāca | [JB, 1, 190 18]
indro vā etena sāmnāsurān anvabhyavait | [JB, 1, 190 19]
te balaṃ svaraṃ viditvā pratyādravan | [JB, 1, 190 20]
taṃ prākurvata | [JB, 1, 190 21]
sa prakṛta etam ardheḍaṃ nyahan | [JB, 1, 190 22]
trāṇāya vā eṣa yad ardheḍam iti | [JB, 1, 190 23]
{JB, 1, 191}
nārmedham eva kāryam | [JB, 1, 191 1]
tad aiḍaṃ bhavati | [JB, 1, 191 2]
paśavo vā iḍā | [JB, 1, 191 3]
paśubhir vāva te tān rātrer niravāghnan | [JB, 1, 191 4]
tasmān nārmedham eva kāryam iti | [JB, 1, 191 5]
āṣṭādaṃṣṭre ṛddhikāmaḥ kurvīta | [JB, 1, 191 6]
aṣṭādaṃṣṭro vai vairūpaḥ paścevānyebhya ṛṣibhya ete sāmanī apaśyat | [JB, 1, 191 7]
so 'bibhed astotriye me sāmanī bhaviṣyata iti | [JB, 1, 191 8]
so 'bravīd ṛdhnavāt sa yo me sāmanī somasya tarpayād iti | [JB, 1, 191 9]
ṛṣiprāśuhite vā ete sāmanī | [JB, 1, 191 10]
ṛdhnuvanty evaitābhyāṃ tuṣṭuvānāḥ | [JB, 1, 191 11]
aṣṭādaṃṣṭro vairūpaḥ paśukāmas tapo 'tapyata | [JB, 1, 191 12]
sa ete sāmanī apaśyat | [JB, 1, 191 13]
tābhyām astuta | [JB, 1, 191 14]
sa etām iḍām upait | [JB, 1, 191 15]
paśavo vā iḍā | [JB, 1, 191 16]
tato vai sa paśūn avārunddha | [JB, 1, 191 17]
te ete paśavye sāmanī | [JB, 1, 191 18]
ava paśūn runddhe bahupaśur bhavati ya evaṃ veda | [JB, 1, 191 19]
yad v aṣṭādaṃṣṭro vairūpo 'paśyat tasmād āṣṭādaṃṣṭre ity ākhyāyete | [JB, 1, 191 20]
tad aiḍam acchāvākasāma bhavati | [JB, 1, 191 21]
paśavo vā iḍā | [JB, 1, 191 22]
paśuṣv evaitat pratitiṣṭhati | [JB, 1, 191 23]
{JB, 1, 192}
prajāpatir yad devebhyas tanvo vyabhajat tato yā harivaty āsīt tām ātmane 'śiṃṣat | [JB, 1, 192 1]
tām indrāya prāyacchat | [JB, 1, 192 2]
tayendro jyaiṣṭhyam agacchat | [JB, 1, 192 3]
tad yaddharivatīṣu stuvanti taddhy eva jyaiṣṭhyam | [JB, 1, 192 4]
harivatīḥ parokṣam anuṣṭubhaḥ sampadyante | [JB, 1, 192 5]
tāḥ saṃstutāś catustriṃśadakṣarā bhavanti | [JB, 1, 192 6]
tato ye catustriṃśe akṣare sāmnas tābhyāṃ loko vidhīyata ity āhuḥ | [JB, 1, 192 7]
yat pañcatriṃśadakṣarāsu stuyuḥ paraṃ rūpam upapadyeran bārhatam | [JB, 1, 192 8]
yat trayastriṃśadakṣarāsu stuyur aparaṃ rūpam upapadyerann ānuṣṭubham | [JB, 1, 192 9]
yat saptadaśaḥ stomaḥ syāt paramaṃ rūpam upapadyeran | [JB, 1, 192 10]
yat pañcadaśaḥ stomaḥ syād avamaṃ rūpam upapadyeran | [JB, 1, 192 11]
yat ṣoḍaśinā ṣoḍaśastomena catustriṃśadakṣarāsu stuvanti svenaivainaṃ tad āyatanena samardhayanti | [JB, 1, 192 12]
tenaibhyaḥ samṛddhena svāyāṃ janatāyām ardhukaṃ bhavati | [JB, 1, 192 13]
ṣoḍaśa stotrāṇi ṣoḍaśa śastrāṇi | [JB, 1, 192 14]
tad dvātriṃśat | [JB, 1, 192 15]
dvātriṃśadakṣarānuṣṭup | [JB, 1, 192 16]
ānuṣṭubhaḥ ṣoḍaśy anuṣṭubhaṃ sampannaḥ | [JB, 1, 192 17]
devachandasāni vā anyāny āsann asurachandasāny anyāni | [JB, 1, 192 18]
{JB, 1, 193}
ekākṣaraṃ devānām avamam āsīt saptākṣaraṃ paramam | [JB, 1, 193 1]
navākṣaram asurāṇām avamam āsīt pañcadaśākṣaraṃ paramam | [JB, 1, 193 2]
te devā akāmayanta kanīyasā bhūyo 'surāṇāṃ vṛñjīmahīti | [JB, 1, 193 3]
ta ekākṣareṇa pañcadaśākṣaram avṛñjata dvyakṣareṇa caturdaśākṣaraṃ tryakṣareṇa trayodaśākṣaraṃ caturakṣareṇa dvādaśākṣaraṃ pañcākṣareṇaikādaśākṣaraṃ ṣaḍakṣareṇa daśākṣaraṃ saptākṣareṇa navākṣaram aṣṭākṣareṇāṣṭau | [JB, 1, 193 4]
tāni yat ṣoḍaśa ṣoḍaśa samapadyanta tat ṣoḍaśinaḥ ṣoḍaśitvam | [JB, 1, 193 5]
tad gāyatry eva saptadaśy upasamapadyata | [JB, 1, 193 6]
tasmād āhuḥ saptadaśaḥ prajāpatir iti | [JB, 1, 193 7]
indro vai vṛtram ajighāṃsat | [JB, 1, 193 8]
sa prajāpatim upādhāvaddhanāni vṛtram iti | [JB, 1, 193 9]
tasmā etaṃ ṣoḍaśinaṃ vajraṃ prāyacchad yad asya vīryam āsīt tad ādāya śakvaryaḥ | [JB, 1, 193 10]
taṃ nāśaknoddhantum | [JB, 1, 193 11]
taṃ punar upādhāvaddhanāny eva vṛtram iti | [JB, 1, 193 12]
{JB, 1, 194}
tasmai śakvaryaḥ prāyacchat | [JB, 1, 194 1]
tato vā indro vṛtram ahan | [JB, 1, 194 2]
hanti dviṣantaṃ bhrātṛvyaṃ ya evaṃ veda | [JB, 1, 194 3]
sa aikṣata yady asmai divā pradāsyāmi rātrim eṣāṃ bhrātṛvyaloko 'bhyadhirekṣyate | [JB, 1, 194 4]
yady asmai naktaṃ pradāsyāmy ahar eṣāṃ bhrātṛvyaloko 'bhyadhirekṣyata iti | [JB, 1, 194 5]
sa etad apaśyad yāvaty etad ādityo viṣito bhavati tasmai tāvaty eva prāyacchat | [JB, 1, 194 6]
tenāsurān ubhābhyām ahorātrābhyām antarait | [JB, 1, 194 7]
ubhābhyām evāhorātrābhyāṃ dviṣantaṃ bhrātṛvyam antareti ya evaṃ veda | [JB, 1, 194 8]
yathā ha vai sūrmy atyādhāyaivaṃ ṣoḍaśī stotrāṇāṃ svargasya lokasya samaṣṭyai | [JB, 1, 194 9]
pra svargaṃ lokam āpnoti ya evaṃ veda | [JB, 1, 194 10]
{JB, 1, 195}
tad āhus trivṛd eva stomaḥ kārya iti | [JB, 1, 195 1]
trivṛd vai vajraḥ | [JB, 1, 195 2]
vajraḥ ṣoḍaśī | [JB, 1, 195 3]
atho āhuḥ pañcadaśa eva kārya iti | [JB, 1, 195 4]
pañcadaśo vai vajraḥ | [JB, 1, 195 5]
vajraḥ ṣoḍaśī | [JB, 1, 195 6]
atho āhuḥ ṣoḍaśa eva kārya iti | [JB, 1, 195 7]
pañcadaśo vai vajraḥ | [JB, 1, 195 8]
indro vajrasyodyantā ṣoḍaśaḥ | [JB, 1, 195 9]
sendreṇa vajreṇa vṛtraṃ pāpmānaṃ hanānīti | [JB, 1, 195 10]
sendreṇa haiva vajreṇa dviṣantaṃ pāpmānaṃ bhrātṛvyaṃ hanti ya evaṃ veda | [JB, 1, 195 11]
atho āhuḥ saptadaśa eva kārya iti | [JB, 1, 195 12]
pañcadaśo vai vajraḥ | [JB, 1, 195 13]
indro vajrasyodyantā ṣoḍaśaḥ | [JB, 1, 195 14]
prajāpatir eva saptadaśaḥ | [JB, 1, 195 15]
so 'nuṣṭhātā so 'bhigoptā so 'bhivādayitā prahara jahi māpakramīr iti | [JB, 1, 195 16]
sendreṇa vajreṇa saprajāpatikena vṛtraṃ pāpmānaṃ hanānīti | [JB, 1, 195 17]
sendreṇa haiva vajreṇa saprajāpatikena dviṣantaṃ pāpmānaṃ bhrātṛvyaṃ hanti ya evaṃ veda | [JB, 1, 195 18]
atho āhur ekaviṃśa eva kārya iti | [JB, 1, 195 19]
sarvābhyo vā etaṃ saptabhyo hotrābhya indro vajraṃ niramimīta tisras tisra eva hotrāyai | [JB, 1, 195 20]
sa ekaviṃśaḥ ṣoḍaśī samapadyata | [JB, 1, 195 21]
tenendro vṛtram ahan | [JB, 1, 195 22]
hanti dviṣantaṃ bhrātṛvyaṃ ya evaṃ veda | [JB, 1, 195 23]
tad u hovāca yāmano bhrātalāyano virājo vā eṣa sampade ṣoḍaśī | [JB, 1, 195 24]
vairājo vai ṣoḍaśī | [JB, 1, 195 25]
virāji virāji pratiṣṭhitaḥ | [JB, 1, 195 26]
sa yatraivaitaṃ virājaṃ sampadyamānaṃ manyeta tad evaitena stotavyam | [JB, 1, 195 27]
{JB, 1, 196}
ahorātrayor vai devāsurā adhi saṃyattā āsan | [JB, 1, 196 1]
te devā ahar abhyajayan | [JB, 1, 196 2]
athāsurā rātrim abhyupādhāvan | [JB, 1, 196 3]
te devā abruvann ardhino vā asya bhuvanasyābhūma kathaṃ satrā rātrim abhijayema abhiprayunajāmahā iti | [JB, 1, 196 4]
te 'bhyayuñjata | [JB, 1, 196 5]
ahno jaghanārdhe 'yatanta | [JB, 1, 196 6]
athāsurā rātryā udāsṛtya pūrvārdhe 'yatanta | [JB, 1, 196 7]
eṣa ha vā ahno jaghanārdho yat sāyam | [JB, 1, 196 8]
eṣa u vai rātreḥ pūrvārdho yat sāyam | [JB, 1, 196 9]
svāyām anye maryādāyām ayatanta svāyām anye | [JB, 1, 196 10]
chandāṃsi vāva teṣāṃ svam āsīt | [JB, 1, 196 11]
chandassv adhi saṃyattā āsan | [JB, 1, 196 12]
{JB, 1, 197}
ekākṣaraṃ devānām avamam āsīt saptākṣaraṃ paramam | [JB, 1, 197 1]
navākṣaram asurāṇām avamam āsīt pañcadaśākṣaraṃ paramam | [JB, 1, 197 2]
saptākṣaraṃ ca navākṣaraṃ ca saṃnihite āstām īdhryañcy anyāni yattāny āsann īdhryañcy anyāni | [JB, 1, 197 3]
tān prajāpatir ānuṣṭubho 'ntarā vikramyātiṣṭhat | [JB, 1, 197 4]
te samīkṣamāṇāḥ saṃcākaśato 'tiṣṭhann anyonyasya randhram icchantaḥ | [JB, 1, 197 5]
te devāḥ prajāpatim upādhāvañ jayāmāsurān iti | [JB, 1, 197 6]
tebhya etaṃ ṣoḍaśinaṃ vajraṃ prāyacchad etenaiṣāṃ chandobhiś chandāṃsi saṃvṛjya mām upasaṃpādayatheti | [JB, 1, 197 7]
ta ekākṣareṇa pañcadaśākṣaram avṛñjata dvyakṣareṇa caturdaśākṣaram | [JB, 1, 197 8]
sānuṣṭub abhavat | [JB, 1, 197 9]
tāṃ prajāpatim upasamapādayan | [JB, 1, 197 10]
tryakṣareṇa trayodaśākṣaraṃ caturakṣareṇa dvādaśākṣaram | [JB, 1, 197 11]
sānuṣṭub abhavat | [JB, 1, 197 12]
tāṃ prajāpatim upasamapādayan | [JB, 1, 197 13]
pañcākṣareṇaikādaśākṣaraṃ ṣaḍakṣareṇa daśākṣaram | [JB, 1, 197 14]
sānuṣṭub abhavat | [JB, 1, 197 15]
tāṃ prajāpatim upasamapādayan | [JB, 1, 197 16]
saptākṣareṇa navākṣaram aṣṭābhir evāṣṭau | [JB, 1, 197 17]
sānuṣṭub abhavat | [JB, 1, 197 18]
tāṃ prajāpatim upasamapādayan | [JB, 1, 197 19]
teṣāṃ chandobhir evaṃ chandāṃsi saṃvṛjya dārān niravāghnan | [JB, 1, 197 20]
tān niravahatān dārān yataḥ prajāpatir aśvo 'ruṇapiśaṅgo bhūtvā parāprothat | [JB, 1, 197 21]
ta eta udanteṣv adhigamyanta ekaikaiva | [JB, 1, 197 22]
tato vai devā abhavan parāsurāḥ | [JB, 1, 197 23]
bhavaty ātmanā parāsya dviṣan bhrātṛvyo bhavati ya evaṃ veda | [JB, 1, 197 24]
{JB, 1, 198}
kanīyasvina iva vai devā āsan bhūyasvino 'surāḥ | [JB, 1, 198 1]
kanīyasā vai teṣāṃ tv etad bhūyo 'vṛñjata | [JB, 1, 198 2]
tasmāt kanīyān grāmo jyāyāṃsaṃ grāmaṃ prati saṃyatate | [JB, 1, 198 3]
tasmād uta kanīyāṃso bhūyaso 'mitrāñ jayanti | [JB, 1, 198 4]
kanīyasvī bhūyasvinaṃ vṛṅkte ya evaṃ veda | [JB, 1, 198 5]
eṣā ha khalu vai pratyakṣaṃ paṅktir yat pañcākṣarā pañcapadā | [JB, 1, 198 6]
paṅktiṣu ṣoḍaśinā stuvanti | [JB, 1, 198 7]
puruṣacchandasaṃ vai paṅktiḥ | [JB, 1, 198 8]
yat pāṅktaḥ puruṣaḥ puruṣād evaitad āptāṃ vācaṃ nirmimate | [JB, 1, 198 9]
tasmāt puruṣaḥ sarvā vāco vadati | [JB, 1, 198 10]
āpyata iva vā etarhi sarvā vāk | [JB, 1, 198 11]
tad yad anuṣṭupsu stuvanti yathā kumbhyāṃ sūpadastāsu mahodadhīn upadhāvayet tādṛk tat | [JB, 1, 198 12]
kanīyāṃsi chandāṃsi jyāyaḥsu chandassv adhyūhanti | [JB, 1, 198 13]
jitadevatyāni vā etāni yat kanīyāṃsi | [JB, 1, 198 14]
tasmāj jyāyaḥsu chandassv adhyūhanti | [JB, 1, 198 15]
eṣā ha khalu vai chandasāṃ vīryavattamā yā tryakṣaraikapadā | [JB, 1, 198 16]
tābhir yac chandāṃsy upasṛjanti vīryasyaivāvaruddhyai | [JB, 1, 198 17]
nidhanam abhy atisvarati | [JB, 1, 198 18]
ahno vai devā rātrim abhy atyakrāman | [JB, 1, 198 19]
abhi bhrātṛvyalokaṃ jayati ya evaṃ veda | [JB, 1, 198 20]
bhrātṛvyabhājanam iva hy eṣā yad rātriḥ | [JB, 1, 198 21]
{JB, 1, 199}
adhikarṇyā somaṃ krīṇanti | [JB, 1, 199 1]
yathā ha vai karṇe karṇe 'dhirūḍha evaṃ ṣoḍaśī stotrāṇām | [JB, 1, 199 2]
na ha vai ṣoḍaśinaṃ krīṇīma iti vadantaḥ ṣoḍaśinaṃ krīṇanti | [JB, 1, 199 3]
yad adhikarṇī somakrayaṇī bhavati tenaivaiṣāṃ ṣoḍaśī krītas tenāvaruddhaḥ | [JB, 1, 199 4]
adhikarṇyā somaṃ krīṇanti | [JB, 1, 199 5]
savanātsavanāt somam atirecayanti | [JB, 1, 199 6]
janadvatīṣu stuvanti | [JB, 1, 199 7]
sarvāṇi rūpāṇy anuśasyante | [JB, 1, 199 8]
yad adhikarṇyā somaṃ krīṇanti yajamāna enaṃ tena prajanayati | [JB, 1, 199 9]
yat savanātsavanāt somam atirecayanty adhvaryur enaṃ tena prajanayati | [JB, 1, 199 10]
yaj janadvatīṣu stuvanty udgātainaṃ tena prajanayati | [JB, 1, 199 11]
yat sarvāṇi rūpāṇy anuśasyante hotainaṃ tena prajanayati | [JB, 1, 199 12]
etāni vai ṣoḍaśinaḥ prajananāni | [JB, 1, 199 13]
pra prajayā paśubhir jāyate ya evaṃ veda | [JB, 1, 199 14]
{JB, 1, 200}
indraṃ vai haro 'tyaricyata | [JB, 1, 200 1]
sa devān abravīt kathaṃ mā haro nātiricyeteti | [JB, 1, 200 2]
taṃ viśve devā abruvan vayaṃ tvā harivatā mantreṇa stoṣyāmas tathā tvā haro nātirekṣyata iti | [JB, 1, 200 3]
taṃ viśve devā harivatā mantreṇāstuvan | [JB, 1, 200 4]
tato vā indraṃ haro nātyaricyata | [JB, 1, 200 5]
tad yaddharivatīṣu stuvantīndram eva taddharasā samardhayanti | [JB, 1, 200 6]
eṣā ha khalu vai yajamānasya nediṣṭhaṃ devatā yad indraḥ | [JB, 1, 200 7]
tad yaddharivatīṣu stuvanti yajamānam eva taddharasā tejasā samardhayanti | [JB, 1, 200 8]
sam asmā ṛdhyate ya evaṃ veda | [JB, 1, 200 9]
{JB, 1, 201}
praṣṭir iva ha khalu vā etat stotrāṇāṃ yat ṣoḍaśī | [JB, 1, 201 1]
yad vai praṣṭir aniyukto vahaty apa vā vai sa chinatti nir vā mārṣṭi | [JB, 1, 201 2]
antyena stotreṇa samastomo bhavati | [JB, 1, 201 3]
sa yathā praṣṭiṃ praṣṭiyugāya niyuñjyād evam evaitat pūrveṣu stotreṣu ṣoḍaśinam anuniyunakty anirmārgāya | [JB, 1, 201 4]
anākṣid iva ha khalu vā etat stotrāṇāṃ yat ṣoḍaśī | [JB, 1, 201 5]
antyena stotreṇa samastomo bhavaty anākṣittāyai | [JB, 1, 201 6]
jāmīva ha khalu vā etat stotrāṇāṃ yat ṣoḍaśī | [JB, 1, 201 7]
antyena stotreṇa samastomo bhavaty ajāmitāyai | [JB, 1, 201 8]
paśavo vā ukthāni | [JB, 1, 201 9]
vajraḥ ṣoḍaśī | [JB, 1, 201 10]
yad ukthānām antataḥ ṣoḍaśinā stuvanti vajreṇaiva tat paśūn parigṛhṇanty aparāvāpāya | [JB, 1, 201 11]
nāsya vittaṃ paropyate ya evaṃ veda | [JB, 1, 201 12]
{JB, 1, 202}
tad āhur nokthyaḥ ṣoḍaśī kārya iti | [JB, 1, 202 1]
paśavo vā ukthāni | [JB, 1, 202 2]
vajraḥ ṣoḍaśī | [JB, 1, 202 3]
vajraṃ paśuṣu vivartayet | [JB, 1, 202 4]
atirātra eva kāryaḥ | [JB, 1, 202 5]
āpo vai sarvasya śāntiḥ | [JB, 1, 202 6]
adbhir evainaṃ tacchamayanti | [JB, 1, 202 7]
yady abhicaraṇīyaḥ somaḥ syāddhiraṇmayaṃ vajraṃ bhṛṣṭimantaṃ kṛtvā yo ya eva karma kuryāt tasmai tasmā upapravartayet | [JB, 1, 202 8]
sa sa evāsmai vajraṃ praharati stṛtyai | [JB, 1, 202 9]
saṃsthite some nyañcaṃ droṇakalaśaṃ paryasya karambhamayān vā puruṣān kṛtvā haritānāṃ vā tṛṇānāṃ teṣāṃ nāmagrahaṃ grīvā apikṛnted idam aham amuṣya grīvā apikṛntāmīdam amuṣyedam amuṣyeti | [JB, 1, 202 10]
yāvatām eva nāmāni gṛhṇāti tāvatāṃ grīvā apikṛntati | [JB, 1, 202 11]
taṃ brahmaṇe dadāti | [JB, 1, 202 12]
brahma vai brahmā | [JB, 1, 202 13]
brahma vajraḥ | [JB, 1, 202 14]
brahmaṇy evaitad vajraṃ pratiṣṭhāpayati | [JB, 1, 202 15]
{JB, 1, 203}
indraś ca vai bṛhac ca samabhavatām | [JB, 1, 203 1]
tam indraṃ bṛhad ekayā tanvātyaricyata | [JB, 1, 203 2]
tasyā abibhed anayaiva mābhibhaviṣyatīti | [JB, 1, 203 3]
sa devān abravīt ṣoḍaśy ayaṃ yajñakratur astv iti | [JB, 1, 203 4]
tatheti | [JB, 1, 203 5]
sa ṣoḍaśy abhavat | [JB, 1, 203 6]
tat ṣoḍaśino janma | [JB, 1, 203 7]
ati śriyā dviṣantaṃ bhrātṛvyaṃ ricyate ya evaṃ veda gāyatrīṣu dvipadāsu bṛhatā ṣoḍaśinā tuṣṭuvānaḥ | [JB, 1, 203 8]
upa no haribhiḥ sutam ity etā vai gāyatryo dvipadāḥ | [JB, 1, 203 9]
indro vai vṛtram ajighāṃsat | [JB, 1, 203 10]
sa prajāpatim upādhāvaddhanāni vṛtram iti | [JB, 1, 203 11]
tasmā etām apaharasam anuṣṭubhaṃ prāyacchat | [JB, 1, 203 12]
tayā nāstṛṇuta | [JB, 1, 203 13]
sa yad astṛtvā vyanadat tan nānadam abhavat | [JB, 1, 203 14]
tan nānadasya nānadatvam | [JB, 1, 203 15]
tasmād āhur nānadaṃ ṣoḍaśisāma kāryaṃ na hi tenāstṛṇuteti | [JB, 1, 203 16]
taṃ punar upādhāvaddhanāny eva vṛtram iti | [JB, 1, 203 17]
tasmai saptānāṃ hotrāṇāṃ haro nirmāya prāyacchat | [JB, 1, 203 18]
tisrastisra eva hotrāyai | [JB, 1, 203 19]
sa ekaviṃśaḥ ṣoḍaśī samapadyata | [JB, 1, 203 20]
tenendro vṛtram ahan | [JB, 1, 203 21]
hanti dviṣantaṃ bhrātṛvyaṃ ya evaṃ veda | [JB, 1, 203 22]
ekaviṃśāyatano ha khalu vai ṣoḍaśī | [JB, 1, 203 23]
sapta vai hotrāḥ prātassavane vaṣaṭkurvanti sapta mādhyaṃdine savane sapta tṛtīyasavane | [JB, 1, 203 24]
atho yad evāsmai haro nirmāya prāyacchat | [JB, 1, 203 25]
{JB, 1, 204}
gaurīvitir vā etacchāktyo 'tiriktaṃ brahmaṇo 'paśyat | [JB, 1, 204 1]
tad gaurīvitam abhavat | [JB, 1, 204 2]
atiriktaṃ vā etad brahmaṇo yad gaurīvitam atiriktaḥ ṣoḍaśī stotrāṇām | [JB, 1, 204 3]
yad gaurīvitena ṣoḍaśinā stuvanty atirikta eva tad atiriktaṃ dadhati yajñasya salomatāyai | [JB, 1, 204 4]
aupoditir ha smāha gaupālayo viśālaṃ libujayābhyadhād anuṣṭubhi nānadam akrad gaurīvitena ṣoḍaśinam atuṣṭuvan na śriyā avapadyata iti | [JB, 1, 204 5]
na ha vai śriyā avapadyate ya evaṃ veda | [JB, 1, 204 6]
tad u śvastanavad api prajāyā upakﾱptam | [JB, 1, 204 7]
śakvarīṣu ṣoḍaśisāma kurvīta paśukāmaḥ | [JB, 1, 204 8]
vajro vai ṣoḍaśī | [JB, 1, 204 9]
paśavaḥ śakvaryaḥ | [JB, 1, 204 10]
vajreṇaiva paśuṃ spṛṇoti paśumān bhavati | [JB, 1, 204 11]
śakvarīṣu ṣoḍaśisāma kurvīta yaḥ kāmayeta vajrī syām iti | [JB, 1, 204 12]
vajro vai ṣoḍaśī | [JB, 1, 204 13]
vajraḥ śakvaryaḥ | [JB, 1, 204 14]
vajreṇaiva vajraṃ spṛṇoti vajrī bhavati | [JB, 1, 204 15]
virāṭsv annādyakāmaḥ ṣoḍaśisāma kurvīta | [JB, 1, 204 16]
vajro vai ṣoḍaśī | [JB, 1, 204 17]
annaṃ virāṭ | [JB, 1, 204 18]
vajreṇaivānnādyaṃ spṛṇoty atty annam annādo bhavati | [JB, 1, 204 19]
tās trayastriṃśadakṣarā bhavanti | [JB, 1, 204 20]
tato yāny ekaviṃśatiḥ pratiṣṭhā sā | [JB, 1, 204 21]
atha yāni dvādaśa prajananaṃ tat | [JB, 1, 204 22]
prati pratiṣṭhāyāṃ tiṣṭhati prajāyate no cāntaḥsthāyāṃ jīyate ya evaṃ veda | [JB, 1, 204 23]
{JB, 1, 205}
pra vo mahe mahe vṛdhe bharadhvam ity etā vai virājaḥ | [JB, 1, 205 1]
anuṣṭupsu ṣoḍaśisāma kurvīta yaḥ kāmayeta na mānyā vāg ativaded iti | [JB, 1, 205 2]
vajro vai ṣoḍaśī | [JB, 1, 205 3]
vāg anuṣṭup | [JB, 1, 205 4]
vajreṇaiva vācaṃ spṛṇoti nainam anyā vāg ativadati | [JB, 1, 205 5]
ā tiṣṭha vṛtrahan ratham ity etā vā anuṣṭubhaḥ | [JB, 1, 205 6]
athaitās tryakṣarā ekapadā bhavanti viṣṇoś chando bhurijaḥ śakvarya iti | [JB, 1, 205 7]
etābhir vā indro vṛtram ahann etābhiḥ śriyam āśnutauṣam eva | [JB, 1, 205 8]
dviṣantaṃ bhrātṛvyaṃ hanty oṣaṃ śriyam aśnute ya evaṃ veda | [JB, 1, 205 9]
hiraṇyaṃ saṃpradāyaṃ ṣoḍaśinā stuvanti | [JB, 1, 205 10]
ṣoḍaśinam eva taj jyotiṣmantaṃ kurvanti | [JB, 1, 205 11]
aśva upatiṣṭhate sāmyekṣyāya | [JB, 1, 205 12]
bhrātṛvyalokaṃ caivaiṣāṃ tad vidhamaṃs tiṣṭhati | [JB, 1, 205 13]
yasmāj jāto na paro 'nyo asti ya ā babhūva bhuvanāni viśvā prajāpatiḥ prajayā saṃrarāṇas trīṇi jyotīṃṣi sacate sa ṣoḍaśīti ṣoḍaśigraham avekṣate | [JB, 1, 205 14]
indraś ca samrāḍ varuṇaś ca rājā tau te bhakṣaṃ cakratur agra etaṃ tayor ahaṃ bhakṣam anubhakṣayāmi vāg juṣāṇā somasya tṛpyatv iti | [JB, 1, 205 15]
ekākṣaraṃ devānām avamam āsīt saptākṣaraṃ paramam | [JB, 1, 205 16]
navākṣaram asurāṇām avamam āsīt pañcadaśākṣaraṃ paramam | [JB, 1, 205 17]
te devā akāmayanta kanīyasā bhūyo 'surāṇāṃ vṛñjīmahīti | [JB, 1, 205 18]
ta ekākṣareṇa pañcadaśākṣaram avṛñjata dvyakṣareṇa caturdaśākṣaraṃ tryakṣareṇa trayodaśākṣaraṃ caturakṣareṇa dvādaśākṣaraṃ pañcākṣareṇaikādaśākṣaraṃ ṣaḍakṣareṇa daśākṣaraṃ saptākṣareṇa navākṣaram aṣṭābhir evāṣṭau | [JB, 1, 205 19]
evam eva kanīyasā jyāyo dviṣato bhrātṛvyasya vṛṅkte ya evaṃ veda | [JB, 1, 205 20]
{JB, 1, 206}
ahno 'surā nuttā rātriṃ prāviśan | [JB, 1, 206 1]
te devā etam anuṣṭupśīrṣāṇaṃ vajraṃ samabharan | [JB, 1, 206 2]
tenainān anvabhyavāyan | [JB, 1, 206 3]
vāg vā eṣā | [JB, 1, 206 4]
vācā jyotiṣānvabhyavāyan | [JB, 1, 206 5]
virāḍ vā eṣā | [JB, 1, 206 6]
virājā jyotiṣānvabhyavāyan | [JB, 1, 206 7]
na vai suyajña ivātirātraḥ | [JB, 1, 206 8]
tad yat pāntaṃ bhavati tenaiva yajñaḥ kriyate 'hnaś ca saṃlambo rātreś ca saṃtatyā avyavacchedāya | [JB, 1, 206 9]
yāni chandāṃsy ahar vahanti tāni rātriṃ vahanty eṣā gāyatry eṣā virāḍ eṣā kakub eṣānuṣṭup | [JB, 1, 206 10]
bṛhatīṣu stuvanti | [JB, 1, 206 11]
tena bṛhatībhyo na yanti | [JB, 1, 206 12]
tāsāṃ yad dvādaśākṣarāṇi padāni tena jagatībhyo na yanti | [JB, 1, 206 13]
triṣṭubhā vaṣaṭkaroti | [JB, 1, 206 14]
tena triṣṭubho na yanti | [JB, 1, 206 15]
tān saṃdhinābhipalāyanta āśvinenāsaṃheyam agamayan | [JB, 1, 206 16]
asaṃheyaṃ ha vai dviṣantaṃ bhrātṛvyaṃ gamayati ya evaṃ veda | [JB, 1, 206 17]
eṣā vā agniṣṭomasya sammā yad rātriḥ | [JB, 1, 206 18]
dvādaśa vā agniṣṭomasya stotrāṇi dvādaśa rātreḥ | [JB, 1, 206 19]
eṣā vā ukthyasya sammā yad rātriḥ | [JB, 1, 206 20]
trīṇy ukthāni tridevatyaḥ saṃdhiḥ | [JB, 1, 206 21]
eṣā vā agniṣṭomasya ca saṃvatsarasya ca sammā yad rātriḥ | [JB, 1, 206 22]
dvādaśa vā agniṣṭomasya stotrāṇi dvādaśa māsāḥ saṃvatsaraḥ | [JB, 1, 206 23]
rātryā tvāva trayodaśo māsa āpyate | [JB, 1, 206 24]
eṣā vai bradhnasya viṣṭapaṃ yad rātriḥ | [JB, 1, 206 25]
gacchati bradhnasya viṣṭapaṃ ya evaṃ veda | [JB, 1, 206 26]
{JB, 1, 207}
eṣa vāva sarvagāyatro yad atirātraḥ | [JB, 1, 207 1]
na vai rātryā ṛte 'har na rātrir ṛte 'hnaḥ | [JB, 1, 207 2]
naiṣāṃ lokānām eka ekaḥ | [JB, 1, 207 3]
ahorātre vā idaṃ sarvam ime lokā bhūtaṃ bhavyaṃ prajanayataḥ | [JB, 1, 207 4]
tad āhur na prathamaṃ yajamāno 'tirātreṇa yajeteti | [JB, 1, 207 5]
svaṃ ca hy atimanyate dvau ca yajñakratū | [JB, 1, 207 6]
brahma vā agniṣṭomaḥ | [JB, 1, 207 7]
brahma vai brāhmaṇasya svam | [JB, 1, 207 8]
agniṣṭomaṃ ca hy atimanyata ukthyaṃ ca ṣoḍaśinaṃ ca | [JB, 1, 207 9]
tad u vā āhur agniṣṭomamātraṃ vāvāgniṣṭomenābhijayaty ukthyamātram ukthyena ṣoḍaśimātraṃ ṣoḍaśinā | [JB, 1, 207 10]
rātryā tvāva sarvam avarunddha iti | [JB, 1, 207 11]
sa yo haivaṃ vidvān ekena yajñakratunā caturo yajñakratūn saṃtanoty āsya catvāro vīrā jāyante sarveṣu paśuṣu pratitiṣṭhati | [JB, 1, 207 12]
{JB, 1, 208}
ahno 'surā nuttā rātriṃ prāviśan | [JB, 1, 208 1]
te devā etāni sāmāny apaśyann etān paryāyān | [JB, 1, 208 2]
tair enān anvabhyavāyan | [JB, 1, 208 3]
tān paryāyam aghnan | [JB, 1, 208 4]
yat paryāyam aghnaṃs tat paryāyāṇāṃ paryāyatvam | [JB, 1, 208 5]
paryāyam eva dviṣantaṃ bhrātṛvyaṃ hanti ya evaṃ veda | [JB, 1, 208 6]
ye prathamarātreṇa channā āsaṃs tān prathamena paryāyeṇāghnan | [JB, 1, 208 7]
yat prathamasya paryāyasya prathamāni padāni punarādīni bhavanti ye prathamarātreṇa channā bhavanti tān eva tena ghnanti | [JB, 1, 208 8]
ye madhyarātreṇa channā āsaṃs tān madhyamena paryāyeṇāghnan | [JB, 1, 208 9]
yan madhyamasya paryāyasya madhyamāni padāni punarādīni bhavanti ye madhyarātreṇa channā bhavanti tān eva tena ghnanti | [JB, 1, 208 10]
ye 'pararātreṇa channā āsaṃs tān uttamena paryāyeṇāghnan | [JB, 1, 208 11]
yad uttamasya paryāyasyottamāni padāni punarādīni bhavanti ye 'pararātreṇa channā bhavanti tān eva tena ghnanti | [JB, 1, 208 12]
punarabhighātaṃ vāvaināṃs tad aghnan | [JB, 1, 208 13]
yathā vai hatvā punar hanyāt tādṛk tat | [JB, 1, 208 14]
punarabhighātam eva dviṣantaṃ bhrātṛvyaṃ hanti ya evaṃ veda | [JB, 1, 208 15]
{JB, 1, 209}
śarvarī vai nāma rātriḥ | [JB, 1, 209 1]
te devā abruvann api vai naś śarvaryām abhūd iti | [JB, 1, 209 2]
tad evāpiśarvarāṇām apiśarvaratvam | [JB, 1, 209 3]
api ha vā asya śarvaryāṃ bhavati ya evaṃ veda | [JB, 1, 209 4]
asureṣu vā idam agra āsīt | [JB, 1, 209 5]
tad devā abhijityābruvan kena nv ahorātre upariṣṭāt saṃdadhyāmeti | [JB, 1, 209 6]
ta etad rāthantaraṃ saṃdhim apaśyan | [JB, 1, 209 7]
tenāhorātre upariṣṭāt samadadhuḥ | [JB, 1, 209 8]
yat samadadhus tat saṃdheḥ saṃdhitvam | [JB, 1, 209 9]
āśvinaṃ ha khalu vai saṃdher uktham | [JB, 1, 209 10]
mahati rātre saṃdhinā stuvanti | [JB, 1, 209 11]
ā sūryasyodetor āśvinam anuśasyate | [JB, 1, 209 12]
ahorātrayor eva saṃtatyā ahorātrayoḥ samārambhāya | [JB, 1, 209 13]
ahorātre devā abhijitya te vajram eva paridhim akurvata paśūnāṃ guptyā asurāṇām anabhyavacārāya | [JB, 1, 209 14]
tad yad etā uṣṇiho 'ntataḥ kriyante vajro vā uṣṇiho vajreṇaiva tat paśūn parigṛhṇanty aparāvāpāya | [JB, 1, 209 15]
nāsya vittaṃ paropyate ya evaṃ veda | [JB, 1, 209 16]
{JB, 1, 210}
asureṣu vā idam agra āsīt | [JB, 1, 210 1]
tad devā abhijityābruvan vīdaṃ bhajāmahā iti | [JB, 1, 210 2]
tasya vibhāge na samapādayan | [JB, 1, 210 3]
te 'bruvann ājim asyāyāmeti | [JB, 1, 210 4]
ta ājim āyan | [JB, 1, 210 5]
agneḥ prathamo ratha āsīd athoṣaso 'thāśvinoḥ | [JB, 1, 210 6]
tāv aśvināv aśvī aśvyām atyakurutām | [JB, 1, 210 7]
tau dravantāv agniḥ paryudatiṣṭhat | [JB, 1, 210 8]
tāv abrūtām ati nau sṛjasveti | [JB, 1, 210 9]
nety abravīd anu mābhajatam iti | [JB, 1, 210 10]
tṛtīyaṃ ta ity abrūtām āvābhyāṃ tv evākhyāyatād iti | [JB, 1, 210 11]
tatheti tāv atyārjata | [JB, 1, 210 12]
tau dravantāv uṣāḥ paryudatiṣṭhat | [JB, 1, 210 13]
tāv abrūtām ati nau sṛjasveti | [JB, 1, 210 14]
nety abravīd anu mābhajatam iti | [JB, 1, 210 15]
tṛtīyaṃ ta ity abrūtām āvābhyāṃ tv evākhyāyatād iti | [JB, 1, 210 16]
tatheti tāv atyārjata | [JB, 1, 210 17]
tāv udajayatām | [JB, 1, 210 18]
sa ya evam etām aśvinor ujjitiṃ veda yatra kāmayata ud iha jayeyam ity ut tatra jayati | [JB, 1, 210 19]
ya u evaitām agneś coṣasaś cānvābhaktiṃ veda yatra kāmayate 'nvābhakta iha syām ity anvābhaktas tatra bhavati | [JB, 1, 210 20]
tasmān nānādevatyāsu stuvanty athāśvinam ity evākhyāyate | [JB, 1, 210 21]
vārevṛtaṃ hi tat tayoḥ | [JB, 1, 210 22]
{JB, 1, 211}
ahorātrayor vai devāsurā adhisaṃyattā āsan | [JB, 1, 211 1]
te devā ahar abhyajayan | [JB, 1, 211 2]
athāsurā ṛcaṃ ca rātriṃ ca prāviśan | [JB, 1, 211 3]
te devā abruvann ardhino vā asya bhuvanasyābhūma | [JB, 1, 211 4]
kathaṃ satrā rātrim abhijayema | [JB, 1, 211 5]
ratnair anvabhyavāyāmeti | [JB, 1, 211 6]
tava chandasety agnim abruvan | [JB, 1, 211 7]
tava stomenetīndram | [JB, 1, 211 8]
tava sampadeti prajāpatim | [JB, 1, 211 9]
yuṣmākam āyataneneti viśvān devān | [JB, 1, 211 10]
yad agnim abruvaṃs tava chandaseti tasmād gāyatrīṣu stuvanti | [JB, 1, 211 11]
yad indram abruvaṃs tava stomeneti tasmāt pañcadaśaḥ stomo rātreḥ | [JB, 1, 211 12]
yat prajāpatim abruvaṃs tava sampadeti tasmād anuṣṭubhaṃ sampadyate | [JB, 1, 211 13]
yad viśvān devān abruvan yuṣmākam āyataneneti tasmāj jagatyo 'nuśasyante | [JB, 1, 211 14]
tān saṃdhinābhipalāyanta | [JB, 1, 211 15]
āśvinenāsaṃheyam agamayan | [JB, 1, 211 16]
asaṃheyaṃ ha vai dviṣantaṃ bhrātṛvyaṃ gamayati ya evaṃ veda | [JB, 1, 211 17]
{JB, 1, 212}
ahorātrābhyāṃ vai devā asurān nirhṛtya tāṃs trivṛtaiva vajreṇābhinyadadhuḥ | [JB, 1, 212 1]
ime vai lokās trivṛtaḥ | [JB, 1, 212 2]
ebhir evaināṃs tal lokair abhinyadadhuḥ | [JB, 1, 212 3]
tasmād āhur naiva tāvad asurā anvābhavitāro yāvad ime lokā bhavitāra iti | [JB, 1, 212 4]
ebhir hi lokair abhinihitāḥ | [JB, 1, 212 5]
eṣā vā agniṣṭomasya ca saṃvatsarasya ca sammā yad rātriḥ | [JB, 1, 212 6]
caturviṃśatyardhamāsaḥ saṃvatsaraś caturviṃśatī rātryā ukthāmadāni | [JB, 1, 212 7]
trīṇi savanāni trayaḥ paryāyāḥ | [JB, 1, 212 8]
rātrim eva tat triṣavaṇāṃ kurvanti | [JB, 1, 212 9]
atho enāṃ tad ahna iva samutkalpayanti | [JB, 1, 212 10]
ahorātre devā abhijitya te 'mum ādityaṃ savanair eva pratyañcam anayan | [JB, 1, 212 11]
taṃ paryāyaiḥ punaḥ prāñcam | [JB, 1, 212 12]
tam āśvinena purastād udastabhnuvan | [JB, 1, 212 13]
tasmād āhur nodite sūrya āśvinam anuśasyam iti | [JB, 1, 212 14]
vi hainam iṅgayati | [JB, 1, 212 15]
sa ya etad evaṃ veda nīto 'sya savanair asāv ādityaḥ pratyaṅ bhavaty ānītaḥ punaḥ paryāyaiḥ prāṅ uttabdhaḥ purastād āśvinena | [JB, 1, 212 16]
ubhe asyāhorātre spṛte avaruddhe bhavato bhogāyāsmā ādityaḥ ketūṃś carati | [JB, 1, 212 17]
{JB, 1, 213}
athaiṣa rāthantaraḥ saṃdhir bhavati | [JB, 1, 213 1]
prajāpatir uṣasaṃ svāṃ duhitaraṃ bṛhaspataye prāyacchat | [JB, 1, 213 2]
tasyā etat sahasram āśvinaṃ vahatum anvākarot | [JB, 1, 213 3]
sa devān abravīd iyam eva mama yuṣmākam etad itarad iti | [JB, 1, 213 4]
tasmād yad anṛśaṃso jāyāṃ vindate vy eva vahatum ādiśati | [JB, 1, 213 5]
te devā abruvan vīdaṃ bhajāmahā iti | [JB, 1, 213 6]
tasya vibhāge na samapādayan | [JB, 1, 213 7]
te 'bruvann ājim asyāyāmeti | [JB, 1, 213 8]
ta ājim āyan | [JB, 1, 213 9]
agneḥ prathamo ratha āsīd athoṣaso 'thāśvinoḥ | [JB, 1, 213 10]
tāv aśvināv aśvī aśvyām atyakurutām | [JB, 1, 213 11]
tau devā abruvan vāro 'yaṃ vām atha naḥ sahāstv iti | [JB, 1, 213 12]
tasmān nānādevatyāsu stuvanty athāśvinam ity ākhyāyate | [JB, 1, 213 13]
agnaye prathamāya stuvanty athoṣase 'thāśvibhyām | [JB, 1, 213 14]
evaṃ hy eṣām etā ujjitayaḥ | [JB, 1, 213 15]
ekaṃ sāma dve chandasī | [JB, 1, 213 16]
dvipadam eva tac catuṣpātsu paśuṣv adhyūhati | [JB, 1, 213 17]
tasmād dvipāc catuṣpadaḥ paśūn adhitiṣṭhati | [JB, 1, 213 18]
anudite sūrye paridadhyād yaṃ kāmayeta pāpīyān syād iti | [JB, 1, 213 19]
pāpīyān eva bhavati | [JB, 1, 213 20]
vyuṣite paridadhyād yaṃ kāmayeta nārvāṅ na paraḥ syād iti | [JB, 1, 213 21]
naivārvāṅ na paro bhavati | [JB, 1, 213 22]
bahuvarṣī ha tu parjanyo bhavati | [JB, 1, 213 23]
udite paridadhyād yaṃ kāmayeta śreyān syād rucam aśnuvīteti | [JB, 1, 213 24]
śreyān eva bhavati rucam aśnute | [JB, 1, 213 25]
{JB, 1, 214}
pāntam ā vo andhasa ity andhasvatīr bhavanti | [JB, 1, 214 1]
ahar vā andhaḥ | [JB, 1, 214 2]
rātriḥ pāntam | [JB, 1, 214 3]
ahorātrayor eva saṃtatyā ahorātrayoḥ samārambhāya | [JB, 1, 214 4]
tāsv okonidhanaṃ vaitahavyam | [JB, 1, 214 5]
okonidhanena vai vaitahavyena devā asurān okasa okaso 'nudanta | [JB, 1, 214 6]
okasa okasa eva dviṣantaṃ bhrātṛvyaṃ nudate ya evaṃ veda | [JB, 1, 214 7]
prāṇā ha khalu vā okāḥ | [JB, 1, 214 8]
prāṇān evaitad dviṣato bhrātṛvyasya vṛṅkte prāṇān ātman dhatte | [JB, 1, 214 9]
tad āhuḥ preva vā ete 'smāl lokāc cyavante ye 'tirātram upayantīti | [JB, 1, 214 10]
tad yad okonidhanaṃ bhavaty ayaṃ vai lokaḥ puruṣasyauko 'sminn evaital loke pratitiṣṭhanti | [JB, 1, 214 11]
vītahavya āśrāyaso jyog aparuddhaś caran so 'kāmayatāva sva okasi gaccheyam iti | [JB, 1, 214 12]
sa etat sāmāpaśyat | [JB, 1, 214 13]
tenāstuta | [JB, 1, 214 14]
sa okā ity eva nidhanam upait | [JB, 1, 214 15]
tato vai so 'va sva okasy agacchat | [JB, 1, 214 16]
tad etat kāmasani sāma | [JB, 1, 214 17]
etaṃ vai sa kāmam akāmayata | [JB, 1, 214 18]
so 'smai kāmaḥ samārdhyata | [JB, 1, 214 19]
yatkāma evaitena sāmnā stute sam asmai sa kāma ṛdhyate | [JB, 1, 214 20]
tad u śrīr eva rājyam | [JB, 1, 214 21]
rājyaṃ vai sa tad agacchat | [JB, 1, 214 22]
aśnute śriyaṃ gacchati rājyaṃ ya evaṃ veda | [JB, 1, 214 23]
yad u vītahavya āśrāyaso 'paśyat tasmād okonidhanaṃ vaitahavyam ity ākhyāyate | [JB, 1, 214 24]
{JB, 1, 215}
pra va indrāya mādanam iti madvatīr bhavanti | [JB, 1, 215 1]
raso vai madaḥ | [JB, 1, 215 2]
dhītevaiṣā yad rātriḥ pīḍiteva | [JB, 1, 215 3]
nābhiṣunvanti | [JB, 1, 215 4]
yad evādas tṛtīyasavanād ṛjīṣam atirecayanti tenāsyāṃ caranti | [JB, 1, 215 5]
tad yad etā madvatīr bhavanti rasam evāsyām etad dadhaty aivainām etena pyāyayanti | [JB, 1, 215 6]
tāsu śāktyam | [JB, 1, 215 7]
śāktyena vai śāktyāḥ paśūn avārundhata | [JB, 1, 215 8]
tacchāktyasya śāktyatvam | [JB, 1, 215 9]
tad etat paśavyaṃ sāma | [JB, 1, 215 10]
ava paśūn runddhe bahupaśur bhavati ya evaṃ veda | [JB, 1, 215 11]
śāktyā annādyakāmās tapo 'tapyanta | [JB, 1, 215 12]
ta etat sāmāpaśyan | [JB, 1, 215 13]
tenāstuvata | [JB, 1, 215 14]
tato vai te 'nnādyam avārundhata | [JB, 1, 215 15]
tasya vā etasyāsti yathaiva gaurīvitasyaivam | [JB, 1, 215 16]
annaṃ vai gaurīvitam | [JB, 1, 215 17]
annam u vai śvastanam | [JB, 1, 215 18]
annam u ha vā idaṃ sarvam atiririce | [JB, 1, 215 19]
atiriktevaiṣā yad rātriḥ | [JB, 1, 215 20]
atirikta eva tad atiriktaṃ rātryām annādyaṃ dadhati | [JB, 1, 215 21]
tat svāraṃ bhavati | [JB, 1, 215 22]
prāṇo vai svaraḥ | [JB, 1, 215 23]
annam u vai prāṇaḥ | [JB, 1, 215 24]
tad etad abhipūrvasyaivānnādyasyāvaruddhiḥ sāma | [JB, 1, 215 25]
avānnādyaṃ runddhe 'nnādaś śreṣṭhaḥ svānāṃ bhavati ya evaṃ veda | [JB, 1, 215 26]
yad u śāktyā apaśyaṃs tasmāc chāktyam ity ākhyāyate | [JB, 1, 215 27]
{JB, 1, 216}
vayam u tvā tadidarthā iti kāṇvam | [JB, 1, 216 1]
kaṇvo vai nārṣado jyog apratiṣṭhitaś caran so 'kāmayata pratitiṣṭheyam iti | [JB, 1, 216 2]
sa etat sāmāpaśyat | [JB, 1, 216 3]
tenāstuta | [JB, 1, 216 4]
sa rantāyā ity eva nidhanam upait | [JB, 1, 216 5]
arata iva vā eṣa bhavati yo na pratitiṣṭhati | [JB, 1, 216 6]
leleva vai rātriḥ | [JB, 1, 216 7]
ratir vā eṣā | [JB, 1, 216 8]
tato vai sa pratyatiṣṭhat | [JB, 1, 216 9]
tad etat pratiṣṭhā sāma | [JB, 1, 216 10]
pratitiṣṭhati ya evaṃ veda | [JB, 1, 216 11]
yad u kaṇvo nārṣado 'paśyat tasmāt kāṇvam ity ākhyāyate | [JB, 1, 216 12]
indrāya madvane sutam iti madvatīr bhavanti | [JB, 1, 216 13]
raso vai madaḥ | [JB, 1, 216 14]
dhītevaiṣā yad rātriḥ pīḍiteva | [JB, 1, 216 15]
nābhiṣunvanti | [JB, 1, 216 16]
yad evādas tṛtīyasavanād ṛjīṣam atirecayanti tenāsyāṃ caranti | [JB, 1, 216 17]
tad yad etā madvatīr bhavanti rasam evāsyām etad dadhaty aivainām etena pyāyayanti | [JB, 1, 216 18]
{JB, 1, 217}
tāsu śrautakakṣam | [JB, 1, 217 1]
śrutakakṣaḥ kākṣīvataḥ paśukāmas tapo 'tapyata | [JB, 1, 217 2]
sa etat sāmāpaśyat | [JB, 1, 217 3]
tenāstuta | [JB, 1, 217 4]
sa etām iḍām upait | [JB, 1, 217 5]
paśavo vā iḍā | [JB, 1, 217 6]
tato vai sa paśūn avārunddha | [JB, 1, 217 7]
tad etat paśavyaṃ sāma | [JB, 1, 217 8]
ava paśūn runddhe bahupaśur bhavati ya evaṃ veda | [JB, 1, 217 9]
tat punarnitunnaṃ chando bhavati | [JB, 1, 217 10]
yatra yatra vai devāś chandasāṃ rasam anvavindaṃs tat punarnitunnam akurvaṃs tat punar abhyāghnan | [JB, 1, 217 11]
dhītevaiṣā yad rātriḥ | [JB, 1, 217 12]
tad yat punarnitunnaṃ chando bhavati rasam evāsyām etad dadhati rasasyaivaiṣānuvṛttiḥ | [JB, 1, 217 13]
yad u śrutakakṣaḥ kākṣīvato 'paśyat tasmāc chrautakakṣam ity ākhyāyate | [JB, 1, 217 14]
tad aiḍam acchāvākasāma bhavati | [JB, 1, 217 15]
paśavo vā iḍā | [JB, 1, 217 16]
paśuṣv evaitat pratitiṣṭhati | [JB, 1, 217 17]
{JB, 1, 218}
ayaṃ ta indra soma iti punaḥproktir ha vā eṣā haviṣaḥ | [JB, 1, 218 1]
ayaṃ nu te 'paro yajña iti ha vā etad indrāya prāhuḥ | [JB, 1, 218 2]
dvitīyaṃ hy etaddhaviḥ kriyate yad rātriḥ | [JB, 1, 218 3]
tāsv aurdhvasadmanam | [JB, 1, 218 4]
aurdhvasadmanena vai devā eṣu lokeṣūrdhvā asīdan | [JB, 1, 218 5]
yad eṣu lokeṣūrdhvā asīdaṃs tad aurdhvasadmanasyaurdhvasadmanatvam | [JB, 1, 218 6]
tad etat svargyaṃ sāma | [JB, 1, 218 7]
ūrdhva evaitena svarge loke sīdati ya evaṃ veda | [JB, 1, 218 8]
aurdhvasadmanena vai devā asurāṇāṃ suvṛktibhir iti paśūn avṛñjata nṛmādanam iti vajraṃ prāharan bhareṣv ā iti svargaṃ lokam ārohan | [JB, 1, 218 9]
aurdhvasadmanenaiva dviṣato bhrātṛvyasya suvṛktibhir ity eva paśūn vṛṅkte nṛmādanam iti vajraṃ praharati bhareṣv ā iti svargaṃ lokam ārohati | [JB, 1, 218 10]
tāny āhur nānopetyāni | [JB, 1, 218 11]
nāneva vā ime lokā eṣāṃ lokānāṃ vidhṛtyā iti | [JB, 1, 218 12]
suvṛktibhir iti vā ayaṃ loko nṛmādanam ity antarikṣaṃ bhareṣv ā ity asau | [JB, 1, 218 13]
tasmān nānopetyāny eṣāṃ lokānāṃ vidhṛtyai | [JB, 1, 218 14]
{JB, 1, 219}
tad u hovāca jānaśruteyo vīryaṃ vā etat sāmno yan nidhanam | [JB, 1, 219 1]
tad vikṣubhnuyus tad viyuñjyur yan nānopeyuḥ | [JB, 1, 219 2]
sārdham evopetyāni sāmnaḥ savīryatvāyeti | [JB, 1, 219 3]
tāni caturakṣarāṇi bhavanti | [JB, 1, 219 4]
yāś catasro diśo 'smin loke tāsu sarvāsu pratitiṣṭhāma | [JB, 1, 219 5]
yāś catasro diśo 'ntarikṣe tāsu sarvāsu pratitiṣṭhāma | [JB, 1, 219 6]
yāś catasro 'muṣmin loke tāsu sarvāsu pratitiṣṭhāmeti | [JB, 1, 219 7]
aurdhvasadmanena ha khalu vai rātriḥ pṛṣṭhinī | [JB, 1, 219 8]
idaṃ vai rathantaram | [JB, 1, 219 9]
antarikṣaṃ vāmadevyam | [JB, 1, 219 10]
ada eva bṛhat | [JB, 1, 219 11]
ya u ha vā eṣāṃ lokānāṃ śreṣṭhās te pṛṣṭhāni | [JB, 1, 219 12]
teṣām eko bhavati ya evaṃ veda | [JB, 1, 219 13]
prajāpatir ha khalu vā ūrdhvasadma | [JB, 1, 219 14]
aśnute prajāpatitāṃ ya evaṃ veda | [JB, 1, 219 15]
{JB, 1, 220}
ā tū na indra kṣumantam iti vaiṇavam | [JB, 1, 220 1]
veṇur vai vaiśvāmitro 'kāmayatāgryo mukhyo brahmavarcasī syām iti | [JB, 1, 220 2]
sa etat sāmāpaśyat | [JB, 1, 220 3]
tenāstuta | [JB, 1, 220 4]
tato vai so 'gryo mukhyo brahmavarcasy abhavat | [JB, 1, 220 5]
agryo mukhyo brahmavarcasī bhavati ya evaṃ veda | [JB, 1, 220 6]
yad u veṇur vaiśvāmitro 'paśyat tasmād vaiṇavam ity ākhyāyate | [JB, 1, 220 7]
tad v evācakṣata āpālam iti | [JB, 1, 220 8]
apālā ha vā ātreyī tilakāvārucchvāsā pāpy āsa | [JB, 1, 220 9]
sākāmayatāpa pāpaṃ varṇaṃ hanīyeti | [JB, 1, 220 10]
saitat sāmāpaśyat | [JB, 1, 220 11]
tenāstuta | [JB, 1, 220 12]
sā tīrtham abhyavayatī somāṃśum avindat | [JB, 1, 220 13]
taṃ samakhādat | [JB, 1, 220 14]
tasyai ha grāvāṇa iva dantā ūduḥ | [JB, 1, 220 15]
sa indra ādravad grāvāṇo vai vadantīti | [JB, 1, 220 16]
sābhivyāharat | [JB, 1, 220 17]
kanyā vār avāyatī somam api srutāvidad astaṃ bharanty abravīd indrāya sunavai tvā śakrāya sunavai tveti | [JB, 1, 220 18]
asyai vā idaṃ grāvāṇa iva dantā vadantīti viditvendraḥ parāṅ āvartata | [JB, 1, 220 19]
tam abravīt | [JB, 1, 220 20]
asau ya eṣi vīrako gṛhaṃ gṛhaṃ vicākaśad imaṃ jambhasutaṃ piba dhānāvantaṃ karambhiṇam apūpavantam ukthinam iti | [JB, 1, 220 21]
anādriyamāṇa evait | [JB, 1, 220 22]
tam abravīt | [JB, 1, 220 23]
ā cana tvā cikitsāmo 'dhi cana tvā nemasīti | [JB, 1, 220 24]
purā mā sarvayarcā parāstautīty apaparyāvartata | [JB, 1, 220 25]
śanair iva śanakair ivendrāyendo pari sravety evāsyai mukhāt somaṃ niradhayat | [JB, 1, 220 26]
somapītha iva ha vā asya sa bhavati ya evaṃ vidvān striyai mukham upajighrati | [JB, 1, 220 27]
{JB, 1, 221}
tām abravīd apāle kiṃkāmāsīti | [JB, 1, 221 1]
sābravīt | [JB, 1, 221 2]
imāni trīṇi viṣṭapā tānīndra vi rohaya śiras tatasyorvarām ād idaṃ ma upodare sarvā tā romaśā kṛdhīti | [JB, 1, 221 3]
khalatir hāsyai pitāsa | [JB, 1, 221 4]
taṃ hākhalatiṃ cakāra | [JB, 1, 221 5]
urvarā hāsya na jajñe | [JB, 1, 221 6]
so ha jajñe | [JB, 1, 221 7]
upasthe hāsyai romāṇi nāsuḥ | [JB, 1, 221 8]
tāny u ha jajñire | [JB, 1, 221 9]
tāṃ khe rathasyātyavṛhat | [JB, 1, 221 10]
sā godhābhavat | [JB, 1, 221 11]
tāṃ khe 'naso 'tyavṛhat | [JB, 1, 221 12]
sā kṛkalāsy abhavat | [JB, 1, 221 13]
tāṃ khe yugasyātyavṛhat | [JB, 1, 221 14]
sā saṃśliṣṭikābhavat | [JB, 1, 221 15]
tad eṣābhyanūcyate | [JB, 1, 221 16]
khe rathasya khe 'nasaḥ khe yugasya śatakrato 'pālām indra triṣ pūtvy akṛṇoḥ sūryatvacam iti | [JB, 1, 221 17]
tasyai ha yat kalyāṇatamaṃ rūpāṇāṃ tad rūpam āsa | [JB, 1, 221 18]
tad etat kāmasani sāma | [JB, 1, 221 19]
etaṃ vai sā kāmam akāmayata | [JB, 1, 221 20]
so 'syai kāmaḥ samārdhyata | [JB, 1, 221 21]
yatkāma evaitena sāmnā stute sam asmai sa kāma ṛdhyate | [JB, 1, 221 22]
yad v apālātreyy apaśyat tasmād āpālam ity ākhyāyate | [JB, 1, 221 23]
{JB, 1, 222}
abhi tvā vṛṣabhā suta ity ārṣabham | [JB, 1, 222 1]
indro vā akāmayatarṣabhaḥ sarvāsāṃ prajānāṃ syām ṛṣabhatāṃ gaccheyam iti | [JB, 1, 222 2]
sa etat sāmāpaśyat | [JB, 1, 222 3]
tenāstuta | [JB, 1, 222 4]
tato vai sa ṛṣabhaḥ sarvāsāṃ prajānām abhavad ṛṣabhatām agacchat | [JB, 1, 222 5]
tad evārṣabhasyārṣabhatvam | [JB, 1, 222 6]
ṛṣabha eva svānāṃ bhavaty ṛṣabhatāṃ gacchati ya evaṃ veda | [JB, 1, 222 7]
tad v evācakṣate daivodāsam iti | [JB, 1, 222 8]
divodāso vai vādhryaśvir akāmayatobhayaṃ brahma ca kṣatraṃ cāvarundhīya rājā sann ṛṣiḥ syām iti | [JB, 1, 222 9]
sa etat sāmāpaśyat | [JB, 1, 222 10]
tenāstuta | [JB, 1, 222 11]
tato vai sa ubhayaṃ brahma ca kṣatraṃ cāvārunddha rājā sann ṛṣir abhavat | [JB, 1, 222 12]
ubhayam eva brahma ca kṣatraṃ cāvarunddhe rājā sann ṛṣir bhavati ya evaṃ veda | [JB, 1, 222 13]
yad u divodāso vādhryaśvir apaśyat tasmād daivodāsam ity ākhyāyate | [JB, 1, 222 14]
{JB, 1, 223}
idaṃ vaso sutam andha iti gāram | [JB, 1, 223 1]
devebhyo vā asurā garān prāgiran | [JB, 1, 223 2]
tān avidvāṃso 'girann annam eva manyamānāḥ | [JB, 1, 223 3]
te garagiro 'manyanta | [JB, 1, 223 4]
te 'kāmayantāpemān garān gīrṇān hanīmahīti | [JB, 1, 223 5]
ta etat sāmāpaśyan | [JB, 1, 223 6]
tenāstuvata | [JB, 1, 223 7]
tenemān garān gīrṇān apāghnata | [JB, 1, 223 8]
ta eveme garayo 'bhavan | [JB, 1, 223 9]
tad yad garān gīrṇān apāghnata tad eva gārasya gāratvam | [JB, 1, 223 10]
sa yo garagīr manyetāpratigṛhyasya pratigṛhyānāśyānnasyānnam aśitvā sa etena stuvīta | [JB, 1, 223 11]
apa haiva taṃ garaṃ gīrṇaṃ hate | [JB, 1, 223 12]
yad enena kiṃ ca pāpaṃ kṛtaṃ bhavati tad apahate | [JB, 1, 223 13]
tad aiḍam acchāvākasāma bhavati | [JB, 1, 223 14]
paśavo vā iḍā | [JB, 1, 223 15]
paśuṣv evaitat pratitiṣṭhati | [JB, 1, 223 16]
{JB, 1, 224}
idaṃ hy anv ojaseti ghṛtaścunnidhanam | [JB, 1, 224 1]
ghṛtaścutā ca vai madhuścutā ca devā yatra yatraiṣāṃ yajñasyopādasyat tat tad āpyāyayanta | [JB, 1, 224 2]
tat tasmād āhuḥ somasyevāṃśur āpyāyasveti | [JB, 1, 224 3]
upadastevaiṣā yad rātriḥ | [JB, 1, 224 4]
tad yad ghṛtaścunnidhanaṃ bhavaty aivainam etena pyāyayanti | [JB, 1, 224 5]
ghṛtaścuc ca vai madhuścuc cāṅgirasāv aṅgirasāṃ svargaṃ lokaṃ yatām ahīyetām | [JB, 1, 224 6]
tāv akāmayetām anūtpateva svargaṃ lokam iti | [JB, 1, 224 7]
tau tapo 'tapyetām | [JB, 1, 224 8]
tāv ete sāmanī apaśyatām | [JB, 1, 224 9]
tābhyām astuvātām | [JB, 1, 224 10]
tau stutvaiva ghṛtaścute madhuścuta ity eva svargaṃ lokam anūdapatatām | [JB, 1, 224 11]
anto vai payasāṃ ghṛtam antaḥ svargo lokānām | [JB, 1, 224 12]
anto vai rasānāṃ madhv antaḥ svargo lokānām | [JB, 1, 224 13]
antyābhyāṃ vāva tau tat sāmabhyām antyaṃ svargaṃ lokam āśnuvātām | [JB, 1, 224 14]
antyābhyām evaitat sāmabhyām antyaṃ svargaṃ lokam aśnute ya evaṃ veda | [JB, 1, 224 15]
paśavo ha khalu vai ghṛtaścutaḥ | [JB, 1, 224 16]
paśavo madhuścutaḥ | [JB, 1, 224 17]
paśūn vāva tau tad etābhyām avārundhātām | [JB, 1, 224 18]
tair u paśubhir iṣṭvā svargam eva lokam agacchatām | [JB, 1, 224 19]
te ete paśavye svargye sāmanī | [JB, 1, 224 20]
ava paśūn runddhe gacchati svargaṃ lokaṃ ya evaṃ veda | [JB, 1, 224 21]
{JB, 1, 225}
yajñastanau vā ete sāmanī | [JB, 1, 225 1]
etābhyāṃ vā indro yajñaṃ sarvān kāmān adugdha | [JB, 1, 225 2]
duhe ha vai yajñaṃ sarvān kāmān ya evaṃ veda | [JB, 1, 225 3]
yajurnidhanaṃ vā etayor anyatarat sāmanidhanam anyatarat | [JB, 1, 225 4]
tad yad ghṛtaścunnidhanaṃ tad yajurnidhanam | [JB, 1, 225 5]
atha yan madhuścunnidhanaṃ tat sāmanidhanam | [JB, 1, 225 6]
yā yajuṣaś ca sāmnaś carddhir ṛdhnoti tām ṛddhim āpnoti tān kāmān ya evaṃ veda | [JB, 1, 225 7]
tad āhur yad ājyena divā caranty atha kenaiṣāṃ rātrir ājyavatī bhavatīti | [JB, 1, 225 8]
ghṛtaścunnidhaneneti brūyāt | [JB, 1, 225 9]
etena ha vai rātrir ājyavatī bhavati | [JB, 1, 225 10]
yad u ghṛtaścuc ca madhuścuc cāṅgirasāv apaśyatāṃ tasmād evam ākhyāyate | [JB, 1, 225 11]
{JB, 1, 226}
atha maidhātitham | [JB, 1, 226 1]
kāṇvāyanāḥ sattrād utthāyāyanta āyuñjānās te hodgathā iti kimudvatyaitaddhanvām urvārubahupravṛttaṃ śayānam upeyuḥ | [JB, 1, 226 2]
te 'kāmayantemān eva paśūn bhūtān utsṛjemahīti | [JB, 1, 226 3]
sa etan medhātithiḥ kāṇvaḥ sāmāpaśyat | [JB, 1, 226 4]
tenopanyaṣīdan | [JB, 1, 226 5]
ā tv etā ni ṣīdatendram abhi pra gāyata | [JB, 1, 226 6.1]
sakhāyaḥ stomavāhasaḥ | [JB, 1, 226 6.2]
purūtamaṃ purūṇām īśānaṃ vāryāṇām | [JB, 1, 226 6.3]
indraṃ some sacā sute | [JB, 1, 226 6.4]
sa ghā no yoga ā bhuvat sa rāye sa purandhyām iti | [JB, 1, 226 6.5]
paśavo vai rayiḥ | [JB, 1, 226 7]
tato vai te tān paśūn bhūtān udasṛjanta | [JB, 1, 226 8]
hiṃkāreṇa haivainān utsasṛjire | [JB, 1, 226 9]
te haite 'tra paścād urvārupṛśnaya iti paśavaḥ | [JB, 1, 226 10]
tad etat paśūnām utsṛṣṭiḥ sāma | [JB, 1, 226 11]
ava paśūn runddhe bahupaśur bhavati ya evaṃ veda | [JB, 1, 226 12]
yad u medhātithiḥ kāṇvo 'paśyat tasmān maidhātitham ity ākhyāyate | [JB, 1, 226 13]
{JB, 1, 227}
atha saumedham | [JB, 1, 227 1]
devā vā asurān hatvāpūtā ivāmedhyā amanyanta | [JB, 1, 227 2]
te 'kāmayanta pūtā medhyāḥ syāmeti | [JB, 1, 227 3]
ta etat sāmāpaśyan | [JB, 1, 227 4]
tenāstuvata | [JB, 1, 227 5]
tato vai te pūtā medhyā abhavan | [JB, 1, 227 6]
te 'bruvan sumedhyā vā abhūmeti | [JB, 1, 227 7]
tad eva saumedhasya saumedhatvam | [JB, 1, 227 8]
pūto medhyo bhavati ya evaṃ veda | [JB, 1, 227 9]
tad v evācakṣate paurvatitham iti | [JB, 1, 227 10]
pūrvatithir vā ārcanānasaś śyāvāśvāt kanīyān so 'kāmayatāva paśūn rundhīya bhūmānaṃ paśūnāṃ gaccheyam iti | [JB, 1, 227 11]
sa etat sāmāpaśyat | [JB, 1, 227 12]
tenāstuta | [JB, 1, 227 13]
ā ghā gamad yadi śravat sahasriṇībhir ūtibhir iti | [JB, 1, 227 14]
sahasram eva paśūn avārunddha bhūmānaṃ paśūnām agacchat | [JB, 1, 227 15]
tad etat paśavyaṃ sāma | [JB, 1, 227 16]
ava paśūn runddhe bhūmānaṃ paśūnāṃ gacchati ya evaṃ veda | [JB, 1, 227 17]
yad u pūrvatithir ārcanāsaso 'paśyat tasmāt paurvatitham ity ākhyāyate | [JB, 1, 227 18]
indra suteṣu someṣv ity uṣṇiho bhavanti | [JB, 1, 227 19]
devapurā vā eṣā yad uṣṇihaḥ | [JB, 1, 227 20]
tā yad antataḥ kriyante devapurām evaitad antataḥ pariharanti paśūnāṃ guptyā asurāṇām anabhyavacārāya | [JB, 1, 227 21]
{JB, 1, 228}
tāsu kautsam | [JB, 1, 228 1]
kutsaś ca luśaś cendraṃ vyahvayetām | [JB, 1, 228 2]
sa kutsasya havam āgacchat | [JB, 1, 228 3]
taṃ śatena vārdhrībhir āṇḍayor abadhnāt | [JB, 1, 228 4]
taṃ luśo 'bhyavadat | [JB, 1, 228 5]
svavṛjaṃ hi tvām aham indra śuśravānānudaṃ vṛṣabha radhracodanaṃ pra muñcasva pari kutsād ihā gahi kim u tvāvān muṣkayor baddha āsata iti | [JB, 1, 228 6]
tāḥ sarvāḥ saṃlupya luśam abhi prādravat | [JB, 1, 228 7]
taṃ kutsa indra suteṣu someṣv ity anvahvayat | [JB, 1, 228 8]
tam abhyāvartata | [JB, 1, 228 9]
taṃ luśa indrā ho i hove hoyīti | [JB, 1, 228 10]
tāv antarātiṣṭhat | [JB, 1, 228 11]
tāv abravīd aṃśam āharethām | [JB, 1, 228 12]
ātmanā vām anyatarasya pāsyāmi mahimnānyatarasyeti | [JB, 1, 228 13]
tatheti | [JB, 1, 228 14]
tāv aṃśam āharetām | [JB, 1, 228 15]
ātmānam anyatara udajayan mahimānam anyataraḥ | [JB, 1, 228 16]
ātmānaṃ kutsa udajayan mahimānaṃ luśaḥ | [JB, 1, 228 17]
ātmanānyatarasyāpiban mahimnānyatarasya | [JB, 1, 228 18]
ātmanā kutsasyāpiban mahimnā luśasya | [JB, 1, 228 19]
ubhā u ha tvāva tasya tāv ātmānau yad ātmā ca mahimā ca | [JB, 1, 228 20]
tad etat sendraṃ sāma | [JB, 1, 228 21]
sendro hāsya sadevo yajño bhavaty abhy asyendro yajñam āvartate nāsyendro yajñād apakrāmati ya evaṃ veda | [JB, 1, 228 22]
yad u kutso 'paśyat tasmāt kautsam ity ākhyāyate | [JB, 1, 228 23]
tad aiḍam acchāvākasāma bhavati | [JB, 1, 228 24]
paśavo vā iḍā | [JB, 1, 228 25]
paśuṣv evaitat pratitiṣṭhati | [JB, 1, 228 26]
{JB, 1, 229}
tad āhū rathantaram eva prathame tṛce syād vāmadevyaṃ dvitīye bṛhat tṛtīya eṣāṃ lokānāṃ samārohāyeti | [JB, 1, 229 1]
ime vai lokā etāni sāmāni | [JB, 1, 229 2]
ayam eva loko rathantaram antarikṣaṃ vāmadevyam asāv eva bṛhat | [JB, 1, 229 3]
tasmād evam eva kāryam eṣāṃ lokāṇāṃ samārohāyeti | [JB, 1, 229 4]
prāṇavyānodānā ha khalu vā etāni sāmāni | [JB, 1, 229 5]
prāṇa eva rathantaraṃ vyāno vāmadevyam udāno bṛhat | [JB, 1, 229 6]
tasmād evam eva kāryaṃ prāṇavyānodānānāṃ saṃtatyā avyavacchedāyeti | [JB, 1, 229 7]
atha yaḥ kāmayeta prajā macchreyasī syād iti rathantaram eva prathame tṛce kuryād vāmadevyam uttarayoḥ | [JB, 1, 229 8]
prajāpatir vai vāmadevyam | [JB, 1, 229 9]
prajāpatim eva tat svaram antata upayanti prajananāya | [JB, 1, 229 10]
bṛhatā śrīkāmaḥ svargakāmaḥ stuvīta | [JB, 1, 229 11]
śrīr vai svargo lokaḥ | [JB, 1, 229 12]
bṛhad aśnute śriyaṃ gacchati svargaṃ lokaṃ ya evaṃ veda | [JB, 1, 229 13]
atho ha bhrātṛvyalokam eva nāvajahāti | [JB, 1, 229 14]
bhrātṛvyabhājanam iva hy eṣā yad rātrī | [JB, 1, 229 15]
rathantareṇa pratiṣṭhākāmaḥ stuvīta | [JB, 1, 229 16]
pratiṣṭhā vai rathantaram | [JB, 1, 229 17]
praty eva tiṣṭhati | [JB, 1, 229 18]
gāyatrīṣu saṃdhinā brahmavarcasakāmaḥ stuvīta | [JB, 1, 229 19]
brahma vai gāyatrī | [JB, 1, 229 20]
brahmavarcasy eva bhavati | [JB, 1, 229 21]
kakupsu puruṣakāmaḥ | [JB, 1, 229 22]
puruṣo vai kakup | [JB, 1, 229 23]
puruṣavān eva bhavati | [JB, 1, 229 24]
uṣṇikṣu paśukāmaḥ | [JB, 1, 229 25]
paśavo vā uṣṇik | [JB, 1, 229 26]
paśumān eva bhavati | [JB, 1, 229 27]
virāṭsv annādyakāmaḥ | [JB, 1, 229 28]
annaṃ vai virāṭ | [JB, 1, 229 29]
annāda eva bhavati | [JB, 1, 229 30]
anuṣṭupsu pratiṣṭhākāmaḥ | [JB, 1, 229 31]
pratiṣṭhā vā anuṣṭup | [JB, 1, 229 32]
praty eva tiṣṭhati | [JB, 1, 229 33]
paṅktiṣu yajñakāmo yaḥ kāmayeta punar mā yajña upanamed iti | [JB, 1, 229 34]
yajño vai paṅktiḥ | [JB, 1, 229 35]
punar evainaṃ yajña upanamati | [JB, 1, 229 36]
triṣṭupsv ojaskāmo vīryakāmaḥ | [JB, 1, 229 37]
ojo vai vīryaṃ triṣṭup | [JB, 1, 229 38]
ojasvy eva vīryavān bhavati | [JB, 1, 229 39]
jagatīṣu paśukāmaḥ | [JB, 1, 229 40]
paśavo vai jagatī | [JB, 1, 229 41]
paśumān eva bhavati | [JB, 1, 229 42]
tad āhur ekasmin vāvaitasya chandasy ekasmin kāme stutaṃ bhavati ya evaṃ stute | [JB, 1, 229 43]
athaitasya sarveṣu chandassu sarveṣu kāmeṣu stutaṃ bhavati yo bṛhatīṣu stute | [JB, 1, 229 44]
bṛhatīṃ hy evaitāni sarvāṇi chandāṃsy abhisaṃpadyanta iti | [JB, 1, 229 45]
gāyatrī ca jagatī ca te dve bṛhatyau | [JB, 1, 229 46]
uṣṇik ca triṣṭup ca te dve bṛhatyau | [JB, 1, 229 47]
anuṣṭup ca paṅktiś ca te dve bṛhatyau | [JB, 1, 229 48]
bṛhaty eva bṛhatī | [JB, 1, 229 49]
tasmād bṛhatīṣv eva stotavyam eteṣāṃ sarveṣāṃ chandasāṃ sarveṣāṃ kāmānām upāptyai | [JB, 1, 229 50]
{JB, 1, 230}
tad āhur yat trivṛd eva stomānāṃ laghiṣṭho rathantaraṃ sāmnām āśvinam u vai śastrāṇāṃ gariṣṭham atha kasmāt trivṛd eva stomānāṃ rathantaraṃ sāmnām āśvinasya śastraṃ pratyudyantum arhata iti | [JB, 1, 230 1]
sa brūyāt prāṇā vai trivṛtaḥ | [JB, 1, 230 2]
prāṇeṣv idaṃ sarvaṃ pratiṣṭhitam | [JB, 1, 230 3]
prāṇā idaṃ sarvaṃ pratyudyacchanti | [JB, 1, 230 4]
prāṇā idaṃ sarvaṃ prati prati | [JB, 1, 230 5]
ime vai lokās trivṛtaḥ | [JB, 1, 230 6]
eṣv idaṃ lokeṣu sarvaṃ pratiṣṭhitam | [JB, 1, 230 7]
ima idaṃ lokāḥ sarvaṃ pratyudyacchanti | [JB, 1, 230 8]
ima idaṃ lokāḥ sarvaṃ prati prati | [JB, 1, 230 9]
vāg vai rathantaram | [JB, 1, 230 10]
vācīdaṃ sarvaṃ pratiṣṭhitam | [JB, 1, 230 11]
vāg idaṃ sarvaṃ pratyudyacchati | [JB, 1, 230 12]
vāg idaṃ sarvaṃ prati prati | [JB, 1, 230 13]
iyaṃ vai rathantaram | [JB, 1, 230 14]
asyām idaṃ sarvaṃ pratiṣṭhitam | [JB, 1, 230 15]
iyam idaṃ sarvaṃ pratyudyacchati | [JB, 1, 230 16]
iyam idaṃ sarvaṃ prati prati | [JB, 1, 230 17]
tasmāt trivṛd eva stomānāṃ rathantaraṃ sāmnām āśvinasya śastraṃ pratyudyantum arhata iti | [JB, 1, 230 18]
{JB, 1, 231}
tad āhur yat pavamānavanto 'nye yajñakratavo 'tha kenaiṣāṃ rātriḥ pavamānavatī bhavatīti | [JB, 1, 231 1]
rāthantareṇa saṃdhineti brūyāt | [JB, 1, 231 2]
etena ha vai rātriḥ pavamānavatī bhavati | [JB, 1, 231 3]
tena sakṛddhiṃkṛtena parācā stuvate | [JB, 1, 231 4]
sakṛddhy eva parastāt trivṛte hiṃkurvanti yat prāyaṇaṃ tad udayanam asad iti | [JB, 1, 231 5]
retassiktir ha tvai pūrvas trivṛt prajātir uttaraḥ | [JB, 1, 231 6]
ātmā vai prajā paśava etāni tṛcāni | [JB, 1, 231 7]
prajātir vai rathantaram | [JB, 1, 231 8]
yathā reta eva siktaṃ syān na prajāyeta tādṛk tad yat sakṛddhiṃkṛtaiḥ stuvīran | [JB, 1, 231 9]
tad yat tṛcāya tṛcāya hiṃkurvanti prajātyā eva | [JB, 1, 231 10]
bahur bhavati prajāyate ya evaṃ veda | [JB, 1, 231 11]
atho haiṣām eka eva paryāya āyatanavān syād anāyatanau dvau syātāṃ yat sakṛddhiṃkṛtaiḥ stuvīran | [JB, 1, 231 12]
tad yat tṛcāya tṛcāya hiṃkurvanti tenaivaiṣāṃ sarvarātrir āyatanavatī pavamānavatī bhavati | [JB, 1, 231 13]
yathā vā ahas tathā rātrir yathā rātris tatho ahaḥ | [JB, 1, 231 14]
pūrvāhṇo madhyaṃdino 'parāhṇaḥ pūrvarātro madhyarātro 'pararātraḥ | [JB, 1, 231 15]
tad yat tṛcāya tṛcāya hiṃkurvanty ahorātrayor eva vidhṛtyai | [JB, 1, 231 16]
{JB, 1, 232}
tad āhur yad ekaviṃśam anu sarve yajñakratavaḥ saṃtiṣṭhante 'ty u vā ekaviṃśāny ukthāni rātrir ety atha kenaiṣām ekaviṃśam anu rātriḥ saṃtiṣṭhata iti | [JB, 1, 232 1]
sa brūyād yad evaita ekaviṃśatiś ca trivṛto bhavanti nava caikaviṃśā iti | [JB, 1, 232 2]
atha ha smāha bhāllabeyaḥ ka u svid adyobhayatojyotiṣā yajñakratunā yakṣyata iti | [JB, 1, 232 3]
eṣa ha vā ubhayatojyotir yajñakratur yad atirātraḥ | [JB, 1, 232 4]
trivṛt purastād bahiṣpavamānaṃ bhavati trivṛd upariṣṭād rāthantaraḥ saṃdhiḥ | [JB, 1, 232 5]
agnir vai pūrvas trivṛd āditya uttaraḥ | [JB, 1, 232 6]
agninā vā ayaṃ loko jyotiṣmān ādityenāsau | [JB, 1, 232 7]
ubhayatojyotiṣāsya yajñakratuneṣṭaṃ bhavati jyotiṣmān asmiṃś ca loke 'muṣmiṃś ca bhavati ya evaṃ veda | [JB, 1, 232 8]
tau vā etau brahma caiva kṣatraṃ ca | [JB, 1, 232 9]
brahma vai trivṛt kṣatraṃ pañcadaśaḥ | [JB, 1, 232 10]
tad etad brahma ca kṣatraṃ ca saṃdhāya rātriṃ vahataḥ | [JB, 1, 232 11]
tad etad brahma ca kṣatraṃ ca saṃdhāyāntataḥ pāpmānam apahataḥ | [JB, 1, 232 12]
tad yad etau stomāv antataḥ kriyete pāpmana evāpahatyai | [JB, 1, 232 13]
apa pāpmānaṃ hate ya evaṃ veda | [JB, 1, 232 14]
tau yad gāyatrīṃ sampadyete tejo vai brahmavarcasaṃ gāyatrī tejasy eva tad brahmavarcase pratitiṣṭhati | [JB, 1, 232 15]
atho yajamānam eva tad āyuṣi pratiṣṭhāpayati sarvāyuṣṭāyai | [JB, 1, 232 16]
prāṇo hi gāyatrī | [JB, 1, 232 17]
sarvam āyur eti ya evaṃ veda | [JB, 1, 232 18]
{JB, 1, 233}
virāṭsampadaiva yajñena yajetety āhuḥ | [JB, 1, 233 1]
annaṃ vai virāṭ | [JB, 1, 233 2]
annam u ha vai devānāṃ somo rājā | [JB, 1, 233 3]
annam eva tat kṛtvā devebhyaḥ somaṃ rājānaṃ prayacchati | [JB, 1, 233 4]
na ha vā eṣo 'nabhiṣuto devānām annam | [JB, 1, 233 5]
tam etad abhiṣutyānnaṃ kṛtvā devebhyaḥ prayacchati | [JB, 1, 233 6]
yaddha vā iha devebhyaḥ karoti tad asmai devāḥ kurvanti | [JB, 1, 233 7]
ta enaṃ samṛddhāḥ prajayā paśubhir annādyena samardhayanti | [JB, 1, 233 8]
virāṇ nātiyaṣṭavyety āhuḥ | [JB, 1, 233 9]
yo ha vai virājam atiyajate punar ha so 'muṣmin loke yajamāna āste | [JB, 1, 233 10]
sa rūkṣaḥ paruṣo virājaṃ saṃpipādayiṣann īpsann anāpnuvann āste | [JB, 1, 233 11]
kva hi tad āpsyati yad ito 'nāptvā praiti | [JB, 1, 233 12]
paruṣān iva hāsīnān asito daivala uvāca ka eta āsata iti | [JB, 1, 233 13]
ye virājam atyayajāmahīti hocuḥ | [JB, 1, 233 14]
tān hābhyuvāda | [JB, 1, 233 15]
sa rathād avapadyate | [JB, 1, 233 16]
{JB, 1, 234}
puraś cakraṃ patho bile taṃ cakram abhivartate yo 'sampannena yajate 'pāko yajñena devair yad dadāti tad evāsya na lokam abhigacchatīti | [JB, 1, 234 1]
pākāḥ santo 'vijānanto 'devāyata iti haināṃs tad uvāca ye virājam atyayajadhvam iti | [JB, 1, 234 2]
tad āhuḥ kuto yajñam atathāḥ kvainaṃ pratyatiṣṭhipa iti | [JB, 1, 234 3]
yata evainam atasīti brūyāt tad evainaṃ pratyatiṣṭhipam iti | [JB, 1, 234 4]
puruṣāddha vai yajñas tāyate puruṣe pratitiṣṭhati | [JB, 1, 234 5]
atha ha hṛtsvāśayā āllakeyo māhāvṛṣo rājā putraṃ dīkṣayāṃcakāra | [JB, 1, 234 6]
tasya ha somaśuṣmaḥ sātyayajñir udgīthāyoḍha āsa | [JB, 1, 234 7]
tam u ha mahāvṛṣāṇāṃ dūtā āsasrur āgaccha samitir vā iyam iti | [JB, 1, 234 8]
taddha pradhāvayann uvācodgātar etaṃ te putraṃ paridadānīti | [JB, 1, 234 9]
sa heṣṭaṃ punar ājagāma | [JB, 1, 234 10]
sa hovācodgātaḥ kva yajñaṃ pratyatiṣṭhipaḥ kva yajamānaṃ kvāsya paśūn iti | [JB, 1, 234 11]
taddha na pratyuvāca | [JB, 1, 234 12]
sa hovāca punar me putraṃ dīkṣayata | [JB, 1, 234 13]
na vai vidma yatra me putram akṛd iti | [JB, 1, 234 14]
tam u ha punar dīkṣayāṃcakruḥ | [JB, 1, 234 15]
tasya ha svayam evojjagau | [JB, 1, 234 16]
sa yat pratyavakṣyad yajamāna eva yajñaṃ pratyatiṣṭhipaṃ yajamānaṃ vāmadevye rathantare 'sya paśūn iti | [JB, 1, 234 17]
{JB, 1, 235}
etaddha vai paramaṃ vācaḥ krāntaṃ yad daśeti | [JB, 1, 235 1]
etāvaddha paramaṃ vāk cakrame | [JB, 1, 235 2]
tad yat paramaṃ vācaḥ krāntaṃ tat sarvam āpnavānīti | [JB, 1, 235 3]
atha yad ata ūrdhvaṃ viṃśatiś śataṃ sahasram ity aṅgāny evāsyā etāni parvāṇi | [JB, 1, 235 4]
vāca eva sā prabhūtiḥ | [JB, 1, 235 5]
tad u hātraiva sarvāṃ virājam āpnoti | [JB, 1, 235 6]
puruṣasampaddha khalu vā eṣā daśākṣarā virāṭ | [JB, 1, 235 7]
daśa puruṣe prāṇāḥ | [JB, 1, 235 8]
sā vā eṣaitāsām eva navatiśatasya stotriyāṇāṃ praśaṃsā | [JB, 1, 235 9]
navatiśataṃ hy evaiṣo 'gniṣṭomaḥ saṃstutaḥ stotriyā bhavanti | [JB, 1, 235 10]
kṛtaṃ tad yad aśītiśatam | [JB, 1, 235 11]
kṛtam id u daśa kṛtam asat | [JB, 1, 235 12]
tad u ha kurava āhur dvāpara eṣa yan navatiśataṃ stotriyās trayāṇām ayānām adhamaḥ | [JB, 1, 235 13]
kṛtaṃ vai tretāṃ jayati tretā dvāparam | [JB, 1, 235 14]
dve stotriye upaprastutye | [JB, 1, 235 15]
sa kṛtastomaḥ sampadyate | [JB, 1, 235 16]
kṛtena taj jayati yaj jigīṣati | [JB, 1, 235 17]
kṛtenodbhinatti | [JB, 1, 235 18]
atho pakṣāv etau yat pavamānau | [JB, 1, 235 19]
tāv eva tat samau karoti | [JB, 1, 235 20]
atho viśvajyotir eva yajñakratur bhavati | [JB, 1, 235 21]
atho dvyatiṣṭutaḥ | [JB, 1, 235 22]
tāv eva virājaḥ stanau | [JB, 1, 235 23]
sa dvipād yajamānaḥ pratiṣṭhityai | [JB, 1, 235 24]
{JB, 1, 236}
tad u ha smāha kahoḍaḥ kauṣītakeyo dīrghastanī bata teṣāṃ virāḍ yeṣāṃ stotriye virājaḥ stanāv iti | [JB, 1, 236 1]
api nūnam etāṃ virājaṃ prativeśato duhra iti ha smāha | [JB, 1, 236 2]
akṣaryām evaitāṃ sampadaṃ devā upāsata | [JB, 1, 236 3]
tām ṛṣaya upāsata | [JB, 1, 236 4]
tām u eva vayaṃ parovara upāsmahe | [JB, 1, 236 5]
etāsām eva navatiśatasya stotriyāṇāṃ pañca ca sahasrāṇy ā catvāriṃśatāny ā dvāsaptatir akṣarāṇi | [JB, 1, 236 6]
tad ye eva te dvāsaptatitame akṣare tāv eva virājaḥ stanau | [JB, 1, 236 7]
sa dvipād yajamānaḥ pratiṣṭhityā iti | [JB, 1, 236 8]
tad āhur yad dvāparastomo 'tha kena kṛtastoma iti | [JB, 1, 236 9]
akṣarair iti brūyāt | [JB, 1, 236 10]
atho stotrair iti | [JB, 1, 236 11]
atho stutaśastrair iti | [JB, 1, 236 12]
atho yad daśa kṛtam iti brūyāt teno eva kṛtastoma iti | [JB, 1, 236 13]
ayamayaṃ ha vāva daśa kṛtam upāpnoti | [JB, 1, 236 14]
{JB, 1, 237}
āpo vā idam agre mahat salilam āsīt | [JB, 1, 237 1]
tad apām evaiśvaryam āsīd apāṃ rājyam apām annādyam | [JB, 1, 237 2]
tad agnir abhyadhyāyan mamedam aiśvaryaṃ mama rājyaṃ mamānnādyaṃ syād iti | [JB, 1, 237 3]
sa etām agniṣṭomasampadam apaśyat | [JB, 1, 237 4]
tayemā apo vyudauhad ūrdhvāś cāvācīś ca | [JB, 1, 237 5]
sa etam eva dinaṃ dinaṃ stomaṃ gāyan kevalīdam annādyam akuruta | [JB, 1, 237 6]
sa navabhir ekaviṃśair amūr ūrdhvā udatabhnot | [JB, 1, 237 7]
tāḥ pareṇa divaṃ paryauhat | [JB, 1, 237 8]
tā etāḥ paryūḍhā ṛtuśo varṣantīs tiṣṭhanti | [JB, 1, 237 9]
ekaviṃśatyā trivṛdbhir imā avācīr abhyatiṣṭhat | [JB, 1, 237 10]
tāḥ pareṇa pṛthivīṃ paryauhat | [JB, 1, 237 11]
tā etāḥ paryūḍhā anukhāyaika upajīvanti | [JB, 1, 237 12]
{JB, 1, 238}
tiṣṭhantīr eke sravantīr eke | [JB, 1, 238 1]
sa evam etā apo vyūhya vinudyāsmin loke 'nnam atti | [JB, 1, 238 2]
taṃ nālpakaṃ na madhyamaṃ na mahad ivānnādyam abhyatiricyate | [JB, 1, 238 3]
evam eva dviṣantaṃ bhrātṛvyaṃ vyūhya vinudyāsmin loke 'nnam atti taṃ nālpakaṃ na madhyamaṃ na mahad ivānnādyam abhyatiricyate ya evaṃ veda | [JB, 1, 238 4]
tam etam annaṃ jigīvāṃsaṃ sarve devā abhisamagacchanta | [JB, 1, 238 5]
te vai taṃ nāvindanta | [JB, 1, 238 6]
yā hy asau yajñāyajñīyasyaikaviṃśī tām āsu bahiṣpavamānīṣu navasu pratyupadhāya śaye 'nanto bhūtvā parigṛhyaitad annādyam | [JB, 1, 238 7]
atho yathā pātre 'ṅgārā optāḥ syur evam evaiṣu lokeṣu dṛśe 'nanta āsa | [JB, 1, 238 8]
tān avindamānān abravīt stuta meti | [JB, 1, 238 9]
{JB, 1, 239}
taṃ vasavo gāyatryā chandasā gāyatreṇa sāmnā prātassavanenāstuvan | [JB, 1, 239 1]
tāṃs tasminn eva savana upāhvayata | [JB, 1, 239 2]
taṃ rudrās triṣṭubhā chandasā traiṣṭubhena sāmnā mādhyaṃdinena savanenāstuvan | [JB, 1, 239 3]
tāṃs tasminn eva savana upāhvayata | [JB, 1, 239 4]
tam ādityā jagatyā chandasā jāgatena sāmnā tṛtīyasavanenāstuvan | [JB, 1, 239 5]
tāṃs tasminn eva savana upāhvayata | [JB, 1, 239 6]
taṃ viśve devā vāṅmanaś ca prajāpatir anuṣṭubhā chandasā yajñāyajñīyena sāmnā tṛtīyasavanenāstuvan | [JB, 1, 239 7]
tāṃs tasminn eva stotra upāhvayata | [JB, 1, 239 8]
evam ete devā etaṃ yajñakratum anvāyatanta | [JB, 1, 239 9]
atha ya enaṃ nānvāyatanta | [JB, 1, 239 10]
{JB, 1, 240}
śaśvaddha te parābhūtā devānām aśanayā | [JB, 1, 240 1]
atha ya enam anvāyatanta ta ima etarhi pariśiṣṭāḥ | [JB, 1, 240 2]
ta u evāparyuṣitā bhavitāraḥ | [JB, 1, 240 3]
sa haiṣa vaiśvadevaḥ stomaḥ | [JB, 1, 240 4]
viśveṣāṃ haiva devānāṃ purā stoma āsa | [JB, 1, 240 5]
tena yad agnim astuvan sāsyāgniṣṭomatā | [JB, 1, 240 6]
agniṃ hainenāstuvan | [JB, 1, 240 7]
stuvate hainena svās stuvate 'raṇāḥ | [JB, 1, 240 8]
stuvate hainena jane svā ya evaṃ veda | [JB, 1, 240 9]
sa haiṣa navaikaviṃśān abhisaṃpadyate | [JB, 1, 240 10]
dvādaśa māsāḥ pañcartavas traya ime lokā asāv āditya ekaviṃśaḥ | [JB, 1, 240 11]
ekā stotriyātiricyate | [JB, 1, 240 12]
yajamāno haiva so 'tiricyate yo vaivaṃ veda | [JB, 1, 240 13]
yathā ha girau jyotir bhāyād evaṃ tasyāṃ janatāyāṃ bhāti yasyāṃ bhavati ya evaṃ veda | [JB, 1, 240 14]
sa u evaikaviṃśatiṃ trivṛto 'bhisaṃpadyate | [JB, 1, 240 15]
agnir vai trivṛt | [JB, 1, 240 16]
tad yad vai kiṃ ca trivṛt tat sarvam agnim evābhisaṃpadyate | [JB, 1, 240 17]
yāś ca ha mahatyaḥ sampado yāś ca kṣullikās tā ha sarvā evaṃvidam abhisaṃpadyante | [JB, 1, 240 18]
sarva enaṃ kāmā abhisaṃpadyante ya evaṃ veda | [JB, 1, 240 19]
sa eṣa ekaviṃśatyā trivṛdbhir amuṣminn āditye pratiṣṭhito navabhir asāv ekaviṃśair asmin | [JB, 1, 240 20]
tāv etāv evam anyonyasmin pratiṣṭhitau | [JB, 1, 240 21]
pratitiṣṭhati ya evaṃ veda | [JB, 1, 240 22]
{JB, 1, 241}
nāsāv astam eti nāyam anugacchati | [JB, 1, 241 1]
imam evāsāv abhy astam eti | [JB, 1, 241 2]
tad asyāstatvam | [JB, 1, 241 3]
imaṃ hy evāsāv abhy astam eti | [JB, 1, 241 4]
amum evāyam abhy anugacchati | [JB, 1, 241 5]
tad amuṣyāmutvam | [JB, 1, 241 6]
amuṃ hy evāyam abhy anugacchati | [JB, 1, 241 7]
na hāstam eti nānugacchati ya evaṃ veda | [JB, 1, 241 8]
te haite savāsinyau devate | [JB, 1, 241 9]
gacchati haitābhyāṃ savāsitvam | [JB, 1, 241 10]
atho hāsyaite eva devate eṣu lokeṣu sarvapāpmānam apaghnatyau tiṣṭhataḥ | [JB, 1, 241 11]
yāvad u ha vā ayam agnir asmin loke dīpyate tāvad amuṣmin loka ādityaḥ | [JB, 1, 241 12]
na haiva tāvad evaṃvido lokaḥ kṣayyaḥ | [JB, 1, 241 13]
yathā ha vā idam āyatanam āyatanī prepsed evam imaṃ lokam āpaḥ prepsanti yāś cāmūr yāś cemāḥ | [JB, 1, 241 14]
tā yan na sambhindanty etasyaiva stomasya kratoḥ | [JB, 1, 241 15]
eṣa evaināḥ stomo vidadate | [JB, 1, 241 16]
sa yo nvāvaikasya rājyasya trātā syād yo dvayor yas trayāṇāṃ lokī vāva sa tena manyeta | [JB, 1, 241 17]
antye tu sa loky asad yas teṣām eko 'sad ye 'sya lokasya trātāraḥ | [JB, 1, 241 18]
asya ha sa lokasya trātṝṇām eko bhavati ya evaṃ veda | [JB, 1, 241 19]
tena lokī sa | [JB, 1, 241 20]
yāvaddha vā apy evaṃvido brāhmaṇā bhavitāro na haiva tāvad yāś cāmūr āpo yaś cemās tā ubhayīḥ sampadyemaṃ lokaṃ nirmraṣṭāraḥ | [JB, 1, 241 21]
{JB, 1, 242}
tasya vā etasyāgniṣṭomasya gāyatrīm eva prātassavanaṃ sampadyate triṣṭubhaṃ mādhyaṃdinaṃ savanaṃ jagatīṃ tṛtīyasavanam | [JB, 1, 242 1]
tad etat svayaṃ sampannaṃ prātassavanam | [JB, 1, 242 2]
gāyatram eva sarvam | [JB, 1, 242 3]
atha catvāri chandāṃsi mādhyaṃdinaṃ savanaṃ gāyatrī bṛhatī kakup triṣṭup | [JB, 1, 242 4]
tasyā etasyai kakubho 'ṣṭāviṃśatyakṣarāyai viṃśatim akṣarāṇi gāyatryām upadadhāti | [JB, 1, 242 5]
sā triṣṭup sampadyate | [JB, 1, 242 6]
atha yāny aṣṭāv atiricyante tāni bṛhatyām upadadhāti | [JB, 1, 242 7]
sā triṣṭup sampadyate | [JB, 1, 242 8]
triṣṭub eva triṣṭup | [JB, 1, 242 9]
atha ṣaṭ chandāṃsi tṛtīyasavanaṃ gāyatry uṣṇikkakubhāv anuṣṭub jagatī bṛhatī | [JB, 1, 242 10]
tasyā etasyai gāyatryai caturviṃśatyakṣarāyai viṃśatim akṣarāṇi kakubhy upadadhāti | [JB, 1, 242 11]
sā jagatī sampadyate | [JB, 1, 242 12]
atha yāni catvāry atiricyante tāny uṣṇihy upadadhāti | [JB, 1, 242 13]
sā dvātriṃśadakṣarānuṣṭup sampadyate | [JB, 1, 242 14]
anuṣṭub evānuṣṭup | [JB, 1, 242 15]
tāṃ dvedhā vyūhati | [JB, 1, 242 16]
tasyai ṣoḍaśākṣarāṇy anuṣṭubhy upadadhāti | [JB, 1, 242 17]
sā jagatī sampadyate | [JB, 1, 242 18]
svayam eva parastāj jagatī | [JB, 1, 242 19]
atha yāni ṣoḍaśātiricyante tāni yajñāyajñīyasya bṛhatyām upadadhāti | [JB, 1, 242 20]
sā dvāpañcāśadakṣarā jagatī sampadyate | [JB, 1, 242 21]
catvāry akṣarāṇi jagatīm atiyanti | [JB, 1, 242 22]
ta eva catuṣpadāḥ paśavaḥ | [JB, 1, 242 23]
atho stanā eva virājo dohaḥ | [JB, 1, 242 24]
atho pratiṣṭhaiva | [JB, 1, 242 25]
yathā catuṣpadī pratitiṣṭhet tathā | [JB, 1, 242 26]
tad v atraivānuvyeti | [JB, 1, 242 27]
na kiṃcanātiricyate | [JB, 1, 242 28]
vāmadevyasya nyūne trīṇy upadadhāti | [JB, 1, 242 29]
{JB, 1, 243}
yajñāyajñīya ekam | [JB, 1, 243 1]
gāyatraṃ vai prātassavanaṃ traiṣṭubhaṃ mādhyaṃdinaṃ savanaṃ jāgataṃ tṛtīyasavanam | [JB, 1, 243 2]
brahmaṇo 'sya sataḥ kṣatrasyeva prakāśo bhavati vaiśyasyeva rayiḥ puṣṭir ya evaṃ veda | [JB, 1, 243 3]
tasyo evākṣaraśo gāyatrīm eva prātassavanaṃ sampadyate triṣṭubhaṃ mādhyaṃdinaṃ savanaṃ jagatīṃ tṛtīyasavanam | [JB, 1, 243 4]
ekānnasaptatiḥ prātassavanasya stotriyāṣ ṣaṣṭis triṣṭubho mādhyaṃdinaṃ savanaṃ caturviṃśatiś ca jagatīs tṛtīyasavanam ekā ca kakup | [JB, 1, 243 5]
puruṣo vai kakup | [JB, 1, 243 6]
sa ha sa yajamāna evaitasyāṃ sampady adhyūḍhaḥ | [JB, 1, 243 7]
tad v atraivānuvyeti | [JB, 1, 243 8]
na kiṃcanātiricyate | [JB, 1, 243 9]
ekasyai kakubho 'ṣṭāviṃśatyakṣarāyai catvāry akṣarāṇy ādāya vāmadevyasya nyūne trīṇy upadadhāti yajñāyajñīya ekam | [JB, 1, 243 10]
atha yā gāyatrī pariśiṣyate tām ada ekānnasaptatyāṃ prātassavanasya stotriyāsu pratyupadadhāti | [JB, 1, 243 11]
tad u hānantam | [JB, 1, 243 12]
anantāṃ śriyaṃ jayati ya evaṃ veda | [JB, 1, 243 13]
{JB, 1, 244}
tasyo eva dve savane bṛhatīṃ sampadyete | [JB, 1, 244 1]
yathaiva purā tṛtīyasavanaṃ tathā tṛtīyasavanam | [JB, 1, 244 2]
ekānnasaptatiḥ prātassavanasya stotriyāḥ | [JB, 1, 244 3]
tāṣ ṣaṭcatvāriṃśad bṛhatyaḥ sampadyante | [JB, 1, 244 4]
yā hi tisro gāyatryas te dve bṛhatyau | [JB, 1, 244 5]
tāṣ ṣaṭcatvāriṃśad bṛhatyaḥ sampadyante | [JB, 1, 244 6]
tad etad āyad eva prātassavanaṃ bṛhatīm abhisaṃpadyate | [JB, 1, 244 7]
yasmād āyad eva prātassavanaṃ bṛhatīm abhisaṃpadyate tasmād brāhmaṇo jāyamāna eva lokī jāyate | [JB, 1, 244 8]
taṃ vā tvai caraṇena bhūyāṃsaṃ kurute taṃ vā kanīyāṃsam | [JB, 1, 244 9]
athaitad dvau mādhyaṃdinaṃ savanaṃ sampādayata udgātā ca hotā ca | [JB, 1, 244 10]
catvāri chandāṃsy udgātā yunakti | [JB, 1, 244 11]
tāni ca hotānuśaṃsaty upa ca trīṇy āharaty anuṣṭubhaṃ paṅktiṃ jagatīm | [JB, 1, 244 12]
gāyatrī ca jagatī ca te dve bṛhatyau | [JB, 1, 244 13]
uṣṇik ca triṣṭup ca te dve bṛhatyau | [JB, 1, 244 14]
anuṣṭup ca paṅktiś ca te dve bṛhatyau | [JB, 1, 244 15]
bṛhaty eva bṛhatī | [JB, 1, 244 16]
yasmād etad dvau mādhyaṃdinaṃ savanaṃ sampādayatas tasmād rājanyasya kāryo loka iṣṭāpūrtena śraddhayā brahmaṇyatayā | [JB, 1, 244 17]
atha yasmād yathaiva purā tṛtīyasavanaṃ tathā tṛtīyasavanaṃ tasmād u brāhmaṇāc ca rājanyāc ca vaiśyo lokītaraḥ | [JB, 1, 244 18]
na hi tathā lokī yathā brāhmaṇaś ca rājanyaś ca | [JB, 1, 244 19]
{JB, 1, 245}
kﾱptaṃ ha vai lokaṃ yajamāno 'bhijāyate | [JB, 1, 245 1]
paśūn eva prathamasya tṛcasya prathamayā stotriyayā jayati bhūmiṃ dvitīyayāgniṃ tṛtīyayā | [JB, 1, 245 2]
antarikṣam eva dvitīyasya tṛcasya prathamayā stotriyayā jayati vāyuṃ dvitīyayā prāṇaṃ tṛtīyayā | [JB, 1, 245 3]
divam eva tṛtīyasya tṛcasya prathamayā stotriyayā jayaty ādityaṃ dvitīyayā nakṣatrāṇi tṛtīyayā | [JB, 1, 245 4]
navaitā bahiṣpavamānyo bhavanti nava devalokāḥ | [JB, 1, 245 5]
tān evaitābhir āpnoti | [JB, 1, 245 6]
tā etās tisro virājo daivī yajñiyā mānuṣī | [JB, 1, 245 7]
etāsu ha sucittaś śailano janakaṃ vaidehaṃ samūde | [JB, 1, 245 8]
sa hovāca śraddhā māvidad ṛtvijo me hvayantv iti | [JB, 1, 245 9]
tasmai ha kurupañcālān ṛtvija ūhuḥ | [JB, 1, 245 10]
teṣu hāgateṣu śailano bibhayāṃcakārāgacchan brāhmaṇā ivodantā yān vā ayam iha na laghūyed iti | [JB, 1, 245 11]
sa hovāca saṃrāḍ vākyaṃ me 'stīti | [JB, 1, 245 12]
tisro vā imā virājo 'tṛṣyantīḥ sarvakāmā annābhidhānāḥ | [JB, 1, 245 13]
tāsu sma tvā yo 'ntar avadadhāti taṃ smaivodgātāraṃ vṛṇīṣva | [JB, 1, 245 14]
sa vāva teṣāṃ kāmānām abhivoḍhā ya etāsu kāmāḥ | [JB, 1, 245 15]
sa u eva punarmṛtyor ativoḍhā ya evaṃ vedeti | [JB, 1, 245 16]
{JB, 1, 246}
atha ha pradhāvayāṃcakāra | [JB, 1, 246 1]
tasmin ha praiṣyan | [JB, 1, 246 2]
imān ha sma pṛcchaty āsāṃ virājām ṛddhim | [JB, 1, 246 3]
te ha sma nābhyāpayanti | [JB, 1, 246 4]
ya u ha smābhyāpayati yāṃ ha smaikām abhyāpayati sa ha smāste | [JB, 1, 246 5]
brāhmaṇaṃ batāhaṃ brāhmaṇam etāsu mīmāṃsamānam apaśyam accha dhāvata śailanam iti | [JB, 1, 246 6]
tad viyajanaṃ hāsa yathā śailana iyeṣa | [JB, 1, 246 7]
tā etās tisro virājo daivī yajñiyā mānuṣī | [JB, 1, 246 8]
saiṣā daivī virāḍ yad ime lokāḥ | [JB, 1, 246 9]
sā nyūnā | [JB, 1, 246 10]
yajamānāvadhānāyaiva tan nyūnā | [JB, 1, 246 11]
tad antar yajamānam avadadhāti | [JB, 1, 246 12]
tasyā etasyai candramā evāpidhānam | [JB, 1, 246 13]
etaddhi devānāṃ pratyakṣam annādyaṃ yac candramāḥ | [JB, 1, 246 14]
athaiṣā yajñiyā virāḍ yad etā bahiṣpavamānyaḥ | [JB, 1, 246 15]
sā nyūnā | [JB, 1, 246 16]
yajamānāvadhānāyaiva tan nyūnā | [JB, 1, 246 17]
tad antar yajamānam avadadhāti | [JB, 1, 246 18]
tasyā etasyai hiṃkāra evāpidhānam | [JB, 1, 246 19]
hiṃkāreṇa hy eva devebhyo 'ntato 'nnādyaṃ pradīyate | [JB, 1, 246 20]
athaiṣā mānuṣī virāḍ yad ime puruṣe prāṇāḥ | [JB, 1, 246 21]
sā nyūnā | [JB, 1, 246 22]
sa u eva yajamānaḥ pratyakṣam | [JB, 1, 246 23]
tasyā etasyā annam evāpidhānam | [JB, 1, 246 24]
nābhir vā etās tisro virājaḥ | [JB, 1, 246 25]
abhi ha tān kāmān āpnoti ya etāsu kāmāḥ | [JB, 1, 246 26]
api tv iha teṣu bhavati | [JB, 1, 246 27]
ati ha punarmṛtyuṃ mucyate | [JB, 1, 246 28]
bahupuruṣam asmin loke 'nnam atti | [JB, 1, 246 29]
na hy etad ekapuruṣāyānnādyaṃ yad etāsu | [JB, 1, 246 30]
yaddha vai kiṃ cedam asmin loka ātmanvat taddha sarvaṃ mṛtyur evābhivyādāya tiṣṭhati | [JB, 1, 246 31]
sa yo ha sa mṛtyuḥ saṃvatsara eva sa | [JB, 1, 246 32]
tasya hartava eva mukhāni | [JB, 1, 246 33]
tad yad vai kiṃ ca mriyata ṛtuṣv eva mriyate | [JB, 1, 246 34]
na hāsyānṛtau mriyate ya evaṃ veda | [JB, 1, 246 35]
ṛtuṣu vāva prajāyate prajayā paśubhir ya evaṃ veda | [JB, 1, 246 36]
{JB, 1, 247}
tā etā nava bahiṣpavamānyaḥ | [JB, 1, 247 1]
tāṣ ṣaḍ bṛhatyaḥ | [JB, 1, 247 2]
ṣaḍ u mṛtyor mukhāny ṛtava eva | [JB, 1, 247 3]
atha ha vā etāni mṛtyor mukhāni bṛhaty eva prativibhavitum arhati nānyac chandaḥ | [JB, 1, 247 4]
sa bṛhatyaivartor mukham apidadhāti bṛhatyartor bṛhatyartoḥ | [JB, 1, 247 5]
sa yathā samena viṣamam atītya pratyavekṣetaivam evaitaṃ mṛtyuṃ parāṅ atītya pratyavekṣate | [JB, 1, 247 6]
tam etaṃ trivṛtaṃ vajram upapravartayanti | [JB, 1, 247 7]
sa eṣo 'har ahar imān lokān anuvartate | [JB, 1, 247 8]
taddha smāha nagarī jānaśruteyo na haiva tāvad daivāsuraṃ bhavitā yāvad eṣa trivṛd vajro 'har ahar imān lokān anuvartiteti | [JB, 1, 247 9]
ūrdhvo hy ayam agnir dīpyate tiryaṅṅ ayaṃ vāyuḥ pavate 'rvāṅ asāv ādityas tapati | [JB, 1, 247 10]
ta ete 'nimeṣam anyonyam īkṣante | [JB, 1, 247 11]
katham eteṣv evaṃ satsu daivāsuraṃ syād iti | [JB, 1, 247 12]
eṣa u evāsya trivṛd vajro 'har ahar imān lokān anuvartamānaḥ sarvaṃ pāpmānam apaghnan palyayate ya evaṃ veda | [JB, 1, 247 13]
{JB, 1, 248}
tad āhuḥ sa vādya yajeta sa vānyaṃ yājayed yaś catuṣṭomena yājayan sarvastomena yājayati | [JB, 1, 248 1]
navaitā bahiṣpavamānyo bhavanti | [JB, 1, 248 2]
tāsāṃ saptaviṃśatiḥ padāni | [JB, 1, 248 3]
tena triṇavaṃ stomaṃ nāntaryanti | [JB, 1, 248 4]
navaivaitā bahiṣpavamānyo bhavanti | [JB, 1, 248 5]
caturviṃśatyakṣarā gāyatrī | [JB, 1, 248 6]
tat trayastriṃśat | [JB, 1, 248 7]
tena trayastriṃśaṃ stomaṃ nāntaryanti | [JB, 1, 248 8]
etad vai catuṣṭomena yājayan sarvastomena yājayati | [JB, 1, 248 9]
yo vai stomānām avamaṃ paramaṃ veda gacchati paramatām | [JB, 1, 248 10]
trivṛd vāva stomānām avamas trivṛt paramaḥ | [JB, 1, 248 11]
tad u hovāca prakur vārṣṇas trivṛtaṃ stomaṃ trayastriṃśaṃ bhavantam apaśyam | [JB, 1, 248 12]
tasmād ahaṃ paramatām agaccham iti | [JB, 1, 248 13]
gacchati paramatāṃ ya evaṃ veda | [JB, 1, 248 14]
atha ha smāhāruṇiḥ kiṃ so 'bhicaret kiṃ vābhicāryamāṇa ādriyeta ya etaṃ trivṛtaṃ vajraṃ tribhṛṣṭim acchidram acchambaṭkāriṇam ahar ahar imān lokān anuvartamānaṃ veda | [JB, 1, 248 15]
svayamabhicarito vāva sa yam evaṃvid dveṣṭi yo vaivaṃvidaṃ dveṣṭīti | [JB, 1, 248 16]
eṣa u evainaṃ trivṛd vajras tribhṛṣṭir acchidro 'cchambaṭkāry ahar ahar imān lokān anuvartamāno 'bhivartate | [JB, 1, 248 17]
tasya na bhūtyā alpikeva canāśāsti paraiva bhavatīti | [JB, 1, 248 18]
{JB, 1, 249}
tad u ha smāhopajīvaḥ khāḍāyano 'ham evaitaṃ trivṛtaṃ vajraṃ pratyakṣaṃ veda | [JB, 1, 249 1]
tasmād yam ahaṃ dveṣmi yo māṃ dveṣṭi tāv ubhau śvaś śva eva pāpīyāṃsau bhavata iti | [JB, 1, 249 2]
agnir vā asya lokasya vajro vāyur antarikṣasyādityo divaḥ | [JB, 1, 249 3]
tad idam adhyātmam | [JB, 1, 249 4]
yo 'gnir vāg eva sā | [JB, 1, 249 5]
yo vāyuḥ prāṇa eva sa | [JB, 1, 249 6]
ya ādityaś cakṣur eva tat | [JB, 1, 249 7]
tasmād yad ahaṃ dviṣantam abhivadāmi yad abhiprāṇimi yad abhivīkṣe vajram evāhaṃ tasmai taṃ praharāmi | [JB, 1, 249 8]
tasya na śremṇo 'lpikeva canāśāsti | [JB, 1, 249 9]
etā u evainaṃ devatā dhūrvanti ya evaṃ vidvāṃsaṃ dhūrvatīti | [JB, 1, 249 10]
atha ha smāha śvetaketur āruṇeyo yathāśvasya śvetasya kṛṣṇakarṇasyetthādānītasya rūpaṃ syād evam evāham etasya stomasya rūpaṃ veda tāvaddṛśenyaṃ tāvadvapuṣeṇyam | [JB, 1, 249 11]
tasmān māṃ ya eva pūrvāhṇe didṛkṣante te 'parāhṇe didṛkṣante | [JB, 1, 249 12]
naiva sudṛśenyam iva santaṃ nāha kadācana cakṣuṣmantaṃ paryemīti | [JB, 1, 249 13]
tad u hovāca śāṭyāyaniḥ ko 'śvaś śvetaḥ kim ekam iti | [JB, 1, 249 14]
yathaivāsyāgne rūpaṃ yathā tviṣir yathāsya vāyor yathāmuṣyādityasyaivam evaitasya stomasya rūpam evaṃ tviṣiḥ | [JB, 1, 249 15]
tad evaitat prajā abhiparivārya didṛkṣamāṇās tiṣṭhanti | [JB, 1, 249 16]
tasmād bahiṣpavamāne ye ca vijānanti ye ca na te sarve 'nīśānā abhiparivārya didṛkṣamāṇās tiṣṭhantīti | [JB, 1, 249 17]
atho haitā yaśa evāpy anyāsāṃ devatānām | [JB, 1, 249 18]
tāsām etad indriyaṃ vīryaṃ rasas tejaḥ saṃbhṛtaṃ yad etā bahiṣpavamānyaḥ | [JB, 1, 249 19]
sa ya evam etad devatānām indriyaṃ vīryaṃ rasaṃ tejaḥ saṃbhṛtaṃ vedendriyāvān eva vīryavān yaśasvī tviṣimān bhavati | [JB, 1, 249 20]
{JB, 1, 250}
tad āhur yat puruṣo yoṣāṃ sambhaviṣyan parokṣaṃ nilayanam icchate 'nta evānye paśavo 'nyonyasya skandanti kiṃ tad yajñe kriyate yasmāt tat tatheti | [JB, 1, 250 1]
sa brūyād yasmāt trivṛt stomo bahiṣpavamāne prāṅ ivotkramya dhiṣṇyebhyo nilīya gāyatrīṃ skandati madhya evānya ṛtvijo dhiṣṇyānāṃ yad anta āsate tasmāt tat tatheti | [JB, 1, 250 2]
trivṛtaṃ hi stomaṃ puruṣo 'nvāyatto dhiṣṇyān anye paśava iti | [JB, 1, 250 3]
tad v evāhur yat sa trivṛt stomo gāyatrīṃ skandati kiṃ sā tataḥ prajanayatīti | [JB, 1, 250 4]
iḍāntaṃ yajñaṃ saptanābhim iti brūyāt | [JB, 1, 250 5]
sā gāyatrī garbhaṃ dhatte | [JB, 1, 250 6]
sā puronuvākyāṃ prajanayati puronuvākyā yājyāṃ yājyā vaṣaṭkāraṃ vaṣaṭkāra āhutīr āhutayo dakṣiṇā dakṣiṇāḥ svargaṃ lokam | [JB, 1, 250 7]
tad yathā vittaṃ pravāhaṃ kṣipraṃ pravahed evam evainam etā devatāḥ svargāya lokāya pravahanti | [JB, 1, 250 8]
trivṛd evainaṃ stomo gāyatryai prayacchati gāyatrī puronuvākyāyai puronuvākyā yājyāyai yājyā vaṣaṭkārāya vaṣaṭkāra āhutībhya āhutayo dakṣiṇābhyo dakṣiṇāḥ svargaṃ lokaṃ gamayanti | [JB, 1, 250 9]
sa eṣa iḍānto yajñaḥ saptanābhiḥ | [JB, 1, 250 10]
tasya ha trivṛd eva stomo nābhir gāyatrī nābhiḥ puronuvākyā nābhir yājyā nābhir vaṣaṭkāro nābhir āhutayo nābhir dakṣiṇā nābhiḥ | [JB, 1, 250 11]
upa hainam eṣa yajño namati ya evaṃ veda | [JB, 1, 250 12]
{JB, 1, 251}
pañcadaśāny ājyāni bhavanti | [JB, 1, 251 1]
pañcadaśāpūryamāṇasyārdhamāsasya rātrayaḥ | [JB, 1, 251 2]
tad eva tenāpnoti | [JB, 1, 251 3]
daśahastyā aṅgulayaḥ | [JB, 1, 251 4]
catvāry u dorbāhvāṇi | [JB, 1, 251 5]
yad ūrdhvaṃ nābhes tat pañcadaśam | [JB, 1, 251 6]
tad evātropasaṃdadhāti | [JB, 1, 251 7]
pañcadaśo mādhyaṃdinaḥ | [JB, 1, 251 8]
pañcadaśāpocchato 'rdhamāsasya rātrayaḥ | [JB, 1, 251 9]
tad eva tenāpnoti | [JB, 1, 251 10]
daśapadyā aṅgulayaḥ | [JB, 1, 251 11]
catvāry ūrvaṣṭhīvāni | [JB, 1, 251 12]
yad avācīnaṃ nābhes tat pañcadaśam | [JB, 1, 251 13]
tad evātropasaṃdadhāti | [JB, 1, 251 14]
saptadaśāni pṛṣṭhāni | [JB, 1, 251 15]
dvādaśa māsāḥ | [JB, 1, 251 16]
pañcartavaḥ | [JB, 1, 251 17]
tad eva tenāpnoti | [JB, 1, 251 18]
daśahastyā aṅgulayaḥ | [JB, 1, 251 19]
sapta śīrṣan prāṇāḥ | [JB, 1, 251 20]
tat saptadaśam | [JB, 1, 251 21]
tad evātropasaṃdadhāti | [JB, 1, 251 22]
saptadaśa ārbhavaḥ | [JB, 1, 251 23]
dvādaśa māsāḥ | [JB, 1, 251 24]
pañcartavaḥ | [JB, 1, 251 25]
tad eva tenābhipūrvam āpnoti | [JB, 1, 251 26]
daśapadyā aṅgulayaḥ | [JB, 1, 251 27]
catvāry ūrvaṣṭhīvāni | [JB, 1, 251 28]
trayo 'vāñcaḥ prāṇāḥ | [JB, 1, 251 29]
tat saptadaśam | [JB, 1, 251 30]
tad evātropasaṃdadhāti | [JB, 1, 251 31]
ekaviṃśam agniṣṭomasāma | [JB, 1, 251 32]
dvādaśa māsāḥ | [JB, 1, 251 33]
pañcartavaḥ | [JB, 1, 251 34]
traya ime lokāḥ | [JB, 1, 251 35]
asāv āditya ekaviṃśaḥ | [JB, 1, 251 36]
tad eva tenāpnoti | [JB, 1, 251 37]
daśahastyā aṅgulayaḥ | [JB, 1, 251 38]
daśapadyāḥ | [JB, 1, 251 39]
ātmaikaviṃśaḥ | [JB, 1, 251 40]
tad evātropasaṃdadhāti | [JB, 1, 251 41]
{JB, 1, 252}
sa haivaṃ vidvān ahorātraśo 'rdhamāsaśo māsaśa ṛtuśaḥ saṃvatsaraśa etasmin sarvasminn ātmānam upasaṃdhāya taṃ mṛtyuṃ tarati yaḥ svarge loke | [JB, 1, 252 1]
na haivaṃvit punar mriyate | [JB, 1, 252 2]
tasya harṅmayāny asthāni bhavanti sāmamayāni māṃsāni | [JB, 1, 252 3]
sa eṣo 'pahatapāpmā dhūtaśarīro 'tītyaitaṃ mṛtyuṃ śarīraṃ dhūnute | [JB, 1, 252 4]
athaite daivī ca mānuṣī ca virājau | [JB, 1, 252 5]
tayor eṣa etad ādityo 'dhyūḍhas tapati | [JB, 1, 252 6]
catasro diśaś catvāro 'vāntaradeśā dvāv imau lokau | [JB, 1, 252 7]
eṣā daivī virāṭ | [JB, 1, 252 8]
atha mānuṣī | [JB, 1, 252 9]
catvāro 'ttāraṣ ṣaḍ ādyāḥ | [JB, 1, 252 10]
brāhmaṇaś ca rājanyaś ca vaiśyaś ca śūdraś caite 'ttāraḥ | [JB, 1, 252 11]
gauś cāśvaś cājā cāviś ca vrīhiś ca yavaś caita ādyāḥ | [JB, 1, 252 12]
etayor eṣa etad ādityo 'dhyūḍhas tapati | [JB, 1, 252 13]
tan na śoko na himo nāśanāyati na pipāsati nāsya kācanāvṛttir asti | [JB, 1, 252 14]
na ha vā aśanāyati na pipāsati nāsya kācanāvṛttir bhavati ya evaṃ veda | [JB, 1, 252 15]
{JB, 1, 253}
yajamānaṃ ha vā etad udgātā reto bhūtaṃ siñcati yad bahiṣpavamānaṃ gāyati | [JB, 1, 253 1]
mana eva retasyayā samīrayati prāṇaṃ gāyatryā cakṣus triṣṭubhā śrotraṃ jagatyā vācam anuṣṭubhā | [JB, 1, 253 2]
ātmānam eva paṅktyā pratyupadadhāti | [JB, 1, 253 3]
atha yad etad uttamaṃ tṛcaṃ janmaiva tat | [JB, 1, 253 4]
praiva tena janayati | [JB, 1, 253 5]
yasmād etad ghoṣīvopabdimad iva gīyate tasmād ghoṣīvopabdimad iva garbhā jāyante | [JB, 1, 253 6]
tad u vā āhur aghoṣam eva geyam | [JB, 1, 253 7]
yadā vai vijāyamānā krūrīkurute 'tha sā ghoṣaṃ karoti | [JB, 1, 253 8]
atho śanair iva vā aghoṣam iva mahāsṛṣṭir vijāyate | [JB, 1, 253 9]
atho haitat satyaṃ yad gāyatram | [JB, 1, 253 10]
tasya sampadaṃ lobhayed yad rathantaravarṇām abhyasyet | [JB, 1, 253 11]
tasmād aghoṣam eva geyam iti | [JB, 1, 253 12]
athāgneyam ājyam ekadevatyam | [JB, 1, 253 13]
pretir eva sā | [JB, 1, 253 14]
athaindrāgnaṃ dvidevatyam | [JB, 1, 253 15]
pratiṣṭhitir eva sā | [JB, 1, 253 16]
sā vā eṣā pretiś caiva pratiṣṭhitiś ca | [JB, 1, 253 17]
pratitiṣṭhati ya evaṃ veda | [JB, 1, 253 18]
trivṛtpañcadaśābhyāṃ puruṣo 'smin loke pratiṣṭhitaḥ | [JB, 1, 253 19]
sa yam eva harati sa trivṛt | [JB, 1, 253 20]
yena pratitiṣṭhati sa pañcadaśaḥ | [JB, 1, 253 21]
tau vā etāv ubhāv eva trivṛtāv ubhau pañcadaśau | [JB, 1, 253 22]
tejo vai brahmavarcasaṃ trivṛt stoma ojo vīryaṃ pañcadaśaḥ | [JB, 1, 253 23]
ojasaiva tad vīryeṇa pratiṣṭhāya tejo brahmavarcasaṃ harati ya evaṃ veda | [JB, 1, 253 24]
{JB, 1, 254}
atha mādhyaṃdinasya pavamānasya gāyatrī | [JB, 1, 254 1]
yo 'yam avāṅ prāṇa eṣa eva sa | [JB, 1, 254 2]
tasyāṃ dve sāmanī | [JB, 1, 254 3]
tasmād etena dvayaṃ prāṇena karoti bhasma ca karoti vātaṃ ca | [JB, 1, 254 4]
nānāprastāvau nānānidhane hiṃkāro 'ntareṇa | [JB, 1, 254 5]
tasmān netara itaram anuninardati netara itaram | [JB, 1, 254 6]
etena hi tad vihṛtam | [JB, 1, 254 7]
atha bṛhatī | [JB, 1, 254 8]
yo 'yaṃ prāṅ prāṇa eṣa eva sa | [JB, 1, 254 9]
tasyāṃ dve sāmanī | [JB, 1, 254 10]
tasmād etena dvayaṃ prāṇena karoti retaś ca siñcati mehati ca | [JB, 1, 254 11]
nānāprastāvau nānānidhane hiṃkāro 'ntareṇa | [JB, 1, 254 12]
tasmān netara itaram anuninardati netara itaram | [JB, 1, 254 13]
etena hi tad vihṛtam | [JB, 1, 254 14]
atha triṣṭup | [JB, 1, 254 15]
nābhir eva sā | [JB, 1, 254 16]
tasyām ekaṃ sāma | [JB, 1, 254 17]
tasmād etenaikam eva prāṇena karoti yad eva prāṇān udanato 'nūdaniti | [JB, 1, 254 18]
atha pṛṣṭhāni | [JB, 1, 254 19]
indriyaṃ vai vīryaṃ pṛṣṭhāni | [JB, 1, 254 20]
tasmād ye ke cānūkabhājo gor aśvasya puruṣasya teṣām anūkam eva baliṣṭham | [JB, 1, 254 21]
indriyaṃ hy etad vīryaṃ yat pṛṣṭhāni | [JB, 1, 254 22]
tāni bṛhatīṣu bhavanti | [JB, 1, 254 23]
tasmād imā bṛhatīr iva kīkasā bṛhatīr iva pariśavaḥ pṛṣṭham abhisamāyanti | [JB, 1, 254 24]
athārbhavasya pavamānasya gāyatrī | [JB, 1, 254 25]
yo 'yaṃ prāṇa eṣa eva sa | [JB, 1, 254 26]
tasyāṃ dve sāmanī | [JB, 1, 254 27]
tasmād dvayaṃ prāṇena karoti prāṇyāpāniti | [JB, 1, 254 28]
nānāprastāvau nānānidhane hiṃkāro 'ntareṇa | [JB, 1, 254 29]
tasmān netara itaram anuninardati netara itaram | [JB, 1, 254 30]
etena hi tad vihṛtam | [JB, 1, 254 31]
athoṣṇikkakubhau | [JB, 1, 254 32]
cakṣuṣī te | [JB, 1, 254 33]
samānaṃ chandaḥ | [JB, 1, 254 34]
dve sāmanī | [JB, 1, 254 35]
tasmād dve akṣyau samānaṃ paśyataḥ | [JB, 1, 254 36]
tripador ṛcor bhavataḥ | [JB, 1, 254 37]
tasmāt trivṛc cakṣuś śuklaṃ kṛṣṇaṃ kanīnikā | [JB, 1, 254 38]
parovarīyasyor ṛcor bhavataḥ | [JB, 1, 254 39]
tasmāt parovarīyaḥ puruṣaḥ paśyati | [JB, 1, 254 40]
nānāprastāvau nānānidhane hiṃkāro 'ntareṇa | [JB, 1, 254 41]
tasmān nānāvīrye cakṣuṣī | [JB, 1, 254 42]
athānuṣṭup | [JB, 1, 254 43]
vāg eva sā | [JB, 1, 254 44]
tasyāṃ dve sāmanī | [JB, 1, 254 45]
tasmād dvayaṃ vācā karoty annaṃ cainayātti vadati ca | [JB, 1, 254 46]
nānāprastāvau nānānidhane hiṃkāro 'ntareṇa | [JB, 1, 254 47]
tasmān na sarvaṃ satyaṃ vācā vadati na sarvam anṛtam | [JB, 1, 254 48]
etena hi tad vihṛtam | [JB, 1, 254 49]
atha jagatī | [JB, 1, 254 50]
śrotram eva tat | [JB, 1, 254 51]
tasyām ekaṃ sāma | [JB, 1, 254 52]
tasmād etenaikam eva śrotreṇa karoti yad eva śṛṇoti | [JB, 1, 254 53]
catuṣpadāyām ṛci bhavati | [JB, 1, 254 54]
tasmāt samānatra san sarvā anu diśaś śṛṇoti | [JB, 1, 254 55]
api parāṅ yan paścād vadataś śṛṇoti | [JB, 1, 254 56]
atha yajñāyajñīyam | [JB, 1, 254 57]
śira eva tat | [JB, 1, 254 58]
adhyūḍhaṃ vā etad anyeṣv aṅgeṣu yacchiraḥ | [JB, 1, 254 59]
adhyūḍham anyeṣu stotreṣu yajñāyajñīyam | [JB, 1, 254 60]
adhyūḍho 'nyeṣu sveṣu bhavati ya evaṃ veda | [JB, 1, 254 61]
upari vā etad anyebhyo 'ṅgebhyo yacchiraḥ | [JB, 1, 254 62]
upary anyebhyaḥ stotrebhyo yajñāyajñīyam | [JB, 1, 254 63]
upary anyebhyaḥ svebhyo bhavati ya evaṃ veda | [JB, 1, 254 64]
sa eṣo 'pahatapāpmā yajña eva pratyakṣam | [JB, 1, 254 65]
tasya ha nopavadaṃś ca na pāpaṃ kartāsti | [JB, 1, 254 66]
yady enaṃ bahiṣpavamāne 'nuvyāhared yajñasya retaḥ siktam acīkﾱpaṃ yajñamāro 'retaskā te prajā bhaviṣyatīty enaṃ brūyāt | [JB, 1, 254 67]
yady enam ekadevatya ājye 'nuvyāhared yajñasya pretim acīkﾱpaṃ yajñamāraḥ prety ajanayaṃ mariṣyasīty enaṃ brūyāt | [JB, 1, 254 68]
yady enaṃ dvidevatya ājye 'nuvyāhared yajñasya pratiṣṭhām acīkﾱpaṃ yajñamāro 'pratiṣṭhito bhaviṣyasīty enaṃ brūyāt | [JB, 1, 254 69]
yady enaṃ mādhyaṃdinasya pavamānasya gāyatryām anuvyāhared yajñasyāvāñcaṃ prāṇam acīkﾱpaṃ yajñamāro vighātas tvā haniṣyatīty enaṃ brūyāt | [JB, 1, 254 70]
atho ha brūyād avasravas tvā haniṣyatīti | [JB, 1, 254 71]
yady enaṃ bṛhatyām anuvyāhared yajñasya śiśnam acīkﾱpaṃ yajñamāro mūtragrāhas tvā haniṣyatīty enaṃ brūyāt | [JB, 1, 254 72]
atho ha brūyād aretasko bhaviṣyasīti | [JB, 1, 254 73]
yady enaṃ triṣṭubhy anuvyāhared yajñasya nābhim acīkﾱpaṃ yajñamāra udāvartas tvā haniṣyatīty enaṃ brūyāt | [JB, 1, 254 74]
yady enaṃ pṛṣṭheṣv anuvyāhared yajñasyendriyaṃ vīryam acīkﾱpaṃ yajñamāro vajras tvā haniṣyatīty enaṃ brūyāt | [JB, 1, 254 75]
atho ha brūyād anājñātavadhas tvā haniṣyatīti | [JB, 1, 254 76]
{JB, 1, 255}
yady enam ārbhavasya pavamānasya gāyatryām anuvyāhared yajñasya prāṇam acīkﾱpaṃ yajñamāraḥ prāṇas tvā hāsyatīty enaṃ brūyāt | [JB, 1, 255 1]
atho ha brūyāt pramāyuko bhaviṣyasīti | [JB, 1, 255 2]
yady enam uṣṇikkakubhor anuvyāhared yajñasya cakṣuṣī acīkﾱpaṃ yajñamāro 'ndho bhaviṣyasīty enaṃ brūyāt | [JB, 1, 255 3]
yady enam anuṣṭubhy anuvyāhared yajñasya vācam acīkﾱpaṃ yajñamāro vāk te 'pakramiṣyatīty enaṃ brūyāt | [JB, 1, 255 4]
atho ha brūyād aśanayā mariṣyasīti | [JB, 1, 255 5]
yady enaṃ jagatyām anuvyāhared yajñasya śrotram acīkﾱpaṃ yajñamāro badhiro bhaviṣyasīty enaṃ brūyāt | [JB, 1, 255 6]
yady enaṃ yajñāyajñīye 'nuvyāhared yajñasya śiro 'cīkﾱpaṃ yajñamāraś śiras te vipatiṣyatīty enaṃ brūyāt | [JB, 1, 255 7]
{JB, 1, 256}
ete ha vai prativyāhārāḥ | [JB, 1, 256 1]
na haivaṃvid yajñiyām ārtim ārcchati | [JB, 1, 256 2]
ya evainam upavadati sa ārtim ārcchati | [JB, 1, 256 3]
sa ya enam upavadet taṃ brūyāt pūrṇam evāham etaṃ sāṅgaṃ satanuṃ sarvaṃ yajñaṃ veda | [JB, 1, 256 4]
sa yat tvam atronaṃ vettha tat tvayaivāpidadhānīti | [JB, 1, 256 5]
sa evārtim ārcchati ya evaṃ vidvāṃsam upavadati | [JB, 1, 256 6]
sa eṣa prajāpatir agniṣṭomo 'mūm ekaviṃśī3ṃ yajñāyajñīyasyāsu bahiṣpavamānīṣu navasu pratyupadhāya śaya etā dviṣṭanā virājo duhānaḥ pañca pañcadaśāni pañca saptadaśāni | [JB, 1, 256 7]
tā eva pañca dvātriṃśinīr virājaḥ | [JB, 1, 256 8]
duhe ha vai virājaṃ sarvān kāmān ya evaṃ veda | [JB, 1, 256 9]
na haivaṃvido 'nṛtaṃ cana vadato yajñaḥ sravati | [JB, 1, 256 10]
sravati ha vā anṛtaṃ vadato yajño 'tho ha pūyati | [JB, 1, 256 11]
no ha tvāvaivaṃvido yajñaḥ sravati na pūyati | [JB, 1, 256 12]
tasmāt kurupañcālā dviṣṭanāṃ na duhre | [JB, 1, 256 13]
prajāpater ha sā | [JB, 1, 256 14]
tasmād v anya udantā duhre | [JB, 1, 256 15]
na hi te tāṃ viduḥ | [JB, 1, 256 16]
tasmād v anya udantā aśanāyukatarā iva | [JB, 1, 256 17]
{JB, 1, 257}
sa eṣa prajāpatir agniṣṭomaḥ parimaṇḍalo bhūtvānanto bhūtvā śaye | [JB, 1, 257 1]
tadanukṛtīdam apy anyā devatāḥ parimaṇḍalāḥ parimaṇḍala ādityaḥ parimaṇḍalaś candramāḥ parimaṇḍalā dyauḥ parimaṇḍalam antarikṣaṃ parimaṇḍaleyaṃ pṛthivī | [JB, 1, 257 2]
api yad idaṃ puruṣe divyaṃ tat parimaṇḍalam | [JB, 1, 257 3]
etasyaiva nyaṅgam anunyañjānaḥ parimaṇḍalāṃ mahatīm anantāṃ śriyaṃ jayati ya evaṃ veda | [JB, 1, 257 4]
sa eṣa yajña ūrdhva eva puruṣam anvāyattaḥ | [JB, 1, 257 5]
tasya pādāv eva bahiṣpavamānam | [JB, 1, 257 6]
imāny eva catvāry ūrvaṣṭhīvāny ājyāni | [JB, 1, 257 7]
yad avācīnaṃ nābheḥ sa tricchandā mādhyaṃdinaḥ | [JB, 1, 257 8]
pṛṣṭhāny eva pṛṣṭhāni | [JB, 1, 257 9]
ayam ārbhavaḥ | [JB, 1, 257 10]
idam agniṣṭomasāma | [JB, 1, 257 11]
taddha nagariṇaṃ dālbhyaṃ brāhmaṇaḥ papraccha kadryaṅ yajña iti | [JB, 1, 257 12]
sa hovācordhva eva puruṣam anvāyatta iti | [JB, 1, 257 13]
evaṃ ha tad uvāca | [JB, 1, 257 14]
sa ya evam etam ūrdhvam ātman yajñaṃ tāyamānaṃ vedordhva eva prajayā paśubhī rohann eti | [JB, 1, 257 15]
ya u enaṃ pratyañcaṃ veda pratyaṅ bhūtiṃ bhavati | [JB, 1, 257 16]
tasyedam eva bahiṣpavamānam | [JB, 1, 257 17]
imāny ājyāni | [JB, 1, 257 18]
ayaṃ mādhyaṃdinaḥ | [JB, 1, 257 19]
pṛṣṭhāny eva pṛṣṭhāni | [JB, 1, 257 20]
ayam ārbhavaḥ | [JB, 1, 257 21]
pratiṣṭhaiva yajñāyajñīyam | [JB, 1, 257 22]
pratyaṅ bhūtiṃ bhavati | [JB, 1, 257 23]
sa ya evam etāv ātman yajñau tāyamānau vedopa hainaṃ yajñau namataḥ | [JB, 1, 257 24]
{JB, 1, 258}
tasyaiṣa ślokaḥ | [JB, 1, 258 1]
yad asya pūrvam aparaṃ tad asya yad v asyāparaṃ tad v asya pūrvam aher iva sarpaṇaṃ śākalasya na vijānāmi yatarat purastād iti | [JB, 1, 258 2]
śakalo ha gaupāyano yajñaṃ mimāna iyāya | [JB, 1, 258 3]
sa ha smaitan na vijānāti katarad yajñasya pūrvaṃ katarad aparaṃ katarad aṇīyaḥ katarat sthavīya iti | [JB, 1, 258 4]
tad āhuḥ kuto yajñasyāṇiṣṭham iti | [JB, 1, 258 5]
yato variṣṭham iti | [JB, 1, 258 6]
kuto variṣṭham iti | [JB, 1, 258 7]
yato 'ṇiṣṭham iti | [JB, 1, 258 8]
bahiṣpavamānaṃ vāva prati yajño 'ṇiṣṭhaḥ | [JB, 1, 258 9]
tad idaṃ pādāv avocat | [JB, 1, 258 10]
pādau vai prati puruṣo 'ṇiṣṭhaḥ | [JB, 1, 258 11]
tad v eva variṣṭhaḥ | [JB, 1, 258 12]
padbhyāṃ hy eti | [JB, 1, 258 13]
kuto variṣṭha iti | [JB, 1, 258 14]
yato 'ṇiṣṭha iti | [JB, 1, 258 15]
yajñāyajñīyaṃ vāva prati yajño 'ṇiṣṭhaḥ | [JB, 1, 258 16]
tad idaṃ śiro 'vocat | [JB, 1, 258 17]
śiro vai prati puruṣo 'ṇiṣṭhaḥ | [JB, 1, 258 18]
tad v eva variṣṭhaḥ | [JB, 1, 258 19]
akṣibhyāṃ hi paśyann eti | [JB, 1, 258 20]
tad āhur yad ūrdhvo yajñas tāyeta devā eva jīveyur na manuṣyāḥ | [JB, 1, 258 21]
yad arvāṅ tāyeta manuṣyā eva jīveyur na devā iti | [JB, 1, 258 22]
ūrdhvaś ca ha vai yajñas tāyate 'rvāṅ ca | [JB, 1, 258 23]
atho ha tiryaṅ | [JB, 1, 258 24]
tad yat pṛccheyuḥ kadriyaṅ yajña iti | [JB, 1, 258 25]
ūrdhva iti brūyāt | [JB, 1, 258 26]
atho arvāṅ iti | [JB, 1, 258 27]
atho tiryaṅṅ iti | [JB, 1, 258 28]
sarvā eva diśa iti brūyāt | [JB, 1, 258 29]
sarvā u ha vai diśa evaṃvido yajñas tato bhavati | [JB, 1, 258 30]
kurupañcālā ha brahmodyam ūdire | [JB, 1, 258 31]
te ha śvānaṃ saṃveṣṭitaṃ śayānam upeyuḥ | [JB, 1, 258 32]
te hocur asminn u eva no vijayo 'dhy astv iti | [JB, 1, 258 33]
te ha pañcālāḥ kurūn papracchuḥ kim asya yajñasyeveti | [JB, 1, 258 34]
taddha na pratyūcuḥ | [JB, 1, 258 35]
sa hovāca vāsiṣṭhaś caikitāneyo yathā vā asāv ado 'mūm ekaviṃśī3ṃ yajñāyajñīyasyāsu bahiṣpavamānīṣu navasu pratyupadhāya śaya evaṃ vā ayam idam ubhāv antau saṃdhāya śaye | [JB, 1, 258 36]
tasya vā ayaṃ yajñakrator anayā śayyayā rūpaṃ nigacchati | [JB, 1, 258 37]
tasmād imam anukthyaṃ santaṃ vibhūtīti | [JB, 1, 258 38]
tena ha jigyuḥ | [JB, 1, 258 39]
{JB, 1, 259}
dvir ha vai yajamāno jāyate mithunād anyaj jāyate yajñād anyat | [JB, 1, 259 1]
tad yan mithunāj jāyate tad asmai lokāya jāyate | [JB, 1, 259 2]
atha yad yajñāj jāyate tad amuṣmai lokāya jāyate gandharvalokāya jāyate devalokāya jāyate svargāya lokāya jāyate | [JB, 1, 259 3]
yajño vai yajamānaḥ | [JB, 1, 259 4]
yajñaḥ somo rājā | [JB, 1, 259 5]
tad yaddhavirdhāne grāvabhiḥ somaṃ rājānam abhiṣuṇvanti yajamānam eva tad retaḥ kurvanti | [JB, 1, 259 6]
prajāpatir eṣa yad udgātā | [JB, 1, 259 7]
sa tvaṣṭā | [JB, 1, 259 8]
sa retasaḥ sektā | [JB, 1, 259 9]
sa rūpāṇāṃ vikartā | [JB, 1, 259 10]
sa yad bahiṣpavamāne retasyāṃ gāyati yajamānam eva tad reto bhūtaṃ siñcati | [JB, 1, 259 11]
yad ṛcam asāmnīṃ gāyed asthy eva jāyeta na māṃsam | [JB, 1, 259 12]
yat sāmānṛcaṃ gāyen māṃsam eva jāyeta nāsthi | [JB, 1, 259 13]
ṛcaṃ sāmnābhiliptāṃ gāyati | [JB, 1, 259 14]
tasmāl lomnā tvacā māṃsena puruṣo 'bhilipto jāyate | [JB, 1, 259 15]
tasyāṃ na hiṃkuryāt | [JB, 1, 259 16]
yaddhiṃkuryād vajreṇa hiṃkāreṇa reto vicchindyāt | [JB, 1, 259 17]
yo hi tad api vālena vīyāt sa evainad vicchindyāt | [JB, 1, 259 18]
tām adhīyan gāyet | [JB, 1, 259 19]
yad anadhīyan gāyed aretaskā garbhā jāyeran | [JB, 1, 259 20]
aretaskā ha vai durudgātur vartanyāṃ garbhā jāyante | [JB, 1, 259 21]
{JB, 1, 260}
gāyatrīṃ gāyati | [JB, 1, 260 1]
prāṇo vai gāyatrī | [JB, 1, 260 2]
tasyai dve akṣare vyatiṣajati | [JB, 1, 260 3]
prāṇāpānāv eva tad vyatiṣajati | [JB, 1, 260 4]
tasmāt prāṇāpānau vyatiṣaktau prajā anusaṃcarata ā ca parā cāyātayāmānau | [JB, 1, 260 5]
tām adhīyan gāyet | [JB, 1, 260 6]
yad anadhīyan gāyen mṛtā garbhā jāyeran | [JB, 1, 260 7]
mṛtā ha vai durudgātur vartanyāṃ garbhā jāyante | [JB, 1, 260 8]
triṣṭubhaṃ gāyati | [JB, 1, 260 9]
cakṣur vai triṣṭup | [JB, 1, 260 10]
tasyai dve akṣare dyotayati | [JB, 1, 260 11]
cakṣuṣī eva tad dadhāti | [JB, 1, 260 12]
tasmād yukte iva cakṣuṣī | [JB, 1, 260 13]
tām adhīyan gāyet | [JB, 1, 260 14]
yad anadhīyan gāyed andhā garbhā jāyeran | [JB, 1, 260 15]
andhā ha vai durudgātur vartanyāṃ garbhā jāyante | [JB, 1, 260 16]
jagatīṃ gāyati | [JB, 1, 260 17]
śrotraṃ vai jagatī | [JB, 1, 260 18]
tasyai catvāry akṣarāṇi dyotayati | [JB, 1, 260 19]
śrotram eva tad dadhāti | [JB, 1, 260 20]
śrotre dve pariśravaṇe dve | [JB, 1, 260 21]
tasmāt samānatra san sarvā anudiśaś śṛṇoti | [JB, 1, 260 22]
api parāṅ yan paścād vadataś śṛṇoti | [JB, 1, 260 23]
tām adhīyan gāyet | [JB, 1, 260 24]
yad anadhīyan gāyed badhirā garbhā jāyeran | [JB, 1, 260 25]
badhirā ha vai durudgātur vartanyāṃ garbhā jāyante | [JB, 1, 260 26]
anuṣṭubhaṃ gāyati | [JB, 1, 260 27]
vāg vā anuṣṭup | [JB, 1, 260 28]
tām arvācīm abhinudan gāyati vāco 'napakramāya | [JB, 1, 260 29]
yat parācīm apanudan gāyed vācaṃ pradhamed vāg asmād apakrāmukā syāt | [JB, 1, 260 30]
tāṃ yad arvācīm abhinudan gāyaty ātmann eva tad vācaṃ pratiṣṭhāpayati | [JB, 1, 260 31]
tasyai niruktaṃ cāniruktaṃ ca pade gāyati | [JB, 1, 260 32]
niruktena vai vāco bhuñjate 'niruktam asyā upajīvanīyam | [JB, 1, 260 33]
bhuṅkte vācopa caināṃ jīvati ya evaṃ veda | [JB, 1, 260 34]
sa yan niruktam eva gāyed vadeyur eva prajā na tūṣṇīm āsīran | [JB, 1, 260 35]
atha yad aniruktaṃ gāyet tūṣṇīm eva prajā āsīran na vadeyuḥ | [JB, 1, 260 36]
yasmān niruktaṃ cāniruktaṃ ca pade gāyati tasmāt prajā vadanti ca tūṣṇīṃ cāsate | [JB, 1, 260 37]
{JB, 1, 261}
tāṃ balavad upabdimatīṃ nighātaṃ gāyet | [JB, 1, 261 1]
nighnad iva ha khalu vā etac chando yad anuṣṭup | [JB, 1, 261 2]
anuṣṭubhā vai vācā chandasā devā asurān avāco 'vāghnan | [JB, 1, 261 3]
tāṃ yad balavad upabdimatīṃ nighātaṃ gāyati bhrātṛvyo vai pāpmā bhrātṛvyam etat pāpmānam avāñcam avahanti śriyam ātmanāśnute | [JB, 1, 261 4]
tām adhīyan gāyet | [JB, 1, 261 5]
yad anadhīyan gāyed ajihvā garbhā jāyeran | [JB, 1, 261 6]
ajihvā ha vai durudgātur vartanyāṃ garbhā jāyante | [JB, 1, 261 7]
paṅktiṃ gāyati | [JB, 1, 261 8]
ṛtavo vai paṅktiḥ | [JB, 1, 261 9]
tāṃ gāyatram eva prasṛtāṃ gāyati | [JB, 1, 261 10]
tasmād garbhā jāyamānāḥ prasāryante | [JB, 1, 261 11]
tām adhīyan gāyet | [JB, 1, 261 12]
yad anadhīyan gāyet sāmi garbhāḥ pateyuḥ | [JB, 1, 261 13]
sāmi ha vai durudgātur vartanyāṃ garbhāḥ patanti | [JB, 1, 261 14]
atha yad etad uttamaṃ tṛcaṃ janmaiva tat | [JB, 1, 261 15]
praiva tena janayati | [JB, 1, 261 16]
mano vai retasyā prāṇo gāyatrī cakṣus triṣṭup śrotraṃ jagatī vāg anuṣṭup | [JB, 1, 261 17]
sa yo mano retasyeti vidvān udgāyati mahāmanā manasvy asmād ājāyate | [JB, 1, 261 18]
atha yaḥ prāṇo gāyatrīti vidvān udgāyati sarvam āyur eti | [JB, 1, 261 19]
atha yo 'smād ājāyate sa sarvam āyur eti | [JB, 1, 261 20]
atha yaś cakṣus triṣṭub iti vidvān udgāyaty ahrītamukhī paśyo draṣṭāsmād ājāyate darśanīyaḥ | [JB, 1, 261 21]
atha yaś śrotraṃ jagatīti vidvān udgāyati śuśrūṣuś śrotriyo 'smād ājāyate śravaṇīyaḥ | [JB, 1, 261 22]
atha yo vāg anuṣṭub iti vidvān udgāyati śaṃstodgātā vācorādhy asmād ājāyate | [JB, 1, 261 23]
{JB, 1, 262}
sabheyaḥ | [JB, 1, 262 1]
evaṃ hy etat kurupañcālā aviduḥ | [JB, 1, 262 2]
tasmāt kurupañcāleṣu sarvair vīraiḥ saha vīra ājāyate | [JB, 1, 262 3]
atha yarhy etad udantāḥ purā nāvediṣus tasmād udanteṣu purā sarvair vīraiḥ saha vīro nājani | [JB, 1, 262 4]
atha yata idam udantān evaṃvidaś ca sacanta evaṃvidaś cainān yājayanti tato hārvācīnam udanteṣu sarvair vīraiḥ saha vīra ājāyate | [JB, 1, 262 5]
kurupañcālā ha brahmodyam ūdire | [JB, 1, 262 6]
te ha pañcālāḥ kurūn papracchuḥ kiṃ vayaṃ tad yajñe 'kurma yenāsmāsu sarvair vīraiḥ saha vīra ājāyata iti | [JB, 1, 262 7]
taddha na pratyūcuḥ | [JB, 1, 262 8]
tena haināñ jigyuḥ | [JB, 1, 262 9]
te yat pratyavakṣyan yasmād vayam evaṃvidaś ca sma evaṃvidaś ca no yājayanti tenāsmāsu sarvair vīraiḥ saha vīra ājāyata iti | [JB, 1, 262 10]
sarvair ha vā asmād vīraiḥ saha vīra ājāyate ya evaṃ veda | [JB, 1, 262 11]
tad āhur vigeyā dhurā3 'vigeyā3 iti | [JB, 1, 262 12]
vigeyā ity āhuḥ | [JB, 1, 262 13]
{JB, 1, 263}
kuravaḥ | [JB, 1, 263 1]
gāyatraṃ vai prātassavanaṃ traiṣṭubhaṃ mādhyaṃdinaṃ savanaṃ jāgataṃ tṛtīyasavanam | [JB, 1, 263 2]
tad evānuṣṭub anvāyattā | [JB, 1, 263 3]
sa yad gāyatre sati prātassavane gāyatrīṃ gāyati brahma vai gāyatrī brahma prātassavanaṃ sva eva tad āyatane brahma dadhāti | [JB, 1, 263 4]
atha yat triṣṭubhaṃ gāyati kṣatraṃ vai triṣṭub etāni vai kṣatre śilpāni hastī niṣko 'śvatarīratho 'śvaratho rukmaḥ kaṃsas tāny eva tad āhṛtya brahmaṇy anakti | [JB, 1, 263 5]
atha yaj jagatīṃ gāyati viḍ vai jagaty etāni vai viśi śilpāni goaśvaṃ hastihiraṇyam ajāvikaṃ vrīhiyavās tilamāṣāḥ sarpiḥ kṣīraṃ rayiḥ puṣṭis tāny eva tad āhṛtya brahmaṇy anakti | [JB, 1, 263 6]
tad evānuṣṭub anvāyattā | [JB, 1, 263 7]
atha yad anuṣṭubhaṃ gāyaty ānuṣṭubho vai śūdraś śūdrād eva tad āhṛtya brahmaṇy anakti | [JB, 1, 263 8]
{JB, 1, 264}
tad yathā tūṇiṃ kaśanair vihanyād evam evaitāni sarvāṇi śilpāny āhṛtya brahmaṇy anakti | [JB, 1, 264 1]
tasmād vigeyā iti | [JB, 1, 264 2]
yato ha vā idam etā vigīyante tato hedaṃ brāhmaṇā jīyante | [JB, 1, 264 3]
atha yarhi etā na vijagur annāḍhyā ha brāhmaṇā āsuḥ | [JB, 1, 264 4]
ekāpacchādevāhasmāsata ekaśakaṭevāvaśehasmadamayitvā satyayajñaḥ pauluṣir yāti | [JB, 1, 264 5]
atha yata idam etā vigīyante tato haitāni śilpāni brāhmaṇeṣv adhigamyante | [JB, 1, 264 6]
gāyatrīṃ purastād gāyati gāyatrīm upariṣṭāt | [JB, 1, 264 7]
brahma vai gāyatrī | [JB, 1, 264 8]
brahmaṇaiva tad etāny ubhayataś śilpāni parigṛhṇāti | [JB, 1, 264 9]
brahmaṇā hainam etāny ubhayataś śilpāni parigṛhītāny upatiṣṭhante ya evaṃ veda | [JB, 1, 264 10]
na vigeyā ity āhuḥ pañcālāḥ | [JB, 1, 264 11]
svayaṃvigītā vā etā yaddhuraḥ | [JB, 1, 264 12]
anusavanaṃ vā etā vigāyann abhyārohati | [JB, 1, 264 13]
atha yad enān pāpī kīrtir anūttiṣṭhati vyagāsiṣur iti yau vai yudhyete yāv ṛtīyete tāv āhur vyagāsiṣṭām iti | [JB, 1, 264 14]
atho ye rāṣṭre vyavabhindāne tiṣṭhata iti | [JB, 1, 264 15]
{JB, 1, 265}
gāyatraṃ vai prātassavanaṃ traiṣṭubhaṃ mādhyaṃdinaṃ savanaṃ jāgataṃ tṛtīyasavanam | [JB, 1, 265 1]
tad evānuṣṭub anvāyattā | [JB, 1, 265 2]
sa yad gāyatre sati prātassavane gāyatrīṃ gāyati brahma vai gāyatrī brahmaiva tad brāhmaṇasya sve 'nvābhajati | [JB, 1, 265 3]
so 'syāditsata upajihīrṣate | [JB, 1, 265 4]
atho asyaiva tat | [JB, 1, 265 5]
sve 'nu hy enam ābhajati | [JB, 1, 265 6]
atha yat triṣṭubhaṃ gāyati kṣatraṃ vai triṣṭup kṣatriyam eva tad brāhmaṇasya sve 'nvābhajati | [JB, 1, 265 7]
so 'syāditsata upajihīrṣate | [JB, 1, 265 8]
atho asyaiva tat | [JB, 1, 265 9]
sve 'nu hy enam ābhajati | [JB, 1, 265 10]
atha yaj jagatīṃ gāyati viḍ vai jagatī vaiśyam eva tad brāhmaṇasya sve 'nvābhajati | [JB, 1, 265 11]
so 'syāditsata upajihīrṣate | [JB, 1, 265 12]
atho asyaiva tat | [JB, 1, 265 13]
sve 'nu hy enam ābhajati | [JB, 1, 265 14]
tad evānuṣṭub anvāyattā | [JB, 1, 265 15]
atha yad anuṣṭubhaṃ gāyaty ānuṣṭubho vai śūdraś śūdram eva tad brāhmaṇasya sve 'nvābhajati | [JB, 1, 265 16]
so 'syāditsata upajihīrṣate | [JB, 1, 265 17]
atho asyaiva tat | [JB, 1, 265 18]
sve 'nu hy enam ābhajati | [JB, 1, 265 19]
yady āvṛṅ nāthopavaṃke naiva lipsate | [JB, 1, 265 20]
tasmān na vigeyā iti | [JB, 1, 265 21]
yato ha vā idam etā vigīyante tato hedaṃ brāhmaṇā jīyante | [JB, 1, 265 22]
atha yarhy etā na vijagur ajyeyā ha brāhmaṇā āsuḥ | [JB, 1, 265 23]
{JB, 1, 266}
gāyatraṃ vai prātassavanaṃ traiṣṭubhaṃ mādhyaṃdinaṃ savanaṃ jāgataṃ tṛtīyasavanam | [JB, 1, 266 1]
tad evānuṣṭub anvāyattā | [JB, 1, 266 2]
sa yad gāyatraṃ sat prātassavanaṃ sarvam eva gāyatraṃ gāyati brahmaṇa eva taṃ kevalam uddhāram uddharati | [JB, 1, 266 3]
so 'sya brahmaṇaḥ kevala uddhāra uddhṛto bhavati | [JB, 1, 266 4]
atha yat traiṣṭubhaṃ san mādhyaṃdinaṃ savanaṃ gāyatreṇaivānupratipadyate brāhmaṇam eva tat kṣatriyasya sve 'nvābhajati | [JB, 1, 266 5]
so 'smai ditsati śraddhayā karmaṇopacāreṇa | [JB, 1, 266 6]
yadā vai kṣatriyaṃ śraddhā vindati brāhmaṇaṃ vāva sa tarhīcchati | [JB, 1, 266 7]
so 'smai dadāti | [JB, 1, 266 8]
atha yaj jāgataṃ sat tṛtīyasavanaṃ gāyatreṇaivānupratipadyate brāhmaṇam eva tad vaiśyasya sve 'nvābhajati | [JB, 1, 266 9]
so 'smai ditsati śraddhayā karmaṇopacāreṇa | [JB, 1, 266 10]
yadā vai vaiśyaṃ śraddhā vindati brāhmaṇaṃ vāva sa tarhīcchati | [JB, 1, 266 11]
so 'smai dadāti | [JB, 1, 266 12]
tad evānuṣṭub anvāyattā | [JB, 1, 266 13]
atha yad anuṣṭubhaṃ gāyaty ānuṣṭubho vai śūdro brāhmaṇam eva tac chūdrasya sve 'nvābhajati | [JB, 1, 266 14]
so 'smai ditsati śraddhayā karmaṇopacāreṇa | [JB, 1, 266 15]
yadā vai śūdraṃ śraddhā vindati brāhmaṇaṃ vāva sa tarhīcchati | [JB, 1, 266 16]
so 'smai dadāti | [JB, 1, 266 17]
kevalaṃ svaṃ kurute | [JB, 1, 266 18]
apitvī kṣatre bhavaty apitvī viśi | [JB, 1, 266 19]
yāty antassthāṃ nāntassthāyāṃ jīyate | [JB, 1, 266 20]
upa hainaṃ śataṃ pariskandās tiṣṭhante | [JB, 1, 266 21]
atho bhūyāṃso ya evaṃ vidvān dhuro na vigāyatīti | [JB, 1, 266 22]
sa yadi vigāyed ado vidvān vigāyet | [JB, 1, 266 23]
yady u na vigāyed idaṃ vidvān na vigāyet | [JB, 1, 266 24]
ārtiḥ sā yo 'nyatarad eva vedeti ha smāha śāṭyāyaniḥ | [JB, 1, 266 25]
{JB, 1, 267}
retasyāṃ gāyati | [JB, 1, 267 1]
retas tat siñcati | [JB, 1, 267 2]
tad retaḥ siktaṃ gāyatryodvardhayati varṣīyasā chandasā | [JB, 1, 267 3]
tat triṣṭubhodvardhayati varṣīyasā chandasā | [JB, 1, 267 4]
taj jagatyodvardhayati varṣīyasaiva chandasā | [JB, 1, 267 5]
tad yad varṣīyasā varṣīyasā chandasodvardhayati tasmād vardhamānasya bhūyo bhūyo vīryaṃ bhavati | [JB, 1, 267 6]
anuṣṭubhā niṣṭhāṃ gacchati hrasīyasaiva chandasā | [JB, 1, 267 7]
tasmād uttaravayase pratitarām ivāvavardhate | [JB, 1, 267 8]
pañcamyā niṣṭhāṃ gacchati | [JB, 1, 267 9]
tasmāt pañcame māsi garbhā vikriyante | [JB, 1, 267 10]
anuṣṭubhā vācā niṣṭhāṃ gacchati | [JB, 1, 267 11]
tasmād u jīrṇasya vācaṃ śuśrūṣante | [JB, 1, 267 12]
śiro vā etad yajñasya yad bahiṣpavamānam | [JB, 1, 267 13]
tad vai tat | [JB, 1, 267 14]
retasyaivāpi sarva ātmā | [JB, 1, 267 15]
{JB, 1, 268}
sa yad bahiṣpavamāne gāyatrīṃ gāyati prāṇo vai gāyatro gāyatraṃ śira eva tadāyatano vai prāṇo yac chiras sva eva tad āyatane prāṇaṃ dadhāti | [JB, 1, 268 1]
triṣṭubhaṃ gāyati | [JB, 1, 268 2]
cakṣur vai triṣṭup | [JB, 1, 268 3]
tām eva tad āhṛtya śīrṣan niyunakti | [JB, 1, 268 4]
yan niyunakti tasmān niyuktam iva cakṣuḥ | [JB, 1, 268 5]
tām anyatrāyatanāṃ satīṃ niyunakti mādhyaṃdināyatanām | [JB, 1, 268 6]
tāṃ yad anyatrāyatanāṃ satīṃ niyunakti tasmād uta jīvata eva cakṣur apakrāmati | [JB, 1, 268 7]
jagatīṃ gāyati | [JB, 1, 268 8]
śrotraṃ vai jagatī | [JB, 1, 268 9]
tām eva tad āhṛtya śīrṣan niyunakti | [JB, 1, 268 10]
yan niyunakti tasmān niyuktam iva śrotram | [JB, 1, 268 11]
tām anyatrāyatanāṃ satīṃ niyunakti tṛtīyasavanāyatanām | [JB, 1, 268 12]
tāṃ yad anyatrāyatanāṃ satīṃ niyunakti tasmād uta jīvata eva śrotram apakrāmati | [JB, 1, 268 13]
anuṣṭubhaṃ gāyati | [JB, 1, 268 14]
vāg vā anuṣṭup | [JB, 1, 268 15]
tām eva tad āhṛtya śīrṣan niyunakti | [JB, 1, 268 16]
yan niyunakti tasmān niyukteva vāk | [JB, 1, 268 17]
tām anyatrāyatanāṃ satīṃ niyunakti tṛtīyasavanāyatanāṃ vā sarvāyatanāṃ vā | [JB, 1, 268 18]
tāṃ yad anyatrāyatanāṃ satīṃ niyunakti tasmād uta jīvata eva vāg apakrāmati | [JB, 1, 268 19]
apānye prāṇāḥ krāmanti na prāṇaḥ | [JB, 1, 268 20]
{JB, 1, 269}
tad āhuḥ kiṃ tad yajñe kriyate yasmāj jīvata evānye prāṇā apakrāmanti na prāṇa iti | [JB, 1, 269 1]
sa brūyād yasmāt sva āyatane gāyatrīṃ gāyati tasmād yāvaj jīvati tāvat prāṇo nāpakrāmatīti | [JB, 1, 269 2]
atha ha vai dhurāṃ vijñāś ca saṃjñāś ca | [JB, 1, 269 3]
mano vai retasyā | [JB, 1, 269 4]
prāṇo gāyatrī | [JB, 1, 269 5]
cakṣus triṣṭup | [JB, 1, 269 6]
śrotraṃ jagatī | [JB, 1, 269 7]
vāg anuṣṭup | [JB, 1, 269 8]
manasā suhārdasaṃ ca durhārdasaṃ ca vijānāti | [JB, 1, 269 9]
prāṇena surabhi cāsurabhi ca vijānāti | [JB, 1, 269 10]
cakṣuṣā darśanīyaṃ cādarśanīyaṃ ca vijānāti | [JB, 1, 269 11]
śrotreṇa śravaṇīyaṃ cāśravaṇīyaṃ ca vijānāti | [JB, 1, 269 12]
vācā svādu cāsvādu ca vijānāti | [JB, 1, 269 13]
etā iha vijñāḥ | [JB, 1, 269 14]
vi ha vai jñāyate śreyān bhavati ya evaṃ veda | [JB, 1, 269 15]
tā u eva saṃjñāḥ | [JB, 1, 269 16]
mano vai retasyā | [JB, 1, 269 17]
prāṇo gāyatrī | [JB, 1, 269 18]
cakṣus triṣṭup | [JB, 1, 269 19]
śrotraṃ jagatī | [JB, 1, 269 20]
vāg anuṣṭup | [JB, 1, 269 21]
retasyāyāṃ prastutāyāṃ yasya kāmayeta | [JB, 1, 269 22]
{JB, 1, 270}
tasya manasā mano dhyāyet | [JB, 1, 270 1]
gāyatryāṃ prastutāyāṃ yasya kāmayeta tasya prāṇena prāṇaṃ dhyāyet | [JB, 1, 270 2]
triṣṭubhi prastutāyāṃ yasya kāmayeta tasya cakṣuṣā cakṣur dhyāyet | [JB, 1, 270 3]
jagatyāṃ prastutāyāṃ yasya kāmayeta tasya śrotreṇa śrotraṃ dhyāyet | [JB, 1, 270 4]
anuṣṭubhi prastutāyāṃ yasya kāmayeta tasya vācā vācaṃ dhyāyet | [JB, 1, 270 5]
etā u ha saṃjñāḥ | [JB, 1, 270 6]
saṃ ha vai tena jānīte yena kāmayate 'nena saṃjānīyeti ya evaṃ veda | [JB, 1, 270 7]
athaitā devadhuraś ca manuṣyadhuraś ca saṃdadhāti | [JB, 1, 270 8]
mano vai manuṣyadhūḥ | [JB, 1, 270 9]
āpo devadhūḥ | [JB, 1, 270 10]
retasyāyāṃ prastutāyāṃ manasāpaḥ saṃdadhyāt | [JB, 1, 270 11]
tad antarā yajamānasya mano 'vayātayet | [JB, 1, 270 12]
prāṇo vai manuṣyadhūḥ | [JB, 1, 270 13]
vāyur devadhūḥ | [JB, 1, 270 14]
gāyatryāṃ prastutāyāṃ prāṇena vāyuṃ saṃdadhyāt | [JB, 1, 270 15]
tad antarā yajamānasya prāṇam avayātayet | [JB, 1, 270 16]
cakṣur vai manuṣyadhūḥ | [JB, 1, 270 17]
ādityo devadhūḥ | [JB, 1, 270 18]
triṣṭubhi prastutāyāṃ cakṣuṣādityaṃ saṃdadhyāt | [JB, 1, 270 19]
tad antarā yajamānasya cakṣur avayātayet | [JB, 1, 270 20]
śrotraṃ vai manuṣyadhūḥ | [JB, 1, 270 21]
diśo devadhūḥ | [JB, 1, 270 22]
jagatyāṃ prastutāyāṃ śrotreṇa diśaḥ saṃdadhyāt | [JB, 1, 270 23]
tad antarā yajamānasya śrotram avayātayet | [JB, 1, 270 24]
vāg vai manuṣyadhūḥ | [JB, 1, 270 25]
pṛthivī devadhūḥ | [JB, 1, 270 26]
anuṣṭubhi prastutāyāṃ vācā pṛthivīṃ saṃdadhyāt | [JB, 1, 270 27]
tad antarā yajamānasya vācam avayātayet | [JB, 1, 270 28]
etad vai devadhuraś ca manuṣyadhuraś ca saṃdadhāti | [JB, 1, 270 29]
etad vai devadhuraś ca manuṣyadhuraś ca saṃdhāya taṃ mṛtyuṃ tarati yaḥ svargaloke | [JB, 1, 270 30]
na haivaṃvit punar mriyate | [JB, 1, 270 31]
devatāsv ātmānam upasaṃdadhāti | [JB, 1, 270 32]
{JB, 1, 271}
athaiteṣāṃ mahatāṃ brāhmaṇānāṃ samuditam āruṇer jīvalasya kārīrāder aṣāḍhasya sāvayasasyendradyumnasya bhāllabeyasyeti | [JB, 1, 271 1]
jīvalaś ca ha kārīrādir indradyumnaś ca bhāllabeyas tau hāruṇer ācāryasya sabhāgāv ājagmatuḥ | [JB, 1, 271 2]
te hāṣāḍhasya gṛheṣu śiśyire | [JB, 1, 271 3]
sa hovācāṣāḍha ām āruṇe yat sahaiva brahmacaryam acarāva sahānvabravīvahy atha kenedaṃ tvam asmān atyanūciṣe | [JB, 1, 271 4]
yad idaṃ tvam iyatpriyaḥ kīrter iyatpriyaś cakṣuṣa iyatpriyaḥ saner asi kena tvam idaṃ prāpitheti | [JB, 1, 271 5]
sa hovāca dhūrṣv evāhaṃ tad upāsa iti | [JB, 1, 271 6]
kiṃ tvaṃ tad dhūrṣūpāssa iti | [JB, 1, 271 7]
priyam iti | [JB, 1, 271 8]
ya āsāṃ priyam upāste kiṃ sa bhavatīti | [JB, 1, 271 9]
priya eva sa kīrteḥ priyaś cakṣuṣaḥ priyaḥ saner bhavatīti | [JB, 1, 271 10]
evam eva tvam asīti hocuḥ | [JB, 1, 271 11]
atha hocur jīvalaṃ kārīrādiṃ yad idaṃ tvam eva tasyārdhasya śreṣṭho 'si yasminn asy api tvā rājāno 'dhastād upāsate kena tvam idaṃ prāpitheti | [JB, 1, 271 12]
sa hovāca dhūrṣv evāhaṃ tad upāsa iti | [JB, 1, 271 13]
kiṃ tvaṃ tad dhūrṣūpāssa iti | [JB, 1, 271 14]
śriyam iti | [JB, 1, 271 15]
ya āsāṃ śriyam upāste kiṃ sa bhavatīti | [JB, 1, 271 16]
yasminn evārdhe bhavati tasya śreṣṭho bhavaty apy enaṃ rājāno 'dhastād upāsata iti | [JB, 1, 271 17]
evam eva tvam asīti hocuḥ | [JB, 1, 271 18]
atha hocur aṣāḍhaṃ sāvayasaṃ yad idaṃ tvaṃ śārkarākṣāṇāṃ vāva grāmaṇy evāsi kena tvam idaṃ prāpitheti | [JB, 1, 271 19]
sa hovāca dhūrṣv evāhaṃ tad upāsa iti | [JB, 1, 271 20]
kiṃ tvaṃ tad dhūrṣūpāssa iti | [JB, 1, 271 21]
jātam iti | [JB, 1, 271 22]
ya āsāṃ jātam upāste kiṃ sa bhavatīti | [JB, 1, 271 23]
yatraiva sajāto bhavati tad grāmaṇīr bhavatīti | [JB, 1, 271 24]
evam eva tvam asīti hocuḥ | [JB, 1, 271 25]
atha hocur indradyumnaṃ bhāllabeyaṃ yad idaṃ tavoparyupary anyān kīrtiś carati vivacanam evāsi kena tvam idaṃ prāpitheti | [JB, 1, 271 26]
sa hovāca dhūrṣv evāhaṃ tad upāsa iti | [JB, 1, 271 27]
kiṃ tvaṃ tad dhūrṣūpāssa iti | [JB, 1, 271 28]
yaśa iti | [JB, 1, 271 29]
ya āsāṃ yaśa upāste kiṃ sa bhavatīti | [JB, 1, 271 30]
uparyupary evāsyānyān kīrtiś carati vivacanam eva bhavatīti | [JB, 1, 271 31]
evam eva tvam asīti hocuḥ | [JB, 1, 271 32]
te hocur itthaṃ ced idam abhūt | [JB, 1, 271 33]
eta idaṃ saṃprabravāmahā iti | [JB, 1, 271 34]
{JB, 1, 272}
te hāruṇim ūcus tvaṃ vai na ācāryo 'si | [JB, 1, 272 1]
tvaṃ prathamo brūṣveti | [JB, 1, 272 2]
sa hovāca gāyatrīm evāhaṃ priyam upāsa iti | [JB, 1, 272 3]
prāṇo vai gāyatrī | [JB, 1, 272 4]
prāṇo vai priyam | [JB, 1, 272 5]
na vai prāṇāt preyaḥ kiṃ canāsti | [JB, 1, 272 6]
sa ya evam etāṃ gāyatrīṃ priyam upāste yathā priya eva prāṇa ātmana evaṃ priya eva sa kīrter evaṃ priyaś cakṣuṣa evaṃ priyaḥ saner bhavatīti | [JB, 1, 272 7]
atha hovāca jīvalaḥ kārīrādis triṣṭubham evāhaṃ śriyam upāsa iti | [JB, 1, 272 8]
kṣatraṃ vai triṣṭup | [JB, 1, 272 9]
kṣatraṃ vai śrīḥ | [JB, 1, 272 10]
sa ya evam etāṃ triṣṭubhaṃ śriyam upāste yasminn evārdhe bhavati tasya śreṣṭho bhavaty apy enaṃ rājāno 'dhastād upāsata iti | [JB, 1, 272 11]
atha hovācāṣāḍhaḥ sāvayaso jagatīm evāhaṃ bhūmānaṃ prajātim upāsa iti | [JB, 1, 272 12]
bhūmā vai prajātir jagatī chandasām | [JB, 1, 272 13]
sa ya evam etāṃ jagatīṃ bhūmānaṃ prajātim upāste bhūmānam eva prajayā paśubhir gacchati yatraiva sajāto bhavati tad grāmaṇīr bhavatīti | [JB, 1, 272 14]
atha hovācendradyumno bhāllabeyo 'nuṣṭubham evāhaṃ yaśa upāsa iti | [JB, 1, 272 15]
vāg vā anuṣṭup | [JB, 1, 272 16]
vāg u vai yaśaḥ | [JB, 1, 272 17]
vāg upary upary anyān kīrtiś carati | [JB, 1, 272 18]
sa ya evam etām anuṣṭubhaṃ yaśa upāsta eṣaivāsya vāg anuṣṭub upary upary evānyān kīrtir viharanty eti vivacanam eva bhavatīti | [JB, 1, 272 19]
{JB, 1, 273}
te ha vai te tathaikaikenaivāsuḥ | [JB, 1, 273 1]
atha ya evam etāni sarvāṇy ekadhā vedaivaṃ haitāni sarvāṇy ekadhā bhavanty ekadhaiva śreṣṭhaḥ svānāṃ bhavati | [JB, 1, 273 2]
tad u hovāca vāsiṣṭhaś caikitāneyaḥ paścevānubudhya dhuro ha vā ime brāhmaṇā mīmāṃsamānās tām eva dhuraṃ nāvāgman yasyām etā dhuri sarvā adhīti | [JB, 1, 273 3]
retasyāṃ ha vai sa tad uvāca | [JB, 1, 273 4]
yāṃ ha vā āhur ekā dhūr iti retasyā ha vai sā dhurāṃ dhūḥ | [JB, 1, 273 5]
annaṃ tat | [JB, 1, 273 6]
dhurām alaṃkaraṇam | [JB, 1, 273 7]
surabhir gandho gāyatryai | [JB, 1, 273 8]
darśanīyas triṣṭubhaḥ | [JB, 1, 273 9]
śravaṇīyo jagatyai | [JB, 1, 273 10]
yadaiva vācā puṇyaṃ vadati tad anuṣṭubhaḥ | [JB, 1, 273 11]
sa ha vā enā annam ādadhāti ya enā etaiḥ samardhayati | [JB, 1, 273 12]
tā enam annādyamānā annādaṃ śreṣṭhaṃ svānāṃ kurvanti | [JB, 1, 273 13]
annādaś śreṣṭhaḥ svānāṃ bhavati ya evaṃ veda | [JB, 1, 273 14]
{JB, 1, 274}
trayo ha vā ete samudrā yat pavamānā agnir vāyur asāv ādityaḥ | [JB, 1, 274 1]
taiś channair udgāyet | [JB, 1, 274 2]
sa yarhi vai prajāpatiḥ prajābhyo vṛṣṭim annādyaṃ prayacchati chādyanta ete tarhi | [JB, 1, 274 3]
prajāpatir eṣa yad udgātā | [JB, 1, 274 4]
sa yat pavamānaiś channair udgāyati chādayaty eva yajamānam annādyena chādayaty ātmānaṃ chādayati prajāḥ | [JB, 1, 274 5]
bahuvarṣī tatra parjanyo bhavatīti ha smāha kūṭaś śailano yatrāham udgāyāmīti | [JB, 1, 274 6]
yatra vai bahuvarṣī parjanyo bhavati kalyāṇo vai tatra balīvardo 'śvataro hastī niṣkaḥ puruṣaḥ | [JB, 1, 274 7]
rūpaṃ rūpaṃ vāva tatra kalyāṇam ājāyata ity etaddha tad vidvān uvāca | [JB, 1, 274 8]
yo vai devāṃś ca manuṣyāṃś ca vyāvartayati vi pāpmanāvartate | [JB, 1, 274 9]
devā vai pavamānāḥ | [JB, 1, 274 10]
prajāḥ pṛṣṭhokthāni | [JB, 1, 274 11]
taiś channaiḥ parokṣam aniruktaiḥ pavamānair udgāyet | [JB, 1, 274 12]
channā iva hi parokṣam aniruktā iva devāḥ | [JB, 1, 274 13]
prajāḥ pṛṣṭhokthāni | [JB, 1, 274 14]
tair acchannaiḥ pratyakṣaṃ niruktair udgāyet | [JB, 1, 274 15]
acchannā iva hi pratyakṣaṃ niruktā iva manuṣyāḥ | [JB, 1, 274 16]
etad vai devāṃś ca manuṣyāṃś ca vyāvartayati vi pāpmanāvartate ya evaṃ veda | [JB, 1, 274 17]
{JB, 1, 275}
daivīṃ ha vā eṣa saṃsadam eti yaḥ pavamānair udgāyati | [JB, 1, 275 1]
sa yathā śreyāṃsam abhyāyann evaṃ śikṣann ivopanamasyann iva saṃsiddhaiś śaknuvann upahanyamāna udgāyet | [JB, 1, 275 2]
yathāyantam āmīved yathā yad yācet tad dadyāt tādṛk tat | [JB, 1, 275 3]
atha ya etair asaṃsiddhair aśaknuvann anupahanyamāna udgāyed yathāyantaṃ pratimīved yathā yad yācet tan na dadyāt tādṛg u tat | [JB, 1, 275 4]
tad u hātraiva yajñasya samṛddhaṃ ca vyṛddhaṃ ca vijñāyate | [JB, 1, 275 5]
atihāryā ha vā eṣā yat pavamānāḥ | [JB, 1, 275 6]
yo vā atihāryām asaṃvīto 'tigāhate mṛdā vai sa lipyate nāyati vai | [JB, 1, 275 7]
atha yaḥ saṃvīto 'tigāhate na mṛdā lipyate na nāyati | [JB, 1, 275 8]
evam iva vai pavamānā upacaryāḥ | [JB, 1, 275 9]
tad āhur yad anyāni stotrāṇi stotriyapratipado 'tha kasmāt pavamānā astotriyapratipada iti | [JB, 1, 275 10]
sa brūyāt prāṇā vai pavamānāḥ | [JB, 1, 275 11]
prāṇā u pāvamānyaḥ | [JB, 1, 275 12]
tad yat pavamānān pāvamānībhir evānupratipadyeran parāñca eva prāṇān nirmṛjyur iti | [JB, 1, 275 13]
tān yad anuṣṭubhānupratipadyante vāg vā anuṣṭub vācy apāno niyato vācaiva tad apānaṃ dadhāra | [JB, 1, 275 14]
{JB, 1, 276}
tad āhur aśāntam iva vā etat stotraṃ yat stotriyeṇa nānupratipadyante | [JB, 1, 276 1]
kenaiṣāṃ stotriyapratipado 'nitaṃ bhavatīti | [JB, 1, 276 2]
sa brūyād vāg vā anuṣṭup | [JB, 1, 276 3]
vācy u vai sarvāṇi chandāṃsi | [JB, 1, 276 4]
yad āgneyam aindraṃ pavamānaṃ tenaiṣāṃ stotriyapratipado 'nitaṃ bhavati | [JB, 1, 276 5]
jayā ha vai nāmaite stomā yat pavamānāḥ | [JB, 1, 276 6]
pavamānair vai devā asurān parāñca eva jayanta āyan | [JB, 1, 276 7]
tad yat pavamānāḥ parāñca eva bhavanti yathā parāṅ eva jayann iyāt tādṛk tat | [JB, 1, 276 8]
tān yad anuṣṭubhānupratipadyante vāg vā anuṣṭub vāg u vai vācayitrī vācā vā āha prehi jayābhikrāma māpakramīr iti | [JB, 1, 276 9]
sa yathā vācā brūyāt prehi jayābhikrāma māpakramīr iti tādṛk tat | [JB, 1, 276 10]
devā vai pavamānāḥ | [JB, 1, 276 11]
tāni devānāṃ stotrāṇi | [JB, 1, 276 12]
tāni devā anvāyattāḥ | [JB, 1, 276 13]
prajāḥ pṛṣṭhokthāni | [JB, 1, 276 14]
tāni prajānāṃ stotrāṇi | [JB, 1, 276 15]
tāni prajā anvāyattāḥ | [JB, 1, 276 16]
tad yat pavamānaiḥ parācīnair eva stuvate tasmāt parāñco devāḥ | [JB, 1, 276 17]
parāṅ āditya eti parāṅ candramāḥ parāñci nakṣatrāṇi parāṅ agnir dahann eti | [JB, 1, 276 18]
atha yasmāt pṛṣṭhokthaiḥ parācīnaiś cārvācīnaiś ca stuvate tasmād u parācīś cārvācīś ca prajāḥ | [JB, 1, 276 19]
parāñcaḥ prātaḥ prerate te sāyaṃ samāvartante | [JB, 1, 276 20]
parāg retaḥ siktaṃ tad arvāk prajāyate | [JB, 1, 276 21]
{JB, 1, 277}
pṛthur ha vainyo divyān vrātyān papraccha | [JB, 1, 277 1]
yajñasya dhāma paramaṃ guhāyāṃ nirmitaṃ mahato 'ntarikṣāt kasmād yanti pavamānāḥ parāñcaḥ kasmād ukthyāḥ punar abhyākanikradatīti | [JB, 1, 277 2]
devā anyāṃ vartanim adhvarasya mānuṣāsa upajīvanty anyāṃ tasmād yanti pavamānāḥ parāñcas tasmād ukthyāḥ punar abhyākanikradatīti ha pratyūcuḥ | [JB, 1, 277 3]
yo vai devān manuṣyeṣv ābhaktān veda manuṣyān u deveṣv ābhakta eva deveṣu bhavaty ābhakto manuṣyeṣu | [JB, 1, 277 4]
gacchati taṃ lokaṃ yatra devāḥ | [JB, 1, 277 5]
nāsmād devatā apakrāmanti | [JB, 1, 277 6]
devā vai pavamānāḥ | [JB, 1, 277 7]
prajāḥ pṛṣṭhokthāni | [JB, 1, 277 8]
sāma vai devāḥ | [JB, 1, 277 9]
prajāś chandāṃsi | [JB, 1, 277 10]
tad yat pavamānasāmāni parāñcy eva bhavanty atheyam ṛg anuniveṣṭate tena devā manuṣyeṣv ābhaktāḥ | [JB, 1, 277 11]
atha yad abhyāvartiṣv ṛcaṃ niveṣṭamānāṃ sāmānuniveṣṭate teno manuṣyā deveṣv ābhaktāḥ | [JB, 1, 277 12]
sa ya etad evaṃ vedābhakta eva deveṣu bhavaty ābhakto manuṣyeṣu | [JB, 1, 277 13]
gacchati taṃ lokaṃ yatra devāḥ | [JB, 1, 277 14]
nāsmād devatā apakrāmanti | [JB, 1, 277 15]
{JB, 1, 278}
yo vai devarūpaṃ ca manuṣyarūpaṃ ca vyāvartayati vi pāpmanāvartate | [JB, 1, 278 1]
devā vai pavamānāḥ | [JB, 1, 278 2]
prajāḥ pṛṣṭhokthāni | [JB, 1, 278 3]
tad yat pavamānān pāvamānīṣv eva stuvate tasmād devā ekarūpāḥ sarve śuklāḥ | [JB, 1, 278 4]
atha yasmāt pṛṣṭhokthair nānārūpāsu nānādevatyāsu stuvate tasmād u prajā nānārūpāś śveto rohitaḥ kṛṣṇaḥ | [JB, 1, 278 5]
etad vai devarūpaṃ ca manuṣyarūpaṃ ca vyāvartayati vi pāpmanāvartate ya evaṃ veda | [JB, 1, 278 6]
yo vai devānām uddhāraṃ vedod uddhāraṃ harata uddhāryo bhavati | [JB, 1, 278 7]
bahiṣpavamānaṃ vāva devānām uddhāraḥ | [JB, 1, 278 8]
tena sakṛddhiṃkṛtena parācā stuvate | [JB, 1, 278 9]
tasmāt parāṅ uddhāraḥ | [JB, 1, 278 10]
sa eṣa eva devānāṃ śreṣṭhaḥ | [JB, 1, 278 11]
tasyoddhāraḥ | [JB, 1, 278 12]
prajāpater evod uddhāraṃ harata uddhāryo bhavati ya evaṃ veda | [JB, 1, 278 13]
tam etaṃ yajñasya rasaṃ pravṛhya purānyasmāt prajāpataye prayacchati tasmād bahiṣpavamānena stoṣyantaḥ prahvārā iva prakupitā iva sarpanti | [JB, 1, 278 14]
evam iva vai śreyasa upacāraḥ | [JB, 1, 278 15]
tasmād u tasya stotre na vyāharet | [JB, 1, 278 16]
ko hi śreyasaḥ pariveṣaṇam avavaditum arhati | [JB, 1, 278 17]
yo vai śreyasaḥ pariveṣaṇam avavadati yayā vai sa tam ārtyā kāmayate tayainaṃ ninayati | [JB, 1, 278 18]
atha yat tato 'dhvaryuḥ sampraiṣān vadati prajāpataya eva tad yajñasya rasaṃ pradāya tam āpyāyayati | [JB, 1, 278 19]
tenāsyāpīnena rasavatā stutaṃ bhavati | [JB, 1, 278 20]
{JB, 1, 279}
yo vai devayaśasaṃ ca manuṣyayaśasaṃ ca veda yaśa eva deveṣu gacchati yaśo manuṣyeṣu | [JB, 1, 279 1]
pavamānā vai devayaśasam | [JB, 1, 279 2]
te ha te prāṇā eva | [JB, 1, 279 3]
ta enaṃ deveṣu nivedayante | [JB, 1, 279 4]
abhyāvartā manuṣyayaśasam | [JB, 1, 279 5]
te ha te 'pānā eva | [JB, 1, 279 6]
ta enaṃ manuṣyeṣu nivedayante | [JB, 1, 279 7]
etad vai devayaśasaṃ ca manuṣyayaśasaṃ ca | [JB, 1, 279 8]
sa ya evam etad devayaśasaṃ ca manuṣyayaśasaṃ ca veda yaśa eva deveṣu gacchati yaśo manuṣyeṣu | [JB, 1, 279 9]
yo vai mitaṃ cāmitaṃ ca veda mitaṃ ca hāsyāmitaṃ ca bahu bhavati | [JB, 1, 279 10]
devā vai pavamānāḥ | [JB, 1, 279 11]
prajāḥ pṛṣṭhokthāni | [JB, 1, 279 12]
sāma vai devāḥ | [JB, 1, 279 13]
prajāś śastrāṇi | [JB, 1, 279 14]
tad vā etat | [JB, 1, 279 15]
eta evāpi sarve devā yat stotrāṇi | [JB, 1, 279 16]
tad yan mitāni stotrāṇi bhavanti tasmān mitā devāḥ | [JB, 1, 279 17]
aṣṭau vasava ekādaśa rudrā dvādaśādityāḥ | [JB, 1, 279 18]
atha yasmād amitāni śastrāṇi tasmād v amitāḥ prajāḥ | [JB, 1, 279 19]
na tān vidma yāvanto brāhmaṇā yāvanto rājanyā yāvanto vaiśyā yāvantaś śūdrā iti | [JB, 1, 279 20]
etad vai mitaṃ cāmitaṃ ca | [JB, 1, 279 21]
mitaṃ ca hāsyāmitaṃ ca bahu bhavati ya evaṃ veda | [JB, 1, 279 22]
ye arvāñcas taṃ u parāca āhur ye parāñcas taṃ u arvāca āhur indraś ca yā cakrathuḥ soma tāni dhurā na yuktā rajaso vahantīti | [JB, 1, 279 23]
pavamānā vai parāñcaḥ | [JB, 1, 279 24]
teṣāṃ camasā arvāñcaḥ | [JB, 1, 279 25]
te ha te prāṇā eva | [JB, 1, 279 26]
tasmāt prāṇyāpānituṃ śaknoti | [JB, 1, 279 27]
abhyāvartā arvāñcaḥ | [JB, 1, 279 28]
teṣāṃ parāñcaś camasāḥ | [JB, 1, 279 29]
te ha te 'pānā eva | [JB, 1, 279 30]
tasmād v apānya prāṇituṃ śaknoti | [JB, 1, 279 31]
{JB, 1, 280}
yo vai savanānāṃ jyaiṣṭhyaṃ veda gacchati jyaiṣṭhyaṃ na jyaiṣṭhyād avarohati | [JB, 1, 280 1]
gāyatrī vai prātassavanasya jyaiṣṭhyam | [JB, 1, 280 2]
tad yat tatrānyad anyac chandaḥ kriyate 'tha tad gāyatram ity ākhyāyate | [JB, 1, 280 3]
triṣṭuṃ mādhyaṃdinasya savanasya jyaiṣṭhyam | [JB, 1, 280 4]
tad yat tatrānyad anyac chandaḥ kriyate 'tha tat traiṣṭubham ity ākhyāyate | [JB, 1, 280 5]
jagatī tṛtīyasavanasya jyaiṣṭhyam | [JB, 1, 280 6]
tad yat tatrānyad anyac chandaḥ kriyate 'tha taj jāgatam ity ākhyāyate | [JB, 1, 280 7]
etad vai savanānāṃ jyaiṣṭhyam | [JB, 1, 280 8]
sa ya evam etat savanānāṃ jyaiṣṭhyaṃ veda gacchati jyaiṣṭhyaṃ na jyaiṣṭhyād avarohati | [JB, 1, 280 9]
yo vai devānāṃ gṛhān veda gṛhī bhavati vindate gṛhān | [JB, 1, 280 10]
chandāṃsi vāva devānāṃ gṛhāḥ | [JB, 1, 280 11]
aṣṭākṣarā gāyatrī | [JB, 1, 280 12]
aṣṭau vasavaḥ | [JB, 1, 280 13]
gāyatryaiva vasavo gṛhiṇaḥ | [JB, 1, 280 14]
ekādaśākṣarā triṣṭup | [JB, 1, 280 15]
ekādaśa rudrāḥ | [JB, 1, 280 16]
triṣṭubhaiva rudrā gṛhiṇaḥ | [JB, 1, 280 17]
dvādaśākṣarā jagatī | [JB, 1, 280 18]
dvādaśādityāḥ | [JB, 1, 280 19]
jagatyaivādityā gṛhiṇaḥ | [JB, 1, 280 20]
anuṣṭubhaiva viśve devāḥ | [JB, 1, 280 21]
savanair indrāgnī | [JB, 1, 280 22]
sa ya evam etān devānāṃ gṛhān veda gṛhī bhavati vindate gṛhān | [JB, 1, 280 23]
yo vai devānāṃ tṛptīr veda tṛpyaty ātmanā tṛpyaty asya prajā | [JB, 1, 280 24]
{JB, 1, 281}
tad u ha smāheyapiḥ saumāpaḥ sa vādya yajeta sa vānyaṃ yājayed yo yathā mahati tīrthe 'sikate gā asaṃbādhamānāḥ saṃtarpayed evaṃ sarvā devatā anusavanaṃ chandassv akṣaram akṣaram anv asaṃbādhamānāḥ saṃtṛpyantīr vidyād iti | [JB, 1, 281 1]
aṣṭākṣarā gāyatrī | [JB, 1, 281 2]
aṣṭau vasavaḥ | [JB, 1, 281 3]
vasūnāṃ gāyatraṃ prātassavanam | [JB, 1, 281 4]
tat te prātassavane chandassv akṣaram akṣaram anv asambādhamānāḥ saṃtṛpyanti | [JB, 1, 281 5]
ekādaśākṣarā triṣṭup | [JB, 1, 281 6]
ekādaśa rudrāḥ | [JB, 1, 281 7]
rudrāṇāṃ traiṣṭubhaṃ mādhyaṃdinaṃ savanam | [JB, 1, 281 8]
tat te mādhyaṃdine savane chandassv akṣaram akṣaram anv asambādhamānāḥ saṃtṛpyanti | [JB, 1, 281 9]
dvādaśākṣarā jagatī | [JB, 1, 281 10]
dvādaśādityāḥ | [JB, 1, 281 11]
ādityānāṃ jāgataṃ tṛtīyasavanam | [JB, 1, 281 12]
tat te tṛtīyasavane chandassv akṣaramakṣaram anv asambādhamānāḥ saṃtṛpyanti | [JB, 1, 281 13]
sa ya evam etā devānāṃ tṛptīr veda tṛpyaty ātmanā tṛpyaty asya prajā | [JB, 1, 281 14]
{JB, 1, 282}
tad yatra ha vā evaṃvid yajata evaṃvid vā yājayati na haiva tasya devā īśate yat tan nāgaccheyuḥ | [JB, 1, 282 1]
yadi ca bhakṣayiṣyanto bhavanti yadi ca nātha haiva gacchanti | [JB, 1, 282 2]
yadi ha śucir bhavati bhakṣayanti | [JB, 1, 282 3]
yady aśuciḥ prekṣayanti | [JB, 1, 282 4]
taddhāpi paṇāyyaṃ yasya prekṣyaivāyan | [JB, 1, 282 5]
yo vai devānāṃ pātraṃ veda pātryaḥ svānāṃ bhavati | [JB, 1, 282 6]
brāhmaṇo ha vāva devānāṃ pātram | [JB, 1, 282 7]
pātryaḥ svānāṃ bhavati ya evaṃ veda | [JB, 1, 282 8]
tad yathā ha vai śuddhena śucinā pātreṇa pipāsanty evaṃ ha vāva devā brāhmaṇena śuddhena śucinā pipāsanti | [JB, 1, 282 9]
tasmād u ha brāhmaṇena śuddhenaiva śucinā bubhūṣitavyam | [JB, 1, 282 10]
{JB, 1, 283}
prajāpatir devān asṛjata | [JB, 1, 283 1]
tān mṛtyuḥ pāpmānvasṛjyata | [JB, 1, 283 2]
te devāḥ prajāpatim upetyābruvan kasmā u no 'sṛṣṭhā mṛtyuṃ cen naḥ pāpmānam anvavasrakṣyann āsitheti | [JB, 1, 283 3]
tān abravīc chandāṃsi saṃbharata | [JB, 1, 283 4]
tāni yathāyatanaṃ praviśata | [JB, 1, 283 5]
tato mṛtyunā pāpmanā vyāvartsyatheti | [JB, 1, 283 6]
vasavo gāyatrīṃ samabharan | [JB, 1, 283 7]
tāṃ te prāviśan | [JB, 1, 283 8]
tān sācchādayat | [JB, 1, 283 9]
rudrās triṣṭubhaṃ samabharan | [JB, 1, 283 10]
tāṃ te prāviśan | [JB, 1, 283 11]
tān sācchādayat | [JB, 1, 283 12]
ādityā jagatīṃ samabharan | [JB, 1, 283 13]
tāṃ te prāviśan | [JB, 1, 283 14]
tān sācchādayat | [JB, 1, 283 15]
viśve devā anuṣṭubhaṃ samabharan | [JB, 1, 283 16]
tāṃ te prāviśan | [JB, 1, 283 17]
tān sācchādayan | [JB, 1, 283 18]
marutaḥ paṅktiṃ samabharan | [JB, 1, 283 19]
tāṃ te prāviśan | [JB, 1, 283 20]
tān sācchādayat | [JB, 1, 283 21]
sādhyāś cāptyāś cāticchandasaṃ samabharan | [JB, 1, 283 22]
tāṃ te prāviśan | [JB, 1, 283 23]
tān sācchādayat | [JB, 1, 283 24]
{JB, 1, 284}
savanāny evendrāgnī anuprāviśatām | [JB, 1, 284 1]
tato vai tān mṛtyuḥ pāpmā na nirajānāt | [JB, 1, 284 2]
kuto hi tasya mṛtyuḥ pāpmeśiṣyate yaṃ na nirjānāti | [JB, 1, 284 3]
na hainaṃ mṛtyuḥ pāpmānuvindati ya evaṃ veda | [JB, 1, 284 4]
chandāṃsi vāva tān mṛtyoḥ pāpmano 'cchādayan | [JB, 1, 284 5]
tad yad enāñ chandāṃsi mṛtyoḥ pāpmano 'cchādayaṃs tac chandasāṃ chandastvam | [JB, 1, 284 6]
chādayanty evainaṃ chandāṃsi mṛtyoḥ pāpmano ya evaṃ veda | [JB, 1, 284 7]
tad yena yena ha vai chandasaivaṃvid ārtvijyaṃ karoti tat tad eva sa tarhi prapanno bhavati | [JB, 1, 284 8]
yena yena hy evainaṃ chandasā kurvantam upavadati tasmād āvṛścyate | [JB, 1, 284 9]
tasya haitasya naiva kā canārtir asti ya evaṃ veda | [JB, 1, 284 10]
ya evainam upavadati sa ārtim ārcchati | [JB, 1, 284 11]
atha horjo jānāyanaḥ kapivanaṃ bhauvāyanaṃ papraccha yad gāyatraṃ prātassavanaṃ traiṣṭubhaṃ mādhyaṃdinaṃ savanaṃ jāgataṃ tṛtīyasavanam atha keyam anuṣṭub ayātayāmnī savanamukhāny upāpataty āntād yajñaṃ vahatīti | [JB, 1, 284 12]
sa hovāca vāg vā anuṣṭup | [JB, 1, 284 13]
vāco yajñas tāyate | [JB, 1, 284 14]
tad yathā vā ado bhadrabalīvardena rajjvabhihitena punaḥ punaḥ pratidhāvanti pratikūlāya vā gurave vodvoḍhava evaṃ vā etāṃ vācam anuṣṭubhaṃ savanamukheṣu pariyāṇāyaiva yuñjanti | [JB, 1, 284 15]
pratikūlānīva vā etāni yat savanamukhāni | [JB, 1, 284 16]
saiṣā vāg evāyātayāmny āntād yajñaṃ vahati | [JB, 1, 284 17]
yo vā anuṣṭubhaṃ sarvatrāpīdaṃ veda sarvatra hāsyāpi puṇye bhavati | [JB, 1, 284 18]
aṣṭākṣarā gāyatrī | [JB, 1, 284 19]
ekādaśākṣarā triṣṭup | [JB, 1, 284 20]
dvādaśākṣarā jagatī | [JB, 1, 284 21]
vāg iti yajñāyajñīyasya nidhanam | [JB, 1, 284 22]
tad dvātriṃśat | [JB, 1, 284 23]
dvātriṃśadakṣarānuṣṭup | [JB, 1, 284 24]
api vā etasyai prātassavane 'pi mādhyaṃdine savane 'pi tṛtīyasavane | [JB, 1, 284 25]
api vā etasyai brahmaṇy api kṣatre 'pi viśi | [JB, 1, 284 26]
api vā etasyā asmin loke 'py antarikṣe 'py amuṣmin | [JB, 1, 284 27]
sa ya evam etām anuṣṭubhaṃ sarvatrāpīdaṃ veda sarvatra haivāsyāpi puṇye bhavati | [JB, 1, 284 28]
{JB, 1, 285}
atha hāhīnasam āśvatthiṃ keśī dārbhyaḥ keśinā sātyakāminā purodhāyā aparurodha | [JB, 1, 285 1]
sa ha sthavirataro 'hīnā āsa kumārataraḥ keśī | [JB, 1, 285 2]
taṃ hovācāṃ keśin kiṃ me vidvān rājanyam upāhṛthā iti | [JB, 1, 285 3]
sa hovācāṃ yad anuṣṭubham eva sarvāṇi chandāṃsy upāsmahe bṛhatīṃ paśūn yajñaṃ svargaṃ lokam iti | [JB, 1, 285 4]
taṃ hāṃsraṃ viveda | [JB, 1, 285 5]
sa ha kṛpayāṃcakre | [JB, 1, 285 6]
taṃ hovāca mā kṛpayathāḥ | [JB, 1, 285 7]
yadi rājanyakāmyā kṛpayasa eṣa te rājanyaḥ | [JB, 1, 285 8]
api vai vayam anyaṃ rājanyam eṣiṣyāmahā iti | [JB, 1, 285 9]
sa hovāca naitat keśin rājanyakāmyā | [JB, 1, 285 10]
brahmacaryam eva vai mā tad anusaṃsmṛtyāṃsram avidat | [JB, 1, 285 11]
cacāra vai brahmacaryam | [JB, 1, 285 12]
upajarasaṃ vāvedam aśṛṇma yad ayam iyatkumārako 'bhivedayata iti | [JB, 1, 285 13]
evam evaitad anusaṃsmṛtyāṃsram avidad iti | [JB, 1, 285 14]
sa yad anuṣṭubhaṃ sarvāṇi chandāṃsy uvāca | [JB, 1, 285 15]
aṣṭākṣarā gāyatrī | [JB, 1, 285 16]
ekādaśākṣarā triṣṭup | [JB, 1, 285 17]
dvādaśākṣarā jagatī | [JB, 1, 285 18]
vāg iti yajñāyajñīyasya nidhanam | [JB, 1, 285 19]
tad dvātriṃśat | [JB, 1, 285 20]
dvātriṃśadakṣarānuṣṭup | [JB, 1, 285 21]
etad anuṣṭubhaṃ sarvāṇi chandāṃsy uvāca | [JB, 1, 285 22]
bṛhatīṃ paśūn iti | [JB, 1, 285 23]
yā vā anuṣṭup sā bṛhatī | [JB, 1, 285 24]
catuṣpātsu vā eṣā paśuṣūpahiteṣu bṛhaty abhavat | [JB, 1, 285 25]
yajñam iti | [JB, 1, 285 26]
yo hy eva paśumān bhavati taṃ yajña upanamati | [JB, 1, 285 27]
svargaṃ lokam iti | [JB, 1, 285 28]
bṛhatī hy eva svargo lokaḥ | [JB, 1, 285 29]
atha ha saṃgamanaḥ kṣaimiḥ satyayajñaṃ pauluṣiṃ papracchācāryeṇa prahita āruṇinā satyayajña pauluṣe yat stutā gāyatrī bhavati stūyate triṣṭub astutā jagatī kathaṃ tāḥ sarvāḥ sampadya mādhyaṃdinaṃ savanam udyacchantīti | [JB, 1, 285 30]
taddha na pratyuvāca | [JB, 1, 285 31]
tena hainaṃ jigāya | [JB, 1, 285 32]
sa yat pratyavakṣyad yasmād brāhmaṇaś ca vaiśyaś ca kṣatriyam adhastād upāsāte atho yad asyādyāv abhavatām atho yad evaitad dvādaśākṣaraṃ padam iti | [JB, 1, 285 33]
{JB, 1, 286}
chandāṃsi yad imān lokān vyabhajantemam eva lokaṃ gāyatry abhajatāntarikṣaṃ triṣṭub amuṃ jagatī | [JB, 1, 286 1]
brahma vai gāyatrī | [JB, 1, 286 2]
kṣatraṃ triṣṭup | [JB, 1, 286 3]
viḍ jagatī | [JB, 1, 286 4]
seyaṃ triṣṭub asminn antarikṣe nālanennupādanenārāraṇyata | [JB, 1, 286 5]
semāṃ gāyatrīṃ prāṅ abhyavidhyat | [JB, 1, 286 6]
tām abhyatapat | [JB, 1, 286 7]
tasyā abibhed āyatanaṃ ma upahariṣyata iti | [JB, 1, 286 8]
tām abravīn namas te 'stu kiṃkāmā mābhividhyasīti | [JB, 1, 286 9]
pradānaṃ me prayacchety abravīt | [JB, 1, 286 10]
tasyai dve aṣṭākṣare pade prāyacchat | [JB, 1, 286 11]
sāmūṃ jagatīm upapalyāyata | [JB, 1, 286 12]
tām abhyavidhyat | [JB, 1, 286 13]
tām abhyatapat | [JB, 1, 286 14]
tasyā abibhed āyatanaṃ ma upahariṣyata iti | [JB, 1, 286 15]
tām abravīn namas te 'stu kiṃkāmā mābhividhyasīti | [JB, 1, 286 16]
pradānaṃ me prayacchety abravīt | [JB, 1, 286 17]
tasyai dvādaśākṣaraṃ padaṃ prāyacchat | [JB, 1, 286 18]
semām eva gāyatrīṃ punar upapalyāyata | [JB, 1, 286 19]
tām abravīd yat te prādāṃ kim u nv evecchasīti | [JB, 1, 286 20]
sarvam eva ma ātmānaṃ prayacchety abravīt | [JB, 1, 286 21]
atha kim u mama bhaviṣyatīti | [JB, 1, 286 22]
samānaṃ nāv annādyaṃ bhaviṣyati puras tvā dhāsya iti | [JB, 1, 286 23]
tatheti | [JB, 1, 286 24]
tāṃ puro 'dhatta | [JB, 1, 286 25]
tasyai sarvam ātmānaṃ prāyacchat | [JB, 1, 286 26]
tad yad gāyatrī sarvam ātmānaṃ prāyacchat tasmād brāhmaṇaḥ sarveṇātmanā kṣatriyam abhyeti | [JB, 1, 286 27]
atho yaj jagatī na sarvam ivātmānaṃ prāyacchat tasmād u kṣatrād viḍ apakrāmam iva carati | [JB, 1, 286 28]
yāṃ yām eva tāṃ gāyatrī ca jagatī ca samprāyacchatāṃ saivaiṣā bṛhaty abhavat | [JB, 1, 286 29]
tasmād bṛhatyai trīṇi cāṣṭākṣarāṇi padāni dvādaśākṣaraṃ ca | [JB, 1, 286 30]
saiṣā gāyatrī prathamato yujyata uccā te jātam andhaseti | [JB, 1, 286 31]
eṣā purohitāvasāne | [JB, 1, 286 32]
vindate purodhāṃ vā purodhāmātraṃ vā ya evaṃ veda | [JB, 1, 286 33]
{JB, 1, 287}
atha bṛhatī | [JB, 1, 287 1]
atha triṣṭup | [JB, 1, 287 2]
tad etad brahmaṇā ca kṣatreṇa cobhayato 'nnādyaṃ parigṛhītam | [JB, 1, 287 3]
brahmaṇā ca ha vā enaṃ kṣatreṇa cobhayato 'nnādyaṃ parigṛhītam upatiṣṭhate ya evaṃ veda | [JB, 1, 287 4]
tasmād brāhmaṇena kṣatriyāya na drogdhavyaṃ na kṣatriyeṇa brāhmaṇāya | [JB, 1, 287 5]
samānaṃ hy enayor annādyam | [JB, 1, 287 6]
tasmād yad brāhmaṇo mahad iva gacchati kṣatriyam eva sa tasyānnādyasya dvitīyaṃ goptāram icchate | [JB, 1, 287 7]
yat kṣatriyo brāhmaṇam u eva | [JB, 1, 287 8]
vindate kṣatriyaṃ bhartāraṃ ya evaṃ veda | [JB, 1, 287 9]
caturakṣarāṇi ha vā agre chandāṃsy āsur ayajñavāhāni | [JB, 1, 287 10]
atha hendrasya tridive soma āsa | [JB, 1, 287 11]
taṃ hāgnayo gandharvā jugupur eta eva dhiṣṇyāḥ | [JB, 1, 287 12]
ta u evāśīviṣāḥ | [JB, 1, 287 13]
sa hiraṇmayyoḥ kuśyor āsa | [JB, 1, 287 14]
te ha sma nimeṣamātram abhisaṃpatataḥ | [JB, 1, 287 15]
tānīmāni chandāṃsy abruvan somam āharāma yajñaṃ tanavāmahā iti | [JB, 1, 287 16]
sā jagatī prathamodapatad ojiṣṭhā baliṣṭhā bhūyiṣṭhā vīryavattamā manyamānā | [JB, 1, 287 17]
tasyai paretāyai somapālās trīṇy akṣarāṇy avindanta | [JB, 1, 287 18]
saikākṣarā punar āgacchad dīkṣāṃ ca paśūṃś cāharantī | [JB, 1, 287 19]
tasmād ya eva paśumān bhavati taṃ dīkṣopanāmukā | [JB, 1, 287 20]
atha triṣṭub udapatat | [JB, 1, 287 21]
tasyai paretāyai somapālā ekam akṣaram avindanta | [JB, 1, 287 22]
sā tryakṣarā punar āgacchat tapaś ca dakṣiṇāś cāharantī | [JB, 1, 287 23]
tasmāt triṣṭubho loke dakṣiṇā nīyante | [JB, 1, 287 24]
tasmād u tam eva tapas tepānaṃ manyante yo dadat | [JB, 1, 287 25]
{JB, 1, 288}
atha gāyatry udapatat | [JB, 1, 288 1]
tām anuṣṭuṃ mātā pretyānvaikṣata | [JB, 1, 288 2]
tasmān mātā putraṃ janaṃ yantaṃ pretyānvīkṣeta jīvann āharann āgaccheti | [JB, 1, 288 3]
sā nānaiva hastābhyāṃ dve savane samagṛhṇād imāni cānayor akṣarāṇi mukhenaikaṃ savanam | [JB, 1, 288 4]
saha sarveṇaiva yajñenāgacchat | [JB, 1, 288 5]
tad etad āhur dhītam iva vai tṛtīyasavanaṃ mukhena hi tad āharad iti | [JB, 1, 288 6]
sā somam āhṛtyābravīd ime itare chandasī ā vā aham imaṃ somam ahārṣam etaṃ yajñaṃ tanavā iti | [JB, 1, 288 7]
te abrūtāṃ vivṛhe vā āvaṃ svo na tasmā alam iti | [JB, 1, 288 8]
saitad gāyatrī prātassavanam upayuñjānābravīd ahaṃ vā idaṃ vakṣyāmīti | [JB, 1, 288 9]
tad avahat | [JB, 1, 288 10]
tat samasthāpayat | [JB, 1, 288 11]
tasmād gāyatraṃ prātassavanam ity ākhyāyate | [JB, 1, 288 12]
saitan mādhyaṃdinaṃ savanam upāyuṅkta | [JB, 1, 288 13]
tasyai tṛcena kṛtam āsīt | [JB, 1, 288 14]
atha triṣṭub bhīyamānāmanyata | [JB, 1, 288 15]
sābravīd apy aham ayānīti | [JB, 1, 288 16]
apīhīty abravīt | [JB, 1, 288 17]
ahaṃ te vakṣyāmi tvaṃ tu bruvāṇeti | [JB, 1, 288 18]
tāṃ tribhir akṣarair upaparait | [JB, 1, 288 19]
saitat triṣṭub ekādaśākṣarā bhūtvā mādhyaṃdinaṃ savanam avahat | [JB, 1, 288 20]
tat samasthāpayat | [JB, 1, 288 21]
sā yat triṣṭubham abravīd ahaṃ te vakṣyāmi tvaṃ tu bruvāṇeti tasmāt traiṣṭubhaṃ mādhyaṃdinaṃ savanam ity ākhyāyate | [JB, 1, 288 22]
saitat tṛtīyasavanam upāyuṅkta | [JB, 1, 288 23]
tasyai tṛcena kṛtam āsīt | [JB, 1, 288 24]
atha jagatī hīyamānāmanyata | [JB, 1, 288 25]
sābravīd apy aham ayānīti | [JB, 1, 288 26]
apīhīty abravīt | [JB, 1, 288 27]
ahaṃ te vakṣyāmi tvaṃ tu bruvāṇeti | [JB, 1, 288 28]
tām ekenākṣareṇopaparait | [JB, 1, 288 29]
saitaj jagatī dvādaśākṣarā bhūtvā tṛtīyasavanam avahat | [JB, 1, 288 30]
tat samasthāpayat | [JB, 1, 288 31]
sā yaj jagatīm abravīd ahaṃ te vakṣyāmi tvaṃ tu bruvāṇeti tasmāj jāgataṃ tṛtīyasavanam ity ākhyāyate | [JB, 1, 288 32]
{JB, 1, 289}
gāyatrī vai prātassavanaṃ vahati gāyatrī mādhyaṃdinaṃ savanaṃ gāyatrī tṛtīyasavanam | [JB, 1, 289 1]
sa ya etad evaṃ veda gāyatrī prātassavanaṃ vahati gāyatrī mādhyaṃdinaṃ savanaṃ gāyatrī tṛtīyasavanam ity ājarasaṃ hāsya yaśaḥ kīrtir na vyeti | [JB, 1, 289 2]
tad u hovācāruṇir gāyatrīṃ vā ahaṃ sarvāṇi savanāni vahantīṃ veda | [JB, 1, 289 3]
tasmān mamājarasaṃ yaśaḥ kīrtir na vyetīti | [JB, 1, 289 4]
ājarasaṃ haivāsya yaśaḥ kīrtir na vyeti ya evaṃ veda | [JB, 1, 289 5]
tānīmāni chandāṃsy abruvann iyaṃ vāva naś śreṣṭheyaṃ vīryavattamā yā somam āhārṣīd yā yajñam atata | [JB, 1, 289 6]
etām evāpyayāmeti | [JB, 1, 289 7]
tāṃ triṣṭubjagatyau savanābhyām apyaitām | [JB, 1, 289 8]
atha yad uṣṇikkakubhor dve aṣṭākṣare pade tena te apyaitām | [JB, 1, 289 9]
atha yad bṛhatyai trīṇy aṣṭākṣarāṇi padāni tena sāpyait | [JB, 1, 289 10]
atha yad anuṣṭubhaś catvāry aṣṭākṣarāṇi padāni tena sāpyait | [JB, 1, 289 11]
atha yat paṅkteḥ pañcāṣṭākṣarāṇi padāni tena sāpyait | [JB, 1, 289 12]
{JB, 1, 290}
daśākṣarā ha sāgra āsa | [JB, 1, 290 1]
sāpyayanakāmād aṣṭākṣarāṇi padāni cakre | [JB, 1, 290 2]
yady aticchandasi yadi virāji yasmin kasmiṃścic chandasy aṣṭākṣaraṃ padam adhigamyate gāyatrīm eva tena sarvāṇi chandāṃsy apiyanti | [JB, 1, 290 3]
sa ya etad evaṃ veda gāyatrīṃ sarvāṇi chandāṃsy apiyantīty abhi hainaṃ svāḥ saṃjānate śreṣṭhatāyai | [JB, 1, 290 4]
tad āhur ati trivṛtaṃ stomā yanti na gāyatrīṃ chandāṃsīti | [JB, 1, 290 5]
nāhaiva trivṛtaṃ stomā atiyantīti brūyān no gāyatrīṃ chandāṃsīti | [JB, 1, 290 6]
triprāyaṇā hi stomās trimadhyās tryudayāḥ | [JB, 1, 290 7]
etad u gāyatrīṃ sarvāṇi chandāṃsi nātiyanti | [JB, 1, 290 8]
atha haupāvir āruṇiṃ papracchāruṇa āruṇe kasmai kam anuṣṭub yajñam udyacchatīti | [JB, 1, 290 9]
taddha na pratyuvāca | [JB, 1, 290 10]
sa hovācājinam ajināta kaṃ pratata bravīmi māmadhā iti vāva me gautamaḥ procyamānaṃ na manuta iti | [JB, 1, 290 11]
sa yat pratyavakṣyat prajāpatir vā anuṣṭup prajāpatir vai kaḥ prajāpataye kam udyacchatīti ha pratyavakṣyad iti | [JB, 1, 290 12]
tad u ha śaśvan na tathā | [JB, 1, 290 13]
yad eva bṛhatīṃ sarvāṇi chandāṃsy abhisaṃpadyante bṛhatī svargo lokas svargāya lokāya kam udyacchatīti haiva pratyavakṣyad iti | [JB, 1, 290 14]
{JB, 1, 291}
rathantarasāmnā yaṣṭavyā3ṃ bṛhatsāmnā3 iti mīmāṃsante | [JB, 1, 291 1]
rathantarasāmneti hāhuḥ sāvayasāḥ | [JB, 1, 291 2]
idaṃ rathantaram | [JB, 1, 291 3]
idaṃ vidma | [JB, 1, 291 4]
ko viditād aviditam upeyāt | [JB, 1, 291 5]
yathā ha vai kūpasya khātasya gambhīrasya paras tamisram iva dadṛśa evaṃ ha vai śaśvat parastād antarikṣasyāsau lokaḥ | [JB, 1, 291 6]
tat kas tad veda yadi tatrāsti vā na vā | [JB, 1, 291 7]
adhy u ha vai śaśvad asminn eva loke 'sau lokaḥ | [JB, 1, 291 8]
itaḥpradānāddhy asau loko jīvati | [JB, 1, 291 9]
yā hīta āhutayo gacchanti tā asau loka upajīvati | [JB, 1, 291 10]
sa yo 'pi daśa kṛtvo yajeta rathantarasāmnaiva yajeteti | [JB, 1, 291 11]
bṛhatsāmnā yaṣṭavyam ity āhur āruṇisātyayajñayaḥ | [JB, 1, 291 12]
ado bṛhat | [JB, 1, 291 13]
tad ada upakrāntam apahatapāpmaṃ śvovasīyasam | [JB, 1, 291 14]
nādhiṣṭhīvanti nādhicaranti nādhyāsate | [JB, 1, 291 15]
bahur imaṃ lokam apavadati | [JB, 1, 291 16]
bahur avamīmāṃsate | [JB, 1, 291 17]
ubhāv asmiñ jīvataḥ puṇyakṛc ca pāpakṛc ca | [JB, 1, 291 18]
athāda upakrāntam apahatapāpmaṃ śvovasīyasam | [JB, 1, 291 19]
nāmuṣmin pāpakṛj jīvati | [JB, 1, 291 20]
adhy u ha vai śaśvad amuṣminn eva loke 'yaṃ lokaḥ | [JB, 1, 291 21]
amutaḥpradānāddhy ayaṃ loko jīvati | [JB, 1, 291 22]
yā hy amuto vṛṣṭiḥ pradīyate tām ayaṃ loka upajīvati | [JB, 1, 291 23]
sa yo 'pi daśa kṛtvo yajeta bṛhatsāmnaiva yajeteti | [JB, 1, 291 24]
ubhayasāmnā yaṣṭavyam iti ha smāha śāṭyāyanir etayor ubhayoḥ kāmayor upāptyai | [JB, 1, 291 25]
tatheti tāv ubhau kāmāv upāpnotīti | [JB, 1, 291 26]
tad asyaitat sāma kṛtsnaṃ yuktaṃ yajñaṃ vahati | [JB, 1, 291 27]
{JB, 1, 292}
tasya gāyatram eva hiṃkāraḥ | [JB, 1, 292 1]
rathantaraṃ prastāvaḥ | [JB, 1, 292 2]
vāmadevyam udgīthaḥ | [JB, 1, 292 3]
bṛhat pratihāraḥ | [JB, 1, 292 4]
yajñāyajñīyaṃ nidhanam | [JB, 1, 292 5]
ekaikam u ha vā eteṣāṃ svargasya lokasyeśe | [JB, 1, 292 6]
aśnute svargaṃ lokaṃ ya evaṃ veda | [JB, 1, 292 7]
atho haitad evārkyam | [JB, 1, 292 8]
etan mahāvratam | [JB, 1, 292 9]
tasya gāyatram eva śiraḥ | [JB, 1, 292 10]
bṛhadrathantare pakṣau | [JB, 1, 292 11]
vāmadevyam ātmā | [JB, 1, 292 12]
yajñāyajñīyaṃ puccham | [JB, 1, 292 13]
sa yāvad arkyavatā mahāvratavatāvarunddhe tāvad avarunddhe ya evaṃ veda | [JB, 1, 292 14]
atho haiṣāyuṣyaiva kﾱptiḥ | [JB, 1, 292 15]
āyur vai gāyatram | [JB, 1, 292 16]
viśvāyū rathantaram | [JB, 1, 292 17]
samāyur vāmadevyam | [JB, 1, 292 18]
sarvāyur bṛhat | [JB, 1, 292 19]
atyāyur yajñāyajñīyam | [JB, 1, 292 20]
āyuṣmanto ha bhavanty enayā tuṣṭuvānāḥ | [JB, 1, 292 21]
atho hāsyaitāny eva pañca jyotīṃṣīddhāny eṣu lokeṣu dīpyante 'gniḥ pṛthivyāṃ vāyur antarikṣa ādityo divi candramā nakṣatreṣu vidyud apsu | [JB, 1, 292 22]
agnir eva rathantarasya | [JB, 1, 292 23]
vāyur vāmadevyasya | [JB, 1, 292 24]
ādityo bṛhataḥ | [JB, 1, 292 25]
candramā gāyatrasya | [JB, 1, 292 26]
vidyud yajñāyajñīyasya | [JB, 1, 292 27]
āpo hi yajñāyajñīyam | [JB, 1, 292 28]
etāny asya pañca jyotīṃṣīddhāny eṣu lokeṣu dīpyante ya evaṃ veda | [JB, 1, 292 29]
{JB, 1, 293}
yo vai bṛhadrathantarayor antavac cānantaṃ ca vedāntaṃ hi śriyai parigṛhṇāty anantaṃ svargaṃ lokaṃ jayati | [JB, 1, 293 1]
iyaṃ vai rathantaram | [JB, 1, 293 2]
tasyā asyai samudro 'ntaḥ | [JB, 1, 293 3]
ado bṛhat | [JB, 1, 293 4]
tasyā amuṣyā anto nāsti | [JB, 1, 293 5]
evaṃ ha vā etat pareṇāpi samudraṃ dadṛśe | [JB, 1, 293 6]
sa ya evam ete bṛhadrathantarayor antavac cānantaṃ ca vedāntaṃ hi śriyai parigṛhṇāty anantaṃ svargaṃ lokaṃ jayati | [JB, 1, 293 7]
yo vai bṛhadrathantarayoḥ stomyāṃ ca stotriyāṃ ca veda stomyo ha bhavati | [JB, 1, 293 8]
stuvata enena svā ayaṃ naś śreṣṭha iti | [JB, 1, 293 9]
abhi tvā śūra nonumo 'dugdhā iva dhenava īśānam asya jagataḥ svardṛśam īśānam indra tasthuṣa iti stomyāḥ | [JB, 1, 293 10]
na tvāvaṃ anyo divyo na pārthivo na jāto na janiṣyata iti stotriyāḥ | [JB, 1, 293 11]
aśvāyanto maghavann indra vājino gavyantas tvā havāmaha iti yācitam ivaitayā vīryam iva proktam | [JB, 1, 293 12]
sa ya evam ete bṛhadrathantarayoḥ stomyāṃ ca stotriyāṃ ca veda stomyo ha bhavati | [JB, 1, 293 13]
stuvata enena svā ayaṃ naś śreṣṭha iti | [JB, 1, 293 14]
atho hāsyaitenaiva vijñānena sarve tṛcā vijñātā bhavanti | [JB, 1, 293 15]
{JB, 1, 294}
bṛhadrathantare vā asṛjyetām | [JB, 1, 294 1]
tad anu paśavo 'sṛjyanta | [JB, 1, 294 2]
ye rāthantarā āsan rathantaraṃ te 'nvasṛjyanta | [JB, 1, 294 3]
ye bārhatā bṛhat te | [JB, 1, 294 4]
tān samad avindat | [JB, 1, 294 5]
tad vyavabhindānam atiṣṭhat | [JB, 1, 294 6]
te abrūtām itthaṃ ced vai bhaviṣyāvaḥ | [JB, 1, 294 7]
na vai tarhi śakṣyāvaḥ prajā bhartum | [JB, 1, 294 8]
hanta rūpāṇi vyatiṣajāvahā iti | [JB, 1, 294 9]
te rūpāṇi vyatyaṣajjetām | [JB, 1, 294 10]
yā rāthantarī vāg āsīd bārhatān sā paśūn āviśat | [JB, 1, 294 11]
yā bārhatī rāthantarān sā | [JB, 1, 294 12]
gaur vai rāthantarī nīcīva nyubjitā | [JB, 1, 294 13]
sā bārhatīṃ vācaṃ vadati bhā iti parācīm eva | [JB, 1, 294 14]
avir vai rāthantarīṃ vācaṃ vadati krandena | [JB, 1, 294 15]
ajā vai bārhaty ūrdhvevākrāntā | [JB, 1, 294 16]
sā rāthantarīṃ vācaṃ vadati | [JB, 1, 294 17]
{JB, 1, 295}
mākakkāreṇa | [JB, 1, 295 1]
te puruṣe na samapādayetām | [JB, 1, 295 2]
te abrūtām ubhe imam āviśāveti | [JB, 1, 295 3]
tatheti | [JB, 1, 295 4]
tam ubhe āviśatām | [JB, 1, 295 5]
tasmāt puruṣa ubhayīṃ vācaṃ vadati yā ca rāthantarī yā ca bārhatī | [JB, 1, 295 6]
te ye rāthantarāḥ paśavo rāthantarīm asya te vācaṃ paśyanta upatiṣṭhante | [JB, 1, 295 7]
ye bārhatā bārhatīṃ te | [JB, 1, 295 8]
puruṣo vai bṛhadrathantarayoḥ saṃkrośaḥ | [JB, 1, 295 9]
sa ya etad evaṃ veda puruṣo bṛhadrathantarayoḥ saṃkrośa ity ubhe hāsmin paśavaḥ saṃkrośante ye ca rāthantarā ye ca bārhatāḥ | [JB, 1, 295 10]
sa yo ha sa bṛhadrathantarayoḥ saṃkrośaḥ puruṣo ya evaṃ veda | [JB, 1, 295 11]
evaṃvide vainayoḥ saṃkrośaḥ | [JB, 1, 295 12]
{JB, 1, 296}
āruṇiṃ ha yāntam udīcyāḥ pariprajighyur āruṇa āruṇe kiyatā bṛhadrathantare prajāḥ prajanayataḥ kiyatā devayaśasam ānaśāte iti | [JB, 1, 296 1]
taddha na pratyuvāca | [JB, 1, 296 2]
sa hovāca vedāham etad yan me brahma lipsadhvaṃ yad v evāhaṃ yuṣmabhyaṃ na vakṣyāmīti | [JB, 1, 296 3]
tam u hāntevāsina īkṣāṃcakrire 'medhayedam itthaṃ pratyavocat | [JB, 1, 296 4]
anavagatam aha svid asyābhūt | [JB, 1, 296 5]
hantainaṃ pṛcchāma iti | [JB, 1, 296 6]
taṃ hocur yat pratyavakṣyaḥ kathaṃ pratyavakṣya iti | [JB, 1, 296 7]
sa hovāca yad aṣṭākṣareṇa prathamasyā ṛcaḥ prastauty aṣṭāśaphāṃs tena paśūn prajanayataḥ | [JB, 1, 296 8]
yad dvyakṣareṇottarayor dvipadas tena | [JB, 1, 296 9]
nidhanenaiva devayaśasam ānaśāte iti pratyavakṣyam iti hovāca yat pratyavakṣyam iti | [JB, 1, 296 10]
yo vai bṛhadrathantarayor devahūtī veda yanty asya devā havam | [JB, 1, 296 11]
ūrdhvā vai rathantarasya devahūtir arvācī bṛhataḥ | [JB, 1, 296 12]
tad yad rathantarasyarcaivāpariṣṭubhyordhvam iva prastauti tasmād ayam ūrdhvo loka ūrdhvo 'yam agnir dīpyata ūrdhvā oṣadhaya ūrdhvā vanaspatayaḥ sarvam evordhvam | [JB, 1, 296 13]
atha yasmād bṛhataḥ stobhena pariṣṭubhyau ho ity arvāṅ prastauti tasmād asāv arvāṅ loko 'rvāṅ asāv ādityas tapaty arvāṅ candramā arvāñci nakṣatrāṇy arvācī vṛṣṭir eti sarvam evārvāk | [JB, 1, 296 14]
sa ya evam ete bṛhadrathantarayor devahūtī veda yanty asya devā havam | [JB, 1, 296 15]
{JB, 1, 297}
bṛhadrathantare vā asṛjyetām | [JB, 1, 297 1]
tad anu paśavo 'sṛjyanta | [JB, 1, 297 2]
ye rāthantarā āsan rathantaraṃ te 'nvasṛjyanta | [JB, 1, 297 3]
ye bārhatā bṛhat te | [JB, 1, 297 4]
te ye rāthantarāḥ paśavas ta ādyāḥ | [JB, 1, 297 5]
atha ye bārhatās te 'ttāraḥ | [JB, 1, 297 6]
tad yad rathantarasyarcaivāpariṣṭubhya prastauti tasmād rāthantarāḥ paśavo 'sthipratiṣṭhānā ādyāḥ | [JB, 1, 297 7]
atha yasmād bṛhataḥ stobhena pariṣṭubhya prastauti tasmād bārhatāḥ paśavo māṃsapratiṣṭhānā attāraḥ | [JB, 1, 297 8]
attur hāsya sato bahv ādyaṃ bhavaty āsmād attā vīro jāyate ya evaṃ veda | [JB, 1, 297 9]
bṛhadrathantare vai madhyataḥ prajāsu garbhān dhattaḥ | [JB, 1, 297 10]
tasmād yajñāyajñīyenaivāntataḥ prajanayataḥ | [JB, 1, 297 11]
tad yad aṣṭākṣareṇa prathamasyā ṛcaḥ prastauty aṣṭāśaphāṃs tena paśūn garbhān dhattaḥ | [JB, 1, 297 12]
yad dvyakṣareṇottarayor dvipadas tena | [JB, 1, 297 13]
tad yad evaṃvidhaṃ yajñāyajñīyam antataḥ kriyate janmaiva tat | [JB, 1, 297 14]
praiva tena janayati | [JB, 1, 297 15]
tasmād yajñāyajñīyasya stotre varaṃ dadyāt | [JB, 1, 297 16]
yathā putre jāte varaṃ dadati tathā | [JB, 1, 297 17]
taddhi yajamānasya janma | [JB, 1, 297 18]
atha yā etā apaḥ patny upapravartayati yā eva tatra vaster bhidyamānasyāpo yanti tā eva tāḥ | [JB, 1, 297 19]
atho annaṃ vā āpaḥ | [JB, 1, 297 20]
yad eva jātābhyo 'nnādyaṃ pratidhīyate tad evaitat | [JB, 1, 297 21]
tad u vāṅnidhanaṃ bhavati | [JB, 1, 297 22]
tasmād u kumāro jāyamāna eva vācam abhivyāharati | [JB, 1, 297 23]
{JB, 1, 298}
bṛhadrathantare vā asṛjyetām | [JB, 1, 298 1]
te samānanidhane asṛjyetām antarnidhane vā bahirnidhane vā | [JB, 1, 298 2]
te abrūtām ājim anayor nidhanayor ayāveti | [JB, 1, 298 3]
tatheti | [JB, 1, 298 4]
te ājim aitām | [JB, 1, 298 5]
tad bṛhad udajayat | [JB, 1, 298 6]
tad rathantaraṃ hīyamānam amanyata | [JB, 1, 298 7]
tad abravīn mithune 'nte sānupūrvaṃ me yogaṃ prayaccheti | [JB, 1, 298 8]
tatheti | [JB, 1, 298 9]
tad asya mithunam abhavat | [JB, 1, 298 10]
tasmā etaṃ pūrvaṃ yogaṃ prāyacchad etaṃ pūrvāhṇam | [JB, 1, 298 11]
pūrvāhṇo ha vai rathantarasya yogo 'parāhṇo bṛhataḥ | [JB, 1, 298 12]
as iti ha rathantarasya has iti bṛhataḥ | [JB, 1, 298 13]
te haite aharnidhane satyanidhane | [JB, 1, 298 14]
satyaṃ ha vā etayor nidhanam | [JB, 1, 298 15]
tasmād ubhayasāmnā yajamāna āsāyam eva yajeta | [JB, 1, 298 16]
ubhayam eva bṛhadrathantare ātte satyam iti | [JB, 1, 298 17]
ubhe haivāsya bṛhadrathantare ātte bhavataḥ | [JB, 1, 298 18]
tad āhur antarnidhane3 bṛhadrathantare bahirnidhane3 iti | [JB, 1, 298 19]
ubhayam iti brūyād antarnidhane ca bahirnidhane ceti | [JB, 1, 298 20]
idaṃ vai rathantaram | [JB, 1, 298 21]
ado bṛhat | [JB, 1, 298 22]
tayor idam evāntarikṣaṃ nidhanam | [JB, 1, 298 23]
tenāntarnidhane | [JB, 1, 298 24]
atha yat pareṇa divam antarikṣaṃ manyanta evaṃ pareṇa pṛthivīm āpas teno bahirnidhane iti | [JB, 1, 298 25]
tad āhur bṛhadrathantarayor antar vāmadevyā3ṃ vāmadevye 'ntar bṛhadrathantare3 iti | [JB, 1, 298 26]
ubhayam iti brūyād bṛhadrathantarayor antar vāmadevyaṃ vāmadevye 'ntar bṛhadrathantare iti | [JB, 1, 298 27]
idaṃ vai rathantaram | [JB, 1, 298 28]
ado bṛhat | [JB, 1, 298 29]
idam evāntarikṣaṃ vāmadevyam | [JB, 1, 298 30]
tena bṛhadrathantarayor vāmadevyam | [JB, 1, 298 31]
atha yat pareṇa divam antarikṣaṃ manyanta evaṃ pareṇa pṛthivīm āpas teno vāmadevye bṛhadrathantare iti | [JB, 1, 298 32]
{JB, 1, 299}
prajāpatir yasmād yoneḥ prajā asṛjata so 'lelāyad eva | [JB, 1, 299 1]
sa dīpyamāno bhrājamāno 'tiṣṭhat | [JB, 1, 299 2]
so 'ved asti nvā antar iti | [JB, 1, 299 3]
sa devān abravīd asti vā idam antar itaḥ sṛjadhvam iti | [JB, 1, 299 4]
so 'gnir gāyatryā svārāṇy asṛjata | [JB, 1, 299 5]
indras triṣṭubhā nidhanavanti | [JB, 1, 299 6]
viśve devā jagatyaiḍāni | [JB, 1, 299 7]
prajāpatir anuṣṭubharksamāni | [JB, 1, 299 8]
tad yad gāyatraṃ svāram āgneyaṃ tad devatayā | [JB, 1, 299 9]
yat traiṣṭubhaṃ nidhanavad aindraṃ tad devatayā | [JB, 1, 299 10]
yaj jāgatam aiḍaṃ vaiśvadevaṃ tad devatayā | [JB, 1, 299 11]
yad ānuṣṭubham ṛksamaṃ prājāpatyaṃ tad devatayā | [JB, 1, 299 12]
tad u ha smāheyapiḥ saumāpo na bṛhadrathantare yajñaṃ kalpayataḥ | [JB, 1, 299 13]
ubhe vai te antarnidhane vā bahirnidhane vā | [JB, 1, 299 14]
svārarksame vāva yajñaṃ kalpayata iti | [JB, 1, 299 15]
tad yad ṛcy antaḥ saṃtiṣṭhate tad rāthantaram | [JB, 1, 299 16]
atha yad ṛcam atisvarati tad bārhatam | [JB, 1, 299 17]
{JB, 1, 300}
tad āhuḥ kati sāmānīti | [JB, 1, 300 1]
catvārīti brūyāt | [JB, 1, 300 2]
catvāry u ha vai sāmāni svāraṃ nidhanavad aiḍam ṛksamam | [JB, 1, 300 3]
catasro diśaḥ | [JB, 1, 300 4]
catuṣpadāḥ paśavaḥ | [JB, 1, 300 5]
catvāri chandāṃsi yajñavāho gāyatrī triṣṭub jagaty anuṣṭup | [JB, 1, 300 6]
tāny u ha vai trīṇy eva svāraṃ nidhanavad aiḍam | [JB, 1, 300 7]
yad ṛksamaṃ svāram eva tat | [JB, 1, 300 8]
triṣavaṇo yajñaḥ | [JB, 1, 300 9]
trayaḥ prāṇāpānavyānāḥ | [JB, 1, 300 10]
traya ime lokāḥ | [JB, 1, 300 11]
te u ha vai dve eva svāraṃ caiva nidhanavac ca | [JB, 1, 300 12]
yā hīḍā nidhanam eva tat | [JB, 1, 300 13]
dvāv imau lokāv āviṣṭamāv iva | [JB, 1, 300 14]
dvau prāṇāpānau | [JB, 1, 300 15]
dvipāt puruṣaḥ | [JB, 1, 300 16]
tad u ha vā ekam eva svāram eva | [JB, 1, 300 17]
yaddhi nidhanaṃ yeḍā yad ṛksamaṃ svara eva tad iti | [JB, 1, 300 18]
tad etad ekam eva sāma svāram eva | [JB, 1, 300 19]
ya evāyaṃ pavate tat | [JB, 1, 300 20]
yāś ca ha vā amūr uparyupari patanti yāś cādhaḥ sarpanti tā etam eva svāraṃ prāṇam upajīvanti | [JB, 1, 300 21]
sa ya etad evaṃ veda sarvam evāyur eti | [JB, 1, 300 22]
sa yo haivaṃ vidvāñ jāmi kalpayaty ajāmy evāsya tat kﾱptaṃ bhavati | [JB, 1, 300 23]
tat tūparyupary ajāmy eva vicikalpayiṣet | [JB, 1, 300 24]
amithunaṃ hi tad aprajananaṃ yaj jāmi | [JB, 1, 300 25]
yathā pumāṃsau vā saha śayīyātāṃ striyau vā | [JB, 1, 300 26]
kiṃ pumāṃsau saha śayānau prajanayetāṃ kiṃ striyau tau cen mithunīkartāraṃ na labheyātām | [JB, 1, 300 27]
atho yad evājāmi tan mithunaṃ tat prajananam | [JB, 1, 300 28]
ātmā vai svaraḥ | [JB, 1, 300 29]
prajā nidhanam | [JB, 1, 300 30]
paśava iḍā | [JB, 1, 300 31]
jāyarksamam | [JB, 1, 300 32]
samānau vā ātmā ca jāyā ca | [JB, 1, 300 33]
ta etad ātmanobhayataḥ prajāḥ paśavaḥ parigṛhītā aparāvāpāya | [JB, 1, 300 34]
nāsya vittaṃ paropyate ya evaṃ veda | [JB, 1, 300 35]
{JB, 1, 301}
tāny etāni nidhanāni na samarpayet | [JB, 1, 301 1]
na svāre saha kuryāt | [JB, 1, 301 2]
prāṇaḥ svaraḥ | [JB, 1, 301 3]
prāṇena tat prāṇaṃ samarpayet | [JB, 1, 301 4]
pramāyuko yajamānaḥ syāt | [JB, 1, 301 5]
yan nidhane saha kuryād vajro vai nidhanaṃ vajreṇa tad vajraṃ samarpayet | [JB, 1, 301 6]
mahāsaṃgrāmas tasminn ardhe saṃnidhīyeta | [JB, 1, 301 7]
daṇḍa udgātāram ṛcched iṣur yajamānam | [JB, 1, 301 8]
yad aiḍe saha kuryāt paśavo vā iḍā paśubhis tat paśūn samarpayet | [JB, 1, 301 9]
mahādevas tasyārdhasya paśūñchamayet | [JB, 1, 301 10]
sarvajyānim udgātā jīyeta | [JB, 1, 301 11]
avṛttiṃ yajamāno nīyāt | [JB, 1, 301 12]
yad ṛksame saha kuryāt patnī vāsya pramāyukā syād antyo vā mṛtyur yajamānaṃ hanyāt | [JB, 1, 301 13]
eṣa ha vā antyo mṛtyur yad ahaṃnaṃṣṭraḥ | [JB, 1, 301 14]
{JB, 1, 302}
śārdūlas taskaraḥ | [JB, 1, 302 1]
tasmād etāni nidhanāni na samarpayen ned asānīti | [JB, 1, 302 2]
etāni u ha vai catvāri sāmāni caturārṣeyāni | [JB, 1, 302 3]
tad u vā āhuḥ ko hāpramādasyeśe | [JB, 1, 302 4]
uta vai praiva mādyatīti | [JB, 1, 302 5]
sa yadi svāre saha kuryāt prāṇaḥ svaraḥ prāṇa evaitat prāṇaṃ bhūyāṃsam akṛṣi jyog jīviṣyāmīty eva tatra dhyāyet | [JB, 1, 302 6]
yan nidhane saha kuryāt prajā vai tat prajāyām evaitat prajāṃ pratyatiṣṭhipaṃ prajāvān etena bhaviṣyāmīty eva tatra dhyāyet | [JB, 1, 302 7]
atho vajro vai nidhanam | [JB, 1, 302 8]
vajram evaitad dviṣate bhrātṛvyāya prāhārṣam iti | [JB, 1, 302 9]
yad aiḍe saha kuryāt paśavo vā iḍā paśuṣv evaitat paśūn bhūyaso 'kṛṣi bahupaśur bhaviṣyāmīty eva tatra dhyāyet | [JB, 1, 302 10]
yad ṛksame saha kuryāt prajananaṃ vā ṛksamaṃ prajanana evaitat prajananaṃ bhūyo 'kṛṣi jāyāṃ jāyāyām abhyāvakṣye bahur bhaviṣyāmi prajaniṣya ity eva tatra dhyāyet | [JB, 1, 302 11]
tathā hainaṃ tan nātyeti | [JB, 1, 302 12]
sa ya enam evaṃ cakṛvāṃsam upamīmāṃseta taṃ brūyāt sādhv evāham etad veda nāsādhu | [JB, 1, 302 13]
sa yat tvam atrāsādhu vettha tubhyam eva tad bhaviṣyati | [JB, 1, 302 14]
yady u vai purā sāmnārtvijyaṃ cakartha jāmy u eva tvayā tat kṛtam iti | [JB, 1, 302 15]
sa evārtim ārcchati ya evaṃ vidvāṃsam upavadati | [JB, 1, 302 16]
{JB, 1, 303}
athaitebhyas tribhyo rūpebhyo madhyaṃdinān neyād andhasvato marutvataḥ pratnavataḥ | [JB, 1, 303 1]
annaṃ vā andhaḥ | [JB, 1, 303 2]
vīryaṃ marutaḥ | [JB, 1, 303 3]
svargo lokaḥ pratnaḥ | [JB, 1, 303 4]
yad andhasvata iyād annādyāt tad iyāt | [JB, 1, 303 5]
yan marutvata iyād vīryāt tad iyāt | [JB, 1, 303 6]
yat pratnavata iyāt svargāt tal lokād iyāt | [JB, 1, 303 7]
sa yady eteṣāṃ sarveṣām avakāśaṃ na vinden marutvata eva neyāt | [JB, 1, 303 8]
vīryaṃ vai marutvataḥ | [JB, 1, 303 9]
vīryeṇa vai karma kriyate | [JB, 1, 303 10]
vīryeṇa sarvam abhyaśnute | [JB, 1, 303 11]
tasmān marutvata eva neyād iti | [JB, 1, 303 12]
athaitāṃ svareṇa gāyatrīm abhyārohati | [JB, 1, 303 13]
prāṇaḥ svaraḥ | [JB, 1, 303 14]
prāṇenaivaitat prāṇam abhyārohati | [JB, 1, 303 15]
na vai prāṇaḥ prāṇaṃ hinasti | [JB, 1, 303 16]
sa yat svareṇa gāyatrīm abhyārohati prāṇam eva tat prathamato yajñasya dadhāti | [JB, 1, 303 17]
tasmād ayaṃ prāṇaḥ prathamato hitaḥ | [JB, 1, 303 18]
atho āgneyam etad devatayā yat svāram | [JB, 1, 303 19]
āgneyam etac chando yad gāyatrī | [JB, 1, 303 20]
agninaiva tad agnim abhyārohati | [JB, 1, 303 21]
agnir vai pathikṛd devatānām | [JB, 1, 303 22]
yena vai kena cāgnir eti panthānam eva kurvann eti | [JB, 1, 303 23]
sa yat svareṇa gāyatrīm abhyārohaty agnim eva tat pathikṛtaṃ prathamato yajñasya yunakti | [JB, 1, 303 24]
so 'gninaiva kṛtaṃ panthānam anveti | [JB, 1, 303 25]
sa yathā pathā yann evam eva svasty ariṣṭa udṛcaṃ samaśnute ya evaṃ vidvān svareṇa gāyatrīm abhyārohati | [JB, 1, 303 26]
{JB, 1, 304}
nidhanena dvitīyenābhyārohati | [JB, 1, 304 1]
indronidhanaṃ vai nidhanam | [JB, 1, 304 2]
indro vai śreṣṭhī devatānām | [JB, 1, 304 3]
yatra vai śreṣṭhī grāmāgraṃ pratipadyate na vai tatra riṣṭir asti | [JB, 1, 304 4]
so 'riṣṭaḥ svasty udṛcaṃ samaśnute ya evaṃ vidvān nidhanena dvitīyenābhyārohati | [JB, 1, 304 5]
atho etau ha vā āśiṣṭhau devatānāṃ yad indrāgnī | [JB, 1, 304 6]
sa yathāśiṣṭhau vahiṣṭhau vṛtvopayuñjīta tādṛk tat | [JB, 1, 304 7]
athaitām iḍayā bṛhatīm abhyārohati | [JB, 1, 304 8]
paśava iḍā | [JB, 1, 304 9]
paśavo bṛhatī | [JB, 1, 304 10]
paśubhis tat paśūn samākaroti | [JB, 1, 304 11]
bhūyo vai paśavaḥ paśubhiḥ samākṛtāḥ śobhanta iti | [JB, 1, 304 12]
sa yan nidhanenābhyārohed vajro vai nidhanaṃ vajraṃ paśuṣu vivartayet | [JB, 1, 304 13]
sa yad iḍāyā avakāśaṃ na vindet svareṇābhyārohet | [JB, 1, 304 14]
prāṇaḥ svaraḥ | [JB, 1, 304 15]
paśavo bṛhatī | [JB, 1, 304 16]
prāṇam eva tat paśuṣu dadhāti | [JB, 1, 304 17]
athainat triṇidhanaṃ dvitīyaṃ bhavati | [JB, 1, 304 18]
trayo vā ime lokāḥ | [JB, 1, 304 19]
vajrā ete yan nidhanāni | [JB, 1, 304 20]
ebhyo lokebhya etair vajraiḥ sarvaṃ pāpmānam apahate | [JB, 1, 304 21]
atho hāsyaita eva vajrā eṣu lokeṣu sarvaṃ pāpmānam apasedhantas tiṣṭhanti | [JB, 1, 304 22]
atho trīṇi yajñasya chidrāṇi | [JB, 1, 304 23]
tad dve apidhattaḥ | [JB, 1, 304 24]
sva āyatana ekaṃ bhavati | [JB, 1, 304 25]
{JB, 1, 305}
athaitāṃ svareṇa triṣṭubham abhyārohati | [JB, 1, 305 1]
prāṇaḥ svaraḥ | [JB, 1, 305 2]
puruṣasaṃmita eṣa yat pavamānaḥ | [JB, 1, 305 3]
svāraṃ purastād bhavati svāram upariṣṭāt | [JB, 1, 305 4]
tāv imau puruṣasya prāṇāpānau viparyūḍhau | [JB, 1, 305 5]
tābhyāṃ viṣvañci svarati | [JB, 1, 305 6]
atha rathantaram | [JB, 1, 305 7]
retassiktir eva sā | [JB, 1, 305 8]
atha vāmadevyaṃ svāram | [JB, 1, 305 9]
prāṇo vai svaraḥ | [JB, 1, 305 10]
asminn evaitad retasi sikte prāṇaṃ pratidadhāti | [JB, 1, 305 11]
atha naudhasaṃ nidhanam | [JB, 1, 305 12]
janmaiva tat | [JB, 1, 305 13]
praiva tena janayati | [JB, 1, 305 14]
atha kāleyam aiḍam | [JB, 1, 305 15]
paśavo vā iḍā | [JB, 1, 305 16]
annaṃ paśavaḥ | [JB, 1, 305 17]
yad eva jātābhyo 'nnādyaṃ pratidhīyate tad evaitat | [JB, 1, 305 18]
athārbhavasya pavamānasya gāyatry uktabrāhmaṇā | [JB, 1, 305 19]
athaitāṃ svareṇa kakubham abhyārohati | [JB, 1, 305 20]
prāṇaḥ svaraḥ | [JB, 1, 305 21]
vivṛha eva kakup | [JB, 1, 305 22]
vivṛha eva tat prāṇaṃ dadhāti | [JB, 1, 305 23]
sa yan nidhanenābhyārohed vajro vai nidhanaṃ yathopatāpinaṃ daṇḍena hanyāt tādṛk tat | [JB, 1, 305 24]
atha yat svareṇābhyārohati prāṇam evāsyām etad dadhāti | [JB, 1, 305 25]
bhiṣajyaty evainām etena | [JB, 1, 305 26]
athaitāṃ nidhanenoṣṇiham abhyārohati | [JB, 1, 305 27]
vajro vai nidhanam | [JB, 1, 305 28]
paśava uṣṇik | [JB, 1, 305 29]
jīrṇā ivaitarhi tṛtīyasavane paśavo bhavanti | [JB, 1, 305 30]
tasmāj jīrṇaṃ paśum āhur artham enena kurvīteti | [JB, 1, 305 31]
atho vajreṇābhipatya śāsena vikāraṃ bhuñjate | [JB, 1, 305 32]
atha yan nidhanena bṛhatīṃ paricakṣate yuvāna ivaitarhi paśavo bhavanty ajīrṇā iva | [JB, 1, 305 33]
tasmād yuvānaṃ paśum āhur jīvacaraṇī na iti | [JB, 1, 305 34]
{JB, 1, 306}
athaitāṃ svareṇānuṣṭubham abhyārohati | [JB, 1, 306 1]
prāṇaḥ svaraḥ | [JB, 1, 306 2]
vāg anuṣṭup | [JB, 1, 306 3]
etad vai daivyaṃ mithunaṃ yad vāk ca prāṇaś ca | [JB, 1, 306 4]
daivyam eva tan mithunaṃ dadhāti | [JB, 1, 306 5]
sa yan nidhanenābhyārohed vajro vai nidhanaṃ vajreṇa daivyaṃ mithunaṃ vīyāt | [JB, 1, 306 6]
sa yadi svarasyāvakāśaṃ na vinded vāṅnidhanenābhyārohet | [JB, 1, 306 7]
vāg anuṣṭup | [JB, 1, 306 8]
vāṅ nidhanam | [JB, 1, 306 9]
na vai vāg vācaṃ hinasti | [JB, 1, 306 10]
athaitan madhyenidhanaṃ dvitīyaṃ bhavati | [JB, 1, 306 11]
vāg vā anuṣṭup | [JB, 1, 306 12]
tad yad vāco 'nuṣṭubho madhyenidhanaṃ bhavati retassiktir eva sā | [JB, 1, 306 13]
tat sahiṃkāraṃ bhavati | [JB, 1, 306 14]
nābhir vai hiṃkāraḥ | [JB, 1, 306 15]
nābhyo ha vai dhṛtā garbhā avācīnabilebhyo nāvapadyante | [JB, 1, 306 16]
nābhidhṛtā ha vai garbhāḥ | [JB, 1, 306 17]
tasyaitad daśākṣaraṃ madhyenidhanaṃ bhavati | [JB, 1, 306 18]
daśākṣarā virāṭ | [JB, 1, 306 19]
annaṃ virāṭ | [JB, 1, 306 20]
etaddha vai tad garbhā annam anaśnanta upajīvanti | [JB, 1, 306 21]
athaitāṃ svareṇa jagatīm abhyārohati | [JB, 1, 306 22]
prāṇaḥ svaraḥ | [JB, 1, 306 23]
puruṣasammita eṣa yat pavamānaḥ | [JB, 1, 306 24]
svāraṃ purastād bhavati svāram upariṣṭāt | [JB, 1, 306 25]
tāv imau puruṣasya prāṇāpānau viparyūḍhau | [JB, 1, 306 26]
tābhyāṃ viṣvañci svarati | [JB, 1, 306 27]
atha yajñāyajñīyam | [JB, 1, 306 28]
retassiktir eva sā | [JB, 1, 306 29]
atha sākamaśvaṃ svāram | [JB, 1, 306 30]
prāṇo vai svaraḥ | [JB, 1, 306 31]
asminn evaitad retasi sikte prāṇaṃ pratidadhāti | [JB, 1, 306 32]
atha saubharaṃ nidhanam | [JB, 1, 306 33]
janmaiva tat | [JB, 1, 306 34]
praiva tena janayati | [JB, 1, 306 35]
atha nārmedham aiḍam | [JB, 1, 306 36]
paśavo vā iḍā | [JB, 1, 306 37]
annaṃ paśavaḥ | [JB, 1, 306 38]
yad eva jātābhyo 'nnādyaṃ pratidhīyate tad evaitat | [JB, 1, 306 39]
evaṃ prathamaḥ paryāya evaṃ dvitīya evaṃ tṛtīyaḥ | [JB, 1, 306 40]
{JB, 1, 307}
trīṇi ha vai nidhanānīḍā svaro nidhanam eva nidhanam | [JB, 1, 307 1]
atha yad ṛksamaṃ svāraṃ vāva tan manyante | [JB, 1, 307 2]
samānā hy ṛksamasya ca svārasya ca jāmyajāmitā | [JB, 1, 307 3]
ayaṃ vai loka iḍā | [JB, 1, 307 4]
paśava iḍā | [JB, 1, 307 5]
paśavo 'yaṃ lokaḥ | [JB, 1, 307 6]
idam evāntarikṣaṃ svaraḥ | [JB, 1, 307 7]
prāṇaḥ svaraḥ | [JB, 1, 307 8]
prāṇo 'ntarikṣam | [JB, 1, 307 9]
asāv eva loko nidhanam | [JB, 1, 307 10]
gatiḥ pratiṣṭhā | [JB, 1, 307 11]
tāny u ha vai yo 'jāmi yathāpūrvaṃ kalpayed aiḍam eva prathamaṃ kuryād atha svāram atha nidhanavat | [JB, 1, 307 12]
evaṃ hīme lokā yathāpūrvam | [JB, 1, 307 13]
ātmā ha khalu vai nidhanam | [JB, 1, 307 14]
prāṇaḥ svaraḥ | [JB, 1, 307 15]
paśava iḍā | [JB, 1, 307 16]
tad yad aiḍaṃ ca nidhanavac cāntareṇa svāraṃ kriyate tathā hāsyaitāni sarvāṇi prāṇasaṃtatāni bhavanti | [JB, 1, 307 17]
madhyato hy ayaṃ prāṇaḥ prajāḥ paśūn bhuvanāni vivaste | [JB, 1, 307 18]
atha ha vai yad bṛhadrathantare sāmāni vyabhajetām | [JB, 1, 307 19]
{JB, 1, 308}
tāni rāthantarāṇy evānyāny āsan bārhatāny anyāni | [JB, 1, 308 1]
atha yeṣu samapādayetāṃ tāni rāthantarabārhatāni cābhavan bārhatarāthantarāṇi ca | [JB, 1, 308 2]
tad yad ṛcāprastāvam antarnidhanaṃ tad rāthantaram | [JB, 1, 308 3]
atha yat purastātstobhaṃ bahirnidhanaṃ tad bārhatam | [JB, 1, 308 4]
atha yad ṛcāprastāvaṃ bahirnidhanaṃ tad rāthantarabārhatam | [JB, 1, 308 5]
atha yat purastātstobham antarnidhanaṃ tad bārhatarāthantaram | [JB, 1, 308 6]
tad āhuḥ kati sāmānīti | [JB, 1, 308 7]
catvārīti brūyāt | [JB, 1, 308 8]
catvāry aha vā eva sāmāni rāthantaraṃ bārhataṃ rāthantarabārhataṃ bārhatarāthantaram | [JB, 1, 308 9]
tāny u ha vai yo 'jāmi yathāpūrvaṃ kalpayed rāthantaram eva prathamaṃ kuryād atha bārhatam atha rāthantarabārhatam atha bārhatarāthantaram | [JB, 1, 308 10]
tad u caturṇāṃ sāmnāṃ ṣaḍ rūpāṇi vyatiṣajati | [JB, 1, 308 11]
sarvaṃ ha khalu vai nidhanājāmi kalpayati yo vai rūpājāmi kalpayet | [JB, 1, 308 12]
{JB, 1, 309}
tat sukﾱptam | [JB, 1, 309 1]
nidhanavatā gāyatrīm ārabheta | [JB, 1, 309 2]
vīryaṃ nidhanam | [JB, 1, 309 3]
vīryaṃ gāyatrī | [JB, 1, 309 4]
vīryeṇa tad vīryaṃ samardhayati | [JB, 1, 309 5]
aiḍena bṛhatīm ārabheta | [JB, 1, 309 6]
paśava iḍā | [JB, 1, 309 7]
paśavo bṛhatī | [JB, 1, 309 8]
paśubhis tat paśūn samardhayati | [JB, 1, 309 9]
svāram antyaṃ bhavati | [JB, 1, 309 10]
prāṇaḥ svaraḥ | [JB, 1, 309 11]
prāṇo 'ntyam | [JB, 1, 309 12]
sarvam āyur eti ya evaṃ veda | [JB, 1, 309 13]
nidhanavad rathantaraṃ vā bṛhad vā pṛṣṭhaṃ kriyate | [JB, 1, 309 14]
vīryaṃ nidhanam | [JB, 1, 309 15]
vīryaṃ pṛṣṭham | [JB, 1, 309 16]
vīryeṇa tad vīryaṃ samardhayati | [JB, 1, 309 17]
svāraṃ maitrāvaruṇasāma | [JB, 1, 309 18]
prāṇaḥ svaraḥ | [JB, 1, 309 19]
prāṇo maitrāvaruṇasāma | [JB, 1, 309 20]
dvyakṣaraṇidhanaṃ brahmasāma | [JB, 1, 309 21]
dvandvaṃ pratiṣṭhā | [JB, 1, 309 22]
pratiṣṭhā brahmasāma | [JB, 1, 309 23]
aiḍam acchāvākasāma | [JB, 1, 309 24]
paśava iḍā | [JB, 1, 309 25]
paśavo 'cchāvākasāma | [JB, 1, 309 26]
antarnidhanena rathantarasāmnārbhavasya gāyatrīm ārabheta bahirnidhanena bṛhatsāmnā | [JB, 1, 309 27]
svareṇa kakubham ārabheta | [JB, 1, 309 28]
prāṇaḥ svaraḥ | [JB, 1, 309 29]
vivṛha eva kakup | [JB, 1, 309 30]
vivṛha eva tat prāṇaṃ dadhāti | [JB, 1, 309 31]
aiḍena vā nidhanavatā voṣṇiham ārabheta | [JB, 1, 309 32]
vīryaṃ nidhanam | [JB, 1, 309 33]
vīryam uṣṇik | [JB, 1, 309 34]
paśava iḍā | [JB, 1, 309 35]
paśava uṣṇik | [JB, 1, 309 36]
yenaiva kāmayeta tena tām upeyāt | [JB, 1, 309 37]
svareṇānuṣṭubham ārabheta | [JB, 1, 309 38]
prāṇaḥ svaraḥ | [JB, 1, 309 39]
vāg anuṣṭup | [JB, 1, 309 40]
prāṇenaivaitad vācam anusaṃtanoti | [JB, 1, 309 41]
prāṇena vācam ārabhate | [JB, 1, 309 42]
svāram antyaṃ bhavati | [JB, 1, 309 43]
prāṇaḥ svaraḥ | [JB, 1, 309 44]
prāṇo 'ntyam | [JB, 1, 309 45]
sarvam āyur eti ya evaṃ veda | [JB, 1, 309 46]
{JB, 1, 310}
vāṅnidhanaṃ yajñāyajñīyam antataḥ kriyate | [JB, 1, 310 1]
tad etat sarvaṃ yajñaṃ samiṣṭaṃ vācy eva saṃnidhatte | [JB, 1, 310 2]
na hāsyeṣṭāpūrtaṃ pramīyate ya evaṃ veda | [JB, 1, 310 3]
no hi vācaḥ pramayo 'sti | [JB, 1, 310 4]
marutvan madhyaṃdinān nāntariyāt | [JB, 1, 310 5]
tena hi sa rūpī tena vīryavān | [JB, 1, 310 6]
gāyatrīṣu rathantarasāmnaḥ kuryāt triṣṭupsu bṛhatsāmnaḥ | [JB, 1, 310 7]
triṇidhanaṃ bṛhatyām uttamaṃ karoti | [JB, 1, 310 8]
yad evātra yajñasya vidhuraṃ bhavati tad eva tena śamayati | [JB, 1, 310 9]
madvad andhasvad ārbhavān nāntariyāt | [JB, 1, 310 10]
tena hi sa rūpī tena vīryavān | [JB, 1, 310 11]
gāyatrīṣu rathantarasāmnaḥ kuryād anuṣṭupsu bṛhatsāmnaḥ | [JB, 1, 310 12]
aiḍaṃ madhyenidhanam anuṣṭubhy uttamaṃ karoti | [JB, 1, 310 13]
yad evātra yajñasya vidhuraṃ bhavati tad eva tena śamayati | [JB, 1, 310 14]
tad yan marutvac ca triṇidhanaṃ ca madhyaṃdinān nāntareti yadi ca madvad andhasvad yadi caiḍaṃ madhyenidhanam ārbhavān nāntareti tathā hāsyaitāni sarvāṇy anantaritāni bhavanti | [JB, 1, 310 15]
atha ha vai naikarce gāyatraṃ kuryāt | [JB, 1, 310 16]
aiḍaṃ madhyenidhanam anuṣṭubhy akāma evaite trivṛti stoma ekarcayoḥ kuryāt | [JB, 1, 310 17]
ye evaite uṣṇikkakubhoḥ sāmanī te vaiva tṛcayoḥ kuryāt te vaikarcayoḥ | [JB, 1, 310 18]
no tu tṛcaikarcaṃ nāma | [JB, 1, 310 19]
na vā ṛkto na sāmato 'ntyam ekarcāya tatsthānaṃ nārbhavasya gāyatrī nāgniṣṭomasāma | [JB, 1, 310 20]
{JB, 1, 311}
trīṇi ha vai yajñasyodarāṇi gāyatrī bṛhaty anuṣṭup | [JB, 1, 311 1]
atra hy āvapanti | [JB, 1, 311 2]
ata uddharanti | [JB, 1, 311 3]
tad u yathā madhyena puruṣaḥ suhito vā syād aśanāyed vā tathā tat | [JB, 1, 311 4]
atha yathetarāṇy aṅgāni sthitāny evam anyāni stotrāṇi sthitāny eva | [JB, 1, 311 5]
catvāry u ha vai sāmāny ekarcebhyo 'tatsthānāni bṛhadrathantare vāmadevyaṃ yajñāyajñīyam iti | [JB, 1, 311 6]
tāni yatra kva cānupariplaveraṃs tāni tṛceṣv eva kalpayen naikarceṣu | [JB, 1, 311 7]
atha ha vai naikarcakalpī syāt | [JB, 1, 311 8]
avīrya iva vā eṣa yad ekarcaḥ | [JB, 1, 311 9]
ayaṃ vai loka ekarcaḥ | [JB, 1, 311 10]
avacchinna iva vā ayam ābhyāṃ lokābhyām | [JB, 1, 311 11]
vīryasaṃtatatara iva tṛcaḥ | [JB, 1, 311 12]
trayo vā ime lokāḥ | [JB, 1, 311 13]
ime hi lokās tṛcaḥ | [JB, 1, 311 14]
trayo vā ekasmād vīryavattarāḥ | [JB, 1, 311 15]
etasmāddha vā idaṃ bhūyasvī kanīyasvinam atimanyate | [JB, 1, 311 16]
yā hi bhūyasī gavyūtir bhūyasy ṛddhis tāṃ tṛcenardhnoti | [JB, 1, 311 17]
atha yā kanīyasī gavyūtiḥ kanīyasy ṛddhis tām ekarcenardhnoti | [JB, 1, 311 18]
ekarco ha tvāva tṛcāj jyāyān | [JB, 1, 311 19]
ekarca iti trīṇy akṣarāṇi | [JB, 1, 311 20]
tṛca iti dve | [JB, 1, 311 21]
yo ha tvāvaitāny ṛktṛcāṃś cākṣaratṛcāṃś ca vedobhaye me tṛcāḥ kṛtā bhavantīty ubhe haivāsya tṛcāḥ kṛtā bhavanti | [JB, 1, 311 22]
atho yad evarksāma hiṃkāras tenāsya tṛcāḥ kṛtā bhavanti | [JB, 1, 311 23]
atho yad eva prastāvaḥ pratihāro nidhanaṃ teno eva tṛcebhyo naiti | [JB, 1, 311 24]
{JB, 1, 312}
prajāpatir ha vā etat prātassavane prajāḥ prajanayaṃs tiṣṭhati yad etad bahiṣpavamānam | [JB, 1, 312 1]
sa ha saiva devatā bhūtvaitam āstāvam āsīdati | [JB, 1, 312 2]
yo haitasyai devatāyai lokaḥ sa haivaṃvido lokaḥ | [JB, 1, 312 3]
athāgneyam ājyam | [JB, 1, 312 4]
sa ha so 'bhijid eva stomaḥ | [JB, 1, 312 5]
agnir eva sa | [JB, 1, 312 6]
sa hīdaṃ sarvam abhyajayat | [JB, 1, 312 7]
sa ha saiva devatā bhūtvaitam āstāvam āsīdati | [JB, 1, 312 8]
yo haitasyai devatāyai lokaḥ sa haivaṃvido lokaḥ | [JB, 1, 312 9]
atha maitrāvaruṇam ājyam | [JB, 1, 312 10]
sa ha sa viśvajid eva stomaḥ | [JB, 1, 312 11]
ahorātre eva te | [JB, 1, 312 12]
ahar ha vai mitraḥ | [JB, 1, 312 13]
rātrir varuṇaḥ | [JB, 1, 312 14]
tad ye ke cādityād arvāñco lokās tān ha sarvān ahorātre evāpnutaḥ | [JB, 1, 312 15]
te u ha tv evaṃvido lokaṃ nāpnutaḥ | [JB, 1, 312 16]
sa ha saiva devatā bhūtvaitam āstāvam āsīdati | [JB, 1, 312 17]
yo haitasyai devatāyai lokaḥ sa haivaṃvido lokaḥ | [JB, 1, 312 18]
athaindram ājyam | [JB, 1, 312 19]
sa ha sa sarvajid eva stomaḥ | [JB, 1, 312 20]
indra eva sa | [JB, 1, 312 21]
sa hīdaṃ sarvam ajayat | [JB, 1, 312 22]
sa ha saiva devatā bhūtvaitam āstāvam āsīdati | [JB, 1, 312 23]
yo haitasyai devatāyai lokaḥ sa haivaṃvido lokaḥ | [JB, 1, 312 24]
athaindrāgnam ājyam | [JB, 1, 312 25]
sa ha sa udbhid eva stomaḥ | [JB, 1, 312 26]
indrāgnī eva tau | [JB, 1, 312 27]
tau hīdaṃ sarvam ājisṛtyāyām udabhinttām | [JB, 1, 312 28]
sa ha saiva devatā bhūtvaitam āstāvam āsīdati | [JB, 1, 312 29]
yo haitasyai devatāyai lokaḥ sa haivaṃvido lokaḥ | [JB, 1, 312 30]
{JB, 1, 313}
atha mādhyaṃdinaḥ pavamānaḥ | [JB, 1, 313 1]
sa ha sa dhanajid eva stomaḥ | [JB, 1, 313 2]
vāyur eva sa | [JB, 1, 313 3]
sa hīdaṃ prāṇo bhūtvā sarvaṃ dhanam ajayat | [JB, 1, 313 4]
tad yad vai kiṃ ca prāṇī jīyate tasmin sarvasminn apitvī bhavati ya evaṃ veda | [JB, 1, 313 5]
sa ha saiva devatā bhūtvaitam āstāvam āsīdati | [JB, 1, 313 6]
yo haitasyai devatāyai lokaḥ sa haivaṃvido lokaḥ | [JB, 1, 313 7]
rathantaraṃ vā bṛhad vā pṛṣṭham | [JB, 1, 313 8]
sa ha sa śrīr eva stomaḥ | [JB, 1, 313 9]
śrīr hi pṛṣṭham | [JB, 1, 313 10]
sa ha saiva devatā bhūtvaitam āstāvam āsīdati | [JB, 1, 313 11]
yo haitasyai devatāyai lokaḥ sa haivaṃvido lokaḥ | [JB, 1, 313 12]
atha vāmadevyam | [JB, 1, 313 13]
sa ha sa śāntir eva stomaḥ | [JB, 1, 313 14]
āpa eva tāḥ | [JB, 1, 313 15]
yaddha vā imāṃ pṛthivīm agnir vaiśvānaro dadāha taṃ hādbhir eva śamayāṃcakruḥ | [JB, 1, 313 16]
ubhā u ha vā etau vaiśvānarau yan nidāghaś ca śiśiraś ca | [JB, 1, 313 17]
tad yad antareṇa varṣā vyavahitāś śāntyā eva | [JB, 1, 313 18]
sa ha saiva devatā bhūtvaitam āstāvam āsīdati | [JB, 1, 313 19]
yo haitasyai devatāyai lokaḥ sa haivaṃvido lokaḥ | [JB, 1, 313 20]
atha naudhasaṃ vā śyaitaṃ vā brahmasāma | [JB, 1, 313 21]
sa ha sa sarvacchandā eva stomaḥ | [JB, 1, 313 22]
brahmaiva tat | [JB, 1, 313 23]
brahma hi sarvāṇi chandāṃsi | [JB, 1, 313 24]
sa ha saiva devatā bhūtvaitam āstāvam āsīdati | [JB, 1, 313 25]
yo haitasyai devatāyai lokaḥ sa haivaṃvido lokaḥ | [JB, 1, 313 26]
atha kāleyam | [JB, 1, 313 27]
sa ha sa rasa eva stomaḥ | [JB, 1, 313 28]
annam eva tat | [JB, 1, 313 29]
sa yo hānnasya rasasya lokaḥ so 'sya loko bhavati ya evaṃ veda | [JB, 1, 313 30]
sa ha saiva devatā bhūtvaitam āstāvam āsīdati | [JB, 1, 313 31]
yo haitasyai devatāyai lokaḥ sa haivaṃvido lokaḥ | [JB, 1, 313 32]
athārbhavaḥ pavamānaḥ | [JB, 1, 313 33]
sa ha so 'sita eva stomaḥ | [JB, 1, 313 34]
diśa eva tāḥ | [JB, 1, 313 35]
diśo ha vai vyutkrāmantīḥ pāpmā na siṣāya | [JB, 1, 313 36]
na hainaṃ pāpmā sinoti ya evaṃ veda | [JB, 1, 313 37]
sa ha saiva devatā bhūtvaitam āstāvam āsīdati | [JB, 1, 313 38]
yo haitasyai devatāyai lokaḥ sa haivaṃvido lokaḥ | [JB, 1, 313 39]
atha yajñāyajñīyam | [JB, 1, 313 40]
sa ha sa nāka eva stomaḥ | [JB, 1, 313 41]
āditya eva saḥ | [JB, 1, 313 42]
eṣa hi na kasmai canākam udayati | [JB, 1, 313 43]
sa ha saiva devatā bhūtvaitam āstāvam āsīdati | [JB, 1, 313 44]
yo haitasyai devatāyai lokaḥ sa haivaṃvido lokaḥ | [JB, 1, 313 45]
etaddha vai stomendriyam | [JB, 1, 313 46]
ete ha vai stomānām indriyāvantaḥ | [JB, 1, 313 47]
indriyāvān bhavaty apitvy asmin sarvasmin bhavati ya evaṃ veda | [JB, 1, 313 48]
{JB, 1, 314}
prajāpatir vāvedam agra āsīt | [JB, 1, 314 1]
so 'kāmayatāham evedaṃ sarvaṃ syām | [JB, 1, 314 2]
aham idaṃ sarvam abhibhaveyam iti | [JB, 1, 314 3]
so 'gnir eva bhūtvā pṛtanā asahata | [JB, 1, 314 4]
bhūmir bhūtvā bhūtaṃ bhavyam abhavat | [JB, 1, 314 5]
āpo bhūtvā sarvam āpnot | [JB, 1, 314 6]
mano bhūtvā sarvam amanuta | [JB, 1, 314 7]
vāg bhūtvā sarvaṃ vyabhavat | [JB, 1, 314 8]
cakṣur bhūtvā sarvaṃ vyapaśyat | [JB, 1, 314 9]
śrotraṃ bhūtvā sarvam aśṛṇot | [JB, 1, 314 10]
vāyur bhūtvā prajānāṃ prāṇo 'bhavat | [JB, 1, 314 11]
antarikṣaṃ bhūtvā divam astabhnot | [JB, 1, 314 12]
dyaur bhūtvā sarvam anuvyabhavat | [JB, 1, 314 13]
virāḍ bhūtvādityo 'bhavat | [JB, 1, 314 14]
kāmo bhūtvānanto 'bhavat | [JB, 1, 314 15]
ananto bhūtvā mṛtyur abhavat | [JB, 1, 314 16]
saṃvatsaro bhūtvā nādasyat | [JB, 1, 314 17]
na ha dasyati ya evaṃ veda | [JB, 1, 314 18]
candramā bhūtvārdhamāsān paryagṛhṇāt | [JB, 1, 314 19]
parjanyo bhūtvā prajānāṃ janitram abhavat | [JB, 1, 314 20]
yajño bhūtvā devān bibharti | [JB, 1, 314 21]
tā asyemāḥ prajāḥ sṛṣṭā na samajānata | [JB, 1, 314 22]
tā nāma bhūtvānuprāviśat | [JB, 1, 314 23]
tā etā nāmnā saṃjānate 'sau vā ayam amuṣya putra iti | [JB, 1, 314 24]
sa eṣa vā agniṣṭomo ya eṣa tapaty eṣa indra eṣa prajāpatir eṣa evedaṃ sarvam ity upāsitavyam | [JB, 1, 314 25]
{JB, 1, 315}
retasyāṃ gāyati | [JB, 1, 315 1]
reto vai retasyā | [JB, 1, 315 2]
retasaḥ saṃtatyā avyavacchedāya | [JB, 1, 315 3]
ahiṃkṛtāṃ gāyati | [JB, 1, 315 4]
vajro vai hiṃkāraḥ | [JB, 1, 315 5]
yaddhiṃkuryād vajreṇa hiṃkāreṇa reto vicchindyāt | [JB, 1, 315 6]
sa yady ekāhaḥ syāt tasminn ahiṃkṛtāṃ gāyet | [JB, 1, 315 7]
ekaṃ hi tad ahaḥ | [JB, 1, 315 8]
yadi dvyaha ubhayor ahnor ahiṃkṛtāṃ gāyet | [JB, 1, 315 9]
prāyaṇaṃ hi tayor anyatarat | [JB, 1, 315 10]
udayanam anyatarat | [JB, 1, 315 11]
yadi tryahas tasmin mīmāṃsante hiṃkuryā3n na hiṃkuryā3d iti | [JB, 1, 315 12]
taddhaika āhuḥ kāmam evāpy anvahaṃ saṃvatsaraṃ retasyām ahiṃkṛtāṃ gāyet | [JB, 1, 315 13]
saṃvatsaraṃ vai siktam abhikriyate | [JB, 1, 315 14]
retasa evābhikṛtyā iti | [JB, 1, 315 15]
tad u hovāca śāṭyāyanir yad vāva prathamāhan retaḥ sicyate sa garbhaḥ sambhavati | [JB, 1, 315 16]
atha yat tat sicyate 'muyaiva tat parāsicyata iti | [JB, 1, 315 17]
tasmād u prathamāhann eva retasyām ahiṃkṛtāṃ gītvā hiṃkṛtām uttareṣv ahassu gāyet | [JB, 1, 315 18]
atho annaṃ vai hiṃkāraḥ | [JB, 1, 315 19]
annena vai garbho 'bhivardhate | [JB, 1, 315 20]
abhivṛddhyā eveti | [JB, 1, 315 21]
tām udayane gāyet | [JB, 1, 315 22]
yat prāyaṇaṃ tad udayanam asat | [JB, 1, 315 23]
{JB, 1, 316}
tā haitā gaḍūnā ārkṣākāyaṇaḥ śālāvatya āruṇer adhijage | [JB, 1, 316 1]
tā etā āruṇīyā dhuraḥ | [JB, 1, 316 2]
tad āhuḥ kiṃ chando retasyeti | [JB, 1, 316 3]
bṛhatīti brūyāt | [JB, 1, 316 4]
kathaṃ bṛhatīti | [JB, 1, 316 5]
mano hi retasyeti brūyan | [JB, 1, 316 6]
no manaso barhīyaḥ kiṃcanāsti | [JB, 1, 316 7]
atho sarve prāṇā mano 'bhisaṃpannāḥ | [JB, 1, 316 8]
sarvāṇi chandāṃsi bṛhatīm abhisaṃpannāni | [JB, 1, 316 9]
tasmād bṛhatī retasyeti | [JB, 1, 316 10]
sā kena vṛddhety āhuḥ | [JB, 1, 316 11]
vṛddhā teneti brūyād yad retasyā | [JB, 1, 316 12]
retaso hīdaṃ sarvaṃ vṛddhaṃ | [JB, 1, 316 13]
vṛddhā tena yan manaḥ | [JB, 1, 316 14]
vṛddhā tena yac candramā eṣā devateti | [JB, 1, 316 15]
sā haiṣā candramā eva yad retasyā | [JB, 1, 316 16]
sa eṣa retasaḥ pratirūpo devabhakṣaḥ somo rājā sarvasyāsya rasaḥ samudūḍhaḥ | [JB, 1, 316 17]
taṃ sarve devā upajīvanti | [JB, 1, 316 18]
tasmād āhuḥ soma eva rājā brahma | [JB, 1, 316 19]
sarve hy enaṃ devā upajīvantīti | [JB, 1, 316 20]
sā haiṣā brahmaiva yad retasyā | [JB, 1, 316 21]
brahmaṇā hāsya stutaṃ bhavati ya evaṃ vidvān retasyayā stute | [JB, 1, 316 22]
{JB, 1, 317}
gāyatrīṃ gāyati | [JB, 1, 317 1]
prāṇo vai gāyatrī | [JB, 1, 317 2]
tasyai dve akṣare vyatiṣajati | [JB, 1, 317 3]
o3rvāṇo aśiśrā de3yurvaṃ devāya dā iti vyatiṣajati | [JB, 1, 317 4]
sa prāṇaḥ | [JB, 1, 317 5]
sa vāyuḥ | [JB, 1, 317 6]
triṣṭubhaṃ gāyati | [JB, 1, 317 7]
cakṣur vai triṣṭup | [JB, 1, 317 8]
tasyai dve akṣare dyotayati | [JB, 1, 317 9]
ṣodhā ity ete dyotayati | [JB, 1, 317 10]
tad idaṃ cakṣuḥ | [JB, 1, 317 11]
so 'sāv ādityaḥ | [JB, 1, 317 12]
jagatīṃ gāyati | [JB, 1, 317 13]
śrotraṃ vai jagatī | [JB, 1, 317 14]
tasyai catvāry akṣarāṇi dyotayati | [JB, 1, 317 15]
somāś śukrā iti śukravatī pade dyotayati | [JB, 1, 317 16]
tad idaṃ śrotram | [JB, 1, 317 17]
tā imā diśaḥ | [JB, 1, 317 18]
anuṣṭubhaṃ gāyati | [JB, 1, 317 19]
vāg vā anuṣṭup | [JB, 1, 317 20]
tām arvācīm abhinudan gāyati | [JB, 1, 317 21]
o3 vājaṃ vājy akrāmā3 iti niruktaṃ padaṃ gāyati | [JB, 1, 317 22]
nuṣa iti nirāha | [JB, 1, 317 23]
sā vāk | [JB, 1, 317 24]
sa prajāpatiḥ | [JB, 1, 317 25]
paṅktiṃ gāyati | [JB, 1, 317 26]
ṛtavo vai paṅktiḥ | [JB, 1, 317 27]
tasyai ṣaḍ akṣarāṇi dyotayati | [JB, 1, 317 28]
pavasvā sūryā iti sūryavatī pade dyotayati | [JB, 1, 317 29]
{JB, 1, 318}
te ṣaḍ ṛtavaḥ | [JB, 1, 318 1]
ṣaḍḍhura etā devatāḥ | [JB, 1, 318 2]
etābhis tad devā asurān adhūrvan | [JB, 1, 318 3]
yad adhūrvaṃs tasmāddhuro 'bhavan | [JB, 1, 318 4]
etābhir asya sarvābhir devatābhiḥ stutaṃ bhavati ya evaṃ veda | [JB, 1, 318 5]
etābhya u eva sa sarvābhyo devatābhya āvṛścyate ya evaṃ vidvāṃsam upavadati | [JB, 1, 318 6]
tāṃ haitām eke paṅktiṃ vigāyanti nāvikṛtā garbhā jāyanta iti vadantaḥ sāṃjagmāno dāyivā kovā pavasvā sūryā iti | [JB, 1, 318 7]
tad u hovāca śāṭyāyanir yata etāṃ vigāyanti tata idaṃ garbhā muhyanti | [JB, 1, 318 8]
yato vai garbhāḥ prasāryante 'tha jāyante | [JB, 1, 318 9]
tasmād eṣā gāyatram eva prasṛtā geyeti | [JB, 1, 318 10]
tad āhuḥ sa vā adya dhuro vigāyed ya enāḥ saṃgātuṃ vidyād iti | [JB, 1, 318 11]
taddhaika āhur bahiṣpavamāne vāva vayaṃ vigāyantaḥ saṃgāyāmo yad o vā iti vāṅnidhanāḥ kurmaḥ | [JB, 1, 318 12]
tenaiva naḥ saṃgītā bhavantīti | [JB, 1, 318 13]
tenājyeṣv ādriyante na pavamānayoḥ | [JB, 1, 318 14]
atha haika āhur ājyeṣv eva vayaṃ vigāyantaḥ saṃgāyāma iti | [JB, 1, 318 15]
jagatīṃ hotur ājye | [JB, 1, 318 16]
jāgato hi hotā | [JB, 1, 318 17]
{JB, 1, 319}
saiṣā bhavaty agna ā yāhi vītaya iti | [JB, 1, 319 1]
gāyatrīṃ maitrāvaruṇasya | [JB, 1, 319 2]
gāyatro hi maitrāvaruṇaḥ | [JB, 1, 319 3]
saiṣā bhavaty ā no mitrāvaruṇeti | [JB, 1, 319 4]
triṣṭubhaṃ brāhmaṇācchaṃsinaḥ | [JB, 1, 319 5]
traiṣṭubho hi brāhmaṇācchaṃsī | [JB, 1, 319 6]
saiṣā bhavaty ā yāhi suṣumā hi ta iti | [JB, 1, 319 7]
anuṣṭubham acchāvākasya | [JB, 1, 319 8]
ānuṣṭubho hy acchāvākaḥ | [JB, 1, 319 9]
saiṣā bhavatīndrāgnī ā gataṃ sutam iti | [JB, 1, 319 10]
tad u hātraiva yathārūpaṃ gītā bhavanti | [JB, 1, 319 11]
atha ya enāḥ prātassavane gītvā mādhyaṃdine ca savane tṛtīyasavane ca gāyati tasya haiva yathāyatanaṃ gītā bhavanti | [JB, 1, 319 12]
idaṃ vā enā eṣa tad āyatanāc cyāvayati ya enā mādhyaṃdināyatanāś ca satīs tṛtīyasavanāyatanāś cātha prātassavana eva gāyati | [JB, 1, 319 13]
atha ya evaināḥ prātassavane gītvā mādhyaṃdine ca savane tṛtīyasavane ca gāyati sa evainā āyataneṣu pratiṣṭhāpayati | [JB, 1, 319 14]
tā asyāyatanavatīr gītā bhavanti | [JB, 1, 319 15]
atraivaitāḥ saṃgītā bhavanti | [JB, 1, 319 16]
{JB, 1, 320}
iti ha smāhāddhiyaḥ sātyayajñiḥ | [JB, 1, 320 1]
ardhukam asmai svāyāṃ janatāyāṃ bhavati ya evaṃ vidvān dhuro na vigāyatīti | [JB, 1, 320 2]
tasmād yadītarā dhuro vigāyed vy evājyadhuraś ca pavamānadhuraś ca gāyed iti | [JB, 1, 320 3]
tad u hovāca śāṭyāyanir vikarṣanta ete dhuro ye vigāyanti | [JB, 1, 320 4]
yadi triṣṭubhaṃ gāyati yas triṣṭubho mādhyaṃdine rasas taṃ prātassavane dadhāti | [JB, 1, 320 5]
yadi rathantaravarṇāṃ gāyati yo rathantarasya pṛṣṭheṣu rasas taṃ prātassavane dadhāti | [JB, 1, 320 6]
yadi jagatīṃ gāyati yo jagatyai tṛtīyasavane rasas taṃ prātassavane dadhāti | [JB, 1, 320 7]
yady anuṣṭubhaṃ gāyati vāg vā anuṣṭup tāṃ prātassavane dadhāti | [JB, 1, 320 8]
seyaṃ vāg anuṣṭup prātassavane baddhā na kasmai canālaṃ bhavati | [JB, 1, 320 9]
yady apy āgneyam evājyam apivahec chūnye amū savane yātayāmnī syātām | [JB, 1, 320 10]
yady u vai samāne yajñakratau dvedhā jigāsati viṣiktā ime rasā yātayāmāno bhavanti | [JB, 1, 320 11]
tad u tad vikṛṣṭam u eva | [JB, 1, 320 12]
sādhv etasyai nopapādo 'sti | [JB, 1, 320 13]
tasmād o vā o vā ity eva gāyet | [JB, 1, 320 14]
atho dve vāva dhurau manaś caiva vāk ca | [JB, 1, 320 15]
manaso hi vāk prajāyate | [JB, 1, 320 16]
sā manonetrā vāg bhavati | [JB, 1, 320 17]
tan mano vācam abhipravahati | [JB, 1, 320 18]
vāg u punar mana evābhipravahati | [JB, 1, 320 19]
sa yo manasaś ca vācaś ca svaro jāyate | [JB, 1, 320 20]
{JB, 1, 321}
sa indraḥ | [JB, 1, 321 1]
indraḥ sarve devāḥ | [JB, 1, 321 2]
sa haiva devalokaṃ gamayati ya evaṃ vidvān udgāyati | [JB, 1, 321 3]
atha hānye gandharvalokaṃ vaiva pitṛlokaṃ vā gamayanti | [JB, 1, 321 4]
atho hāsyaitābhyām eva dhūrbhyāṃ sarvā dhura upāptā bhavanti | [JB, 1, 321 5]
prajāpatir yajñam asṛjata | [JB, 1, 321 6]
taṃ devebhyaḥ prāyacchat | [JB, 1, 321 7]
gāyatreṇaiva prātassavanaṃ prāyacchat | [JB, 1, 321 8]
sāmabhir mādhyaṃdinaṃ savanaṃ tṛtīyasavanaṃ ca | [JB, 1, 321 9]
āmahīyavapratipad eva mādhyaṃdinaṃ savanam āsīt | [JB, 1, 321 10]
saṃhitapratipat tṛtīyasavanam | [JB, 1, 321 11]
tenāyajanta | [JB, 1, 321 12]
teṣāṃ yad eva gāyatraṃ śira āsīt tat samabhavat | [JB, 1, 321 13]
te devāḥ prajāpatim upetyābruvann ekaṃ vāva kila sāmāsa gāyatram eva | [JB, 1, 321 14]
yad vāva no gāyatraṃ śiro 'bhūt tat samabhūt | [JB, 1, 321 15]
tathā na imaṃ yajñaṃ vidhehi yathā sarva eva sāṅgāḥ satanavo 'mṛtāḥ saṃbhavāmeti | [JB, 1, 321 16]
sa etasmād eva prātassavanāt ṣaḍ gāyatrāṇy udakhidat | [JB, 1, 321 17]
trīṇi mādhyaṃdinaṃ savanam avāharat | [JB, 1, 321 18]
trīṇi tṛtīyasavanam | [JB, 1, 321 19]
tam abruvan yata idam ādithāḥ kim iha bhaviṣyatīti | [JB, 1, 321 20]
so 'bravīc chandāṃsy atra prativapsyāmi chandobhir etā ākhyāyiṣyanta iti | [JB, 1, 321 21]
yad abravīc chandāṃsy atra prativapsyāmi chandobhir etā ākhyāyiṣyanta iti tasmād etā gāyatrīḥ satīś chandobhir ākhyāyante | [JB, 1, 321 22]
athopagītenaiva te 'yajanta | [JB, 1, 321 23]
te sarva eva sāṅgāḥ satanavo 'mṛtāḥ samabhavan | [JB, 1, 321 24]
sarvo haiva sāṅgaḥ satanur amṛtaḥ sambhavati ya evaṃ veda | [JB, 1, 321 25]
etasmāt tad yad vidvāñchreyān bhavatīti ha smāha śāṭyāyaniḥ | [JB, 1, 321 26]
{JB, 1, 322}
athaitad āmahīyavaṃ prājāpatyaṃ savanamukhe kriyate | [JB, 1, 322 1]
tad etat svayampraśastaṃ yat prājāpatyam | [JB, 1, 322 2]
tasminn u praśasta eva saty eṣā bhūyasī praśaṃsā kriyate yad etad om ity ādatte | [JB, 1, 322 3]
asau vā āditya etad akṣaram | [JB, 1, 322 4]
tad etat trayasya vedasyāpīḍitam akṣaram | [JB, 1, 322 5]
sa yad om ity ādatte 'mum evaitad ādityaṃ mukha ādhatte | [JB, 1, 322 6]
sa yathā madhunā lājān prayuyād evam evaitenākṣareṇa sāman rasaṃ dadhāti | [JB, 1, 322 7]
tad āpyāyayati | [JB, 1, 322 8]
tenāsyāpīnena rasavatā stutaṃ bhavati | [JB, 1, 322 9]
pratihriyamāṇaṃ sāmāvasīdatīty āhuḥ kuravaḥ | [JB, 1, 322 10]
sa yad ūrdhvaṃ pratihārād udgṛhṇāti tad utthāpayatīti | [JB, 1, 322 11]
sāmann u haivaitat sāmābhigīyate | [JB, 1, 322 12]
taddha vai sugītaṃ yat sāman sāmābhigāyāt | [JB, 1, 322 13]
sāmann evedaṃ sāmābhigāyāmīty eva tad vidyāc chreṣṭhatām anena svānāṃ gamiṣyāmīti | [JB, 1, 322 14]
punānaḥ soma dhārayeti prastauti | [JB, 1, 322 15]
apo vasāno arṣasīty aṣṭāv akṣarāṇi | [JB, 1, 322 16]
ā ratnadhā yonim ṛtasya satety aṣṭau | [JB, 1, 322 17]
tāni ṣoḍaśa | [JB, 1, 322 18]
sya sīdasīti catvāri | [JB, 1, 322 19]
tato yāni ṣoḍaśa sa eva ṣoḍaśakalaḥ paśuḥ | [JB, 1, 322 20]
atha yāni catvāri ta etasya paśoḥ stanāḥ | [JB, 1, 322 21]
sa yathā paśuṃ staninaṃ prattaṃ duhītaivam evaitena gītenaitad duhe yaṃ kāmaṃ kāmayate | [JB, 1, 322 22]
tat paśavyam iti ha smāha sucittaś śailanaḥ | [JB, 1, 322 23]
sa paśumān bhavati ya evaṃ vidvān rauravaṃ gāyatīti | [JB, 1, 322 24]
{JB, 1, 323}
prastūyamānaṃ sāma prajākāmo 'bhyudgāyet | [JB, 1, 323 1]
vihṛte prastāve kṣatrakāmaḥ | [JB, 1, 323 2]
pratihriyamāṇam eva paśukāmo 'bhyudgāyet | [JB, 1, 323 3]
nidhanam eva svaram upayan brahmavarcasaṃ dhyāyet | [JB, 1, 323 4]
brahmavarcasaṃ hi svaraḥ | [JB, 1, 323 5]
te catvāraḥ sāman kāmā iti ha smāha jānaśruteyaḥ | [JB, 1, 323 6]
atha ha smāha vaitahavyas traya eva sāman kāmāḥ | [JB, 1, 323 7]
yad eva vācā karoti sā prajā | [JB, 1, 323 8]
manaso hi vāk prajāyate | [JB, 1, 323 9]
sa yad vācā karomi prajā ma eṣā prajāvān etena bhaviṣyāmīty eva tad vidyāt | [JB, 1, 323 10]
atha yad ṛcaṃ gāyati te paśavaḥ | [JB, 1, 323 11]
paśavo hy ṛk | [JB, 1, 323 12]
sa yad ṛcaṃ gāyāmi paśavo ma ete paśumān etena bhaviṣyāmīty eva tad vidyāt | [JB, 1, 323 13]
atha yan nidhanaṃ svaram upaiti tad brahmavarcasam | [JB, 1, 323 14]
brahmavarcasaṃ hi svaraḥ | [JB, 1, 323 15]
sa yan nidhanaṃ svaram upaimi brahmavarcasaṃ ma etad brahmavarcasy etena bhaviṣyāmīty eva tad vidyāt | [JB, 1, 323 16]
atraivaite sarve kāmā upāpyanta evaṃ viduṣa iti | [JB, 1, 323 17]
tad etat satyam akṣaraṃ yad om iti | [JB, 1, 323 18]
vajrā ha khalu vā ete yad yaudhājayasya sāmno nidhanāni | [JB, 1, 323 19]
te devā etena satyenābhigīyom om ity etair yaudhājayasya nidhanair asurān pāpmānaṃ bhrātṛvyān aghnan | [JB, 1, 323 20]
evam evaivaṃ vidvān etena satyenābhigīyom om ity etair yaudhājayasya nidhanair dviṣantaṃ pāpmānaṃ bhrātṛvyaṃ hanti | [JB, 1, 323 21]
tat triṇidhanaṃ bhavati | [JB, 1, 323 22]
trayo vā ime lokāḥ | [JB, 1, 323 23]
vajrā ete yan nidhanāni | [JB, 1, 323 24]
ebhyo lokebhya etair vajraiḥ sarvaṃ pāpmānam apahate | [JB, 1, 323 25]
atho hāsyaita eva vajrā eṣu lokeṣu sarvaṃ pāpmānam apahatyom ity eva svargaṃ lokam ārohati | [JB, 1, 323 26]
{JB, 1, 324}
athaitad auśanaṃ traiṣṭubham | [JB, 1, 324 1]
tad yatra devāsurāḥ saṃyattā āsaṃs tad eṣām abravīt trir ahaṃ ṣṭub asmīti | [JB, 1, 324 2]
yad abravīt trir ahaṃ ṣṭub asmīti tasmāt triṣṭup | [JB, 1, 324 3]
te devā etayā triḥ stutvāsurān pāpmānaṃ bhrātṛvyān aghnan | [JB, 1, 324 4]
evam evaivaṃ vidvān etayā triḥ stutvā dviṣantaṃ pāpmānaṃ bhrātṛvyaṃ hanti | [JB, 1, 324 5]
tasya triḥ prarohati | [JB, 1, 324 6]
traiṣṭubho vā asāv ādityaś śuklaṃ kṛṣṇaṃ puruṣaḥ | [JB, 1, 324 7]
traiṣṭubham idaṃ cakṣuś śuklaṃ kṛṣṇaṃ puruṣaḥ | [JB, 1, 324 8]
tacchreṣṭhayā devatayā sampādyodgāyati | [JB, 1, 324 9]
sa śreṣṭhatāṃ svānām aśnute ya evaṃ vidvān auśanaṃ gāyatīti | [JB, 1, 324 10]
{JB, 1, 325}
atha nirbādhāpastambhau | [JB, 1, 325 1]
sāmno hiṃkriyamāṇa etāṃ diśaṃ yaṃ dviṣyāt taṃ manasā nirbādheta | [JB, 1, 325 2]
tata eva sa parābhavati | [JB, 1, 325 3]
pratihriyamāṇa etām u eva diśaṃ yaṃ dviṣyāt taṃ manasāpastabhnuyāt | [JB, 1, 325 4]
tata u eva sa parābhavati | [JB, 1, 325 5]
atho trayaḥ sāmnaḥ svargās trayo nārakāḥ | [JB, 1, 325 6]
prastute purādeḥ sa nārakaḥ | [JB, 1, 325 7]
tad dviṣantaṃ bhrātṛvyaṃ pātayitvā ādiḥ svargo lokas tasminn ātmānaṃ dadhyāt | [JB, 1, 325 8]
pratihṛte puropadravāt sa nārakaḥ | [JB, 1, 325 9]
tad dviṣantaṃ bhrātṛvyaṃ pātayitvā upadravaḥ svargo lokas tasminn ātmānaṃ dadhyāt | [JB, 1, 325 10]
upadrute purā nidhanāt sa nārakaḥ | [JB, 1, 325 11]
tad dviṣantaṃ bhrātṛvyaṃ pātayitvā nidhanaṃ svargo lokas tasminn ātmānaṃ dadhyāt | [JB, 1, 325 12]
tad u hovāca śāṭyāyanir apahatapāpmaitat sāmno yad ūrdhvaṃ prastāvāt | [JB, 1, 325 13]
svarga eṣa lokaḥ | [JB, 1, 325 14]
kas tasmin dviṣantaṃ bhrātṛvyam ābhajet | [JB, 1, 325 15]
prastuta eva purādeḥ sa evaiko nārakaḥ | [JB, 1, 325 16]
tad dviṣantaṃ bhrātṛvyaṃ pātayitvā sarvasminn eva sāmann ātmānaṃ dadhyāt | [JB, 1, 325 17]
atho yajamānam | [JB, 1, 325 18]
so 'pahatya pāpmānaṃ svargaṃ lokam eti | [JB, 1, 325 19]
etat tad yat kṛtvā śreyān manyata iti | [JB, 1, 325 20]
{JB, 1, 326}
yo vā ṛksāmābhyām āyatanavadbhyām ārtvijyaṃ karoty āyatanavān bhavati | [JB, 1, 326 1]
prastāva evarcaḥ sāmann āyatanam | [JB, 1, 326 2]
yad ūrdhvaṃ prastāvāc channaṃ gāyati tat sāmna ṛcy āyatanam | [JB, 1, 326 3]
pratihāra evarcaḥ sāmann āyatanam | [JB, 1, 326 4]
yad ūrdhvaṃ pratihārāc channaṃ gāyati tat sāmna ṛcy āyatanam | [JB, 1, 326 5]
nidhanam evarcaḥ sāmann āyatanam | [JB, 1, 326 6]
yan nidhanam atisvarati tat sāmna ṛcy āyatanam | [JB, 1, 326 7]
sa ya evam etābhyām ṛksāmābhyām āyatanavadbhyām ārtvijyaṃ karoty āyatanavān eva bhavati | [JB, 1, 326 8]
tad vā etad dvayam evark caiva sāma ca | [JB, 1, 326 9]
tayor yat satyaṃ prajāsu bhavati jayati taṃ lokaṃ yaḥ satyena jeyaḥ | [JB, 1, 326 10]
vāg vā ṛcaḥ satyam | [JB, 1, 326 11]
manaḥ sāmnaḥ | [JB, 1, 326 12]
ete ha vā ṛksāmayoḥ satye | [JB, 1, 326 13]
satyaṃ prajāsu bhavati jayati taṃ lokaṃ yaḥ satyena jeyaḥ | [JB, 1, 326 14]
ṛcaḥ satyena sāma gāyāt | [JB, 1, 326 15]
sāmnaḥ satyenarcam | [JB, 1, 326 16]
ṛksāmne u ha vai svargasya lokasyeśāte | [JB, 1, 326 17]
taṃ ha vā ete svargaṃ lokaṃ gamayataḥ | [JB, 1, 326 18]
sa svargasya lokasyeśe ya ene evaṃ gāyati | [JB, 1, 326 19]
tasmād evam eva geye | [JB, 1, 326 20]
{JB, 1, 327}
rathantareṇa stoṣyamāṇaḥ pṛthivīm abhimṛśati namo mātre pṛthivyai rathantara mā mā hiṃsīr iti | [JB, 1, 327 1]
atha mahimnaḥ saṃbharati yas te agnau mahimā yas te apsu rathe yas te mahimā stanayitnau ya u te vāte yas te mahimā tena saṃbhava rathantara draviṇasvan na edhīti | [JB, 1, 327 2]
atha vāmadevyaṃ purastāc chāntim abhivyāharati prajāpatir asi vāmadevya brahmaṇaś śaraṇa tan mā pāhīti | [JB, 1, 327 3]
athaitā amṛtavyāhṛtīr abhivyāharati bhūr bhuvaḥ svaḥ ka idam udgāsyati sa idam udgāsyatīti | [JB, 1, 327 4]
prajāpatir vai kaḥ | [JB, 1, 327 5]
tam evādāv ārtvijyāya vṛṇīte | [JB, 1, 327 6]
sa ya eva tad udgāyati vācaivāsya kṛtaṃ bhavati | [JB, 1, 327 7]
anṛṇa ātmanā bhavati | [JB, 1, 327 8]
athābhyaniti | [JB, 1, 327 9]
prāṇo vai śāntiḥ | [JB, 1, 327 10]
agnir vai bṛhadrathantare | [JB, 1, 327 11]
te prāṇena śamayati | [JB, 1, 327 12]
atha ye 'śānte bṛhadrathantare gāyanti te haite yuvānaś śrotriyāḥ pramīyante svayam upariṣṭād vāmadevyam | [JB, 1, 327 13]
{JB, 1, 328}
sa yathā gharmaṃ taptaṃ śaphābhyāṃ parigṛhya hared evam evaitad bṛhadrathantare vāmadevyābhyāṃ parigṛhya harati | [JB, 1, 328 1]
te enaṃ nodoṣataḥ | [JB, 1, 328 2]
sa sarvam āyur eti ya evaṃ vidvān bṛhadrathantare gāyati | [JB, 1, 328 3]
iyaṃ vai rathantaram | [JB, 1, 328 4]
tasyā asau vatso yo 'sau tapati | [JB, 1, 328 5]
sa yad bhā bhā iti stobdhy etam eva tad ādityaṃ mukha ādhāya gāyati | [JB, 1, 328 6]
sa yathā dhenuṃ vatsenopasṛjya prattāṃ duhītaivam evaitena gītena rathantaraṃ duhe yaṃ kāmaṃ kāmayate | [JB, 1, 328 7]
śrīr vai rathantaram | [JB, 1, 328 8]
tasyā ime stobhā yad asyāṃ pṛthivyām adhi | [JB, 1, 328 9]
saiṣā śrīr nānyatrākṣarebhya āptavyā | [JB, 1, 328 10]
sa yad akṣareṣu stobdhy etām eva tacchriyam āptvaitasyāṃ pratitiṣṭhati | [JB, 1, 328 11]
sā haiṣaikasthā śrīr yad akṣareṣu | [JB, 1, 328 12]
tasmād akṣareṣu stobdhavyam | [JB, 1, 328 13]
{JB, 1, 329}
tad etad amūlaṃ rathantaraṃ yad anyatrākṣarebhyaḥ | [JB, 1, 329 1]
etasmāddhīdam āyatanāt pracyavante ye 'nyatrākṣarebhyaḥ stobhanti | [JB, 1, 329 2]
atha yo 'kṣareṣu stobdhi sva eva tad āyatane pratitiṣṭhati | [JB, 1, 329 3]
tasmād akṣareṣv eva stobdhavyam | [JB, 1, 329 4]
devatāgāyinaḥ kurupañcālā āyatanād acyavanteti ha smāha śāṭyāyaniḥ | [JB, 1, 329 5]
mano vai pūrvam atha vāk | [JB, 1, 329 6]
mano vai bṛhad vāg rathantaram | [JB, 1, 329 7]
tad yatra bṛhadrathantare ājim aitāṃ tad bṛhad udajayat | [JB, 1, 329 8]
rathantaraṃ hīyamānam amanyata | [JB, 1, 329 9]
tad yat kṣipraṃ rathantaraṃ gāyati manaś caiva tad vācaṃ ca same karoti | [JB, 1, 329 10]
tad idaṃ rathantaram īkṣate yo mām anena samam akṛddhantāyaṃ kṣipre pāpmānaṃ vijahātv iti | [JB, 1, 329 11]
sa ha kṣipre pāpmānaṃ vijahāti ya evaṃ vidvān kṣipraṃ rathantaraṃ gāyati | [JB, 1, 329 12]
{JB, 1, 330}
tat pūrṇamukhenāpradhūnvan kṣipraṃ gāyet | [JB, 1, 330 1]
śrīr eṣā yad rathantaram | [JB, 1, 330 2]
śriyam etad ātman dhatte | [JB, 1, 330 3]
atho agnir eṣa yad rathantaram | [JB, 1, 330 4]
tasmāt kṣipraṃ mumukṣitavyam | [JB, 1, 330 5]
yatra vā agnir upatiṣṭhamāno dahati dūra iva vai tatrauṣadhayaḥ prajāyante | [JB, 1, 330 6]
yatropadhūnvann eti kṣipraṃ tatrauṣadhayaḥ prajāyante | [JB, 1, 330 7]
kṣipraṃ prajayā paśubhiḥ prajāyā iti pratihāre pratihāra udgāteḍeti brūyāt | [JB, 1, 330 8]
paśavo vā iḍā | [JB, 1, 330 9]
āyatanaṃ rathantaram | [JB, 1, 330 10]
āyatana eva tad etān paśūn pratiṣṭhāpayati | [JB, 1, 330 11]
taddhaitad eka ekarūpam eva bhā bhā iti stobhanti | [JB, 1, 330 12]
asau vā ādityo bhā iti | [JB, 1, 330 13]
tad u hovāca śāṭyāyanir amithunam etad aprajananaṃ yad ekarūpam | [JB, 1, 330 14]
bhago vā asau | [JB, 1, 330 15]
bhid iyam | [JB, 1, 330 16]
pumān vā asau | [JB, 1, 330 17]
strīyam | [JB, 1, 330 18]
yadā vā asau varṣaty atheyaṃ prajāyate | [JB, 1, 330 19]
yado vai pumān yoṣāyāṃ retaḥ siñcaty atha sā prajāyate | [JB, 1, 330 20]
tasmād abhubhābhibhabhebhabha ity eva mithunaṃ prajananaṃ stobdhavyam | [JB, 1, 330 21]
yāvat stobhet tāvat pṛthivyāṃ hastau syātāṃ devarathasyānapavyāthāya | [JB, 1, 330 22]
{JB, 1, 331}
ṣoḍaśākṣarāṇi stobhati | [JB, 1, 331 1]
ṣoḍaśakalo vai puruṣaḥ | [JB, 1, 331 2]
kalāśa eva tad yajamānam etasyāṃ devayonyāṃ siñcati | [JB, 1, 331 3]
sa etasyai devayonyai jāyate devān adhi | [JB, 1, 331 4]
caturdaśa caturdaśottarayoḥ | [JB, 1, 331 5]
tato yāni daśa sā virāṭ | [JB, 1, 331 6]
annaṃ virāṭ | [JB, 1, 331 7]
atha yāni catvāri ta eva catuṣpadāḥ paśavaḥ | [JB, 1, 331 8]
tac catuṣpadaḥ paśūn avarunddhe | [JB, 1, 331 9]
ṣoḍaśākṣarāṇi stobhati | [JB, 1, 331 10]
tato yāni pañcadaśa sa vajraḥ pañcadaśaḥ | [JB, 1, 331 11]
atha yat ṣoḍaśam akṣaraṃ sa indraḥ | [JB, 1, 331 12]
indro vajrasyodyantā ṣoḍaśaḥ | [JB, 1, 331 13]
tam indraṃ yajamānam akṛt | [JB, 1, 331 14]
tad udgātā yajamānasya pañcadaśena vajreṇa dviṣantaṃ pāpmānaṃ bhrātṛvyaṃ stṛṇāti | [JB, 1, 331 15]
caturdaśa caturdaśottarayoḥ | [JB, 1, 331 16]
sa ha sa vajra ūnonārambhaṇaḥ | [JB, 1, 331 17]
tad udgātā yajamānasya bhrātṛvyāyatane bhrātṛvyaṃ vitakṣṇoti bhrātṛvyāyatane bhrātṛvyaṃ vināśaṃ nayati | [JB, 1, 331 18]
na hāsya kaścana bhrātṛvyo bhavati ya evaṃ veda | [JB, 1, 331 19]
ṣoḍaśākṣarāṇi stobhati | [JB, 1, 331 20]
caturdaśa caturdaśottarayoḥ | [JB, 1, 331 21]
tāni catuścatvāriṃśad akṣarāṇi sampadyante | [JB, 1, 331 22]
catuścatvāriṃśadakṣarā triṣṭup | [JB, 1, 331 23]
traiṣṭubha indraḥ | [JB, 1, 331 24]
sa ha sa indraś chandasāṃ madhyataḥ prāvasito bahūni chandāṃsi purastād bahūny upariṣṭāt | [JB, 1, 331 25]
{JB, 1, 332}
chandāṃsi vai sarve stomāḥ sarve paśavaḥ sarve devāḥ sarve lokāḥ sarve kāmāḥ | [JB, 1, 332 1]
tat sarvān stomān sarvān paśūn sarvān devān sarvān lokān sarvān kāmān āpnoti | [JB, 1, 332 2]
agnir eṣa yad rathantaram | [JB, 1, 332 3]
agnir vai mṛtyuḥ | [JB, 1, 332 4]
sa yo 'nyatrākṣarebhyaḥ stobdhi sa evodgātā yajamānaṃ mṛtyor āsye 'pyasyati | [JB, 1, 332 5]
atha yo 'kṣareṣu stobdhy annam u vai stobhas stobhena stobhenaiva mṛtyor āsyam apidhāyaitaṃ mṛtyum atitarati | [JB, 1, 332 6]
atho samudra eṣa yad rathantaram | [JB, 1, 332 7]
atha yo 'nyatrākṣarebhyaḥ stobdhi sa evaitaṃ samudraṃ praviśati | [JB, 1, 332 8]
atha yo 'kṣareṣu stobdhi yathā nāvā vā plavena vā dvīpād dvīpaṃ saṃkrāmed evam evaitaṃ samudram atitarati | [JB, 1, 332 9]
svardṛśam iti nirāha | [JB, 1, 332 10]
yadā vai svar gacchaty athāmṛto bhavati | [JB, 1, 332 11]
taṃ sarvebhyo devebhyaḥ sarvebhyo bhūtebhyaḥ prāha svar ayaṃ brāhmaṇo 'gann amṛto 'bhūd iti | [JB, 1, 332 12]
sa taṃ sarve devāḥ sarvāṇi bhūtāny anubudhyante | [JB, 1, 332 13]
{JB, 1, 333}
athaitad vāmadevyam | [JB, 1, 333 1]
ā pratihārād anavānaṃ geyam | [JB, 1, 333 2]
prāṇo hi vāmadevyam | [JB, 1, 333 3]
prāṇān ned avacchidyāmahā iti | [JB, 1, 333 4]
no hānyasyānuvartma geyam | [JB, 1, 333 5]
īśvaro hopajīvī bhavitor yo 'nyasyānuvartma gāyati | [JB, 1, 333 6]
svadhūr eva geyam | [JB, 1, 333 7]
taddha smāha brahmadattaś caikitāneyo rūkṣitam ivaitad yad vāmadevyaṃ nirdhūtam iva | [JB, 1, 333 8]
sāmāni hy asmāt sṛṣṭāni | [JB, 1, 333 9]
yathā jaratkośo vā syād aśvataro vā vicchidvahāḥ | [JB, 1, 333 10]
pṛṣṭhaṃ pṛṣṭhaṃ hi prativahatīti | [JB, 1, 333 11]
tasmin pṛṣṭharūpaṃ vā gāyed etā vā vyāhṛtīr vyāhṛtyodgāyed gauś cāśvaś cājā cāviś ca vrīhiś ca yavaś ceti | [JB, 1, 333 12]
gaur eva rathantaram | [JB, 1, 333 13]
aśvo bṛhat | [JB, 1, 333 14]
ajā vairūpam | [JB, 1, 333 15]
avir vairājam | [JB, 1, 333 16]
vrīhayaś śakvaryaḥ | [JB, 1, 333 17]
yavā revatayaḥ | [JB, 1, 333 18]
tad ye 'smād rasāt sṛṣṭā bhavanti tān asmin dadhāti | [JB, 1, 333 19]
tad āpyāyayati | [JB, 1, 333 20]
tenāsyāpīnena rasavatā stutaṃ bhavati | [JB, 1, 333 21]
sa yadi vṛṣṭikāmaḥ syād āpo vāyur āpo vāyur iti purastād vyāhṛtya vāmadevyena stuvīta | [JB, 1, 333 22]
tatho haivāsmai varṣati | [JB, 1, 333 23]
atho paśavo vai vāmadevyam | [JB, 1, 333 24]
sa paśumān bhavati ya evaṃ vidvān vāmadevyena stute | [JB, 1, 333 25]
taddha vai sugītaṃ brahmasāmno yad enad brahmalokaiḥ sampādyodgāyati | [JB, 1, 333 26]
sapta kṛtvo brahmasāmnaḥ prarohati | [JB, 1, 333 27]
saptama u loke brahma | [JB, 1, 333 28]
vāsor māndāno vā iti catuḥ prārukṣat | [JB, 1, 333 29]
āndhāsā bhī vātsān no vā iti triḥ | [JB, 1, 333 30]
tat sapta sampadyante | [JB, 1, 333 31]
{JB, 1, 334}
upodako nāma loko yasminn ayam agniḥ | [JB, 1, 334 1]
ṛtadhāmā yasmin vāyuḥ | [JB, 1, 334 2]
aparājito yasminn ādityaḥ | [JB, 1, 334 3]
adhidyur yasmin varuṇaḥ | [JB, 1, 334 4]
pradyur yasmin mṛtyuḥ | [JB, 1, 334 5]
rocano yasminn aśanāyā | [JB, 1, 334 6]
viṣṭapa eva saptamo brahmaloko yasminn etad brahma | [JB, 1, 334 7]
tat saptamena praroheṇa viṣṭape brahmaloka ātmānaṃ dadhyāt | [JB, 1, 334 8]
atho yajamānam | [JB, 1, 334 9]
atho hainad gamayati | [JB, 1, 334 10]
yad enat spṛśatīva taddhainat priyeṇa dhāmnā samardhayati | [JB, 1, 334 11]
yaddha sma sucittaś śailana udgṛhṇāti svāsarāyiṣū dhenovā ity abhi brahmalokam ārohayati priyeṇa dhāmnā samardhayati | [JB, 1, 334 12]
tad u hainat samṛddhaṃ priyeṇo eva dhāmnā samardhayati | [JB, 1, 334 13]
tad v imaṃ lokam āgamayati | [JB, 1, 334 14]
teno sarvam āyur eti | [JB, 1, 334 15]
{JB, 1, 335}
athaitat kāleyam | [JB, 1, 335 1]
vistṛṇann iva vyavasāyayann ivāsaṃrundhann iva gāyet | [JB, 1, 335 2]
yathā yavācitaṃ vā svācitaṃ yāyān māṣācitaṃ veti ha sma purā kurūṇāṃ brāhmaṇā mīmāṃsanta evam etad yat kāleyam | [JB, 1, 335 3]
tad vikarṣateva geyam iti | [JB, 1, 335 4]
taddhaitad eke rathantarasāmna ūrdhvām iḍām upayanti nakāriṇām oyiḍā iti | [JB, 1, 335 5]
tad u hovāca śāṭyāyanir uddhatevaiṣeḍā pracyuteva | [JB, 1, 335 6]
nitatām eveḍām antata upayan bṛhatsāmno dvitīyasyai stotriyāyai dhoro ity udgṛhṇīyāt | [JB, 1, 335 7]
tad eva bṛhato rūpān na yanti | [JB, 1, 335 8]
atha haike rathantarasāmnaś caiva bṛhatsāmnaś cordhvām eveḍām upayanty anavadhmātaiṣeḍā svargyeti | [JB, 1, 335 9]
tad u hovāca śāṭyāyanir agnir vai rathantaram | [JB, 1, 335 10]
vāyur vāmadevyam | [JB, 1, 335 11]
indro naudhasam | [JB, 1, 335 12]
viśve devāḥ kāleyam | [JB, 1, 335 13]
athaiṣa svarga eva loko viśva eva devāḥ | [JB, 1, 335 14]
svarga eva tal loke viśveṣu deveṣu pratitiṣṭhanti | [JB, 1, 335 15]
sa ya enāṃs tathā cakruṣo 'nuvyāhared iti veti vā bhaviṣyantīti tathā haiva syuḥ | [JB, 1, 335 16]
tasmād eṣā nitataiveḍāntata upetyā sarvāyuṣṭāyā asya lokasyānudghātāyeti | [JB, 1, 335 17]
{JB, 1, 336}
athaitat saṃhitaṃ brahma savanamukhe kriyate | [JB, 1, 336 1]
tad etat svayampraśastaṃ yad brahma | [JB, 1, 336 2]
tasminn u praśasta eva saty eṣā bhūyasī praśaṃsā kriyate yad etad om ity ādatte | [JB, 1, 336 3]
asāv āditya etad akṣaram | [JB, 1, 336 4]
tad etat trayasya vedasyāpīḍitam akṣaram | [JB, 1, 336 5]
sa yad om ity ādatte 'mum evaitad ādityaṃ mukha ādhatte | [JB, 1, 336 6]
sa yathā madhunā lājān prayuyād evam evaitenākṣareṇa sāman rasaṃ dadhāti | [JB, 1, 336 7]
tad āpyāyayati | [JB, 1, 336 8]
tenāsyāpīnena rasavatā stutaṃ bhavati | [JB, 1, 336 9]
pratihriyamāṇaṃ sāmāvasīdatīty āhuḥ kuravaḥ | [JB, 1, 336 10]
sa yad ūrdhvaṃ pratihārād udgṛhṇāti tad utthāpayatīti | [JB, 1, 336 11]
sāmann u haivaitat sāmābhigīyate | [JB, 1, 336 12]
taddha vai sugītam | [JB, 1, 336 13]
yat sāman sāmābhigāyāt sāmann evedaṃ sāmābhigāyāmīty eva tad vidyāc chreṣṭhatām anena svānāṃ gamiṣyāmīti | [JB, 1, 336 14]
{JB, 1, 337}
athaite uṣṇikkakubhāv ā pratihārād anavānaṃ geye | [JB, 1, 337 1]
saṃśīrṇam ivaitac chandaḥ | [JB, 1, 337 2]
puruṣacchandasaṃ hy uṣṇikkakubhau | [JB, 1, 337 3]
taddha śamastomī bālākiḥ sāyakaṃ jānaśruteyam antevāsinam udgāpayan svayajñe 'nuvyājahāra | [JB, 1, 337 4]
tathā nvā ayaṃ jānaśruteyaḥ sāmāgāsīd yathāsyedānīṃ rudhiram utpatiṣyatīti | [JB, 1, 337 5]
atha hājinavāsino yudhyamānāḥ sadaḥ prapeduḥ | [JB, 1, 337 6]
tasya ha daṇḍaḥ patitvā rudhiram utpātayāṃcakāra | [JB, 1, 337 7]
sa hovācātha kathaṃ gāyed iti | [JB, 1, 337 8]
tasmai haitad uvācāsṛg ity eva na nirdyotayet | [JB, 1, 337 9]
ho ity eva gāyet | [JB, 1, 337 10]
no ha sarvaṃ tṛtīyasavanaṃ channaṃ gāyet | [JB, 1, 337 11]
yo hainaṃ chādayantaṃ brūyād adhakṣan vā ayam udgātātmānaṃ ca yajamānaṃ ceti tathā haiva syāt | [JB, 1, 337 12]
dṛṃhyām eva nirdyotayet | [JB, 1, 337 13]
dṛṃhīmān iti vai praśaṃsanti | [JB, 1, 337 14]
athaitac chyāvāśvam | [JB, 1, 337 15]
aiho vā ehi yā ity evaite gāyanti | [JB, 1, 337 16]
vāg eṣā | [JB, 1, 337 17]
vāg anuṣṭup | [JB, 1, 337 18]
vācy etad vācā pratitiṣṭhāmeti | [JB, 1, 337 19]
taddha tathā gāyantaṃ brahmadattaṃ caikitāneyaṃ gaḍūnā ārkṣākāyaṇo 'nuvyājahāra | [JB, 1, 337 20]
tathā nvā ayaṃ dālbhyaś śyāvāśvam agāsīd yathainaṃ svaḥ pāpmābhyārokṣyatīti | [JB, 1, 337 21]
tad u hetaro 'nubudhyovāca tatho vāva sa vāmadevyam agāyad yathā rūkṣa evāpaśuś cariṣyatīti | [JB, 1, 337 22]
atha ha brahmadattaṃ caikitāneyaṃ brahmadattaḥ prāsenajitaḥ | [JB, 1, 337 23]
{JB, 1, 338}
kausalyo rājā puro dadhe | [JB, 1, 338 1]
tasya ha putraḥ prācyavad babhāṣe | [JB, 1, 338 2]
sa hovāca pramayo vā ayam | [JB, 1, 338 3]
yuktam eva punar yāsyāmīti | [JB, 1, 338 4]
sa ha prayayau | [JB, 1, 338 5]
atha hāsya jaimavaṃ sajātaṃ vailūnaya āninyire | [JB, 1, 338 6]
teṣāṃ ha samitim ājagāma | [JB, 1, 338 7]
sa ha sa tṛṇebhyo 'nūttasthau | [JB, 1, 338 8]
utpatati ha sma purā | [JB, 1, 338 9]
taṃ ha bahu pradāya babādhe | [JB, 1, 338 10]
tau samājagmatuḥ | [JB, 1, 338 11]
sa hovācetthaṃ ced idam abhūt | [JB, 1, 338 12]
ehīdaṃ saṃprabravāvahā iti | [JB, 1, 338 13]
sa hovāca gaḍūnāś śyāvāśvaṃ vā ārcanānasaṃ samiddhāraṃ paretaṃ pratisattriṇo hitvā svargaṃ lokam āyan | [JB, 1, 338 14]
taṃ hainaṃ śyāvāśvenaivaiho vā ehy ā ity udāhvayan | [JB, 1, 338 15]
hīna ivaiṣa yaḥ sajātaḥ | [JB, 1, 338 16]
sa yad ai ho vā ehy ā iti gāyati svenaivainat tat pāpmanābhyārohayata iti | [JB, 1, 338 17]
tasmai haitad uvāco ho i yā ity eva gāyet | [JB, 1, 338 18]
o ho vai nāmendraḥ | [JB, 1, 338 19]
ya evāsau tapaty eṣa evendraḥ | [JB, 1, 338 20]
sa u eva yas tasya sarve devā anuvartmānaḥ | [JB, 1, 338 21]
sarve hāsya svā anuvartmāno bhavanti ya evaṃ vidvāñchyāvāśvaṃ gāyatīti | [JB, 1, 338 22]
{JB, 1, 339}
athaitad āndhīgavaṃ madhyenidhanaṃ pratiṣṭhāyai | [JB, 1, 339 1]
tad yad evātra yajñasya duṣṣṭutaṃ duśśastaṃ vidhuraṃ tad evaitenānuvaste | [JB, 1, 339 2]
athaitasya kāvasya pañca kṛtvaḥ prarohati | [JB, 1, 339 3]
pañcapadā vai paṅktiḥ | [JB, 1, 339 4]
pāṅktāḥ paśavaḥ | [JB, 1, 339 5]
paśavo jagatī | [JB, 1, 339 6]
tān etān paśuṣu paśūn vitanoti | [JB, 1, 339 7]
tat paśavyam iti ha smāha sucittaś śailanaḥ | [JB, 1, 339 8]
sa paśumān bhavati nāsya tantiḥ kulāc chidyate ya evaṃ vidvān kāvaṃ gāyatīti | [JB, 1, 339 9]
tantir iti ha smaitad gītam ācaṣṭe | [JB, 1, 339 10]
atho svargasya lokasya vyāptir iti | [JB, 1, 339 11]
iyaṃ vai gāyatrī | [JB, 1, 339 12]
antarikṣaṃ triṣṭup | [JB, 1, 339 13]
asau jagatī | [JB, 1, 339 14]
tat tṛtīyena praroheṇa svargaṃ lokam ārohati | [JB, 1, 339 15]
tat paśavyaṃ svargyam iti ha smāha | [JB, 1, 339 16]
etāv ubhau kāmāv upāpnoti | [JB, 1, 339 17]
{JB, 1, 340}
yo vai yajñasyodhar veda prattaṃ yajñaṃ duhe | [JB, 1, 340 1]
yajñāyajñīyaṃ vāva yajñasyodhaḥ | [JB, 1, 340 2]
tasyaite stanā gāyatraṃ ca rathantaraṃ ca bṛhac ca vāmadevyaṃ ca | [JB, 1, 340 3]
tad gāyatram iva prastuyāt | [JB, 1, 340 4]
rathantarasyeva stobhān stobhet | [JB, 1, 340 5]
bṛhata iva rohān rohet | [JB, 1, 340 6]
hiṃkāro vāmadevyam | [JB, 1, 340 7]
svayam eva yajñāyajñīyam | [JB, 1, 340 8]
etad vai yajñaṃ yajamāno duhe | [JB, 1, 340 9]
sa heṣṭvaiva śreyān bhavati | [JB, 1, 340 10]
tasya daśa kṛtvaḥ prarohati | [JB, 1, 340 11]
ṣaṭ kṛtvaḥ pūrvayoḥ | [JB, 1, 340 12]
catur uttamāyai | [JB, 1, 340 13]
te daśa prarohāḥ sampadyante | [JB, 1, 340 14]
daśākṣarā virāṭ | [JB, 1, 340 15]
annaṃ virāṭ | [JB, 1, 340 16]
ya evāsau tapaty eṣa eva virāṭ | [JB, 1, 340 17]
etasminn eva tat svarge loke 'ntataḥ pratitiṣṭhanti | [JB, 1, 340 18]
athokthāni channamiśrāṇīva gāyet | [JB, 1, 340 19]
ahno hy ukthāni | [JB, 1, 340 20]
atha rātrim āvir eva gāyet | [JB, 1, 340 21]
channeva hi rātriḥ | [JB, 1, 340 22]
tad āhur udgātar ahan rātrim agāsī3 rātryām ahā3r iti | [JB, 1, 340 23]
ubhayam iti brūyād ahann eva rātrim agāsiṣaṃ rātryām ahar iti | [JB, 1, 340 24]
āvir vā ahaḥ | [JB, 1, 340 25]
tasmin yac channaṃ gāyati mithunam eva tat prajananaṃ dadhāti | [JB, 1, 340 26]
channā vai rātriḥ | [JB, 1, 340 27]
tāṃ yad āvir gāyati yathā tamasi jyotir dadhyāt tādṛk tat | [JB, 1, 340 28]
tasmād rātryā eva rūpeṇāhar gāyed ahno rūpeṇa rātrim | [JB, 1, 340 29]
{JB, 1, 341}
tad eva sūdgītam | [JB, 1, 341 1]
atho ahorātre eva tad anyonyasmin pratiṣṭhāpayan gāyati | [JB, 1, 341 2]
tad yad ahar āviḥ sat tac channaṃ gāyati tasmād asāv āditya idaṃ sarvaṃ na pradahati | [JB, 1, 341 3]
atha yad rātriṃ channāṃ satīṃ tām āvir gāyati tasmād u hedaṃ naktaṃ kiṃ ca nirjñāyate | [JB, 1, 341 4]
yaddha tāṃ channām eva gāyed andham eva tamaḥ syāt | [JB, 1, 341 5]
atha rājāno 'gniṣṭomasāmāni | [JB, 1, 341 6]
rājaputrā dvādaśāhīyāni | [JB, 1, 341 7]
viśaś chandasyāni | [JB, 1, 341 8]
tasmād etāni trayāṇi sāmāni saṃvatsare kāryāṇi | [JB, 1, 341 9]
yad vai kṣatraṃ viḍvad rājaputravad bhavati tat samṛddham | [JB, 1, 341 10]
sa yathā kṣatraṃ viḍvad rājaputravat syāt tādṛk tat | [JB, 1, 341 11]
tad yad etāni sāmāni saṃvatsare kriyante 'thāto 'gniṣṭomasāmnām eva gānam | [JB, 1, 341 12]
yathā rājñaḥ pariṣkāraś śāmūlājinaṃ maṇihiraṇyaṃ hastī niṣko 'śvatarīratho 'śvaratho rukmaḥ kaṃsas ta evam eṣa eteṣāṃ sāmnāṃ pariṣkāraḥ | [JB, 1, 341 13]
tasmād agniṣṭomasāmāny eva gānīkṛtya gāyed yathāgītam itarāṇi yathāgītam itarāṇi | [JB, 1, 341 14]
{JB, 1, 342}
yadi somau saṃsutau syātāṃ mahārātre prātaranuvākam upākuryāt | [JB, 1, 342 1]
pūrvo vācaṃ pūrvo devatāḥ pūrvaś chandāṃsi vṛṅkte | [JB, 1, 342 2]
chandāṃsi vai sarvā devatāḥ | [JB, 1, 342 3]
sarvā evaiṣāṃ devatā vṛñjate | [JB, 1, 342 4]
pūrvo vasatīvarīr jigrahayiṣet | [JB, 1, 342 5]
etā vai sarvā devatā yad vasatīvaryaḥ | [JB, 1, 342 6]
sarvā evaiṣāṃ devatā vṛñjate | [JB, 1, 342 7]
suṣamiddhe hotavyam | [JB, 1, 342 8]
agnir vai sarvā devatāḥ | [JB, 1, 342 9]
sarvā u eva tad devatāḥ paśyanto yajante chandobhyo 'bhibhūtyai | [JB, 1, 342 10]
āgnīdhre hotavyam | [JB, 1, 342 11]
saṃveśāyopaveśāya gāyatryai chandase 'bhibhūtyai svāheti prātassavane juhuyāt | [JB, 1, 342 12]
saṃveśāyopaveśāya triṣṭubhe chandase 'bhibhūtyai svāheti mādhyaṃdine savane juhuyāt | [JB, 1, 342 13]
saṃveśāyopaveśāya jagatyai chandase 'bhibhūtyai svāheti tṛtīyasavane juhuyāt | [JB, 1, 342 14]
chandobhir vai devā asurān abhyabhavan | [JB, 1, 342 15]
sapatnāyantīvaite ye saṃsunvanti | [JB, 1, 342 16]
chandobhir evainān abhibhavanti | [JB, 1, 342 17]
prajāpater ṛgbhir hotavyam | [JB, 1, 342 18]
prajāpatir vai sarvā devatāḥ | [JB, 1, 342 19]
sarvā evaiṣāṃ devatā vṛñjate | [JB, 1, 342 20]
{JB, 1, 343}
yadi kāmayerann adhvaryur eṣāṃ mriyetety adhvaryuṃ prātassavane brūyuḥ prajāpater ṛgbhir juhudhīti | [JB, 1, 343 1]
yadi kāmayeran hotaiṣāṃ mriyeteti hotāraṃ mādhyaṃdine savane brūyuḥ prajāpater ṛgbhir juhudhīti | [JB, 1, 343 2]
yadi kāmayerann udgātaiṣāṃ mriyetety udgātāraṃ tṛtīyasavane brūyuḥ prajāpater ṛgbhir juhudhīti | [JB, 1, 343 3]
evamāyatanā vā ṛtvijaḥ | [JB, 1, 343 4]
adhvaryuḥ prathamo yujyate | [JB, 1, 343 5]
tasya prātassavanam āyatanam | [JB, 1, 343 6]
atha hotā | [JB, 1, 343 7]
tasya mādhyaṃdinaṃ savanam āyatanam | [JB, 1, 343 8]
athodgātā | [JB, 1, 343 9]
tasya tṛtīyasavanam āyatanam | [JB, 1, 343 10]
yathāyatanam evainān spṛṇvate | [JB, 1, 343 11]
yadi kāmayeran yajamāna eṣāṃ mriyeteti yajamānaṃ brūyuḥ prajāpater ṛgbhir juhudhīti | [JB, 1, 343 12]
yadi kāmayeran sarva eva mriyerann iti sarva eva sarveṣu savaneṣu juhuyuḥ | [JB, 1, 343 13]
ubhe bṛhadrathantare bhavataḥ | [JB, 1, 343 14]
indrasya vā etau harī yad ubhe bṛhadrathantare | [JB, 1, 343 15]
yajño devarathaḥ | [JB, 1, 343 16]
indrasyaiva haribhyāṃ yajñena devarathenājim ujjayati | [JB, 1, 343 17]
idaṃ vai rathantaram | [JB, 1, 343 18]
ado bṛhat | [JB, 1, 343 19]
asmād amuṣmād adyaśvāt mithunād evainān antaryanti | [JB, 1, 343 20]
{JB, 1, 344}
pra vo vājā abhidyava ity āgneyam ājyaṃ bhavati | [JB, 1, 344 1]
pravat tyad devatānāṃ rūpam abhibhūtyai rūpam | [JB, 1, 344 2]
abhy evainān bhavanti | [JB, 1, 344 3]
ābhīkam abhinidhanam abhīvartam ābhīśavam ity etāni sāmāni bhavanty abhibhūtyai rūpam | [JB, 1, 344 4]
abhy evainān bhavanti | [JB, 1, 344 5]
vihavīyaṃ sajanīyam agastyasya kayāśubhīyam ity etāni śastrāṇi bhavanti | [JB, 1, 344 6]
tato yad vihavīyam indram eva tena devatānām āhvayante | [JB, 1, 344 7]
sam evainaṃ sajanīyena vṛñjate | [JB, 1, 344 8]
agastyaṃ vai rakṣāṃsi anvasacanta | [JB, 1, 344 9]
so 'kāmayatāpa rakṣāṃsi hanīyeti | [JB, 1, 344 10]
sa etat kayāśubhīyaṃ śastram apaśyat | [JB, 1, 344 11]
tena rakṣāṃsy apāghnata | [JB, 1, 344 12]
rakṣāṃsīva vā etān sacante ye saṃsunvanti | [JB, 1, 344 13]
tad yat kayāśubhīyaṃ śastraṃ bhavati rakṣasām evāpahatyai | [JB, 1, 344 14]
yadītare 'gniṣṭomaṃ kurvīrann athātmanokthyaṃ kurvīran | [JB, 1, 344 15]
yadītara ukthyaṃ kurvīrann athātmanā ṣoḍaśinaṃ gṛhṇīran | [JB, 1, 344 16]
yadītare ṣoḍaśinaṃ gṛhṇīrann athātmanātirātraṃ kurvīran | [JB, 1, 344 17]
yadītare 'tirātraṃ kurvīrann athātmanā dvirātraṃ kurvīran | [JB, 1, 344 18]
yadītare dvirātraṃ kurvīrann athātmanā trirātraṃ kurvīran | [JB, 1, 344 19]
bhūyāṃsi stotrāṇi bhūyāṃsi śastrāṇi bhūyasīr devatā upayanty abhibhūtyai rūpam | [JB, 1, 344 20]
abhy evainān bhavanti | [JB, 1, 344 21]
yathā ha vā idaṃ senayoḥ saṃtiṣṭhamānayor anu yodhā bhūyāṃsa āyanti tādṛk tat | [JB, 1, 344 22]
tad u vā āhur imam evāgre manasā yajñakratum ākuveta | [JB, 1, 344 23]
tam evojjigīṣet | [JB, 1, 344 24]
yo vai saha palāyitayoḥ pūrvaḥ kāṣṭhāṃ gacchati sa vāva tayor jayati | [JB, 1, 344 25]
pūrva eva saṃsthāṃ prepsed iti | [JB, 1, 344 26]
{JB, 1, 345}
yadi dīkṣitānāṃ pramīyeta taṃ dagdhvāsthāny upanahyāpabhajya somaṃ yo 'sya nediṣṭhatamaḥ syāt tena saha dīkṣayitvā yājayeyuḥ | [JB, 1, 345 1]
samānāya vā ete yajñāya samānāya sukṛtāya samārabhya dīkṣante | [JB, 1, 345 2]
tenaivainaṃ niravadayante | [JB, 1, 345 3]
etad anyat kuryuḥ | [JB, 1, 345 4]
abhiṣutya somam anyad agṛhītvā grahān yā dakṣiṇāḥ sraktīs tad asthāni nidhāya mārjālīye stuvīran | [JB, 1, 345 5]
arbudasyargbhiḥ stuvate | [JB, 1, 345 6]
arbudo vai sarpaḥ | [JB, 1, 345 7]
etābhir mṛtāṃ tvacam apāhata | [JB, 1, 345 8]
mriyanta iva vā ete ye mṛtāya kurvantīti | [JB, 1, 345 9]
mṛtām evaitābhis tvacam apaghnate | [JB, 1, 345 10]
tisṛṣu stuvanti | [JB, 1, 345 11]
tṛtīyo vā itaḥ pitṛlokaḥ | [JB, 1, 345 12]
pitṛlokam evainaṃ gamayanti | [JB, 1, 345 13]
parācīṣu stuvanti | [JB, 1, 345 14]
parāñcam evainaṃ tad amuṃ lokaṃ gamayanti | [JB, 1, 345 15]
yāmaṃ sāma bhavati | [JB, 1, 345 16]
yamalokam evainaṃ gamayanti | [JB, 1, 345 17]
aprastutam apratihṛtaṃ sāma bhavati | [JB, 1, 345 18]
prastāvapratihārābhyāṃ vai yajamāno dhṛtaḥ | [JB, 1, 345 19]
tad yad aprastutam apratihṛtaṃ sāma bhavaty amuṣminn evainaṃ tal loke pratiṣṭhāpayanti | [JB, 1, 345 20]
stutam anuśaṃsanty etā ṛco 'nubruvanto dakṣiṇān ūrūn upāghnānāḥ | [JB, 1, 345 21]
trir apasalī mārjālīyaṃ paryāyanti | [JB, 1, 345 22]
amuṣminn evainaṃ tal loke nidhuvate | [JB, 1, 345 23]
abhy enam amuṣmin loke vāyuḥ pavate | [JB, 1, 345 24]
tad āhur yanti vā ete patho ye mṛtāya kurvantīti | [JB, 1, 345 25]
{JB, 1, 346}
aindravāyavāgrān grahān gṛhṇanti | [JB, 1, 346 1]
punaḥ panthānaṃ paryavayanti | [JB, 1, 346 2]
asaṃmitaṃ sarvaṃ stotraṃ bhavati | [JB, 1, 346 3]
asaṃmito hy asau lokaḥ | [JB, 1, 346 4]
amum evaitena lokam upasīdanti | [JB, 1, 346 5]
tad āhus trivṛta eva pavamānāḥ syuḥ | [JB, 1, 346 6]
saptadaśāny uttarāṇi stotrāṇi | [JB, 1, 346 7]
prāṇā vai trivṛtaḥ | [JB, 1, 346 8]
prāṇair vā ete vyṛdhyante ye mṛtāya kurvantīti | [JB, 1, 346 9]
tad yat trivṛtaḥ pavamānā bhavanti prāṇair eva tat samṛdhyante | [JB, 1, 346 10]
saptadaśāny uttarāṇi stotrāṇi | [JB, 1, 346 11]
prajāpatir vai saptadaśaḥ | [JB, 1, 346 12]
prajāpatiḥ svargasya lokasyābhinetā | [JB, 1, 346 13]
sa yaḥ svargasya lokasyābhinetā sa mā svargaṃ lokam abhinayād iti | [JB, 1, 346 14]
saptadaśā u evānyat pavamānāḥ syuḥ | [JB, 1, 346 15]
trivṛnty uttarāṇi stotrāṇi | [JB, 1, 346 16]
abhihvātāraṃ vāva mukha ṛcchanti | [JB, 1, 346 17]
tad yathā prathamenaivaṃ hy arvāṅ ity abhihvayet tādṛk tat | [JB, 1, 346 18]
trivṛnty uttarāṇi | [JB, 1, 346 19]
prāṇā vai trivṛtaḥ | [JB, 1, 346 20]
prāṇān eva tad abhyutkrāmanto yanti | [JB, 1, 346 21]
tad āhur vīva vā ete prāṇāpānābhyām ṛdhyante ye mṛtāya kurvantīti | [JB, 1, 346 22]
{JB, 1, 347}
maitrāvaruṇāgrān grahān gṛhṇanti | [JB, 1, 347 1]
prāṇāpānau vai mitrāvaruṇau | [JB, 1, 347 2]
prāṇāpānābhyām eva tat samṛdhyante | [JB, 1, 347 3]
tad āhur na purā saṃvatsarād asthāni yājyāni | [JB, 1, 347 4]
yat purā saṃvatsarād asthāni yājayeyur vācaṃ krūrām aruṣkṛtām ṛccheyuḥ | [JB, 1, 347 5]
upariṣṭād eva saṃvatsarasyāsthāni yājyāni | [JB, 1, 347 6]
vācaṃ krūrām aruṣkṛtāṃ ned ṛcchāmeti | [JB, 1, 347 7]
atho khalv āhur yatraivetare 'vabhṛtham abhyaveyus tad asthāny avahareyuḥ | [JB, 1, 347 8]
samā hi vā eteṣāṃ yuktiś ca vimuktiś ca | [JB, 1, 347 9]
yaivāmīṣāṃ vimuktis tām evānuvimucyata iti | [JB, 1, 347 10]
{JB, 1, 348}
yadi sāmi sattrād uttiṣṭheyur viśvajitātirātreṇa sarvapṛṣṭhena sarvavedasena yajeran | [JB, 1, 348 1]
ṛtavo vai pṛṣṭhāni | [JB, 1, 348 2]
saṃvatsara ṛtavaḥ | [JB, 1, 348 3]
tenaivaiṣāṃ saṃvatsara āpto bhavati | [JB, 1, 348 4]
atha yā dakṣiṇā dadati tābhir atiprayuñjate | [JB, 1, 348 5]
atho khalv āhur ya evāyaṃ vaiśvānaraḥ prāyaṇīyo 'tirātras tenaiva yajerann iti | [JB, 1, 348 6]
ahorātre vai parivartamāne saṃvatsaram āpnutaḥ | [JB, 1, 348 7]
tenaivaiṣāṃ saṃvatsara āpto bhavati | [JB, 1, 348 8]
atha yā dakṣiṇā dadati tābhir atiprayuñjate | [JB, 1, 348 9]
yady ekasmin paryāye 'stute 'bhivyucchet pañcadaśabhir hotre stuyuḥ pañcabhiḥ pañcabhir itarebhyaḥ | [JB, 1, 348 10]
yadi dvayoḥ paryāyayor astutayor abhivyuccheddhotre ca maitrāvaruṇāya ca pūrve stuyur brahmaṇe cācchāvākāya cottare | [JB, 1, 348 11]
yadi sarveṣu paryāyeṣv astuteṣv abhivyucchet ṣaḍbhir hotre stuyus tisṛbhis tisṛbhir itarebhyaḥ | [JB, 1, 348 12]
sarvebhya etad anyat kuryuḥ | [JB, 1, 348 13]
ekādaśān yad ekarcān upetyaindraṃ dvādaśaṃ sarvaṃ tṛcam | [JB, 1, 348 14]
evaṃ ha cakre mauñjaḥ sāhaśravasaḥ | [JB, 1, 348 15]
{JB, 1, 349}
tam u ha kapivano bhauvāyana uvācāgavāyanībhir iva bata mahā sāhaśravaso 'gāt | [JB, 1, 349 1]
unmadiṣṇur asya prajā bhaviṣyati | [JB, 1, 349 2]
brahmavarcasinī tv eva bhaviṣyatīti | [JB, 1, 349 3]
yan mām āmantrayiṣyateti hovāca dvādaśaivaitān ekarcān upetyaindraṃ dvādaśam agne vivasvad uṣasa ity etasmiṃs tṛce rāthantaraṃ saṃdhim astoṣyat | [JB, 1, 349 4]
agna iti tenāgneyād rūpān naiṣyat | [JB, 1, 349 5]
uṣasa ity uṣasyāt | [JB, 1, 349 6]
sajūr aśvibhyām ity āśvināt | [JB, 1, 349 7]
nāsyonmadiṣṇuḥ prajābhaviṣyat | [JB, 1, 349 8]
brahmavarcasinī tv evābhaviṣyad iti | [JB, 1, 349 9]
uta hainam uvāca naitad api prasnāntam iva hvayantv iti | [JB, 1, 349 10]
tad vai nānūktā iti hovāca | [JB, 1, 349 11]
atha haike 'bhyudite 'py eva nililyire | [JB, 1, 349 12]
te hāparāṃ rātriṃ sametya tuṣṭuvur iyaṃ vāva sā yā naḥ pūrvātyagād iti | [JB, 1, 349 13]
te ha rarādhuḥ | [JB, 1, 349 14]
te ya evaṃ vidvāṃsaḥ kurvanti rādhnuvanty eva | [JB, 1, 349 15]
{JB, 1, 350}
yadi prātassavanāt somo 'tiricyeta gaur dhayati marutām iti mādhyaṃdinasya pavamānasya purastāt stuyuḥ | [JB, 1, 350 1]
gāyatrīṣu stuvanti | [JB, 1, 350 2]
gāyatrāddhi savanāt somo 'tiricyate | [JB, 1, 350 3]
marutvatīṣu stuvanti | [JB, 1, 350 4]
marutvaddhi savanam abhi somo 'tiricyate | [JB, 1, 350 5]
dhayadvatīṣu stuvanti | [JB, 1, 350 6]
marutām evainad gāvo dhayanti | [JB, 1, 350 7]
yāvad ājyānāṃ stotraṃ tāvat stotraṃ bhavati | [JB, 1, 350 8]
yata evātiricyate tad evāvakalpayanti | [JB, 1, 350 9]
yadi mādhyaṃdināt savanāt somo 'tiricyeta baṇ mahaṃ asi sūryety ārbhavasya pavamānasya purastāt stuyuḥ | [JB, 1, 350 10]
bṛhatīṣu stuvanti | [JB, 1, 350 11]
bārhatāddhi savanāt somo 'tiricyate | [JB, 1, 350 12]
saurīṣu stuvanti | [JB, 1, 350 13]
sauryaṃ hi savanam abhi somo 'tiricyate | [JB, 1, 350 14]
yāvat pṛṣṭhānāṃ stotraṃ tāvat stotraṃ bhavati | [JB, 1, 350 15]
yata evātiricyate tad evāvakalpayanti | [JB, 1, 350 16]
yadi tṛtīyasavanāt somo 'tiricyetokthyaṃ kurvīran | [JB, 1, 350 17]
yady ukthyam atiricyeta ṣoḍaśinaṃ gṛhṇīran | [JB, 1, 350 18]
yadi ṣoḍaśinam atiricyetātirātraṃ kurvīran | [JB, 1, 350 19]
rātriṃ ha tvāva nātiricyate svakāmena | [JB, 1, 350 20]
paśukāmaḥ paśūn abhyatirecayet | [JB, 1, 350 21]
vaiśyasya paśumataḥ paśūn abhyatirecayet | [JB, 1, 350 22]
triṣṭupsu stuvanti bṛhatsāma | [JB, 1, 350 23]
kṣatraṃ vai triṣṭup | [JB, 1, 350 24]
kṣatriya u vai paśūnāṃ pradātā | [JB, 1, 350 25]
sa yaḥ paśūnāṃ pradātā sa naḥ paśūn prayacchād iti | [JB, 1, 350 26]
{JB, 1, 351}
atiriktam anubudhyante | [JB, 1, 351 1]
atha brūyān mānuvaṣaṭkāra iti | [JB, 1, 351 2]
tān sarvahuto hutvābhyutpūryānuvaṣaṭkāre juhuyāt | [JB, 1, 351 3]
yady u bhūyān evātiricyeta sahaiva kalaśena pratitiṣṭhet | [JB, 1, 351 4]
yadi rājānam avavarṣed indur indum avāgāt tasya ta indav indriyāvato madhumato vicakṣaṇasyopahūtasyopahūto bhakṣayāmi vāg juṣāṇā somasya tṛpyatv iti | [JB, 1, 351 5]
tad āhuḥ kṛtsnaṃ vā etad amṛtam annādyam imaṃ lokam āgacchati yad āpaḥ | [JB, 1, 351 6]
kṛtsnaṃ vāvedam amṛtam annādyam imaṃ lokam āgād ity eva manyamāno bhakṣayet | [JB, 1, 351 7]
saiva tatra prāyaścittiḥ | [JB, 1, 351 8]
yadi camasam abhyupākuryus tam uttaravargeṇābhiprāvṛtyāsīta | [JB, 1, 351 9]
rājā haitad ṛcā mithunībhavati | [JB, 1, 351 10]
tam adhvaryuḥ pratyākīrya yann ādāyeyāt | [JB, 1, 351 11]
yady u mārjyaḥ syād ya evainaṃ samprati dhiṣṇyaḥ syāt taṃ prati sadaso viyutya prayacchet | [JB, 1, 351 12]
taṃ mārjayitvā yadvidhā itare camasās tadvidhaṃ kuryuḥ | [JB, 1, 351 13]
saiva tatra prāyaścittiḥ | [JB, 1, 351 14]
{JB, 1, 352}
yadi prātassavane kalaśo dīryeta viśvet tā viṣṇur ā bharad iti vaiṣṇavīr bṛhatīr mādhyaṃdine kuryuḥ | [JB, 1, 352 1]
yadi mādhyaṃdine savane kalaśo dīryeta pavasva vājasātaya iti vaiṣṇavīr anuṣṭubha ārbhave pavamāne kuryuḥ | [JB, 1, 352 2]
yadi tṛtīyasavane kalaśo dīryetokthyaṃ kṛtvā yat somam indra viṣṇava ity etāsu brahmasāma kuryuḥ | [JB, 1, 352 3]
chidraṃ vā etad yajñasya yataḥ kalaśo dīryate | [JB, 1, 352 4]
tad viṣṇunaiva yajñenopayacchanti | [JB, 1, 352 5]
taddhy asya sadevam | [JB, 1, 352 6]
vaṣaṭkāraṇidhanaṃ sāma bhavati | [JB, 1, 352 7]
ubhau vā etāv agnī yad iyaṃ ca vaṣaṭkāraś ca | [JB, 1, 352 8]
sāmnaivāsyāṃ samiddhe hūyate | [JB, 1, 352 9]
śrāyantīyaṃ brahmasāma | [JB, 1, 352 10]
sam evainat tacchrīṇanti | [JB, 1, 352 11]
yajñāyajñīyam anuṣṭupsu prohanti | [JB, 1, 352 12]
vāg vai yajñāyajñīyam | [JB, 1, 352 13]
vāg anuṣṭup | [JB, 1, 352 14]
vācaivainat tat samardhayanti | [JB, 1, 352 15]
vāravantīyam agniṣṭomasāma | [JB, 1, 352 16]
indriyaṃ vai vīryaṃ vāravantīyam | [JB, 1, 352 17]
indriyeṇaivainat tad vīryeṇa samardhayanti | [JB, 1, 352 18]
dīrṇasya parilipsetāpi | [JB, 1, 352 19]
atha upasthitam icchet | [JB, 1, 352 20]
sa brūyād anyaṃ kalaśam āharateti | [JB, 1, 352 21]
tad udīcīnadaśaṃ pavitraṃ vitatya śalkam asyātha rājānam ānayet | [JB, 1, 352 22]
athāgrayaṇasya grahasyāścotayet | [JB, 1, 352 23]
athaikadhanam avanayet | [JB, 1, 352 24]
ekaṃ vā dvau vā yāvad alaṃ manyeta | [JB, 1, 352 25]
saiva tatra prāyaścittiḥ | [JB, 1, 352 26]
{JB, 1, 353}
yadi dhruvaḥ pravarteta saṃlikhya nyubjya yacchuddhaṃ tenābhyutpūrayet | [JB, 1, 353 1]
yady āgrayaṇo grahaḥ pravartetetarebhyo 'bhyutpūrayet | [JB, 1, 353 2]
ātmā vā āgrayaṇo grahaḥ | [JB, 1, 353 3]
prāṇā itare | [JB, 1, 353 4]
prāṇebhyo vā ātmā sambhavaty ātmano vā prāṇāḥ | [JB, 1, 353 5]
sa eṣa sarvāṇi savanāni pariśaye yajñasyaivāriṣṭyai | [JB, 1, 353 6]
yadi pṛṣadājyaṃ pravartetābhyutpūrya punar gṛhṇīyāt | [JB, 1, 353 7]
yadi śvāvalihyād ahaviṣyaṃ vā syāt tad uttaravedyāṃ ninīya mārjayitvā srucam anyad gṛhṇīyāt | [JB, 1, 353 8]
yadi nārāśaṃsaṃ sannaṃ camasam abhyunnayeran nāha so huto bhakṣāya no bhakṣito homāya | [JB, 1, 353 9]
tam antarā paridhīṃś ca bhasma ca ninayet | [JB, 1, 353 10]
hutasya cāhutasya cāhutasya hutasya ca pītāpītasya somasyendrāgnī pibataṃ sutaṃ svāheti yajuṣā haike ninayanti | [JB, 1, 353 11]
tūṣṇīm eveti ha smāha śāṭyāyaniḥ | [JB, 1, 353 12]
mārjayitvā camasaṃ yenādhvaryur graheṇa pratiṣṭheta tasya lipseta | [JB, 1, 353 13]
prāṇaṃ vā etasyopadāsayanti yasya camasam upadāsayanti | [JB, 1, 353 14]
prāṇo vai grahaḥ | [JB, 1, 353 15]
prāṇenaivainaṃ tat samardhayanti | [JB, 1, 353 16]
yadi paryunnayeran punaḥ samavanayadhvam iti brūyād atha tam evānūnnayeran | [JB, 1, 353 17]
yady udgāyeyur api teṣām eva sampracchindyuḥ | [JB, 1, 353 18]
yadi paribhakṣayeyur upahavam iccheta | [JB, 1, 353 19]
yadi bahirvedi carantam abhy astam iyād api vā śrāvayeyur gṛhapatāv upahavam iccheta | [JB, 1, 353 20]
prajāpatir vai gṛhapatiḥ | [JB, 1, 353 21]
prajāpatinaivainaṃ tad upahvayate | [JB, 1, 353 22]
yadi grāvā viśīryeta dyutānasya mārutasya brahmasāmnā stuvīran | [JB, 1, 353 23]
yadi vā anyo grāvā syāt tenābhiṣuṇuyuḥ | [JB, 1, 353 24]
yadi taṃ na vindeyur audumbaraṃ vā pālāśaṃ vā kṛtvā tenābhiṣuṇuyuḥ | [JB, 1, 353 25]
saiva tatra prāyaścittiḥ | [JB, 1, 353 26]
{JB, 1, 354}
yady akrītaṃ rājānam apahareyur ā vettor iccheyuḥ | [JB, 1, 354 1]
api giriṃ dhāveyuḥ | [JB, 1, 354 2]
dīkṣita eva tāvad āsīta | [JB, 1, 354 3]
yadi krītam apahareyur yam eva kaṃ cādhigatyābhiṣuṇuyuḥ | [JB, 1, 354 4]
yenaivāsya pūrvakrayeṇa krīto bhavati tenaivāsyāyaṃ krīto bhavati | [JB, 1, 354 5]
somavikrayiṇe tu kiṃcit kaṃ deyaṃ nen no 'bhiṣavo hato 'sad iti | [JB, 1, 354 6]
yadi taṃ na vindeyur babhrutūlāni phālgunāny abhiṣuṇuyuḥ | [JB, 1, 354 7]
indro vṛtraṃ vajreṇāhan | [JB, 1, 354 8]
tasya yo nastaḥ somo niradravat tāny eva babhrutūlāni phālgunāny abhavan | [JB, 1, 354 9]
atha yo vapāyā utkhedanatas tāni rohitatūlāni | [JB, 1, 354 10]
tasmād babhrutūlāny evābhiṣutyāni medhyatarāṇi | [JB, 1, 354 11]
asuryas tenānabhiṣutya ity āhuḥ | [JB, 1, 354 12]
asureṣu vā idam agra āsīt | [JB, 1, 354 13]
tad devā abhijityātmann akurvata | [JB, 1, 354 14]
tasmād abhiṣutya eveti | [JB, 1, 354 15]
yadi taṃ na vindeyur ūtīkān abhiṣuṇuyuḥ | [JB, 1, 354 16]
indro vṛtraṃ vajreṇādhyasya nāstṛṣīti manyamānaḥ sa ūtīkān eva prāviśat | [JB, 1, 354 17]
tasmai ta evotim avindan | [JB, 1, 354 18]
ūtir vā etasya naśyati yasya rājānam apaharanti | [JB, 1, 354 19]
ūtim evāsmai vindanti | [JB, 1, 354 20]
yajñasya vai yatra śiro 'cchidyata tasya yo rasaḥ prāṇedat ta evotīkā abhavan | [JB, 1, 354 21]
tam u tad yajñam eva pratyakṣam abhiṣuṇvanti yad ūtīkān | [JB, 1, 354 22]
yadi taṃ na vindeyuḥ | [JB, 1, 354 23]
{JB, 1, 355}
śuklāś śādo 'bhiṣuṇuyuḥ | [JB, 1, 355 1]
somo vai rājā yad imaṃ lokam ājagāma sa śātsv eva tad uvāsa | [JB, 1, 355 2]
sa evāsya sa nyaṅgaḥ | [JB, 1, 355 3]
tam eva tad abhiṣuṇvanti | [JB, 1, 355 4]
yadi taṃ na vindeyuḥ parṇam abhiṣuṇuyuḥ | [JB, 1, 355 5]
somaṃ vai rājānaṃ yat suparṇa ājahāra tasya yat parṇam apatat sa eva parṇo 'bhavat | [JB, 1, 355 6]
sa evāsya sa nyaṅgaḥ | [JB, 1, 355 7]
tam eva tad abhiṣuṇvanti | [JB, 1, 355 8]
yadi taṃ na vindeyur yā eva kāś cauṣadhīr abhiṣuṇuyuḥ | [JB, 1, 355 9]
somaṃ vai rājānaṃ yat suparṇa āharan samabhinat tasya yā vipruṣo 'pataṃs tā evemā oṣadhayo 'bhavan | [JB, 1, 355 10]
sarvā u ha vai saumyā oṣadhayaḥ | [JB, 1, 355 11]
sa evāsya sa nyaṅgaḥ | [JB, 1, 355 12]
tam eva tad abhiṣuṇvanti | [JB, 1, 355 13]
pratidhuk prātassavane 'vanayec chṛtaṃ mādhyaṃdine savane dadhi tṛtīyasavane | [JB, 1, 355 14]
tam u taṃ somam eva pratyakṣaṃ bhakṣayanti yat payaḥ | [JB, 1, 355 15]
oṣadhīnāṃ hi sa rasaḥ | [JB, 1, 355 16]
pañca dakṣiṇā dadyāt | [JB, 1, 355 17]
pāṅkto yajñaḥ | [JB, 1, 355 18]
yāvatī yajñasya mātrā tasyām evaitat pratitiṣṭhanti | [JB, 1, 355 19]
avabhṛthād udetya punar dīkṣeta | [JB, 1, 355 20]
sa yāvad dāsyan syāt tad dadyāt | [JB, 1, 355 21]
saiva tatra prāyaścittiḥ | [JB, 1, 355 22]
{JB, 1, 356}
yad arvāk stutam astutaṃ tat | [JB, 1, 356 1]
yad atiṣṭutaṃ duṣṣṭutaṃ tat | [JB, 1, 356 2]
yat samprati tat stutam | [JB, 1, 356 3]
yad arvāk stuyur uttare stotre tāvatīr vopaprastuyur bhūyo'kṣarāsu vā stuvīran | [JB, 1, 356 4]
nyūna eva tad atiriktaṃ dadhati mithunatvāya prajananāya | [JB, 1, 356 5]
yady atiṣṭuyur uttare stotre tāvatībhir vā na stuvīran kanīyo'kṣarāsu vā stuvīran | [JB, 1, 356 6]
atirikta eva vā tan nyūnaṃ dadhati nyūne vātiriktaṃ mithunatvāya prajananāya | [JB, 1, 356 7]
pra mithunena jāyate ya evaṃ veda | [JB, 1, 356 8]
yad arvāk stuyus trīḍam agniṣṭomasāma kuryuḥ | [JB, 1, 356 9]
dve yajñasya chidram apidhattaḥ | [JB, 1, 356 10]
sva āyatana ekā bhavati | [JB, 1, 356 11]
yady atiṣṭuyuḥ svāram agniṣṭomasāma kuryuḥ | [JB, 1, 356 12]
nyūno vai svaraḥ | [JB, 1, 356 13]
aty etad recayanti yad atiṣṭuvanti | [JB, 1, 356 14]
yad ekayātiṣṭutaṃ virāṭ sā lomaśā | [JB, 1, 356 15]
yad dvābhyāṃ stanau tau | [JB, 1, 356 16]
yat tisṛbhir dohaḥ saḥ | [JB, 1, 356 17]
dogdhā hy eva yat tṛtīyaḥ | [JB, 1, 356 18]
yac catasṛbhiḥ stanās te | [JB, 1, 356 19]
yat pañcabhir dohaḥ saḥ | [JB, 1, 356 20]
dogdhā hy eva pañcamaḥ | [JB, 1, 356 21]
ṣaṣṭhyā vā tvai saptamyā vātiṣṭutam | [JB, 1, 356 22]
{JB, 1, 357}
atha prajāpatiḥ prājijaniṣata | [JB, 1, 357 1]
sa tapo 'tapyata | [JB, 1, 357 2]
sa aikṣata hanta nu pratiṣṭhāṃ janayai | [JB, 1, 357 3]
tato yāḥ prajāḥ srakṣye tā etad eva pratiṣṭhāsyanti nāpratiṣṭhitāś carantīḥ pradaghiṣyanta iti | [JB, 1, 357 4]
sa imaṃ lokam ajanayad antarikṣalokam amuṃ lokam iti | [JB, 1, 357 5]
tān imāṃs trīn lokāñ janayitvābhyaśrāmyat | [JB, 1, 357 6]
tān samatapat | [JB, 1, 357 7]
tebhyaḥ saṃtaptebhyas trīṇi śukrāṇy udāyann agniḥ pṛthivyā vāyur antarikṣād ādityo divaḥ | [JB, 1, 357 8]
sa etāni śukrāṇi punar abhy evātapat | [JB, 1, 357 9]
tebhyaḥ saṃtaptebhyas trīṇy eva śukrāṇy udāyann ṛgveda evāgner yajurvedo vāyoḥ sāmaveda ādityāt | [JB, 1, 357 10]
sa etāni śukrāṇi punar abhy evātapat | [JB, 1, 357 11]
tebhyaḥ saṃtaptebhyas trīṇy eva śukrāṇy udāyan bhūr ity evargvedād bhuva iti yajurvedāt svar iti sāmavedāt | [JB, 1, 357 12]
taddha vai trayyai vidyāyai śukram | [JB, 1, 357 13]
etāvad idaṃ sarvam | [JB, 1, 357 14]
sa yo vai trayīṃ vidyāṃ viduṣo lokaḥ so 'sya loko bhavati ya evaṃ veda | [JB, 1, 357 15]
{JB, 1, 358}
sa vai khalu prajāpatir yajñaṃ sṛṣṭvordhva udakrāmat | [JB, 1, 358 1]
sa devān abravīd etena yūyaṃ trayeṇa vedena yajñaṃ tanudhvam iti | [JB, 1, 358 2]
te devā anena trayeṇa vedena yajamānā apa pāpmānam aghnata pra svargaṃ lokam ajānan | [JB, 1, 358 3]
te 'bruvan yan nu vayam anena trayeṇa vedena yajamānā apa pāpmānam avadhiṣmahi pra svargaṃ lokam ajñāsiṣma | [JB, 1, 358 4]
yan nu no 'dyāyaṃ yajño bhreṣaṃ nīyāt kenainaṃ bhiṣajyāmeti | [JB, 1, 358 5]
tān prajāpatir abravīd yad vā etasya trayasya vedasya teja indriyaṃ vīryaṃ rasa āsīd idaṃ vā ahaṃ tat samudayaccham iti | [JB, 1, 358 6]
etā vyāhṛtīḥ prayacchann etābhir enaṃ bhiṣajyātheti | [JB, 1, 358 7]
sa yadi yajña ṛkto bhreṣaṃ nīyād bhūḥ svāheti gārhapatye juhavātha | [JB, 1, 358 8]
saiva tatra prāyaścittiḥ | [JB, 1, 358 9]
atha yadi yajuṣṭo bhuvaḥ svāhety āgnīdhre juhavātha | [JB, 1, 358 10]
saiva tatra prāyaścittiḥ | [JB, 1, 358 11]
atha yadi sāmataḥ svaḥ svāhety āhavanīye juhavātha | [JB, 1, 358 12]
saiva tatra prāyaścittiḥ | [JB, 1, 358 13]
atha yadīṣṭipaśubandheṣu vā darśapūrṇamāsayor vā bhuvaḥ svāhety anvāhāryapacane juhavātha | [JB, 1, 358 14]
saiva tatra prāyaścittiḥ | [JB, 1, 358 15]
atha yady anupasmṛtāt kuta idam ajanīti bhūr bhuvaḥ svaḥ svāhety āhavanīye juhavātha | [JB, 1, 358 16]
saiva tasya sarvasya prāyaścittiḥ | [JB, 1, 358 17]
tad yathā śīrṇaṃ tat parvaṇā parva saṃdhāya bhiṣajyed evam evaivaṃ vidvāṃs tat sarvaṃ bhiṣajyati | [JB, 1, 358 18]
atha yasyaitad avidvān prāyaścittiṃ karoti yathā śīrṇena śīrṇaṃ saṃdadhyācchīrṇe vā garam adhyādadhyāt tādṛk tat | [JB, 1, 358 19]
tasmād u haivaṃvidam eva prāyaścittiṃ kārayeta | [JB, 1, 358 20]
tad āhur yad ṛcā hotṛtvaṃ kriyate yajuṣādhvaryavaṃ sāmnodgītho 'tha kena brahmatvaṃ kriyata iti | [JB, 1, 358 21]
anayā trayyā vidyayeti ha brūyāt | [JB, 1, 358 22]
tasmād u yam eva brahmiṣṭhaṃ manyeta taṃ brahmāṇaṃ kurvīta | [JB, 1, 358 23]
sa ha vāva brahmā ya evaṃ veda | [JB, 1, 358 24]
{JB, 1, 359}
tad āhur yat pūrvapakṣaṃ manuṣyāḥ sunvanty aparapakṣaṃ devā atha sattriṇa ubhau pūrvapakṣāparapakṣau sunvanta āsate yo nvāvaikena manuṣyeṇa saṃsunoti taṃ nv eva paricakṣate | [JB, 1, 359 1]
atha kiṃ ya ubhayair devamanuṣyaiḥ | [JB, 1, 359 2]
kathaṃ teṣāṃ tad asaṃsutaṃ bhavatīti | [JB, 1, 359 3]
sa brūyād amuṃ vai lokaṃ manuṣyāḥ pūrvapakṣe vardhayanty amum āpyāyayanty amuṃ prajanayanti | [JB, 1, 359 4]
pūrvapakṣe yajamāno vidyād amum idaṃ lokaṃ vardhayāmy amum āpyāyayāmy amuṃ prajanayāmi | [JB, 1, 359 5]
devānām anuṣeṇo 'smīti | [JB, 1, 359 6]
yo vai śreyaso 'nuṣeṇo bhavati na vai sa riṣyati | [JB, 1, 359 7]
imam u vai lokaṃ devā aparapakṣe vardhayantīmam āpyāyayantīmaṃ prajanayanti | [JB, 1, 359 8]
aparapakṣe yajamāno vidyād imam idaṃ lokaṃ vardhayāmīmam āpyāyayāmīmaṃ prajanayāmi | [JB, 1, 359 9]
manuṣyāṇām anuṣeṇo 'smīti | [JB, 1, 359 10]
yo vai śreyaso 'nuṣeṇo bhavati na vai sa riṣyati | [JB, 1, 359 11]
{JB, 1, 360}
atha ha smāha bhāllabeya imaṃ ha vai lokaṃ devā aparapakṣe vardhayantīmam āpyāyayantīmaṃ prajanayanti | [JB, 1, 360 1]
tasmāt pra pūrvāḥ prajāḥ paśava oṣadhayo vanaspatayo daghyante 'thāparāḥ kalyāṇītarāḥ kalyāṇītarāḥ pratidhīyanta iti | [JB, 1, 360 2]
etaddha tad vidvān uvāca | [JB, 1, 360 3]
tad āhur yad rathāhnyaṃ vā nadīṃ vā giribhidam asaṃsavaṃ manyante 'tha sattriṇaḥ sāmānyāṃ śālāyāṃ bahavaḥ sunvanta āsate yadi vai te manyante nānedaṃ yajāmahā iti saṃ tarhi sunvanti | [JB, 1, 360 4]
yady u vai manyante gṛhapatim idaṃ yājayāma ity antaritās tarhi yajñād bhavanti | [JB, 1, 360 5]
kathaṃ teṣāṃ tan nāneṣṭaṃ bhavati katham asaṃsutam iti | [JB, 1, 360 6]
sa brūyāt | [JB, 1, 360 7]
{JB, 1, 361}
prāṇo vai somo rājā | [JB, 1, 361 1]
tad yaddhavirdhāne grāvabhiḥ somaṃ rājānam abhiṣutya nānāgrahān gṛhṇanti nānāpravarān pravṛṇate nānā yajanti tenaivaiṣāṃ tan nāneṣṭaṃ bhavati | [JB, 1, 361 2]
atho yad evaiṣā samānā satī devatā nānā prajāsu pratiṣṭhitā teno asaṃsutam iti | [JB, 1, 361 3]
yo ha tvai saṃsave saṃsavaṃ veda sa haiva saṃsunvator abhibhavati | [JB, 1, 361 4]
ayam eva yo 'yaṃ pavata eṣa eva saṃsave saṃsave | [JB, 1, 361 5]
etaṃ hi sarve devā anuyanti | [JB, 1, 361 6]
tasmād yām eṣa diśaṃ vāti tāṃ diśam oṣadhayo vanaspatayo 'nupratighnate | [JB, 1, 361 7]
sa eṣa vā āpaḥ | [JB, 1, 361 8]
yadā hy evarcchaty atha varṣaṃs tiṣṭhati | [JB, 1, 361 9]
sa eva tāv antareṇāvakāśaḥ | [JB, 1, 361 10]
saiva sā nadī giribhid bhavaty asaṃsavāya | [JB, 1, 361 11]
tasmād u haivaṃ vidvān apy utkāśe dīkṣeta | [JB, 1, 361 12]
sa haiva saṃsunvator abhibhavati | [JB, 1, 361 13]
sa etāṃ devatām upatiṣṭheta śivo 'si pra tvā padye namas te 'stu mā mā hiṃsīr yo māṃ dveṣṭi sa ārtim ārcchatv iti | [JB, 1, 361 14]
yo haivaivaṃvidaṃ dveṣṭi sa ārtim ārcchati | [JB, 1, 361 15]
{JB, 1, 362}
tad āhuḥ katidhāvakīryamāṇaḥ praviśatīti | [JB, 1, 362 1]
caturdheti brūyāt | [JB, 1, 362 2]
caturdhā ha vā eṣa praviśati yo 'vakīryata indraṃ balena marutaḥ prāṇena bṛhaspatiṃ brahmavarcasenāgnim evetareṇa sarveṇa | [JB, 1, 362 3]
athāśukraḥ pariśiṣyate | [JB, 1, 362 4]
tasyaiṣā prāyaścittiḥ | [JB, 1, 362 5]
amāvāsyāṃ rātrim agnim upasamādhāya paristīrya pariṣicyaite āhutī juhuyāt | [JB, 1, 362 6]
kāmāvakīrṇo 'smy avakīrṇo 'smi kāma kāmāya svāhā | [JB, 1, 362 7]
kāmābhidrugdho 'smy abhidrugdho 'smi kāma kāmāya svāheti | [JB, 1, 362 8]
so 'ñjaliṃ kṛtvā trir upatiṣṭhatu | [JB, 1, 362 9]
saṃ mā siñcantu marutaḥ sam indraḥ saṃ bṛhaspatis saṃ māyam agniḥ siñcatv āyuṣā ca balena ca dīrgham āyuḥ kṛṇotu ma iti | [JB, 1, 362 10]
sa yad āha saṃ mā siñcantu maruta iti maruta evāsmai tat punaḥ prāṇaṃ dadati ya evaṃ veda tasmai | [JB, 1, 362 11]
sa yad āha sam indra itīndra evāsmai tat punar balaṃ dadāti ya evaṃ veda tasmai | [JB, 1, 362 12]
sa yad āha saṃ bṛhaspatir iti bṛhaspatir evāsmai tad brahmavarcasaṃ dadāti ya evaṃ veda tasmai | [JB, 1, 362 13]
sa yad āha sam agnir ity agnir evainaṃ tat sarveṇetareṇa samardhayati yenāvakīryamāṇo vyṛdhyate | [JB, 1, 362 14]
sa trir abhimantrayate | [JB, 1, 362 15]
traya ime lokāḥ | [JB, 1, 362 16]
āpnotīmāṃs trīn lokān sarvam āyur ety ava pāpmānaṃ hate gacchati svargaṃ lokam | [JB, 1, 362 17]
{JB, 1, 363}
atha ha vai naimiśīyā iti sattriṇo 'yasthūṇagṛhapatayaḥ sattraṃ niṣeduḥ | [JB, 1, 363 1]
teṣāṃ mahendro vyardhayiṣyan markaṭarūpeṇa puroḍāśaṃ pramamātha | [JB, 1, 363 2]
atha haiṣāṃ śitibāhur aiṣakṛto 'dhvaryur anūcāna āsa | [JB, 1, 363 3]
sa haitaṃ trayyai vidyāyai śukraṃ rasaṃ pravṛḍhaṃ vidāṃcakāra sarvasya prāyaścittiṃ bhūr bhuvaḥ svar ity etābhir vyāhṛtibhiḥ | [JB, 1, 363 4]
etā vai vyāhṛtayaḥ sarvaprāyaścittayaḥ | [JB, 1, 363 5]
tad yathā vā adaḥ samudro 'nanto 'pāro 'kṣito dyāvāpṛthivī sarva ime lokā evaṃ vā etā vyāhṛtayo 'kṣitāḥ | [JB, 1, 363 6]
{JB, 1, 364}
adugdhā anantā apārā iti | [JB, 1, 364 1]
tad yad vai bhūr iti tad ayaṃ lokaḥ | [JB, 1, 364 2]
yad bhuva iti tad idam antarikṣam | [JB, 1, 364 3]
yat svar iti tad asau lokaḥ | [JB, 1, 364 4]
etā vai vyāhṛtaya etā devatāḥ | [JB, 1, 364 5]
etā devatā etā vyāhṛtaya ity etaddha tadviduṣaś śitibāhor aiṣakṛtasya naimiśer markaṭaḥ puroḍāśaṃ pramamātha | [JB, 1, 364 6]
sa hovāca caturgṛhītam ājyaṃ gṛhītvā vā hara juhomi veti | [JB, 1, 364 7]
sa hovāca tad u ha tvam itthaṃ cāmuthā cāsa yadi tvam anūciṣe markaṭaḥ puroḍāśaṃ pramathiṣyati tasya prāyaścittim iti | [JB, 1, 364 8]
sa hovāca tad ahāhaṃ vasīyān bhūyāsaṃ yad aham anvabruvy asamājñātasya prāyaścittim ā vā hara juhomi veti | [JB, 1, 364 9]
āharāṇīti hovāca mā hauṣīr iti | [JB, 1, 364 10]
tam u hājahāra | [JB, 1, 364 11]
tad yasyaivaṃ vidvān brahmā bhavati dakṣiṇato hāsyodaṅ yajñaḥ pravaṇo bhavati | [JB, 1, 364 12]
dakṣiṇato hāsyodaṅ yajñaḥ pravaṇaḥ saṃtiṣṭhate yasyaivaṃ vidvān brahmā bhavati ya u cainam evaṃ veda ya u cainam evaṃ veda | [JB, 1, 364 13]
{JB, 2, 1}
vāg eṣā yat pṛṣṭhāni | [JB, 2, 1 1]
tām etāṃ viprayuñjate | [JB, 2, 1 2]
tāṃ viharanti | [JB, 2, 1 3]
sā prathamam ahaḥ prāpya rathantaraṃ bhavati | [JB, 2, 1 4]
iyam eva pṛthivī | [JB, 2, 1 5]
vāg vai rathantaram | [JB, 2, 1 6]
saiṣāvadati | [JB, 2, 1 7]
sā dvitīyam ahaḥ prāpya bṛhatī bhavati yām imāṃ śreṣṭhī vācaṃ vadatīty avocad iti | [JB, 2, 1 8]
sā hi dūrācchrūyate | [JB, 2, 1 9]
sā tṛtīyam ahaḥ prāpya vairūpā bhavati yad idaṃ tiryag vāca ehi prehy āharopāharāśaya pāyayeti | [JB, 2, 1 10]
sā caturtham ahaḥ prāpya virāḍ bhavati | [JB, 2, 1 11]
tūṣṇīṃ niṣadyam | [JB, 2, 1 12]
etaddha vai vairājyaṃ vāco yat tūṣṇīṃ niṣadyaṃ yām imāṃ śreṣṭhinas tūṣṇīm āsīnasyaiva jijñāsante | [JB, 2, 1 13]
sā pañcamam ahaḥ prāpya śakvarī bhavati yayā praśiṣṭaḥ śaknoti | [JB, 2, 1 14]
sā ṣaṣṭham ahaḥ prāpya revatī bhavati yayānnādyaṃ pradīyate | [JB, 2, 1 15]
sā na māsi māsy āttavyā | [JB, 2, 1 16]
lelibhasyaitad ājānaṃ yām imāṃ lelibhā vācaṃ vadanti | [JB, 2, 1 17]
imāṃ vā ayaṃ hyo 'vadad imāṃ pūrvedyur imāṃ pūrvasamām | [JB, 2, 1 18]
samānīṃ bata vācaṃ vadati na batainaṃ paryetīti | [JB, 2, 1 19]
evaṃ tad yan māsi māsi pṛṣṭhāny upayanti | [JB, 2, 1 20]
{JB, 2, 23}
tad āhuḥ kāṃ devatāṃ dīkṣamāṇā anuniṣīdanti kām anūttiṣṭhantīti | [JB, 2, 23 1]
sa brūyād agniṃ devatānāṃ dīkṣamāṇā anuniṣīdanty ādityam anūttiṣṭhantīti | [JB, 2, 23 2]
tasmād dīkṣitān sata āhur āsata iti yady api te śayīrann athottiṣṭheyuḥ | [JB, 2, 23 3]
agnir hi devānām āsīnānāṃ śreṣṭhaḥ | [JB, 2, 23 4]
agnidevatyā hi tarhi bhavanti | [JB, 2, 23 5]
tasmād utthitān sata āhur udasthur iti yady api ta āsīrann atho śayīran | [JB, 2, 23 6]
ādityo hi devānām utthitānāṃ śreṣṭhaḥ | [JB, 2, 23 7]
ādityadevatyā hi tarhi bhavanti | [JB, 2, 23 8]
tad āhuḥ ke bhūtvottiṣṭhantīti | [JB, 2, 23 9]
sa brūyān manuṣyā bhūtā dīkṣante devā bhūtvottiṣṭhantīti | [JB, 2, 23 10]
ta etad ṛgretasaṃ yajūretasaṃ brahmaṇi yonau reto dadhato yanti | [JB, 2, 23 11]
agnāv eva tad āhutībhir abhijuhvato yanti | [JB, 2, 23 12]
tasmād dīkṣopasatsu vīva glāyanti | [JB, 2, 23 13]
taruṇam iva tarhi reto bhavati | [JB, 2, 23 14]
tasmād u strī durhṛdinī vīva glāyati | [JB, 2, 23 15]
taruṇam iva hi tarhi reto bhavati | [JB, 2, 23 16]
tān stutiśastrais trir vardhayanto 'bhiśṛṇvanto yanti | [JB, 2, 23 17]
tasmād garbhā anaśnataḥ sambhavanti | [JB, 2, 23 18]
{JB, 2, 41}
atha ha vai trayaḥ pūrve 'gnaya āsur bhūpatir bhuvanapatir bhūtānāṃ patiḥ | [JB, 2, 41 1]
ayaṃ vai loko bhūpatir antarikṣaṃ bhuvanapatir asāv eva loko bhūtānāṃ patiḥ | [JB, 2, 41 2]
atha hāyaṃ bhūtir nāma | [JB, 2, 41 3]
teṣāṃ ha vaṣaṭkāraḥ śīrṣāṇi cicheda | [JB, 2, 41 4]
ta imās tisraḥ pṛthivīḥ praviviśuḥ | [JB, 2, 41 5]
tasmād yad agnihotrasya vājyasya vāvaskandet tad abhimṛśed bhūpataye svāhā bhuvanapataye svāhā bhūtānāṃ pataye svāheti | [JB, 2, 41 6]
eteṣu haivāsyāgniṣu hutam askannaṃ bhavati | [JB, 2, 41 7]
atha ha vai trayaḥ pūrva ṛṣaya āsuḥ śūrpaṃyavam adhvānā antarvān kṛṣiḥ solvālāḥ | [JB, 2, 41 8]
te ha yajñasya kṛntatrāṇi dadṛśuḥ | [JB, 2, 41 9]
tasyaitāḥ prāyaścittīr dadṛśuḥ śaṃ ca ma upa ca ma āyuś ca me bhūyaś ca me yajña śivo me saṃtiṣṭhasva yajña sviṣṭo me saṃtiṣṭhasva yajñāriṣṭo me saṃtiṣṭhasveti | [JB, 2, 41 10]
tasmād etā darśapūrṇamāsābhyāṃ vā cāturmāsyair vā paśubandhena vā saumyena vādhvareṇeṣṭvopariṣṭāj japet | [JB, 2, 41 11]
yad evātra yajñasya vidhuraṃ bhavati tad eva tena śamayati | [JB, 2, 41 12]
prāṇa evāviṣuvato vyāno viṣuvān apāno yad ūrdhvaṃ viṣuvataḥ | [JB, 2, 41 13]
apāno vā idaṃ sarvam āharati | [JB, 2, 41 14]
tasmād vayaṃ parastād viṣuvato 'rvācaḥ ṣaḍahān upaimaḥ | [JB, 2, 41 15]
{JB, 2, 64}
vicakṣaṇavatīṃ vācaṃ vadati | [JB, 2, 64 1]
annaṃ vai vicakṣaṇam | [JB, 2, 64 2]
annavatīm eva tad vācaṃ vadati | [JB, 2, 64 3]
vicakṣaṇavatīṃ vācaṃ vadati | [JB, 2, 64 4]
somo vai vicakṣaṇaḥ | [JB, 2, 64 5]
annam u somaḥ | [JB, 2, 64 6]
annavatīm eva tad vācaṃ vadati | [JB, 2, 64 7]
vicakṣaṇavatīṃ vācaṃ vadati | [JB, 2, 64 8]
prāṇo vai vicakṣaṇaḥ | [JB, 2, 64 9]
tasya vāg eva mithunam | [JB, 2, 64 10]
mithunavatīm eva tad vācaṃ vadati | [JB, 2, 64 11]
vicakṣaṇavatīṃ vācaṃ vadati | [JB, 2, 64 12]
annaṃ vai vicakṣaṇam | [JB, 2, 64 13]
annena hīmāḥ prajā vipaśyanti | [JB, 2, 64 14]
tata ābhyaḥ prajābhyo 'nnādyaṃ prayacchati | [JB, 2, 64 15]
sa yadāsmai vrataṃ prayacchet sarvam eva vratayet sarvasyānnādyasyāvaruddhyai | [JB, 2, 64 16]
yady u pariśiṃṣyād vratapradaṃ brūyād aśāna vā piba veti | [JB, 2, 64 17]
yadya u vrataprado 'nucchiṣṭāśī vā syāt pari vā śiṃṣyāt tad adbhir abhyukṣya chāyāyāṃ niṣektavai brūyāt | [JB, 2, 64 18]
tad oṣadhībhir abhisaṃchādayitavai brūyāt | [JB, 2, 64 19]
tad oṣadhīnāṃ mūlāny upasiñcati | [JB, 2, 64 20]
varṣukaḥ parjanyo bhavati yatraivaṃ vidvān dīkṣate | [JB, 2, 64 21]
dīkṣitā udaśūśuṣann itīhāhuḥ | [JB, 2, 64 22]
sa yadā dīkṣaṇīyeṣṭiḥ saṃtiṣṭheta yadainam adhvaryur abhyañjayed yadā saṃpavayed athaitam ādityam upatiṣṭheta tvaṃ devatā dīkṣitāsi | [JB, 2, 64 23]
sā dīkṣamāṇasyendriyaṃ jyaiṣṭhyaṃ śraiṣṭhyaṃ yaśa ādatse | [JB, 2, 64 24]
mā ma indriyaṃ jyaiṣṭhyaṃ śraiṣṭhyaṃ yaśa ādithāḥ | [JB, 2, 64 25]
tava dīkṣām anudīkṣa iti | [JB, 2, 64 26]
tasyaiṣā devatā dīkṣamāṇasyendriyaṃ jyaiṣṭhyaṃ śraiṣṭhyaṃ yaśo nādatte | [JB, 2, 64 27]
{JB, 2, 129}
sa trivṛd rathantarasāmā bhavati | [JB, 2, 129 1]
brahma vai trivṛd brahma rathantaram | [JB, 2, 129 2]
brahmaṇā vāva sa tad brahmavarcasam ārdhnot | [JB, 2, 129 3]
brahmaṇaiva brahmavarcasam ṛdhnoti ya evaṃ veda | [JB, 2, 129 4]
tasya trayastriṃśad dakṣiṇā bhavanti | [JB, 2, 129 5]
trayastriṃśad vai devatāḥ | [JB, 2, 129 6]
devatānām eva purodhām āśnuta | [JB, 2, 129 7]
aśvaś catustriṃśaḥ | [JB, 2, 129 8]
prajāpater vā etad rūpaṃ yad aśvaḥ | [JB, 2, 129 9]
saprajāpatikānām eva tena devatānāṃ purodhām āśnuta | [JB, 2, 129 10]
tasyaitā yathāpūrvam anusavanaṃ dakṣiṇā dadāty aṣṭau prātassavane dadāty ekādaśa mādhyaṃdine savane dvādaśa tṛtīyasavane 'nūbaṃdhyāyām ekām | [JB, 2, 129 11]
udavasānīyāyām ekām | [JB, 2, 129 12]
anusavanam aśvaṃ tṛtīyaśaḥ | [JB, 2, 129 13]
tad yā aṣṭau prātassavane dadāty aṣṭau vasavo vasūnām eva purodhām āśnuta | [JB, 2, 129 14]
atha yā ekādaśa mādhyaṃdine savana ekādaśa rudrā rudrāṇām eva tena purodhām āśnuta | [JB, 2, 129 15]
atha yā dvādaśa tṛtīyasavane dvādaśādityā ādityānām eva tena purodhām āśnuta | [JB, 2, 129 16]
atha yām anūbaṃdhyāyām ekāṃ mitrāvaruṇayor eva tena purodhām āśnuta | [JB, 2, 129 17]
atha yām udavasānīyāyām ekāṃ karma karma me dakṣiṇāvad asad iti | [JB, 2, 129 18]
atha yam anusavanam aśvaṃ tṛtīyaśaḥ prajāpater eva tena purodhām āśnuta | [JB, 2, 129 19]
{JB, 2, 153}
triśīrṣā ha vai tvāṣṭra āsa | [JB, 2, 153 1]
tasya ha trīṇi mukhāny āsus somapānam ekaṃ surāpānam ekam annādanam ekam | [JB, 2, 153 2]
prastauti ha smaikenaikena gāyati pratiharaty ekenāśrāvayaty ekena pratyāśrāvayaty ekena śaṃsaty ekena | [JB, 2, 153 3]
sa ha smaikāky evānuparisarpaṃ sarvaṃ yajñaṃ saṃsthāpayati | [JB, 2, 153 4]
sa heyadvīryāvān āsa | [JB, 2, 153 5]
sa u hāsurīputra āsa | [JB, 2, 153 6]
sa ha sma pratyakṣaṃ devebhyo vadati parokṣam asurebhyaḥ | [JB, 2, 153 7]
yasmā u ha vā bhūyaḥ kāmayate tasmai parokṣaṃ vadati | [JB, 2, 153 8]
tasmād u hendro bibhayāṃcakāra yac cāsurīputra āsa yad u ceyadvīryāvān āsa | [JB, 2, 153 9]
sa hekṣāṃcakre 'suryo vā ayam āsurīputraḥ | [JB, 2, 153 10]
sa pratyakṣam asmabhyaṃ vadati parokṣam asurebhyaḥ | [JB, 2, 153 11]
hantainaṃ hanānīti | [JB, 2, 153 12]
{JB, 2, 154}
tasya ha vajreṇa śīrṣāṇi pracicheda | [JB, 2, 154 1]
tāny eva vayāṃsy abhavan | [JB, 2, 154 2]
tad yat somapānam āsīt sa kapiñjalo 'bhavat | [JB, 2, 154 3]
tasmāt sa babhrur iva | [JB, 2, 154 4]
babhrur iva hi somaḥ | [JB, 2, 154 5]
atha yat surāpānam āsīt sa kalaviṅko 'bhavat | [JB, 2, 154 6]
tasmāt sa matta ivāvakrandati | [JB, 2, 154 7]
atha yad annādanam āsīt sa tittirir abhavat | [JB, 2, 154 8]
tasmāt sa bahurūpa iva | [JB, 2, 154 9]
bahurūpam iva hy annam | [JB, 2, 154 10]
tasmād u tasya vṛścikaś śaṅkuliṣṭha ity etad annam | [JB, 2, 154 11]
sa tvaṣṭā hataputro 'pendraṃ somam ājahre | [JB, 2, 154 12]
sa indra īkṣāṃcakre 'smācced vai mā yajñād antarety antarito vai tathā yajñād bhavāni hantainaṃ hanānīti | [JB, 2, 154 13]
{JB, 2, 155}
taṃ ha vajrahasto 'bhidudrāva | [JB, 2, 155 1]
sa tvaṣṭā pratyaṅ patitvā patnīḥ prapede | [JB, 2, 155 2]
taṃ ha tatra nānuprapede | [JB, 2, 155 3]
tasmāt tvaṣṭāraṃ patnīṣu saṃyajanti | [JB, 2, 155 4]
tasmād u patnīḥ prapannaṃ na hanyāt | [JB, 2, 155 5]
udeyāyendraḥ | [JB, 2, 155 6]
sa havirdhānayor eva droṇakalaśe somaṃ rājānaṃ saṃpavitum upeyāya | [JB, 2, 155 7]
taṃ ha droṇakalaśenaiva pratidhāya pītvā pravavrāja | [JB, 2, 155 8]
anūdeyāya tvaṣṭā | [JB, 2, 155 9]
sa ha papracchāsti kiṃcit pariśiṣṭā3m iti | [JB, 2, 155 10]
asty ayaṃ saṃsrāva iti hocuḥ | [JB, 2, 155 11]
taṃ hāgnau pravartayāṃcakārendraśatrur vardhasva svāheti | [JB, 2, 155 12]
taṃ yat prāvartayat sa eva vṛtro 'bhavat | [JB, 2, 155 13]
sa vartamāna evāgnīṣomāv abhisaṃbabhūva | [JB, 2, 155 14]
tasmād āhur agnīṣomāv asuryāv iti | [JB, 2, 155 15]
sa ha smeṣumātram ūrdhvam udardati | [JB, 2, 155 16]
tato ha smānāvacchāṃ kṣitiḥ | [JB, 2, 155 17]
sa trayīṃ vidyāṃ sarvāṃ śriyaṃ sarvam annādyam api yad idaṃ trirātre sahasraṃ procyate tad abhisaṃbabhūva | [JB, 2, 155 18]
tasya hedaṃ sarvaṃ balikṛd āsa | [JB, 2, 155 19]
kīlālaṃ ha smāsmai nadyo vahanti | [JB, 2, 155 20]
atha hābhiyugvāno nāmāṣṭau devānāṃ sahacarā āsur aṣṭau pitṝṇām aṣṭau manuṣyāṇām aṣṭāv asurāṇām | [JB, 2, 155 21]
teṣāṃ ha smendro māyayāṣṭamo bhavati vṛtraṃ jighāṃsan | [JB, 2, 155 22]
tasmād u hainam indra eva jaghāna yad indraśatrur vardhasva svāheti pravartayāṃcakāra atha yaddha prāvartayiṣyad indrasya śatrur vardhasva svāheti | [JB, 2, 155 23]
{JB, 2, 249}
indro vai marutaḥ sahasram ajinot svāṃ viśaṃ somāya rājñe pratiprocya | [JB, 2, 249 1]
tadanukṛtīdam apy etarhi rājñe pratiprocya viśaṃ jinvanti | [JB, 2, 249 2]
tad yamo 'nvabudhyata sahasram ajyāsiṣṭām iti | [JB, 2, 249 3]
sa āgacchat | [JB, 2, 249 4]
sa etyābravīd upa māsmin sahasre hvayethām iti | [JB, 2, 249 5]
tatheti | [JB, 2, 249 6]
tam upāhvayetām | [JB, 2, 249 7]
sa yamo 'smin sahasre 'pi gām apaśyat sahasrasya gavāṃ payo bibhratīm | [JB, 2, 249 8]
tām abravīd iyam eva mama yuvayor etad itarad iti | [JB, 2, 249 9]
tāv itarāv abrūtāṃ yad vāva tvam etasyāṃ paśyasi tad āvaṃ paśyāva iti so 'bravīt tayā vā etā eva vikaravāmahā iti | [JB, 2, 249 10]
te tayaiva vyakurvata | [JB, 2, 249 11]
te 'bruvann aṃśān āharāmahai yasmai naḥ prathamaiṣyati | [JB, 2, 249 12]
te 'ṃśān āharanta | [JB, 2, 249 13]
somasya prathamait | [JB, 2, 249 14]
athendrasyātha yamasya | [JB, 2, 249 15]
tām apsu prāveśayan | [JB, 2, 249 16]
{JB, 2, 250}
tām abruvan somāyodehi tṛtīyena cātmanas tṛtīyena ca sahasrasyeti | [JB, 2, 250 1]
sā babhruḥ piṅgākṣy udait tṛtīyena cātmanas tṛtīyena ca sahasrasya | [JB, 2, 250 2]
saiṣā somakrayaṇī | [JB, 2, 250 3]
tṛtīyena ca ha vai tasyai tṛtīyena ca sahasrasya saha somo rājā krīto bhavati | [JB, 2, 250 4]
tām punar evāpsu prāveśayan | [JB, 2, 250 5]
tām abruvann indrāyodehi tṛtīyena cātmanas tṛtīyena ca sahasrasyeti | [JB, 2, 250 6]
sā śabalī paṣṭhauhy udait tṛtīyena cātmanas tṛtīyena ca sahasrasya | [JB, 2, 250 7]
saiṣendreṣyā dīyate | [JB, 2, 250 8]
tṛtīyena ca ha vai tasyai tṛtīyena ca sahasrasya saha sā dattā bhavati | [JB, 2, 250 9]
tām punar evāpsu prāveśayan | [JB, 2, 250 10]
tām abruvan yamāyodehi tṛtīyena cātmanas tṛtīyena ca sahasrasyeti | [JB, 2, 250 11]
sā dhūmrā dityauhy udaid īrmato hrasīyasī paścād varṣīyasī jaratīva kuṣṭhāśṛṅgī tṛtīyena cātmanas tṛtīyena ca sahasrasya | [JB, 2, 250 12]
saiṣānustaraṇī | [JB, 2, 250 13]
tṛtīyena ca ha vai tasyai tṛtīyena ca sahasrasya saha sānustaraṇī kṛtā bhavati | [JB, 2, 250 14]
no hācakrur iva manyeta | [JB, 2, 250 15]
{JB, 2, 251}
tad āhur nāmuṣmin loke sahasrasyāvakāśo 'sti | [JB, 2, 251 1]
ātmane vaiva na vātmane caneti | [JB, 2, 251 2]
tad āhuḥ kiyad ita svargo loka iti | [JB, 2, 251 3]
yāvat sahasraṃ gaur gavy adhi pratiṣṭhitā tāvad iti brūyāt | [JB, 2, 251 4]
atho yāvat sahasraṃ prāṇaiḥ saṃ prāṇantīty atho yāvat sahasram āśvīnānīty atho yāvat sahasraṃ yojanānīty atho yāvat sahasram ahnyānīti | [JB, 2, 251 5]
tad gavā gavaivāpnoti | [JB, 2, 251 6]
sā yaiṣā śabalī paṣṭhauhy upainam eṣāmuṣmin loke kāmadughā bhūtvā tiṣṭhate ya evaṃ veda | [JB, 2, 251 7]
tārpyaṃ pratyasya dakṣiṇā nayati sahasrasya sayonitāyai | [JB, 2, 251 8]
sahasraṃ vai yad asṛjata tasya tārpyam eva yonir āsīt | [JB, 2, 251 9]
tad yat tārpyaṃ pratyasya sa dakṣiṇā nayati sayony eva tat sahasraṃ karoti | [JB, 2, 251 10]
upa hainaṃ sahasraṃ dadivāṃsaṃ sayonisahasraṃ tiṣṭhate ya evaṃ veda | [JB, 2, 251 11]
sā yā sahasratamī syāt tasyai karṇam ājaped iḍe rante mahi viśruti śukre candre havye kāmye 'dite sarasvaty etāni te 'ghnye nāmāni deveṣu naḥ sukṛto brūtād iti | [JB, 2, 251 12]
sukṛtaṃ ha vā enaṃ deveṣv āha | [JB, 2, 251 13]
tām kalaśam apaghrāpayaty apajighra kalaśaṃ mahyā tvā viśantv indavaḥ sā no dhukṣaḥ sahasram urudhārā payasvatīti | [JB, 2, 251 14]
upa hainaṃ sahasraṃ dadivāṃsaṃ sahasraṃ tiṣṭhate ya evaṃ veda | [JB, 2, 251 15]
{JB, 2, 297}
athaite ṣaḍrātrāḥ | [JB, 2, 297 1]
maruto vā akāmayantaujiṣṭhā baliṣṭhā bhūyiṣṭhā vīryavattamā devānāṃ syāma jayema svargaṃ lokam iti | [JB, 2, 297 2]
ta etaṃ ṣaḍrātraṃ yajñam apaśyan | [JB, 2, 297 3]
tam āharan | [JB, 2, 297 4]
tenāyajanta | [JB, 2, 297 5]
tato vai ta ojiṣṭhā baliṣṭhā bhūyiṣṭhā vīryavattamā devānām āsann ajayan svargaṃ lokam | [JB, 2, 297 6]
ojiṣṭho baliṣṭho bhūyiṣṭho vīryavattamaḥ svānāṃ bhavati jayati svargaṃ lokaṃ ya evaṃ veda | [JB, 2, 297 7]
pṛṣṭhyena ṣaḍahena yanti | [JB, 2, 297 8]
śrīr vai varṣma pṛṣṭhāni | [JB, 2, 297 9]
śriyam eva tad varṣma pṛṣṭhāny abhyārohati | [JB, 2, 297 10]
ojo vai vīryaṃ pṛṣṭhāni | [JB, 2, 297 11]
ojasaiva tad vīryeṇa yanti | [JB, 2, 297 12]
svargo vai lokaḥ pṛṣṭhāni | [JB, 2, 297 13]
svargam eva tal lokaṃ rohanto yanti | [JB, 2, 297 14]
teṣāṃ sarasvatyā upamajjane dīkṣā | [JB, 2, 297 15]
dakṣiṇe tīre dīkṣante | [JB, 2, 297 16]
{JB, 2, 298}
cakravatī sadohavirdhāne bhavata ulūkhalabudhno yūpa utkrāntyā anapabhraṃśāya | [JB, 2, 298 1]
yaddhi te tatra kurvāṇā ivāsīrann apabhraṃśo haiṣāṃ saḥ | [JB, 2, 298 2]
śamyāparāsaṃ yanti | [JB, 2, 298 3]
ete ha vai svargasya lokasya vikramā yacchamyāparāsāḥ | [JB, 2, 298 4]
svargasyaiva tallokasya vikramān kramamāṇā yanti | [JB, 2, 298 5]
ghnanta ākrośanto yanti | [JB, 2, 298 6]
etad vai balasya rūpaṃ yaddhatam ākruṣṭam | [JB, 2, 298 7]
sarasvatyā yanti | [JB, 2, 298 8]
vāg vai sarasvatī | [JB, 2, 298 9]
vāg u devayānaḥ panthāḥ | [JB, 2, 298 10]
devayānenaiva tat pathā yanti | [JB, 2, 298 11]
pratīpaṃ yanti | [JB, 2, 298 12]
pratīpam iva vai svargo lokaḥ | [JB, 2, 298 13]
svargam eva tallokaṃ pratipadyante | [JB, 2, 298 14]
prāñca udañco yanti | [JB, 2, 298 15]
prāṅ iva ha vā udaṅ svargo lokaḥ | [JB, 2, 298 16]
svargam eva tal lokaṃ rohanto yanti | [JB, 2, 298 17]
ā prakṣāt prāsravaṇād yanti | [JB, 2, 298 18]
eṣa u ha vai vāco 'nto yat prakṣaḥ prāsravaṇaḥ | [JB, 2, 298 19]
yatro ha vai vāco 'ntas tat svargo lokaḥ | [JB, 2, 298 20]
svargam evaitallokaṃ gacchanti | [JB, 2, 298 21]
{JB, 2, 299}
{JB, 2, 419}
ahīnasaṃ hāśvatthiṃ putrā upasametyocuḥ sattrāyāmo vai bhagavo 'nu naḥ śādhīti | [JB, 2, 419 1]
sa hovāca maivaṃ vocata | [JB, 2, 419 2]
durupadharṣo vai saṃvatsaraḥ | [JB, 2, 419 3]
yathā vai rathanābhāv arāḥ pratiṣṭhitā evaṃ vai saṃvatsare sarve mṛtyavaḥ pratiṣṭhitāḥ | [JB, 2, 419 4]
athaitad evaṃ brūtheti | [JB, 2, 419 5]
te hocus teṣāṃ vai tvam eva bhiṣag asi tvaṃ prāyaścittir anv eva naḥ śādhīti | [JB, 2, 419 6]
taddhāsya priyam āsa | [JB, 2, 419 7]
sa hovācaivaṃ ced brūtha ṣaṭsu sma pratiṣṭhāsu pratitiṣṭhata | [JB, 2, 419 8]
ṣaḍbhya sma haritmatībhyo meta | [JB, 2, 419 9]
catuścakraṃ sma pārayiṣṇuṃ samārohata | [JB, 2, 419 10]
svargasya sma lokasya patho 'ñjasāyanān meta | [JB, 2, 419 11]
saṃvatsarasya sma vyāptam atiplavadhvam | [JB, 2, 419 12]
daivyaṃ sma mithunam upeta | [JB, 2, 419 13]
praspaṣṭāt sma sārthān mā hīyadhvam | [JB, 2, 419 14]
acyutaṃ sma yajñasya mā cyāvayata | [JB, 2, 419 15]
yajñasya sma śvastanam upeta | [JB, 2, 419 16]
vācaṃ sma satyavatīm upeta | [JB, 2, 419 17]
varṣiṣṭhān smājau yuṅgdhvam uttarāvatīṃ sma śriyam upeta | [JB, 2, 419 18]
svarge sma loke pratitiṣṭhata | [JB, 2, 419 19]
grāmāt smāraṇyaṃ meta | [JB, 2, 419 20]
jñānāt smāvirbhavān meta | [JB, 2, 419 21]
daivyāt sma vivāhān meta | [JB, 2, 419 22]
yajñāt sma meteti | [JB, 2, 419 23]
etāni hainān anuśaśāsa | [JB, 2, 419 24]
te hocur anu na idam aśiṣaḥ parokṣeṇeva | [JB, 2, 419 25]
tathā no 'nuśādhi yathedaṃ vijānīyāmeti | [JB, 2, 419 26]
{JB, 3, 120}
tāsu cyāvanam | [JB, 3, 120 1]
cyavano vai bhārgavo vāstupasya brāhmaṇam avet | [JB, 3, 120 2]
sa putrān abravīd vāstupasya vai brāhmaṇaṃ veda | [JB, 3, 120 3]
taṃ mā vāstau nidhāya triḥ punaḥprayāṇaṃ prayāteti | [JB, 3, 120 4]
te 'bruvan na śakṣyāma ākrośanavanto bhaviṣyāmaḥ | [JB, 3, 120 5]
pitaram ahāsiṣur iti no vakṣyantīti | [JB, 3, 120 6]
neti hovāca tena vai yūyaṃ vasīyāṃso bhaviṣyatha teno eva mama punaryuvatāyā āśā | [JB, 3, 120 7]
hitvaiva mā prayāteti tān ajñāpayat | [JB, 3, 120 8]
taṃ sarasvatyai śaiśave nidhāya triḥ punaḥprayāṇaṃ prāyan | [JB, 3, 120 9]
so 'kāmayata vāstau hīnaḥ punar yuvā syāṃ kumārīṃ jāyāṃ vindeya sahasreṇa yajeyeti | [JB, 3, 120 10]
sa etat sāmāpaśyat | [JB, 3, 120 11]
tenāstuta | [JB, 3, 120 12]
{JB, 3, 121}
taṃ tuṣṭuvānaṃ śaryāto mānavo grāmeṇādhyavāsyat | [JB, 3, 121 1]
taṃ kumārā gopālā avipālā mṛdā śakṛtpiṇḍair āsapāṃsubhir adihan | [JB, 3, 121 2]
so 'saṃjñāṃ śāryātyebhyo 'karot | [JB, 3, 121 3]
tan na mātā putram ajānān na putro mātaram | [JB, 3, 121 4]
so 'bravīccharyāto mānavaḥ kim ihābhitaḥ kiṃcid adrāṣṭa yata idam ittham abhūd iti | [JB, 3, 121 5]
tasmai hocur na nu tato 'nyat sthavira evāyaṃ niṣṭhāvaḥ śete | [JB, 3, 121 6]
tam adya kumārā gopālā avipālā mṛdā śakṛtpiṇḍair āsapāṃsubhir adhikṣan | [JB, 3, 121 7]
tata idam ittham abhūd iti | [JB, 3, 121 8]
{JB, 3, 122}
sa hovāca cyavano vai sa bhārgavo 'bhūt | [JB, 3, 122 1]
sa vāstupasya brāhmaṇaṃ veda | [JB, 3, 122 2]
taṃ nūnaṃ putrā vāstau hitvā prāyāsiṣur iti | [JB, 3, 122 3]
tam ādrutyābravīd ṛṣe namas te 'stu | [JB, 3, 122 4]
śāryātyebhyo bhago mṛḍeti | [JB, 3, 122 5]
atha ha sukanyā śāryātyā kalyāṇy āsa | [JB, 3, 122 6]
sa hovāca sa vai me sukanyāṃ dehīti | [JB, 3, 122 7]
neti hovāca | [JB, 3, 122 8]
anyad dhanaṃ brūṣveti | [JB, 3, 122 9]
neti hovāca | [JB, 3, 122 10]
vāstupasya vai brāhmaṇaṃ veda | [JB, 3, 122 11]
tāṃ ma ihopanidhāyāsāyam evādya grāmeṇa yātād iti | [JB, 3, 122 12]
te vai tvā mantrayitvā pratibravāmeti | [JB, 3, 122 13]
te hocur mantrayitvā ekaṃ vai dve trīṇi paramam anayā dhanāni labhemahy athainayeha sarvam eva lapsyāmahe | [JB, 3, 122 14]
hantāsmā imāṃ dadāmeti | [JB, 3, 122 15]
tāṃ hāsmai daduḥ | [JB, 3, 122 16]
tāṃ hocuḥ kumāri sthaviro vā ayaṃ niṣṭhāvo nālam anusaraṇāya | [JB, 3, 122 17]
yadaiva vayaṃ yunajāmahā athānvādhāvatād iti | [JB, 3, 122 18]
sā heyaṃ yuktaṃ grāmam anusariṣyanty anūttasthau | [JB, 3, 122 19]
sa hovācāhe paridhāva sakhāyaṃ jīvahāyinam iti | [JB, 3, 122 20]
sā yadītīyāya yadīti | [JB, 3, 122 21]
{JB, 3, 123}
kṛṣṇasarpa u haivaināṃ pratyuttasthau | [JB, 3, 123 1]
sā ha tad eva nirvidyopaviveśa | [JB, 3, 123 2]
atha hāśvinau darvihomiṇau bhiṣajyantāv idaṃ ceratur anapisomau | [JB, 3, 123 3]
tau hainām etyocatuḥ kumāri sthaviro vā ayam asarvo nālaṃ patitvanāyāvayor jāyaidhīti | [JB, 3, 123 4]
neti hovāca | [JB, 3, 123 5]
yasmā eva mā pitādāt tasya jāyā bhaviṣyāmīti | [JB, 3, 123 6]
taddhāyam ājughoṣa | [JB, 3, 123 7]
atha hemau preyatuḥ | [JB, 3, 123 8]
sa hovāca kumāri ko nv eṣa ghoṣo 'bhūd iti | [JB, 3, 123 9]
puruṣau memāv upāgātāṃ yat kalyāṇatamaṃ rūpāṇāṃ tena rūpeṇeti | [JB, 3, 123 10]
tau tvā kim avocatām iti | [JB, 3, 123 11]
kumāri sthaviro vā ayam asarvo nālaṃ patitvanāyāvayor jāyaidhīti | [JB, 3, 123 12]
sā tvaṃ kim avoca iti | [JB, 3, 123 13]
nety aham avocaṃ yasmā eva mā pitādāt tasya jāyā bhaviṣyāmīti | [JB, 3, 123 14]
{JB, 3, 124}
taddhāsya priyam āsa | [JB, 3, 124 1]
sa hovācāśvinau vai tau darvihomiṇau bhiṣajyantāv idaṃ carato 'napisomau | [JB, 3, 124 2]
tau tvaitad evāgatya śvo vaktārau | [JB, 3, 124 3]
tau tvaṃ brūtād yuvaṃ vā asarvau stho yau devau santāv asomapau sthaḥ | [JB, 3, 124 4]
sarvo vai mama patir yaḥ somapa iti | [JB, 3, 124 5]
tau vai tvā vaktārau kas tasyeśe yad āvam apisomau syāveti | [JB, 3, 124 6]
ayaṃ mama patir iti brūtāt | [JB, 3, 124 7]
teno eva me punaryuvatāyā āśeti | [JB, 3, 124 8]
tau haināṃ śvobhūta etyaitad evocatuḥ | [JB, 3, 124 9]
sā hovāca yuvaṃ vā asarvau stho yau devau santāv asomapau sthaḥ | [JB, 3, 124 10]
sarvo vai mama patir yaḥ somapa iti | [JB, 3, 124 11]
tau hocatuḥ kas tasyeśe yad āvam apisomau syāveti | [JB, 3, 124 12]
ayaṃ mama patir iti hovāca | [JB, 3, 124 13]
{JB, 3, 125}
{JB, 3, 146}
vatsaiḥ paśūn saṃvāśayanti | [JB, 3, 146 1]
yadā vai paśavo vatsaiḥ saṃvāśante 'tha kāmān duhre | [JB, 3, 146 2]
kāmadughā asmai revatayo bhavanti | [JB, 3, 146 3]
pavamāne saṃvāśayed yaḥ kāmayetāmuṣmin me loke kāmadughāḥ syur iti | [JB, 3, 146 4]
amuṣmin haivāsya loke kāmadughā bhavanti | [JB, 3, 146 5]
abhyāvartiṣu saṃvāśayed yaḥ kāmayetāsmin me loke kāmadughāḥ syur iti | [JB, 3, 146 6]
asmin haivāsya loke kāmadughā bhavanti | [JB, 3, 146 7]
ubhayatra saṃvāśayed yaḥ kāmayetobhayor me lokayoḥ kāmadughāḥ syur iti | [JB, 3, 146 8]
ubhayor haivāsya lokayoḥ kāmadughā bhavanti | [JB, 3, 146 9]
tad āhur ito vatsā syur ito mātaraḥ | [JB, 3, 146 10]
udīcīr vā āpaḥ syandante | [JB, 3, 146 11]
āpo vā ete yat paśava iti | [JB, 3, 146 12]
tad u vā āhur ita eva vatsāḥ syur ito mātaraḥ | [JB, 3, 146 13]
yadā vai pitā putraṃ niravasāyayaty uttarato vāva sa taṃ niravasāyayati | [JB, 3, 146 14]
tasmād uttarato vatsāḥ syur dakṣiṇato mātaraḥ | [JB, 3, 146 15]
devāsurāḥ paśuṣv aspardhanta | [JB, 3, 146 16]
te devā vatsair uttarato 'tiṣṭhann athāsurā mātṛbhir dakṣiṇataḥ | [JB, 3, 146 17]
tā mātaro nirdīrya vatsān abhipalāyanta | [JB, 3, 146 18]
adhārayan devā vatsān | [JB, 3, 146 19]
tāḥ samākramyāsurāṇām avṛñjata | [JB, 3, 146 20]
tābhir udañcaḥ prādravan | [JB, 3, 146 21]
vṛṅkte dviṣato bhrātṛvyasya paśūn ya evaṃ veda | [JB, 3, 146 22]
tasmād uttarata eva vatsāḥ syur dakṣiṇato mātara iti | [JB, 3, 146 23]
{JB, 3, 203}
ṛṣayo vai satrād utthāyāyanta āyuñjānāḥ | [JB, 3, 203 1]
te hocur eta kiṃcid eva yakṣaṃ paśyāmeti | [JB, 3, 203 2]
te hocur akūpāro vā ayaṃ kaśyapaḥ samudre 'ntar mahad yakṣam | [JB, 3, 203 3]
eta taṃ paśyāmeti | [JB, 3, 203 4]
taṃ hānvabhyaveyuḥ | [JB, 3, 203 5]
tebhyo ha nāvir āsa | [JB, 3, 203 6]
te hocur etendram eva stavāma sa vāvāsyeśe | [JB, 3, 203 7]
sa eva na imaṃ darśayiṣyatīti | [JB, 3, 203 8]
te 'trim abruvann ṛṣe tvaṃ stutād iti | [JB, 3, 203 9]
sa etam atris tṛcam apaśyat | [JB, 3, 203 10]
tenainam upāyan | [JB, 3, 203 11]
yad indra citra ma iha nāsti tvādātam adrivaḥ | [JB, 3, 203 12.1]
rādhas tan no vidadvasa ubhayāhasty ā bhara | [JB, 3, 203 12.2]
iti | [JB, 3, 203 12.3]
sa hekṣāṃcakre mahad bata ma ṛṣayo yācanti | [JB, 3, 203 13]
ubhayāhasty ā bhareti vā āhur iti | [JB, 3, 203 14]
yat te dikṣu prarādhyaṃ mano asti śrutaṃ bṛhat | [JB, 3, 203 15.1]
tena dṛḍhā cid adriva ā vājaṃ darṣi sātaye | [JB, 3, 203 15.2]
iti | [JB, 3, 203 15.3]
sa hekṣāṃcakre dṛḍhaṃ bata ma ṛṣayo yācanti | [JB, 3, 203 16]
na hājajñāv akūpāraṃ didṛkṣanta iti | [JB, 3, 203 17]
yan manyase vareṇyam indra dyukṣaṃ tad ā bhara | [JB, 3, 203 18.1]
vidyāma tasya te vayam akūpārasya dāvane | [JB, 3, 203 18.2]
iti | [JB, 3, 203 18.3]
sa hājajñāv akūpāraṃ vai didṛkṣanta iti | [JB, 3, 203 19]
taṃ ha padodasyann uvācedam eva medam ṛṣayo mahad ivobhayāhasty ā bharety avocann iti | [JB, 3, 203 20]
tam apaśyan | [JB, 3, 203 21]
tā etāḥ kāmasanaya ṛcaḥ | [JB, 3, 203 22]
etaṃ vai te kāmam akāmayanta | [JB, 3, 203 23]
sa ebhyaḥ kāmaḥ samārdhyata | [JB, 3, 203 24]
yatkāma evaitābhir ṛgbhi stute sam asmai sa kāma ṛdhyate | [JB, 3, 203 25]
{JB, 3, 273}
athākūpāram | [JB, 3, 273 1]
akūpāro vai kaśyapaḥ kalibhiḥ saha samudram abhyavaiṣat | [JB, 3, 273 2]
tasmin pratiṣṭhām aicchat | [JB, 3, 273 3]
sa etat sāmāpaśyat | [JB, 3, 273 4]
tenāstuta | [JB, 3, 273 5]
tato vai sa samudre pratiṣṭhām avindatemām eva pṛthivīm | [JB, 3, 273 6]
tato ha sma vai tasya kalayaḥ pṛṣṭha āsate | [JB, 3, 273 7]
tad etat pratiṣṭhāsāma | [JB, 3, 273 8]
pratitiṣṭhati ya evaṃ veda | [JB, 3, 273 9]
samudro vai chandomāḥ | [JB, 3, 273 10]
kaśyapo vai samudram atipārayitum arhati | [JB, 3, 273 11]
tad yad atrākūpāraṃ bhavati samudrasyaivātipāraṇāya | [JB, 3, 273 12]
yad v akūpāraḥ kaśyapo 'paśyat tasmād ākūpāram ity ākhyāyate | [JB, 3, 273 13]
athaitā dvipado bhavanty uktabrāhmaṇāḥ | [JB, 3, 273 14]
tā etā bhavanti pavasva soma mahe dakṣāyeti | [JB, 3, 273 15]
mahaddhy etad ahar yad aṣṭācatvāriṃśam | [JB, 3, 273 16]
tāsu vidharmoktabrāhmaṇam | [JB, 3, 273 17]
tac caturakṣaraṇidhanaṃ bhavati catuṣpadā vai paśavaḥ | [JB, 3, 273 18]
paśavaś chandomāḥ paśūnām evāvaruddhyai | [JB, 3, 273 19]
upo ṣu jātam apturam iti janadvatīr bhavanti | [JB, 3, 273 20]
janadvad vai jagatyai rūpam | [JB, 3, 273 21]
jāgatam etad ahaḥ | [JB, 3, 273 22]
gobhir bhaṃgaṃ pariṣkṛtam | [JB, 3, 273 23]
induṃ devā ayāsiṣuḥ | [JB, 3, 273 24]
arṣā nas soma śaṃ gave dhukṣasva pipyuṣīm iṣam | [JB, 3, 273 25]
vardhā samudram ukthyam | [JB, 3, 273 26]
iti gomatīḥ paśumatīr bhavanti paśūnām evāvaruddhyai | [JB, 3, 273 27]
paśavo hi chandomāḥ | [JB, 3, 273 28]
tam id vardhantu no gira iti vṛddhaṃ hy etad ahar yad aṣṭācatvāriṃśam | [JB, 3, 273 29]
{JB, 3, 346}
tad yathā vṛkṣaṃ vā giriṃ vādhiruhya vyavekṣetaivam evaitasmāllokād anyān lokān vyavekṣate | [JB, 3, 346 1]
sa imāḥ prajā aśanāyantīḥ pratyavaikṣata | [JB, 3, 346 2]
tā dvābhyāṃ rūpābhyāṃ pratyādravan nīlena ca suvarṇena ca | [JB, 3, 346 3]
tad yat parjanyasya varṣiṣyataḥ kṛṣṇaṃ tannīlam | [JB, 3, 346 4]
atha yad apsv antar vidyotate tat suvarṇam | [JB, 3, 346 5]
tābhyo 'varṣat | [JB, 3, 346 6]
tata odano 'jāyata | [JB, 3, 346 7]
tam aśitvodānan | [JB, 3, 346 8]
sa udano 'bhavat | [JB, 3, 346 9]
tad udanasyodanatvam | [JB, 3, 346 10]
udano ha vai nāmaiṣa | [JB, 3, 346 11]
tam odana iti parokṣam ācakṣate | [JB, 3, 346 12]
dvitīyaṃ jyāyo 'nnādyam ajāyata | [JB, 3, 346 13]
tad abhisaṃpadya vyamathnata | [JB, 3, 346 14]
sa mantho 'bhavat | [JB, 3, 346 15]
tan manthasya manthatvam | [JB, 3, 346 16]
tad etad dvayam evānnādyasya rūpaṃ yaccaivāśnāti yacca pibati | [JB, 3, 346 17]
yad aśnāty odanasya tad rūpaṃ yat pibati manthasya tat | [JB, 3, 346 18]
ubhayaṃ hāsyaitad gṛhe 'dhigamyate ya evaṃ veda | [JB, 3, 346 19]
tau haitau prajāpater eva stanau yad vrīhiś ca yavaś ca | [JB, 3, 346 20]
tābhyām imāḥ prajā bibharti | [JB, 3, 346 21]
