{AVŚ, 1, 1}
ye triṣaptāḥ pariyanti viśvā rūpāṇi bibhrataḥ vācaspatiḥ balā teṣām tanvaḥ adya dadhātu me | [AVŚ, 1, 1 619214_1]
punar ehi vācaspate devena manasā saha | [AVŚ, 1, 1 619215_1]
vasoḥ pate ni ramaya | [AVŚ, 1, 1 619216_1]
mayi eva astu mayi śrutam | [AVŚ, 1, 1 619216_2]
iha eva abhi vi tanu ubhe ārtnī iva jyayā | [AVŚ, 1, 1 619217_1]
vācaspatiḥ ni yacchatu | [AVŚ, 1, 1 619218_1]
mayi eva astu mayi śrutam | [AVŚ, 1, 1 619218_2]
astu | [AVŚ, 1, 1 619218_3]
upahūtaḥ vācaspatiḥ | [AVŚ, 1, 1 619219_1]
upa asmān vācaspatiḥ hvayatām | [AVŚ, 1, 1 619219_2]
sam śrutena gamemahi | [AVŚ, 1, 1 619220_1]
mā śrutena vi rādhiṣi | [AVŚ, 1, 1 619220_2]
{AVŚ, 1, 2}
vidma śarasya pitaram parjanyam bhūri dhāyasam | [AVŚ, 1, 2 619221_1]
vidma u su asya mātaram pṛthivīm bhūri varpasam | [AVŚ, 1, 2 619222_1]
jyāke pari naḥ nama | [AVŚ, 1, 2 619223_1]
aśmānam tanvam kṛdhi | [AVŚ, 1, 2 619223_2]
vīḍuḥ varīyaḥ arātīḥ apa dveṣāṃsi ā kṛdhi | [AVŚ, 1, 2 619224_1]
vṛkṣam yat gāvaḥ pariṣasvajānāḥ anusphuram śaram arcanti ṛbhum śarum asmat yāvaya didyum indra | [AVŚ, 1, 2 619226_1]
yathā dyām ca pṛthivīm ca antar tiṣṭhati tejanam evā rogam ca āsrāvam ca antar tiṣṭhatu muñjaḥ id | [AVŚ, 1, 2 619228_1]
{AVŚ, 1, 3}
vidmā śarasya pitaraṃ parjanyaṃ śatavṛṣṇyaṃ | [AVŚ, 1, 3 1.1]
tenā te tanve śaṃ karaṃ pṛthivyāṃ te niṣecanaṃ bahiṣ ṭe astu bāl iti | [AVŚ, 1, 3 1.2]
vidmā śarasya pitaraṃ mitraṃ śatavṛṣṇyaṃ | [AVŚ, 1, 3 2.1]
tenā te tanve śaṃ karaṃ pṛthivyāṃ te niṣecanaṃ bahiṣ ṭe astu bāl iti | [AVŚ, 1, 3 2.2]
vidmā śarasya pitaraṃ varuṇaṃ śatavṛṣṇyaṃ | [AVŚ, 1, 3 3.1]
tenā te tanve śaṃ karaṃ pṛthivyāṃ te niṣecanaṃ bahiṣ ṭe astu bāl iti | [AVŚ, 1, 3 3.2]
vidmā śarasya pitaraṃ candraṃ śatavṛṣṇyaṃ | [AVŚ, 1, 3 4.1]
tenā te tanve śaṃ karaṃ pṛthivyāṃ te niṣecanaṃ bahiṣ ṭe astu bāl iti | [AVŚ, 1, 3 4.2]
vidmā śarasya pitaraṃ sūryaṃ śatavṛṣṇyaṃ | [AVŚ, 1, 3 5.1]
tenā te tanve śaṃ karaṃ pṛthivyāṃ te niṣecanaṃ bahiṣ ṭe astu bāl iti | [AVŚ, 1, 3 5.2]
yad āntreṣu gavīnyor yad vastāv adhi saṃśritam | [AVŚ, 1, 3 6.1]
evā te mūtraṃ mucyatāṃ bahir bāl iti sarvakam | [AVŚ, 1, 3 6.2]
pra te bhinadmi mehanaṃ vartraṃ veśantyā iva | [AVŚ, 1, 3 7.1]
evā te mūtraṃ mucyatāṃ bahir bāl iti sarvakam | [AVŚ, 1, 3 7.2]
viṣitaṃ te vastibilaṃ samudrasyodadher iva | [AVŚ, 1, 3 8.1]
evā te mūtraṃ mucyatāṃ bahir bāl iti sarvakam | [AVŚ, 1, 3 8.2]
yatheṣukā parāpatad avasṛṣṭādhi dhanvanaḥ | [AVŚ, 1, 3 9.1]
evā te mūtraṃ mucyatāṃ bahir bāl iti sarvakam | [AVŚ, 1, 3 9.2]
{AVŚ, 1, 4}
ambayaḥ yanti adhvabhiḥ jāmayaḥ adhvarīyatām pṛñcatīḥ madhunā payaḥ | [AVŚ, 1, 4 619247_1]
amūḥ yāḥ upa sūrye yābhiḥ vā sūryaḥ saha tāḥ naḥ hinvantu adhvaram | [AVŚ, 1, 4 619250_1]
apaḥ devīḥ upa hvaye yatra gāvaḥ pibanti naḥ | [AVŚ, 1, 4 619251_1]
sindhubhyaḥ kartvam haviḥ | [AVŚ, 1, 4 619252_1]
apsu antar amṛtam | [AVŚ, 1, 4 619253_1]
apsu bheṣajam | [AVŚ, 1, 4 619253_2]
apām uta praśastibhiḥ aśvāḥ bhavatha vājinaḥ gāvaḥ bhavatha vājinīḥ | [AVŚ, 1, 4 619254_1]
{AVŚ, 1, 5}
āpaḥ hi ṣṭhā mayaḥ bhuvaḥ | [AVŚ, 1, 5 619255_1]
tāḥ naḥ ūrje dadhātana mahe raṇāya cakṣase | [AVŚ, 1, 5 619255_2]
yaḥ vaḥ śivatamaḥ rasaḥ tasya bhājayata iha naḥ uśatīḥ iva mātaraḥ | [AVŚ, 1, 5 619257_1]
tasmai aram gamāma vaḥ yasya kṣayāya jinvatha āpaḥ janayatha ca naḥ | [AVŚ, 1, 5 619259_1]
īśānāḥ vāryāṇām kṣayantīḥ carṣaṇīnām apaḥ yācāmi bheṣajam | [AVŚ, 1, 5 619262_1]
{AVŚ, 1, 6}
śaṃ no devīr abhiṣṭaya āpo bhavantu pītaye | [AVŚ, 1, 6 1.1]
śaṃ yor abhi sravantu naḥ | [AVŚ, 1, 6 1.2]
apsu me somo abravīd antar viśvāni bheṣajā | [AVŚ, 1, 6 2.1]
agniṃ ca viśvaśaṃbhuvam | [AVŚ, 1, 6 2.2]
āpaḥ pṛṇīta bheṣajaṃ varūthaṃ tanve mama | [AVŚ, 1, 6 3.1]
jyok ca sūryaṃ dṛśe | [AVŚ, 1, 6 3.2]
śaṃ na āpo dhanvanyāḥ śam u santv anūpyāḥ | [AVŚ, 1, 6 4.1]
śaṃ naḥ khanitrimā āpaḥ śam u yāḥ kumbha ābhṛtāḥ | [AVŚ, 1, 6 4.2]
śivā naḥ santu vārṣikīḥ | [AVŚ, 1, 6 4.3]
{AVŚ, 1, 7}
stuvānam agna ā vaha yātudhānaṃ kimīdinam | [AVŚ, 1, 7 1.1]
tvaṃ hi deva vandito hantā dasyor babhūvitha | [AVŚ, 1, 7 1.2]
ājyasya parameṣṭhin jātavedas tanūvaśin | [AVŚ, 1, 7 2.1]
agne taulasya prāśāna yātudhānān vi lāpaya | [AVŚ, 1, 7 2.2]
vi lapantu yātudhānā attriṇo ye kimīdinaḥ | [AVŚ, 1, 7 3.1]
athedam agne no havir indraś ca prati haryatam | [AVŚ, 1, 7 3.2]
agniḥ pūrva ā rabhatāṃ prendro nudatu bāhumān | [AVŚ, 1, 7 4.1]
bravītu sarvo yātumān ayam asmīty etya | [AVŚ, 1, 7 4.2]
paśyāma te vīryaṃ jātavedaḥ pra ṇo brūhi yātudhānān nṛcakṣaḥ | [AVŚ, 1, 7 5.1]
tvayā sarve paritaptāḥ purastāt ta ā yantu prabruvāṇā upedam | [AVŚ, 1, 7 5.2]
ā rabhasva jātavedo 'smākārthāya jajñiṣe | [AVŚ, 1, 7 6.1]
dūto no agne bhūtvā yātudhānān vi lāpaya | [AVŚ, 1, 7 6.2]
tvam agne yātudhānān upabaddhāṁ ihā vaha | [AVŚ, 1, 7 7.1]
athaiṣām indro vajreṇāpi śīrṣāṇi vṛścatu | [AVŚ, 1, 7 7.2]
{AVŚ, 1, 8}
idam haviḥ yātudhānān nadī phenam iva ā vahat | [AVŚ, 1, 8 619286_1]
yaḥ idam strī pumān akaḥ iha sa stuvatām janaḥ | [AVŚ, 1, 8 619287_1]
ayam stuvānaḥ āgamat | [AVŚ, 1, 8 619288_1]
imam sma prati haryata | [AVŚ, 1, 8 619288_2]
bṛhaspate vaśe labdhvā agnīṣomāḥ vi vidhyatam | [AVŚ, 1, 8 619289_1]
yātudhānasya somapa jahi prajām nayasva ca | [AVŚ, 1, 8 619290_1]
ni stuvānasya pātaya param akṣi uta avaram | [AVŚ, 1, 8 619291_1]
yatra eṣām agne janimāni vettha guhā satām attriṇām jātavedaḥ tān tvam brahmaṇā vāvṛdhānaḥ jahi eṣām śatatarham agne | [AVŚ, 1, 8 619293_1]
{AVŚ, 1, 9}
asmin vasu vasavaḥ dhārayantu indraḥ pūṣā varuṇaḥ mitraḥ agniḥ | [AVŚ, 1, 9 619294_1]
imam ādityāḥ uta viśve ca devāḥ uttarasmin jyotiṣi dhārayantu | [AVŚ, 1, 9 619295_1]
asya devāḥ pradiśi jyotiḥ astu sūryaḥ agniḥ uta vā hiraṇyam | [AVŚ, 1, 9 619296_1]
sapatnāḥ asmat adhare bhavantu | [AVŚ, 1, 9 619297_1]
uttamam nākam adhi rohaya imam | [AVŚ, 1, 9 619297_2]
yena indrāya samabharaḥ payāṃsi uttamena brahmaṇā jātavedaḥ tena tvam agne iha vardhaya imam | [AVŚ, 1, 9 619299_1]
sajātānām śraiṣṭhye ā dhehi enam | [AVŚ, 1, 9 619299_2]
ā eṣām yajñam uta varcaḥ dade aham rāyaḥ poṣam uta cittāni agne | [AVŚ, 1, 9 619300_1]
sapatnāḥ asmat adhare bhavantu | [AVŚ, 1, 9 619301_1]
uttamam nākam adhi rohaya imam | [AVŚ, 1, 9 619301_2]
{AVŚ, 1, 10}
ayam devānām asuraḥ vi rājati | [AVŚ, 1, 10 619302_1]
vaśāḥ hi satyāḥ varuṇasya rājñaḥ | [AVŚ, 1, 10 619302_2]
tatas pari brahmaṇā śāśadānaḥ ugrasya manyoḥ ud imam nayāmi | [AVŚ, 1, 10 619303_1]
namas te rājan varuṇāstu manyave viśvaṃ hy ugra nicikeṣi drugdham | [AVŚ, 1, 10 2.1]
sahasram anyān pra suvāmi sākaṃ śataṃ jīvāti śaradas tavāyam | [AVŚ, 1, 10 2.2]
yad uvakthānṛtam jihvayā vṛjinaṃ bahu | [AVŚ, 1, 10 3.1]
rājñas tvā satyadharmaṇo muñcāmi varuṇād aham | [AVŚ, 1, 10 3.2]
muñcāmi tvā vaiśvānarād arṇavān mahatas pari | [AVŚ, 1, 10 4.1]
sajātān ugrehā vada brahma cāpa cikīhi naḥ | [AVŚ, 1, 10 4.2]
{AVŚ, 1, 11}
vaṣaṭ te pūṣann asmint sūtāv aryamā hotā kṛṇotu vedhāḥ | [AVŚ, 1, 11 1.1]
sisratāṃ nāry ṛtaprajātā vi parvāṇi jihatāṃ sūtavā u | [AVŚ, 1, 11 1.2]
catasro divaḥ pradiśaś catasro bhūmyā uta | [AVŚ, 1, 11 2.1]
devā garbhaṃ sam airayan taṃ vy ūrṇuvantu sūtave | [AVŚ, 1, 11 2.2]
sūṣā vy ūrṇotu vi yoniṃ hāpayāmasi | [AVŚ, 1, 11 3.1]
śrathayā sūṣaṇe tvam ava tvaṃ biṣkale sṛja | [AVŚ, 1, 11 3.2]
neva māṃse na pīvasi neva majjasv āhatam | [AVŚ, 1, 11 4.1]
avaitu pṛśni śevalaṃ śune jarāyv attave 'va jarāyu padyatām | [AVŚ, 1, 11 4.2]
vi te bhinadmi mehanaṃ vi yoniṃ vi gavīnike | [AVŚ, 1, 11 5.1]
vi mātaraṃ ca putraṃ ca vi kumāraṃ jarāyuṇāva jarāyu padyatām | [AVŚ, 1, 11 5.2]
yathā vāto yathā mano yathā patanti pakṣiṇaḥ | [AVŚ, 1, 11 6.1]
evā tvaṃ daśamāsya sākaṃ jarāyuṇā patāva jarāyu padyatām | [AVŚ, 1, 11 6.2]
{AVŚ, 1, 12}
jarāyu jaḥ prathamaḥ usriyaḥ vṛṣā vāta abhra jāḥ stanayan eti vṛṣṭyā | [AVŚ, 1, 12 619322_1]
sa naḥ mṛḍāti tanve ṛju gaḥ rujan yaḥ ekam ojaḥ tredhā vicakrame | [AVŚ, 1, 12 619323_1]
aṅge aṅge śociṣā śiśriyāṇam namasyantaḥ tvā haviṣā vidhema | [AVŚ, 1, 12 619324_1]
aṅkān samaṅkān haviṣā vidhema yaḥ agrabhīt parva asya grabhītā | [AVŚ, 1, 12 619325_1]
muñca śīrṣaktyāḥ uta kāsaḥ enam paruḥ paruḥ āviveśa yaḥ asya | [AVŚ, 1, 12 619326_1]
yaḥ abhra jāḥ vāta jāḥ yaḥ ca śuṣmaḥ vanaspatīn sacatām parvatān ca | [AVŚ, 1, 12 619327_1]
śam me parasmai gātrāya śam astu avarāya me | [AVŚ, 1, 12 619328_1]
śam me caturbhyaḥ aṅgebhyaḥ śam astu tanve mama | [AVŚ, 1, 12 619329_1]
{AVŚ, 1, 13}
namaḥ te astu vidyute namaḥ te stanayitnave | [AVŚ, 1, 13 619330_1]
namaḥ te astu aśmane yena ā dūḍāśe asyasi | [AVŚ, 1, 13 619331_1]
namaḥ te pravataḥ napāt yatas tapaḥ samūhasi | [AVŚ, 1, 13 619332_1]
mṛḍayā naḥ tanūbhyaḥ | [AVŚ, 1, 13 619333_1]
mayaḥ tokebhyaḥ kṛdhi | [AVŚ, 1, 13 619333_2]
pravataḥ napāt namaḥ eva astu tubhyam | [AVŚ, 1, 13 619334_1]
namaḥ te hetaye tapuṣe ca kṛṇmaḥ | [AVŚ, 1, 13 619334_2]
vidma te dhāma paramam guhā yat | [AVŚ, 1, 13 619335_1]
samudre antar nihitā asi nābhiḥ | [AVŚ, 1, 13 619335_2]
yām tvā devāḥ asṛjanta viśve iṣum kṛṇvānāḥ asanāya dhṛṣṇum sā naḥ mṛḍa vidathe gṛṇānā | [AVŚ, 1, 13 619337_1]
tasyai te namaḥ astu devi | [AVŚ, 1, 13 619337_2]
{AVŚ, 1, 14}
bhagam asyāḥ varcaḥ ādiṣi adhi vṛkṣāt iva srajam | [AVŚ, 1, 14 619338_1]
mahā budhnaḥ iva parvataḥ jyok pitṛṣu āstām | [AVŚ, 1, 14 619339_1]
eṣā te rājan kanyā vadhūḥ ni dhūyatām yama | [AVŚ, 1, 14 619340_1]
sā mātuḥ badhyatām gṛhe atha u bhrātuḥ atha u pituḥ | [AVŚ, 1, 14 619341_1]
eṣā te kula pāḥ rājan | [AVŚ, 1, 14 619342_1]
tām u te pari dadmasi | [AVŚ, 1, 14 619342_2]
jyok pitṛṣu āsātai ā śīrṣṇaḥ śamopyāt | [AVŚ, 1, 14 619343_1]
asitasya te brahmaṇā kaśyapasya gayasya ca antar kośam iva jāmayaḥ api nahyāmi te bhagam | [AVŚ, 1, 14 619345_1]
{AVŚ, 1, 15}
saṃ saṃ sravantu sindhavaḥ saṃ vātāḥ saṃ patatriṇaḥ | [AVŚ, 1, 15 1.1]
imaṃ yajñaṃ pradivo me juṣantāṃ saṃsrāvyeṇa haviṣā juhomi | [AVŚ, 1, 15 1.2]
ihaiva havam ā yāta ma iha saṃsrāvaṇā utemaṃ vardhayatā giraḥ | [AVŚ, 1, 15 2.1]
ihaitu sarvo yaḥ paśur asmin tiṣṭhatu yā rayiḥ | [AVŚ, 1, 15 2.2]
ye nadīnāṃ saṃsravanty utsāsaḥ sadam akṣitāḥ | [AVŚ, 1, 15 3.1]
tebhir me sarvaiḥ saṃsrāvair dhanaṃ saṃ srāvayāmasi | [AVŚ, 1, 15 3.2]
ye sarpiṣaḥ saṃsravanti kṣīrasya codakasya ca | [AVŚ, 1, 15 4.1]
tebhir me sarvaiḥ saṃsrāvair dhanaṃ saṃ srāvayāmasi | [AVŚ, 1, 15 4.2]
{AVŚ, 1, 16}
ye amāvāsyām rātrim udasthuḥ vrājam attriṇaḥ agniḥ turīyaḥ yātu hā saḥ asmabhyam adhi bravat | [AVŚ, 1, 16 619355_1]
sīsāya adhi āha varuṇaḥ | [AVŚ, 1, 16 619356_1]
sīsāya agniḥ upāvati | [AVŚ, 1, 16 619356_2]
sīsam me indraḥ prāyacchat | [AVŚ, 1, 16 619357_1]
tat aṅga yātu cātanam | [AVŚ, 1, 16 619357_2]
idam viṣkandham sahate | [AVŚ, 1, 16 619358_1]
idam bādhate attriṇaḥ | [AVŚ, 1, 16 619358_2]
anena viśvā sasahe yā jātāni piśācyāḥ | [AVŚ, 1, 16 619359_1]
yadi naḥ gām haṃsi yadi aśvam yadi pūruṣam tam tvā sīsena vidhyāmaḥ yathā naḥ asaḥ a vīra hā | [AVŚ, 1, 16 619361_1]
{AVŚ, 1, 17}
amūḥ yāḥ yanti yoṣitaḥ hirāḥ lohita vāsasaḥ a bhrātaraḥ iva jāmayaḥ tiṣṭhantu hata varcasaḥ | [AVŚ, 1, 17 619363_1]
tiṣṭha avare | [AVŚ, 1, 17 619364_1]
tiṣṭha pare | [AVŚ, 1, 17 619364_2]
uta tvam tiṣṭha madhyame | [AVŚ, 1, 17 619364_3]
kaniṣṭhikā ca tiṣṭhati | [AVŚ, 1, 17 619365_1]
tiṣṭhāt id dhamaniḥ mahī | [AVŚ, 1, 17 619365_2]
śatasya dhamanīnām sahasrasya hirāṇām asthuḥ id madhyamāḥ imāḥ | [AVŚ, 1, 17 619367_1]
sākam antāḥ araṃsata | [AVŚ, 1, 17 619367_2]
pari vaḥ sikatāvatī dhanūḥ bṛhatī akramīt | [AVŚ, 1, 17 619368_1]
tiṣṭhata ilayata su kam | [AVŚ, 1, 17 619369_1]
{AVŚ, 1, 18}
nir lakṣmyaṃ lalāmyaṃ nir arātiṃ suvāmasi | [AVŚ, 1, 18 1.1]
atha yā bhadrā tāni naḥ prajāyā arātiṃ nayāmasi | [AVŚ, 1, 18 1.2]
nir araṇiṃ savitā sāviṣak pador nir hastayor varuṇo mitro aryamā | [AVŚ, 1, 18 2.1]
nir asmabhyam anumatī rarāṇā premāṃ devā asāviṣuḥ saubhagāya | [AVŚ, 1, 18 2.2]
yat ta ātmani tanvāṃ ghoram asti yad vā keśeṣu praticakṣaṇe vā | [AVŚ, 1, 18 3.1]
sarvaṃ tad vācāpa hanmo vayaṃ devas tvā savitā sūdayatu | [AVŚ, 1, 18 3.2]
riśyapadīṃ vṛṣadatīṃ goṣedhāṃ vidhamām uta | [AVŚ, 1, 18 4.1]
vilīḍhyaṃ lalāmyaṃ tā asman nāśayāmasi | [AVŚ, 1, 18 4.2]
{AVŚ, 1, 19}
mā naḥ vidan vivyādhinaḥ | [AVŚ, 1, 19 619378_1]
mā u abhivyādhinaḥ vidan | [AVŚ, 1, 19 619378_2]
ārāt śaravyāḥ asmat viṣūcīḥ indra pātaya | [AVŚ, 1, 19 619379_1]
viṣvañcaḥ asmat śaravaḥ patantu ye astāḥ ye ca asyāḥ | [AVŚ, 1, 19 619380_1]
daivīḥ manuṣya iṣavaḥ mama amitrān vi vidhyata | [AVŚ, 1, 19 619381_1]
yaḥ naḥ svaḥ yaḥ araṇaḥ sajātaḥ uta niṣṭyaḥ yaḥ asmāṁ abhidāsati rudraḥ śaravyayā etān mama amitrān vi vidhyatu | [AVŚ, 1, 19 619383_1]
yaḥ sapatnaḥ yaḥ a sapatnaḥ yaḥ ca dviṣan śapāti naḥ devāḥ tam sarve dhūrvantu | [AVŚ, 1, 19 619385_1]
brahma varma mama antaram | [AVŚ, 1, 19 619385_2]
{AVŚ, 1, 20}
a dāra sṛt bhavatu deva soma | [AVŚ, 1, 20 619386_1]
asmin yajñe marutaḥ mṛḍata naḥ | [AVŚ, 1, 20 619386_2]
mā naḥ vidat abhibhā mā u aśastiḥ | [AVŚ, 1, 20 619387_1]
mā naḥ vidat vṛjinā dveṣyā yā | [AVŚ, 1, 20 619387_2]
yuvam tam mitrāvaruṇau asmat yāvayatam pari | [AVŚ, 1, 20 619389_1]
itas ca yat amutas ca yat vadham varuṇa yāvaya | [AVŚ, 1, 20 619390_1]
vi mahat śarma yaccha | [AVŚ, 1, 20 619391_1]
varīyaḥ yāvaya vadham | [AVŚ, 1, 20 619391_2]
śāsaḥ itthā mahāṁ asi amitra sāhaḥ astṛtaḥ na yasya hanyate sakhā na jīyate kadācana | [AVŚ, 1, 20 619392_1]
{AVŚ, 1, 21}
svastidā viśāṃ patir vṛtrahā vimṛdho vaśī | [AVŚ, 1, 21 1.1]
vṛṣendraḥ pura etu naḥ somapā abhayaṃkaraḥ | [AVŚ, 1, 21 1.2]
vi na indra mṛdho jahi nīcā yaccha pṛtanyataḥ | [AVŚ, 1, 21 2.1]
adhamaṃ gamayā tamo yo asmāṁ abhidāsati | [AVŚ, 1, 21 2.2]
vi rakṣo vi mṛdho jahi vi vṛtrasya hanū ruja | [AVŚ, 1, 21 3.1]
vi manyum indra vṛtrahann amitrasyābhidāsataḥ | [AVŚ, 1, 21 3.2]
apendra dviṣato mano 'pa jijyāsato vadham | [AVŚ, 1, 21 4.1]
vi mahaccharma yaccha varīyo yāvayā vadham | [AVŚ, 1, 21 4.2]
{AVŚ, 1, 22}
anu sūryam ud ayatām hṛddyotaḥ harimā ca te | [AVŚ, 1, 22 619402_1]
goḥ rohitasya varṇena tena tvā paridadhmasi | [AVŚ, 1, 22 619403_1]
pari tvā rohitaiḥ varṇaiḥ dīrgha āyu tvāya dadhmasi yathā ayam arapāḥ asat atha u a haritaḥ bhuvat | [AVŚ, 1, 22 619404_1]
yāḥ rohiṇīḥ devatyāḥ gāvaḥ yāḥ uta rohiṇīḥ rūpam rūpam vayaḥ vayaḥ tābhiḥ tvā paridadhmasi | [AVŚ, 1, 22 619407_1]
śukeṣu te harimāṇam ropaṇākāsu dadhmasi | [AVŚ, 1, 22 619408_1]
atha u hāridraveṣu te harimāṇam nidadhmasi | [AVŚ, 1, 22 619409_1]
{AVŚ, 1, 23}
naktaṃjātā asi oṣadhe rāme kṛṣṇe asikni ca | [AVŚ, 1, 23 619410_1]
idam rajani rajaya kilāsam palitam ca yat | [AVŚ, 1, 23 619411_1]
kilāsam ca palitam ca niḥ itas nāśaya pṛṣat | [AVŚ, 1, 23 619412_1]
ā tvā svaḥ viśatām varṇaḥ | [AVŚ, 1, 23 619413_1]
parā śuklāni pātaya | [AVŚ, 1, 23 619413_2]
asitam te pralayanam | [AVŚ, 1, 23 619414_1]
āsthānam asitam tava | [AVŚ, 1, 23 619414_2]
asiknī asi oṣadhe | [AVŚ, 1, 23 619415_1]
niḥ itas nāśaya pṛṣat | [AVŚ, 1, 23 619415_2]
asthi jasya kilāsasya tanū jasya ca yat tvaci dūṣyā kṛtasya brahmaṇā lakṣma śvetam anīnaśam | [AVŚ, 1, 23 619417_1]
{AVŚ, 1, 24}
suparṇaḥ jātaḥ prathamaḥ | [AVŚ, 1, 24 619418_1]
tasya tvam pittam āsitha | [AVŚ, 1, 24 619418_2]
tat āsurī yudhā jitā rūpam cakre vanaspatīn | [AVŚ, 1, 24 619419_1]
āsurī cakre prathamā idam kilāsa bheṣajam idam kilāsa nāśanam | [AVŚ, 1, 24 619420_1]
anīnaśat kilāsam | [AVŚ, 1, 24 619421_1]
sarūpām akarat tvacam | [AVŚ, 1, 24 619421_2]
sarūpā nāma te mātā | [AVŚ, 1, 24 619422_1]
sarūpaḥ nāma te pitā | [AVŚ, 1, 24 619422_2]
sarūpa kṛt tvam oṣadhe | [AVŚ, 1, 24 619423_1]
sā sarūpam idam kṛdhi | [AVŚ, 1, 24 619423_2]
śyāmā sarūpaṃkaraṇī pṛthivyāḥ adhi udbhṛtā | [AVŚ, 1, 24 619424_1]
idam u su pra sādhaya | [AVŚ, 1, 24 619425_1]
punar rūpāṇi kalpaya | [AVŚ, 1, 24 619425_2]
{AVŚ, 1, 25}
yat agniḥ āpaḥ adahat praviśya yatra akṛṇvan dharma dhṛtaḥ namāṃsi tatra te āhuḥ paramam janitram | [AVŚ, 1, 25 619427_1]
sa naḥ saṃvidvān pari vṛṅgdhi takman | [AVŚ, 1, 25 619427_2]
yadi arciḥ yadi vā asi śociḥ śakali eṣi yadi vā te janitram hrūḍuḥ nāma asi haritasya deva | [AVŚ, 1, 25 619429_1]
sa naḥ saṃvidvān pari vṛṅgdhi takman | [AVŚ, 1, 25 619429_2]
yadi śokaḥ yadi vā abhiśokaḥ yadi vā rājñaḥ varuṇasya asi putraḥ hrūḍuḥ nāma asi haritasya deva | [AVŚ, 1, 25 619431_1]
sa naḥ saṃvidvān pari vṛṅgdhi takman | [AVŚ, 1, 25 619431_2]
namaḥ śītāya takmane namaḥ rūrāya śociṣe kṛṇomi | [AVŚ, 1, 25 619432_1]
yaḥ anyedyus ubhayadyus abhyeti tṛtīyakāya namaḥ astu takmane | [AVŚ, 1, 25 619433_1]
{AVŚ, 1, 26}
āre 'sāv asmad astu hetir devāso asat | [AVŚ, 1, 26 1.1]
āre aśmā yam asyatha | [AVŚ, 1, 26 1.2]
sakhāsāv asmabhyam astu rātiḥ sakhendro bhagaḥ | [AVŚ, 1, 26 2.1]
savitā citrarādhāḥ | [AVŚ, 1, 26 2.2]
yūyam naḥ pravato napān marutaḥ sūryatvacasaḥ | [AVŚ, 1, 26 3.1]
śarma yacchatha saprathāḥ | [AVŚ, 1, 26 3.2]
suṣūdata mṛḍata mṛḍayā nas tanūbhyo | [AVŚ, 1, 26 4.1]
mayas tokebhyas kṛdhi | [AVŚ, 1, 26 4.2]
{AVŚ, 1, 27}
amūḥ pāre pṛdākvas triṣaptā nirjarāyavaḥ | [AVŚ, 1, 27 1.1]
tāsām jarāyubhir vayam akṣyāv api vyayāmasy aghāyoḥ paripanthinaḥ | [AVŚ, 1, 27 1.2]
viṣūcy etu kṛntatī pinākam iva bibhratī | [AVŚ, 1, 27 2.1]
viṣvak punarbhuvā mano 'samṛddhā aghāyavaḥ | [AVŚ, 1, 27 2.2]
na bahavaḥ sam aśakan nārbhakā abhi dādhṛṣuḥ | [AVŚ, 1, 27 3.1]
veṇor adgā ivābhito 'samṛddhā aghāyavaḥ | [AVŚ, 1, 27 3.2]
pretaṃ pādau pra sphurataṃ vahataṃ pṛṇato gṛhān | [AVŚ, 1, 27 4.1]
indrāny etu prathamājītāmuṣitā puraḥ | [AVŚ, 1, 27 4.2]
{AVŚ, 1, 28}
upa prāgād devo agnī rakṣohāmīvacātanaḥ | [AVŚ, 1, 28 1.1]
dahann apa dvayāvino yātudhānān kimīdinaḥ | [AVŚ, 1, 28 1.2]
prati daha yātudhānān prati deva kimīdinaḥ | [AVŚ, 1, 28 2.1]
pratīcīḥ kṛṣṇavartane saṃ daha yātudhānyaḥ | [AVŚ, 1, 28 2.2]
yā śaśāpa śapanena yāghaṃ mūram ādadhe | [AVŚ, 1, 28 3.1]
yā rasasya haraṇāya jātam ārebhe tokam attu sā | [AVŚ, 1, 28 3.2]
putram attu yātudhānīḥ svasāram uta naptyam | [AVŚ, 1, 28 4.1]
adhā mitho vikeśyo vi ghnatāṃ yātudhānyo vi tṛhyantām arāyyaḥ | [AVŚ, 1, 28 4.2]
{AVŚ, 1, 29}
abhīvartena maṇinā yena indraḥ abhivavṛdhe tena asmān brahmaṇaspate abhi rāṣṭrāya vardhaya | [AVŚ, 1, 29 619459_1]
abhivṛtya sapatnān abhi yāḥ naḥ arātayaḥ abhi pṛtanyantam tiṣṭha abhi yaḥ naḥ durasyati | [AVŚ, 1, 29 619461_1]
abhi tvā devaḥ savitābhi ṣomo avīvṛdhat | [AVŚ, 1, 29 3.1]
abhi tvā viśvā bhūtāny abhīvarto yathāsasi | [AVŚ, 1, 29 3.2]
abhīvarto abhibhavaḥ sapatnakṣayaṇo maṇiḥ | [AVŚ, 1, 29 4.1]
rāṣṭrāya mahyaṃ badhyatāṃ sapatnebhyaḥ parābhuve | [AVŚ, 1, 29 4.2]
ud asau sūryo agād ud idaṃ māmakaṃ vacaḥ | [AVŚ, 1, 29 5.1]
yathāhaṃ śatruho 'sāny asapatnaḥ sapatnahā | [AVŚ, 1, 29 5.2]
sapatnakṣayaṇo vṛṣābhirāṣṭro viṣāsahiḥ | [AVŚ, 1, 29 6.1]
yathāham eṣāṃ vīrāṇāṃ virājāni janasya ca | [AVŚ, 1, 29 6.2]
{AVŚ, 1, 30}
viśve devāḥ vasavaḥ rakṣata imam | [AVŚ, 1, 30 619470_1]
uta ādityāḥ jāgṛta yūyam asmin | [AVŚ, 1, 30 619470_2]
mā imam sanābhiḥ uta vā anya nābhiḥ mā imam prāpat pauruṣeyaḥ vadhaḥ yaḥ | [AVŚ, 1, 30 619471_1]
ye vaḥ devāḥ pitaraḥ ye ca putrāḥ sacetasaḥ me śṛṇutā idam uktam | [AVŚ, 1, 30 619472_1]
sarvebhyaḥ vaḥ pari dadāmi etam | [AVŚ, 1, 30 619473_1]
svasti enam jarase vahātha | [AVŚ, 1, 30 619473_2]
ye devāḥ divi ṣṭha ye pṛthivyām ye antarikṣe oṣadhīṣu paśuṣu apsu antar te kṛṇuta jarasam āyuḥ asmai | [AVŚ, 1, 30 619475_1]
śatam anyān pari vṛṇaktu mṛtyūn | [AVŚ, 1, 30 619475_2]
yeṣām prayājāḥ uta vā anuyājāḥ huta bhāgāḥ a huta adaḥ ca devāḥ yeṣām vaḥ pañca pradiśaḥ vibhaktāḥ tān vaḥ asmai satra sadaḥ kṛṇomi | [AVŚ, 1, 30 619477_1]
{AVŚ, 1, 31}
āśānām āśāpālebhyaś caturbhyo amṛtebhyaḥ | [AVŚ, 1, 31 1.1]
idaṃ bhūtasyādhyakṣebhyo vidhema haviṣā vayam | [AVŚ, 1, 31 1.2]
ya āśānām āśāpālāś catvāra sthana devāḥ | [AVŚ, 1, 31 2.1]
te no nirṛtyāḥ pāśebhyo muñcatāṃhaso aṃhasaḥ | [AVŚ, 1, 31 2.2]
asrāmas tvā haviṣā yajāmy aśloṇas tvā ghṛtena juhomi | [AVŚ, 1, 31 3.1]
ya āśānām āśāpālas turīyo devaḥ sa naḥ subhūtam eha vakṣat | [AVŚ, 1, 31 3.2]
svasti mātra uta pitre no astu svasti gobhyo jagate puruṣebhyaḥ | [AVŚ, 1, 31 4.1]
viśvam subhūtam suvidatraṃ no astu jyog eva dṛśema sūryam | [AVŚ, 1, 31 4.2]
{AVŚ, 1, 32}
idam janāsaḥ vidatha | [AVŚ, 1, 32 619486_1]
mahat brahma vadiṣyati | [AVŚ, 1, 32 619486_2]
na tat pṛthivyām na u divi yena prāṇanti vīrudhaḥ | [AVŚ, 1, 32 619487_1]
antarikṣe āsām sthāma śrānta sadām iva | [AVŚ, 1, 32 619488_1]
āsthānam asya bhūtasya viduḥ tat vedhasaḥ na vā | [AVŚ, 1, 32 619489_1]
yat rodasī rejamāne bhūmiḥ ca niratakṣatam ārdram tat adya sarvadā samudrasya iva srotyāḥ | [AVŚ, 1, 32 619491_1]
tat anyasyām adhi śritam | [AVŚ, 1, 32 619492_1]
dive ca viśva vedase pṛthivyai ca akaram namaḥ | [AVŚ, 1, 32 619493_1]
{AVŚ, 1, 33}
hiraṇyavarṇāḥ śucayaḥ pāvakā yāsu jātaḥ savitā yāsv agniḥ | [AVŚ, 1, 33 1.1]
yā agniṃ garbhaṃ dadhire suvarṇās tā na āpaḥ śaṃ syonā bhavantu | [AVŚ, 1, 33 1.2]
yāsāṃ rājā varuṇo yāti madhye satyānṛte avapaśyan janānām | [AVŚ, 1, 33 2.1]
yā agniṃ garbhaṃ dadhire suvarṇās tā na āpaḥ śaṃ syonā bhavantu | [AVŚ, 1, 33 2.2]
yāsāṃ devā divi kṛṇvanti bhakṣaṃ yā antarikṣe bahudhā bhavanti | [AVŚ, 1, 33 3.1]
yā agniṃ garbhaṃ dadhire suvarṇās tā na āpaḥ śaṃ syonā bhavantu | [AVŚ, 1, 33 3.2]
śivena mā cakṣuṣā paśyatāpaḥ śivayā tanvopa spṛśata tvacaṃ me | [AVŚ, 1, 33 4.1]
ghṛtaścutaḥ śucayo yāḥ pāvakās tā na āpaḥ śaṃ syonā bhavantu | [AVŚ, 1, 33 4.2]
{AVŚ, 1, 34}
iyam vīrudh madhu jātā | [AVŚ, 1, 34 619502_1]
madhunā tvā khanāmasi | [AVŚ, 1, 34 619502_2]
madhoḥ adhi prajātā asi | [AVŚ, 1, 34 619503_1]
sā naḥ madhumataḥ kṛdhi | [AVŚ, 1, 34 619503_2]
jihvāyāḥ agre madhu me | [AVŚ, 1, 34 619504_1]
jihvā mūle madhūlakam | [AVŚ, 1, 34 619504_2]
mama id aha kratau asaḥ | [AVŚ, 1, 34 619505_1]
mama cittam upāyasi | [AVŚ, 1, 34 619505_2]
madhumat me nikramaṇam | [AVŚ, 1, 34 619506_1]
madhumat me parāyaṇam | [AVŚ, 1, 34 619506_2]
vācā vadāmi madhumat | [AVŚ, 1, 34 619507_1]
bhūyāsam madhu saṃdṛśaḥ | [AVŚ, 1, 34 619507_2]
madhoḥ asmi madhutaraḥ madughāt madhumattaraḥ | [AVŚ, 1, 34 619508_1]
mām id kila tvam vanāḥ śākhām madhumatīm iva | [AVŚ, 1, 34 619509_1]
pari tvā paritatnunā ikṣuṇā agām a vidviṣe yathā mām kāminī asaḥ yathā mat na apagā asaḥ | [AVŚ, 1, 34 619510_1]
{AVŚ, 1, 35}
yad ābadhnan dākṣāyaṇā hiraṇyaṃ śatānīkāya sumanasyamānāḥ | [AVŚ, 1, 35 1.1]
tat te badhnāmy āyuṣe varcase balāya dīrghāyutvāya śataśāradāya | [AVŚ, 1, 35 1.2]
nainaṃ rakṣāṃsi na piśācāḥ sahante devānām ojaḥ prathamajam hy etat | [AVŚ, 1, 35 2.1]
yo bibharti dākṣāyaṇaṃ hiraṇyaṃ sa jīveṣu kṛṇute dīrgham āyuḥ | [AVŚ, 1, 35 2.2]
apāṃ tejo jyotir ojo balaṃ ca vanaspatīnām uta vīryāṇi | [AVŚ, 1, 35 3.1]
indra ivendriyāṇy adhi dhārayāmo asmin tad dakṣamāṇo bibharaddhiraṇyam | [AVŚ, 1, 35 3.2]
samānāṃ māsām ṛtubhiṣ ṭvā vayaṃ saṃvatsarasya payasā piparmi | [AVŚ, 1, 35 4.1]
indrāgnī viśve devās te 'nu manyantām ahṛṇīyamānāḥ | [AVŚ, 1, 35 4.2]
{AVŚ, 2, 1}
venas tat paśyat paramaṃ guhā yad yatra viśvaṃ bhavaty ekarūpam | [AVŚ, 2, 1 1.1]
idaṃ pṛśnir aduhaj jāyamānāḥ svarvido abhy anūṣata vrāḥ | [AVŚ, 2, 1 1.2]
pra tad voced amṛtasya vidvān gandharvo dhāma paramaṃ guhā yat | [AVŚ, 2, 1 2.1]
trīṇi padāni nihitā guhāsya yas tāni veda sa pituṣ pitāsat | [AVŚ, 2, 1 2.2]
sa naḥ pitā janitā sa uta bandhur dhāmāni veda bhuvanāni viśvā | [AVŚ, 2, 1 3.1]
yo devānāṃ nāmadha eka eva taṃ saṃpraśnaṃ bhuvanā yanti sarvā | [AVŚ, 2, 1 3.2]
pari dyāvāpṛthivī sadya āyam upātiṣṭhe prathamajām ṛtasya | [AVŚ, 2, 1 4.1]
vācam iva vaktari bhuvaneṣṭhā dhāsyur eṣa nanv eṣo agniḥ | [AVŚ, 2, 1 4.2]
pari viśvā bhuvanāny āyam ṛtasya tantuṃ vitataṃ dṛśe kam | [AVŚ, 2, 1 5.1]
yatra devā amṛtam ānaśānāḥ samāne yonāv adhy airayanta | [AVŚ, 2, 1 5.2]
{AVŚ, 2, 2}
divyo gandharvo bhuvanasya yas patir eka eva namasyo vikṣv īḍyaḥ | [AVŚ, 2, 2 1.1]
taṃ tvā yaumi brahmaṇā divya deva namas te astu divi te sadhastham | [AVŚ, 2, 2 1.2]
divi spṛṣṭo yajataḥ sūryatvag avayātā haraso daivyasya | [AVŚ, 2, 2 2.1]
mṛḍāt gandharvo bhuvanasya yas patir eka eva namasyaḥ suśevāḥ | [AVŚ, 2, 2 2.2]
anavadyābhiḥ sam u jagma ābhir apsarāsv api gandharva āsīt | [AVŚ, 2, 2 3.1]
samudra āsāṃ sadanaṃ ma āhur yataḥ sadya ā ca parā ca yanti | [AVŚ, 2, 2 3.2]
abhriye didyun nakṣatriye yā viśvāvasuṃ gandharvaṃ sacadhve | [AVŚ, 2, 2 4.1]
tābhyo vo devīr nama it kṛṇomi | [AVŚ, 2, 2 4.2]
yāḥ klandās tamiṣīcayo 'kṣakāmā manomuhaḥ | [AVŚ, 2, 2 5.1]
tābhyo gandharvapatnībhyo 'psarābhyo 'karam namaḥ | [AVŚ, 2, 2 5.2]
{AVŚ, 2, 3}
adaḥ yat avadhāvati avatkam adhi parvatāt tat te kṛṇomi bheṣajam su bheṣajam yathā asasi | [AVŚ, 2, 3 619541_1]
āt aṅga kuvid aṅga śatam yā bheṣajāni te teṣām asi tvam uttamam an āsrāvam arogaṇam | [AVŚ, 2, 3 619543_1]
nīcais khananti asurāḥ arusrāṇam idam mahat | [AVŚ, 2, 3 619544_1]
tat āsrāvasya bheṣajam | [AVŚ, 2, 3 619545_1]
tat u rogam anīnaśat | [AVŚ, 2, 3 619545_2]
upajīkāḥ ud bharanti samudrāt adhi bheṣajam | [AVŚ, 2, 3 619546_1]
tat āsrāvasya bheṣajam | [AVŚ, 2, 3 619547_1]
tat u rogam aśīśamat | [AVŚ, 2, 3 619547_2]
arusrāṇam idam mahat pṛthivyāḥ adhi udbhṛtam | [AVŚ, 2, 3 619548_1]
tat āsrāvasya bheṣajam | [AVŚ, 2, 3 619549_1]
tat u rogam anīnaśat | [AVŚ, 2, 3 619549_2]
śam naḥ bhavantu apaḥ oṣadhayaḥ śivāḥ | [AVŚ, 2, 3 619550_1]
indrasya vajraḥ apa hantu rakṣasaḥ | [AVŚ, 2, 3 619551_1]
ārāt visṛṣṭāḥ iṣavaḥ patantu rakṣasām | [AVŚ, 2, 3 619551_2]
{AVŚ, 2, 4}
dīrgha āyu tvāya bṛhate raṇāya a riṣyantaḥ dakṣamāṇāḥ sadā eva maṇim viṣkandha dūṣaṇam jaṅgiḍam bibhṛmaḥ vayam | [AVŚ, 2, 4 619553_1]
jaṅgiḍaḥ jambhāt viśarāt viṣkandhāt abhiśocanāt maṇiḥ sahasra vīryaḥ pari naḥ pātu viśvatas | [AVŚ, 2, 4 619555_1]
ayam viṣkandham sahate | [AVŚ, 2, 4 619556_1]
ayam bādhate attriṇaḥ | [AVŚ, 2, 4 619556_2]
ayam naḥ viśva bheṣajaḥ jaṅgiḍaḥ pātu aṃhasaḥ | [AVŚ, 2, 4 619557_1]
devaiḥ dattena maṇinā jaṅgiḍena mayobhuvā viṣkandham sarvā rakṣāṃsi vyāyāme sahāmahe | [AVŚ, 2, 4 619559_1]
śaṇaḥ ca mā jaṅgiḍaḥ ca viṣkandhāt abhi rakṣatām | [AVŚ, 2, 4 619560_1]
araṇyāt anyaḥ ābhṛtaḥ kṛṣyāḥ anyaḥ rasebhyaḥ | [AVŚ, 2, 4 619561_1]
kṛtyā dūṣiḥ ayam maṇiḥ atha u arāti dūṣiḥ | [AVŚ, 2, 4 619562_1]
atha u sahasvān jaṅgiḍaḥ pra naḥ āyūṃṣi tāriṣat | [AVŚ, 2, 4 619563_1]
{AVŚ, 2, 5}
indra juṣasva pra vahā yāhi śūra haribhyām | [AVŚ, 2, 5 1.1]
pibā sutasya mater iha madhoś cakānaś cārur madāya | [AVŚ, 2, 5 1.2]
indra jaṭharaṃ navyo na pṛṇasva madhor divo na | [AVŚ, 2, 5 2.1]
asya sutasya svar ṇopa tvā madāḥ suvāco aguḥ | [AVŚ, 2, 5 2.2]
indras turāṣāṇ mitro vṛtraṃ yo jaghāna yatīr na | [AVŚ, 2, 5 3.1]
bibheda valaṃ bhṛgur na sasahe śatrūn made somasya | [AVŚ, 2, 5 3.2]
ā tvā viśantu sutāsa indra pṛṇasva kukṣī viḍḍhi śakra dhiyehy ā naḥ | [AVŚ, 2, 5 4.1]
śrudhī havaṃ giro me juṣasvendra svayugbhir matsveha mahe raṇāya | [AVŚ, 2, 5 4.2]
indrasya nu pra vocaṃ vīryāṇi yāni cakāra prathamāni vajrī | [AVŚ, 2, 5 5.1]
ahann ahim anu apas tatarda pra vakṣaṇā abhinat parvatānām | [AVŚ, 2, 5 5.2]
ahann ahiṃ parvate śiśriyāṇaṃ tvaṣṭāsmai vajraṃ svaryaṃ tatakṣa | [AVŚ, 2, 5 6.1]
vāśrā iva dhenavaḥ syandamānā añjaḥ samudram ava jagmur āpaḥ | [AVŚ, 2, 5 6.2]
vṛṣāyamāṇo avṛṇīta somaṃ trikadrukeṣu apibat sutasya | [AVŚ, 2, 5 7.1]
ā sāyakaṃ maghavādatta vajram ahann enaṃ prathamajām ahīnām | [AVŚ, 2, 5 7.2]
{AVŚ, 2, 6}
samās tvāgna ṛtavo vardhayantu saṃvatsarā ṛṣayo yāni satyā | [AVŚ, 2, 6 1.1]
saṃ divyena dīdihi rocanena viśvā ā māhi pradiśaś catasraḥ | [AVŚ, 2, 6 1.2]
saṃ cedhyasvāgne pra ca vardhayemam uc ca tiṣṭha mahate saubhagāya | [AVŚ, 2, 6 2.1]
mā te riṣann upasattāro agne brahmāṇas te yaśasaḥ santu mānye | [AVŚ, 2, 6 2.2]
tvām agne vṛṇate brāhmaṇā ime śivo agne saṃvaraṇe bhavā naḥ | [AVŚ, 2, 6 3.1]
sapatnahāgne abhimātijid bhava sve gaye jāgṛhy aprayucchan | [AVŚ, 2, 6 3.2]
kṣatreṇāgne svena saṃ rabhasva mitreṇāgne mitradhā yatasva | [AVŚ, 2, 6 4.1]
sajātānāṃ madhyameṣṭhā rājñām agne vihavyo dīdihīha | [AVŚ, 2, 6 4.2]
ati niho ati sṛdho 'ty acittīr ati dviṣaḥ | [AVŚ, 2, 6 5.1]
viśvā hy agne duritā tara tvam athāsmabhyaṃ sahavīraṃ rayiṃ dāḥ | [AVŚ, 2, 6 5.2]
{AVŚ, 2, 7}
aghadviṣṭā devajātā vīrucchapathayopanī | [AVŚ, 2, 7 1.1]
āpo malam iva prāṇaikṣīt sarvān macchapathāṁ adhi | [AVŚ, 2, 7 1.2]
yaś ca sāpatnaḥ śapatho jāmyāḥ śapathaś ca yaḥ | [AVŚ, 2, 7 2.1]
brahmā yan manyutaḥ śapāt sarvaṃ tan no adhaspadam | [AVŚ, 2, 7 2.2]
divaḥ mūlam avatatam pṛthivyāḥ adhi uttatam | [AVŚ, 2, 7 619592_1]
tena sahasra kāṇḍena pari naḥ pāhi viśvatas | [AVŚ, 2, 7 619593_1]
pari mām pari me prajām pari naḥ pāhi yat dhanam | [AVŚ, 2, 7 619594_1]
arātiḥ naḥ mā tārīt | [AVŚ, 2, 7 619595_1]
śaptāram etu śapathaḥ | [AVŚ, 2, 7 619596_1]
yaḥ suhārd tena naḥ saha saha | [AVŚ, 2, 7 619596_2]
cakṣurmantrasya durhārdaḥ pṛṣṭīr api śṛṇīmasi | [AVŚ, 2, 7 5.2]
{AVŚ, 2, 8}
ud agātāṃ bhagavatī vicṛtau nāma tārake | [AVŚ, 2, 8 1.1]
vi kṣetriyasya muñcatām adhamaṃ pāśam uttamam | [AVŚ, 2, 8 1.2]
apeyaṃ rātry ucchatv apocchantv abhikṛtvarīḥ | [AVŚ, 2, 8 2.1]
vīrut kṣetriyanāśany apa kṣetriyam ucchatu | [AVŚ, 2, 8 2.2]
babhror arjunakāṇḍasya yavasya te palālyā tilasya tilapiñjyā | [AVŚ, 2, 8 3.1]
vīrut kṣetriyanāśany apa kṣetriyam ucchatu | [AVŚ, 2, 8 3.2]
namas te lāṅgalebhyo nama īṣāyugebhyaḥ | [AVŚ, 2, 8 4.1]
vīrut kṣetriyanāśany apa kṣetriyam ucchatu | [AVŚ, 2, 8 4.2]
namaḥ sanisrasākṣebhyo namaḥ saṃdeśyebhyaḥ | [AVŚ, 2, 8 5.1]
namaḥ kṣetrasya pataye vīrut kṣetriyanāśany apa kṣetriyam ucchatu | [AVŚ, 2, 8 5.2]
{AVŚ, 2, 9}
daśa vṛkṣa muñca imam rakṣasaḥ grāhyāḥ adhi yā enam jagrāha parvasu | [AVŚ, 2, 9 619608_1]
atha u enam vanaspate jīvānām lokam ud naya | [AVŚ, 2, 9 619609_1]
āgāt ud agāt ayam | [AVŚ, 2, 9 619610_1]
jīvānām vrātam api agāt | [AVŚ, 2, 9 619610_2]
abhūt u putrāṇām pitā nṛṇām ca bhagavattamaḥ | [AVŚ, 2, 9 619611_1]
adhītīḥ adhi agāt ayam | [AVŚ, 2, 9 619612_1]
adhi jīva purā agan | [AVŚ, 2, 9 619612_2]
śatam hi asya bhiṣajaḥ sahasram uta vīrudhaḥ | [AVŚ, 2, 9 619613_1]
devāḥ te cītim avidan brahmāṇaḥ uta vīrudhaḥ | [AVŚ, 2, 9 619614_1]
cītim te viśve devāḥ avidan bhūmyām adhi | [AVŚ, 2, 9 619615_1]
yaḥ cakāra sa niḥ karat | [AVŚ, 2, 9 619616_1]
saḥ eva su bhiṣaktamaḥ | [AVŚ, 2, 9 619616_2]
saḥ eva tubhyam bheṣajāni kṛṇavat bhiṣajā śuciḥ | [AVŚ, 2, 9 619617_1]
{AVŚ, 2, 10}
kṣetriyāt tvā nirṛtyā jāmiśaṃsād druho muñcāmi varuṇasya pāśāt | [AVŚ, 2, 10 1.1]
anāgasaṃ brahmaṇā tvā kṛṇomi śive te dyāvāpṛthivī ubhe stām | [AVŚ, 2, 10 1.2]
śaṃ te agniḥ sahādbhir astu śaṃ somaḥ sahauṣadhībhiḥ | [AVŚ, 2, 10 2.1]
evāhaṃ tvāṃ kṣetriyān nirṛtyā jāmiśaṃsād druho muñcāmi varuṇasya pāśāt | [AVŚ, 2, 10 2.2]
anāgasaṃ brahmaṇā tvā kṛṇomi śive te dyāvāpṛthivī ubhe stām | [AVŚ, 2, 10 2.3]
śam te vāto antarikṣe vayo dhācchaṃ te bhavantu pradiśaś catasraḥ | [AVŚ, 2, 10 3.1]
evāhaṃ tvāṃ kṣetriyān nirṛtyā jāmiśaṃsād druho muñcāmi varuṇasya pāśāt | [AVŚ, 2, 10 3.2]
anāgasaṃ brahmaṇā tvā kṛṇomi śive te dyāvāpṛthivī ubhe stām | [AVŚ, 2, 10 3.3]
imā yā devīḥ pradiśaś catasro vātapatnīr abhi sūryo vicaṣṭe | [AVŚ, 2, 10 4.1]
evāhaṃ tvāṃ kṣetriyān nirṛtyā jāmiśaṃsād druho muñcāmi varuṇasya pāśāt | [AVŚ, 2, 10 4.2]
anāgasaṃ brahmaṇā tvā kṛṇomi śive te dyāvāpṛthivī ubhe stām | [AVŚ, 2, 10 4.3]
tāsu tvāntar jarasy ā dadhāmi pra yakṣma etu nirṛtiḥ parācaiḥ | [AVŚ, 2, 10 5.1]
evāhaṃ tvāṃ kṣetriyān nirṛtyā jāmiśaṃsād druho muñcāmi varuṇasya pāśāt | [AVŚ, 2, 10 5.2]
anāgasaṃ brahmaṇā tvā kṛṇomi śive te dyāvāpṛthivī ubhe stām | [AVŚ, 2, 10 5.3]
amukthā yakṣmād duritād avadyād druhaḥ pāśād grāhyāś cod amukthāḥ | [AVŚ, 2, 10 6.1]
evāhaṃ tvāṃ kṣetriyān nirṛtyā jāmiśaṃsād druho muñcāmi varuṇasya pāśāt | [AVŚ, 2, 10 6.2]
anāgasaṃ brahmaṇā tvā kṛṇomi śive te dyāvāpṛthivī ubhe stām | [AVŚ, 2, 10 6.3]
ahā arātim avidaḥ syonam apy abhūr bhadre sukṛtasya loke | [AVŚ, 2, 10 7.1]
evāhaṃ tvāṃ kṣetriyān nirṛtyā jāmiśaṃsād druho muñcāmi varuṇasya pāśāt | [AVŚ, 2, 10 7.2]
anāgasaṃ brahmaṇā tvā kṛṇomi śive te dyāvāpṛthivī ubhe stām | [AVŚ, 2, 10 7.3]
sūryam ṛtaṃ tamaso grāhyā adhi devā muñcanto asṛjan nir enasaḥ | [AVŚ, 2, 10 8.1]
evāham tvāṃ kṣetriyān nirṛtyā jāmiśaṃsād druho muñcāmi varuṇasya pāśāt | [AVŚ, 2, 10 8.2]
anāgasam brahmaṇā tvā kṛṇomi śive te dyāvāpṛthivī ubhe stām | [AVŚ, 2, 10 8.3]
{AVŚ, 2, 11}
dūṣyā dūṣir asi hetyā hetir asi menyā menir asi | [AVŚ, 2, 11 1.1]
āpnuhi śreyāṃsam ati samaṃ krāma | [AVŚ, 2, 11 1.2]
sraktyo 'si pratisaro 'si pratyabhicaraṇo 'si | [AVŚ, 2, 11 2.1]
āpnuhi śreyāṃsam ati samaṃ krāma | [AVŚ, 2, 11 2.2]
prati tam abhi cara yo 'smān dveṣṭi yaṃ vayaṃ dviṣmaḥ | [AVŚ, 2, 11 3.1]
āpnuhi śreyāṃsam ati samaṃ krāma | [AVŚ, 2, 11 3.2]
sūrir asi varcodhā asi tanūpāno 'si | [AVŚ, 2, 11 4.1]
āpnuhi śreyāṃsam ati samaṃ krāma | [AVŚ, 2, 11 4.2]
śukro 'si bhrājo 'si svar asi jyotir asi | [AVŚ, 2, 11 5.1]
āpnuhi śreyāṃsam ati samaṃ krāma | [AVŚ, 2, 11 5.2]
{AVŚ, 2, 12}
dyāvāpṛthivī urv antarikṣaṃ kṣetrasya patny urugāyo 'dbhutaḥ | [AVŚ, 2, 12 1.1]
utāntarikṣam uru vātagopaṃ ta iha tapyantāṃ mayi tapyamāne | [AVŚ, 2, 12 1.2]
idaṃ devāḥ śṛṇuta ye yajñiyā stha bharadvājo mahyam ukthāni śaṃsati | [AVŚ, 2, 12 2.1]
pāśe sa baddho durite ni yujyatāṃ yo asmākaṃ mana idaṃ hinasti | [AVŚ, 2, 12 2.2]
idam indra śṛṇuhi somapa yat tvā hṛdā śocatā johavīmi | [AVŚ, 2, 12 3.1]
vṛścāmi taṃ kuliśeneva vṛkṣaṃ yo asmākaṃ mana idaṃ hinasti | [AVŚ, 2, 12 3.2]
aśītibhis tisṛbhiḥ sāmagebhir ādityebhir vasubhir aṅgirobhiḥ | [AVŚ, 2, 12 4.1]
iṣṭāpūrtam avatu naḥ pitṝṇām āmuṃ dade harasā daivyena | [AVŚ, 2, 12 4.2]
dyāvāpṛthivī anu mā dīdhīthāṃ viśve devāso anu mā rabhadhvam | [AVŚ, 2, 12 5.1]
aṅgirasaḥ pitaraḥ somyāsaḥ pāpam ā ṛcchatv apakāmasya kartā | [AVŚ, 2, 12 5.2]
atīva yo maruto manyate no brahma vā yo nindiṣat kriyamāṇam | [AVŚ, 2, 12 6.1]
tapūṃṣi tasmai vṛjināni santu brahmadviṣaṃ dyaur abhisaṃtapāti | [AVŚ, 2, 12 6.2]
sapta prāṇān aṣṭau majjñas tāṃs te vṛścāmi brahmaṇā | [AVŚ, 2, 12 7.1]
ayā yamasya sādanam agnidūto araṃkṛtaḥ | [AVŚ, 2, 12 7.2]
ā dadhāmi te padaṃ samiddhe jātavedasi | [AVŚ, 2, 12 8.1]
agniḥ śarīraṃ veveṣṭv asuṃ vāg api gacchatu | [AVŚ, 2, 12 8.2]
{AVŚ, 2, 13}
āyurdā agne jarasaṃ vṛṇāno ghṛtapratīko ghṛtapṛṣṭho agne | [AVŚ, 2, 13 1.1]
ghṛtaṃ pītvā madhu cāru gavyaṃ piteva putrān abhi rakṣatād imam | [AVŚ, 2, 13 1.2]
pari dhatta dhatta no varcasemam jarāmṛtyuṃ kṛṇuta dīrgham āyuḥ | [AVŚ, 2, 13 2.1]
bṛhaspatiḥ prāyacchad vāsa etat somāya rājñe paridhātavā u | [AVŚ, 2, 13 2.2]
parīdaṃ vāso adhithāḥ svastaye 'bhūr gṛṣṭīnām abhiśastipā u | [AVŚ, 2, 13 3.1]
śataṃ ca jīva śaradaḥ purūcī rāyaś ca poṣam upasaṃvyayasva | [AVŚ, 2, 13 3.2]
ehy aśmānam ā tiṣṭhāśmā bhavatu te tanūḥ | [AVŚ, 2, 13 4.1]
kṛṇvantu viśve devā āyuṣṭe śaradaḥ śatam | [AVŚ, 2, 13 4.2]
yasya te vāsaḥ prathamavāsyaṃ harāmas taṃ tvā viśve 'vantu devāḥ | [AVŚ, 2, 13 5.1]
taṃ tvā bhrātaraḥ suvṛdhā vardhamānam anu jāyantāṃ bahavaḥ sujātam | [AVŚ, 2, 13 5.2]
{AVŚ, 2, 14}
niḥsālāṃ dhṛṣṇuṃ dhiṣaṇam ekavādyām jighatsvam | [AVŚ, 2, 14 1.1]
sarvāś caṇḍasya naptyo nāśayāmaḥ sadānvāḥ | [AVŚ, 2, 14 1.2]
nir vo goṣṭhād ajāmasi nir akṣān nir upānaśāt | [AVŚ, 2, 14 2.1]
nir vo magundyā duhitaro gṛhebhyaś cātayāmahe | [AVŚ, 2, 14 2.2]
asau yo adharād gṛhas tatra santv arāyyaḥ | [AVŚ, 2, 14 3.1]
tatra sedir ny ucyatu sarvāś ca yātudhānyaḥ | [AVŚ, 2, 14 3.2]
bhūtapatir nir ajatv indraś cetaḥ sadānvāḥ | [AVŚ, 2, 14 4.1]
gṛhasya budhna āsīnās tā indro vajreṇādhi tiṣṭhatu | [AVŚ, 2, 14 4.2]
yadi stha kṣetriyāṇāṃ yadi vā puruṣeṣitāḥ | [AVŚ, 2, 14 5.1]
yadi stha dasyubhyo jātā naśyatetaḥ sadānvāḥ | [AVŚ, 2, 14 5.2]
pari dhāmāny āsām āśur gāṣṭhām ivāsaram | [AVŚ, 2, 14 6.1]
ajaiṣaṃ sarvān ājīn vo naśyatetaḥ sadānvāḥ | [AVŚ, 2, 14 6.2]
{AVŚ, 2, 15}
yathā dyauś ca pṛthivī ca na bibhīto na riṣyataḥ | [AVŚ, 2, 15 1.1]
evā me prāṇa mā bibheḥ | [AVŚ, 2, 15 1.2]
yathāhaś ca rātrī ca na bibhīto na riṣyataḥ | [AVŚ, 2, 15 2.1]
evā me prāṇa mā bibheḥ | [AVŚ, 2, 15 2.2]
yathā sūryaś ca candraś ca na bibhīto na riṣyataḥ | [AVŚ, 2, 15 3.1]
evā me prāṇa mā bibheḥ | [AVŚ, 2, 15 3.2]
yathā brahma ca kṣatraṃ ca na bibhīto na riṣyataḥ | [AVŚ, 2, 15 4.1]
evā me prāṇa mā bibheḥ | [AVŚ, 2, 15 4.2]
yathā satyaṃ cānṛtaṃ ca na bibhīto na riṣyataḥ | [AVŚ, 2, 15 5.1]
evā me prāṇa mā bibheḥ | [AVŚ, 2, 15 5.2]
yathā bhūtaṃ ca bhavyaṃ ca na bibhīto na riṣyataḥ | [AVŚ, 2, 15 6.1]
evā me prāṇa mā bibheḥ | [AVŚ, 2, 15 6.2]
{AVŚ, 2, 16}
prāṇāpānau mṛtyor mā pātaṃ svāhā | [AVŚ, 2, 16 1.1]
dyāvāpṛthivī upaśrutyā mā pātaṃ svāhā | [AVŚ, 2, 16 2.1]
sūrya cakṣuṣā mā pāhi svāhā | [AVŚ, 2, 16 3.1]
agne vaiśvānara viśvair mā devaiḥ pāhi svāhā | [AVŚ, 2, 16 4.1]
viśvambhara viśvena mā bharasā pāhi svāhā | [AVŚ, 2, 16 5.1]
{AVŚ, 2, 17}
ojo 'sy ojo me dāḥ svāhā | [AVŚ, 2, 17 1.1]
saho 'si saho me dāḥ svāhā | [AVŚ, 2, 17 2.1]
balam asi balaṃ dāḥ svāhā | [AVŚ, 2, 17 3.1]
āyur asy āyur me dāḥ svāhā | [AVŚ, 2, 17 4.1]
śrotram asi śrotraṃ me dāḥ svāhā | [AVŚ, 2, 17 5.1]
cakṣur asi cakṣur me dāḥ svāhā | [AVŚ, 2, 17 6.1]
paripāṇam asi paripāṇaṃ me dāḥ svāhā | [AVŚ, 2, 17 7.1]
{AVŚ, 2, 18}
bhrātṛvyakṣayaṇam asi bhrātṛvyacātanaṃ me dāḥ svāhā | [AVŚ, 2, 18 1.1]
sapatnakṣayaṇam asi sapatnacātanaṃ me dāḥ svāhā | [AVŚ, 2, 18 2.1]
arāyakṣayaṇam asy arāyacātanaṃ me dāḥ svāhā | [AVŚ, 2, 18 3.1]
piśācakṣayaṇam asi piśācacātanaṃ me dāḥ svāhā | [AVŚ, 2, 18 4.1]
sadānvākṣayaṇam asi sadānvācātanaṃ me dāḥ svāhā | [AVŚ, 2, 18 5.1]
{AVŚ, 2, 19}
agne yat te tapas tena taṃ prati tapa yo 'smān dveṣṭi yaṃ vayaṃ dviṣmaḥ | [AVŚ, 2, 19 1.1]
agne yat te haras tena taṃ prati hara yo 'smān dveṣṭi yaṃ vayaṃ dviṣmaḥ | [AVŚ, 2, 19 2.1]
agne yat te 'rcis tena taṃ praty arca yo 'smān dveṣṭi yaṃ vayaṃ dviṣmaḥ | [AVŚ, 2, 19 3.1]
agne yat te śocis tena taṃ prati śoca yo 'smān dveṣṭi yaṃ vayaṃ dviṣmaḥ | [AVŚ, 2, 19 4.1]
agne yat te tejas tena tam atejasaṃ kṛṇu yo 'smān dveṣṭi yaṃ vayaṃ dviṣmaḥ | [AVŚ, 2, 19 5.1]
{AVŚ, 2, 20}
vāyo yat te tapas tena taṃ prati tapa yo 'smān dveṣṭi yaṃ vayaṃ dviṣmaḥ | [AVŚ, 2, 20 1]
vāyo yat te haras tena taṃ prati hara yo 'smān dveṣṭi yaṃ vayaṃ dviṣmaḥ | [AVŚ, 2, 20 2]
vāyo yat te 'rcis tena taṃ praty arca yo 'smān dveṣṭi yaṃ vayaṃ dviṣmaḥ | [AVŚ, 2, 20 3]
vāyo yat te śocis tena taṃ prati śoca yo 'smān dveṣṭi yaṃ vayaṃ dviṣmaḥ | [AVŚ, 2, 20 4]
vāyo yat te tejas tena tam atejasaṃ kṛṇu yo 'smān dveṣṭi yaṃ vayaṃ dviṣmaḥ | [AVŚ, 2, 20 5]
{AVŚ, 2, 21}
sūrya yat te tapas tena taṃ prati tapa yo 'smān dveṣṭi yaṃ vayaṃ dviṣmaḥ | [AVŚ, 2, 21 1.1]
sūrya yat te haras tena taṃ prati hara yo 'smān dveṣṭi yaṃ vayaṃ dviṣmaḥ | [AVŚ, 2, 21 2.1]
sūrya yat te 'rcis tena taṃ praty arca yo 'smān dveṣṭi yaṃ vayaṃ dviṣmaḥ | [AVŚ, 2, 21 3.1]
sūrya yat te śocis tena taṃ prati śoca yo 'smān dveṣṭi yaṃ vayaṃ dviṣmaḥ | [AVŚ, 2, 21 4.1]
sūrya yat te tejas tena tam atejasaṃ kṛṇu yo 'smān dveṣṭi yaṃ vayaṃ dviṣmaḥ | [AVŚ, 2, 21 5.1]
{AVŚ, 2, 22}
candra yat te tapas tena taṃ prati tapa yo 'smān dveṣṭi yaṃ vayaṃ dviṣmaḥ | [AVŚ, 2, 22 1.1]
candra yat te haras tena taṃ prati hara yo 'smān dveṣṭi yaṃ vayaṃ dviṣmaḥ | [AVŚ, 2, 22 2.1]
candra yat te 'rcis tena taṃ praty arca yo 'smān dveṣṭi yaṃ vayaṃ dviṣmaḥ | [AVŚ, 2, 22 3.1]
candra yat te śocis tena taṃ prati śoca yo 'smān dveṣṭi yaṃ vayaṃ dviṣmaḥ | [AVŚ, 2, 22 4.1]
candra yat te tejas tena tam atejasaṃ kṛṇu yo 'smān dveṣṭi yaṃ vayaṃ dviṣmaḥ | [AVŚ, 2, 22 5.1]
{AVŚ, 2, 23}
āpo yad vas tapas tena taṃ prati tapata yo 'smān dveṣṭi yaṃ vayaṃ dviṣmaḥ | [AVŚ, 2, 23 1.1]
āpo yad vas haras tena taṃ prati harata yo 'smān dveṣṭi yaṃ vayaṃ dviṣmaḥ | [AVŚ, 2, 23 2.1]
āpo yad vas 'rcis tena taṃ prati arcata yo 'smān dveṣṭi yaṃ vayaṃ dviṣmaḥ | [AVŚ, 2, 23 3.1]
āpo yad vas śocis tena taṃ prati śocata yo 'smān dveṣṭi yaṃ vayaṃ dviṣmaḥ | [AVŚ, 2, 23 4.1]
āpo yad vas tejas tena tam atejasaṃ kṛṇuta yo 'smān dveṣṭi yaṃ vayaṃ dviṣmaḥ | [AVŚ, 2, 23 5.1]
{AVŚ, 2, 24}
śerabhaka śerabha punar vo yantu yātavaḥ punar hetiḥ kimīdinaḥ | [AVŚ, 2, 24 1.1]
yasya stha tam atta yo vo prāhait tam atta svā māṃsāny atta | [AVŚ, 2, 24 1.2]
śevṛdhaka śevṛdha punar vo yantu yātavaḥ punar hetiḥ kimīdinaḥ | [AVŚ, 2, 24 2.1]
yasya stha tam atta yo vo prāhait tam atta svā māṃsāny atta | [AVŚ, 2, 24 2.2]
mrokānumroka punar vo yantu yātavaḥ punar hetiḥ kimīdinaḥ | [AVŚ, 2, 24 3.1]
yasya stha tam atta yo vo prāhait tam atta svā māṃsāny atta | [AVŚ, 2, 24 3.2]
sarpānusarpa punar vo yantu yātavaḥ punar hetiḥ kimīdinaḥ | [AVŚ, 2, 24 4.1]
yasya stha tam atta yo vo prāhait tam atta svā māṃsāny atta | [AVŚ, 2, 24 4.2]
jūrṇi punar vo yantu yātavaḥ punar hetiḥ kimīdinaḥ | [AVŚ, 2, 24 5.1]
yasya stha tam atta yo vo prāhait tam atta svā māṃsāny atta | [AVŚ, 2, 24 5.2]
upabde punar vo yantu yātavaḥ punar hetiḥ kimīdinaḥ | [AVŚ, 2, 24 6.1]
yasya stha tam atta yo vo prāhait tam atta svā māṃsāny atta | [AVŚ, 2, 24 6.2]
arjuni punar vo yantu yātavaḥ punar hetiḥ kimīdinaḥ | [AVŚ, 2, 24 7.1]
yasya stha tam atta yo vo prāhait tam atta svā māṃsāny atta | [AVŚ, 2, 24 7.2]
bharūji punar vo yantu yātavaḥ punar hetiḥ kimīdinaḥ | [AVŚ, 2, 24 8.1]
yasya stha tam atta yo vo prāhait tam atta svā māṃsāny atta | [AVŚ, 2, 24 8.2]
{AVŚ, 2, 25}
śaṃ no devī pṛśniparṇy aśaṃ nirṛtyā akaḥ | [AVŚ, 2, 25 1.1]
ugrā hi kaṇvajambhanī tām abhakṣi sahasvatīm | [AVŚ, 2, 25 1.2]
sahamāneyaṃ prathamā pṛśniparṇy ajāyata | [AVŚ, 2, 25 2.1]
tayāhaṃ durṇāmnāṃ śiro vṛścāmi śakuner iva | [AVŚ, 2, 25 2.2]
arāyam asṛkpāvānaṃ yaś ca sphātiṃ jihīrṣati | [AVŚ, 2, 25 3.1]
garbhādaṃ kaṇvaṃ nāśaya pṛśniparṇi sahasva ca | [AVŚ, 2, 25 3.2]
girim enāṁ ā veśaya kaṇvān jīvitayopanān | [AVŚ, 2, 25 4.1]
tāṃs tvaṃ devi pṛśniparṇy agnir ivānudahann ihi | [AVŚ, 2, 25 4.2]
parāca enān pra ṇuda kaṇvān jīvitayopanān | [AVŚ, 2, 25 5.1]
tamāṃsi yatra gacchanti tat kravyādo ajīgamam | [AVŚ, 2, 25 5.2]
{AVŚ, 2, 26}
ā iha yantu paśavaḥ ye pareyuḥ vāyuḥ yeṣām sahacāram jujoṣa tvaṣṭā yeṣām rūpadheyāni veda | [AVŚ, 2, 26 619769_1]
asmin tān goṣṭhe savitā ni yacchatu | [AVŚ, 2, 26 619770_1]
imam goṣṭham paśavaḥ sam sravantu | [AVŚ, 2, 26 619771_1]
bṛhaspatiḥ ā nayatu prajānan | [AVŚ, 2, 26 619771_2]
sinīvālī nayatu ā agram eṣām | [AVŚ, 2, 26 619772_1]
ājagmuṣaḥ anumate ni yaccha | [AVŚ, 2, 26 619772_2]
sam sam sravantu paśavaḥ sam aśvāḥ sam u pūruṣāḥ sam dhānyasya yā sphātiḥ | [AVŚ, 2, 26 619773_1]
saṃsrāvyeṇa haviṣā juhomi | [AVŚ, 2, 26 619774_1]
sam siñcāmi gavām kṣīram sam ājyena balam rasam | [AVŚ, 2, 26 619775_1]
saṃsiktāḥ asmākam vīrāḥ | [AVŚ, 2, 26 619776_1]
dhruvāḥ gāvaḥ mayi gopatau | [AVŚ, 2, 26 619776_2]
ā harāmi gavām kṣīram | [AVŚ, 2, 26 619777_1]
āhārṣam dhānyam rasam | [AVŚ, 2, 26 619777_2]
āhṛtāḥ asmākam vīrau ā patnīḥ idam astakam | [AVŚ, 2, 26 619778_1]
{AVŚ, 2, 27}
na id śatruḥ prāśam jayāti | [AVŚ, 2, 27 619779_1]
sahamānā abhibhūḥ asi | [AVŚ, 2, 27 619779_2]
prāśam pratiprāśaḥ jahi | [AVŚ, 2, 27 619780_1]
arasān kṛṇu oṣadhe | [AVŚ, 2, 27 619780_2]
suparṇaḥ tvā anu avindat | [AVŚ, 2, 27 619781_1]
sūkaraḥ tvā akhanat nasā | [AVŚ, 2, 27 619781_2]
prāśam pratiprāśaḥ jahi | [AVŚ, 2, 27 619782_1]
arasān kṛṇu oṣadhe | [AVŚ, 2, 27 619782_2]
indraḥ ha cakre tvā bāhau asurebhyaḥ starītave | [AVŚ, 2, 27 619783_1]
prāśam pratiprāśaḥ jahi | [AVŚ, 2, 27 619784_1]
arasān kṛṇu oṣadhe | [AVŚ, 2, 27 619784_2]
pāṭām indraḥ vi āśnāt asurebhyaḥ starītave | [AVŚ, 2, 27 619785_1]
prāśam pratiprāśaḥ jahi | [AVŚ, 2, 27 619786_1]
arasān kṛṇu oṣadhe | [AVŚ, 2, 27 619786_2]
tayā aham śatrūn sākṣe indraḥ sālāvṛkāṁ iva | [AVŚ, 2, 27 619787_1]
prāśam pratiprāśaḥ jahi | [AVŚ, 2, 27 619788_1]
arasān kṛṇu oṣadhe | [AVŚ, 2, 27 619788_2]
rudra jalāṣa bheṣaja nīla śikhaṇḍa karma kṛt prāśam pratiprāśaḥ jahi | [AVŚ, 2, 27 619790_1]
arasān kṛṇu oṣadhe | [AVŚ, 2, 27 619790_2]
tasya prāśam tvam jahi yaḥ naḥ indra abhidāsati | [AVŚ, 2, 27 619791_1]
adhi naḥ brūhi śaktibhiḥ | [AVŚ, 2, 27 619792_1]
prāśi mām uttaram kṛdhi | [AVŚ, 2, 27 619792_2]
{AVŚ, 2, 28}
tubhyam eva jariman vardhatām ayam memam anye mṛtyavo hiṃsiṣuḥ śataṃ ye | [AVŚ, 2, 28 1.1]
māteva putraṃ pramanā upasthe mitra enaṃ mitriyāt pātv aṃhasaḥ | [AVŚ, 2, 28 1.2]
mitra enaṃ varuṇo vā riśādā jarāmṛtyuṃ kṛṇutāṃ saṃvidānau | [AVŚ, 2, 28 2.1]
tad agnir hotā vayunāni vidvān viśvā devānāṃ janimā vivakti | [AVŚ, 2, 28 2.2]
tvam īśiṣe paśūnām pārthivānāṃ ye jātā uta vā ye janitrāḥ | [AVŚ, 2, 28 3.1]
memaṃ prāṇo hāsīn mo apāno memaṃ mitrā vadhiṣur mo amitrāḥ | [AVŚ, 2, 28 3.2]
dyauṣ ṭvā pitā pṛthivī mātā jarāmṛtyuṃ kṛṇutāṃ saṃvidāne | [AVŚ, 2, 28 4.1]
yathā jīvā aditer upasthe prāṇāpānābhyāṃ gupitaḥ śataṃ himāḥ | [AVŚ, 2, 28 4.2]
imam agne āyuṣe varcase naya priyaṃ reto varuṇa mitra rājan | [AVŚ, 2, 28 5.1]
mātevāsmā adite śarma yaccha viśve devā jaradaṣṭir yathāsat | [AVŚ, 2, 28 5.2]
{AVŚ, 2, 29}
pārthivasya rase devā bhagasya tanvo bale | [AVŚ, 2, 29 1.1]
āyuṣyam asmā agniḥ sūryo varca ā dhād bṛhaspatiḥ | [AVŚ, 2, 29 1.2]
āyur asmai dhehi jātavedaḥ prajāṃ tvaṣṭar adhinidhehi asmai | [AVŚ, 2, 29 2.1]
rāyas poṣaṃ savitar ā suvāsmai śataṃ jīvāti śaradas tavāyam | [AVŚ, 2, 29 2.2]
āśīr ṇa ūrjam uta sauprajāstvaṃ dakṣaṃ dhattaṃ draviṇaṃ sacetasau | [AVŚ, 2, 29 3.1]
jayam kṣetrāṇi sahasāyam indra kṛṇvāno anyān adharānt sapatnān | [AVŚ, 2, 29 3.2]
indreṇa datto varuṇena śiṣṭo marudbhir ugraḥ prahito no āgan | [AVŚ, 2, 29 4.1]
eṣa vāṃ dyāvāpṛthivī upasthe mā kṣudhan mā tṛṣat | [AVŚ, 2, 29 4.2]
ūrjam asmā ūrjasvatī dhattaṃ payo asmai payasvatī dhattam | [AVŚ, 2, 29 5.1]
ūrjam asmai dyāvāpṛthivī adhātāṃ viśve devā maruta ūrjam āpaḥ | [AVŚ, 2, 29 5.2]
śivābhiṣ ṭe hṛdayaṃ tarpayāmy anamīvo modiṣīṣṭhāḥ suvarcāḥ | [AVŚ, 2, 29 6.1]
savāsinau pibatāṃ mantham etam aśvino rūpaṃ paridhāya māyām | [AVŚ, 2, 29 6.2]
indra etāṃ sasṛje viddho agra ūrjāṃ svadhām ajarāṃ sā ta eṣā | [AVŚ, 2, 29 7.1]
tayā tvaṃ jīva śaradaḥ suvarcā mā ta ā susrod bhiṣajas te akran | [AVŚ, 2, 29 7.2]
{AVŚ, 2, 30}
yathā idam bhūmyāḥ adhi tṛṇam vātaḥ mathāyati eva mathnāmi te manaḥ yathā mām kāminī asaḥ yathā mat na apagā asaḥ | [AVŚ, 2, 30 619818_1]
sam ca id nayāthaḥ aśvinā kāminā sam ca vakṣathaḥ | [AVŚ, 2, 30 619819_1]
sam vām bhagāsaḥ agmata sam cittāni sam vratā | [AVŚ, 2, 30 619820_1]
yat suparṇāḥ vivakṣavaḥ anamīvāḥ vivakṣavaḥ tatra me gacchatāt havam śalyaḥ iva kulmalam yathā | [AVŚ, 2, 30 619822_1]
yat antaram tat bāhyam | [AVŚ, 2, 30 619823_1]
yat bāhyam tat antaram | [AVŚ, 2, 30 619823_2]
kanyānām viśva rūpāṇām manaḥ gṛbhāya oṣadhe | [AVŚ, 2, 30 619824_1]
ā iyam agan pati kāmā | [AVŚ, 2, 30 619825_1]
jani kāmaḥ aham āgamam | [AVŚ, 2, 30 619825_2]
aśvaḥ kanikradat yathā bhagena aham saha āgamam | [AVŚ, 2, 30 619826_1]
{AVŚ, 2, 31}
indrasya yā mahī dṛṣat krimer viśvasya tarhaṇī | [AVŚ, 2, 31 1.1]
tayā pinaṣmi saṃ krimīn dṛṣadā khalvāṁ iva | [AVŚ, 2, 31 1.2]
dṛṣṭam adṛṣṭam atṛham atho kurūrum atṛham | [AVŚ, 2, 31 2.1]
algaṇḍūnt sarvān śalunān krimīn vacasā jambhayāmasi | [AVŚ, 2, 31 2.2]
algaṇḍūn hanmi mahatā vadhena dūnā adūnā arasā abhūvan | [AVŚ, 2, 31 3.1]
śiṣṭān aśiṣṭān ni tirāmi vācā yathā krimīṇāṃ nakir ucchiṣātai | [AVŚ, 2, 31 3.2]
anvāntryaṃ śīrṣaṇyam atho pārṣṭeyaṃ krimīn | [AVŚ, 2, 31 4.1]
avaskavaṃ vyadhvaraṃ krimīn vacasā jambhayāmasi | [AVŚ, 2, 31 4.2]
ye krimayaḥ parvateṣu vaneṣv oṣadhīṣu paśuṣv apsv antaḥ | [AVŚ, 2, 31 5.1]
ye asmākaṃ tanvam āviviśuḥ sarvaṃ taddhanmi janima krimīṇām | [AVŚ, 2, 31 5.2]
{AVŚ, 2, 32}
udyann ādityaḥ krimīn hantu nimrocan hantu raśmibhiḥ | [AVŚ, 2, 32 1.1]
ye antaḥ krimayo gavi | [AVŚ, 2, 32 1.2]
viśvarūpaṃ caturakṣaṃ krimiṃ sāraṅgam arjunam | [AVŚ, 2, 32 2.1]
śṛṇāmy asya pṛṣṭīr api vṛścāmi yacchiraḥ | [AVŚ, 2, 32 2.2]
atrivad vaḥ krimayo hanmi kaṇvavaj jamadagnivat | [AVŚ, 2, 32 3.1]
agastyasya brahmaṇā saṃ pinaṣmy ahaṃ krimīn | [AVŚ, 2, 32 3.2]
hato rājā krimīṇām utaiṣāṃ sthapatir hataḥ | [AVŚ, 2, 32 4.1]
hato hatamātā krimir hatabhrātā hatasvasā | [AVŚ, 2, 32 4.2]
hatāso asya veśaso hatāsaḥ pariveśasaḥ | [AVŚ, 2, 32 5.1]
atho ye kṣullakā iva sarve te krimayo hatāḥ | [AVŚ, 2, 32 5.2]
pra te śṛṇāmi śṛṅge yābhyāṃ vitudāyasi | [AVŚ, 2, 32 6.1]
bhinādmi te kuṣumbhaṃ yas te viṣadhānaḥ | [AVŚ, 2, 32 6.2]
{AVŚ, 2, 33}
akṣībhyāṃ te nāsikābhyāṃ karṇābhyāṃ chubukād adhi | [AVŚ, 2, 33 1.1]
yakṣmaṃ śīrṣaṇyaṃ mastiṣkāj jihvāyā vi vṛhāmi te | [AVŚ, 2, 33 1.2]
grīvābhyas ta uṣṇihābhyaḥ kīkasābhyo anūkyāt | [AVŚ, 2, 33 2.1]
yakṣmaṃ doṣaṇyam aṃsābhyāṃ bāhubhyāṃ vi vṛhāmi te | [AVŚ, 2, 33 2.2]
hṛdayāt te pari klomno halīkṣṇāt pārśvābhyām | [AVŚ, 2, 33 3.1]
yakṣmaṃ matasnābhyāṃ plīhno yaknas te vi vṛhāmasi | [AVŚ, 2, 33 3.2]
āntrebhyas te gudābhyo vaniṣṭhor udarād adhi | [AVŚ, 2, 33 4.1]
yakṣmaṃ kukṣibhyām plāśer nābhyā vi vṛhāmi te | [AVŚ, 2, 33 4.2]
ūrubhyāṃ te aṣṭhīvadbhyāṃ pārṣṇibhyāṃ prapadābhyām | [AVŚ, 2, 33 5.1]
yakṣmaṃ bhasadyaṃ śroṇibhyāṃ bhāsadaṃ bhaṃsaso vi vṛhāmi te | [AVŚ, 2, 33 5.2]
asthibhyas te majjabhyaḥ snāvabhyo dhamanibhyaḥ | [AVŚ, 2, 33 6.1]
yakṣmam pāṇibhyām aṅgulibhyo nakhebhyo vi vṛhāmi te | [AVŚ, 2, 33 6.2]
aṅge aṅge lomni lomni yas te parvaṇi parvaṇi | [AVŚ, 2, 33 7.1]
yakṣmaṃ tvacasyaṃ te vayaṃ kaśyapasya vībarheṇa viṣvañcaṃ vi vṛhāmasi | [AVŚ, 2, 33 7.2]
{AVŚ, 2, 34}
ya īśe paśupatiḥ paśūnām catuṣpadām uta yo dvipadām | [AVŚ, 2, 34 1.1]
niṣkrītaḥ sa yajñiyaṃ bhāgam etu rāyas poṣā yajamānaṃ sacantām | [AVŚ, 2, 34 1.2]
pramuñcanto bhuvanasya reto gātuṃ dhatta yajamānāya devāḥ | [AVŚ, 2, 34 2.1]
upākṛtaṃ śaśamānaṃ yad asthāt priyam devānām apy etu pāthaḥ | [AVŚ, 2, 34 2.2]
ye badhyamānam anu dīdhyānā anvaikṣanta manasā cakṣuṣā ca | [AVŚ, 2, 34 3.1]
agniṣ ṭān agre pra mumoktu devo viśvakarmā prajayā saṃrarāṇaḥ | [AVŚ, 2, 34 3.2]
ye grāmyāḥ paśavo viśvarūpā virūpāḥ santo bahudhaikarūpāḥ | [AVŚ, 2, 34 4.1]
vāyuṣ ṭān agre pra mumoktu devaḥ prajāpatiḥ prajayā saṃrarāṇaḥ | [AVŚ, 2, 34 4.2]
prajānantaḥ prati gṛhṇantu pūrve prāṇam aṅgebhyaḥ pary ācarantam | [AVŚ, 2, 34 5.1]
divaṃ gacha prati tiṣṭhā śarīraiḥ svargaṃ yāhi pathibhir devayānaiḥ | [AVŚ, 2, 34 5.2]
{AVŚ, 2, 35}
ye bhakṣayanto na vasūny ānṛdhur yān agnayo anvatapyanta dhiṣṇyāḥ | [AVŚ, 2, 35 1.1]
yā teṣām avayā duriṣṭiḥ sviṣṭiṃ nas tāṃ kṛṇavad viśvakarmā | [AVŚ, 2, 35 1.2]
yajñapatim ṛṣayaḥ enasāhur nirbhaktaṃ prajā anutapyamānam | [AVŚ, 2, 35 2.1]
mathavyānt stokān apa yān rarādha saṃ naṣ ṭebhiḥ sṛjatu viśvakarmā | [AVŚ, 2, 35 2.2]
adānyānt somapān manyamāno yajñasya vidvānt samaye na dhīraḥ | [AVŚ, 2, 35 3.1]
yad enaś cakṛvān baddha eṣa taṃ viśvakarman pra muñcā svastaye | [AVŚ, 2, 35 3.2]
ghorā ṛṣayo namo astv ebhyaś cakṣur yad eṣāṃ manasaś ca satyam | [AVŚ, 2, 35 4.1]
bṛhaspataye mahiṣa dyuman namo viśvakarman namas te pāhy asmān | [AVŚ, 2, 35 4.2]
yajñasya cakṣuḥ prabhṛtir mukhaṃ ca vācā śrotreṇa manasā juhomi | [AVŚ, 2, 35 5.1]
imaṃ yajñaṃ vitataṃ viśvakarmaṇā devā yantu sumanasyamānāḥ | [AVŚ, 2, 35 5.2]
{AVŚ, 2, 36}
ā no agne sumatiṃ saṃbhalo gamed imāṃ kumārīṃ saha no bhagena | [AVŚ, 2, 36 1.1]
juṣṭā vareṣu samaneṣu valgur oṣaṃ patyā saubhagam astu asyai | [AVŚ, 2, 36 1.2]
somajuṣṭaṃ brahmajuṣṭam aryamnā saṃbhṛtaṃ bhagam | [AVŚ, 2, 36 2.1]
dhātur devasya satyena kṛṇomi pativedanam | [AVŚ, 2, 36 2.2]
iyam agne nārī patim videṣṭa somo hi rājā subhagāṃ kṛṇoti | [AVŚ, 2, 36 3.1]
suvānā putrān mahiṣī bhavāti gatvā patiṃ subhagā vi rājatu | [AVŚ, 2, 36 3.2]
yathākharo maghavaṃś cārur eṣa priyo mṛgāṇāṃ suṣadā babhūva | [AVŚ, 2, 36 4.1]
evā bhagasya juṣṭeyam astu nārī saṃpriyā patyāvirādhayantī | [AVŚ, 2, 36 4.2]
bhagasya nāvam ā roha pūrṇām anupadasvatīm | [AVŚ, 2, 36 5.1]
tayopapratāraya yo varaḥ pratikāmyaḥ | [AVŚ, 2, 36 5.2]
ā krandaya dhanapate varam āmanasaṃ kṛṇu | [AVŚ, 2, 36 6.1]
sarvaṃ pradakṣiṇaṃ kṛṇu yo varaḥ pratikāmyaḥ | [AVŚ, 2, 36 6.2]
idaṃ hiraṇyaṃ gulgulv ayam aukṣo atho bhagaḥ | [AVŚ, 2, 36 7.1]
ete patibhyas tvām aduḥ pratikāmāya vettave | [AVŚ, 2, 36 7.2]
ā te nayatu savitā nayatu patir yaḥ pratikāmyaḥ | [AVŚ, 2, 36 8.1]
{AVŚ, 3, 1}
agniḥ naḥ śatrūn prati etu vidvān pratidahan abhiśastim arātim | [AVŚ, 3, 1 619898_1]
sa senām mohayatu pareṣām | [AVŚ, 3, 1 619899_1]
nirhastān ca kṛṇavat jātavedāḥ | [AVŚ, 3, 1 619899_2]
yūyam ugrāḥ marutaḥ īdṛśe stha | [AVŚ, 3, 1 619900_1]
abhi preta mṛṇata sahadhvam | [AVŚ, 3, 1 619900_2]
amīmṛṇan vasavaḥ | [AVŚ, 3, 1 619901_1]
nāthitāḥ ime | [AVŚ, 3, 1 619901_2]
agniḥ hi eṣām dūtaḥ pratyetu vidvān | [AVŚ, 3, 1 619901_3]
amitra senām maghavan asmān śatrūyatīm abhi yuvam tām indra vṛtrahan agniḥ ca dahatam prati | [AVŚ, 3, 1 619903_1]
prasūtaḥ indra pravatā haribhyām pra te vajraḥ pramṛṇan etu śatrūn | [AVŚ, 3, 1 619904_1]
jahi pratīcaḥ anūcaḥ parācaḥ | [AVŚ, 3, 1 619905_1]
viṣvak satyam kṛṇuhi cittam eṣām | [AVŚ, 3, 1 619905_2]
indra senām mohaya amitrāṇām | [AVŚ, 3, 1 619906_1]
agneḥ vātasya dhrājyā tān viṣūcaḥ vi nāśaya | [AVŚ, 3, 1 619907_1]
indraḥ senām mohayatu | [AVŚ, 3, 1 619908_1]
marutaḥ ghnantu ojasā | [AVŚ, 3, 1 619908_2]
cakṣūṃsi agniḥ ā dattām | [AVŚ, 3, 1 619909_1]
punar etu parājitā | [AVŚ, 3, 1 619909_2]
{AVŚ, 3, 2}
agnir no dūtaḥ pratyetu vidvān pratidahann abhiśastim arātim | [AVŚ, 3, 2 1.1]
sa cittāni mohayatu pareṣāṃ nirhastāṃś ca kṛṇavaj jātavedāḥ | [AVŚ, 3, 2 1.2]
ayam agnir amūmuhad yāni cittāni vo hṛdi | [AVŚ, 3, 2 2.1]
vi vo dhamatv okasaḥ pra vo dhamatu sarvataḥ | [AVŚ, 3, 2 2.2]
indra cittāni mohayann arvāṅ ākūtyā cara | [AVŚ, 3, 2 3.1]
agner vātasya dhrājyā tān viṣūco vi nāśaya | [AVŚ, 3, 2 3.2]
vy ākūtaya eṣām itātho cittāni muhyata | [AVŚ, 3, 2 4.1]
atha u yat adya eṣām hṛdi tat eṣām pari niḥ jahi | [AVŚ, 3, 2 619917_1]
amīṣām cittāni pratimohayantī gṛhāṇa aṅgāni | [AVŚ, 3, 2 619918_1]
apve parehi | [AVŚ, 3, 2 619918_2]
abhi prehi | [AVŚ, 3, 2 619919_1]
niḥ daha hṛtsu śokaiḥ | [AVŚ, 3, 2 619919_2]
asau yā senā marutaḥ pareṣām asmān aity abhy ojasā spardhamānā | [AVŚ, 3, 2 6.1]
tām vidhyata tamasāpavratena yathaiṣām anyo anyaṃ na jānāt | [AVŚ, 3, 2 6.2]
{AVŚ, 3, 3}
acikradat svapā iha bhuvad agne vy acasva rodasī urūcī | [AVŚ, 3, 3 1.1]
yuñjantu tvā maruto viśvavedasa āmuṃ naya namasā rātahavyam | [AVŚ, 3, 3 1.2]
dūre cit santam aruṣāsa indram ā cyāvayantu sakhyāya vipram | [AVŚ, 3, 3 2.1]
yad gāyatrīṃ bṛhatīm arkam asmai sautrāmaṇyā dadhṛṣanta devāḥ | [AVŚ, 3, 3 2.2]
adbhyas tvā rājā varuṇo hvayatu somas tvā hvayatu parvatebhyaḥ | [AVŚ, 3, 3 3.1]
indras tvā hvayatu viḍbhya ābhyaḥ śyeno bhūtvā viśa ā patemāḥ | [AVŚ, 3, 3 3.2]
śyeno havyaṃ nayatv ā parasmād anyakṣetre aparuddhaṃ carantam | [AVŚ, 3, 3 4.1]
aśvinā panthāṃ kṛṇutāṃ sugaṃ ta imaṃ sajātā abhisaṃviśadhvam | [AVŚ, 3, 3 4.2]
hvayantu tvā pratijanāḥ prati mitrā avṛṣata | [AVŚ, 3, 3 5.1]
indrāgnī viśve devās te viśi kṣemam adīdharan | [AVŚ, 3, 3 5.2]
yas te havaṃ vivadat sajāto yaś ca niṣṭyaḥ | [AVŚ, 3, 3 6.1]
apāñcam indra taṃ kṛtvāthemam ihāva gamaya | [AVŚ, 3, 3 6.2]
{AVŚ, 3, 4}
ā tvā gan rāṣṭram | [AVŚ, 3, 4 619934_1]
saha varcasā ud ihi prāṅ | [AVŚ, 3, 4 619934_2]
viśām patiḥ eka rāj tvam vi rāja | [AVŚ, 3, 4 619934_3]
sarvāḥ tvā rājan pradiśaḥ hvayantu | [AVŚ, 3, 4 619935_1]
upasadyaḥ namasyaḥ bhava iha | [AVŚ, 3, 4 619935_2]
tvām viśaḥ vṛṇatām rājyāya tvām imāḥ pradiśaḥ pañca devīḥ | [AVŚ, 3, 4 619936_1]
varṣman rāṣṭrasya kakudi śrayasva | [AVŚ, 3, 4 619937_1]
tatas naḥ ugraḥ vi bhaja vasūni | [AVŚ, 3, 4 619937_2]
accha tvā yantu havinaḥ sajātāḥ | [AVŚ, 3, 4 619938_1]
agniḥ dūtaḥ ajiraḥ sam carātai | [AVŚ, 3, 4 619938_2]
jāyāḥ putrāḥ sumanasaḥ bhavantu | [AVŚ, 3, 4 619939_1]
bahum balim prati paśyāsai ugraḥ | [AVŚ, 3, 4 619939_2]
aśvinā tvā agre mitrāvaruṇā ubhā viśve devāḥ marutaḥ tvā hvayantu | [AVŚ, 3, 4 619940_1]
adhā mano vasudeyāya kṛṇuṣva tato na ugro vi bhajā vasūni | [AVŚ, 3, 4 4.2]
ā pra drava paramasyāḥ parāvataḥ śive te dyāvāpṛthivī ubhe stām | [AVŚ, 3, 4 5.1]
tad ayaṃ rājā varuṇas tathāha sa tvāyam ahvat sa upedam ehi | [AVŚ, 3, 4 5.2]
indrendra manuṣyāḥ parehi saṃ hy ajñāsthā varuṇaiḥ saṃvidānaḥ | [AVŚ, 3, 4 6.1]
sa tvāyam ahvat sve sadhasthe sa devān yakṣat sa u kalpayad viśaḥ | [AVŚ, 3, 4 6.2]
pathyā revatīr bahudhā virūpāḥ sarvāḥ saṃgatya varīyas te akran | [AVŚ, 3, 4 7.1]
tās tvā sarvāḥ saṃvidānā hvayantu daśamīm ugraḥ sumanā vaśeha | [AVŚ, 3, 4 7.2]
{AVŚ, 3, 5}
ā ayam agan parṇa maṇiḥ balī balena pramṛṇan sapatnān | [AVŚ, 3, 5 619948_1]
ojaḥ devānām payaḥ oṣadhīnām varcasā mā jinvantu | [AVŚ, 3, 5 619949_1]
mayi kṣatram parṇa maṇe mayi dhārayatāt rayim | [AVŚ, 3, 5 619950_1]
aham rāṣṭrasya abhīvarge nijaḥ bhūyāsam uttamaḥ | [AVŚ, 3, 5 619951_1]
yam nidadhuḥ vanaspatau guhyam devāḥ priyam maṇim tam asmabhyam saha āyuṣā devāḥ dadatu bhartave | [AVŚ, 3, 5 619953_1]
somasya parṇaḥ sahaḥ ugram āgan indreṇa dattaḥ varuṇena śiṣṭaḥ | [AVŚ, 3, 5 619954_1]
tam bhriyāsām bahu rocamānaḥ dīrgha āyu tvāya śata śāradāya | [AVŚ, 3, 5 619955_1]
ā mā ārukṣat parṇa maṇiḥ mahyai ariṣṭatātaye yathā aham uttaraḥ asāni aryamṇaḥ uta saṃvidaḥ | [AVŚ, 3, 5 619956_1]
ye dhīvānaḥ rathakārāḥ karmārāḥ ye manīṣiṇaḥ upastīn parṇa mahyam tvam sarvān kṛṇu abhitas janān | [AVŚ, 3, 5 619959_1]
ye rājānaḥ rāja kṛtaḥ sūtāḥ grāmaṇyaḥ ca ye upastīn parṇa mahyam tvam sarvān kṛṇu abhitas janān | [AVŚ, 3, 5 619961_1]
parṇaḥ asi tanūpānaḥ sa yoniḥ vīraḥ vīreṇa mayā | [AVŚ, 3, 5 619962_1]
saṃvatsarasya tejasā tena badhnāmi tvā maṇe | [AVŚ, 3, 5 619963_1]
{AVŚ, 3, 6}
pumān puṃsaḥ parijāto 'śvatthaḥ khadirād adhi | [AVŚ, 3, 6 1.1]
sa hantu śatrūn māmakān yān ahaṃ dveṣmi ye ca mām | [AVŚ, 3, 6 1.2]
tān aśvattha niḥ śṛṇīhi śatrūn vaibādhadodhataḥ | [AVŚ, 3, 6 2.1]
indreṇa vṛtraghnā medī mitreṇa varuṇena ca | [AVŚ, 3, 6 2.2]
yathāśvattha nirabhano 'ntar mahaty arṇave | [AVŚ, 3, 6 3.1]
evā tānt sarvān nir bhaṅgdhi yān ahaṃ dveṣmi ye ca mām | [AVŚ, 3, 6 3.2]
yaḥ sahamānaś carasi sāsahāna iva ṛṣabhaḥ | [AVŚ, 3, 6 4.1]
tenāśvattha tvayā vayaṃ sapatnānt sahiṣīmahi | [AVŚ, 3, 6 4.2]
sinātv enān nirṛtir mṛtyoḥ pāśair amokyaiḥ | [AVŚ, 3, 6 5.1]
aśvattha śatrūn māmakān yān ahaṃ dveṣmi ye ca mām | [AVŚ, 3, 6 5.2]
yathāśvattha vānaspatyān ārohan kṛṇuṣe 'dharān | [AVŚ, 3, 6 6.1]
evā me śatror mūrdhānaṃ viṣvag bhinddhi sahasva ca | [AVŚ, 3, 6 6.2]
te 'dharāñcaḥ pra plavantāṃ chinnā naur iva bandhanāt | [AVŚ, 3, 6 7.1]
na vaibādhapraṇuttānāṃ punar asti nivartanam | [AVŚ, 3, 6 7.2]
praiṇān nude manasā pra cittenota brahmaṇā | [AVŚ, 3, 6 8.1]
praiṇān vṛkṣasya śākhayāśvatthasya nudāmahe | [AVŚ, 3, 6 8.2]
{AVŚ, 3, 7}
hariṇasya raghuṣyado 'dhi śīrṣaṇi bheṣajam | [AVŚ, 3, 7 1.1]
sa kṣetriyaṃ viṣāṇayā viṣūcīnam anīnaśat | [AVŚ, 3, 7 1.2]
anu tvā hariṇo vṛṣā padbhiś caturbhir akramīt | [AVŚ, 3, 7 2.1]
viṣāṇe vi ṣya guṣpitaṃ yad asya kṣetriyaṃ hṛdi | [AVŚ, 3, 7 2.2]
ado yad avarocate catuṣpakṣam iva chadiḥ | [AVŚ, 3, 7 3.1]
tenā te sarvaṃ kṣetriyam aṅgebhyo nāśayāmasi | [AVŚ, 3, 7 3.2]
amū ye divi subhage vicṛtau nāma tārake | [AVŚ, 3, 7 4.1]
vi kṣetriyasya muñcatām adhamaṃ pāśam uttamam | [AVŚ, 3, 7 4.2]
āpa id vā u bheṣajīr āpo amīvacātanīḥ | [AVŚ, 3, 7 5.1]
āpo viśvasya bheṣajīs tās tvā muñcantu kṣetriyāt | [AVŚ, 3, 7 5.2]
yad āsuteḥ kriyamānāyāḥ kṣetriyaṃ tvā vyānaśe | [AVŚ, 3, 7 6.1]
vedāhaṃ tasya bheṣajaṃ kṣetriyaṃ nāśayāmi tvat | [AVŚ, 3, 7 6.2]
apavāse nakṣatrāṇām apavāsa uṣasām uta | [AVŚ, 3, 7 7.1]
apāsmat sarvaṃ durbhūtam apa kṣetriyam ucchatu | [AVŚ, 3, 7 7.2]
{AVŚ, 3, 8}
ā yātu mitraḥ ṛtubhiḥ kalpamānaḥ saṃveśayan pṛthivīm usriyābhiḥ | [AVŚ, 3, 8 619994_1]
athā asmabhyam varuṇaḥ vāyuḥ agniḥ bṛhat rāṣṭram saṃveśyam dadhātu | [AVŚ, 3, 8 619995_1]
dhātā rātiḥ savitā idam juṣantām | [AVŚ, 3, 8 619996_1]
indraḥ tvaṣṭā prati haryantu me vacaḥ | [AVŚ, 3, 8 619996_2]
huve devīm aditim śūra putrām sajātānām madhyameṣṭhāḥ yathā asāni | [AVŚ, 3, 8 619997_1]
huve somam savitāram namobhiḥ viśvān ādityāṁ aham uttara tve | [AVŚ, 3, 8 619998_1]
ayam agniḥ dīdāyat dīrgham eva sajātaiḥ iddhaḥ a pratibruvadbhiḥ | [AVŚ, 3, 8 619999_1]
iha id asātha | [AVŚ, 3, 8 620000_1]
na paras gamātha | [AVŚ, 3, 8 620000_2]
iryaḥ gopāḥ puṣṭa patiḥ vaḥ ājat | [AVŚ, 3, 8 620000_3]
asmai kāmāya upa kāminīḥ | [AVŚ, 3, 8 620001_1]
viśve vaḥ devāḥ upasaṃyantu | [AVŚ, 3, 8 620001_2]
sam vaḥ manāṃsi sam vratā sam ākūtīḥ namāmasi | [AVŚ, 3, 8 620002_1]
amī ye vivratāḥ sthana tān vaḥ sam namayāmasi | [AVŚ, 3, 8 620003_1]
aham gṛbhṇāmi manasā manāṃsi | [AVŚ, 3, 8 620004_1]
mama cittam anu cittebhiḥ eta | [AVŚ, 3, 8 620004_2]
mama vaśeṣu hṛdayāni vaḥ kṛṇomi | [AVŚ, 3, 8 620005_1]
mama yātam anuvartmānaḥ eta | [AVŚ, 3, 8 620005_2]
{AVŚ, 3, 9}
karśaphasya viśaphasya dyauḥ pitā pṛthivī mātā | [AVŚ, 3, 9 1.1]
yathābhicakra devās tathāpa kṛṇutā punaḥ | [AVŚ, 3, 9 1.2]
aśreṣmāṇo adhārayan tathā tan manunā kṛtam | [AVŚ, 3, 9 2.1]
kṛṇomi vadhri viṣkandhaṃ muṣkābarho gavām iva | [AVŚ, 3, 9 2.2]
piśaṅge sūtre khṛgalaṃ tad ā badhnanti vedhasaḥ | [AVŚ, 3, 9 3.1]
śravasyuṃ śuṣmaṃ kābavaṃ vadhriṃ kṛṇvantu bandhuraḥ | [AVŚ, 3, 9 3.2]
yenā śravasyavaś caratha devā ivāsuramāyayā | [AVŚ, 3, 9 4.1]
śunāṃ kapir iva dūṣaṇo bandhurā kābavasya ca | [AVŚ, 3, 9 4.2]
duṣṭyai hi tvā bhatsyāmi dūṣayiṣyāmi kābavam | [AVŚ, 3, 9 5.1]
ud āśavo rathā iva śapathebhiḥ sariṣyatha | [AVŚ, 3, 9 5.2]
eka śatam viṣkandhāni viṣṭhitā pṛthivīm anu | [AVŚ, 3, 9 620016_1]
teṣām tvām agre ud jaharuḥ maṇim viṣkandha dūṣaṇam | [AVŚ, 3, 9 620017_1]
{AVŚ, 3, 10}
prathamā ha vy uvāsa sā dhenur abhavad yame | [AVŚ, 3, 10 1.1]
sā naḥ payasvatī duhām uttarāmuttarām samām | [AVŚ, 3, 10 1.2]
yāṃ devāḥ pratinandanti rātrim dhenum upāyatīm | [AVŚ, 3, 10 2.1]
saṃvatsarasya yā patnī sā no astu sumaṅgalī | [AVŚ, 3, 10 2.2]
saṃvatsarasya pratimāṃ yāṃ tvā rātry upāsmahe | [AVŚ, 3, 10 3.1]
sā na āyuṣmatīṃ prajāṃ rāyas poṣeṇa saṃ sṛja | [AVŚ, 3, 10 3.2]
iyam eva sā yā prathamā vyaucchad āsv itarāsu carati praviṣṭā | [AVŚ, 3, 10 4.1]
mahānto asyāṃ mahimāno antar vadhūr jigāya navagaj janitrī | [AVŚ, 3, 10 4.2]
vānaspatyā grāvāṇo ghoṣam akrata haviṣ kṛṇvantaḥ parivatsarīṇam | [AVŚ, 3, 10 5.1]
ekāṣṭake suprajasaḥ suvīrā vayaṃ syāma patayo rayīṇām | [AVŚ, 3, 10 5.2]
iḍāyās padaṃ ghṛtavat sarīsṛpaṃ jātavedaḥ prati havyā gṛbhāya | [AVŚ, 3, 10 6.1]
ye grāmyāḥ paśavo viśvarūpās teṣāṃ saptānāṃ mayi rantir astu | [AVŚ, 3, 10 6.2]
ā mā puṣṭe ca poṣe ca rātri devānāṃ sumatau syāma | [AVŚ, 3, 10 7.1]
pūrṇā darve parā pata supūrṇā punar ā pata | [AVŚ, 3, 10 7.2]
sarvān yajñānt saṃbhuñjatīṣam ūrjaṃ na ā bhara | [AVŚ, 3, 10 7.3]
āyam agant saṃvatsaraḥ patir ekāṣṭake tava | [AVŚ, 3, 10 8.1]
sā na āyuṣmatīṃ prajāṃ rāyas poṣeṇa saṃ sṛja | [AVŚ, 3, 10 8.2]
ṛtūn yaja ṛtupatīn ārtavān uta hāyanān | [AVŚ, 3, 10 9.1]
samāḥ saṃvatsarān māsān bhūtasya pataye yaje | [AVŚ, 3, 10 9.2]
ṛtubhyaṣ ṭvārtavebhyo mādbhyaḥ saṃvatsarebhyaḥ | [AVŚ, 3, 10 10.1]
dhātre vidhātre samṛdhe bhūtasya pataye yaje | [AVŚ, 3, 10 10.2]
iḍayā juhvato vayaṃ devān ghṛtavatā yaje | [AVŚ, 3, 10 11.1]
gṛhān alubhyato vayaṃ saṃ viśemopa gomataḥ | [AVŚ, 3, 10 11.2]
ekāṣṭakā tapasā tapyamānā jajāna garbhaṃ mahimānam indram | [AVŚ, 3, 10 12.1]
tena devā vy asahanta śatrūn hantā dasyūnām abhavacchacīpatiḥ | [AVŚ, 3, 10 12.2]
indraputre somaputre duhitāsi prajāpateḥ | [AVŚ, 3, 10 13.1]
kāmān asmākam pūraya | [AVŚ, 3, 10 620044_1]
prati gṛhṇāhi naḥ haviḥ | [AVŚ, 3, 10 620044_2]
{AVŚ, 3, 11}
muñcāmi tvā haviṣā jīvanāya kam ajñātayakṣmād uta rājayakṣmāt | [AVŚ, 3, 11 1.1]
grāhir jagrāha yady etad enaṃ tasyā indrāgnī pra mumuktam enam | [AVŚ, 3, 11 1.2]
yadi kṣitāyur yadi vā pareto yadi mṛtyor antikaṃ eva | [AVŚ, 3, 11 2.1]
tam ā harāmi nirṛteḥ upasthāt | [AVŚ, 3, 11 620048_1]
aspārṣam enam śata śāradāya | [AVŚ, 3, 11 620048_2]
sahasrākṣeṇa śatavīryeṇa śatāyuṣā haviṣāhārṣam enam | [AVŚ, 3, 11 3.1]
indro yathainaṃ śarado nayāty ati viśvasya duritasya pāram | [AVŚ, 3, 11 3.2]
śataṃ jīva śarado vardhamānaḥ śataṃ hemantān chatam u vasantān | [AVŚ, 3, 11 4.1]
śataṃ te indro agniḥ savitā bṛhaspatiḥ śatāyuṣā haviṣāhārṣam enam | [AVŚ, 3, 11 4.2]
pra viśataṃ prāṇāpānāv anaḍvāhāv iva vrajam | [AVŚ, 3, 11 5.1]
vy anye yantu mṛtyavo yān āhur itarān chatam | [AVŚ, 3, 11 5.2]
ihaiva staṃ prāṇāpānau māpa gātam ito yuvam | [AVŚ, 3, 11 6.1]
śarīram asyāṅgāni jarase vahataṃ punaḥ | [AVŚ, 3, 11 6.2]
jarāyai tvā pari dadāmi jarāyai ni dhuvāmi tvā | [AVŚ, 3, 11 7.1]
jarā tvā bhadrā neṣṭa vy anye yantu mṛtyavo yān āhur itarān chatam | [AVŚ, 3, 11 7.2]
abhi tvā jarimāhita gām ukṣaṇam iva rajjvā | [AVŚ, 3, 11 8.1]
yas tvā mṛtyur abhyadhatta jāyamānaṃ supāśayā | [AVŚ, 3, 11 8.2]
taṃ te satyasya hastābhyām ud amuñcad bṛhaspatiḥ | [AVŚ, 3, 11 8.3]
{AVŚ, 3, 12}
iha eva dhruvām ni minomi śālām | [AVŚ, 3, 12 620062_1]
kṣeme tiṣṭhāti ghṛtam ukṣamāṇā | [AVŚ, 3, 12 620062_2]
tām tvā śāle sarva vīrāḥ su vīrāḥ ariṣṭa vīrāḥ upa sam carema | [AVŚ, 3, 12 620063_1]
iha eva dhruvā prati tiṣṭha śāle aśvāvatī gomatī sūnṛtāvatī | [AVŚ, 3, 12 620064_1]
ūrjasvatī ghṛtavatī payasvatī ud śrayasva mahate saubhagāya | [AVŚ, 3, 12 620065_1]
dharuṇī asi śāle bṛhat chandāḥ pūti dhānyā | [AVŚ, 3, 12 620066_1]
ā tvā vatsaḥ gamet ā kumāraḥ ā dhenavaḥ sāyam āspandamānāḥ | [AVŚ, 3, 12 620067_1]
imām śālām savitā vāyuḥ indraḥ bṛhaspatiḥ ni minotu prajānan | [AVŚ, 3, 12 620068_1]
ukṣantu udnā marutaḥ ghṛtena | [AVŚ, 3, 12 620069_1]
bhagaḥ naḥ rājā ni kṛṣim tanotu | [AVŚ, 3, 12 620069_2]
mānasya patni śaraṇā syonā devī devebhiḥ nimitā asi agre | [AVŚ, 3, 12 620070_1]
tṛṇam vasānā sumanāḥ asaḥ tvam | [AVŚ, 3, 12 620071_1]
athā asmabhyam saha vīram rayim dāḥ | [AVŚ, 3, 12 620071_2]
ṛtena sthūṇām adhi roha vaṃśogro virājann apa vṛṅkṣva śatrūn | [AVŚ, 3, 12 6.1]
mā te riṣann upasattāro gṛhāṇāṃ śāle śataṃ jīvema śaradaḥ sarvavīrāḥ | [AVŚ, 3, 12 6.2]
emāṃ kumāras taruṇa ā vatso jagatā saha | [AVŚ, 3, 12 7.1]
emām parisrutaḥ kumbha ā dadhnaḥ kalaśair aguḥ | [AVŚ, 3, 12 7.2]
pūrṇaṃ nāri pra bhara kumbham etaṃ ghṛtasya dhārām amṛtena saṃbhṛtām | [AVŚ, 3, 12 8.1]
imāṃ pātṝn amṛtena sam aṅgdhīṣṭāpūrtam abhi rakṣāty enām | [AVŚ, 3, 12 8.2]
imā āpaḥ pra bharāmy ayakṣmā yakṣmanāśanīḥ | [AVŚ, 3, 12 9.1]
gṛhān upa pra sīdāmy amṛtena sahāgninā | [AVŚ, 3, 12 9.2]
{AVŚ, 3, 13}
yad adaḥ saṃprayatīr ahāv anadatā hate | [AVŚ, 3, 13 1.1]
tasmād ā nadyo nāma stha tā vo nāmāni sindhavaḥ | [AVŚ, 3, 13 1.2]
yat preṣitā varuṇenācchībham samavalgata | [AVŚ, 3, 13 2.1]
tad āpnod indro vo yatīs tasmād āpo anu ṣṭhana | [AVŚ, 3, 13 2.2]
apakāmaṃ syandamānā avīvarata vo hi kam | [AVŚ, 3, 13 3.1]
indro vaḥ śaktibhir devīs tasmād vār nāma vo hitam | [AVŚ, 3, 13 3.2]
ekaḥ vo devo 'py atiṣṭhat syandamānā yathāvaśam | [AVŚ, 3, 13 4.1]
ud āniṣur mahīr iti tasmād udakam ucyate | [AVŚ, 3, 13 4.2]
āpo bhadrā ghṛtam id āpa āsann agnīṣomau bibhraty āpa it tāḥ | [AVŚ, 3, 13 5.1]
tīvro raso madhupṛcām araṃgama ā mā prāṇena saha varcasā gamet | [AVŚ, 3, 13 5.2]
ād it paśyāmy uta vā śṛṇomy ā mā ghoṣo gacchati vāṅ māsām | [AVŚ, 3, 13 6.1]
manye bhejāno amṛtasya tarhi hiraṇyavarṇā atṛpaṃ yadā vaḥ | [AVŚ, 3, 13 6.2]
idaṃ va āpo hṛdayam ayaṃ vatsa ṛtāvarīḥ | [AVŚ, 3, 13 7.1]
ihettham eta śakvarīr yatredaṃ veśayāmi vaḥ | [AVŚ, 3, 13 7.2]
{AVŚ, 3, 14}
saṃ vo goṣṭhena suṣadā saṃ rayyā saṃ subhūtyā | [AVŚ, 3, 14 1.1]
aharjātasya yan nāma tenā vaḥ saṃ sṛjāmasi | [AVŚ, 3, 14 1.2]
saṃ vaḥ sṛjatv aryamā saṃ pūṣā saṃ bṛhaspatiḥ | [AVŚ, 3, 14 2.1]
sam indro yo dhanaṃjayo mayi puṣyata yad vasu | [AVŚ, 3, 14 2.2]
saṃjagmānā abibhyuṣīr asmin goṣṭhe karīṣiṇīḥ | [AVŚ, 3, 14 3.1]
bibhratīḥ somyaṃ madhv anamīvā upetana | [AVŚ, 3, 14 3.2]
ihaiva gāva etaneho śakeva puṣyata | [AVŚ, 3, 14 4.1]
ihaivota pra jāyadhvaṃ mayi saṃjñānam astu vaḥ | [AVŚ, 3, 14 4.2]
śivo vo goṣṭho bhavatu śāriśākeva puṣyata | [AVŚ, 3, 14 5.1]
ihaivota pra jāyadhvaṃ mayā vaḥ saṃ sṛjāmasi | [AVŚ, 3, 14 5.2]
mayā gāvo gopatinā sacadhvam ayaṃ vo goṣṭha iha poṣayiṣṇuḥ | [AVŚ, 3, 14 6.1]
rāyas poṣeṇa bahulā bhavantīr jīvā jīvantīr upa vaḥ sadema | [AVŚ, 3, 14 6.2]
{AVŚ, 3, 15}
indram ahaṃ vaṇijaṃ codayāmi sa na aitu puraetā no astu | [AVŚ, 3, 15 1.1]
nudann arātiṃ paripanthinaṃ mṛgaṃ sa īśāno dhanadā astu mahyam | [AVŚ, 3, 15 1.2]
ye panthāno bahavo devayānā antarā dyāvāpṛthivī saṃcaranti | [AVŚ, 3, 15 2.1]
te mā juṣantāṃ payasā ghṛtena yathā krītvā dhanam āharāṇi | [AVŚ, 3, 15 2.2]
idhmenāgna icchamāno ghṛtena juhomi havyaṃ tarase balāya | [AVŚ, 3, 15 3.1]
yāvad īśe brahmaṇā vandamāna imāṃ dhiyaṃ śataseyāya devīm | [AVŚ, 3, 15 3.2]
imām agne śaraṇiṃ mīmṛṣo no yam adhvānam agāma dūram | [AVŚ, 3, 15 4.1]
śunaṃ no astu prapaṇo vikrayaś ca pratipaṇaḥ phalinaṃ mā kṛṇotu | [AVŚ, 3, 15 4.2]
idaṃ havyaṃ saṃvidānau juṣethāṃ śunaṃ no astu caritam utthitaṃ ca | [AVŚ, 3, 15 4.3]
yena dhanena prapaṇaṃ carāmi dhanena devā dhanam icchamānaḥ | [AVŚ, 3, 15 5.1]
tan me bhūyo bhavatu mā kanīyo 'gne sātaghno devān haviṣā ni ṣedha | [AVŚ, 3, 15 5.2]
yena dhanena prapaṇaṃ carāmi dhanena devā dhanam icchamānaḥ | [AVŚ, 3, 15 6.1]
tasmin ma indro rucim ā dadhātu prajāpatiḥ savitā somo agniḥ | [AVŚ, 3, 15 6.2]
upa tvā namasā vayaṃ hotar vaiśvānara stumaḥ | [AVŚ, 3, 15 7.1]
sa naḥ prajāsv ātmasu goṣu prāṇeṣu jāgṛhi | [AVŚ, 3, 15 7.2]
viśvāhā te sadam id bharemāśvāyeva tiṣṭhate jātavedaḥ | [AVŚ, 3, 15 8.1]
rāyas poṣeṇa sam iṣā madanto mā te agne prativeśā riṣāma | [AVŚ, 3, 15 8.2]
{AVŚ, 3, 16}
prātar agniṃ prātar indram havāmahe prātar mitrāvaruṇā prātar aśvinā | [AVŚ, 3, 16 1.1]
prātar bhagaṃ pūṣaṇaṃ brahmaṇaspatiṃ prātaḥ somam uta rudraṃ havāmahe | [AVŚ, 3, 16 1.2]
prātarjitaṃ bhagam ugram havāmahe vayaṃ putram aditer yo vidhartā | [AVŚ, 3, 16 2.1]
ādhraś cid yaṃ manyamānas turaś cid rājā cid yaṃ bhagaṃ bhakṣīty āha | [AVŚ, 3, 16 2.2]
bhaga praṇetar bhaga satyarādho bhagemāṃ dhiyam ud avā dadan naḥ | [AVŚ, 3, 16 3.1]
bhaga pra ṇo janaya gobhir aśvair bhaga pra nṛbhir nṛvantaḥ syāma | [AVŚ, 3, 16 3.2]
utedānīṃ bhagavantaḥ syāmota prapitva uta madhye ahnām | [AVŚ, 3, 16 4.1]
utoditau maghavant sūryasya vayaṃ devānāṃ sumatau syāma | [AVŚ, 3, 16 4.2]
bhaga eva bhagavāṁ astu devas tenā vayaṃ bhagavantaḥ syāma | [AVŚ, 3, 16 5.1]
taṃ tvā bhaga sarva ij johavīmi sa no bhaga puraetā bhaveha | [AVŚ, 3, 16 5.2]
sam adhvarāyoṣaso namanta dadhikrāveva śucaye padāya | [AVŚ, 3, 16 6.1]
arvācīnaṃ vasuvidaṃ bhagaṃ me ratham ivāśvā vājina ā vahantu | [AVŚ, 3, 16 6.2]
aśvāvatīr gomatīr na uṣāso vīravatīḥ sadam ucchantu bhadrāḥ | [AVŚ, 3, 16 7.1]
ghṛtaṃ duhānā viśvataḥ prapītā yūyaṃ pāta svastibhiḥ sadā naḥ | [AVŚ, 3, 16 7.2]
{AVŚ, 3, 17}
sīrā yuñjanti kavayo yugā vi tanvate pṛthak | [AVŚ, 3, 17 1.1]
dhīrā deveṣu sumnayau | [AVŚ, 3, 17 1.2]
yunakta sīrā vi yugā tanota kṛte yonau vapateha bījam | [AVŚ, 3, 17 2.1]
virājaḥ śnuṣṭiḥ sabharā asan no nedīya it sṛṇyaḥ pakvam ā yavan | [AVŚ, 3, 17 2.2]
lāṅgalaṃ pavīravat suśīmaṃ somasatsaru | [AVŚ, 3, 17 3.1]
ud id vapatu gām aviṃ prasthāvad rathavāhanaṃ pībarīṃ ca prapharvyam | [AVŚ, 3, 17 3.2]
indraḥ sītāṃ ni gṛhṇātu tāṃ pūṣābhi rakṣatu | [AVŚ, 3, 17 4.1]
sā naḥ payasvatī duhām uttarāmuttarāṃ samām | [AVŚ, 3, 17 4.2]
śunaṃ suphālā vi tudantu bhūmiṃ śunaṃ kīnāśā anu yantu vāhān | [AVŚ, 3, 17 5.1]
śunāsīrā haviṣā tośamānā supippalā oṣadhīḥ kartam asmai | [AVŚ, 3, 17 5.2]
śunaṃ vāhāḥ śunaṃ naraḥ śunaṃ kṛṣatu lāṅgalam | [AVŚ, 3, 17 6.1]
śunaṃ varatrā badhyantāṃ śunam aṣṭrām ud iṅgaya | [AVŚ, 3, 17 6.2]
śunāsīrā iha sma me juṣethām | [AVŚ, 3, 17 620149_1]
yat divi cakrathuḥ payaḥ tena imām upa siñcatam | [AVŚ, 3, 17 620150_1]
sīte vandāmahe tvārvācī subhage bhava | [AVŚ, 3, 17 8.1]
yathā naḥ sumanā aso yathā naḥ suphalā bhuvaḥ | [AVŚ, 3, 17 8.2]
ghṛtena sītā madhunā samaktā viśvair devair anumatā marudbhiḥ | [AVŚ, 3, 17 9.1]
sā naḥ sīte payasābhyāvavṛtsvorjasvatī ghṛtavat pinvamānā | [AVŚ, 3, 17 9.2]
{AVŚ, 3, 18}
imāṃ khanāmy oṣadhiṃ vīrudhāṃ balavattamām | [AVŚ, 3, 18 1.1]
yayā sapatnīṃ bādhate yayā saṃvindate patim | [AVŚ, 3, 18 1.2]
uttānaparṇe subhage devajūte sahasvati | [AVŚ, 3, 18 2.1]
sapatnīṃ me parā ṇuda patiṃ me kevalaṃ kṛdhi | [AVŚ, 3, 18 2.2]
nahi te nāma jagrāha no asmin ramase patau | [AVŚ, 3, 18 3.1]
parām eva parāvataṃ sapatnīṃ gamayāmasi | [AVŚ, 3, 18 3.2]
uttarāham uttara uttared uttarābhyaḥ | [AVŚ, 3, 18 4.1]
adhaḥ sapatnī yā mamādharā sādharābhyaḥ | [AVŚ, 3, 18 4.2]
aham asmi sahamānātho tvam asi sāsahiḥ | [AVŚ, 3, 18 5.1]
ubhe sahasvatī bhūtvā sapatnīṃ me sahāvahai | [AVŚ, 3, 18 5.2]
abhi te 'dhāṃ sahamānām upa te 'dhāṃ sahīyasīm | [AVŚ, 3, 18 6.1]
mām anu pra te mano vatsaṃ gaur iva dhāvatu pathā vār iva dhāvatu | [AVŚ, 3, 18 6.2]
{AVŚ, 3, 19}
saṃśitam me idam brahma | [AVŚ, 3, 19 620167_1]
saṃśitam vīryam balam | [AVŚ, 3, 19 620167_2]
saṃśitam kṣatram ajaram astu jiṣṇuḥ yeṣām asmi purohitaḥ | [AVŚ, 3, 19 620168_1]
sam aham eṣām rāṣṭram syāmi sam ojaḥ vīryam balam | [AVŚ, 3, 19 620169_1]
vṛścāmi śatrūṇām bāhūn anena haviṣā aham | [AVŚ, 3, 19 620170_1]
nīcais padyantām adhare bhavantu ye naḥ sūrim maghavānam pṛtanyān | [AVŚ, 3, 19 620171_1]
kṣiṇāmi brahmaṇā amitrān | [AVŚ, 3, 19 620172_1]
ud nayāmi svān aham | [AVŚ, 3, 19 620172_2]
tīkṣṇīyāṃsaḥ paraśoḥ agneḥ tīkṣṇatarāḥ uta | [AVŚ, 3, 19 620173_1]
indrasya vajrāt tīkṣṇīyāṃsaḥ yeṣām asmi purohitaḥ | [AVŚ, 3, 19 620174_1]
eṣām aham āyudhā sam syāmi | [AVŚ, 3, 19 620175_1]
eṣām rāṣṭram su vīram vardhayāmi | [AVŚ, 3, 19 620175_2]
eṣām kṣatram ajaram astu jiṣṇu | [AVŚ, 3, 19 620176_1]
eṣām cittam viśve avantu devāḥ | [AVŚ, 3, 19 620176_2]
ud harṣantām maghavan vājināni | [AVŚ, 3, 19 620177_1]
ud vīrāṇām jayatām etu ghoṣaḥ | [AVŚ, 3, 19 620177_2]
pṛthak ghoṣāḥ ululayaḥ ketumantaḥ ud īratām | [AVŚ, 3, 19 620178_1]
devāḥ indra jyeṣṭhāḥ marutaḥ yantu senayā | [AVŚ, 3, 19 620179_1]
preta jayata naraḥ | [AVŚ, 3, 19 620180_1]
ugrāḥ vaḥ santu bāhavaḥ | [AVŚ, 3, 19 620180_2]
tīkṣṇa iṣavaḥ abala dhanvanaḥ hata ugra āyudhāḥ abalān ugra bāhavaḥ | [AVŚ, 3, 19 620181_1]
avasṛṣṭā parā pata śaravye brahma saṃśite | [AVŚ, 3, 19 620182_1]
jaya amitrān | [AVŚ, 3, 19 620183_1]
pra padyasva | [AVŚ, 3, 19 620183_2]
jahi eṣām varam varam | [AVŚ, 3, 19 620183_3]
mā amīṣām moci kaścana | [AVŚ, 3, 19 620183_4]
{AVŚ, 3, 20}
ayaṃ te yonir ṛtviyo yato jāto arocathāḥ | [AVŚ, 3, 20 1.1]
taṃ jānann agna ā rohādhā no vardhaya rayim | [AVŚ, 3, 20 1.2]
agne acchā vadeha naḥ pratyaṅ naḥ sumanā bhava | [AVŚ, 3, 20 2.1]
pra ṇo yaccha viśāṃ pate dhanadā asi nas tvam | [AVŚ, 3, 20 2.2]
pra ṇo yacchatv aryamā pra bhagaḥ pra bṛhaspatiḥ | [AVŚ, 3, 20 3.1]
pra devīḥ prota sūnṛtā rayiṃ devī dadhātu me | [AVŚ, 3, 20 3.2]
somaṃ rājānam avase 'gniṃ gīrbhir havāmahe | [AVŚ, 3, 20 4.1]
ādityam viṣṇum sūryaṃ brahmāṇaṃ ca bṛhaspatim | [AVŚ, 3, 20 4.2]
tvaṃ no agne agnibhir brahma yajñaṃ vardhaya | [AVŚ, 3, 20 5.1]
tvaṃ no deva dātave rayiṃ dānāya codaya | [AVŚ, 3, 20 5.2]
indravāyū ubhāv iha suhaveha havāmahe | [AVŚ, 3, 20 6.1]
yathā naḥ sarva ij janaḥ saṃgatyāṃ sumanā asad dānakāmaś ca no bhuvat | [AVŚ, 3, 20 6.2]
aryamaṇaṃ bṛhaspatim indraṃ dānāya codaya | [AVŚ, 3, 20 7.1]
vātaṃ viṣṇuṃ sarasvatīṃ savitāraṃ ca vājinam | [AVŚ, 3, 20 7.2]
vājasya nu prasave saṃ babhūvimemā ca viśvā bhuvanāni antaḥ | [AVŚ, 3, 20 8.1]
utāditsantaṃ dāpayatu prajānan rayiṃ ca naḥ sarvavīraṃ ni yaccha | [AVŚ, 3, 20 8.2]
duhrām me pañca pradiśo duhrām urvīr yathābalam | [AVŚ, 3, 20 9.1]
prāpeyaṃ sarvā ākūtīr manasā hṛdayena ca | [AVŚ, 3, 20 9.2]
gosaniṃ vācam udeyaṃ varcasā mābhyudihi | [AVŚ, 3, 20 10.1]
ā rundhāṃ sarvato vāyus tvaṣṭā poṣaṃ dadhātu me | [AVŚ, 3, 20 10.2]
{AVŚ, 3, 21}
ye agnayo apsv antar ye vṛtre ye puruṣe ye aśmasu | [AVŚ, 3, 21 1.1]
ya āviveśoṣadhīr yo vanaspatīṃs tebhyo agnibhyo hutam astv etat | [AVŚ, 3, 21 1.2]
yaḥ some antar yo goṣv antar ya āviṣṭo vayaḥsu yo mṛgeṣu | [AVŚ, 3, 21 2.1]
ya āviveśa dvipado yaś catuṣpadas tebhyo agnibhyo hutam astv etat | [AVŚ, 3, 21 2.2]
ya indreṇa sarathaṃ yāti devo vaiśvānara uta viśvadāvyaḥ | [AVŚ, 3, 21 3.1]
yaṃ johavīmi pṛtanāsu sāsahiṃ tebhyo agnibhyo hutam astv etat | [AVŚ, 3, 21 3.2]
yo devo viśvād yam u kāmam āhur yaṃ dātāraṃ pratigṛhṇantam āhuḥ | [AVŚ, 3, 21 4.1]
yo dhīraḥ śakraḥ paribhūr adābhyas tebhyo agnibhyo hutam astv etat | [AVŚ, 3, 21 4.2]
yaṃ tvā hotāraṃ manasābhi saṃvidus trayodaśa bhauvanāḥ pañca mānavāḥ | [AVŚ, 3, 21 5.1]
varcodhase yaśase sūnṛtāvate tebhyo agnibhyo hutam astv etat | [AVŚ, 3, 21 5.2]
ukṣānnāya vaśānnāya somapṛṣṭhāya vedhase | [AVŚ, 3, 21 6.1]
vaiśvānarajyeṣṭhebhyas tebhyo agnibhyo hutam astv etat | [AVŚ, 3, 21 6.2]
divaṃ pṛthivīm anv antarikṣam ye vidyutam anusaṃcaranti | [AVŚ, 3, 21 7.1]
ye dikṣv antar ye vāte antas tebhyo agnibhyo hutam astv etat | [AVŚ, 3, 21 7.2]
hiraṇyapāṇiṃ savitāram indraṃ bṛhaspatiṃ varuṇaṃ mitram agnim | [AVŚ, 3, 21 8.1]
viśvān devān aṅgiraso havāmahe imaṃ kravyādaṃ śamayantv agnim | [AVŚ, 3, 21 8.2]
śānto agniḥ kravyācchāntaḥ puruṣareṣaṇaḥ | [AVŚ, 3, 21 9.1]
atho yo viśvadāvyas taṃ kravyādam aśīśamam | [AVŚ, 3, 21 9.2]
ye parvatāḥ somapṛṣṭhā āpa uttānaśīvarīḥ | [AVŚ, 3, 21 10.1]
vātaḥ parjanya ād agnis te kravyādam aśīśaman | [AVŚ, 3, 21 10.2]
{AVŚ, 3, 22}
hastivarcasaṃ prathatāṃ bṛhad yaśo adityā yat tanvaḥ saṃbabhūva | [AVŚ, 3, 22 1.1]
tat sarve sam adur mahyam etad viśve devā aditiḥ sajoṣāḥ | [AVŚ, 3, 22 1.2]
mitraś ca varuṇaś cendro rudraś ca cetatu | [AVŚ, 3, 22 2.1]
devāso viśvadhāyasas te māñjantu varcasā | [AVŚ, 3, 22 2.2]
yena hastī varcasā saṃbabhūva yena rājā manuṣyeṣv apsv antaḥ | [AVŚ, 3, 22 3.1]
yena devā devatām agra āyan tena mām adya varcasāgne varcasvinaṃ kṛṇu | [AVŚ, 3, 22 3.2]
yat te varco jātavedo bṛhad bhavaty āhuteḥ | [AVŚ, 3, 22 4.1]
yāvat sūryasya varca āsurasya ca hastinaḥ | [AVŚ, 3, 22 4.2]
tāvan me aśvinā varca ā dhattāṃ puṣkarasrajā | [AVŚ, 3, 22 4.3]
yāvac catasraḥ pradiśaś cakṣur yāvat samaśnute | [AVŚ, 3, 22 5.1]
tāvat samaitv indriyaṃ mayi taddhastivarcasam | [AVŚ, 3, 22 5.2]
hastī mṛgāṇāṃ suṣadām atiṣṭhāvān babhūva hi | [AVŚ, 3, 22 6.1]
tasya bhagena varcasābhi ṣiñcāmi mām aham | [AVŚ, 3, 22 6.2]
{AVŚ, 3, 23}
yena vehat babhūvitha nāśayāmasi tat tvat | [AVŚ, 3, 23 620237_1]
idam tat anyatra tvat apa dūre nidadhmasi | [AVŚ, 3, 23 620238_1]
ā te yonim garbhaḥ etu pumān bāṇaḥ iva iṣudhim | [AVŚ, 3, 23 620239_1]
ā vīraḥ atra jāyatām putraḥ te daśamāsyaḥ | [AVŚ, 3, 23 620240_1]
pumāṃsam putram janaya | [AVŚ, 3, 23 620241_1]
tam pumān anujāyatām | [AVŚ, 3, 23 620241_2]
bhavāsi putrāṇām mātā jātānām janayāḥ ca yān | [AVŚ, 3, 23 620242_1]
yāni bhadrāṇi bījāni ṛṣabhāḥ janayanti ca taiḥ tvam putram vindasva | [AVŚ, 3, 23 620244_1]
sā prasūḥ dhenukā bhava | [AVŚ, 3, 23 620244_2]
kṛṇomi te prājāpatyam | [AVŚ, 3, 23 620245_1]
ā yonim garbhaḥ etu te | [AVŚ, 3, 23 620245_2]
vindasva tvam putram nāri yaḥ tubhyam śam asat | [AVŚ, 3, 23 620246_1]
śam u tasmai tvam bhava | [AVŚ, 3, 23 620246_2]
yāsām dyauḥ pitā pṛthivī mātā samudraḥ mūlam vīrudhām babhūva tāḥ tvā putra vidyāya daivīḥ prāvantu oṣadhayaḥ | [AVŚ, 3, 23 620248_1]
{AVŚ, 3, 24}
payasvatīḥ oṣadhayaḥ | [AVŚ, 3, 24 620249_1]
payasvan māmakam vacaḥ | [AVŚ, 3, 24 620249_2]
atho payasvatīnām ā bhare aham sahasraśas | [AVŚ, 3, 24 620250_1]
veda aham payasvantam | [AVŚ, 3, 24 620251_1]
cakāra dhānyam bahu | [AVŚ, 3, 24 620251_2]
saṃbhṛtvā nāma yaḥ devaḥ tam vayam havāmahe yaḥ yaḥ ayajvanaḥ gṛhe | [AVŚ, 3, 24 620252_1]
imāḥ yāḥ pañca pradiśaḥ mānavīḥ pañca kṛṣṭayaḥ vṛṣṭe śāpam nadīḥ iva iha sphātim samāvahān | [AVŚ, 3, 24 620254_1]
ud utsam śata dhāram sahasra dhāram akṣitam | [AVŚ, 3, 24 620255_1]
evā asmākā idam dhānyam sahasra dhāram akṣitam | [AVŚ, 3, 24 620256_1]
śata hasta samāhara | [AVŚ, 3, 24 620257_1]
sahasra hasta sam kira | [AVŚ, 3, 24 620257_2]
kṛtasya kāryasya ca iha sphātim samāvaha | [AVŚ, 3, 24 620258_1]
tisraḥ mātrāḥ gandharvāṇām catasraḥ gṛha patnyāḥ | [AVŚ, 3, 24 620259_1]
tāsām yā sphātimattamā tayā tvā abhi mṛśāmasi | [AVŚ, 3, 24 620260_1]
upohaḥ ca samūhaḥ ca kṣattārau te prajāpate | [AVŚ, 3, 24 620261_1]
tau iha ā vahatām sphātim bahum bhūmānam akṣitam | [AVŚ, 3, 24 620262_1]
{AVŚ, 3, 25}
uttudaḥ tvā ud tudatu | [AVŚ, 3, 25 620263_1]
mā dhṛthāḥ śayane sve | [AVŚ, 3, 25 620263_2]
iṣuḥ kāmasya yā bhīmā tayā vidhyāmi tvā hṛdi | [AVŚ, 3, 25 620264_1]
ādhī parṇām kāma śalyām iṣum saṃkalpa kulmalām tām su saṃnatām kṛtvā kāmaḥ vidhyatu tvā hṛdi | [AVŚ, 3, 25 620266_1]
yā plīhānam śoṣayati kāmasya iṣuḥ su saṃnatā prācīna pakṣā vyoṣā tayā vidhyāmi tvā hṛdi | [AVŚ, 3, 25 620268_1]
śucā viddhā vyoṣayā śuṣka āsyā abhi sarpa mā mṛduḥ nimanyuḥ kevalī priya vādinī anuvratā | [AVŚ, 3, 25 620269_1]
ājāmi tvā ājanyā pari mātuḥ atha u pituḥ yathā mama kratau asaḥ mama cittam upāyasi | [AVŚ, 3, 25 620271_1]
vi asyai mitrāvaruṇau hṛdaḥ cittāni asyatam | [AVŚ, 3, 25 620273_1]
atha enām akratum kṛtvā mama eva kṛṇutam vaśe | [AVŚ, 3, 25 620274_1]
{AVŚ, 3, 26}
ye 'syāṃ stha prācyāṃ diśi hetayo nāma devās teṣāṃ vo agnir iṣavaḥ | [AVŚ, 3, 26 1.1]
te no mṛḍata te no 'dhi brūta tebhyo vo namas tebhyo vaḥ svāhā | [AVŚ, 3, 26 1.2]
ye 'syāṃ stha dakṣiṇāyāṃ diśy aviṣyavo nāma devās teṣāṃ vaḥ kāma iṣavaḥ | [AVŚ, 3, 26 2.1]
te no mṛḍata te no 'dhi brūta tebhyo vo namas tebhyo vaḥ svāhā | [AVŚ, 3, 26 2.2]
ye 'syāṃ stha pratīcyāṃ diśi vairājā nāma devās teṣāṃ va āpa iṣavaḥ | [AVŚ, 3, 26 3.1]
te no mṛḍata te no 'dhi brūta tebhyo vo namas tebhyo vaḥ svāhā | [AVŚ, 3, 26 3.2]
ye 'syāṃ sthodīcyāṃ diśi pravidhyanto nāma devās teṣāṃ vo vāta iṣavaḥ | [AVŚ, 3, 26 4.1]
te no mṛḍata te no 'dhi brūta tebhyo vo namas tebhyo vaḥ svāhā | [AVŚ, 3, 26 4.2]
ye 'syāṃ stha dhruvāyāṃ diśi nilimpā nāma devās teṣāṃ va oṣadhīr iṣavaḥ | [AVŚ, 3, 26 5.1]
te no mṛḍata te no 'dhi brūta tebhyo vo namas tebhyo vaḥ svāhā | [AVŚ, 3, 26 5.2]
ye 'syāṃ sthordhvāyāṃ diśy avasvanto nāma devās teṣāṃ vo bṛhaspatir iṣavaḥ | [AVŚ, 3, 26 6.1]
te no mṛḍata te no 'dhi brūta tebhyo vo namas tebhyo vaḥ svāhā | [AVŚ, 3, 26 6.2]
{AVŚ, 3, 27}
prācī dig agnir adhipatir asito rakṣitādityā iṣavaḥ | [AVŚ, 3, 27 1.1]
tebhyo namo 'dhipatibhyo namo rakṣitṛbhyo nama iṣubhyo nama ebhyo astu | [AVŚ, 3, 27 1.2]
yo 'smān dveṣṭi yaṃ vayaṃ dviṣmas taṃ vo jambhe dadhmaḥ | [AVŚ, 3, 27 1.3]
dakṣiṇā dig indro 'dhipatis tiraścirājī rakṣitā pitara iṣavaḥ | [AVŚ, 3, 27 2.1]
tebhyo namo 'dhipatibhyo namo rakṣitṛbhyo nama iṣubhyo nama ebhyo astu | [AVŚ, 3, 27 2.2]
yo 'smān dveṣṭi yaṃ vayaṃ dviṣmas taṃ vo jambhe dadhmaḥ | [AVŚ, 3, 27 2.3]
pratīcī dig varuṇo 'dhipatiḥ pṛdākū rakṣitānnam iṣavaḥ | [AVŚ, 3, 27 3.1]
tebhyo namo 'dhipatibhyo namo rakṣitṛbhyo nama iṣubhyo nama ebhyo astu | [AVŚ, 3, 27 3.2]
yo 'smān dveṣṭi yaṃ vayaṃ dviṣmas taṃ vo jambhe dadhmaḥ | [AVŚ, 3, 27 3.3]
udīcī dik somo 'dhipatiḥ svajo rakṣitāśanir iṣavaḥ | [AVŚ, 3, 27 4.1]
tebhyo namo 'dhipatibhyo namo rakṣitṛbhyo nama iṣubhyo nama ebhyo astu | [AVŚ, 3, 27 4.2]
yo 'smān dveṣṭi yaṃ vayaṃ dviṣmas taṃ vo jambhe dadhmaḥ | [AVŚ, 3, 27 4.3]
dhruvā dig viṣṇur adhipatiḥ kalmāṣagrīvo rakṣitā vīrudha iṣavaḥ | [AVŚ, 3, 27 5.1]
tebhyo namo 'dhipatibhyo namo rakṣitṛbhyo nama iṣubhyo nama ebhyo astu | [AVŚ, 3, 27 5.2]
yo 'smān dveṣṭi yaṃ vayam dviṣmas taṃ vo jambhe dadhmaḥ | [AVŚ, 3, 27 5.3]
ūrdhvā dig bṛhaspatir adhipatiḥ śvitro rakṣitā varṣam iṣavaḥ | [AVŚ, 3, 27 6.1]
tebhyo namo 'dhipatibhyo namo rakṣitṛbhyo nama iṣubhyo nama ebhyo astu | [AVŚ, 3, 27 6.2]
yo 'smān dveṣṭi yaṃ vayaṃ dviṣmas taṃ vo jambhe dadhmaḥ | [AVŚ, 3, 27 6.3]
{AVŚ, 3, 28}
ekaikayaiṣā sṛṣṭyā saṃ babhūva yatra gā asṛjanta bhūtakṛto viśvarūpāḥ | [AVŚ, 3, 28 1.1]
yatra vijāyate yaminy apartuḥ sā paśūn kṣiṇāti riphatī ruśatī | [AVŚ, 3, 28 1.2]
eṣā paśūnt saṃ kṣiṇāti kravyād bhūtvā vyadvarī | [AVŚ, 3, 28 2.1]
utaināṃ brahmaṇe dadyāt tathā syonā śivā syāt | [AVŚ, 3, 28 2.2]
śivā bhava puruṣebhyo gobhyo aśvebhyaḥ śivā | [AVŚ, 3, 28 3.1]
śivāsmai sarvasmai kṣetrāya śivā na ihaidhi | [AVŚ, 3, 28 3.2]
iha puṣṭir iha rasa iha sahasrasātamā bhava | [AVŚ, 3, 28 4.1]
paśūn yamini poṣaya | [AVŚ, 3, 28 4.2]
yatrā suhārdaḥ sukṛto madanti vihāya rogaṃ tanvaḥ svāyāḥ | [AVŚ, 3, 28 5.1]
taṃ lokaṃ yaminy abhisaṃbabhūva sā no mā hiṃsīt puruṣān paśūṃś ca | [AVŚ, 3, 28 5.2]
yatrā suhārdāṃ sukṛtām agnihotrahutām yatra lokaḥ | [AVŚ, 3, 28 6.1]
taṃ lokaṃ yaminy abhisaṃbabhūva sā no mā hiṃsīt puruṣān paśūṃś ca | [AVŚ, 3, 28 6.2]
{AVŚ, 3, 29}
yad rājāno vibhajanta iṣṭāpūrtasya ṣoḍaśam yamasyāmī sabhāsadaḥ | [AVŚ, 3, 29 1.1]
avis tasmāt pra muñcati dattaḥ śitipāt svadhā | [AVŚ, 3, 29 1.2]
sarvān kāmān pūrayaty ābhavan prabhavan bhavan | [AVŚ, 3, 29 2.1]
ākūtipro 'vir dattaḥ śitipānn nopa dasyati | [AVŚ, 3, 29 2.2]
yo dadāti śitipādam aviṃ lokena saṃmitam | [AVŚ, 3, 29 3.1]
sa nākam abhyārohati yatra śulko na kriyate abalena balīyase | [AVŚ, 3, 29 3.2]
pañcāpūpaṃ śitipādam aviṃ lokena saṃmitam | [AVŚ, 3, 29 4.1]
pradātopa jīvati pitṝṇāṃ loke 'kṣitam | [AVŚ, 3, 29 4.2]
pañcāpūpaṃ śitipādam aviṃ lokena saṃmitam | [AVŚ, 3, 29 5.1]
pradātopa jīvati sūryāmāsayor akṣitam | [AVŚ, 3, 29 5.2]
ireva nopa dasyati samudra iva payo mahat | [AVŚ, 3, 29 6.1]
devau savāsināv iva śitipān nopa dasyati | [AVŚ, 3, 29 6.2]
ka idaṃ kasmā adāt kāmaḥ kāmāyādāt | [AVŚ, 3, 29 7.1]
kāmo dātā kāmaḥ pratigrahītā kāmaḥ samudram ā viveśa | [AVŚ, 3, 29 7.2]
kāmena tvā prati gṛhṇāmi kāmaitat te | [AVŚ, 3, 29 7.3]
bhūmiṣ ṭvā prati gṛhṇātv antarikṣam idaṃ mahat | [AVŚ, 3, 29 8.1]
māhaṃ prāṇena mātmanā mā prajayā pratigṛhya vi rādhiṣi | [AVŚ, 3, 29 8.2]
{AVŚ, 3, 30}
sahṛdayaṃ sāṃmanasyam avidveṣaṃ kṛṇomi vaḥ | [AVŚ, 3, 30 1.1]
anyo anyam abhi haryata vatsaṃ jātam ivāghnyā | [AVŚ, 3, 30 1.2]
anuvrataḥ pituḥ putro mātrā bhavatu saṃmanāḥ | [AVŚ, 3, 30 2.1]
jāyā patye madhumatīṃ vācaṃ vadatu śantivām | [AVŚ, 3, 30 2.2]
mā bhrātā bhrātaraṃ dvikṣan mā svasāram uta svasā | [AVŚ, 3, 30 3.1]
samyañcaḥ savratā bhūtvā vācaṃ vadata bhadrayā | [AVŚ, 3, 30 3.2]
yena devā na viyanti no ca vidviṣate mithaḥ | [AVŚ, 3, 30 4.1]
tat kṛṇmo brahma vo gṛhe saṃjñānaṃ puruṣebhyaḥ | [AVŚ, 3, 30 4.2]
jyāyasvantaś cittino mā vi yauṣṭa saṃrādhayantaḥ sadhurāś carantaḥ | [AVŚ, 3, 30 5.1]
anyo anyasmai valgu vadanta eta sadhrīcīnān vaḥ saṃmanasas kṛṇomi | [AVŚ, 3, 30 5.2]
samānī prapā saha vo 'nnabhāgaḥ samāne yoktre saha vo yunajmi | [AVŚ, 3, 30 6.1]
samyañco 'gniṃ saparyatārā nābhim ivābhitaḥ | [AVŚ, 3, 30 6.2]
sadhrīcīnān vaḥ saṃmanasas kṛṇomy ekaśnuṣṭīnt saṃvananena sarvān | [AVŚ, 3, 30 7.1]
devā ivāmṛtaṃ rakṣamāṇāḥ sāyaṃprātaḥ saumanaso vo astu | [AVŚ, 3, 30 7.2]
{AVŚ, 3, 31}
vi devā jarasāvṛtan vi tvam agne arātyā | [AVŚ, 3, 31 1.1]
vy ahaṃ sarveṇa pāpmanā vi yakṣmeṇa sam āyuṣā | [AVŚ, 3, 31 1.2]
vy ārtyā pavamāno vi śakraḥ pāpakṛtyayā | [AVŚ, 3, 31 2.1]
vy ahaṃ sarveṇa pāpmanā vi yakṣmeṇa sam āyuṣā | [AVŚ, 3, 31 2.2]
vi grāmyāḥ paśava āraṇyair vy āpas tṛṣṇayāsaran | [AVŚ, 3, 31 3.1]
vy ahaṃ sarveṇa pāpmanā vi yakṣmeṇa sam āyuṣā | [AVŚ, 3, 31 3.2]
vī me dyāvāpṛthivī ito vi panthāno diśaṃ diśam | [AVŚ, 3, 31 4.1]
vy ahaṃ sarveṇa pāpmanā vi yakṣmeṇa sam āyuṣā | [AVŚ, 3, 31 4.2]
tvaṣṭā duhitre vahatum yunakti | [AVŚ, 3, 31 620356_1]
iti idam viśvam bhuvanam vi yāti | [AVŚ, 3, 31 620356_2]
vy ahaṃ sarveṇa pāpmanā vi yakṣmeṇa sam āyuṣā | [AVŚ, 3, 31 5.2]
agniḥ prāṇān sam dadhāti | [AVŚ, 3, 31 620358_1]
candraḥ prāṇena saṃhitaḥ | [AVŚ, 3, 31 620358_2]
vi aham sarveṇa pāpmanā vi yakṣmeṇa sam āyuṣā | [AVŚ, 3, 31 620359_1]
prāṇena viśvatas vīryam devāḥ sūryam sam airayan | [AVŚ, 3, 31 620360_1]
vy ahaṃ sarveṇa pāpmanā vi yakṣmeṇa sam āyuṣā | [AVŚ, 3, 31 7.2]
āyuṣmatām āyuṣkṛtām prāṇena jīva | [AVŚ, 3, 31 620362_1]
mā mṛthāḥ | [AVŚ, 3, 31 620362_2]
vy ahaṃ sarveṇa pāpmanā vi yakṣmeṇa sam āyuṣā | [AVŚ, 3, 31 8.2]
prāṇena prāṇatāṃ prāṇehaiva bhava mā mṛthāḥ | [AVŚ, 3, 31 9.1]
vy ahaṃ sarveṇa pāpmanā vi yakṣmeṇa sam āyuṣā | [AVŚ, 3, 31 9.2]
ud āyuṣā sam āyuṣod oṣadhīnāṃ rasena | [AVŚ, 3, 31 10.1]
vy ahaṃ sarveṇa pāpmanā vi yakṣmeṇa sam āyuṣā | [AVŚ, 3, 31 10.2]
ā parjanyasya vṛṣṭyod asthāmāmṛtā vayam | [AVŚ, 3, 31 11.1]
vy ahaṃ sarveṇa pāpmanā vi yakṣmeṇa sam āyuṣā | [AVŚ, 3, 31 11.2]
{AVŚ, 4, 1}
brahma jajñānaṃ prathamaṃ purastād vi sīmataḥ suruco vena āvaḥ | [AVŚ, 4, 1 1.1]
sa budhnyā upamā asya viṣṭhāḥ sataś ca yonim asataś ca vi vaḥ | [AVŚ, 4, 1 1.2]
iyaṃ pitryā rāṣṭry etv agre prathamāya januṣe bhuvaneṣṭhāḥ | [AVŚ, 4, 1 2.1]
tasmā etaṃ surucaṃ hvāram ahyaṃ gharmaṃ śrīṇantu prathamāya dhāsyave | [AVŚ, 4, 1 2.2]
pra yo jajñe vidvān asya bandhur viśvā devānāṃ janimā vivakti | [AVŚ, 4, 1 3.1]
brahma brahmaṇa uj jabhāra madhyān nīcair uccaiḥ svadhā abhi pra tasthau | [AVŚ, 4, 1 3.2]
sa hi vidaḥ sa pṛthivyā ṛtasthā mahī kṣemaṃ rodasī askabhāyat | [AVŚ, 4, 1 4.1]
mahān mahī askabhāyad vi jāto dyāṃ sadma pārthivaṃ ca rajaḥ | [AVŚ, 4, 1 4.2]
sa budhnyād āṣṭra januṣo 'bhy agram bṛhaspatir devatā tasya samrāṭ | [AVŚ, 4, 1 5.1]
ahar yacchukraṃ jyotiṣo janiṣṭātha dyumanto vi vasantu viprāḥ | [AVŚ, 4, 1 5.2]
nūnaṃ tad asya kāvyo hinoti maho devasya pūrvyasya dhāma | [AVŚ, 4, 1 6.1]
eṣa jajñe bahubhiḥ sākam itthā pūrve ardhe viṣite sasan nu | [AVŚ, 4, 1 6.2]
yo 'tharvāṇaṃ pitaraṃ devabandhuṃ bṛhaspatiṃ namasāva ca gacchāt | [AVŚ, 4, 1 7.1]
tvaṃ viśveṣāṃ janitā yathāsaḥ kavir devo na dabhāyat svadhāvān | [AVŚ, 4, 1 7.2]
{AVŚ, 4, 2}
ya ātmadā baladā yasya viśva upāsate praśiṣaṃ yasya devāḥ | [AVŚ, 4, 2 1.1]
yo 'syeśe dvipado yaś catuṣpadaḥ kasmai devāya haviṣā vidhema | [AVŚ, 4, 2 1.2]
yaḥ prāṇato nimiṣato mahitvaiko rājā jagato babhūva | [AVŚ, 4, 2 2.1]
yasya chāyāmṛtaṃ yasya mṛtyuḥ kasmai devāya haviṣā vidhema | [AVŚ, 4, 2 2.2]
yaṃ krandasī avataś caskabhāne bhiyasāne rodasī ahvayethām | [AVŚ, 4, 2 3.1]
yasyāsau panthā rajaso vimānaḥ kasmai devāya haviṣā vidhema | [AVŚ, 4, 2 3.2]
yasya dyaur urvī pṛthivī ca mahī yasyāda urv antarikṣam | [AVŚ, 4, 2 4.1]
yasyāsau sūro vitato mahitvā kasmai devāya haviṣā vidhema | [AVŚ, 4, 2 4.2]
yasya viśve himavanto mahitvā samudre yasya rasām id āhuḥ | [AVŚ, 4, 2 5.1]
imāś ca pradiśo yasya bāhū kasmai devāya haviṣā vidhema | [AVŚ, 4, 2 5.2]
āpo agre viśvam āvan garbhaṃ dadhānā amṛtā ṛtajñāḥ | [AVŚ, 4, 2 6.1]
yāsu devīṣv adhi deva āsīt kasmai devāya haviṣā vidhema | [AVŚ, 4, 2 6.2]
hiraṇyagarbhaḥ sam avartatāgre bhūtasya jātaḥ patir eka āsīt | [AVŚ, 4, 2 7.1]
sa dādhāra pṛthivīm uta dyāṃ kasmai devāya haviṣā vidhema | [AVŚ, 4, 2 7.2]
āpo vatsaṃ janayantīr garbham agre sam airayan | [AVŚ, 4, 2 8.1]
tasyota jāyamānasyolba āsīddhiraṇyayaḥ kasmai devāya haviṣā vidhema | [AVŚ, 4, 2 8.2]
{AVŚ, 4, 3}
ud itas trayaḥ akraman vyāghraḥ puruṣaḥ vṛkaḥ | [AVŚ, 4, 3 620400_1]
hiruk hi yanti sindhavaḥ hiruk devaḥ vanaspatiḥ | [AVŚ, 4, 3 620401_1]
hiruk namantu śatravaḥ | [AVŚ, 4, 3 620401_2]
pareṇa etu pathā vṛkaḥ parameṇa uta taskaraḥ | [AVŚ, 4, 3 620402_1]
pareṇa datvatī rajjuḥ pareṇa aghāyuḥ arṣatu | [AVŚ, 4, 3 620403_1]
akṣyau ca te mukham ca te vyāghra jambhayāmasi āt sarvān viṃśatim nakhān | [AVŚ, 4, 3 620404_1]
vyāghram datvatām vayam prathamam jambhayāmasi āt u stenam atha u ahim yātudhānam atha u vṛkam | [AVŚ, 4, 3 620406_1]
yaḥ adya stenaḥ āyati sa sampiṣṭaḥ apāyati | [AVŚ, 4, 3 620408_1]
pathām apadhvaṃsena etu | [AVŚ, 4, 3 620409_1]
indraḥ vajreṇa hantu tam | [AVŚ, 4, 3 620409_2]
mūrṇāḥ mṛgasya dantāḥ apiśīrṇāḥ u pṛṣṭayaḥ | [AVŚ, 4, 3 620410_1]
nimruc te godhā bhavatu | [AVŚ, 4, 3 620411_1]
nīcā āyat śaśayuḥ mṛgaḥ | [AVŚ, 4, 3 620411_2]
yat saṃyamaḥ na vi yamaḥ | [AVŚ, 4, 3 620412_1]
vi yamaḥ yat na saṃyamaḥ | [AVŚ, 4, 3 620412_2]
indra jāḥ soma jāḥ ātharvaṇam asi vyāghra jambhanam | [AVŚ, 4, 3 620413_1]
{AVŚ, 4, 4}
yām tvā gandharvaḥ akhanat varuṇāya mṛta bhraje tām tvā vayam khanāmasi oṣadhim śepa harṣaṇīm | [AVŚ, 4, 4 620415_1]
ud uṣāḥ ud u sūryaḥ ud idam māmakam vacaḥ ud ejatu prajāpatiḥ vṛṣā śuṣmeṇa vājinā | [AVŚ, 4, 4 620416_1]
yathā sma te virohataḥ abhitaptam iva anati tatas te śuṣmavattaram iyam kṛṇotu oṣadhiḥ | [AVŚ, 4, 4 620419_1]
ucchuṣmauṣadhīnāṃ sārā ṛṣabhāṇām | [AVŚ, 4, 4 4.1]
sam puṃsām indra vṛṣṇyam asmin dhehi tanū vaśin | [AVŚ, 4, 4 620421_1]
apām rasaḥ prathama jaḥ atha u vanaspatīnām uta somasya bhrātā asi | [AVŚ, 4, 4 620422_1]
uta ārśam asi vṛṣṇyam | [AVŚ, 4, 4 620423_1]
agne | [AVŚ, 4, 4 620424_1]
adya agne adya savitar adya devi sarasvati adya asya brahmaṇaspate dhanuḥ iva ā tānaya pasaḥ | [AVŚ, 4, 4 620424_2]
ā aham tanomi te pasaḥ adhi jyām iva dhanvani | [AVŚ, 4, 4 620426_1]
kramasva ṛśaḥ iva rohitam an avaglāyatā sadā | [AVŚ, 4, 4 620427_1]
aśvasya aśvatarasya ajasya petvasya ca atha ṛṣabhasya ye vājāḥ tān asmin dhehi tanū vaśin | [AVŚ, 4, 4 620429_1]
{AVŚ, 4, 5}
sahasra śṛṅgaḥ vṛṣabhaḥ yaḥ samudrāt udācarat tena sahasyena vayam ni janān svāpayāmasi | [AVŚ, 4, 5 620431_1]
na bhūmim vātaḥ ati vāti | [AVŚ, 4, 5 620432_1]
nā ati paśyati kaścana | [AVŚ, 4, 5 620432_2]
striyaḥ ca sarvāḥ svāpaya śunaḥ ca indra sakhā caran | [AVŚ, 4, 5 620433_1]
proṣṭheśayās talpeśayā nārīr yā vahyaśīvarīḥ | [AVŚ, 4, 5 3.1]
striyo yāḥ puṇyagandhayas tāḥ sarvāḥ svāpayāmasi | [AVŚ, 4, 5 3.2]
ejadejad ajagrabhaṃ cakṣuḥ prāṇam ajagrabham | [AVŚ, 4, 5 4.1]
aṅgāny ajagrabhaṃ sarvā rātrīṇām atiśarvare | [AVŚ, 4, 5 4.2]
ya āste yaś carati yaś ca tiṣṭhan vipaśyati | [AVŚ, 4, 5 5.1]
teṣāṃ saṃ dadhmo akṣīṇi yathedaṃ harmyaṃ tathā | [AVŚ, 4, 5 5.2]
svaptu mātā svaptu pitā svaptu śvā svaptu viśpatiḥ | [AVŚ, 4, 5 6.1]
svapantv asyai jñātayaḥ svaptv ayam abhito janaḥ | [AVŚ, 4, 5 6.2]
svapna svapnābhikaraṇena sarvaṃ ni svāpayā janam | [AVŚ, 4, 5 7.1]
otsūryam anyānt svāpayāvyuṣaṃ jāgṛtād aham indra ivāriṣṭo akṣitaḥ | [AVŚ, 4, 5 7.2]
{AVŚ, 4, 6}
brāhmaṇaḥ jajñe prathamaḥ daśa śīrṣaḥ daśa āsyaḥ | [AVŚ, 4, 6 620444_1]
sa somam prathamaḥ papau | [AVŚ, 4, 6 620445_1]
sa cakāra arasam viṣam | [AVŚ, 4, 6 620445_2]
yāvatī dyāvāpṛthivī varimṇā yāvat sapta sindhavaḥ vitaṣṭhire vācam viṣasya dūṣaṇīm tām itas niḥ avādiṣam | [AVŚ, 4, 6 620447_1]
suparṇaḥ tvā garutmān viṣa prathamam āvayat | [AVŚ, 4, 6 620448_1]
na amīmadaḥ nā arūrupaḥ | [AVŚ, 4, 6 620449_1]
uta asmai abhavaḥ pituḥ | [AVŚ, 4, 6 620449_2]
yaḥ te āsyat pañca aṅguriḥ vakrāt cit adhi dhanvanaḥ apaskambhasya śalyāt niḥ avocam aham viṣam | [AVŚ, 4, 6 620451_1]
śalyāt viṣam niḥ avocam prāñjanāt uta parṇadheḥ | [AVŚ, 4, 6 620452_1]
apāṣṭhāt śṛṅgāt kulmalāt niḥ avocam aham viṣam | [AVŚ, 4, 6 620453_1]
arasaḥ te iṣo śalyaḥ | [AVŚ, 4, 6 620454_1]
atha u te arasam viṣam | [AVŚ, 4, 6 620454_2]
uta arasasya vṛkṣasya dhanuḥ te arasa arasam | [AVŚ, 4, 6 620455_1]
ye apīṣan ye adihan ye āsyan ye avāsṛjan sarve te vadhrayaḥ kṛtāḥ | [AVŚ, 4, 6 620457_1]
vadhriḥ viṣa giriḥ kṛtaḥ | [AVŚ, 4, 6 620457_2]
vadhrayaḥ te khanitāraḥ | [AVŚ, 4, 6 620458_1]
vadhriḥ tvam asi oṣadhe | [AVŚ, 4, 6 620458_2]
vadhriḥ sa parvataḥ giriḥ yatas jātam idam viṣam | [AVŚ, 4, 6 620459_1]
{AVŚ, 4, 7}
vāḥ idam vārayātai varaṇāvatyām adhi | [AVŚ, 4, 7 620460_1]
tatra amṛtasya āsiktam | [AVŚ, 4, 7 620461_1]
tena te vāraye viṣam | [AVŚ, 4, 7 620461_2]
arasam prācyam viṣam | [AVŚ, 4, 7 620462_1]
arasam yat udīcyam | [AVŚ, 4, 7 620462_2]
athā idam adharācyam karambheṇa vi kalpate | [AVŚ, 4, 7 620463_1]
karambham kṛtvā tiryam pībaspākam udārathim kṣudhā kila tvā duṣṭano jakṣivān sa na rūrupaḥ | [AVŚ, 4, 7 620465_1]
vi te madam madāvati śaram iva pātayāmasi | [AVŚ, 4, 7 620466_1]
pra tvā carum iva yeṣantam vacasā sthāpayāmasi | [AVŚ, 4, 7 620467_1]
pari grāmam iva ācitam vacasā sthāpayāmasi | [AVŚ, 4, 7 620468_1]
tiṣṭha vṛkṣaḥ iva sthāmni | [AVŚ, 4, 7 620469_1]
abhri khāte na rūrupaḥ | [AVŚ, 4, 7 620469_2]
pavastaiḥ tvā pari akrīṇan dūrśebhiḥ ajinaiḥ uta | [AVŚ, 4, 7 620470_1]
prakrīḥ asi tvam oṣadhe | [AVŚ, 4, 7 620471_1]
abhri khāte na rūrupaḥ | [AVŚ, 4, 7 620471_2]
an āptāḥ ye vaḥ prathamāḥ yāni karmāṇi cakrire vīrān naḥ atra mā dabhan | [AVŚ, 4, 7 620473_1]
tat vaḥ etat puras dadhe | [AVŚ, 4, 7 620473_2]
{AVŚ, 4, 8}
bhūto bhūteṣu paya ā dadhāti sa bhūtānām adhipatir babhūva | [AVŚ, 4, 8 1.1]
tasya mṛtyuś carati rājasūyaṃ sa rājā anu manyatām idaṃ | [AVŚ, 4, 8 1.2]
abhi prehi māpa vena ugraś cettā sapatnahā | [AVŚ, 4, 8 2.1]
ā tiṣṭha mitravardhana tubhyam devā adhi bruvan | [AVŚ, 4, 8 2.2]
ātiṣṭhantaṃ pari viśve abhūṣañchriyaṃ vasānaś carati svarociḥ | [AVŚ, 4, 8 3.1]
mahat tad vṛṣṇo asurasya nāmā viśvarūpo amṛtāni tasthau | [AVŚ, 4, 8 3.2]
vyāghro adhi vaiyāghre vi kramasva diśo mahīḥ | [AVŚ, 4, 8 4.1]
viśas tvā sarvā vāñchantv āpo divyāḥ payasvatīḥ | [AVŚ, 4, 8 4.2]
yāḥ āpaḥ divyāḥ payasā madanti antarikṣe uta vā pṛthivyām tāsām tvā sarvāsām apām abhi siñcāmi varcasā | [AVŚ, 4, 8 620483_1]
abhi tvā varcasā asican āpaḥ divyāḥ payasvatīḥ | [AVŚ, 4, 8 620484_1]
yathā asaḥ mitra vardhanaḥ tathā tvā savitā karat | [AVŚ, 4, 8 620485_1]
enāḥ vyāghram pariṣasvajānāḥ siṃham hinvanti mahate saubhagāya | [AVŚ, 4, 8 620486_1]
samudram na su bhuvaḥ tasthivāṃsam marmṛjyante dvīpinam apsu antar | [AVŚ, 4, 8 620487_1]
{AVŚ, 4, 9}
ehi jīvaṃ trāyamāṇaṃ parvatasyāsy akṣyam | [AVŚ, 4, 9 1.1]
viśvebhir devair dattaṃ paridhir jīvanāya kam | [AVŚ, 4, 9 1.2]
paripāṇaṃ puruṣāṇāṃ paripāṇaṃ gavāṃ asi | [AVŚ, 4, 9 2.1]
aśvānām arvatām paripāṇāya tasthiṣe | [AVŚ, 4, 9 2.2]
utāsi paripāṇam yātujambhanam āñjana | [AVŚ, 4, 9 3.1]
utāmṛtasya tvaṃ vetthātho asi jīvabhojanam atho haritabheṣajam | [AVŚ, 4, 9 3.2]
yasyāñjana prasarpasy aṅgamaṅgam paruṣparuḥ | [AVŚ, 4, 9 4.1]
tato yakṣmaṃ vi bādhasa ugro madhyamaśīr iva | [AVŚ, 4, 9 4.2]
nainaṃ prāpnoti śapatho na kṛtyā nābhiśocanam | [AVŚ, 4, 9 5.1]
nainaṃ viṣkandham aśnute yas tvā bibharty āñjana | [AVŚ, 4, 9 5.2]
asanmantrād duṣvapnyād duṣkṛtācchamalād uta | [AVŚ, 4, 9 6.1]
durhārdaś cakṣuṣo ghorāt tasmān naḥ pāhy āñjana | [AVŚ, 4, 9 6.2]
idaṃ vidvān āñjana satyaṃ vakṣyāmi nānṛtam | [AVŚ, 4, 9 7.1]
saneyam aśvaṃ gām aham ātmānaṃ tava pūruṣa | [AVŚ, 4, 9 7.2]
trayo dāsā āñjanasya takmā balāsa ād ahiḥ | [AVŚ, 4, 9 8.1]
varṣiṣṭhaḥ parvatānāṃ trikakun nāma te pitā | [AVŚ, 4, 9 8.2]
yad āñjanaṃ traikakudam jātaṃ himavatas pari | [AVŚ, 4, 9 9.1]
yātūṃś ca sarvāñ jambhayat sarvāś ca yātudhānyaḥ | [AVŚ, 4, 9 9.2]
yadi vāsi traikakudaṃ yadi yāmunam ucyase | [AVŚ, 4, 9 10.1]
ubhe te bhadre nāmnī tābhyāṃ naḥ pāhy āñjana | [AVŚ, 4, 9 10.2]
{AVŚ, 4, 10}
vātāt jātaḥ antarikṣāt vidyutaḥ jyotiṣaḥ pari sa naḥ hiraṇya jāḥ śaṅkhaḥ kṛśanaḥ pātu aṃhasaḥ | [AVŚ, 4, 10 620509_1]
yaḥ agratas rocanānām samudrāt adhi jajñiṣe śaṅkhena hatvā rakṣāṃsi attriṇaḥ vi sahāmahe śaṅkhena amīvām amatim śaṅkhena uta sadānvāḥ | [AVŚ, 4, 10 620511_1]
śaṅkhaḥ naḥ viśva bheṣajaḥ kṛśanaḥ pātu aṃhasaḥ | [AVŚ, 4, 10 620513_1]
divi jātaḥ samudra jaḥ sindhutaḥ pari ābhṛtaḥ sa naḥ hiraṇya jāḥ śaṅkhaḥ āyuṣprataraṇaḥ maṇiḥ | [AVŚ, 4, 10 620515_1]
samudrāt jātaḥ maṇiḥ | [AVŚ, 4, 10 620516_1]
vṛtrāt jātaḥ divākaraḥ | [AVŚ, 4, 10 620516_2]
saḥ asmān sarvatas pātu hetyāḥ deva asurebhyaḥ | [AVŚ, 4, 10 620517_1]
hiraṇyānām ekaḥ asi | [AVŚ, 4, 10 620518_1]
somāt tvam adhi jajñiṣe | [AVŚ, 4, 10 620518_2]
rathe tvam asi darśataḥ | [AVŚ, 4, 10 620519_1]
iṣudhau rocanaḥ tvam | [AVŚ, 4, 10 620519_2]
pra naḥ āyūṃṣi tāriṣat | [AVŚ, 4, 10 620519_3]
devānām asthi kṛśanam babhūva | [AVŚ, 4, 10 620520_1]
tat ātmanvat carati apsu antar | [AVŚ, 4, 10 620520_2]
tat te badhnāmi āyuṣe varcase balāya dīrgha āyu tvāya śata śāradāya | [AVŚ, 4, 10 620521_1]
kārśanaḥ tvā abhi rakṣatu | [AVŚ, 4, 10 620521_2]
{AVŚ, 4, 11}
anaḍvān dādhāra pṛthivīm uta dyām | [AVŚ, 4, 11 620522_1]
anaḍvān dādhāra uru antarikṣam | [AVŚ, 4, 11 620522_2]
anaḍvān dādhāra pradiśaḥ ṣaḍ urvīḥ | [AVŚ, 4, 11 620523_1]
anaḍvān viśvam bhuvanam ā viveśa | [AVŚ, 4, 11 620523_2]
anaḍvān indraḥ | [AVŚ, 4, 11 620524_1]
sa paśubhyaḥ vi caṣṭe | [AVŚ, 4, 11 620524_2]
trayān śakraḥ vi mimīte adhvanaḥ | [AVŚ, 4, 11 620524_3]
bhūtam bhaviṣyat bhuvanā duhānaḥ sarvā devānām carati vratāni | [AVŚ, 4, 11 620525_1]
indraḥ jātaḥ manuṣyeṣu antar gharmaḥ taptaḥ carati śośucānaḥ | [AVŚ, 4, 11 620526_1]
suprajāḥ san saḥ udāre na sarṣat yaḥ na aśnīyāt anaḍuhaḥ vijānan | [AVŚ, 4, 11 620527_1]
anaḍvān duhe sukṛtasya loke | [AVŚ, 4, 11 620528_1]
ā enam pyāyayati pavamānaḥ purastāt | [AVŚ, 4, 11 620528_2]
parjanyaḥ dhārāḥ | [AVŚ, 4, 11 620529_1]
marutaḥ ūdhar asya | [AVŚ, 4, 11 620529_2]
yajñaḥ payaḥ | [AVŚ, 4, 11 620529_3]
dakṣiṇā dohaḥ asya | [AVŚ, 4, 11 620529_4]
yasya nā īśe yajña patiḥ na yajñaḥ na asya dātā īśe na pratigrahītā yaḥ viśva jit viśva bhṛt viśva karmā gharmam naḥ brūta yatamaḥ catuṣpād | [AVŚ, 4, 11 620531_1]
yena devāḥ svar āruruhuḥ hitvā śarīram amṛtasya nābhim tena geṣma sukṛtasya lokam gharmasya vratena tapasā yaśasyavaḥ | [AVŚ, 4, 11 620533_1]
indraḥ rūpeṇa | [AVŚ, 4, 11 620534_1]
rūpeṇa | [AVŚ, 4, 11 620534_2]
agniḥ vahena | [AVŚ, 4, 11 620534_3]
prajāpatiḥ parameṣṭhī virāj | [AVŚ, 4, 11 620534_4]
viśvānare akramata | [AVŚ, 4, 11 620535_1]
vaiśvānare akramata | [AVŚ, 4, 11 620535_2]
anaḍuhi akramata | [AVŚ, 4, 11 620535_3]
saḥ adṛṃhayata | [AVŚ, 4, 11 620536_1]
saḥ adhārayata | [AVŚ, 4, 11 620536_2]
madhyam etat anaḍuhaḥ yatrā eṣa vahaḥ āhitaḥ | [AVŚ, 4, 11 620537_1]
etāvat asya prācīnam yāvān pratyaṅ samāhitaḥ | [AVŚ, 4, 11 620538_1]
yaḥ veda anaḍuhaḥ dohān sapta anupadasvataḥ prajām ca lokam ca āpnoti | [AVŚ, 4, 11 620540_1]
tathā sapta ṛṣayaḥ viduḥ | [AVŚ, 4, 11 620540_2]
padbhiḥ sedim avakrāman irām jaṅghābhiḥ utkhidan śrameṇa anaḍvān kīlālam kīnāśaḥ ca abhi gacchataḥ | [AVŚ, 4, 11 620542_1]
dvādaśa vai etāḥ rātrīḥ vratyāḥ āhuḥ prajāpateḥ | [AVŚ, 4, 11 620543_1]
tatra upa brahma yaḥ veda tat vai anaḍuhaḥ vratam | [AVŚ, 4, 11 620544_1]
duhe sāyam | [AVŚ, 4, 11 620545_1]
duhe prātar | [AVŚ, 4, 11 620545_2]
duhe madhyaṃdinam pari | [AVŚ, 4, 11 620545_3]
dohāḥ ye asya saṃyanti tān vidma anupadasvataḥ | [AVŚ, 4, 11 620546_1]
{AVŚ, 4, 12}
rohaṇī asi rohaṇī asthnaḥ chinnasya rohaṇī | [AVŚ, 4, 12 620547_1]
asi | [AVŚ, 4, 12 620547_2]
rohaya idam arundhati | [AVŚ, 4, 12 620548_1]
yat te riṣṭam yat te dyuttam asti peṣṭram te ātmani dhātā tat bhadrayā punar sam dadhat paruṣā paruḥ | [AVŚ, 4, 12 620550_1]
sam te majjā majjñā bhavatu sam u te paruṣā paruḥ | [AVŚ, 4, 12 620551_1]
sam te māṃsasya visrastam sam asthi api rohatu | [AVŚ, 4, 12 620552_1]
majjā majjñā sam dhīyatām | [AVŚ, 4, 12 620553_1]
carmaṇā carma rohatu | [AVŚ, 4, 12 620553_2]
asṛk te asthi rohatu | [AVŚ, 4, 12 620554_1]
māṃsam māṃsena rohatu | [AVŚ, 4, 12 620554_2]
loma lomnā sam kalpaya | [AVŚ, 4, 12 620555_1]
tvacā sam kalpaya tvacam | [AVŚ, 4, 12 620555_2]
asṛk te asthi rohatu | [AVŚ, 4, 12 620556_1]
chinnam sam dhehi oṣadhe | [AVŚ, 4, 12 620556_2]
saḥ ud tiṣṭha | [AVŚ, 4, 12 620557_1]
pra drava rathaḥ su cakraḥ su paviḥ su nābhiḥ | [AVŚ, 4, 12 620557_2]
prati tiṣṭha ūrdhvaḥ | [AVŚ, 4, 12 620558_1]
yadi kartam patitvā saṃśaśre yadi vā aśmā prahṛtaḥ jaghāna ṛbhuḥ rathasya iva aṅgāni sam dadhat paruṣā paruḥ | [AVŚ, 4, 12 620560_1]
{AVŚ, 4, 13}
uta devā avahitaṃ devā un nayathā punaḥ | [AVŚ, 4, 13 1.1]
utāgaś cakruṣaṃ devā devā jīvayathā punaḥ | [AVŚ, 4, 13 1.2]
dvāv imau vātau vāta ā sindhor ā parāvataḥ | [AVŚ, 4, 13 2.1]
dakṣaṃ te anya āvātu vy anyo vātu yad rapaḥ | [AVŚ, 4, 13 2.2]
ā vāta vāhi bheṣajaṃ vi vāta vāhi yad rapaḥ | [AVŚ, 4, 13 3.1]
tvaṃ hi viśvabheṣaja devānāṃ dūta īyase | [AVŚ, 4, 13 3.2]
trāyantām imaṃ devās trāyantāṃ marutāṃ gaṇāḥ | [AVŚ, 4, 13 4.1]
trāyantāṃ viśvā bhūtāni yathāyam arapā asat | [AVŚ, 4, 13 4.2]
ā tvāgamaṃ śaṃtātibhir atho ariṣṭatātibhiḥ | [AVŚ, 4, 13 5.1]
dakṣaṃ ta ugram ābhāriṣaṃ parā yakṣmaṃ suvāmi te | [AVŚ, 4, 13 5.2]
ayaṃ me hasto bhagavān ayaṃ me bhagavattaraḥ | [AVŚ, 4, 13 6.1]
ayaṃ me viśvabheṣajo 'yaṃ śivābhimarśanaḥ | [AVŚ, 4, 13 6.2]
hastābhyāṃ daśaśākhābhyāṃ jihvā vācaḥ purogavī | [AVŚ, 4, 13 7.1]
anāmayitnubhyāṃ hastābhyāṃ tābhyāṃ tvābhi mṛśāmasi | [AVŚ, 4, 13 7.2]
{AVŚ, 4, 14}
ajo hy agner ajaniṣṭa śokāt so apaśyajjanitāram agre | [AVŚ, 4, 14 1.1]
tena devā devatām agrā āyan tena rohān ruruhur medhyāsaḥ | [AVŚ, 4, 14 1.2]
kramadhvam agninā nākam ukhyān hasteṣu bibhrataḥ | [AVŚ, 4, 14 2.1]
divas pṛṣṭhaṃ svar gatvā miśrā devebhir ādhvam | [AVŚ, 4, 14 2.2]
pṛṣṭhāt pṛthivyā aham antarikṣam āruham antarikṣād divam āruham | [AVŚ, 4, 14 3.1]
divo nākasya pṛṣṭhāt svar jyotir agām aham | [AVŚ, 4, 14 3.2]
svar yanto nāpekṣanta ā dyāṃ rohanti rodasī | [AVŚ, 4, 14 4.1]
yajñaṃ ye viśvatodhāraṃ suvidvāṃso vitenire | [AVŚ, 4, 14 4.2]
agne prehi prathamo devatānāṃ cakṣur devānām uta mānuṣānām | [AVŚ, 4, 14 5.1]
iyakṣamāṇā bhṛgubhiḥ sajoṣāḥ svar yantu yajamānāḥ svasti | [AVŚ, 4, 14 5.2]
ajam anajmi payasā ghṛtena divyaṃ suparṇaṃ payasaṃ bṛhantam | [AVŚ, 4, 14 6.1]
tena geṣma sukṛtasya lokaṃ svar ārohanto abhi nākam uttamam | [AVŚ, 4, 14 6.2]
pañcaudanaṃ pañcabhir aṅgulibhir darvyoddhara pañcadhaitam odanam | [AVŚ, 4, 14 7.1]
prācyāṃ diśi śiro ajasya dhehi dakṣiṇāyāṃ diśi dakṣiṇaṃ dhehi pārśvam | [AVŚ, 4, 14 7.2]
pratīcyāṃ diśi bhasadam asya dhehy uttarasyāṃ diśy uttaraṃ dhehi pārśvam | [AVŚ, 4, 14 8.1]
ūrdhvāyāṃ diśy ajasyānūkaṃ dhehi diśi dhruvāyāṃ dhehi pājasyam antarikṣe madhyato madhyam asya | [AVŚ, 4, 14 8.2]
śṛtam ajaṃ śṛtayā prorṇuhi tvacā sarvair aṅgaiḥ saṃbhṛtaṃ viśvarūpam | [AVŚ, 4, 14 9.1]
sa ut tiṣṭheto abhi nākam uttamaṃ padbhiś caturbhiḥ prati tiṣṭha dikṣu | [AVŚ, 4, 14 9.2]
{AVŚ, 4, 15}
samutpatantu pradiśo nabhasvatīḥ sam abhrāṇi vātajūtāni yantu | [AVŚ, 4, 15 1.1]
maharṣabhasya nadato nabhasvato vāśrā āpaḥ pṛthivīṃ tarpayantu | [AVŚ, 4, 15 1.2]
sam īkṣayantu taviṣāḥ sudānavo 'pāṃ rasā oṣadhībhiḥ sacantām | [AVŚ, 4, 15 2.1]
varṣasya sargā mahayantu bhūmiṃ pṛthag jāyantām oṣadhayo viśvarūpāḥ | [AVŚ, 4, 15 2.2]
sam īkṣayasva gāyato nabhāṃsy apām vegāsaḥ pṛthag ud vijantām | [AVŚ, 4, 15 3.1]
varṣasya sargā mahayantu bhūmiṃ pṛthag jāyantām vīrudho viśvarūpāḥ | [AVŚ, 4, 15 3.2]
gaṇās tvopa gāyantu mārutāḥ parjanya ghoṣiṇaḥ pṛthak | [AVŚ, 4, 15 4.1]
sargā varṣasya varṣato varṣantu pṛthivīm anu | [AVŚ, 4, 15 4.2]
ud īrayata marutaḥ samudratas tveṣo arko nabha ut pātayātha | [AVŚ, 4, 15 5.1]
maharṣabhasya nadato nabhasvato vāśrā āpaḥ pṛthivīṃ tarpayantu | [AVŚ, 4, 15 5.2]
abhi kranda | [AVŚ, 4, 15 620603_1]
ardaya udadhim | [AVŚ, 4, 15 620603_2]
bhūmim parjanya payasā sam aṅdhi | [AVŚ, 4, 15 620603_3]
tvayā sṛṣṭam bahulam aitu varṣam | [AVŚ, 4, 15 620604_1]
āśāra eṣī kṛśaguḥ etu astam | [AVŚ, 4, 15 620604_2]
saṃ vo 'vantu sudānava utsā ajagarā uta | [AVŚ, 4, 15 7.1]
marudbhiḥ pracyutā meghā varṣantu pṛthivīm anu | [AVŚ, 4, 15 7.2]
āśāmāśāṃ vi dyotatāṃ vātā vāntu diśodiśaḥ | [AVŚ, 4, 15 8.1]
marudbhiḥ pracyutā meghāḥ saṃ yantu pṛthivīm anu | [AVŚ, 4, 15 8.2]
āpo vidyud abhraṃ varṣaṃ saṃ vo 'vantu sudānava utsā ajagarā uta | [AVŚ, 4, 15 9.1]
marudbhiḥ pracyutā meghāḥ prāvantu pṛthivīm anu | [AVŚ, 4, 15 9.2]
apām agniḥ tanūbhiḥ saṃvidānaḥ yaḥ oṣadhīnām adhipāḥ babhūva sa naḥ varṣam vanutām jātavedāḥ prāṇam prajābhyaḥ amṛtam divaḥ pari | [AVŚ, 4, 15 620612_1]
prajāpatiḥ salilād ā samudrād āpa īrayann udadhim ardayāti | [AVŚ, 4, 15 11.1]
pra pyāyatāṃ vṛṣṇo aśvasya reto 'rvān etena stanayitnunehi | [AVŚ, 4, 15 11.2]
apaḥ niṣiñcan asuraḥ pitā naḥ | [AVŚ, 4, 15 620615_1]
śvasantu gargarāḥ apām varuṇa | [AVŚ, 4, 15 620615_2]
ava nīcīḥ apaḥ sṛja | [AVŚ, 4, 15 620615_3]
vadantu pṛśni bāhavaḥ maṇḍūkāḥ iriṇā anu | [AVŚ, 4, 15 620616_1]
saṃvatsaraṃ śaśayānā brāhmaṇā vratacāriṇaḥ | [AVŚ, 4, 15 13.1]
vācam parjanyajinvitāṃ pra maṇḍūkā avādiṣuḥ | [AVŚ, 4, 15 13.2]
upapravada maṇḍūki varṣaṃ ā vada tāduri | [AVŚ, 4, 15 14.1]
madhye hradasya plavasva vigṛhya caturaḥ padaḥ | [AVŚ, 4, 15 14.2]
khaṇvakhā khaimakhā madhye taduri | [AVŚ, 4, 15 15.1]
varṣaṃ vanudhvaṃ pitaro marutāṃ mana icchata | [AVŚ, 4, 15 15.2]
mahāntaṃ kośam ud acābhi ṣiñca savidyutaṃ bhavatu vātu vātaḥ | [AVŚ, 4, 15 16.1]
tanvatāṃ yajñaṃ bahudhā visṛṣṭā ānandinīr oṣadhayo bhavantu | [AVŚ, 4, 15 16.2]
{AVŚ, 4, 16}
bṛhan eṣām adhiṣṭhātā antikāt iva paśyati | [AVŚ, 4, 16 620625_1]
yaḥ stāyan manyate caran sarvam devāḥ idam viduḥ | [AVŚ, 4, 16 620626_1]
yaḥ tiṣṭhati carati yaḥ ca vañcati yaḥ nilāyam carati yaḥ prataṅkam dvau saṃniṣadya yat mantrayete rājā tat veda varuṇaḥ tṛtīyaḥ | [AVŚ, 4, 16 620628_1]
uta iyam bhūmiḥ varuṇasya rājñaḥ uta asau dyauḥ bṛhatī dūreantā | [AVŚ, 4, 16 620629_1]
uta u samudrau varuṇasya kukṣī | [AVŚ, 4, 16 620630_1]
uta asmin alpe udake nilīnaḥ | [AVŚ, 4, 16 620630_2]
uta yaḥ dyām atisarpāt parastāt na sa mucyātai varuṇasya rājñaḥ | [AVŚ, 4, 16 620631_1]
divaspaśaḥ pra caranti idam asya | [AVŚ, 4, 16 620632_1]
sahasra akṣāḥ ati paśyanti bhūmim | [AVŚ, 4, 16 620632_2]
sarvam tat rājā varuṇaḥ vi caṣṭe yat antarā rodasī yat parastāt | [AVŚ, 4, 16 620633_1]
saṃkhyātāḥ asya nimiṣaḥ janānām | [AVŚ, 4, 16 620634_1]
akṣān iva śvaghnī ni minoti tāni | [AVŚ, 4, 16 620634_2]
ye te pāśāḥ varuṇa sapta sapta tredhā tiṣṭhanti viṣitāḥ ruṣantaḥ sinantu sarve anṛtam vadantam | [AVŚ, 4, 16 620636_1]
yaḥ satya vādī ati tam sṛjantu | [AVŚ, 4, 16 620636_2]
śatena pāśaiḥ abhi dhehi varuṇa enam | [AVŚ, 4, 16 620637_1]
mā te moci anṛta vāc nṛ cakṣaḥ | [AVŚ, 4, 16 620637_2]
āstām jālmaḥ udaram sraṃsayitvā kośaḥ iva a bandhaḥ parikṛtyamānaḥ | [AVŚ, 4, 16 620638_1]
yaḥ samāmyaḥ varuṇaḥ yaḥ vyāmyaḥ yaḥ saṃdeśyaḥ varuṇaḥ yaḥ videśyaḥ yaḥ daivaḥ varuṇaḥ yaḥ ca mānuṣaḥ taiḥ tvā sarvaiḥ abhi syāmi pāśaiḥ asau āmuṣyāyaṇa amuṣyāḥ putra | [AVŚ, 4, 16 620641_1]
tān u te sarvān anusaṃdiśāmi | [AVŚ, 4, 16 620642_1]
{AVŚ, 4, 17}
īśāṇāṃ tvā bheṣajānām ujjeṣa ā rabhāmahe | [AVŚ, 4, 17 1.1]
cakre sahasravīryam sarvasmā oṣadhe tvā | [AVŚ, 4, 17 1.2]
satyajitaṃ śapathayāvanīṃ sahamānāṃ punaḥsarām | [AVŚ, 4, 17 2.1]
sarvāḥ sam ahvy oṣadhīr ito naḥ pārayād iti | [AVŚ, 4, 17 2.2]
yā śaśāpa śapanena yāghaṃ mūram ādadhe | [AVŚ, 4, 17 3.1]
yā rasasya haraṇāya jātam ārebhe tokam attu sā | [AVŚ, 4, 17 3.2]
yāṃ te cakrur āme pātre yāṃ cakrur nīlalohite | [AVŚ, 4, 17 4.1]
āme māṃse kṛtyāṃ yāṃ cakrus tayā kṛtyākṛto jahi | [AVŚ, 4, 17 4.2]
dauṣvapnyaṃ daurjīvityaṃ rakṣo abhvam arāyyaḥ | [AVŚ, 4, 17 5.1]
durṇāmnīḥ sarvā durvācas tā asman nāśayāmasi | [AVŚ, 4, 17 5.2]
kṣudhāmāraṃ tṛṣṇāmāram agotām anapatyatām | [AVŚ, 4, 17 6.1]
apāmārga tvayā vayaṃ sarvaṃ tad apa mṛjmahe | [AVŚ, 4, 17 6.2]
tṛṣṇāmāraṃ kṣudhāmāraṃ atho akṣaparājayam | [AVŚ, 4, 17 7.1]
apāmārga tvayā vayaṃ sarvaṃ tad apa mṛjmahe | [AVŚ, 4, 17 7.2]
apāmārga oṣadhīnāṃ sarvāsām eka id vaśī | [AVŚ, 4, 17 8.1]
tena te mṛjma āsthitam atha tvam agadaś cara | [AVŚ, 4, 17 8.2]
{AVŚ, 4, 18}
samaṃ jyotiḥ sūryeṇāhnā rātrī samāvatī | [AVŚ, 4, 18 1.1]
kṛṇomi satyam ūtaye 'rasāḥ santu kṛtvarīḥ | [AVŚ, 4, 18 1.2]
yo devāḥ kṛtyāṃ kṛtvā harād aviduṣo gṛham | [AVŚ, 4, 18 2.1]
vatso dhārur iva mātaraṃ taṃ pratyag upa padyatām | [AVŚ, 4, 18 2.2]
amā kṛtvā pāpmānaṃ yas tenānyaṃ jighāṃsati | [AVŚ, 4, 18 3.1]
aśmānas tasyāṃ dagdhāyāṃ bahulāḥ phaṭ karikrati | [AVŚ, 4, 18 3.2]
sahasradhāman viśikhān vigrīvāṁ chāyayā tvam | [AVŚ, 4, 18 4.1]
prati sma cakruṣe kṛtyāṃ priyāṃ priyāvate hara | [AVŚ, 4, 18 4.2]
anayāham oṣadhyā sarvāḥ kṛtyā adūduṣam | [AVŚ, 4, 18 5.1]
yāṃ kṣetre cakrur yāṃ goṣu yāṃ vā te puruṣeṣu | [AVŚ, 4, 18 5.2]
yaś cakāra na śaśāka kartuṃ śaśre pādam aṅgurim | [AVŚ, 4, 18 6.1]
cakāra bhadram asmabhyam ātmane tapanam tu saḥ | [AVŚ, 4, 18 6.2]
apāmārgo 'pa mārṣṭu kṣetriyaṃ śapathaś ca yaḥ | [AVŚ, 4, 18 7.1]
apāha yātudhānīr apa sarvā arāyyaḥ | [AVŚ, 4, 18 7.2]
apamṛjya yātudhānān apa sarvā arāyyaḥ | [AVŚ, 4, 18 8.1]
apāmārga tvayā vayaṃ sarvaṃ tad apa mṛjmahe | [AVŚ, 4, 18 8.2]
{AVŚ, 4, 19}
uto asy abandhukṛd uto asi nu jāmikṛt | [AVŚ, 4, 19 1.1]
uto kṛtyākṛtaḥ prajāṃ nadam ivā chinddhi vārṣikam | [AVŚ, 4, 19 1.2]
brāhmaṇena paryuktāsi kaṇvena nārṣadena | [AVŚ, 4, 19 2.1]
senevaiṣi tviṣīmatī na tatra bhayam asti yatra prāpnoṣy oṣadhe | [AVŚ, 4, 19 2.2]
agram eṣy oṣadhīnāṃ jyotiṣevābhidīpayan | [AVŚ, 4, 19 3.1]
uta trātāsi pākasyātho hantāsi rakṣasaḥ | [AVŚ, 4, 19 3.2]
yad ado devā asurāṃs tvayāgre nirakurvata | [AVŚ, 4, 19 4.1]
tatas tvam adhy oṣadhe 'pāmārgo ajāyathāḥ | [AVŚ, 4, 19 4.2]
vibhindatī śataśākhā vibhindan nāma te pitā | [AVŚ, 4, 19 5.1]
pratyag vi bhinddhi tvaṃ taṃ yo asmāṁ abhidāsati | [AVŚ, 4, 19 5.2]
asad bhūmyāḥ sam abhavat tad yām eti mahad vyacaḥ | [AVŚ, 4, 19 6.1]
tad vai tato vidhūpāyat pratyak kartāram ṛcchatu | [AVŚ, 4, 19 6.2]
pratyaṅ hi saṃbabhūvitha pratīcīnaphalas tvam | [AVŚ, 4, 19 7.1]
sarvān macchapathāṃ adhi varīyo yāvayā vadham | [AVŚ, 4, 19 7.2]
śatena mā pari pāhi sahasreṇābhi rakṣā mā | [AVŚ, 4, 19 8.1]
indras te vīrudhāṃ pata ugra ojmānam ā dadhat | [AVŚ, 4, 19 8.2]
{AVŚ, 4, 20}
ā paśyati | [AVŚ, 4, 20 620691_1]
prati paśyati | [AVŚ, 4, 20 620691_2]
parā paśyati | [AVŚ, 4, 20 620691_3]
divam antarikṣam āt bhūmim sarvam tat devi paśyati | [AVŚ, 4, 20 620692_1]
tisraḥ divaḥ tisraḥ pṛthivīḥ ṣaḍ ca imāḥ pradiśaḥ pṛthak tvayā aham sarvā bhūtāni paśyāni devi oṣadhe | [AVŚ, 4, 20 620694_1]
divyasya suparṇasya tasya ha asi kanīnikā | [AVŚ, 4, 20 620695_1]
sā bhūmim ā rurohitha vahyam śrāntā vadhūḥ iva | [AVŚ, 4, 20 620696_1]
tām me sahasra akṣaḥ devaḥ dakṣiṇe haste ā dadhat | [AVŚ, 4, 20 620697_1]
tayā aham sarvam paśyāmi yaḥ ca śūdraḥ uta āryaḥ | [AVŚ, 4, 20 620698_1]
āvis kṛṇuṣva rūpāni | [AVŚ, 4, 20 620699_1]
mā ātmānam apa gūhathāḥ | [AVŚ, 4, 20 620699_2]
atha u sahasra cakṣo prati paśyāḥ kimīdinaḥ | [AVŚ, 4, 20 620700_1]
darśaya mā yātudhānān | [AVŚ, 4, 20 620701_1]
darśaya yātudhānyaḥ | [AVŚ, 4, 20 620701_2]
piśācān sarvān darśaya iti tvā ā rabhe oṣadhe | [AVŚ, 4, 20 620702_1]
kaśyapasya cakṣuḥ asi śunyāḥ ca catur akṣyāḥ | [AVŚ, 4, 20 620703_1]
vīdhre sūryam iva sarpantam mā piśācam tiras karaḥ | [AVŚ, 4, 20 620704_1]
ud agrabham paripāṇāt yātudhānam kimīdinam | [AVŚ, 4, 20 620705_1]
tena aham sarvam paśyāmi uta śūdram uta āryam | [AVŚ, 4, 20 620706_1]
yaḥ antarikṣeṇa patati divam yaḥ ca atisarpati bhūmim yaḥ manyate nātham tam piśācam pra darśaya | [AVŚ, 4, 20 620708_1]
{AVŚ, 4, 21}
ā gāvo agmann uta bhadram akrant sīdantu goṣṭhe raṇayantv asme | [AVŚ, 4, 21 1.1]
prajāvatīḥ pururūpā iha syur indrāya pūrvīr uṣaso duhānāḥ | [AVŚ, 4, 21 1.2]
indro yajvane gṛṇate ca śikṣata uped dadāti na svaṃ muṣāyati | [AVŚ, 4, 21 2.1]
bhūyobhūyo rayim id asya vardhayann abhinne khilye ni dadhāti devayum | [AVŚ, 4, 21 2.2]
na tā naśanti na dabhāti taskaro nāsām āmitro vyathir ā dadharṣati | [AVŚ, 4, 21 3.1]
devāṃś ca yābhir yajate dadāti ca jyog it tābhiḥ sacate gopatiḥ saha | [AVŚ, 4, 21 3.2]
na tā arvā reṇukakāṭo 'śnute na saṃskṛtatram upa yanti tā abhi | [AVŚ, 4, 21 4.1]
urugāyam abhayaṃ tasya tā anu gāvo martasya vi caranti yajvanaḥ | [AVŚ, 4, 21 4.2]
gāvo bhago gāva indro ma icchād gāva somasya prathamasya bhakṣaḥ | [AVŚ, 4, 21 5.1]
imā yā gāvaḥ sa janāsa indra icchāmi hṛdā manasā cid indram | [AVŚ, 4, 21 5.2]
yūyaṃ gāvo medayatha kṛśaṃ cid aśrīraṃ cit kṛṇuthā supratīkam | [AVŚ, 4, 21 6.1]
bhadraṃ gṛhaṃ kṛṇutha bhadravāco bṛhad vo vaya ucyate sabhāsu | [AVŚ, 4, 21 6.2]
prajāvatīḥ sūyavase ruśantīḥ śuddhā apaḥ suprapāṇe pibantīḥ | [AVŚ, 4, 21 7.1]
mā va stena īśata māghaśaṃsaḥ pari vo rudrasya hetir vṛṇaktu | [AVŚ, 4, 21 7.2]
{AVŚ, 4, 22}
imam indra vardhaya kṣatriyam me | [AVŚ, 4, 22 620723_1]
imam viśām eka vṛṣam kṛṇu tvam | [AVŚ, 4, 22 620723_2]
niḥ amitrān akṣṇuhi asya sarvān | [AVŚ, 4, 22 620724_1]
tān randhaya asmai ahamuttareṣu | [AVŚ, 4, 22 620724_2]
ā imam bhaja grāme aśveṣu goṣu | [AVŚ, 4, 22 620725_1]
niḥ tam bhaja yaḥ amitraḥ asya | [AVŚ, 4, 22 620725_2]
varṣma kṣatrāṇām ayam astu rājā | [AVŚ, 4, 22 620726_1]
indra śatrum randhaya sarvam asmai | [AVŚ, 4, 22 620726_2]
ayam astu dhanapatiḥ dhanānām | [AVŚ, 4, 22 620727_1]
ayam viśām viśpatiḥ astu rājā | [AVŚ, 4, 22 620727_2]
asmin indra mahi varcāṃsi dhehi | [AVŚ, 4, 22 620728_1]
avarcasam kṛṇuhi śatrum asya | [AVŚ, 4, 22 620728_2]
asmai dyāvāpṛthivī bhūri vāmam duhāthām gharma dughe iva dhenū | [AVŚ, 4, 22 620729_1]
ayam rājā priyaḥ indrasya bhūyāt priyaḥ gavām oṣadhīnām paśūnām | [AVŚ, 4, 22 620730_1]
yunajmi te uttarāvantam indram yena jayanti na parājayante yaḥ tvā karat eka vṛṣam janānām uta rājñām uttamam mānavānām | [AVŚ, 4, 22 620731_1]
uttaraḥ tvam | [AVŚ, 4, 22 620733_1]
adhare te sapatnāḥ ye ke ca rājan pratiśatravaḥ te | [AVŚ, 4, 22 620733_2]
eka vṛṣaḥ indra sakhā jigīvān śatrūyatām ā bhara bhojanāni | [AVŚ, 4, 22 620734_1]
siṃha pratīkaḥ viśaḥ addhi sarvāḥ | [AVŚ, 4, 22 620735_1]
vyāghra pratīkaḥ ava bādhasva śatrūn | [AVŚ, 4, 22 620735_2]
eka vṛṣaḥ indra sakhā jigīvān śatrūyatām ā khida bhojanāni | [AVŚ, 4, 22 620736_1]
eka vṛṣaḥ indra sakhā jigīvān śatrūyatām ā khida bhojanāni | [AVŚ, 4, 22 620736_2]
{AVŚ, 4, 23}
agner manve prathamasya pracetasaḥ pāñcajanyasya bahudhā yam indhate | [AVŚ, 4, 23 1.1]
viśoviśaḥ praviśivāṃsam īmahe sa no muñcatv aṃhasaḥ | [AVŚ, 4, 23 1.2]
yathā havyaṃ vahasi jātavedo yathā yajñaṃ kalpayasi prajānan | [AVŚ, 4, 23 2.1]
evā devebhyaḥ sumatiṃ na ā vaha sa no muñcatv aṃhasaḥ | [AVŚ, 4, 23 2.2]
yāmanyāmann upayuktaṃ vahiṣṭhaṃ karmaṅkarmann ābhagam agnim īḍe | [AVŚ, 4, 23 3.1]
rakṣohaṇaṃ yajñavṛdhaṃ ghṛtāhutaṃ sa no muñcatv aṃhasaḥ | [AVŚ, 4, 23 3.2]
sujātaṃ jātavedasam agniṃ vaiśvānaraṃ vibhum | [AVŚ, 4, 23 4.1]
havyavāhaṃ havāmahe sa no muñcatv aṃhasaḥ | [AVŚ, 4, 23 4.2]
yena ṛṣayo balam adyotayan yujā yenāsurāṇām ayuvanta māyāḥ | [AVŚ, 4, 23 5.1]
yena agninā paṇīn indraḥ jigāya sa naḥ muñcatu aṃhasaḥ | [AVŚ, 4, 23 620746_1]
yena devā amṛtam anvavindan yenauṣadhīr madhumatīr akṛṇvan | [AVŚ, 4, 23 6.1]
yena devāḥ svar ābharant sa no muñcatv aṃhasaḥ | [AVŚ, 4, 23 6.2]
yasyedaṃ pradiśi yad virocate yaj jātaṃ janitavyaṃ ca kevalam | [AVŚ, 4, 23 7.1]
staumy agniṃ nāthito johavīmi sa no muñcatv aṃhasaḥ | [AVŚ, 4, 23 7.2]
{AVŚ, 4, 24}
indrasya manmahe śaśvad id asya manmahe vṛtraghna stomā upa mema āguḥ | [AVŚ, 4, 24 1.1]
yo dāśuṣaḥ sukṛto havam eti sa no muñcatv aṃhasaḥ | [AVŚ, 4, 24 1.2]
ya ugrīṇām ugrabāhur yayur yo dānavānāṃ balam āruroja | [AVŚ, 4, 24 2.1]
yena jitāḥ sindhavo yena gāvaḥ sa no muñcatv aṃhasaḥ | [AVŚ, 4, 24 2.2]
yaś carṣaṇipro vṛṣabhaḥ svarvid yasmai grāvāṇaḥ pravadanti nṛmṇam | [AVŚ, 4, 24 3.1]
yasyādhvaraḥ saptahotā madiṣṭhaḥ sa no muñcatv aṃhasaḥ | [AVŚ, 4, 24 3.2]
yasya vaśāsa ṛṣabhāsa ukṣaṇo yasmai mīyante svaravaḥ svarvide | [AVŚ, 4, 24 4.1]
yasmai śukraḥ pavate brahmaśumbhitaḥ sa no muñcatv aṃhasaḥ | [AVŚ, 4, 24 4.2]
yasya juṣṭiṃ sominaḥ kāmayante yaṃ havanta iṣumantaṃ gaviṣṭau | [AVŚ, 4, 24 5.1]
yasminn arkaḥ śiśriye yasminn ojaḥ sa no muñcatv aṃhasaḥ | [AVŚ, 4, 24 5.2]
yaḥ prathamaḥ karmakṛtyāya jajñe yasya vīryam prathamasyānubuddham | [AVŚ, 4, 24 6.1]
yenodyato vajro 'bhyāyatāhiṃ sa no muñcatv aṃhasaḥ | [AVŚ, 4, 24 6.2]
yaḥ saṃgrāmān nayati saṃ yudhe vaśī yaḥ puṣṭāni saṃsṛjati dvayāni | [AVŚ, 4, 24 7.1]
staumīndraṃ nāthito johavīmi sa no muñcatv aṃhasaḥ | [AVŚ, 4, 24 7.2]
{AVŚ, 4, 25}
vāyoḥ savitur vidathāni manmahe yāv ātmanvad viśatho yau ca rakṣathaḥ | [AVŚ, 4, 25 1.1]
yau viśvasya paribhū babhūvathus tau no muñcatam aṃhasaḥ | [AVŚ, 4, 25 1.2]
yayoḥ saṃkhyātā varimā pārthivāni yābhyāṃ rajo yupitam antarikṣe | [AVŚ, 4, 25 2.1]
yayoḥ prāyaṃ nānv ānaśe kaścana tau no muñcatam aṃhasaḥ | [AVŚ, 4, 25 2.2]
tava vrate ni viśante janāsas tvayy udite prerate citrabhāno | [AVŚ, 4, 25 3.1]
yuvaṃ vāyo savitā ca bhuvanāni rakṣathas tau no muñcatam aṃhasaḥ | [AVŚ, 4, 25 3.2]
apeto vāyo savitā ca duṣkṛtam apa rakṣāṃsi śimidāṃ ca sedhatam | [AVŚ, 4, 25 4.1]
saṃ hy ūrjayā sṛjathaḥ saṃ balena tau no muñcatam aṃhasaḥ | [AVŚ, 4, 25 4.2]
rayiṃ me poṣaṃ savitota vāyus tanū dakṣam ā suvatāṃ suśevam | [AVŚ, 4, 25 5.1]
ayakṣmatātiṃ maha iha dhattaṃ tau no muñcatam aṃhasaḥ | [AVŚ, 4, 25 5.2]
pra sumatiṃ savitar vāya ūtaye mahasvantaṃ matsaraṃ mādayāthaḥ | [AVŚ, 4, 25 6.1]
arvāg vāmasya pravato ni yacchataṃ tau no muñcatam aṃhasaḥ | [AVŚ, 4, 25 6.2]
upa śreṣṭhā na āśiṣo devayor dhāmann asthiran | [AVŚ, 4, 25 7.1]
staumi devaṃ savitāraṃ ca vāyuṃ tau no muñcantv aṃhasaḥ | [AVŚ, 4, 25 7.2]
{AVŚ, 4, 26}
manve vāṃ dyāvāpṛthivī subhojasau sacetasau ye aprathethām amitā yojanāni | [AVŚ, 4, 26 1.1]
pratiṣṭhe hy abhavataṃ vasūnāṃ te no muñcatam aṃhasaḥ | [AVŚ, 4, 26 1.2]
pratiṣṭhe hy abhavataṃ vasūnāṃ pravṛddhe devī subhage urūcī | [AVŚ, 4, 26 2.1]
dyāvāpṛthivī bhavataṃ me syone te no muñcatam aṃhasaḥ | [AVŚ, 4, 26 2.2]
asaṃtāpe sutapasau huve 'ham urvī gambhīre kavibhir namasye | [AVŚ, 4, 26 3.1]
dyāvāpṛthivī bhavataṃ me syone te no muñcatam aṃhasaḥ | [AVŚ, 4, 26 3.2]
ye amṛtaṃ bibhṛtho ye havīṃṣi ye srotyā bibhṛtho ye manuṣyān | [AVŚ, 4, 26 4.1]
dyāvāpṛthivī bhavataṃ me syone te no muñcatam aṃhasaḥ | [AVŚ, 4, 26 4.2]
ye usriyā bibhṛtho ye vanaspatīn yayor vāṃ viśvā bhuvanāny antaḥ | [AVŚ, 4, 26 5.1]
dyāvāpṛthivī bhavataṃ me syone te no muñcatam aṃhasaḥ | [AVŚ, 4, 26 5.2]
ye kīlālena tarpayatho ye ghṛtena yābhyām ṛte na kiṃcana śaknuvanti | [AVŚ, 4, 26 6.1]
dyāvāpṛthivī bhavataṃ me syone te no muñcatam aṃhasaḥ | [AVŚ, 4, 26 6.2]
yan medam abhiśocati yenayena vā kṛtaṃ pauruṣeyān na daivāt | [AVŚ, 4, 26 7.1]
staumi dyāvāpṛthivī nāthito johavīmi te no muñcatam aṃhasaḥ | [AVŚ, 4, 26 7.2]
{AVŚ, 4, 27}
marutāṃ manve adhi me bruvantu premaṃ vājaṃ vājasāte avantu | [AVŚ, 4, 27 1.1]
āśūn iva suyamān ahva ūtaye te no muñcantv aṃhasaḥ | [AVŚ, 4, 27 1.2]
utsam akṣitaṃ vyacanti ye sadā ya āsiñcanti rasam oṣadhīṣu | [AVŚ, 4, 27 2.1]
puro dadhe marutaḥ pṛśnimātṝṃs te no muñcantv aṃhasaḥ | [AVŚ, 4, 27 2.2]
payo dhenūnāṃ rasam oṣadhīnāṃ javam arvatāṃ kavayo ya invatha | [AVŚ, 4, 27 3.1]
śagmā bhavantu maruto naḥ syonās te no muñcantv aṃhasaḥ | [AVŚ, 4, 27 3.2]
apaḥ samudrād divam ud vahanti divas pṛthivīm abhi ye sṛjanti | [AVŚ, 4, 27 4.1]
ye adbhir īśānā marutaś caranti te no muñcantv aṃhasaḥ | [AVŚ, 4, 27 4.2]
ye kīlālena tarpayanti ye ghṛtena ye vā vayo medasā saṃsṛjanti | [AVŚ, 4, 27 5.1]
ye adbhir īśānā maruto varṣayanti te no muñcantv aṃhasaḥ | [AVŚ, 4, 27 5.2]
yadīd idaṃ maruto mārutena yadi devā daivyenedṛg āra | [AVŚ, 4, 27 6.1]
yūyam īśidhve vasavas tasya niṣkṛtes te no muñcantv aṃhasaḥ | [AVŚ, 4, 27 6.2]
tigmam anīkam viditaṃ sahasvan mārutaṃ śardhaḥ pṛtanāsūgram | [AVŚ, 4, 27 7.1]
staumi maruto nāthito johavīmi te no muñcantv aṃhasaḥ | [AVŚ, 4, 27 7.2]
{AVŚ, 4, 28}
bhavāśarvau manve vāṃ tasya vittaṃ yayor vām idaṃ pradiśi yad virocate | [AVŚ, 4, 28 1.1]
yāv asyeśāthe dvipado yau catuṣpadas tau no muñcatam aṃhasaḥ | [AVŚ, 4, 28 1.2]
yayor abhyabhva uta yad dūre cid yau viditāv iṣubhṛtām asiṣṭhau | [AVŚ, 4, 28 2.1]
yāv asyeśāthe dvipado yau catuṣpadas tau no muñcatam aṃhasaḥ | [AVŚ, 4, 28 2.2]
sahasrākṣau vṛtrahanā huve 'haṃ dūregavyūtī stuvann emy ugrau | [AVŚ, 4, 28 3.1]
yāv asyeśāthe dvipado yau catuṣpadas tau no muñcatam aṃhasaḥ | [AVŚ, 4, 28 3.2]
yāv ārebhāthe bahu sākam agre pra ced asrāṣṭram abhibhāṃ janeṣu | [AVŚ, 4, 28 4.1]
yāv asyeśāthe dvipado yau catuṣpadas tau no muñcatam aṃhasaḥ | [AVŚ, 4, 28 4.2]
yayor vadhān nāpapadyate kaścanāntar deveṣūta mānuṣeṣu | [AVŚ, 4, 28 5.1]
yāv asyeśāthe dvipado yau catuṣpadas tau no muñcatam aṃhasaḥ | [AVŚ, 4, 28 5.2]
yaḥ kṛtyākṛn mūlakṛd yātudhāno ni tasmin dhattaṃ vajram ugrau | [AVŚ, 4, 28 6.1]
yāv asyeśāthe dvipado yau catuṣpadas tau no muñcatam aṃhasaḥ | [AVŚ, 4, 28 6.2]
adhi no brūtaṃ pṛtanāsūgrau saṃ vajreṇa sṛjataṃ yaḥ kimīdī | [AVŚ, 4, 28 7.1]
staumi bhavāśarvau nāthito johavīmi tau no muñcatam aṃhasaḥ | [AVŚ, 4, 28 7.2]
{AVŚ, 4, 29}
manve vāṃ mitrāvaruṇāv ṛtāvṛdhau sacetasau druhvaṇo yau nudethe | [AVŚ, 4, 29 1.1]
pra satyāvānam avatho bhareṣu tau no muñcatam aṃhasaḥ | [AVŚ, 4, 29 1.2]
sacetasau druhvaṇo yau nudethe pra satyāvānam avatho bhareṣu | [AVŚ, 4, 29 2.1]
yau gacchatho nṛcakṣasau babhruṇā sutaṃ tau no muñcatam aṃhasaḥ | [AVŚ, 4, 29 2.2]
yāv aṅgirasam avatho yāv agastiṃ mitrāvaruṇā jamadagnim atrim | [AVŚ, 4, 29 3.1]
yau kaśyapam avatho yau vasiṣṭhaṃ tau no muñcatam aṃhasaḥ | [AVŚ, 4, 29 3.2]
yau śyāvāśvam avatho vādhryaśvaṃ mitrāvaruṇā purumīḍham atrim | [AVŚ, 4, 29 4.1]
yau vimadam avatho saptavadhriṃ tau no muñcatam aṃhasaḥ | [AVŚ, 4, 29 4.2]
yau bharadvājam avatho yau gaviṣṭhiraṃ viśvāmitraṃ varuṇa mitra kutsam | [AVŚ, 4, 29 5.1]
yau kakṣīvantam avatho prota kaṇvaṃ tau no muñcatam aṃhasaḥ | [AVŚ, 4, 29 5.2]
yau medhātithim avatho yau triśokaṃ mitrāvaruṇāv uśanām kāvyaṃ yau | [AVŚ, 4, 29 6.1]
yau gotamam avatho prota mudgalaṃ tau no muñcatam aṃhasaḥ | [AVŚ, 4, 29 6.2]
yayo rathaḥ satyavartma ṛjuraśmir mithuyā carantam abhiyāti dūṣayan | [AVŚ, 4, 29 7.1]
staumi mitrāvaruṇau nāthito johavīmi tau no muñcatam aṃhasaḥ | [AVŚ, 4, 29 7.2]
{AVŚ, 4, 30}
ahaṃ rudrebhir vasubhiś carāmy aham ādityair uta viśvadevaiḥ | [AVŚ, 4, 30 1.1]
ahaṃ mitrāvaruṇobhā bibharmy aham indrāgnī aham aśvinobhā | [AVŚ, 4, 30 1.2]
ahaṃ rāṣṭrī saṃgamanī vasūnāṃ cikituṣī prathamā yajñiyānām | [AVŚ, 4, 30 2.1]
tāṃ mā devā vy adadhuḥ purutrā bhūristhātrāṃ bhūry āveśayantaḥ | [AVŚ, 4, 30 2.2]
aham eva svayam idaṃ vadāmi juṣṭaṃ devānām uta mānuṣāṇām | [AVŚ, 4, 30 3.1]
yaṃ kāmaye taṃ tam ugraṃ kṛṇomi taṃ brahmāṇaṃ tam ṛṣiṃ taṃ sumedhām | [AVŚ, 4, 30 3.2]
mayā so 'nnam atti yo vipaśyati yaḥ prāṇati ya īm śṛṇoty uktam | [AVŚ, 4, 30 4.1]
amantavo māṃ ta upa kṣiyanti śrudhi śruta śraddheyaṃ te vadāmi | [AVŚ, 4, 30 4.2]
ahaṃ rudrāya dhanur ā tanomi brahmadviṣe śarave hantavā u | [AVŚ, 4, 30 5.1]
ahaṃ janāya samadaṃ kṛṇomi aham dyāvāpṛthivī ā viveśa | [AVŚ, 4, 30 5.2]
ahaṃ somam āhanasaṃ bibharmy ahaṃ tvaṣṭāram uta pūṣaṇaṃ bhagam | [AVŚ, 4, 30 6.1]
ahaṃ dadhāmi draviṇā haviṣmate suprāvyā yajamānāya sunvate | [AVŚ, 4, 30 6.2]
ahaṃ suve pitaram asya mūrdhan mama yonir apsv antaḥ samudre | [AVŚ, 4, 30 7.1]
tato vi tiṣṭhe bhuvanāni viśvotāmūṃ dyāṃ varṣmaṇopa spṛśāmi | [AVŚ, 4, 30 7.2]
aham eva vātaiva pra vāmy ārabhamāṇā bhuvanāni viśvā | [AVŚ, 4, 30 8.1]
paro divā para enā pṛthivyaitāvatī mahimnā saṃ babhūva | [AVŚ, 4, 30 8.2]
{AVŚ, 4, 31}
tvayā manyo sa ratham ārujantaḥ harṣamāṇāḥ hṛṣitāsaḥ marutvan tigma iṣavaḥ āyudhā saṃśiśānāḥ upa pra yantu naraḥ agni rūpāḥ | [AVŚ, 4, 31 620852_1]
agniḥ iva manyo tviṣitaḥ sahasva | [AVŚ, 4, 31 620853_1]
senānīḥ naḥ sahure hūtaḥ edhi | [AVŚ, 4, 31 620853_2]
hatvāya śatrūn vi bhajasva vedaḥ | [AVŚ, 4, 31 620854_1]
ojaḥ mimānaḥ vi mṛdhaḥ nudasva | [AVŚ, 4, 31 620854_2]
sahasva manyo abhimātim asmai | [AVŚ, 4, 31 620855_1]
rujan mṛṇan pramṛṇan prehi śatrūn | [AVŚ, 4, 31 620855_2]
ugram te pājaḥ nanu ā rurudhre | [AVŚ, 4, 31 620856_1]
vaśī vaśam nayāsai eka ja tvam | [AVŚ, 4, 31 620856_2]
ekaḥ bahūnām asi manyo īḍitā | [AVŚ, 4, 31 620857_1]
viśam viśam yuddhāya sam śiśādhi | [AVŚ, 4, 31 620857_2]
a kṛtta ruc tvayā yujā vayam dyumantam ghoṣam vijayāya kṛṇmasi | [AVŚ, 4, 31 620858_1]
vijeṣa kṛt indraḥ iva anavabravaḥ asmākam manyo adhipāḥ bhava iha | [AVŚ, 4, 31 620859_1]
priyam te nāma sahure gṛṇīmasi | [AVŚ, 4, 31 620860_1]
vidma tam utsam yatas ābabhūtha | [AVŚ, 4, 31 620860_2]
ābhūtyā sahajāḥ vajra sāyaka sahaḥ bibharṣi saha bhūtaḥ uttaram | [AVŚ, 4, 31 620861_1]
kratvā naḥ manyo saha medī edhi mahā dhanasya puru hūta saṃsṛji | [AVŚ, 4, 31 620862_1]
saṃsṛṣṭam dhanam ubhayam samākṛtam asmabhyam dhattām varuṇaḥ ca manyuḥ | [AVŚ, 4, 31 620863_1]
bhiyaḥ dadhānāḥ hṛdayeṣu śatravaḥ parājitāsaḥ apa ni layantām | [AVŚ, 4, 31 620864_1]
{AVŚ, 4, 32}
yas te manyo 'vidhad vajra sāyaka saha ojaḥ puṣyati viśvam ānuṣak | [AVŚ, 4, 32 1.1]
sāhyāma dāsam āryaṃ tvayā yujā vayaṃ sahaskṛtena sahasā sahasvatā | [AVŚ, 4, 32 1.2]
manyur indro manyur evāsa devo manyur hotā varuṇo jātavedāḥ | [AVŚ, 4, 32 2.1]
manyuṃ viśa īḍate mānuṣīr yāḥ pāhi no manyo tapasā sajoṣāḥ | [AVŚ, 4, 32 2.2]
abhīhi manyo tavasas tavīyān tapasā yujā vi jahi śatrūn | [AVŚ, 4, 32 3.1]
amitrahā vṛtrahā dasyuhā ca viśvā vasūny ā bharā tvaṃ naḥ | [AVŚ, 4, 32 3.2]
tvaṃ hi manyo abhibhūtyojāḥ svayaṃbhūr bhāmo abhimātiṣāhaḥ | [AVŚ, 4, 32 4.1]
viśvacarṣaṇiḥ sahuriḥ sahīyān asmāsv ojaḥ pṛtanāsu dhehi | [AVŚ, 4, 32 4.2]
abhāgaḥ sann apa pareto asmi tava kratvā taviṣasya pracetaḥ | [AVŚ, 4, 32 5.1]
taṃ tvā manyo akratur jihīḍāhaṃ svā tanūr baladāvā na ehi | [AVŚ, 4, 32 5.2]
ayaṃ te asmy upa na ehy arvāṅ pratīcīnaḥ sahure viśvadāvan | [AVŚ, 4, 32 6.1]
manyo vajrinn abhi na ā vavṛtsva hanāva dasyūṃr uta bodhy āpeḥ | [AVŚ, 4, 32 6.2]
abhi prehi dakṣiṇato bhavā no 'dhā vṛtrāṇi jaṅghanāva bhūri | [AVŚ, 4, 32 7.1]
juhomi te dharuṇaṃ madhvo agram ubhāv upāṃśu prathamā pibāva | [AVŚ, 4, 32 7.2]
{AVŚ, 4, 33}
apa naḥ śośucad agham agne śuśugdhy ā rayim | [AVŚ, 4, 33 1.1]
apa naḥ śośucad agham | [AVŚ, 4, 33 1.2]
sukṣetriyā sugātuyā vasūyā ca yajāmahe | [AVŚ, 4, 33 2.1]
apa naḥ śośucad agham | [AVŚ, 4, 33 2.2]
pra yad bhandiṣṭha eṣāṃ prāsmākāsaś ca sūrayaḥ | [AVŚ, 4, 33 3.1]
apa naḥ śośucad agham | [AVŚ, 4, 33 3.2]
pra yat te agne sūrayo jāyemahi pra te vayam | [AVŚ, 4, 33 4.1]
apa naḥ śośucad agham | [AVŚ, 4, 33 4.2]
pra yad agneḥ sahasvato viśvato yanti bhānavaḥ | [AVŚ, 4, 33 5.1]
apa naḥ śośucad agham | [AVŚ, 4, 33 5.2]
tvaṃ hi viśvatomukha viśvataḥ paribhūr asi | [AVŚ, 4, 33 6.1]
apa naḥ śośucad agham | [AVŚ, 4, 33 6.2]
dviṣo no viśvatomukhāti nāveva pāraya | [AVŚ, 4, 33 7.1]
apa naḥ śośucad agham | [AVŚ, 4, 33 7.2]
sa naḥ sindhum iva nāvāti parṣa svastaye | [AVŚ, 4, 33 8.1]
apa naḥ śośucad agham | [AVŚ, 4, 33 8.2]
{AVŚ, 4, 34}
brahmā asya śīrṣam | [AVŚ, 4, 34 620895_1]
bṛhat asya pṛṣṭham | [AVŚ, 4, 34 620895_2]
vāmadevyam udaram odanasya | [AVŚ, 4, 34 620895_3]
chandāṃsi pakṣau | [AVŚ, 4, 34 620896_1]
mukham asya satyam | [AVŚ, 4, 34 620896_2]
viṣṭārī jātaḥ tapasaḥ adhi yajñaḥ | [AVŚ, 4, 34 620896_3]
anasthāḥ pūtāḥ pavanena śuddhāḥ śucayaḥ śucim api yanti lokam | [AVŚ, 4, 34 620897_1]
na eṣām śiśnam pra dahati jātavedāḥ | [AVŚ, 4, 34 620898_1]
svarge loke bahu straiṇam eṣām | [AVŚ, 4, 34 620898_2]
viṣṭāriṇam odanam ye pacanti na enān avartiḥ sacate kadācana | [AVŚ, 4, 34 620899_1]
āste yame | [AVŚ, 4, 34 620900_1]
upa yāti devān | [AVŚ, 4, 34 620900_2]
sam gandharvaiḥ madate somyebhiḥ | [AVŚ, 4, 34 620900_3]
viṣṭāriṇam odanam ye pacanti na enān yamaḥ pari muṣṇāti retaḥ | [AVŚ, 4, 34 620901_1]
rathī ha bhūtvā ratha yānaḥ īyate | [AVŚ, 4, 34 620902_1]
pakṣī ha bhūtvā ati divaḥ sam eti | [AVŚ, 4, 34 620902_2]
eṣa yajñānām vitataḥ vahiṣṭhaḥ | [AVŚ, 4, 34 620903_1]
viṣṭāriṇam paktvā divam ā viveśa | [AVŚ, 4, 34 620903_2]
āṇḍīkam kumudam sam tanoti bisam śālūkam śaphakaḥ mulālī | [AVŚ, 4, 34 620904_1]
etāḥ tvā dhārāḥ upa yantu sarvāḥ svarge loke madhumat pinvamānāḥ | [AVŚ, 4, 34 620905_1]
upa tvā tiṣṭhantu puṣkariṇīḥ samantāḥ | [AVŚ, 4, 34 620905_2]
ghṛtahradā madhukūlāḥ surodakāḥ kṣīreṇa pūrṇā udakena dadhnā | [AVŚ, 4, 34 6.1]
etās tvā dhārā upa yantu sarvāḥ svarge loke madhumat pinvamānā upa tvā tiṣṭhantu puṣkariṇīḥ samantāḥ | [AVŚ, 4, 34 6.2]
caturaḥ kumbhāṃś caturdhā dadāmi kṣīreṇa pūrṇāṃ udakena dadhnā | [AVŚ, 4, 34 7.1]
etās tvā dhārā upa yantu sarvāḥ svarge loke madhumat pinvamānā upa tvā tiṣṭhantu puṣkariṇīḥ samantāḥ | [AVŚ, 4, 34 7.2]
imam odanaṃ ni dadhe brāhmaṇeṣu viṣṭāriṇaṃ lokajitaṃ svargam | [AVŚ, 4, 34 8.1]
sa me mā kṣeṣṭa svadhayā pinvamāno viśvarūpā dhenuḥ kāmadughā me astu | [AVŚ, 4, 34 8.2]
{AVŚ, 4, 35}
yam odanaṃ prathamajā ṛtasya prajāpatis tapasā brahmaṇe 'pacat | [AVŚ, 4, 35 1.1]
yo lokānāṃ vidhṛtir nābhireṣāt tenaudanenāti tarāṇi mṛtyum | [AVŚ, 4, 35 1.2]
yenātaran bhūtakṛto 'ti mṛtyuṃ yam anvavindan tapasā śrameṇa | [AVŚ, 4, 35 2.1]
yaṃ papāca brahmaṇe brahma pūrvaṃ tenaudanenāti tarāṇi mṛtyum | [AVŚ, 4, 35 2.2]
yo dādhāra pṛthivīṃ viśvabhojasaṃ yo antarikṣam āpṛṇād rasena | [AVŚ, 4, 35 3.1]
yo astabhnād divam ūrdhvo mahimnā tenaudanenāti tarāṇi mṛtyum | [AVŚ, 4, 35 3.2]
yasmān māsā nirmitās triṃśadarāḥ saṃvatsaro yasmān nirmito dvādaśāraḥ | [AVŚ, 4, 35 4.1]
ahorātrā yaṃ pariyanto nāpus tenaudanenāti tarāṇi mṛtyum | [AVŚ, 4, 35 4.2]
yaḥ prāṇadaḥ prāṇadavān babhūva yasmai lokā ghṛtavantaḥ kṣaranti | [AVŚ, 4, 35 5.1]
jyotiṣmatīḥ pradiśo yasya sarvās tenaudanenāti tarāṇi mṛtyum | [AVŚ, 4, 35 5.2]
yasmāt pakvād amṛtaṃ saṃbabhūva yo gāyatryā adhipatir babhūva | [AVŚ, 4, 35 6.1]
yasmin vedā nihitā viśvarūpās tenaudanenāti tarāṇi mṛtyum | [AVŚ, 4, 35 6.2]
ava bādhe dviṣantaṃ devapīyuṃ sapatnā ye me 'pa te bhavantu | [AVŚ, 4, 35 7.1]
brahmaudanaṃ viśvajitaṃ pacāmi śṛṇvantu me śraddadhānasya devāḥ | [AVŚ, 4, 35 7.2]
{AVŚ, 4, 36}
tān satya ojāḥ pra dahatu agniḥ vaiśvānaraḥ vṛṣā yaḥ naḥ durasyāt dipsāt yaḥ naḥ arātiyāt | [AVŚ, 4, 36 620926_1]
yaḥ naḥ dipsāt a dipsataḥ dipsataḥ yaḥ ca dipsati vaiśvānarasya daṃṣṭrayoḥ agneḥ api dadhāmi tam | [AVŚ, 4, 36 620929_1]
ye āgare mṛgayante pratikrośe amāvāsye | [AVŚ, 4, 36 620930_1]
ye āgare mṛgayante pratikrośe amāvāsye kravyādaḥ anyān dipsataḥ sarvān tān sahasā sahe | [AVŚ, 4, 36 620931_1]
sahe piśācān sahasā | [AVŚ, 4, 36 620932_1]
eṣām draviṇam dade | [AVŚ, 4, 36 620932_2]
sarvān durasyataḥ hanmi | [AVŚ, 4, 36 620933_1]
sam me ākūtiḥ ṛdhyatām | [AVŚ, 4, 36 620933_2]
ye devāḥ tena hāsante sūryeṇa mimate javam nadīṣu parvateṣu ye sam taiḥ paśubhiḥ vide | [AVŚ, 4, 36 620935_1]
tapanaḥ asmi piśācānām vyāghraḥ gomatām iva | [AVŚ, 4, 36 620936_1]
śvānaḥ siṃham iva dṛṣṭvā te na vindante nyañcanam | [AVŚ, 4, 36 620937_1]
na piśācaiḥ sam śaknomi na stenaiḥ na vanargubhiḥ | [AVŚ, 4, 36 620938_1]
piśācāḥ tasmāt naśyanti yam aham grāmam āviśe | [AVŚ, 4, 36 620939_1]
yam grāmam āviśate idam ugram sahaḥ mama piśācāḥ tasmāt naśyanti | [AVŚ, 4, 36 620941_1]
na pāpam upa jānate | [AVŚ, 4, 36 620941_2]
ye mā krodhayanti lapitāḥ hastinam maśakāḥ iva tān aham manye durhitān jane alpaśayūn iva | [AVŚ, 4, 36 620943_1]
abhi tam nirṛtiḥ dhattām aśvam iva aśva abhidhānyā | [AVŚ, 4, 36 620944_1]
malvaḥ yaḥ mahyam krudhyati saḥ u pāśāt na mucyate | [AVŚ, 4, 36 620945_1]
{AVŚ, 4, 37}
tvayā pūrvam atharvāṇaḥ jaghnuḥ rakṣāṃsi oṣadhe | [AVŚ, 4, 37 620946_1]
tvayā jaghāna kaśyapaḥ tvayā kaṇvaḥ agastyaḥ | [AVŚ, 4, 37 620947_1]
tvayā vayam apsarasaḥ gandharvān cātayāmahe | [AVŚ, 4, 37 620948_1]
ajaśṛṅgi aja rakṣaḥ | [AVŚ, 4, 37 620949_1]
sarvān gandhena nāśaya | [AVŚ, 4, 37 620949_2]
nadīm yantu apsarasaḥ apām tāram avaśvasam | [AVŚ, 4, 37 620950_1]
guggulūḥ pīlā naladī aukṣagandhiḥ pramandanī tat pareta apsarasaḥ | [AVŚ, 4, 37 620952_1]
pratibuddhāḥ abhūtana | [AVŚ, 4, 37 620952_2]
yatra aśvatthāḥ nyagrodhāḥ mahā vṛkṣāḥ śikhaṇḍinaḥ tat pareta apsarasaḥ | [AVŚ, 4, 37 620954_1]
pratibuddhāḥ abhūtana | [AVŚ, 4, 37 620954_2]
yatra vaḥ preṅkhāḥ haritāḥ arjunāḥ uta yatra āghātāḥ karkaryaḥ saṃvadanti tat pareta apsarasaḥ | [AVŚ, 4, 37 620956_1]
pratibuddhāḥ abhūtana | [AVŚ, 4, 37 620956_2]
ā iyam agan oṣadhīnām vīrudhām vīryāvatī | [AVŚ, 4, 37 620957_1]
ajaśṛṅgī arāṭakī tīkṣṇa śṛṅgī vyṛṣatu | [AVŚ, 4, 37 620958_1]
ānṛtyataḥ śikhaṇḍinaḥ gandharvasya apsarā pateḥ bhinadmi muṣkau | [AVŚ, 4, 37 620960_1]
api yāmi śepaḥ | [AVŚ, 4, 37 620960_2]
bhīmāḥ indrasya hetayaḥ śatam ṛṣṭīḥ ayasmayīḥ | [AVŚ, 4, 37 620961_1]
tābhiḥ haviradān gandharvān avakā ādān vyṛṣatu | [AVŚ, 4, 37 620962_1]
bhīmāḥ indrasya hetayaḥ śatam ṛṣṭīḥ hiraṇyayīḥ | [AVŚ, 4, 37 620963_1]
tābhiḥ haviradān gandharvān avakā ādān vyṛṣatu | [AVŚ, 4, 37 620964_1]
avakā ādān abhiśocān apsu jyotaya māmakān | [AVŚ, 4, 37 620965_1]
piśācān sarvān oṣadhe pra mṛṇīhi sahasva ca | [AVŚ, 4, 37 620966_1]
śvā iva ekaḥ kapiḥ iva ekaḥ kumāraḥ sarva keśakaḥ priyaḥ dṛśe iva bhūtvā gandharvaḥ sacate striyaḥ | [AVŚ, 4, 37 620968_1]
tam itas nāśayāmasi brahmaṇā vīryāvatā | [AVŚ, 4, 37 620969_1]
jāyāḥ id vaḥ apsarasaḥ | [AVŚ, 4, 37 620970_1]
gandharvāḥ patayaḥ yūyam | [AVŚ, 4, 37 620970_2]
apa dhāvata amartyāḥ | [AVŚ, 4, 37 620971_1]
martyān mā sacadhvam | [AVŚ, 4, 37 620971_2]
{AVŚ, 4, 38}
udbhindatīm saṃjayantīm apsarām sādhu devinīm glahe kṛtāni kṛṇvānām apsarām tām iha huve | [AVŚ, 4, 38 620973_1]
vicinvatīm ākirantīm apsarām sādhu devinīm glahe kṛtāni gṛhṇānām apsarām tām iha huve | [AVŚ, 4, 38 620975_1]
yā āyaiḥ parinṛtyati ādadānā kṛtam glahāt sā naḥ kṛtāni sīṣatī prahām āpnotu māyayā | [AVŚ, 4, 38 620977_1]
sā naḥ payasvatī aitu | [AVŚ, 4, 38 620978_1]
mā naḥ jaiṣuḥ idam dhanam | [AVŚ, 4, 38 620978_2]
yāḥ akṣeṣu pramodante śucam krodham ca bibhratī ānandinīm pramodinīm apsarām tām iha huve | [AVŚ, 4, 38 620980_1]
sūryasya raśmīn anu yāḥ saṃcaranti marīcīḥ vā yāḥ anusaṃcaranti yāsām ṛṣabhaḥ dūratas vājinīvān sadyas sarvān lokān paryeti rakṣan sa naḥ aitu homam imam juṣāṇaḥ antarikṣeṇa saha vājinīvān | [AVŚ, 4, 38 620983_1]
antarikṣena saha vājinīvan karkīm vatsām iha rakṣa vājin | [AVŚ, 4, 38 620984_1]
te | [AVŚ, 4, 38 620985_1]
ime te stokāḥ bahulāḥ | [AVŚ, 4, 38 620985_2]
ehi arvāṅ | [AVŚ, 4, 38 620985_3]
iyam te karkī | [AVŚ, 4, 38 620985_4]
iha te manaḥ astu | [AVŚ, 4, 38 620985_5]
antarikṣeṇa saha vājinīvan karkīm vatsām iha rakṣa vājin | [AVŚ, 4, 38 620986_1]
ayam ghāsaḥ | [AVŚ, 4, 38 620987_1]
ayam vrajaḥ | [AVŚ, 4, 38 620987_2]
iha vatsām ni badhnīmaḥ | [AVŚ, 4, 38 620987_3]
yathā nāma vaḥ īśmahe svāhā | [AVŚ, 4, 38 620988_1]
{AVŚ, 4, 39}
pṛthivyām agnaye sam anamant sa ārdhnot | [AVŚ, 4, 39 1.1]
yathā pṛthivyām agnaye samanamann evā mahyaṃ saṃnamaḥ saṃ namantu | [AVŚ, 4, 39 1.2]
pṛthivī dhenus tasyā agnir vatsaḥ | [AVŚ, 4, 39 2.1]
sā me 'gninā vatseneṣam ūrjaṃ kāmaṃ duhām | [AVŚ, 4, 39 2.2]
āyuḥ prathamaṃ prajāṃ poṣaṃ rayiṃ svāhā | [AVŚ, 4, 39 2.3]
antarikṣe vāyave sam anamant sa ārdhnot | [AVŚ, 4, 39 3.1]
yathāntarikṣe vāyave samanamann evā mahyaṃ saṃnamaḥ saṃ namantu | [AVŚ, 4, 39 3.2]
antarikṣaṃ dhenus tasyā vatsaḥ | [AVŚ, 4, 39 4.1]
sā me vāyunā vatseneṣam ūrjaṃ kāmaṃ duhām | [AVŚ, 4, 39 4.2]
āyuḥ prathamaṃ prajāṃ poṣaṃ rayiṃ svāhā | [AVŚ, 4, 39 4.3]
divyādityāya sam anamant sa ārdhnot | [AVŚ, 4, 39 5.1]
yathā divyādityāya samanamann evā mahyaṃ saṃnamaḥ saṃ namantu | [AVŚ, 4, 39 5.2]
dyaur dhenus tasyā ādityo vatsaḥ | [AVŚ, 4, 39 6.1]
sā ma ādityena vatseneṣam ūrjaṃ kāmaṃ duhām | [AVŚ, 4, 39 6.2]
āyuḥ prathamaṃ prajāṃ poṣaṃ rayiṃ svāhā | [AVŚ, 4, 39 6.3]
dikṣu candrāya sam anamant sa ārdhnot | [AVŚ, 4, 39 7.1]
yathā dikṣu candrāya samanamann evā mahyaṃ saṃnamaḥ saṃ namantu | [AVŚ, 4, 39 7.2]
diśo dhenavas tāsāṃ candro vatsaḥ | [AVŚ, 4, 39 8.1]
tā me candreṇa vatseneṣam ūrjaṃ kāmaṃ duhām āyuḥ prathamaṃ prajāṃ poṣaṃ rayiṃ svāhā | [AVŚ, 4, 39 8.2]
agnāv agniś carati praviṣṭa ṛṣīṇām putro abhiśastipā u | [AVŚ, 4, 39 9.1]
namaskāreṇa namasā te juhomi mā devānāṃ mithuyā karma bhāgam | [AVŚ, 4, 39 9.2]
hṛdā pūtam manasā jātavedo viśvāni deva vayunāni vidvān | [AVŚ, 4, 39 10.1]
saptāsyāni tava jātavedas tebhyo juhomi sa juṣasva havyam | [AVŚ, 4, 39 10.2]
{AVŚ, 4, 40}
ye purastājjuhvati jātavedaḥ prācyā diśo 'bhidāsanty asmān | [AVŚ, 4, 40 1.1]
agnim ṛtvā te parāñco vyathantāṃ pratyag enān pratisareṇa hanmi | [AVŚ, 4, 40 1.2]
ye dakṣiṇato juhvati jātavedo dakṣiṇāyā diśo 'bhidāsanty asmān | [AVŚ, 4, 40 2.1]
yamaṃ ṛtvā te parāñco vyathantāṃ pratyag enān pratisareṇa hanmi | [AVŚ, 4, 40 2.2]
ye paścājjuhvati jātavedaḥ pratīcyā diśo 'bhidāsanty asmān | [AVŚ, 4, 40 3.1]
varuṇam ṛtvā te parāñco vyathantāṃ pratyag enān pratisareṇa hanmi | [AVŚ, 4, 40 3.2]
ya uttarato juhvati jātaveda udīcyā diśo 'bhidāsanty asmān | [AVŚ, 4, 40 4.1]
somam ṛtvā te parāñco vyathantāṃ pratyag enān pratisareṇa hanmi | [AVŚ, 4, 40 4.2]
ye 'dhastājjuhvati jātaveda udīcyā diśo 'bhidāsanty asmān | [AVŚ, 4, 40 5.1]
bhūmim ṛtvā te parāñco vyathantāṃ pratyag enān pratisareṇa hanmi | [AVŚ, 4, 40 5.2]
ye 'ntarikṣājjuhvati jātavedo vyadhvāyā diśo 'bhidāsanty asmān | [AVŚ, 4, 40 6.1]
vāyum ṛtvā te parāñco vyathantāṃ pratyag enān pratisareṇa hanmi | [AVŚ, 4, 40 6.2]
ya upariṣṭājjuhvati jātaveda ūrdhvāyā diśo 'bhidāsanty asmān | [AVŚ, 4, 40 7.1]
sūryam ṛtvā te parāñco vyathantāṃ pratyag enān pratisareṇa hanmi | [AVŚ, 4, 40 7.2]
ye diśām antardeśebhyo juhvati jātavedaḥ sarvābhyo digbhyo 'bhidāsanti asmān | [AVŚ, 4, 40 8.1]
brahmartvā te parāñco vyathantāṃ pratyag enān pratisareṇa hanmi | [AVŚ, 4, 40 8.2]
{AVŚ, 5, 1}
ṛdhaṅmantro yoniṃ ya ābabhūvāmṛtāsur vardhamānaḥ sujanmā | [AVŚ, 5, 1 1.1]
adabdhāsur bhrājamāno 'heva trito dhartā dādhāra trīṇi | [AVŚ, 5, 1 1.2]
ā yo dharmāṇi prathamaḥ sasāda tato vapūṃṣi kṛṇuṣe purūṇi | [AVŚ, 5, 1 2.1]
dhāsyur yoniṃ prathama ā viveśā yo vācam anuditāṃ ciketa | [AVŚ, 5, 1 2.2]
yas te śokāya tanvaṃ rireca kṣaraddhiraṇyaṃ śucayo 'nu svāḥ | [AVŚ, 5, 1 3.1]
atrā dadhete amṛtāni nāmāsme vastrāṇi viśa erayantām | [AVŚ, 5, 1 3.2]
pra yad ete prataraṃ pūrvyaṃ guḥ sadaḥsada ātiṣṭhanto ajuryam | [AVŚ, 5, 1 4.1]
kaviḥ śuṣasya mātarā rihāṇe jāmyai dhuryaṃ patim erayethām | [AVŚ, 5, 1 4.2]
tad ū ṣu te mahat pṛthujman namaḥ kaviḥ kāvyenā kṛṇomi | [AVŚ, 5, 1 5.1]
yat samyañcāv abhiyantāv abhi kṣām atrā mahī rodhacakre vāvṛdhete | [AVŚ, 5, 1 5.2]
sapta maryādāḥ kavayas tatakṣus tāsām id ekām abhy aṃhuro gāt | [AVŚ, 5, 1 6.1]
āyor ha skambha upamasya nīḍe pathāṃ visarge dharuṇeṣu tasthau | [AVŚ, 5, 1 6.2]
utāmṛtāsur vrata emi kṛṇvann asur ātmā tanvas tat sumadguḥ | [AVŚ, 5, 1 7.1]
uta vā śakro ratnaṃ dadhāty ūrjayā vā yat sacate havirdāḥ | [AVŚ, 5, 1 7.2]
uta putraḥ pitaraṃ kṣatram īḍe jyeṣṭhaṃ maryādam ahvayant svastaye | [AVŚ, 5, 1 8.1]
darśan nu tā varuṇa yās te viṣṭhā āvarvratataḥ kṛṇavo vapūṃṣi | [AVŚ, 5, 1 8.2]
ardham ardhena payasā pṛṇakṣy ardhena śuṣma vardhase amura | [AVŚ, 5, 1 9.1]
aviṃ vṛdhāma śagmiyaṃ sakhāyaṃ varuṇaṃ putram adityā iṣiram | [AVŚ, 5, 1 9.2]
kaviśastāny asmai vapūṃṣy avocāma rodasī satyavācā | [AVŚ, 5, 1 9.3]
{AVŚ, 5, 2}
tad id āsa bhuvaneṣu jyeṣṭham yato yajña ugras tveṣanṛmṇaḥ | [AVŚ, 5, 2 1.1]
sadyo jajñāno ni riṇāti śatrūn anu yad enaṃ madanti viśva ūmāḥ | [AVŚ, 5, 2 1.2]
vavṛdhānaḥ śavasā bhūryojāḥ śatrur dāsāya bhiyasaṃ dadhāti | [AVŚ, 5, 2 2.1]
avyanac ca vyanac ca sasni saṃ te navanta prabhṛtā madeṣu | [AVŚ, 5, 2 2.2]
tve kratum api pṛñcanti bhūri dvir yad ete trir bhavanty ūmāḥ | [AVŚ, 5, 2 3.1]
svādoḥ svādīyaḥ svādunā sṛjā sam adaḥ su madhu madhunābhi yodhīḥ | [AVŚ, 5, 2 3.2]
yadi cin nu tvā dhanā jayantaṃ raṇe raṇe anumadanti viprāḥ | [AVŚ, 5, 2 4.1]
ojīyaḥ śuṣmint sthiram ā tanuṣva mā tvā dabhan durevāsaḥ kaśokāḥ | [AVŚ, 5, 2 4.2]
tvayā vayaṃ śāśadmahe raṇeṣu prapaśyanto yudhenyāni bhūri | [AVŚ, 5, 2 5.1]
codayāmi ta āyudhā vacobhiḥ saṃ te śiśāmi brahmaṇā vayāṃsi | [AVŚ, 5, 2 5.2]
ni tad dadhiṣe 'vare pare ca yasminn āvithāvasā duroṇe | [AVŚ, 5, 2 6.1]
ā sthāpayata mātaraṃ jigatnum ata invata karvarāṇi bhūri | [AVŚ, 5, 2 6.2]
stuṣva varṣman puruvartmānaṃ sam ṛbhvāṇam inatamam āptam āptyānām | [AVŚ, 5, 2 7.1]
ā darśati śavasā bhūryojāḥ pra sakṣati pratimānaṃ pṛthivyāḥ | [AVŚ, 5, 2 7.2]
imā brahma bṛhaddivaḥ kṛṇavad indrāya śūṣam agriyaḥ svarṣāḥ | [AVŚ, 5, 2 8.1]
maho gotrasya kṣayati svarājā turaś cid viśvam arṇavat tapasvān | [AVŚ, 5, 2 8.2]
evā mahān bṛhaddivo atharvāvocat svāṃ tanvam indram eva | [AVŚ, 5, 2 9.1]
svasārau mātaribhvarī aripre hinvanti caine śavasā vardhayanti ca | [AVŚ, 5, 2 9.2]
{AVŚ, 5, 3}
mamāgne varco vihaveṣv astu vayaṃ tvendhānās tanvam puṣema | [AVŚ, 5, 3 1.1]
mahyaṃ namantāṃ pradiśaś catasras tvayādhyakṣeṇa pṛtanā jayema | [AVŚ, 5, 3 1.2]
agne manyuṃ pratinudan pareṣāṃ tvaṃ no gopāḥ pari pāhi viśvataḥ | [AVŚ, 5, 3 2.1]
apāñco yantu nivatā durasyavo 'maiṣāṃ cittaṃ prabudhāṃ vi neśat | [AVŚ, 5, 3 2.2]
mama devā vihave santu sarva indravanto maruto viṣṇur agniḥ | [AVŚ, 5, 3 3.1]
mamāntarikṣam urulokam astu mahyaṃ vātaḥ pavatāṃ kāmāyāsmai | [AVŚ, 5, 3 3.2]
mahyaṃ yajantāṃ mama yānīṣṭākūtiḥ satyā manaso me astu | [AVŚ, 5, 3 4.1]
eno mā ni gāṃ katamac canāhaṃ viśve devā abhi rakṣantu meha | [AVŚ, 5, 3 4.2]
mayi devā draviṇam ā yajantāṃ mayi āśīr astu mayi devahūtiḥ | [AVŚ, 5, 3 5.1]
daivāḥ hotāraḥ saniṣan na etad ariṣṭāḥ syāma tanvā suvīrāḥ | [AVŚ, 5, 3 5.2]
daivīḥ ṣaḍ urvīr uru naḥ kṛṇota viśve devāsa iha mādayadhvam | [AVŚ, 5, 3 6.1]
mā no vidad abhibhā mo aśastir mā no vidad vṛjinā dveṣyā yā | [AVŚ, 5, 3 6.2]
tisro devīr mahi naḥ śarma yacchata prajāyai nas tanve yac ca puṣṭam | [AVŚ, 5, 3 7.1]
mā hāsmahi prajayā mā tanūbhir mā radhāma dviṣate soma rājan | [AVŚ, 5, 3 7.2]
uruvyacā no mahiṣaḥ śarma yacchatv asmin have puruhūtaḥ purukṣu | [AVŚ, 5, 3 8.1]
sa naḥ prajāyai haryaśva mṛḍendra mā no rīriṣo mā parā dāḥ | [AVŚ, 5, 3 8.2]
dhātā vidhātā bhuvanasya yas patir devaḥ savitābhimātiṣāhaḥ | [AVŚ, 5, 3 9.1]
ādityā rudrā aśvinobhā devāḥ pāntu yajamānaṃ nirṛthāt | [AVŚ, 5, 3 9.2]
ye naḥ sapatnā apa te bhavantv indrāgnibhyām ava bādhāmaha enān | [AVŚ, 5, 3 10.1]
ādityā rudrā uparispṛśo no ugraṃ cettāram adhirājam akrata | [AVŚ, 5, 3 10.2]
arvāñcam indram amuto havāmahe yo gojid dhanajid aśvajid yaḥ | [AVŚ, 5, 3 11.1]
imaṃ no yajñaṃ vihave śṛṇotv asmākam abhūr haryaśva medī | [AVŚ, 5, 3 11.2]
{AVŚ, 5, 4}
yaḥ giriṣu ajāyathāḥ vīrudhām balavattamaḥ kuṣṭha ihi takma nāśana takmānam nāśayan itas | [AVŚ, 5, 4 621088_1]
suparṇa suvane girau jātam himavataḥ pari dhanaiḥ abhi śrutvā yanti | [AVŚ, 5, 4 621090_1]
viduḥ hi takma nāśanam | [AVŚ, 5, 4 621090_2]
aśvatthaḥ deva sadanaḥ tṛtīyasyām itas divi | [AVŚ, 5, 4 621091_1]
tatra amṛtasya cakṣaṇam devāḥ kuṣṭham avanvata | [AVŚ, 5, 4 621092_1]
hiraṇyayī nauḥ acarat hiraṇya bandhanā divi | [AVŚ, 5, 4 621093_1]
tatra amṛtasya puṣpam devāḥ kuṣṭham avanvata | [AVŚ, 5, 4 621094_1]
hiraṇyayāḥ panthānaḥ āsan aritrāṇi hiraṇyayā | [AVŚ, 5, 4 621095_1]
nāvaḥ hiraṇyayīḥ āsan yābhiḥ kuṣṭham nirāvahan | [AVŚ, 5, 4 621096_1]
imam me kuṣṭha pūruṣam tam ā vaha | [AVŚ, 5, 4 621097_1]
tam niḥ kuru | [AVŚ, 5, 4 621097_2]
tam u me agadam kṛdhi | [AVŚ, 5, 4 621098_1]
devebhyaḥ adhi jātaḥ asi | [AVŚ, 5, 4 621099_1]
somasya asi sakhā hitaḥ | [AVŚ, 5, 4 621099_2]
sa prāṇāya vyānāya cakṣuṣe me asmai mṛḍa | [AVŚ, 5, 4 621100_1]
udaṅ jātaḥ himavataḥ sa prācyām nīyase janam | [AVŚ, 5, 4 621101_1]
tatra kuṣṭhasya nāmāni uttamāni vi bhejire | [AVŚ, 5, 4 621102_1]
uttamaḥ nāma kuṣṭha asi | [AVŚ, 5, 4 621103_1]
uttamaḥ nāma te pitā | [AVŚ, 5, 4 621103_2]
yakṣmam ca sarvam nāśaya takmānam ca arasam kṛdhi | [AVŚ, 5, 4 621104_1]
śīrṣa āmayam upahatyām akṣyoḥ tanvaḥ rapaḥ kuṣṭhaḥ tat sarvam niḥ karat | [AVŚ, 5, 4 621106_1]
daivam samaha vṛṣṇyam | [AVŚ, 5, 4 621106_2]
{AVŚ, 5, 5}
rātrī mātā | [AVŚ, 5, 5 621107_1]
nabhaḥ pitā | [AVŚ, 5, 5 621107_2]
aryamā te pitāmahaḥ | [AVŚ, 5, 5 621107_3]
silācī nāma vai asi | [AVŚ, 5, 5 621108_1]
sā devānām asi svasā | [AVŚ, 5, 5 621108_2]
yaḥ tvā pibati jīvati | [AVŚ, 5, 5 621109_1]
trāyase puruṣam tvam | [AVŚ, 5, 5 621109_2]
bhartrī hi śaśvatām asi janānām ca nyañcanī | [AVŚ, 5, 5 621110_1]
vṛkṣam vṛkṣam ā rohasi vṛṣaṇyantī iva kanyalā | [AVŚ, 5, 5 621111_1]
jayantī pratyātiṣṭhantī sparaṇī nāma vai asi | [AVŚ, 5, 5 621112_1]
yat daṇḍena yat iṣvā yat vā aruḥ harasā kṛtam tasya tvam asi niṣkṛtiḥ | [AVŚ, 5, 5 621114_1]
sā imam niḥ kṛdhi pūruṣam | [AVŚ, 5, 5 621114_2]
bhadrāt plakṣāt niḥ tiṣṭhasi aśvatthāt khadirāt dhavāt bhadrāt nyagrodhāt parṇāt | [AVŚ, 5, 5 621115_1]
sā naḥ ehi arundhati | [AVŚ, 5, 5 621116_1]
hiraṇya varṇe subhage sūrya varṇe vapuṣṭame rutam gacchāsi niṣkṛte | [AVŚ, 5, 5 621118_1]
niṣkṛtiḥ nāma vai asi | [AVŚ, 5, 5 621118_2]
hiraṇya varṇe subhage śuṣme lomaśa vakṣaṇe apām asi svasā lākṣe | [AVŚ, 5, 5 621120_1]
vātaḥ ha ātmā babhūva te | [AVŚ, 5, 5 621120_2]
silācī nāma | [AVŚ, 5, 5 621121_1]
kānīnaḥ aja babhru pitā tava | [AVŚ, 5, 5 621121_2]
aśvaḥ yamasya yaḥ śyāvaḥ tasya ha āsnā asi ukṣitā | [AVŚ, 5, 5 621122_1]
aśvasya āsnaḥ saṃpatitā sā vṛkṣāṁ abhi siṣyade sarā patatriṇī bhūtvā | [AVŚ, 5, 5 621123_1]
sā naḥ ehi arundhati | [AVŚ, 5, 5 621124_1]
{AVŚ, 5, 6}
brahma jajñānaṃ prathamaṃ purastād vi sīmataḥ suruco vena āvaḥ | [AVŚ, 5, 6 1.1]
sa budhnyā upamā asya viṣṭhāḥ sataś ca yonim asataś ca vi vaḥ | [AVŚ, 5, 6 1.2]
anāptā ye vaḥ prathamā yāni karmāṇi cakrire | [AVŚ, 5, 6 2.1]
vīrān no atra mā dabhan tad va etat puro dadhe | [AVŚ, 5, 6 2.2]
sahasradhāra eva te sam asvaran divo nāke madhujihvā asaścataḥ | [AVŚ, 5, 6 3.1]
tasya spaśo na ni miṣanti bhūrṇayaḥ pade pade pāśinaḥ santi setave | [AVŚ, 5, 6 3.2]
pary ū ṣu pra dhanvā vājasātaye pari vṛtrāṇi sakṣaṇiḥ | [AVŚ, 5, 6 4.1]
dviṣas tad adhy arṇaveneyase sanisraso nāmāsi trayodaśo māsa indrasya gṛhaḥ | [AVŚ, 5, 6 4.2]
nv etenārātsīr asau svāhā | [AVŚ, 5, 6 5.1]
tigmāyudhau tigmahetī suśevau somārudrāv iha su mṛḍataṃ naḥ | [AVŚ, 5, 6 5.2]
avaitenārātsīr asau svāhā | [AVŚ, 5, 6 6.1]
tigmāyudhau tigmahetī suśevau somārudrāv iha su mṛḍataṃ naḥ | [AVŚ, 5, 6 6.2]
apaitenārātsīr asau svāhā | [AVŚ, 5, 6 7.1]
tigmāyudhau tigmahetī suśevau somārudrāv iha su mṛḍataṃ naḥ | [AVŚ, 5, 6 7.2]
mumuktam asmān duritād avadyāj juṣethām yajñam amṛtam asmāsu dhattam | [AVŚ, 5, 6 8.1]
cakṣuṣo hete manaso hete brahmaṇo hete tapasaś ca hete | [AVŚ, 5, 6 9.1]
menyā menir asy amenayas te santu ye 'smāṁ abhyaghāyanti | [AVŚ, 5, 6 9.2]
yo 'smāṃś cakṣuṣā manasā cittyākūtyā ca yo aghāyur abhidāsāt | [AVŚ, 5, 6 10.1]
tvaṃ tān agne menyāmenīn kṛṇu svāhā | [AVŚ, 5, 6 10.2]
indrasya gṛho 'si | [AVŚ, 5, 6 11.1]
taṃ tvā pra padye taṃ tvā pra viśāmi sarvaguḥ sarvapūruṣaḥ sarvātmā sarvatanūḥ saha yan me 'sti tena | [AVŚ, 5, 6 11.2]
indrasya śarmāsi | [AVŚ, 5, 6 12.1]
taṃ tvā pra padye taṃ tvā pra viśāmi sarvaguḥ sarvapūruṣaḥ sarvātmā sarvatanūḥ saha yan me 'sti tena | [AVŚ, 5, 6 12.2]
indrasya varmāsi | [AVŚ, 5, 6 13.1]
taṃ tvā pra padye taṃ tvā pra viśāmi sarvaguḥ sarvapūruṣaḥ sarvātmā sarvatanūḥ saha yan me 'sti tena | [AVŚ, 5, 6 13.2]
indrasya varūtham asi | [AVŚ, 5, 6 14.1]
taṃ tvā pra padye taṃ tvā pra viśāmi sarvaguḥ sarvapūruṣaḥ sarvātmā sarvatanūḥ saha yan me 'sti tena | [AVŚ, 5, 6 14.2]
{AVŚ, 5, 7}
ā no bhara mā pari ṣṭhā arāte mā no rakṣīr dakṣiṇāṃ nīyamānām | [AVŚ, 5, 7 1.1]
namo vīrtsāyā asamṛddhaye namo astv arātaye | [AVŚ, 5, 7 1.2]
yam arāte purodhatse puruṣaṃ parirāpiṇam | [AVŚ, 5, 7 2.1]
namas te tasmai kṛṇmo mā vaniṃ vyathayīr mama | [AVŚ, 5, 7 2.2]
pra ṇo vanir devakṛtā divā naktaṃ ca kalpatām | [AVŚ, 5, 7 3.1]
arātim anupremo vayaṃ namo astv arātaye | [AVŚ, 5, 7 3.2]
sarasvatīm anumatiṃ bhagaṃ yanto havāmahe | [AVŚ, 5, 7 4.1]
vācam juṣṭāṃ madhumatīm avādiṣaṃ devānāṃ devahūtiṣu | [AVŚ, 5, 7 4.2]
yaṃ yācāmy ahaṃ vācā sarasvatyā manoyujā | [AVŚ, 5, 7 5.1]
śraddhā tam adya vindatu dattā somena babhruṇā | [AVŚ, 5, 7 5.2]
mā vaniṃ mā vācaṃ no vīrtsīr ubhāv indrāgnī ā bharatāṃ no vasūni | [AVŚ, 5, 7 6.1]
sarve no adya ditsanto 'rātiṃ prati haryata | [AVŚ, 5, 7 6.2]
paro 'pehy asamṛddhe vi te hetiṃ nayāmasi | [AVŚ, 5, 7 7.1]
veda tvāhaṃ nimīvantīṃ nitudantīm arāte | [AVŚ, 5, 7 7.2]
uta nagnā bobhuvatī svapnayā sacase janam | [AVŚ, 5, 7 8.1]
arāte cittaṃ vīrtsanty ākūtiṃ puruṣasya ca | [AVŚ, 5, 7 8.2]
yā mahatī mahonmānā viśvā āśā vyānaśe | [AVŚ, 5, 7 9.1]
tasyai hiraṇyakeśyai nirṛtyā akaraṃ namaḥ | [AVŚ, 5, 7 9.2]
hiraṇyavarṇā subhagā hiraṇyakaśipur mahī | [AVŚ, 5, 7 10.1]
tasyai hiraṇyadrāpaye 'rātyā akaraṃ namaḥ | [AVŚ, 5, 7 10.2]
{AVŚ, 5, 8}
vaikaṅkatena idhmena devebhyaḥ ājyam vaha | [AVŚ, 5, 8 621172_1]
agne tāṁ iha mādaya | [AVŚ, 5, 8 621173_1]
sarve ā yantu me havam | [AVŚ, 5, 8 621173_2]
indra ā yāhi me havam | [AVŚ, 5, 8 621174_1]
idam kariṣyāmi | [AVŚ, 5, 8 621174_2]
tat śṛṇu | [AVŚ, 5, 8 621174_3]
ime aindrāḥ atisarāḥ ākūtim sam namantu me | [AVŚ, 5, 8 621175_1]
tebhiḥ śakema vīryam jātavedaḥ tanū vaśin | [AVŚ, 5, 8 621176_1]
yat asau amutas devāḥ adevaḥ saṃścikīrṣati mā tasya agniḥ havyam vākṣīt | [AVŚ, 5, 8 621178_1]
havam devāḥ asya mā upa guḥ | [AVŚ, 5, 8 621178_2]
mama eva havam etana | [AVŚ, 5, 8 621178_3]
ati dhāvata atisarāḥ | [AVŚ, 5, 8 621179_1]
indrasya vacasā hata | [AVŚ, 5, 8 621179_2]
avim vṛkaḥ iva mathnīta | [AVŚ, 5, 8 621180_1]
sa vaḥ jīvan mā moci | [AVŚ, 5, 8 621180_2]
prāṇam asya api nahyata | [AVŚ, 5, 8 621180_3]
yam amī purodadhire brahmāṇam apabhūtaye indra sa te adhaspadam | [AVŚ, 5, 8 621182_1]
tam prati asyāmi mṛtyave | [AVŚ, 5, 8 621182_2]
yadi preyuḥ deva purā brahma varmāṇi cakrire tanū pānam paripāṇam kṛṇvānāḥ yat upocire sarvam tat arasam kṛdhi | [AVŚ, 5, 8 621184_1]
yān asau atisarān cakāra kṛṇavat ca yān tvam tān indra vṛtrahan pratīcaḥ punar ā kṛdhi yathā amum tṛṇahān janam | [AVŚ, 5, 8 621186_1]
yathā indraḥ udvācanam labdhvā cakre adhaspadam kṛṇve aham adharān tathā amūn śaśvatībhyaḥ samābhyaḥ | [AVŚ, 5, 8 621188_1]
atrā enān indra vṛtrahan ugraḥ marmaṇi vidhya | [AVŚ, 5, 8 621189_1]
atra eva enān abhi tiṣṭha | [AVŚ, 5, 8 621190_1]
indra medī aham tava | [AVŚ, 5, 8 621190_2]
anu tvā indrāḥ rabhāmahe | [AVŚ, 5, 8 621191_1]
syāma sumatau tava | [AVŚ, 5, 8 621191_2]
{AVŚ, 5, 9}
dive svāhā | [AVŚ, 5, 9 1.1]
pṛthivyai svāhā | [AVŚ, 5, 9 2.1]
antarikṣāya svāhā | [AVŚ, 5, 9 3.1]
antarikṣāya svāhā | [AVŚ, 5, 9 4.1]
dive svāhā | [AVŚ, 5, 9 5.1]
pṛthivyai svāhā | [AVŚ, 5, 9 6.1]
sūryaḥ me cakṣuḥ | [AVŚ, 5, 9 621198_1]
vātaḥ prāṇaḥ | [AVŚ, 5, 9 621198_2]
antarikṣam ātmā | [AVŚ, 5, 9 621198_3]
pṛthivī śarīram | [AVŚ, 5, 9 621198_4]
astṛtaḥ nāma aham ayam asmi | [AVŚ, 5, 9 621199_1]
saḥ ātmānam ni dadhe dyāvāpṛthivībhyām gopīthāya | [AVŚ, 5, 9 621199_2]
ud āyur ud balam ut kṛtam ut kṛtyām un manīṣām ud indriyam | [AVŚ, 5, 9 8.1]
āyuṣkṛd āyuṣpatnī svadhāvantau gopā me staṃ gopāyataṃ mā | [AVŚ, 5, 9 8.2]
ātmasadau me staṃ mā mā hiṃsiṣṭam | [AVŚ, 5, 9 8.3]
{AVŚ, 5, 10}
aśmavarma me 'si yo mā prācyā diśo 'ghāyur abhidāsāt | [AVŚ, 5, 10 1.1]
etat sa ṛchāt | [AVŚ, 5, 10 1.2]
aśmavarma me 'si yo mā dakṣiṇāyā diśo 'ghāyur abhidāsāt | [AVŚ, 5, 10 2.1]
etat sa ṛchāt | [AVŚ, 5, 10 2.2]
aśmavarma me 'si yo mā pratīcyā diśo 'ghāyur abhidāsāt | [AVŚ, 5, 10 3.1]
etat sa ṛchāt | [AVŚ, 5, 10 3.2]
aśmavarma me 'si yo modīcyā diśo 'ghāyur abhidāsāt | [AVŚ, 5, 10 4.1]
etat sa ṛchāt | [AVŚ, 5, 10 4.2]
aśmavarma me 'si yo mā dhruvāyā diśo 'ghāyur abhidāsāt | [AVŚ, 5, 10 5.1]
etat sa ṛchāt | [AVŚ, 5, 10 5.2]
aśmavarma me 'si yo mordhvāyā diśo 'ghāyur abhidāsāt | [AVŚ, 5, 10 6.1]
etat sa ṛchāt | [AVŚ, 5, 10 6.2]
aśmavarma me 'si yo mā diśām antardeśebhyo 'ghāyur abhidāsāt | [AVŚ, 5, 10 7.1]
etat sa ṛchāt | [AVŚ, 5, 10 7.2]
bṛhatā mana upa hvaye mātariśvanā prāṇāpānau | [AVŚ, 5, 10 8.1]
sūryāc cakṣur antarikṣācchrotraṃ pṛthivyāḥ śarīram | [AVŚ, 5, 10 8.2]
sarasvatyā vācam upa hvayāmahe manoyujā | [AVŚ, 5, 10 8.3]
{AVŚ, 5, 11}
kathaṃ mahe asurāyābravīr iha kathaṃ pitre haraye tveṣanṛmṇaḥ | [AVŚ, 5, 11 1.1]
pṛśniṃ varuṇa dakṣiṇāṃ dadāvān punarmagha tvaṃ manasācikitsīḥ | [AVŚ, 5, 11 1.2]
na kāmena punarmagho bhavāmi saṃ cakṣe kaṃ pṛśnim etām upāje | [AVŚ, 5, 11 2.1]
kena nu tvam atharvan kāvyena kena jātenāsi jātavedāḥ | [AVŚ, 5, 11 2.2]
satyam ahaṃ gabhīraḥ kāvyena satyaṃ jātenāsmi jātavedāḥ | [AVŚ, 5, 11 3.1]
na me dāso nāryo mahitvā vrataṃ mīmāya yad ahaṃ dhariṣye | [AVŚ, 5, 11 3.2]
na tvad anyaḥ kavitaro na medhayā dhīrataro varuṇa svadhāvan | [AVŚ, 5, 11 4.1]
tvaṃ tā viśvā bhuvanāni vettha sa cin nu tvaj jano māyī bibhāya | [AVŚ, 5, 11 4.2]
tvaṃ hy aṅga varuṇa svadhāvan viśvā vettha janima supraṇīte | [AVŚ, 5, 11 5.1]
kiṃ rajasa enā paro anyad asty enā kiṃ pareṇāvaram amura | [AVŚ, 5, 11 5.2]
ekaṃ rajasa enā paro anyad asty enā para ekena durṇaśaṃ cid arvāk | [AVŚ, 5, 11 6.1]
tat te vidvān varuṇa pra bravīmy adhovacasaḥ paṇayo bhavantu nīcair dāsā upa sarpantu bhūmim | [AVŚ, 5, 11 6.2]
tvaṃ hy aṅga varuṇa bravīṣi punarmagheṣv avadyāni bhūri | [AVŚ, 5, 11 7.1]
mo ṣu paṇīṃr abhy etāvato bhūn mā tvā vocann arādhasaṃ janāsaḥ | [AVŚ, 5, 11 7.2]
mā mā vocann arādhasaṃ janāsaḥ punas te pṛśniṃ jaritar dadāmi | [AVŚ, 5, 11 8.1]
stotraṃ me viśvam ā yāhi śacībhir antar viśvāsu mānuṣīṣu dikṣu | [AVŚ, 5, 11 8.2]
ā te stotrāṇy udyatāni yantv antar viśvāsu mānuṣīṣu dikṣu | [AVŚ, 5, 11 9.1]
dehi nu me yan me adatto asi yujyo me saptapadaḥ sakhāsi | [AVŚ, 5, 11 9.2]
samā nau bandhur varuṇa samā jā vedāhaṃ tad yan nāv eṣā samā jā | [AVŚ, 5, 11 10.1]
dadāmi tad yat te adatto asmi yujyas te saptapadaḥ sakhāsmi | [AVŚ, 5, 11 10.2]
devo devāya gṛṇate vayodhā vipro viprāya stuvate sumedhāḥ | [AVŚ, 5, 11 11.1]
ajījano hi varuṇa svadhāvann atharvāṇaṃ pitaraṃ devabandhum | [AVŚ, 5, 11 11.2]
tasmā u rādhaḥ kṛṇuhi supraśastaṃ sakhā no asi paramaṃ ca bandhuḥ | [AVŚ, 5, 11 11.3]
{AVŚ, 5, 12}
samiddho adya manuṣo duroṇe devo devān yajasi jātavedaḥ | [AVŚ, 5, 12 1.1]
ā ca vaha mitramahaś cikitvān tvaṃ dūtaḥ kavir asi pracetāḥ | [AVŚ, 5, 12 1.2]
tanūnapāt patha ṛtasya yānān madhvā samañjant svadayā sujihva | [AVŚ, 5, 12 2.1]
manmāni dhībhir uta yajñam ṛndhan devatrā ca kṛṇuhy adhvaram naḥ | [AVŚ, 5, 12 2.2]
ājuhvāna īḍyo vandyaś cā yāhy agne vasubhiḥ sajoṣāḥ | [AVŚ, 5, 12 3.1]
tvaṃ devānām asi yahva hotā sa enān yakṣīṣito yajīyān | [AVŚ, 5, 12 3.2]
prācīnaṃ barhiḥ pradiśā pṛthivyā vastor asyā vṛjyate agre ahnām | [AVŚ, 5, 12 4.1]
vy u prathate vitaraṃ varīyo devebhyo aditaye syonam | [AVŚ, 5, 12 4.2]
vyacasvatīr urviyā vi śrayantāṃ patibhyo na janayaḥ śumbhamānāḥ | [AVŚ, 5, 12 5.1]
devīr dvāro bṛhatīr viśvaminvā devebhyo bhavata suprāyaṇāḥ | [AVŚ, 5, 12 5.2]
ā suṣvayantī yajate upāke uṣāsānaktā sadatāṃ ni yonau | [AVŚ, 5, 12 6.1]
divye yoṣaṇe bṛhatī surukme adhi śriyaṃ śukrapiśaṃ dadhāne | [AVŚ, 5, 12 6.2]
daivyā hotārā prathamā suvācā mimānā yajñaṃ manuṣo yajadhyai | [AVŚ, 5, 12 7.1]
pracodayantā vidatheṣu kārū prācīnaṃ jyotiḥ pradiśā diśantā | [AVŚ, 5, 12 7.2]
ā no yajñaṃ bhāratī tūyam etv iḍā manuṣvad iha cetayantī | [AVŚ, 5, 12 8.1]
tisro devīr barhir edaṃ syonaṃ sarasvatīḥ svapasaḥ sadantām | [AVŚ, 5, 12 8.2]
ya ime dyāvāpṛthivī janitrī rūpair apiṃśad bhuvanāni viśvā | [AVŚ, 5, 12 9.1]
tam adya hotar iṣito yajīyān devaṃ tvaṣṭāram iha yakṣi vidvān | [AVŚ, 5, 12 9.2]
upāvasṛja tmanyā samañjan devānāṃ pātha ṛtuthā havīṃṣi | [AVŚ, 5, 12 10.1]
vanaspatiḥ śamitā devo agniḥ svadantu havyaṃ madhunā ghṛtena | [AVŚ, 5, 12 10.2]
sadyo jāto vy amimīta yajñam agnir devānām abhavat purogāḥ | [AVŚ, 5, 12 11.1]
asya hotuḥ praśiṣy ṛtasya vāci svāhākṛtaṃ havir adantu devāḥ | [AVŚ, 5, 12 11.2]
{AVŚ, 5, 13}
dadiḥ hi mahyam varuṇaḥ divaḥ kaviḥ | [AVŚ, 5, 13 621265_1]
vacobhiḥ ugraiḥ ni riṇāmi te viṣam | [AVŚ, 5, 13 621265_2]
khātam a khātam uta saktam agrabham | [AVŚ, 5, 13 621266_1]
irā iva dhanvan ni jajāsa te viṣam | [AVŚ, 5, 13 621266_2]
yat te apodakam viṣam tat te etāsu agrabham | [AVŚ, 5, 13 621267_1]
gṛhṇāmi te madhyamam uttamam rasam | [AVŚ, 5, 13 621268_1]
uta avamam bhiyasā neśat āt u te | [AVŚ, 5, 13 621268_2]
vṛṣā me ravaḥ nabhasā na tanyatuḥ | [AVŚ, 5, 13 621269_1]
ugreṇa te vacasā bādhe āt u te | [AVŚ, 5, 13 621269_2]
aham tam asya nṛbhiḥ agrabham rasam | [AVŚ, 5, 13 621270_1]
tamasaḥ iva jyotiḥ ud etu sūryaḥ | [AVŚ, 5, 13 621270_2]
cakṣuṣā te cakṣuḥ hanmi | [AVŚ, 5, 13 621271_1]
viṣeṇa hanmi te viṣam | [AVŚ, 5, 13 621271_2]
ahe mriyasva | [AVŚ, 5, 13 621272_1]
mā jīvīḥ | [AVŚ, 5, 13 621272_2]
pratyak abhī etu tvā viṣam | [AVŚ, 5, 13 621272_3]
kairāta pṛśne upatṛṇya babhro ā me śṛṇuta asitāḥ alīkāḥ | [AVŚ, 5, 13 621273_1]
mā me sakhyuḥ stāmānam api sthāta | [AVŚ, 5, 13 621274_1]
āśrāvayantaḥ ni viṣe ramadhvam | [AVŚ, 5, 13 621274_2]
asitasya taimātasya babhroḥ apodakasya ca sātrāsāhasya aham manyoḥ ava jyām iva dhanvanaḥ vi muñcāmi rathāṁ iva | [AVŚ, 5, 13 621276_1]
āligī ca viligī ca pitā ca mātā ca vidma vaḥ sarvatas bandhū | [AVŚ, 5, 13 621278_1]
arasāḥ kim kariṣyatha | [AVŚ, 5, 13 621278_2]
urugūlāyāḥ duhitā jātā dāsī asiknyā | [AVŚ, 5, 13 621279_1]
prataṅkam dadruṣīṇām sarvāsām arasam viṣam | [AVŚ, 5, 13 621280_1]
karṇā śvāvidh tat abravīt gireḥ avacarantikā | [AVŚ, 5, 13 621281_1]
yāḥ kāḥ ca imāḥ khanitrimāḥ tāsām arasatamam viṣam | [AVŚ, 5, 13 621282_1]
tābuvam na tābuvam | [AVŚ, 5, 13 621283_1]
na ghā id tvam asi tābuvam | [AVŚ, 5, 13 621283_2]
tābuvena arasam viṣam | [AVŚ, 5, 13 621284_1]
tastuvam na tastuvam | [AVŚ, 5, 13 621285_1]
na ghā id tvam asi tastuvam | [AVŚ, 5, 13 621285_2]
tastuvena arasam viṣam | [AVŚ, 5, 13 621286_1]
{AVŚ, 5, 14}
suparṇaḥ tvā anu avindat | [AVŚ, 5, 14 621287_1]
sūkaraḥ tvā akhanat nasā | [AVŚ, 5, 14 621287_2]
dipsa auṣadhe tvam dipsantam | [AVŚ, 5, 14 621288_1]
ava kṛtyā kṛtam jahi | [AVŚ, 5, 14 621288_2]
ava jahi yātudhānān | [AVŚ, 5, 14 621289_1]
ava kṛtyā kṛtam jahi | [AVŚ, 5, 14 621289_2]
atho yaḥ asmān dipsati tam u tvam jahi oṣadhe | [AVŚ, 5, 14 621290_1]
riśyasya iva parīśāsam parikṛtya pari tvacaḥ kṛtyām kṛtyā kṛte devāḥ niṣkam iva prati muñcata | [AVŚ, 5, 14 621292_1]
punar kṛtyām kṛtyā kṛte hasta gṛhya parā naya | [AVŚ, 5, 14 621293_1]
samakṣam asmai ā dhehi yathā kṛtyā kṛtam hanat | [AVŚ, 5, 14 621294_1]
kṛtyāḥ santu kṛtyā kṛte śapathaḥ śapathīyate | [AVŚ, 5, 14 621295_1]
sukhaḥ rathaḥ iva vartatām kṛtyā kṛtyā kṛtam punar | [AVŚ, 5, 14 621296_1]
yadi strī yadi vā pumān kṛtyām cakāra pāpmane tām u tasmai nayāmasi aśvam iva aśva abhidhānyā | [AVŚ, 5, 14 621298_1]
yadi vā asi deva kṛtā yadi vā puruṣaiḥ kṛtā tām tvā punar nayāmasi indreṇa sayujā vayam | [AVŚ, 5, 14 621300_1]
agne pṛtanāṣāh pṛtanāḥ sahasva | [AVŚ, 5, 14 621301_1]
punar kṛtyām kṛtyā kṛte pratiharaṇena harāmasi | [AVŚ, 5, 14 621302_1]
kṛtavyadhani vidhya tam | [AVŚ, 5, 14 621303_1]
yaḥ cakāra tam id jahi | [AVŚ, 5, 14 621303_2]
na tvām a cakruṣe vayam vadhāya sam śiśīmahi | [AVŚ, 5, 14 621304_1]
putraḥ iva pitaram gaccha | [AVŚ, 5, 14 621305_1]
svajaḥ iva abhiṣṭhitaḥ daśa | [AVŚ, 5, 14 621305_2]
bandham iva avakrāmī gaccha kṛtye kṛtyā kṛtam punar | [AVŚ, 5, 14 621306_1]
ud eṇī iva vāraṇī abhiskandam mṛgī iva kṛtyā kartāram ṛcchatu | [AVŚ, 5, 14 621308_1]
iṣvāḥ ṛjīyaḥ patatu dyāvāpṛthivī tam prati | [AVŚ, 5, 14 621309_1]
sā tam mṛgam iva gṛhṇātu kṛtyā kṛtyā kṛtam punar | [AVŚ, 5, 14 621310_1]
agniḥ iva etu pratikūlam anukūlam iva udakam | [AVŚ, 5, 14 621311_1]
sukhaḥ rathaḥ iva vartatām kṛtyā kṛtyā kṛtam punar | [AVŚ, 5, 14 621312_1]
{AVŚ, 5, 15}
ekā ca me daśa ca me 'pavaktāra oṣadhe | [AVŚ, 5, 15 1.1]
ṛtajāta ṛtāvari madhu me madhulā karaḥ | [AVŚ, 5, 15 1.2]
dve ca me viṃśatiś ca me 'pavaktāra oṣadhe | [AVŚ, 5, 15 2.1]
ṛtajāta ṛtāvari madhu me madhulā karaḥ | [AVŚ, 5, 15 2.2]
tisraś ca me triṃśac ca me 'pavaktāra oṣadhe | [AVŚ, 5, 15 3.1]
ṛtajāta ṛtāvari madhu me madhulā karaḥ | [AVŚ, 5, 15 3.2]
catasraś ca me catvāriṃśac ca me 'pavaktāra oṣadhe | [AVŚ, 5, 15 4.1]
ṛtajāta ṛtāvari madhu me madhulā karaḥ | [AVŚ, 5, 15 4.2]
pañca ca me pañcāśac ca me 'pavaktāra oṣadhe | [AVŚ, 5, 15 5.1]
ṛtajāta ṛtāvari madhu me madhulā karaḥ | [AVŚ, 5, 15 5.2]
ṣaṭ ca me ṣaṣṭiś ca me 'pavaktāra oṣadhe | [AVŚ, 5, 15 6.1]
ṛtajāta ṛtāvari madhu me madhulā karaḥ | [AVŚ, 5, 15 6.2]
sapta ca me saptatiś ca me 'pavaktāra oṣadhe | [AVŚ, 5, 15 7.1]
ṛtajāta ṛtāvari madhu me madhulā karaḥ | [AVŚ, 5, 15 7.2]
aṣṭa ca me 'śītiś ca me 'pavaktāra oṣadhe | [AVŚ, 5, 15 8.1]
ṛtajāta ṛtāvari madhu me madhulā karaḥ | [AVŚ, 5, 15 8.2]
nava ca me navatiś ca me 'pavaktāra oṣadhe | [AVŚ, 5, 15 9.1]
ṛtajāta ṛtāvari madhu me madhulā karaḥ | [AVŚ, 5, 15 9.2]
daśa ca me śataṃ ca me 'pavaktāra oṣadhe | [AVŚ, 5, 15 10.1]
ṛtajāta ṛtāvari madhu me madhulā karaḥ | [AVŚ, 5, 15 10.2]
śataṃ ca me sahasraṃ cāpavaktāra oṣadhe | [AVŚ, 5, 15 11.1]
ṛtajāta ṛtāvari madhu me madhulā karaḥ | [AVŚ, 5, 15 11.2]
{AVŚ, 5, 16}
yady ekavṛṣo 'si sṛjāraso 'si | [AVŚ, 5, 16 1.1]
yadi dvivṛṣo 'si sṛjāraso 'si | [AVŚ, 5, 16 2.1]
yadi trivṛṣo 'si sṛjāraso 'si | [AVŚ, 5, 16 3.1]
yadi caturvṛṣo 'si sṛjāraso 'si | [AVŚ, 5, 16 4.1]
yadi pañcavṛṣo 'si sṛjāraso 'si | [AVŚ, 5, 16 5.1]
yadi ṣaḍvṛṣo 'si sṛjāraso 'si | [AVŚ, 5, 16 6.1]
yadi saptavṛṣo 'si sṛjāraso 'si | [AVŚ, 5, 16 7.1]
yady aṣṭavṛṣo 'si sṛjāraso 'si | [AVŚ, 5, 16 8.1]
yadi navavṛṣo 'si sṛjāraso 'si | [AVŚ, 5, 16 9.1]
yadi daśavṛṣo 'si sṛjāraso 'si | [AVŚ, 5, 16 10.1]
yady ekādaśo 'si so 'podako 'si | [AVŚ, 5, 16 11.1]
{AVŚ, 5, 17}
te 'vadan prathamā brahmakilbiṣe 'kūpāraḥ salilo mātariśvā | [AVŚ, 5, 17 1.1]
vīḍuharās tapa ugraṃ mayobhūr āpo devīḥ prathamajā ṛtasya | [AVŚ, 5, 17 1.2]
somo rājā prathamo brahmajāyāṃ punaḥ prāyacchad ahṛṇīyamānaḥ | [AVŚ, 5, 17 2.1]
anvartitā varuṇo mitra āsīd agnir hotā hastagṛhyā nināya | [AVŚ, 5, 17 2.2]
hastenaiva grāhya ādhir asyā brahmajāyeti ced avocat | [AVŚ, 5, 17 3.1]
na dūtāya praheyā tastha eṣā tathā rāṣṭraṃ gupitaṃ kṣatriyasya | [AVŚ, 5, 17 3.2]
yām āhus tārakaiṣā vikeśīti ducchunāṃ grāmam avapadyamānām | [AVŚ, 5, 17 4.1]
sā brahmajāyā vi dunoti rāṣṭraṃ yatra prāpādi śaśa ulkuṣīmān | [AVŚ, 5, 17 4.2]
brahmacārī carati veviṣad viṣaḥ sa devānāṃ bhavaty ekam aṅgam | [AVŚ, 5, 17 5.1]
tena jāyām anv avindad bṛhaspatiḥ somena nītāṃ juhvaṃ na devāḥ | [AVŚ, 5, 17 5.2]
devā vā etasyām avadanta pūrve saptaṛṣayas tapasā ye niṣeduḥ | [AVŚ, 5, 17 6.1]
bhīmā jāyā brāhmaṇasyāpanītā durdhāṃ dadhāti parame vyoman | [AVŚ, 5, 17 6.2]
ye garbhā avapadyante jagad yac cāpalupyate | [AVŚ, 5, 17 7.1]
vīrā ye tṛhyante mitho brahmajāyā hinasti tān | [AVŚ, 5, 17 7.2]
uta yat patayo daśa striyāḥ pūrve abrāhmaṇāḥ | [AVŚ, 5, 17 8.1]
brahmā ceddhastam agrahīt sa eva patir ekadhā | [AVŚ, 5, 17 8.2]
brāhmaṇa eva patir na rājanyo na vaiśyaḥ | [AVŚ, 5, 17 9.1]
tat sūryaḥ prabruvann eti pañcabhyo mānavebhyaḥ | [AVŚ, 5, 17 9.2]
punar vai devā adaduḥ punar manuṣyā adaduḥ | [AVŚ, 5, 17 10.1]
rājānaḥ satyaṃ gṛhṇānā brahmajāyāṃ punar daduḥ | [AVŚ, 5, 17 10.2]
punardāya brahmajāyāṃ kṛtvā devair nikilbiṣam | [AVŚ, 5, 17 11.1]
ūrjaṃ pṛthivyā bhaktvorugāyam upāsate | [AVŚ, 5, 17 11.2]
nāsya jāyā śatavāhī kalyāṇī talpam ā śaye | [AVŚ, 5, 17 12.1]
yasmin rāṣṭre nirudhyate brahmajāyācittyā | [AVŚ, 5, 17 12.2]
na vikarṇaḥ pṛthuśirās tasmin veśmani jāyate | [AVŚ, 5, 17 13.1]
yasmin rāṣṭre nirudhyate brahmajāyācittyā | [AVŚ, 5, 17 13.2]
nāsya kṣattā niṣkagrīvaḥ sūnānām ety agrataḥ | [AVŚ, 5, 17 14.1]
yasmin rāṣṭre nirudhyate brahmajāyācittyā | [AVŚ, 5, 17 14.2]
nāsya śvetaḥ kṛṣṇakarṇo dhuri yukto mahīyate | [AVŚ, 5, 17 15.1]
yasmin rāṣṭre nirudhyate brahmajāyācittyā | [AVŚ, 5, 17 15.2]
nāsya kṣetre puṣkariṇī nāṇḍīkaṃ jāyate bisam | [AVŚ, 5, 17 16.1]
yasmin rāṣṭre nirudhyate brahmajāyācittyā | [AVŚ, 5, 17 16.2]
nāsmai pṛśniṃ vi duhanti ye 'syā doham upāsate | [AVŚ, 5, 17 17.1]
yasmin rāṣṭre nirudhyate brahmajāyācittyā | [AVŚ, 5, 17 17.2]
nāsya dhenuḥ kalyāṇī nānaḍvānt sahate dhuram | [AVŚ, 5, 17 18.1]
vijānir yatra brāhmaṇo rātriṃ vasati pāpayā | [AVŚ, 5, 17 18.2]
{AVŚ, 5, 18}
naitāṃ te devā adadus tubhyaṃ nṛpate attave | [AVŚ, 5, 18 1.1]
mā brāhmaṇasya rājanya gāṃ jighatso anādyām | [AVŚ, 5, 18 1.2]
akṣadrugdho rājanyaḥ pāpa ātmaparājitaḥ | [AVŚ, 5, 18 2.1]
sa brāhmaṇasya gām adyād adya jīvāni mā śvaḥ | [AVŚ, 5, 18 2.2]
āviṣṭitāghaviṣā pṛdākūr iva carmaṇā | [AVŚ, 5, 18 3.1]
sā brāhmaṇasya rājanya tṛṣṭaiṣā gaur anādyā | [AVŚ, 5, 18 3.2]
nir vai kṣatraṃ nayati hanti varco 'gnir ivārabdho vi dunoti sarvam | [AVŚ, 5, 18 4.1]
yo brāhmaṇaṃ manyate annam eva sa viṣasya pibati taimātasya | [AVŚ, 5, 18 4.2]
ya enaṃ hanti mṛduṃ manyamāno devapīyur dhanakāmo na cittāt | [AVŚ, 5, 18 5.1]
saṃ tasyendro hṛdaye 'gnim indha ubhe enaṃ dviṣṭo nabhasī carantam | [AVŚ, 5, 18 5.2]
na brāhmaṇo hiṃsitavyo 'gniḥ priyatanor iva | [AVŚ, 5, 18 6.1]
somo hy asya dāyāda indro asyābhiśastipāḥ | [AVŚ, 5, 18 6.2]
śata apāṣṭhām ni girati tām | [AVŚ, 5, 18 621394_1]
na śaknoti niḥkhidam annam yaḥ brahmaṇām malvaḥ svādū admi iti manyate | [AVŚ, 5, 18 621394_2]
jihvā jyā bhavati kulmalam vāc nāḍīkāḥ dantāḥ tapasā abhidigdhāḥ | [AVŚ, 5, 18 621396_1]
tebhiḥ brahmā vidhyati deva pīyūn hṛd balaiḥ dhanurbhiḥ deva jūtaiḥ | [AVŚ, 5, 18 621397_1]
tīkṣṇa iṣavaḥ brāhmaṇāḥ hetimantaḥ yām asyanti śaravyām na sā mṛṣā | [AVŚ, 5, 18 621398_1]
anuhāya tapasā manyunā cota dūrād ava bhindanty enam | [AVŚ, 5, 18 9.2]
ye sahasram arājann āsan daśaśatā uta | [AVŚ, 5, 18 10.1]
te brāhmaṇasya gāṃ jagdhvā vaitahavyāḥ parābhavan | [AVŚ, 5, 18 10.2]
gaur eva tān hanyamānā vaitahavyāṁ avātirat | [AVŚ, 5, 18 11.1]
ye kesaraprābandhāyāś caramājām apeciran | [AVŚ, 5, 18 11.2]
ekaśataṃ tā janatā yā bhūmir vyadhūnuta | [AVŚ, 5, 18 12.1]
prajāṃ hiṃsitvā brāhmaṇīm asaṃbhavyaṃ parābhavan | [AVŚ, 5, 18 12.2]
devapīyuś carati martyeṣu garagīrṇo bhavaty asthibhūyān | [AVŚ, 5, 18 13.1]
yaḥ brāhmaṇam deva bandhum hinasti na sa pitṛyāṇam api eti lokam | [AVŚ, 5, 18 621407_1]
agnir vai naḥ padavāyaḥ somo dāyāda ucyate | [AVŚ, 5, 18 14.1]
hantābhiśastendras tathā tad vedhaso viduḥ | [AVŚ, 5, 18 14.2]
iṣur iva digdhā nṛpate pṛdākūr iva gopate | [AVŚ, 5, 18 15.1]
sā brāhmaṇasyeṣur ghorā tayā vidhyati pīyataḥ | [AVŚ, 5, 18 15.2]
{AVŚ, 5, 19}
atimātram avardhanta nod iva divam aspṛśan | [AVŚ, 5, 19 1.1]
bhṛguṃ hiṃsitvā sṛñjayā vaitahavyāḥ parābhavan | [AVŚ, 5, 19 1.2]
ye bṛhatsāmānam āṅgirasam ārpayan brāhmaṇaṃ janāḥ | [AVŚ, 5, 19 2.1]
petvas teṣām ubhayādam avis tokāny āvayat | [AVŚ, 5, 19 2.2]
ye brāhmaṇaṃ pratyaṣṭhīvan ye vāsmiñchulkam īṣire | [AVŚ, 5, 19 3.1]
asnas te madhye kulyāyāḥ keśān khādanta āsate | [AVŚ, 5, 19 3.2]
brahmagavī pacyamānā yāvat sābhi vijaṅgahe | [AVŚ, 5, 19 4.1]
tejo rāṣṭrasya nir hanti na vīro jāyate vṛṣā | [AVŚ, 5, 19 4.2]
krūram asyā āśasanaṃ tṛṣṭaṃ piśitam asyate | [AVŚ, 5, 19 5.1]
kṣīraṃ yad asyāḥ pīyate tad vai pitṛṣu kilbiṣam | [AVŚ, 5, 19 5.2]
ugro rājā manyamāno brāhmaṇaṃ yo jighatsati | [AVŚ, 5, 19 6.1]
parā tat sicyate rāṣṭraṃ brāhmaṇo yatra jīyate | [AVŚ, 5, 19 6.2]
aṣṭāpadī caturakṣī catuḥśrotrā caturhanuḥ | [AVŚ, 5, 19 7.1]
dvyāsyā dvijihvā bhūtvā sā rāṣṭram ava dhūnute brahmajyasya | [AVŚ, 5, 19 7.2]
tad vai rāṣṭram ā sravati nāvaṃ bhinnām ivodakam | [AVŚ, 5, 19 8.1]
brahmāṇaṃ yatra hiṃsanti tad rāṣṭraṃ hanti ducchunā | [AVŚ, 5, 19 8.2]
taṃ vṛkṣā apa sedhanti chāyāṃ no mopa gā iti | [AVŚ, 5, 19 9.1]
yo brāhmaṇasya sad dhanam abhi nārada manyate | [AVŚ, 5, 19 9.2]
viṣam etad devakṛtaṃ rājā varuṇo 'bravīt | [AVŚ, 5, 19 10.1]
na brāhmaṇasya gāṃ jagdhvā rāṣṭre jāgāra kaścana | [AVŚ, 5, 19 10.2]
navaiva tā navatayo yā bhūmir vyadhūnuta | [AVŚ, 5, 19 11.1]
prajāṃ hiṃsitvā brāhmaṇīm asaṃbhavyaṃ parābhavan | [AVŚ, 5, 19 11.2]
yām mṛtāyānubadhnanti kūdyaṃ padayopanīm | [AVŚ, 5, 19 12.1]
tad vai brahmajya te devā upastaraṇam abruvan | [AVŚ, 5, 19 12.2]
aśrūṇi kṛpamānasya yāni jītasya vāvṛtuḥ | [AVŚ, 5, 19 13.1]
taṃ vai brahmajya te devā apāṃ bhāgam adhārayan | [AVŚ, 5, 19 13.2]
yena mṛtaṃ snapayanti śmaśrūṇi yenondate | [AVŚ, 5, 19 14.1]
taṃ vai brahmajya te devā apāṃ bhāgam adhārayan | [AVŚ, 5, 19 14.2]
na varṣaṃ maitrāvaruṇaṃ brahmajyam abhi varṣati | [AVŚ, 5, 19 15.1]
nāsmai samitiḥ kalpate na mitraṃ nayate vaśam | [AVŚ, 5, 19 15.2]
{AVŚ, 5, 20}
uccairghoṣo dundubhiḥ satvanāyan vānaspatyaḥ saṃbhṛta usriyābhiḥ | [AVŚ, 5, 20 1.1]
vācaṃ kṣuṇuvāno damayant sapatnānt siṃha iva jeṣyann abhi taṃstanīhi | [AVŚ, 5, 20 1.2]
siṃha ivāstānīd druvayo vibaddho 'bhikrandann ṛṣabho vāsitām iva | [AVŚ, 5, 20 2.1]
vṛṣā tvaṃ vadhrayas te sapatnā aindras te śuṣmo abhimātiṣāhaḥ | [AVŚ, 5, 20 2.2]
vṛṣeva yūthe sahasā vidāno gavyann abhi ruva saṃdhanājit | [AVŚ, 5, 20 3.1]
śucā vidhya hṛdayaṃ pareṣāṃ hitvā grāmān pracyutā yantu śatravaḥ | [AVŚ, 5, 20 3.2]
saṃjayan pṛtanā ūrdhvamāyur gṛhyā gṛhṇāno bahudhā vi cakṣva | [AVŚ, 5, 20 4.1]
daivīṃ vācaṃ dundubha ā gurasva vedhāḥ śatrūṇām upa bharasva vedaḥ | [AVŚ, 5, 20 4.2]
dundubher vācaṃ prayatāṃ vadantīm āśṛṇvatī nāthitā ghoṣabuddhā | [AVŚ, 5, 20 5.1]
nārī putraṃ dhāvatu hastagṛhyāmitrī bhītā samare vadhānām | [AVŚ, 5, 20 5.2]
pūrvo dundubhe pra vadāsi vācaṃ bhūmyāḥ pṛṣṭhe vada rocamānaḥ | [AVŚ, 5, 20 6.1]
amitrasenām abhijañjabhāno dyumad vada dundubhe sūnṛtāvat | [AVŚ, 5, 20 6.2]
antareme nabhasī ghoṣo astu pṛthak te dhvanayo yantu śībham | [AVŚ, 5, 20 7.1]
abhi kranda stanayotpipānaḥ ślokakṛn mitratūryāya svardhī | [AVŚ, 5, 20 7.2]
dhībhiḥ kṛtaḥ pra vadāti vācam ud dharṣaya satvanām āyudhāni | [AVŚ, 5, 20 8.1]
indramedī satvano ni hvayasva mitrair amitrāṁ ava jaṅghanīhi | [AVŚ, 5, 20 8.2]
saṃkrandanaḥ pravado dhṛṣṇuṣeṇaḥ pravedakṛd bahudhā grāmaghoṣī | [AVŚ, 5, 20 9.1]
śriyo vanvano vayunāni vidvān kīrtim bahubhyo vi hara dvirāje | [AVŚ, 5, 20 9.2]
śreyaḥketo vasujit sahīyānt saṃgrāmajit saṃśito brahmaṇāsi | [AVŚ, 5, 20 10.1]
aṃśūn iva grāvādhiṣavaṇe adrir gavyan dundubhe'dhi nṛtya vedaḥ | [AVŚ, 5, 20 10.2]
śatrūṣāṇ nīṣād abhimātiṣāho gaveṣaṇaḥ sahamāna udbhit | [AVŚ, 5, 20 11.1]
vāgvīva mantraṃ pra bharasva vācam sāṃgrāmajityāyeṣam ud vadeha | [AVŚ, 5, 20 11.2]
acyutacyut samado gamiṣṭho mṛdho jetā puraetāyodhyaḥ | [AVŚ, 5, 20 12.1]
indreṇa gupto vidathā nicikyaddhṛddyotano dviṣatāṃ yāhi śībham | [AVŚ, 5, 20 12.2]
{AVŚ, 5, 21}
vihṛdayaṃ vaimanasyaṃ vadāmitreṣu dundubhe | [AVŚ, 5, 21 1.1]
vidveṣaṃ kaśmaśaṃ bhayam amitreṣu ni dadhmasy ava enān dundubhe jahi | [AVŚ, 5, 21 1.2]
udvepamānā manasā cakṣuṣā hṛdayena ca | [AVŚ, 5, 21 2.1]
dhāvantu bibhyato 'mitrāḥ pratrāsenājye hute | [AVŚ, 5, 21 2.2]
vānaspatyaḥ saṃbhṛta usriyābhir viśvagotryaḥ | [AVŚ, 5, 21 3.1]
pratrāsam amitrebhyo vadājyenābhighāritaḥ | [AVŚ, 5, 21 3.2]
yathā mṛgāḥ saṃvijanta āraṇyāḥ puruṣād adhi | [AVŚ, 5, 21 4.1]
eva tvaṃ dundubhe 'mitrān abhi kranda pra trāsayātho cittāni mohaya | [AVŚ, 5, 21 4.2]
yathā vṛkād ajāvayo dhāvanti bahu bibhyatīḥ | [AVŚ, 5, 21 5.1]
eva tvaṃ dundubhe 'mitrān abhi kranda pra trāsayātho cittāni mohaya | [AVŚ, 5, 21 5.2]
yathā śyenāt patatriṇaḥ saṃvijante ahardivi siṃhasya stanathor yathā | [AVŚ, 5, 21 6.1]
eva tvaṃ dundubhe 'mitrān abhi kranda pra trāsayātho cittāni mohaya | [AVŚ, 5, 21 6.2]
parāmitrān dundubhinā hariṇasyājinena ca | [AVŚ, 5, 21 7.1]
sarve devā atitrasan ye saṃgrāmasyeṣate | [AVŚ, 5, 21 7.2]
yair indraḥ prakrīḍate padghoṣaiś chāyayā saha | [AVŚ, 5, 21 8.1]
tair amitrās trasantu no 'mī ye yanty anīkaśaḥ | [AVŚ, 5, 21 8.2]
jyā ghoṣāḥ dundubhayaḥ abhi krośantu yāḥ diśaḥ | [AVŚ, 5, 21 621482_1]
senāḥ parājitāḥ yatīḥ amitrāṇām anīkaśas | [AVŚ, 5, 21 621483_1]
āditya cakṣuḥ ā datsva | [AVŚ, 5, 21 621484_1]
marīcayaḥ anu dhāvata | [AVŚ, 5, 21 621484_2]
pad saṅginīḥ ā sajantu vigate bāhu vīrye | [AVŚ, 5, 21 621485_1]
yūyam ugrā marutaḥ pṛśnimātara indreṇa yujā pra mṛṇīta śatrūn | [AVŚ, 5, 21 11.1]
somo rājā varuṇo rājā mahādeva uta mṛtyur indraḥ | [AVŚ, 5, 21 11.2]
etā devasenāḥ sūryaketavaḥ sacetasaḥ | [AVŚ, 5, 21 12.1]
amitrān no jayantu svāhā | [AVŚ, 5, 21 12.2]
{AVŚ, 5, 22}
agnis takmānam apa bādhatām itaḥ somo grāvā varuṇaḥ pūtadakṣāḥ | [AVŚ, 5, 22 1.1]
vedir barhiḥ samidhaḥ śośucānā apa dveṣāṃsy amuyā bhavantu | [AVŚ, 5, 22 1.2]
ayaṃ yo viśvān haritān kṛṇoṣy ucchocayann agnir ivābhidunvan | [AVŚ, 5, 22 2.1]
adhā hi takmann araso hi bhūyā adhā nyaṅṅ adharān vā parehi | [AVŚ, 5, 22 2.2]
yaḥ paruṣaḥ pāruṣeyo 'vadhvaṃsa ivāruṇaḥ | [AVŚ, 5, 22 3.1]
takmānaṃ viśvadhāvīryādharāñcaṃ parā suvā | [AVŚ, 5, 22 3.2]
adharāñcam pra hiṇomi namaḥ kṛtvā takmane | [AVŚ, 5, 22 4.1]
śakambharasya muṣṭihā punar etu mahāvṛṣān | [AVŚ, 5, 22 4.2]
oko asya mūjavanta oko asya mahāvṛṣāḥ | [AVŚ, 5, 22 5.1]
yāvaj jātas takmaṃs tāvān asi balhikeṣu nyocaraḥ | [AVŚ, 5, 22 5.2]
takman vyāla vi gada vyaṅga bhūri yāvaya | [AVŚ, 5, 22 6.1]
dāsīṃ niṣṭakvarīm iccha tām vajreṇa sam arpaya | [AVŚ, 5, 22 6.2]
takman mūjavato gaccha balhikān vā parastarām | [AVŚ, 5, 22 7.1]
śūdrām iccha prapharvyaṃ tāṃ takman vīva dhūnuhi | [AVŚ, 5, 22 7.2]
mahāvṛṣān mūjavato bandhv addhi paretya | [AVŚ, 5, 22 8.1]
praitāni takmane brūmo anyakṣetrāṇi vā imā | [AVŚ, 5, 22 8.2]
anya kṣetre na ramase | [AVŚ, 5, 22 621506_1]
vaśī san mṛḍayāsi naḥ | [AVŚ, 5, 22 621506_2]
abhūt u prārthaḥ takmā | [AVŚ, 5, 22 621507_1]
sa gamiṣyati balhikān | [AVŚ, 5, 22 621507_2]
yat tvaṃ śīto 'tho rūraḥ saha kāsāvepayaḥ | [AVŚ, 5, 22 10.1]
bhīmās te takman hetayas tābhiḥ sma pari vṛṅgdhi naḥ | [AVŚ, 5, 22 10.2]
mā smaitānt sakhīn kuruthā balāsaṃ kāsam udyugam | [AVŚ, 5, 22 11.1]
mā smāto'rvāṅ aiḥ punas tat tvā takmann upa bruve | [AVŚ, 5, 22 11.2]
takman bhrātrā balāsena svasrā kāsikayā saha pāpmā bhrātṛvyeṇa saha gaccha amum araṇam janam | [AVŚ, 5, 22 621513_1]
tṛtīyakaṃ vitṛtīyaṃ sadandim uta śāradam | [AVŚ, 5, 22 13.1]
takmānaṃ śītaṃ rūraṃ graiṣmaṃ nāśaya vārṣikam | [AVŚ, 5, 22 13.2]
gandhāribhyo mūjavadbhyo 'ṅgebhyo magadhebhyaḥ | [AVŚ, 5, 22 14.1]
praiṣyan janam iva śevadhiṃ takmānaṃ pari dadmasi | [AVŚ, 5, 22 14.2]
{AVŚ, 5, 23}
ote me dyāvāpṛthivī otā devī sarasvatī | [AVŚ, 5, 23 1.1]
otau ma indraś cāgniś ca krimiṃ jambhayatām iti | [AVŚ, 5, 23 1.2]
asyendra kumārasya krimīn dhanapate jahi | [AVŚ, 5, 23 2.1]
hatā viśvā arātaya ugreṇa vacasā mama | [AVŚ, 5, 23 2.2]
yo akṣyau parisarpati yo nāse parisarpati | [AVŚ, 5, 23 3.1]
datāṃ yo madhyaṃ gacchati taṃ krimiṃ jambhayāmasi | [AVŚ, 5, 23 3.2]
sarūpau dvau virūpau dvau kṛṣṇau dvau rohitau dvau | [AVŚ, 5, 23 4.1]
babhruś ca babhrukarṇaś ca gṛdhraḥ kokaś ca te hatāḥ | [AVŚ, 5, 23 4.2]
ye krimayaḥ śitikakṣā ye kṛṣṇāḥ śitibāhavaḥ | [AVŚ, 5, 23 5.1]
ye ke ca viśvarūpās tān krimīn jambhayāmasi | [AVŚ, 5, 23 5.2]
ut purastāt sūrya eti viśvadṛṣṭo adṛṣṭahā | [AVŚ, 5, 23 6.1]
dṛṣṭāṃś ca ghnann adṛṣṭāṃś ca sarvāṃś ca pramṛṇan krimīn | [AVŚ, 5, 23 6.2]
yevāṣāsaḥ kaṣkaṣāsa ejatkāḥ śipavitnukāḥ | [AVŚ, 5, 23 7.1]
dṛṣṭaś ca hanyatāṃ krimir utādṛṣṭaś ca hanyatām | [AVŚ, 5, 23 7.2]
hato yevāṣaḥ krimīṇāṃ hato nadanimota | [AVŚ, 5, 23 8.1]
sarvān ni maṣmaṣākaraṃ dṛṣadā khalvāṁ iva | [AVŚ, 5, 23 8.2]
triśīrṣāṇaṃ trikakudaṃ krimiṃ sāraṅgam arjunam | [AVŚ, 5, 23 9.1]
śṛṇāmy asya pṛṣṭīr api vṛścāmi yacchiraḥ | [AVŚ, 5, 23 9.2]
atrivad vaḥ krimayo hanmi kaṇvavaj jamadagnivat | [AVŚ, 5, 23 10.1]
agastyasya brahmaṇā saṃ pinaṣmy ahaṃ krimīn | [AVŚ, 5, 23 10.2]
hato rājā krimīṇām utaiṣāṃ sthapatir hataḥ | [AVŚ, 5, 23 11.1]
hato hatamātā krimir hatabhrātā hatasvasā | [AVŚ, 5, 23 11.2]
hatāso asya veśaso hatāsaḥ pariveśasaḥ | [AVŚ, 5, 23 12.1]
atho ye kṣullakā iva sarve te krimayo hatāḥ | [AVŚ, 5, 23 12.2]
sarveṣāṃ ca krimīṇāṃ sarvāsāṃ ca krimīnām | [AVŚ, 5, 23 13.1]
bhinadmy aśmanā śiro dahāmy agninā mukham | [AVŚ, 5, 23 13.2]
{AVŚ, 5, 24}
savitā prasavānām adhipatiḥ sa māvatu | [AVŚ, 5, 24 1.1]
asmin brahmaṇy asmin karmaṇy asyāṃ purodhāyām asyām pratiṣṭhāyām asyāṃ | [AVŚ, 5, 24 1.2]
cittyām asyām ākūtyām asyām āśiṣy asyāṃ devahūtyāṃ svāhā | [AVŚ, 5, 24 1.3]
agnir vanaspatīnām adhipatiḥ sa māvatu | [AVŚ, 5, 24 2.1]
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ | [AVŚ, 5, 24 2.2]
cittyām asyām ākūtyām asyām āśiṣy asyāṃ devahūtyāṃ svāhā | [AVŚ, 5, 24 2.3]
dyāvāpṛthivī dātṝṇām adhipatiḥ sa māvatu | [AVŚ, 5, 24 3.1]
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ | [AVŚ, 5, 24 3.2]
cittyām asyām ākūtyām asyām āśiṣy asyāṃ devahūtyāṃ svāhā | [AVŚ, 5, 24 3.3]
varuṇo 'pām adhipatiḥ sa māvatu | [AVŚ, 5, 24 4.1]
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ | [AVŚ, 5, 24 4.2]
cittyām asyām ākūtyām asyām āśiṣy asyāṃ devahūtyāṃ svāhā | [AVŚ, 5, 24 4.3]
mitrāvaruṇau vṛṣṭyādhipatī tau māvatām | [AVŚ, 5, 24 5.1]
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ | [AVŚ, 5, 24 5.2]
cittyām asyām ākūtyām asyām āśiṣy asyāṃ devahūtyāṃ svāhā | [AVŚ, 5, 24 5.3]
marutaḥ parvatānām adhipatayas te māvantu | [AVŚ, 5, 24 6.1]
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ | [AVŚ, 5, 24 6.2]
cittyām asyām ākūtyām asyām āśiṣy asyāṃ devahūtyāṃ svāhā | [AVŚ, 5, 24 6.3]
somo vīrudhām adhipatiḥ sa māvatu | [AVŚ, 5, 24 7.1]
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ | [AVŚ, 5, 24 7.2]
cittyām asyām ākūtyām asyām āśiṣy asyāṃ devahūtyāṃ svāhā | [AVŚ, 5, 24 7.3]
vāyur antarikṣasyādhipatiḥ sa māvatu | [AVŚ, 5, 24 8.1]
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ | [AVŚ, 5, 24 8.2]
cittyām asyām ākūtyām asyām āśiṣy asyāṃ devahūtyāṃ svāhā | [AVŚ, 5, 24 8.3]
sūryaś cakṣuṣām adhipatiḥ sa māvatu | [AVŚ, 5, 24 9.1]
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ | [AVŚ, 5, 24 9.2]
cittyām asyām ākūtyām asyām āśiṣy asyāṃ devahūtyāṃ svāhā | [AVŚ, 5, 24 9.3]
candramā nakṣatrāṇām adhipatiḥ sa māvatu | [AVŚ, 5, 24 10.1]
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ | [AVŚ, 5, 24 10.2]
cittyām asyām ākūtyām asyām āśiṣy asyāṃ devahūtyāṃ svāhā | [AVŚ, 5, 24 10.3]
indro divo 'dhipatiḥ sa māvatu | [AVŚ, 5, 24 11.1]
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ | [AVŚ, 5, 24 11.2]
cittyām asyām ākūtyām asyām āśiṣy asyāṃ devahūtyāṃ svāhā | [AVŚ, 5, 24 11.3]
marutāṃ pitā paśūnām adhipatiḥ sa māvatu | [AVŚ, 5, 24 12.1]
asmin brahmaṇy asmin karmaṇy asyām purodhāyām asyāṃ pratiṣṭhāyām asyāṃ | [AVŚ, 5, 24 12.2]
cittyām asyām ākūtyām asyām āśiṣy asyāṃ devahūtyāṃ svāhā | [AVŚ, 5, 24 12.3]
mṛtyuḥ prajānām adhipatiḥ sa māvatu | [AVŚ, 5, 24 13.1]
asmin brahmaṇy asmin karmaṇy asyām purodhāyām asyāṃ pratiṣṭhāyām asyāṃ | [AVŚ, 5, 24 13.2]
cittyām asyām ākūtyām asyām āśiṣy asyāṃ devahūtyāṃ svāhā | [AVŚ, 5, 24 13.3]
yamaḥ pitṝṇām adhipatiḥ sa māvatu | [AVŚ, 5, 24 14.1]
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ | [AVŚ, 5, 24 14.2]
cittyām asyām ākūtyām asyām āśiṣy asyāṃ devahūtyāṃ svāhā | [AVŚ, 5, 24 14.3]
pitaraḥ pare te māvantu | [AVŚ, 5, 24 15.1]
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ | [AVŚ, 5, 24 15.2]
cittyām asyām ākūtyām asyām āśiṣy asyāṃ devahūtyāṃ svāhā | [AVŚ, 5, 24 15.3]
tatā avare te māvantu | [AVŚ, 5, 24 16.1]
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ | [AVŚ, 5, 24 16.2]
cittyām asyām ākūtyām asyām āśiṣy asyāṃ devahūtyāṃ svāhā | [AVŚ, 5, 24 16.3]
tatas tatāmahās te māvantu | [AVŚ, 5, 24 17.1]
asmin brahmaṇy asmin karmaṇy asyāṃ purodhāyām asyāṃ pratiṣṭhāyām asyāṃ | [AVŚ, 5, 24 17.2]
cittyām asyām ākūtyām asyām āśiṣy asyāṃ devahūtyāṃ svāhā | [AVŚ, 5, 24 17.3]
{AVŚ, 5, 25}
parvatād divo yoner aṅgādaṅgāt samābhṛtam | [AVŚ, 5, 25 1.1]
śepo garbhasya retodhāḥ sarau parṇam ivā dadhat | [AVŚ, 5, 25 1.2]
yatheyaṃ pṛthivī mahī bhūtānāṃ garbham ādadhe | [AVŚ, 5, 25 2.1]
evā dadhāmi te garbhaṃ tasmai tvām avase huve | [AVŚ, 5, 25 2.2]
garbhaṃ dhehi sinīvāli garbhaṃ dhehi sarasvati | [AVŚ, 5, 25 3.1]
garbhaṃ te aśvinobhā dhattāṃ puṣkarasrajā | [AVŚ, 5, 25 3.2]
garbhaṃ te mitrāvaruṇau garbham devo bṛhaspatiḥ | [AVŚ, 5, 25 4.1]
garbhaṃ ta indraś cāgniś ca garbhaṃ dhātā dadhātu te | [AVŚ, 5, 25 4.2]
viṣṇur yoniṃ kalpayatu tvaṣṭā rūpāṇi piṃśatu | [AVŚ, 5, 25 5.1]
ā siñcatu prajāpatir dhātā garbhaṃ dadhātu te | [AVŚ, 5, 25 5.2]
yad veda rājā varuṇo yad vā devī sarasvatī | [AVŚ, 5, 25 6.1]
yad indro vṛtrahā veda tad garbhakaraṇaṃ piba | [AVŚ, 5, 25 6.2]
garbho asy oṣadhīnāṃ garbho vanaspatīnām | [AVŚ, 5, 25 7.1]
garbho viśvasya bhūtasya so agne garbham eha dhāḥ | [AVŚ, 5, 25 7.2]
adhi skanda vīrayasva garbham ā dhehi yonyām | [AVŚ, 5, 25 8.1]
vṛṣāsi vṛṣṇyāvan prajāyai tvā nayāmasi | [AVŚ, 5, 25 8.2]
vi jihīṣva bārhatsāme garbhas te yonim ā śayām | [AVŚ, 5, 25 9.1]
aduṣ ṭe devāḥ putraṃ somapā ubhayāvinam | [AVŚ, 5, 25 9.2]
dhātaḥ śreṣṭhena rūpeṇāsyā nāryā gavīnyoḥ | [AVŚ, 5, 25 10.1]
pumāṃsaṃ putram ā dhehi daśame māsi sūtave | [AVŚ, 5, 25 10.2]
tvaṣṭaḥ śreṣṭhena rūpeṇāsyā nāryā gavīnyoḥ | [AVŚ, 5, 25 11.1]
pumāṃsaṃ putram ā dhehi daśame māsi sūtave | [AVŚ, 5, 25 11.2]
savitaḥ śreṣṭhena rūpeṇāsyā nāryā gavīnyoḥ | [AVŚ, 5, 25 12.1]
pumāṃsaṃ putram ā dhehi daśame māsi sūtave | [AVŚ, 5, 25 12.2]
prajāpate śreṣṭhena rūpeṇāsyā nāryā gavīnyoḥ | [AVŚ, 5, 25 13.1]
pumāṃsaṃ putram ā dhehi daśame māsi sūtave | [AVŚ, 5, 25 13.2]
{AVŚ, 5, 26}
yajūṃṣi yajñe samidhaḥ svāhā agniḥ pravidvān iha vaḥ yunaktu | [AVŚ, 5, 26 621621_1]
yunaktu devaḥ savitā prajānan asmin yajñe mahiṣaḥ svāhā | [AVŚ, 5, 26 621622_1]
indraḥ ukthāmadāni asmin yajñe pravidvān yunaktu su yujaḥ svāhā | [AVŚ, 5, 26 621623_1]
praiṣā yajñe nividaḥ svāhā śiṣṭāḥ patnībhir vahateha yuktāḥ | [AVŚ, 5, 26 4.1]
chandāṃsi yajñe marutaḥ svāhā māteva putraṃ pipṛteha yuktāḥ | [AVŚ, 5, 26 5.1]
eyam agan barhiṣā prokṣaṇībhir yajñaṃ tanvānāditiḥ svāhā | [AVŚ, 5, 26 6.1]
viṣṇur yunaktu bahudhā tapāṃsy asmin yajñe suyujaḥ svāhā | [AVŚ, 5, 26 7.1]
tvaṣṭā yunaktu bahudhā nu rūpā asmin yajñe yunaktu suyujaḥ svāhā | [AVŚ, 5, 26 8.1]
bhago yunaktvāśiṣo nv asmā asmin yajñe pravidvān yunaktu suyujaḥ svāhā | [AVŚ, 5, 26 9.1]
somo yunaktu bahudhā payāṃsy asmin yajñe suyujaḥ svāhā | [AVŚ, 5, 26 10.1]
indro yunaktu bahudhā vīryāṇy asmin yajñe suyujaḥ svāhā | [AVŚ, 5, 26 11.1]
aśvinā brahmaṇā yātam arvāñcau vaṣaṭkāreṇa yajñaṃ vardhayantau | [AVŚ, 5, 26 12.1]
bṛhaspate brahmaṇā yāhy arvāṅ yajño ayaṃ svar idaṃ yajamānāya svāhā | [AVŚ, 5, 26 12.2]
{AVŚ, 5, 27}
ūrdhvā asya samidho bhavanty ūrdhvā śukrā śocīṃṣy agneḥ | [AVŚ, 5, 27 1.1]
dyumattamā supratīkaḥ sasūnus tanūnapād asuro bhūripāṇiḥ | [AVŚ, 5, 27 1.2]
devo deveṣu devaḥ patho anakti madhvā ghṛtena | [AVŚ, 5, 27 2.1]
madhvā yajñam nakṣati praiṇāno narāśaṃso agniḥ sukṛd devaḥ savitā viśvavāraḥ | [AVŚ, 5, 27 3.1]
acchāyam eti śavasā ghṛtā cid īḍāno vahnir namasā | [AVŚ, 5, 27 4.1]
agniḥ sruco adhvareṣu prayakṣu sa yakṣad asya mahimānam agneḥ | [AVŚ, 5, 27 5.1]
tarī mandrāsu prayakṣu vasavaś cātiṣṭhan vasudhātaraś ca | [AVŚ, 5, 27 6.1]
dvāro devīr anv asya viśve vrataṃ rakṣanti viśvahā | [AVŚ, 5, 27 7.1]
uruvyacasāgner dhāmnā patyamāne | [AVŚ, 5, 27 8.1]
ā suṣvayantī yajate upāke uṣāsānaktemaṃ yajñam avatām adhvaram naḥ | [AVŚ, 5, 27 8.2]
daivā hotāra ūrdhvam adhvaraṃ no 'gner jihvayābhi gṛṇata gṛṇatā naḥ sviṣṭaye | [AVŚ, 5, 27 9.1]
tisraḥ devīḥ barhiḥ ā idam sadantām iḍā sarasvatī mahī bhāratī gṛṇānā | [AVŚ, 5, 27 621645_1]
tan nas turīpam adbhutaṃ purukṣu | [AVŚ, 5, 27 10.1]
deva tvaṣṭā rāyas poṣaṃ vi ṣya nābhim asya | [AVŚ, 5, 27 10.2]
vanaspate 'va sṛjā rarāṇaḥ | [AVŚ, 5, 27 11.1]
tmanā devebhyo agnir havyaṃ śamitā svadayatu | [AVŚ, 5, 27 11.2]
agne svāhā kṛṇuhi jātavedaḥ | [AVŚ, 5, 27 12.1]
indrāya yajñaṃ viśve devā havir idaṃ juṣantām | [AVŚ, 5, 27 12.2]
{AVŚ, 5, 28}
nava prāṇān navabhiḥ saṃ mimīte dīrghāyutvāya śataśāradāya | [AVŚ, 5, 28 1.1]
harite trīṇi rajate trīṇy ayasi trīṇi tapasāviṣṭitāni | [AVŚ, 5, 28 1.2]
agniḥ sūryaś candramā bhūmir āpo dyaur antarikṣaṃ pradiśo diśaś ca | [AVŚ, 5, 28 2.1]
ārtavā ṛtubhiḥ saṃvidānā anena mā trivṛtā pārayantu | [AVŚ, 5, 28 2.2]
trayaḥ poṣās trivṛti śrayantām anaktu pūṣā payasā ghṛtena | [AVŚ, 5, 28 3.1]
annasya bhūmā puruṣasya bhūmā bhūmā paśūnāṃ ta iha śrayantām | [AVŚ, 5, 28 3.2]
imam ādityā vasunā sam ukṣatemam agne vardhaya vavṛdhānaḥ | [AVŚ, 5, 28 4.1]
imam indra saṃ sṛja vīryeṇāsmin trivṛcchrayatāṃ poṣayiṣṇu | [AVŚ, 5, 28 4.2]
bhūmiṣ ṭvā pātu haritena viśvabhṛd agniḥ pipartv ayasā sajoṣāḥ | [AVŚ, 5, 28 5.1]
vīrudbhiṣ ṭe arjunaṃ saṃvidānaṃ dakṣaṃ dadhātu sumanasyamānam | [AVŚ, 5, 28 5.2]
tredhā jātam janmanedaṃ hiraṇyam agner ekaṃ priyatamaṃ babhūva somasyaikaṃ hiṃsitasya parāpatat | [AVŚ, 5, 28 6.1]
apām ekaṃ vedhasāṃ reta āhus tat te hiraṇyaṃ trivṛd astv āyuṣe | [AVŚ, 5, 28 6.2]
tryāyuṣaṃ jamadagneḥ kaśyapasya tryāyuṣam | [AVŚ, 5, 28 7.1]
tredhāmṛtasya cakṣaṇaṃ trīṇy āyūṃṣi te 'karam | [AVŚ, 5, 28 7.2]
trayaḥ suparṇās trivṛtā yad āyann ekākṣaram abhisaṃbhūya śakrāḥ | [AVŚ, 5, 28 8.1]
praty auhan mṛtyum amṛtena sākam antardadhānā duritāni viśvā | [AVŚ, 5, 28 8.2]
divas tvā pātu haritaṃ madhyāt tvā pātv arjunam | [AVŚ, 5, 28 9.1]
bhūmyā ayasmayaṃ pātu prāgād devapurā ayam | [AVŚ, 5, 28 9.2]
imās tisro devapurās tās tvā rakṣantu sarvataḥ | [AVŚ, 5, 28 10.1]
tās tvaṃ bibhrad varcasvy uttaro dviṣatāṃ bhava | [AVŚ, 5, 28 10.2]
puraṃ devānām amṛtaṃ hiraṇyam ya ābedhe prathamo devo agre | [AVŚ, 5, 28 11.1]
tasmai namo daśa prācīḥ kṛṇomy anu manyatāṃ trivṛd ābadhe me | [AVŚ, 5, 28 11.2]
ā tvā cṛtatv aryamā pūṣā bṛhaspatiḥ | [AVŚ, 5, 28 12.1]
aharjātasya yan nāma tena tvāti cṛtāmasi | [AVŚ, 5, 28 12.2]
ṛtubhiṣ ṭvārtavair āyuṣe varcase tvā | [AVŚ, 5, 28 13.1]
saṃvatsarasya tejasā tena saṃhanu kṛṇmasi | [AVŚ, 5, 28 13.2]
ghṛtād ulluptam madhunā samaktaṃ bhūmidṛṃham acyutam pārayiṣṇu | [AVŚ, 5, 28 14.1]
bhindat sapatnān adharāṃś ca kṛṇvad ā mā roha mahate saubhagāya | [AVŚ, 5, 28 14.2]
{AVŚ, 5, 29}
purastād yukto vaha jātavedo 'gne viddhi kriyamāṇam yathedam | [AVŚ, 5, 29 1.1]
tvaṃ bhiṣag bheṣajasyāsi kartā tvayā gām aśvaṃ puruṣaṃ sanema | [AVŚ, 5, 29 1.2]
tathā tad agne kṛṇu jātavedo viśvebhir devaiḥ saha saṃvidānaḥ | [AVŚ, 5, 29 2.1]
yo no dideva yatamo jaghāsa yathā so asya paridhiṣ patāti | [AVŚ, 5, 29 2.2]
yathā so asya paridhiṣ patāti tathā tad agne kṛṇu jātavedaḥ | [AVŚ, 5, 29 3.1]
viśvebhir devair saha saṃvidānaḥ | [AVŚ, 5, 29 3.2]
akṣyau ni vidhya hṛdayaṃ ni vidhya jihvāṃ ni tṛnddhi pra dato mṛṇīhi | [AVŚ, 5, 29 4.1]
piśāco asya yatamo jaghāsāgne yaviṣṭha prati śṛṇīhi | [AVŚ, 5, 29 4.2]
yad asya hṛtaṃ vihṛtaṃ yat parābhṛtam ātmano jagdhaṃ yatamat piśācaiḥ | [AVŚ, 5, 29 5.1]
tad agne vidvān punar ā bhara tvaṃ śarīre māṃsam asum erayāmaḥ | [AVŚ, 5, 29 5.2]
āme supakve śabale vipakve yo mā piśāco aśane dadambha | [AVŚ, 5, 29 6.1]
tad ātmanā prajayā piśācā vi yātayantām agado 'yam astu | [AVŚ, 5, 29 6.2]
kṣīre mā manthe yatamo dadambhākṛṣṭapacye aśane dhānye yaḥ | [AVŚ, 5, 29 7.1]
tad ātmanā prajayā piśācā vi yātayantām agado 'yam astu | [AVŚ, 5, 29 7.2]
apāṃ mā pāne yatamo dadambha kravyād yātūnām śayane śayānam | [AVŚ, 5, 29 8.1]
tad ātmanā prajayā piśācā vi yātayantām agado 'yam astu | [AVŚ, 5, 29 8.2]
divā mā naktaṃ yatamo dadambha kravyād yātūnām śayane śayānam | [AVŚ, 5, 29 9.1]
tad ātmanā prajayā piśācā vi yātayantām agado 'yam astu | [AVŚ, 5, 29 9.2]
kravyādam agne rudhiram piśācam manaḥ hanam jahi jātavedaḥ | [AVŚ, 5, 29 621698_1]
tam indraḥ vājī vajreṇa hantu | [AVŚ, 5, 29 621699_1]
chinattu somaḥ śiraḥ asya dhṛṣṇuḥ | [AVŚ, 5, 29 621699_2]
sanād agne mṛṇasi yātudhānān na tvā rakṣāṃsi pṛtanāsu jigyuḥ | [AVŚ, 5, 29 11.1]
sahamūrān anu daha kravyādo mā te hetyā mukṣata daivyāyāḥ | [AVŚ, 5, 29 11.2]
samāhara jātavedo yaddhṛtaṃ yat parābhṛtam | [AVŚ, 5, 29 12.1]
gātrāṇi asya vardhantām | [AVŚ, 5, 29 621703_1]
aṃśuḥ iva ā pyāyatām ayam | [AVŚ, 5, 29 621703_2]
somasya iva jātavedaḥ aṃśuḥ ā pyāyatām ayam | [AVŚ, 5, 29 621704_1]
agne virapśinam medhyam ayakṣmam kṛṇu | [AVŚ, 5, 29 621705_1]
etāḥ te agne samidhaḥ piśāca jambhanīḥ | [AVŚ, 5, 29 621706_1]
tāḥ tvam juṣasva | [AVŚ, 5, 29 621707_1]
prati ca enāḥ gṛhāṇa jātavedaḥ | [AVŚ, 5, 29 621707_2]
tārṣṭāghīḥ agne samidhaḥ prati gṛhṇāhi arciṣā | [AVŚ, 5, 29 621708_1]
jahātu kravyād rūpaṃ yo asya māṃsaṃ jihīrṣati | [AVŚ, 5, 29 15.2]
{AVŚ, 5, 30}
āvatas ta āvataḥ parāvatas ta āvataḥ | [AVŚ, 5, 30 1.1]
ihaiva bhava mā nu gā mā pūrvān anu gāḥ pitṝn asuṃ badhnāmi te dṛḍham | [AVŚ, 5, 30 1.2]
yat tvābhiceruḥ puruṣaḥ svo yad araṇo janaḥ | [AVŚ, 5, 30 2.1]
unmocanapramocane ubhe vācā vadāmi te | [AVŚ, 5, 30 2.2]
yad dudrohitha śepiṣe striyai puṃse acittyā | [AVŚ, 5, 30 3.1]
unmocanapramocane ubhe vācā vadāmi te | [AVŚ, 5, 30 3.2]
yat enaso mātṛkṛtāccheṣe pitṛkṛtāc ca yat | [AVŚ, 5, 30 4.1]
unmocanapramocane ubhe vācā vadāmi te | [AVŚ, 5, 30 4.2]
yat te mātā yat te pitā jāmir bhrātā ca sarjataḥ | [AVŚ, 5, 30 5.1]
pratyak sevasva bheṣajaṃ jaradaṣṭiṃ kṛṇomi tvā | [AVŚ, 5, 30 5.2]
ihaidhi puruṣa sarveṇa manasā saha | [AVŚ, 5, 30 6.1]
dūtau yamasya mānu gā adhi jīvapurā ihi | [AVŚ, 5, 30 6.2]
anuhūtaḥ punar ehi vidvān udayanaṃ pathaḥ | [AVŚ, 5, 30 7.1]
ārohaṇam ākramaṇaṃ jīvato jīvato 'yanam | [AVŚ, 5, 30 7.2]
mā bibher na mariṣyasi jaradaṣṭiṃ kṛṇomi tvā | [AVŚ, 5, 30 8.1]
nir avocam ahaṃ yakṣmam aṅgebhyo aṅgajvaraṃ tava | [AVŚ, 5, 30 8.2]
aṅgabhedo aṅgajvaro yaś ca te hṛdayāmayaḥ | [AVŚ, 5, 30 9.1]
yakṣmaḥ śyena iva prāpaptad vacā sāḍhaḥ parastarām | [AVŚ, 5, 30 9.2]
ṛṣī bodhapratībodhāv asvapno yaś ca jāgṛviḥ | [AVŚ, 5, 30 10.1]
tau te prāṇasya goptārau divā naktaṃ ca jāgṛtām | [AVŚ, 5, 30 10.2]
ayam agnir upasadya iha sūrya ud etu te | [AVŚ, 5, 30 11.1]
udehi mṛtyor gambhīrāt kṛṣṇāc cit tamasas pari | [AVŚ, 5, 30 11.2]
namo yamāya namo astu mṛtyave namaḥ pitṛbhya uta ye nayanti | [AVŚ, 5, 30 12.1]
utpāraṇasya yo veda tam agniṃ puro dadhe 'smā ariṣṭatātaye | [AVŚ, 5, 30 12.2]
aitu prāṇa aitu mana aitu cakṣur atho balam | [AVŚ, 5, 30 13.1]
śarīram asya sam vidāṃ tat padbhyāṃ prati tiṣṭhatu | [AVŚ, 5, 30 13.2]
prāṇenāgne cakṣuṣā saṃ sṛjemaṃ sam īraya tanvā saṃ balena | [AVŚ, 5, 30 14.1]
vetthāmṛtasya mā nu gān mā nu bhūmigṛho bhuvat | [AVŚ, 5, 30 14.2]
mā te prāṇa upa dasan mo apāno 'pi dhāyi te | [AVŚ, 5, 30 15.1]
sūryas tvādhipatir mṛtyor udāyacchatu raśmibhiḥ | [AVŚ, 5, 30 15.2]
iyam antar vadati jihvā baddhā paniṣpadā | [AVŚ, 5, 30 16.1]
tvayā yakṣmam nir avocaṃ śataṃ ropīś ca takmanaḥ | [AVŚ, 5, 30 16.2]
ayaṃ lokaḥ priyatamo devānām aparājitaḥ | [AVŚ, 5, 30 17.1]
yasmai tvam iha mṛtyave diṣṭaḥ puruṣa jajñiṣe | [AVŚ, 5, 30 17.2]
sa ca tvānu hvayāmasi mā purā jaraso mṛthāḥ | [AVŚ, 5, 30 17.3]
{AVŚ, 5, 31}
yāṃ te cakrur āme pātre yāṃ cakrur miśradhānye | [AVŚ, 5, 31 1.1]
āme māṃse kṛtyāṃ yāṃ cakruḥ punaḥ prati harāmi tām | [AVŚ, 5, 31 1.2]
yāṃ te cakruḥ kṛkavākāv aje vā yāṃ kurīriṇi | [AVŚ, 5, 31 2.1]
avyāṃ te kṛtyāṃ yām cakruḥ punaḥ prati harāmi tām | [AVŚ, 5, 31 2.2]
yāṃ te cakrur ekaśaphe paśūnām ubhayādati | [AVŚ, 5, 31 3.1]
gardabhe kṛtyāṃ yāṃ cakruḥ punaḥ prati harāmi tām | [AVŚ, 5, 31 3.2]
yāṃ te cakrur amūlāyāṃ valagaṃ vā narācyām | [AVŚ, 5, 31 4.1]
kṣetre te kṛtyāṃ yāṃ cakruḥ punaḥ prati harāmi tām | [AVŚ, 5, 31 4.2]
yāṃ te cakrur gārhapatye pūrvāgnāv uta duścitaḥ | [AVŚ, 5, 31 5.1]
śālāyāṃ kṛtyāṃ yām cakruḥ punaḥ prati harāmi tām | [AVŚ, 5, 31 5.2]
yāṃ te cakruḥ sabhāyāṃ yām cakrur adhidevane | [AVŚ, 5, 31 6.1]
akṣeṣu kṛtyāṃ yāṃ cakruḥ punaḥ prati harāmi tām | [AVŚ, 5, 31 6.2]
yām te cakruḥ senāyām yām cakruḥ iṣu āyudhe dundubhau kṛtyām yām cakruḥ punar prati harāmi tām | [AVŚ, 5, 31 621758_1]
yāṃ te kṛtyām kūpe 'vadadhuḥ śmaśāne vā nicakhnuḥ | [AVŚ, 5, 31 8.1]
sadmani kṛtyām yāṃ cakruḥ punaḥ prati harāmi tām | [AVŚ, 5, 31 8.2]
yāṃ te cakruḥ puruṣāsthe agnau saṃkasuke ca yām | [AVŚ, 5, 31 9.1]
mrokaṃ nirdāhaṃ kravyādaṃ punaḥ prati harāmi tām | [AVŚ, 5, 31 9.2]
apathenā jabhāraināṃ tāṃ pathetaḥ pra hiṇmasi | [AVŚ, 5, 31 10.1]
adhīro maryādhīrebhyaḥ saṃ jabhārācittyā | [AVŚ, 5, 31 10.2]
yaś cakāra na śaśāka kartuṃ śaśre pādam aṅgurim | [AVŚ, 5, 31 11.1]
cakāra bhadram asmabhyam abhago bhagavadbhyaḥ | [AVŚ, 5, 31 11.2]
kṛtyākṛtaṃ valaginaṃ mūlinaṃ śapatheyyam | [AVŚ, 5, 31 12.1]
indras taṃ hantu mahatā vadhenāgnir vidhyatv astayā | [AVŚ, 5, 31 12.2]
{AVŚ, 6, 1}
doṣaḥ gāya | [AVŚ, 6, 1 621769_1]
bṛhat gāya | [AVŚ, 6, 1 621769_2]
dyumat dhehi | [AVŚ, 6, 1 621769_3]
ātharvaṇa stuhi devam savitāram | [AVŚ, 6, 1 621770_1]
tam u stuhi yaḥ antar sindhau sūnuḥ satyasya yuvānam a drogha vācam su śevam | [AVŚ, 6, 1 621771_1]
sa gha naḥ devaḥ savitā sāviṣat amṛtāni bhūri ubhe suṣṭutī sugātave | [AVŚ, 6, 1 621773_1]
{AVŚ, 6, 2}
indrāya somam ṛtvijaḥ sunota ā ca dhāvata stotuḥ yaḥ vacaḥ śṛṇavat havam ca me | [AVŚ, 6, 2 621775_1]
ā yam viśanti indavaḥ vayaḥ na vṛkṣam andhasaḥ virapśin vi mṛdhaḥ jahi rakṣasvinīḥ | [AVŚ, 6, 2 621778_1]
sunota soma pāvne somam indrāya vajriṇe | [AVŚ, 6, 2 621779_1]
yuvā jetā īśānaḥ sa puruṣṭutaḥ | [AVŚ, 6, 2 621780_1]
{AVŚ, 6, 3}
pātam naḥ indrāpūṣaṇā | [AVŚ, 6, 3 621781_1]
aditiḥ pāntu marutaḥ | [AVŚ, 6, 3 621781_2]
apām napāt sindhavaḥ sapta pātana | [AVŚ, 6, 3 621782_1]
pātu naḥ viṣṇuḥ uta dyauḥ | [AVŚ, 6, 3 621782_2]
pātām naḥ dyāvāpṛthivī abhiṣṭaye | [AVŚ, 6, 3 621783_1]
pātu grāvā | [AVŚ, 6, 3 621783_2]
pātu somaḥ naḥ aṃhasaḥ | [AVŚ, 6, 3 621783_3]
pātu naḥ devī subhagā sarasvatī | [AVŚ, 6, 3 621784_1]
pātu agniḥ śivāḥ ye asya pāyavaḥ | [AVŚ, 6, 3 621784_2]
pātām naḥ devā aśvinā śubhaḥ patī | [AVŚ, 6, 3 621785_1]
uṣāsānaktā uta naḥ uruṣyatām | [AVŚ, 6, 3 621785_2]
apām napāt abhihrutī gayasya cit | [AVŚ, 6, 3 621786_1]
deva tvaṣṭar vardhaya sarvatātaye | [AVŚ, 6, 3 621786_2]
{AVŚ, 6, 4}
tvaṣṭā me daivyaṃ vacaḥ parjanyo brahmaṇas patiḥ | [AVŚ, 6, 4 1.1]
putrair bhrātṛbhir aditir nu pātu no duṣṭaraṃ trāyamāṇaṃ sahaḥ | [AVŚ, 6, 4 1.2]
aṃśo bhago varuṇo mitro aryamāditiḥ pāntu marutaḥ | [AVŚ, 6, 4 2.1]
apa tasya dveṣo gamed abhihruto yāvayacchatrum antitam | [AVŚ, 6, 4 2.2]
dhiye sam aśvinā prāvataṃ na uruṣyā ṇa urujmann aprayucchan | [AVŚ, 6, 4 3.1]
dyauṣ pitar yāvaya ducchunā yā | [AVŚ, 6, 4 3.2]
{AVŚ, 6, 5}
ud enam uttaraṃ nayāgne ghṛtenāhuta | [AVŚ, 6, 5 1.1]
sam enaṃ varcasā sṛja prajayā ca bahuṃ kṛdhi | [AVŚ, 6, 5 1.2]
indremaṃ prataraṃ kṛdhi sajātānām asad vaśī | [AVŚ, 6, 5 2.1]
rāyas poṣeṇa saṃ sṛja jīvātave jarase naya | [AVŚ, 6, 5 2.2]
yasya kṛṇmo havir gṛhe tam agne vardhayā tvam | [AVŚ, 6, 5 3.1]
tasmai somo adhi bravad ayaṃ ca brahmaṇaspatiḥ | [AVŚ, 6, 5 3.2]
{AVŚ, 6, 6}
yo 'smān brahmaṇaspate 'devo abhimanyate | [AVŚ, 6, 6 1.1]
sarvaṃ tam randhayāsi me yajamānāya sunvate | [AVŚ, 6, 6 1.2]
yo naḥ soma suśaṃsino duḥśaṃsa ādideśati | [AVŚ, 6, 6 2.1]
vajreṇāsya mukhe jahi sa sampiṣṭo apāyati | [AVŚ, 6, 6 2.2]
yo naḥ somābhidāsati sanābhir yaś ca niṣṭyaḥ | [AVŚ, 6, 6 3.1]
apa tasya balaṃ tira mahīva dyaur vadhatmanā | [AVŚ, 6, 6 3.2]
{AVŚ, 6, 7}
yena somāditiḥ pathā mitrā vā yanty adruhaḥ | [AVŚ, 6, 7 1.1]
tenā no 'vasā gahi | [AVŚ, 6, 7 1.2]
yena soma sāhantyāsurān randhayāsi naḥ | [AVŚ, 6, 7 2.1]
tenā no adhi vocata | [AVŚ, 6, 7 2.2]
yena devā asurāṇām ojāṃsy avṛṇīdhvam | [AVŚ, 6, 7 3.1]
tenā naḥ śarma yacchata | [AVŚ, 6, 7 3.2]
{AVŚ, 6, 8}
yathā vṛkṣam libujā samantam pariṣasvaje eva pari svajasva mām yathā mām kāminī asaḥ yathā mat na apagā asaḥ | [AVŚ, 6, 8 621812_1]
yathā suparṇaḥ prapatan pakṣau nihanti bhūmyām eva ni hanmi te manaḥ yathā mām kāminī asaḥ yathā mat na apagā asaḥ | [AVŚ, 6, 8 621814_1]
yathā ime dyāvāpṛthivī sadyas paryeti sūryaḥ eva pari emi te manaḥ yathā mām kāminī asaḥ yathā mat na apagā asaḥ | [AVŚ, 6, 8 621816_1]
{AVŚ, 6, 9}
vāñcha me tanvaṃ pādau vāñchākṣyau vāñcha sakthyau | [AVŚ, 6, 9 1.1]
akṣyau vṛṣaṇyantyāḥ keśā māṃ te kāmena śuṣyantu | [AVŚ, 6, 9 1.2]
mama tvā doṣaṇiśriṣaṃ kṛṇomi hṛdayaśriṣam | [AVŚ, 6, 9 2.1]
yathā mama kratāv aso mama cittam upāyasi | [AVŚ, 6, 9 2.2]
yāsāṃ nābhir ārehaṇaṃ hṛdi saṃvananaṃ kṛtam | [AVŚ, 6, 9 3.1]
gāvo ghṛtasya mātaro 'mūṃ saṃ vānayantu me | [AVŚ, 6, 9 3.2]
{AVŚ, 6, 10}
pṛthivyai śrotrāya vanaspatibhyo 'gnaye 'dhipataye svāhā | [AVŚ, 6, 10 1.1]
prāṇāyāntarikṣāya vayobhyo vāyave 'dhipataye svāhā | [AVŚ, 6, 10 2.1]
dive cakṣuṣe nakṣatrebhyaḥ sūryāyādhipataye svāhā | [AVŚ, 6, 10 3.1]
{AVŚ, 6, 11}
śamīm aśvatthaḥ ārūḍhaḥ | [AVŚ, 6, 11 621826_1]
tatra puṃsuvanam kṛtam | [AVŚ, 6, 11 621826_2]
tat vai putrasya vedanam | [AVŚ, 6, 11 621827_1]
tat strīṣu ā bharāmasi | [AVŚ, 6, 11 621827_2]
puṃsi vai retaḥ bhavati | [AVŚ, 6, 11 621828_1]
tat striyām anu sicyate | [AVŚ, 6, 11 621828_2]
tat vai putrasya vedanam | [AVŚ, 6, 11 621829_1]
tat prajāpatiḥ abravīt | [AVŚ, 6, 11 621829_2]
prajāpatiḥ anumatiḥ sinīvālī acīkﾱpat | [AVŚ, 6, 11 621830_1]
straiṣūyam anyatra dadhat pumāṃsam u dadhat iha | [AVŚ, 6, 11 621831_1]
{AVŚ, 6, 12}
pari dyām iva sūryo 'hīnāṃ janimāgamam | [AVŚ, 6, 12 1.1]
rātrī jagad ivānyaddhaṃsāt tenā te vāraye viṣam | [AVŚ, 6, 12 1.2]
yad brahmabhir yad ṛṣibhir yad devair viditaṃ purā | [AVŚ, 6, 12 2.1]
yad bhūtaṃ bhavyam āsanvat tenā te vāraye viṣam | [AVŚ, 6, 12 2.2]
madhvā pṛñce nadyaḥ parvatā girayo madhu | [AVŚ, 6, 12 3.1]
madhu paruṣṇī śīpālā śam āsne astu śaṃ hṛde | [AVŚ, 6, 12 3.2]
{AVŚ, 6, 13}
namo devavadhebhyo namo rājavadhebhyaḥ | [AVŚ, 6, 13 1.1]
atho ye viśyānāṃ vadhās tebhyo mṛtyo namo 'stu te | [AVŚ, 6, 13 1.2]
namas te adhivākāya parāvākāya te namaḥ | [AVŚ, 6, 13 2.1]
sumatyai mṛtyo te namo durmatyai te idaṃ namaḥ | [AVŚ, 6, 13 2.2]
namas te yātudhānebhyo namas te bheṣajebhyaḥ | [AVŚ, 6, 13 3.1]
namas te mṛtyo mūlebhyo brāhmaṇebhya idaṃ namaḥ | [AVŚ, 6, 13 3.2]
{AVŚ, 6, 14}
asthisraṃsaṃ parusraṃsam āsthitam hṛdayāmayam | [AVŚ, 6, 14 1.1]
balāsaṃ sarvaṃ nāśayāṅgeṣṭhā yaś ca parvasu | [AVŚ, 6, 14 1.2]
nir balāsaṃ balāsinaḥ kṣiṇomi muṣkaraṃ yathā | [AVŚ, 6, 14 2.1]
chinadmy asya bandhanaṃ mūlam urvārvā iva | [AVŚ, 6, 14 2.2]
nir balāsetaḥ pra patāśuṅgaḥ śiśuko yathā | [AVŚ, 6, 14 3.1]
atho ita iva hāyano 'pa drāhy avīrahā | [AVŚ, 6, 14 3.2]
{AVŚ, 6, 15}
uttamo asy oṣadhīnāṃ tava vṛkṣā upastayaḥ | [AVŚ, 6, 15 1.1]
upastir astu so 'smākaṃ yo asmāṁ abhidāsati | [AVŚ, 6, 15 1.2]
sabandhuś cāsabandhuś ca yo asmāṁ abhidāsati | [AVŚ, 6, 15 2.1]
teṣāṃ sā vṛkṣāṇām ivāhaṃ bhūyāsam uttamaḥ | [AVŚ, 6, 15 2.2]
yathā soma oṣadhīnām uttamo haviṣāṃ kṛtaḥ | [AVŚ, 6, 15 3.1]
talāśā vṛkṣāṇām ivāhaṃ bhūyāsam uttamaḥ | [AVŚ, 6, 15 3.2]
{AVŚ, 6, 16}
ābayo anābayo rasas ta ugra ābayo | [AVŚ, 6, 16 1.1]
ā te karambham admasi | [AVŚ, 6, 16 1.2]
vihahlo nāma te pitā madāvatī nāma te mātā | [AVŚ, 6, 16 2.1]
sa hina tvam asi yas tvam ātmānam āvayaḥ | [AVŚ, 6, 16 2.2]
tauvilike 'velayāvāyam ailaba ailayīt | [AVŚ, 6, 16 3.1]
babhruś ca babhrukarṇaś cāpehi nirāla | [AVŚ, 6, 16 3.2]
alasālāsi pūrva silāñjālāsy uttarā | [AVŚ, 6, 16 4.1]
{AVŚ, 6, 17}
yatheyam pṛthivī mahī bhūtānāṃ garbham ādadhe | [AVŚ, 6, 17 1.1]
evā te dhriyatāṃ garbho anu sūtuṃ savitave | [AVŚ, 6, 17 1.2]
yatheyaṃ pṛthivī mahī dādhāremān vanaspatīn | [AVŚ, 6, 17 2.1]
evā te dhriyatāṃ garbho anu sūtuṃ savitave | [AVŚ, 6, 17 2.2]
yatheyaṃ pṛthivī mahī dādhāra parvatān girīn | [AVŚ, 6, 17 3.1]
evā te dhriyatāṃ garbho anu sūtuṃ savitave | [AVŚ, 6, 17 3.2]
yatheyaṃ pṛthivī mahī dādhāra viṣṭhitaṃ jagat | [AVŚ, 6, 17 4.1]
evā te dhriyatāṃ garbho anu sūtuṃ savitave | [AVŚ, 6, 17 4.2]
{AVŚ, 6, 18}
īrṣyāyāḥ dhrājim prathamām prathamasyāḥ uta aparām agnim hṛdayyam śokam tam te niḥ vāpayāmasi | [AVŚ, 6, 18 621873_1]
yathā bhūmiḥ mṛta manāḥ mṛtāt mṛtamanastarā yathā uta mamruṣaḥ manaḥ eva īrṣyoḥ mṛtam manaḥ | [AVŚ, 6, 18 621875_1]
adaḥ yat te hṛdi śritam manaskam patayiṣṇukam tatas te īrṣyām muñcāmi niḥ ūṣmāṇam dṛteḥ iva | [AVŚ, 6, 18 621877_1]
{AVŚ, 6, 19}
punantu mā devajanāḥ punantu manavo dhiyā | [AVŚ, 6, 19 1.1]
punantu viśvā bhūtāni pavamānaḥ punātu mā | [AVŚ, 6, 19 1.2]
pavamānaḥ punātu mā kratve dakṣāya jīvase | [AVŚ, 6, 19 2.1]
atho ariṣṭatātaye | [AVŚ, 6, 19 2.2]
ubhābhyāṃ deva savitaḥ pavitreṇa savena ca | [AVŚ, 6, 19 3.1]
asmān punīhi cakṣase | [AVŚ, 6, 19 3.2]
{AVŚ, 6, 20}
agner ivāsya dahata eti śuṣmiṇa uteva matto vilapann apāyati | [AVŚ, 6, 20 1.1]
anyam asmad icchatu kaṃcid avratas tapurvadhāya namo astu takmane | [AVŚ, 6, 20 1.2]
namo rudrāya namo astu takmane namo rājñe varuṇāya tviṣīmate | [AVŚ, 6, 20 2.1]
namo dive namaḥ pṛthivyai nama oṣadhībhyaḥ | [AVŚ, 6, 20 2.2]
ayaṃ yo abhiśocayiṣṇur viśvā rūpāṇi haritā kṛṇoṣi | [AVŚ, 6, 20 3.1]
tasmai te 'ruṇāya babhrave namaḥ kṛṇomi vanyāya takmane | [AVŚ, 6, 20 3.2]
{AVŚ, 6, 21}
imāḥ yāḥ tisraḥ pṛthivīḥ tāsām ha bhūmiḥ uttamā | [AVŚ, 6, 21 621890_1]
tāsām adhi tvacaḥ aham bheṣajam sam u jagrabham | [AVŚ, 6, 21 621891_1]
śreṣṭham asi bheṣajānām vasiṣṭham vīrudhānām somaḥ bhagaḥ iva yāmeṣu deveṣu varuṇaḥ yathā | [AVŚ, 6, 21 621892_1]
revatīḥ anādhṛṣaḥ siṣāsavaḥ siṣāsatha | [AVŚ, 6, 21 621894_1]
uta stha keśa dṛṃhaṇīḥ atha u ha keśa vardhanīḥ | [AVŚ, 6, 21 621895_1]
{AVŚ, 6, 22}
kṛṣṇaṃ niyānaṃ harayaḥ suparṇā apo vasānā divam ut patanti | [AVŚ, 6, 22 1.1]
ta āvavṛtrant sadanād ṛtasyād id ghṛtena pṛthivīṃ vy ūduḥ | [AVŚ, 6, 22 1.2]
payasvatīḥ kṛṇuthāpa oṣadhīḥ śivā yad ejathā maruto rukmavakṣasaḥ | [AVŚ, 6, 22 2.1]
ūrjaṃ ca tatra sumatiṃ ca pinvata yatrā naro marutaḥ siñcathā madhu | [AVŚ, 6, 22 2.2]
udapruto marutas tāṃ iyarta vṛṣṭir yā viśvā nivatas pṛṇāti | [AVŚ, 6, 22 3.1]
ejāti glahā kanyeva tunnairuṃ tundānā patyeva jāyā | [AVŚ, 6, 22 3.2]
{AVŚ, 6, 23}
sasruṣīs tad apaso divā naktaṃ ca sasruṣīḥ | [AVŚ, 6, 23 1.1]
vareṇyakratur aham apo devīr upa hvaye | [AVŚ, 6, 23 1.2]
otā āpaḥ karmaṇyā muñcantv itaḥ praṇītaye | [AVŚ, 6, 23 2.1]
sadyaḥ kṛṇvantv etave | [AVŚ, 6, 23 2.2]
devasya savituḥ save karma kṛṇvantu mānuṣāḥ | [AVŚ, 6, 23 3.1]
śaṃ no bhavantv apa oṣadhīḥ śivāḥ | [AVŚ, 6, 23 3.2]
{AVŚ, 6, 24}
himavataḥ pra sravanti sindhau samaha saṅgamaḥ | [AVŚ, 6, 24 1.1]
āpo ha mahyaṃ tad devīr dadan hṛddyotabheṣajam | [AVŚ, 6, 24 1.2]
yan me akṣyor ādidyota pārṣṇyoḥ prapadoś ca yat | [AVŚ, 6, 24 2.1]
āpas tat sarvaṃ niṣ karan bhiṣajāṃ subhiṣaktamāḥ | [AVŚ, 6, 24 2.2]
sindhupatnīḥ sindhurājñīḥ sarvā yā nadya sthana | [AVŚ, 6, 24 3.1]
datta nas tasya bheṣajaṃ tenā vo bhunajāmahai | [AVŚ, 6, 24 3.2]
{AVŚ, 6, 25}
pañca ca yāḥ pañcāśac ca saṃyanti manyā abhi | [AVŚ, 6, 25 1.1]
itas tāḥ sarvā naśyantu vākā apacitām iva | [AVŚ, 6, 25 1.2]
sapta ca yāḥ saptatiś ca saṃyanti graivyā abhi | [AVŚ, 6, 25 2.1]
itas tāḥ sarvā naśyantu vākā apacitām iva | [AVŚ, 6, 25 2.2]
nava ca yā navatiś ca saṃyanti skandhyā abhi | [AVŚ, 6, 25 3.1]
itas tāḥ sarvā naśyantu vākā apacitām iva | [AVŚ, 6, 25 3.2]
{AVŚ, 6, 26}
ava mā pāpman sṛja | [AVŚ, 6, 26 621920_1]
vaśī san mṛḍayāsi naḥ | [AVŚ, 6, 26 621920_2]
ā mā bhadrasya loke pāpman dhehi a vihrutam | [AVŚ, 6, 26 621921_1]
yaḥ naḥ pāpman na jahāsi tam u tvā jahimaḥ vayam | [AVŚ, 6, 26 621922_1]
pathām anu vyāvartane anyam pāpmā anu padyatām | [AVŚ, 6, 26 621923_1]
anyatra asmat ni ucyatu sahasra akṣaḥ amartyaḥ | [AVŚ, 6, 26 621924_1]
yam dveṣāma tam ṛcchatu | [AVŚ, 6, 26 621925_1]
yam u dviṣmaḥ tam id jahi | [AVŚ, 6, 26 621925_2]
{AVŚ, 6, 27}
devāḥ kapota iṣito yad icchan dūto nirṛtyā idam ājagāma | [AVŚ, 6, 27 1.1]
tasmā arcāma kṛṇavāma niṣkṛtiṃ śaṃ no astu dvipade śaṃ catuṣpade | [AVŚ, 6, 27 1.2]
śivaḥ kapota iṣito no astv anāgā devāḥ śakuno gṛhaṃ naḥ | [AVŚ, 6, 27 2.1]
agnir hi vipro juṣatām havir naḥ pari hetiḥ pakṣiṇī no vṛṇaktu | [AVŚ, 6, 27 2.2]
hetiḥ pakṣiṇī na dabhāty asmān āṣṭrī padaṃ kṛṇute agnidhāne | [AVŚ, 6, 27 3.1]
śivo gobhya uta puruṣebhyo no astu mā no devā iha hiṃsīt kapota | [AVŚ, 6, 27 3.2]
{AVŚ, 6, 28}
ṛcā kapotaṃ nudata praṇodam iṣaṃ madantaḥ pari gāṃ nayāmaḥ | [AVŚ, 6, 28 1.1]
saṃlobhayanto duritā padāni hitvā na ūrjaṃ pra padāt pathiṣṭhaḥ | [AVŚ, 6, 28 1.2]
parīme 'gnim arṣata parīme gām aneṣata | [AVŚ, 6, 28 2.1]
deveṣv akrata śravaḥ ka imāṁ ā dadharṣati | [AVŚ, 6, 28 2.2]
yaḥ prathamaḥ pravatam āsasāda bahubhyaḥ panthām anupaspaśānaḥ | [AVŚ, 6, 28 3.1]
yo 'syeśe dvipado yaś catuṣpadas tasmai yamāya namo astu mṛtyave | [AVŚ, 6, 28 3.2]
{AVŚ, 6, 29}
amūn hetiḥ patatriṇī ni etu | [AVŚ, 6, 29 621938_1]
yat ulūkaḥ vadati mogham etat yat vā kapotaḥ padam agnau kṛṇoti | [AVŚ, 6, 29 621938_2]
yau te dūtau nirṛte idam etaḥ a prahitau prahitau vā gṛham naḥ kapota ulūkābhyām a padam tat astu | [AVŚ, 6, 29 621941_1]
a vairahatyāya idam ā papatyāt | [AVŚ, 6, 29 621942_1]
su vīra tāyai idam ā sasadyāt | [AVŚ, 6, 29 621942_2]
parāṅ eva parā vada parācīm anu saṃvatam yathā yamasya tvā gṛhe arasam praticākaśān ābhūkam praticākaśān | [AVŚ, 6, 29 621943_1]
{AVŚ, 6, 30}
devā imaṃ madhunā saṃyutaṃ yavaṃ sarasvatyām adhi maṇāv acarkṛṣuḥ | [AVŚ, 6, 30 1.1]
indra āsīt sīrapatiḥ śatakratuḥ kīnāśā āsan marutaḥ sudānavaḥ | [AVŚ, 6, 30 1.2]
yas te mado 'vakeśo vikeśo yenābhihasyaṃ puruṣaṃ kṛṇoṣi | [AVŚ, 6, 30 2.1]
ārāt tvad anyā vanāni vṛkṣi tvaṃ śami śatavalśā vi roha | [AVŚ, 6, 30 2.2]
bṛhatpalāśe subhage varṣavṛddha ṛtāvari | [AVŚ, 6, 30 3.1]
māteva putrebhyo mṛḍa keśebhyaḥ śami | [AVŚ, 6, 30 3.2]
{AVŚ, 6, 31}
āyaṃ gauḥ pṛśnir akramīd asadan mātaram puraḥ | [AVŚ, 6, 31 1.1]
pitaram ca prayant svaḥ | [AVŚ, 6, 31 1.2]
antaś carati rocanā asya prāṇād apānataḥ | [AVŚ, 6, 31 2.1]
vy akhyan mahiṣaḥ svaḥ | [AVŚ, 6, 31 2.2]
triṃśad dhāmā vi rājati vāk pataṅgo aśiśriyat | [AVŚ, 6, 31 3.1]
prati vastor ahar dyubhiḥ | [AVŚ, 6, 31 3.2]
{AVŚ, 6, 32}
antar dāve juhuta su etat yātudhāna kṣayaṇam ghṛtena | [AVŚ, 6, 32 621957_1]
ārāt rakṣāṃsi prati daha tvam agne | [AVŚ, 6, 32 621958_1]
na naḥ gṛhāṇām upa tītapāsi | [AVŚ, 6, 32 621958_2]
rudraḥ vaḥ grīvāḥ aśarait piśācāḥ | [AVŚ, 6, 32 621959_1]
pṛṣṭīḥ vaḥ api śṛṇātu yātudhānāḥ | [AVŚ, 6, 32 621959_2]
vīrudh vaḥ viśvatas vīryā yamena sam ajīgamat | [AVŚ, 6, 32 621960_1]
abhayam mitrāvaruṇau iha astu naḥ | [AVŚ, 6, 32 621961_1]
arciṣā attriṇaḥ nudatam pratīcaḥ | [AVŚ, 6, 32 621961_2]
mā jñātāram mā pratiṣṭhām vidanta | [AVŚ, 6, 32 621962_1]
mithas vighnānāḥ upa yantu mṛtyum | [AVŚ, 6, 32 621962_2]
{AVŚ, 6, 33}
yasyedam ā rajo yujas tuje janā navaṃ svaḥ | [AVŚ, 6, 33 1.1]
indrasya rantyam bṛhat | [AVŚ, 6, 33 621964_1]
na ādhṛṣe ā dadhṛṣate dhṛṣāṇaḥ dhṛṣitaḥ śavaḥ | [AVŚ, 6, 33 621965_1]
purā yathā vyathiḥ śravaḥ | [AVŚ, 6, 33 621966_1]
indrasya na ādhṛṣe śavaḥ | [AVŚ, 6, 33 621966_2]
sa naḥ dadātu tām rayim urum piśaṅga saṃdṛśam | [AVŚ, 6, 33 621967_1]
indraḥ patiḥ tuviṣṭamaḥ janeṣu ā | [AVŚ, 6, 33 621968_1]
{AVŚ, 6, 34}
prāgnaye vācam īraya vṛṣabhāya kṣitīnām | [AVŚ, 6, 34 1.1]
sa naḥ parṣad ati dviṣaḥ | [AVŚ, 6, 34 1.2]
yo rakṣāṃsi nijūrvaty agnis tigmena śociṣā | [AVŚ, 6, 34 2.1]
sa naḥ parṣad ati dviṣaḥ | [AVŚ, 6, 34 2.2]
yaḥ parasyāḥ parāvatas tiro dhanvātirocate | [AVŚ, 6, 34 3.1]
sa naḥ parṣad ati dviṣaḥ | [AVŚ, 6, 34 3.2]
yo viśvābhi vipaśyati bhuvanā saṃ ca paśyati | [AVŚ, 6, 34 4.1]
sa naḥ parṣad ati dviṣaḥ | [AVŚ, 6, 34 4.2]
yo asya pāre rajasaḥ śukro agnir ajāyata | [AVŚ, 6, 34 5.1]
sa naḥ parṣad ati dviṣaḥ | [AVŚ, 6, 34 5.2]
{AVŚ, 6, 35}
vaiśvānaro na ūtaya ā pra yātu parāvataḥ | [AVŚ, 6, 35 1.1]
agnir naḥ suṣṭutīr upa | [AVŚ, 6, 35 1.2]
vaiśvānaro na āgamad imaṃ yajñaṃ sajūr upa | [AVŚ, 6, 35 2.1]
agnir uktheṣv aṃhasu | [AVŚ, 6, 35 2.2]
vaiśvānaro 'ṅgirasāṃ stomam ukthaṃ ca cākﾱpat | [AVŚ, 6, 35 3.1]
aiṣu dyumnaṃ svar yamat | [AVŚ, 6, 35 3.2]
{AVŚ, 6, 36}
ṛtāvānaṃ vaiśvānaram ṛtasya jyotiṣas patim | [AVŚ, 6, 36 1.1]
ajasraṃ gharmam īmahe | [AVŚ, 6, 36 1.2]
sa viśvā prati cākﾱpa ṛtūṃr ut sṛjate vaśī | [AVŚ, 6, 36 2.1]
yajñasya vaya uttiran | [AVŚ, 6, 36 2.2]
agniḥ pareṣu dhāmasu kāmo bhūtasya bhavyasya | [AVŚ, 6, 36 3.1]
samrād eko vi rājati | [AVŚ, 6, 36 3.2]
{AVŚ, 6, 37}
upa prāgāt sahasrākṣo yuktvā śapatho ratham | [AVŚ, 6, 37 1.1]
śaptāram anvichan mama vṛka ivāvimato gṛham | [AVŚ, 6, 37 1.2]
pari ṇo vṛṅgdhi śapatha hradam agnir ivā dahan | [AVŚ, 6, 37 2.1]
śaptāram atra no jahi divo vṛkṣam ivāśaniḥ | [AVŚ, 6, 37 2.2]
yo naḥ śapād aśapataḥ śapato yaś ca naḥ śapāt | [AVŚ, 6, 37 3.1]
śune peṣṭram ivāvakṣāmaṃ taṃ praty asyāmi mṛtyave | [AVŚ, 6, 37 3.2]
{AVŚ, 6, 38}
siṃhe vyāghra uta yā pṛdākau tviṣir agnau brāhmaṇe sūrye yā | [AVŚ, 6, 38 1.1]
indraṃ yā devī subhagā jajāna sā na aitu varcasā saṃvidānā | [AVŚ, 6, 38 1.2]
yā hastini dvīpini yā hiraṇye tviṣir apsu goṣu yā puruṣeṣu | [AVŚ, 6, 38 2.1]
indraṃ yā devī subhagā jajāna sā na aitu varcasā saṃvidānā | [AVŚ, 6, 38 2.2]
rathe akṣeṣv ṛṣabhasya vāje vāte parjanye varuṇasya śuṣme | [AVŚ, 6, 38 3.1]
indram yā devī subhagā jajāna sā na aitu varcasā saṃvidānā | [AVŚ, 6, 38 3.2]
rājanye dundubhāv āyatāyām aśvasya vāje puruṣasya māyau | [AVŚ, 6, 38 4.1]
indram yā devī subhagā jajāna sā na aitu varcasā saṃvidānā | [AVŚ, 6, 38 4.2]
{AVŚ, 6, 39}
yaśo havir vardhatām indrajūtaṃ sahasravīryaṃ subhṛtaṃ sahaskṛtam | [AVŚ, 6, 39 1.1]
prasarsrāṇam anu dīrghāya cakṣase haviṣmantaṃ mā vardhaya jyeṣṭhatātaye | [AVŚ, 6, 39 1.2]
acchā na indraṃ yaśasaṃ yaśobhir yaśasvinaṃ namasānā vidhema | [AVŚ, 6, 39 2.1]
sa no rāsva rāṣṭram indrajūtaṃ tasya te rātau yaśasaḥ syāma | [AVŚ, 6, 39 2.2]
yaśā indro yaśā agnir yaśāḥ somo ajāyata | [AVŚ, 6, 39 3.1]
yaśā viśvasya bhūtasya aham asmi yaśastamaḥ | [AVŚ, 6, 39 3.2]
{AVŚ, 6, 40}
abhayaṃ dyāvāpṛthivī ihāstu no 'bhayaṃ somaḥ savitā naḥ kṛṇotu | [AVŚ, 6, 40 1.1]
abhayaṃ no 'stūrv antarikṣaṃ saptarṣīṇāṃ ca haviṣābhayaṃ no astu | [AVŚ, 6, 40 1.2]
asmai grāmāya pradiśaś catasra ūrjaṃ subhūtaṃ svasti savitā naḥ kṛṇotu | [AVŚ, 6, 40 2.1]
aśatrv indro abhayaṃ naḥ kṛṇotv anyatra rājñām abhi yātu manyuḥ | [AVŚ, 6, 40 2.2]
anamitraṃ no adharād anamitraṃ na uttarāt | [AVŚ, 6, 40 3.1]
indrānamitraṃ naḥ paścād anamitraṃ puras kṛdhi | [AVŚ, 6, 40 3.2]
{AVŚ, 6, 41}
manase cetase dhiya ākūtaya uta cittaye | [AVŚ, 6, 41 1.1]
matyai śrutāya cakṣase vidhema haviṣā vayam | [AVŚ, 6, 41 1.2]
apānāya vyānāya prāṇāya bhūridhāyase | [AVŚ, 6, 41 2.1]
sarasvatyā uruvyace vidhema haviṣā vayam | [AVŚ, 6, 41 2.2]
mā no hāsiṣur ṛṣayo daivyā ye tanūpā ye nas tanvas tanūjāḥ | [AVŚ, 6, 41 3.1]
amartyā martyāṁ abhi naḥ sacadhvam āyur dhatta prataraṃ jīvase naḥ | [AVŚ, 6, 41 3.2]
{AVŚ, 6, 42}
ava jyām iva dhanvano manyuṃ tanomi te hṛdaḥ | [AVŚ, 6, 42 1.1]
yathā saṃmanasau bhūtvā sakhāyāv iva sacāvahai | [AVŚ, 6, 42 1.2]
sakhāyāv iva sacāvahā ava manyuṃ tanomi te | [AVŚ, 6, 42 2.1]
adhas te aśmano manyum upāsyāmasi yo guruḥ | [AVŚ, 6, 42 2.2]
abhi tiṣṭhāmi te manyuṃ pārṣṇyā prapadena ca | [AVŚ, 6, 42 3.1]
yathāvaśo na vādiṣo mama cittam upāyasi | [AVŚ, 6, 42 3.2]
{AVŚ, 6, 43}
ayam darbhaḥ vimanyukaḥ svāya cāraṇāya ca | [AVŚ, 6, 43 622029_1]
manyoḥ vimanyukasya ayam manyu śamanaḥ ucyate | [AVŚ, 6, 43 622030_1]
ayam yaḥ bhūri mūlaḥ samudram avatiṣṭhati darbhaḥ pṛthivyāḥ utthitaḥ manyu śamanaḥ ucyate | [AVŚ, 6, 43 622032_1]
vi te hanavyām śaraṇim vi te mukhyām nayāmasi yathā avaśaḥ na vādiṣaḥ mama cittam upāyasi | [AVŚ, 6, 43 622033_1]
{AVŚ, 6, 44}
asthād dyaur asthāt pṛthivy asthād viśvam idaṃ jagat | [AVŚ, 6, 44 1.1]
asthur vṛkṣā ūrdhvasvapnās tiṣṭhād rogo ayaṃ tava | [AVŚ, 6, 44 1.2]
śataṃ yā bheṣajāni te sahasraṃ saṃgatāni ca | [AVŚ, 6, 44 2.1]
śreṣṭham āsrāvabheṣajaṃ vasiṣṭhaṃ roganāśanam | [AVŚ, 6, 44 2.2]
rudrasya mūtram asy amṛtasya nābhiḥ | [AVŚ, 6, 44 3.1]
viṣāṇakā nāma vā asi pitṝṇāṃ mūlād utthitā vātīkṛtanāśanī | [AVŚ, 6, 44 3.2]
{AVŚ, 6, 45}
paro 'pehi manaspāpa kim aśastāni śaṃsasi | [AVŚ, 6, 45 1.1]
parehi na tvā kāmaye vṛkṣāṁ vanāni saṃ cara gṛheṣu goṣu me manaḥ | [AVŚ, 6, 45 1.2]
avaśasā niḥśasā yat parāśasopārima jāgrato yat svapantaḥ | [AVŚ, 6, 45 2.1]
agnir viśvāny apa duṣkṛtāny ajuṣṭāny āre asmad dadhātu | [AVŚ, 6, 45 2.2]
yad indra brahmaṇaspate 'pi mṛṣā carāmasi | [AVŚ, 6, 45 3.1]
pracetā na āṅgiraso duritāt pātv aṃhasaḥ | [AVŚ, 6, 45 3.2]
{AVŚ, 6, 46}
yo na jīvo 'si na mṛto devānām amṛtagarbho 'si svapna | [AVŚ, 6, 46 1.1]
varuṇānī te mātā yamaḥ pitārarur nāmāsi | [AVŚ, 6, 46 1.2]
vidma te svapna janitraṃ devajāmīnāṃ putro 'si yamasya karaṇaḥ | [AVŚ, 6, 46 2.1]
antako 'si mṛtyur asi taṃ tvā svapna tathā saṃ vidma sa naḥ svapna duṣvapnyāt pāhi | [AVŚ, 6, 46 2.2]
yathā kalāṃ yathā śaphaṃ yatharṇaṃ saṃnayanti | [AVŚ, 6, 46 3.1]
evā duṣvapnyaṃ sarvaṃ dviṣate saṃ nayāmasi | [AVŚ, 6, 46 3.2]
{AVŚ, 6, 47}
agniḥ prātaḥsavane pātv asmān vaiśvānaro viśvakṛd viśvaśaṃbhūḥ | [AVŚ, 6, 47 1.1]
sa naḥ pāvako draviṇe dadhātv āyuṣmantaḥ sahabhakṣāḥ syāma | [AVŚ, 6, 47 1.2]
viśve devā maruta indro asmān asmin dvitīye savane na jahyuḥ | [AVŚ, 6, 47 2.1]
āyuṣmantaḥ priyam eṣāṃ vadanto vayaṃ devānāṃ sumatau syāma | [AVŚ, 6, 47 2.2]
idaṃ tṛtīyaṃ savanaṃ kavīnām ṛtena ye camasam airayanta | [AVŚ, 6, 47 3.1]
te saudhanvanāḥ svar ānaśānāḥ sviṣṭiṃ no abhi vasyo nayantu | [AVŚ, 6, 47 3.2]
{AVŚ, 6, 48}
śyeno 'si gāyatrachandā anu tvā rabhe | [AVŚ, 6, 48 1.1]
svasti mā saṃ vahāsya yajñasyodṛci svāhā | [AVŚ, 6, 48 1.2]
ṛbhur asi jagacchandā anu tvā rabhe | [AVŚ, 6, 48 2.1]
svasti mā saṃ vahāsya yajñasyodṛci svāhā | [AVŚ, 6, 48 2.2]
vṛṣāsi triṣṭupchandā anu tvā rabhe | [AVŚ, 6, 48 3.1]
svasti mā saṃ vahāsya yajñasyodṛci svāhā | [AVŚ, 6, 48 3.2]
{AVŚ, 6, 49}
nahi te agne tanvaḥ krūram ānaṃśa martyaḥ | [AVŚ, 6, 49 1.1]
kapir babhasti tejanaṃ svaṃ jarāyu gaur iva | [AVŚ, 6, 49 1.2]
meṣa iva vai saṃ ca vi corv acyase yad uttaradrāv uparaś ca khādataḥ | [AVŚ, 6, 49 2.1]
śīrṣṇā śiro 'psasāpso ardayann aṃśūn babhasti haritebhir āsabhiḥ | [AVŚ, 6, 49 2.2]
suparṇā vācam akratopa dyavy ākhare kṛṣṇā iṣirā anartiṣuḥ | [AVŚ, 6, 49 3.1]
ni yan niyanti uparasya niṣkṛtiṃ purū reto dadhire sūryaśritaḥ | [AVŚ, 6, 49 3.2]
{AVŚ, 6, 50}
hatam tardam samaṅkam ākhum aśvinā | [AVŚ, 6, 50 622071_1]
chinttam śiraḥ | [AVŚ, 6, 50 622071_2]
api pṛṣṭīḥ śṛṇītam | [AVŚ, 6, 50 622071_3]
yavān na id adān api nahyatam mukham | [AVŚ, 6, 50 622072_1]
atha abhayam kṛṇutam dhānyāya | [AVŚ, 6, 50 622072_2]
tarda hai | [AVŚ, 6, 50 622073_1]
pataṅga hai | [AVŚ, 6, 50 622073_2]
jabhya hai upakvasa | [AVŚ, 6, 50 622073_3]
brahmā iva asaṃsthitam haviḥ an adantaḥ imān yavān a hiṃsantaḥ apodita | [AVŚ, 6, 50 622074_1]
tardā pate vaghā pate tṛṣṭa jambhāḥ ā śṛṇota me | [AVŚ, 6, 50 622075_1]
ye āraṇyāḥ vyadvarāḥ ye ke ca stha vyadvarāḥ tān sarvān jambhayāmasi | [AVŚ, 6, 50 622076_1]
{AVŚ, 6, 51}
vāyoḥ pūtaḥ pavitreṇa pratyaṅ somo ati drutaḥ | [AVŚ, 6, 51 1.1]
indrasya yujaḥ sakhā | [AVŚ, 6, 51 1.2]
āpo asmān mātaraḥ sūdayantu ghṛtena no ghṛtapvaḥ punantu | [AVŚ, 6, 51 2.1]
viśvaṃ hi ripraṃ pravahanti devīr ud id ābhyaḥ śucir ā pūta emi | [AVŚ, 6, 51 2.2]
yat kiṃ cedaṃ varuṇa daivye jane 'bhidrohaṃ manuṣyāś caranti | [AVŚ, 6, 51 3.1]
acittyā cet tava dharma yuyopima mā nas tasmād enaso deva rīriṣaḥ | [AVŚ, 6, 51 3.2]
{AVŚ, 6, 52}
ut sūryo diva eti puro rakṣāṃsi nijūrvan | [AVŚ, 6, 52 1.1]
ādityaḥ parvatebhyo viśvadṛṣṭo adṛṣṭahā | [AVŚ, 6, 52 1.2]
ni gāvo goṣṭhe asadan ni mṛgāso avikṣata | [AVŚ, 6, 52 2.1]
ny ūrmayo nadīnāṃ ny adṛṣṭā alipsata | [AVŚ, 6, 52 2.2]
āyurdadaṃ vipaścitaṃ śrutāṃ kaṇvasya vīrudham | [AVŚ, 6, 52 3.1]
ābhāriṣaṃ viśvabheṣajīm asyādṛṣṭān ni śamayat | [AVŚ, 6, 52 3.2]
{AVŚ, 6, 53}
dyauś ca ma idaṃ pṛthivī ca pracetasau śukro bṛhan dakṣiṇayā pipartu | [AVŚ, 6, 53 1.1]
anu svadhā cikitām somaḥ agniḥ | [AVŚ, 6, 53 622090_1]
vāyuḥ naḥ pātu savitā bhagaḥ ca | [AVŚ, 6, 53 622090_2]
punaḥ prāṇaḥ punar ātmā na aitu punaś cakṣuḥ punar asur na aitu | [AVŚ, 6, 53 2.1]
vaiśvānaro no adabdhas tanūpā antas tiṣṭhāti duritāni viśvā | [AVŚ, 6, 53 2.2]
saṃ varcasā payasā saṃ tanūbhir aganmahi manasā saṃ śivena | [AVŚ, 6, 53 3.1]
tvaṣṭā no atra varīyaḥ kṛṇotv anu no mārṣṭu tanvo yad viriṣṭam | [AVŚ, 6, 53 3.2]
{AVŚ, 6, 54}
idaṃ tad yuja uttaram indraṃ śumbhāmy aṣṭaye | [AVŚ, 6, 54 1.1]
asya kṣatraṃ śriyaṃ mahīṃ vṛṣṭir iva vardhayā tṛṇam | [AVŚ, 6, 54 1.2]
asmai kṣatram agnīṣomāv asmai dhārayataṃ rayim | [AVŚ, 6, 54 2.1]
imaṃ rāṣṭrasyābhīvarge kṛṇutam yuja uttaram | [AVŚ, 6, 54 2.2]
sabandhuś cāsabandhuś ca yo asmāṁ abhidāsati | [AVŚ, 6, 54 3.1]
sarvaṃ taṃ randhayāsi me yajamānāya sunvate | [AVŚ, 6, 54 3.2]
{AVŚ, 6, 55}
ye panthāno bahavo devayānā antarā dyāvāpṛthivī saṃcaranti | [AVŚ, 6, 55 1.1]
teṣām ajyāniṃ yatamo vahāti tasmai mā devāḥ pari datteha sarve | [AVŚ, 6, 55 1.2]
grīṣmo hemantaḥ śiśiro vasantaḥ śarad varṣāḥ svite no dadhāta | [AVŚ, 6, 55 2.1]
ā no goṣu bhajatā prajāyāṃ nivāta id vaḥ śaraṇe syāma | [AVŚ, 6, 55 2.2]
idāvatsarāya parivatsarāya saṃvatsarāya kṛṇutā bṛhan namaḥ | [AVŚ, 6, 55 3.1]
teṣāṃ vayaṃ sumatau yajñiyānām api bhadre saumanase syāma | [AVŚ, 6, 55 3.2]
{AVŚ, 6, 56}
mā no devā ahir vadhīt satokānt sahapuruṣān | [AVŚ, 6, 56 1.1]
saṃyataṃ na vi ṣparad vyāttaṃ na saṃ yaman namo devajanebhyaḥ | [AVŚ, 6, 56 1.2]
namo 'stv asitāya namas tiraścirājaye | [AVŚ, 6, 56 2.1]
svajāya babhrave namo namo devajanebhyaḥ | [AVŚ, 6, 56 2.2]
saṃ te hanmi datā dataḥ sam u te hanvā hanū | [AVŚ, 6, 56 3.1]
saṃ te jihvayā jihvāṃ sam v āsnāha āsyam | [AVŚ, 6, 56 3.2]
{AVŚ, 6, 57}
idam id vai u bheṣajam | [AVŚ, 6, 57 622113_1]
idam rudrasya bheṣajam yena iṣum eka tejanām śata śalyām apabravat | [AVŚ, 6, 57 622113_2]
jālāṣeṇa abhi siñcata | [AVŚ, 6, 57 622115_1]
jālāṣeṇa upa siñcata | [AVŚ, 6, 57 622115_2]
jālāṣam ugram bheṣajam | [AVŚ, 6, 57 622116_1]
tena naḥ mṛḍa jīvase | [AVŚ, 6, 57 622116_2]
śam ca naḥ mayaḥ ca naḥ | [AVŚ, 6, 57 622117_1]
mā ca naḥ kim cana amamat | [AVŚ, 6, 57 622117_2]
kṣamā rapaḥ | [AVŚ, 6, 57 622118_1]
viśvam naḥ astu bheṣajam | [AVŚ, 6, 57 622118_2]
sarvam naḥ astu bheṣajam | [AVŚ, 6, 57 622118_3]
{AVŚ, 6, 58}
yaśasaṃ mendro maghavān kṛṇotu yaśasaṃ dyāvāpṛthivī ubhe ime | [AVŚ, 6, 58 1.1]
yaśasaṃ mā devaḥ savitā kṛṇotu priyo dātur dakṣiṇāyā iha syām | [AVŚ, 6, 58 1.2]
yathendro dyāvāpṛthivyor yaśasvān yathāpa oṣadhīṣu yaśasvatīḥ | [AVŚ, 6, 58 2.1]
evā viśveṣu deveṣu vayaṃ sarveṣu yaśasaḥ syāma | [AVŚ, 6, 58 2.2]
yaśā indro yaśā agnir yaśāḥ somo ajāyata | [AVŚ, 6, 58 3.1]
yaśā viśvasya bhūtasyāham asmi yaśastamaḥ | [AVŚ, 6, 58 3.2]
{AVŚ, 6, 59}
anaḍudbhyas tvaṃ prathamaṃ dhenubhyas tvam arundhati | [AVŚ, 6, 59 1.1]
adhenave vayase śarma yaccha catuṣpade | [AVŚ, 6, 59 1.2]
śarma yacchatv oṣadhiḥ saha devīr arundhatī | [AVŚ, 6, 59 2.1]
karat payasvantaṃ goṣṭham ayakṣmāṁ uta pūruṣān | [AVŚ, 6, 59 2.2]
viśvarūpāṃ subhagām acchāvadāmi jīvalām | [AVŚ, 6, 59 3.1]
sā no rudrasyāstāṃ hetiṃ dūraṃ nayatu gobhyaḥ | [AVŚ, 6, 59 3.2]
{AVŚ, 6, 60}
ayam ā yāty aryamā purastād viṣitastupaḥ | [AVŚ, 6, 60 1.1]
asyā icchann agruvai patim uta jāyām ajānaye | [AVŚ, 6, 60 1.2]
aśramad iyam aryamann anyāsāṃ samanaṃ yatī | [AVŚ, 6, 60 2.1]
aṅgo nv aryamann asyā anyāḥ samanam āyati | [AVŚ, 6, 60 2.2]
dhātā dādhāra pṛthivīm dhātā dyām uta sūryam | [AVŚ, 6, 60 3.1]
dhātāsyā agruvai patim dadhātu pratikāmyam | [AVŚ, 6, 60 3.2]
{AVŚ, 6, 61}
mahyam āpo madhumad erayantāṃ mahyaṃ sūro abharaj jyotiṣe kam | [AVŚ, 6, 61 1.1]
mahyaṃ devā uta viśve tapojā mahyaṃ devaḥ savitā vyaco dhāt | [AVŚ, 6, 61 1.2]
ahaṃ viveca pṛthivīm uta dyām aham ṛtūṃr ajanayaṃ sapta sākam | [AVŚ, 6, 61 2.1]
ahaṃ satyam anṛtaṃ yad vadāmy ahaṃ daivīṃ pari vācam viśaś ca | [AVŚ, 6, 61 2.2]
ahaṃ jajāna pṛthivīm uta dyām aham ṛtūṃr ajanayaṃ sapta sindhūn | [AVŚ, 6, 61 3.1]
ahaṃ satvam anṛtaṃ yad vadāmi yo agnīṣomāv ajuṣe sakhāyā | [AVŚ, 6, 61 3.2]
{AVŚ, 6, 62}
vaiśvānaraḥ raśmibhiḥ naḥ punātu vātaḥ prāṇena iṣiraḥ nabhobhiḥ | [AVŚ, 6, 62 622143_1]
dyāvāpṛthivī payasā payasvatī ṛtāvarī yajñiye naḥ punītām | [AVŚ, 6, 62 622144_1]
vaiśvānarīm sūnṛtām ā rabhadhvam yasyāḥ āśāḥ tanvaḥ vīta pṛṣṭhāḥ | [AVŚ, 6, 62 622145_1]
tayā gṛṇantaḥ sadhamādeṣu vayam syāma patayaḥ rayīnām | [AVŚ, 6, 62 622146_1]
vaiśvānarīm varcase ā rabhadhvam śuddhāḥ bhavantaḥ śucayaḥ pāvakāḥ | [AVŚ, 6, 62 622147_1]
iha iḍayā sadhamādam madantaḥ jyok paśyema sūryam uccarantam | [AVŚ, 6, 62 622148_1]
{AVŚ, 6, 63}
yat te devī nirṛtiḥ ābabandha dāma grīvāsu avimokyam yat tat te vi syāmi āyuṣe varcase balāya | [AVŚ, 6, 63 622150_1]
adomadam annam addhi prasūtaḥ | [AVŚ, 6, 63 622150_2]
namaḥ astu te nirṛte tigma tejaḥ | [AVŚ, 6, 63 622151_1]
ayasmayān vi cṛta bandha pāśān | [AVŚ, 6, 63 622151_2]
yamaḥ mahyam punar id tvām dadāti | [AVŚ, 6, 63 622152_1]
tasmai yamāya namaḥ astu mṛtyave | [AVŚ, 6, 63 622152_2]
ayasmaye drupade bedhiṣe iha abhihitaḥ mṛtyubhiḥ ye sahasram | [AVŚ, 6, 63 622153_1]
yamena tvam pitṛbhiḥ saṃvidānaḥ uttamam nākam adhi rohaya imam | [AVŚ, 6, 63 622154_1]
sam sam id yuvase vṛṣan agne viśvāni aryaḥ ā | [AVŚ, 6, 63 622155_1]
iḍaḥ pade sam idhyase | [AVŚ, 6, 63 622156_1]
sa naḥ vasūni ā bhara | [AVŚ, 6, 63 622156_2]
{AVŚ, 6, 64}
saṃ jānīdhvaṃ saṃ pṛcyadhvaṃ saṃ vo manāṃsi jānatām | [AVŚ, 6, 64 1.1]
devā bhāgaṃ yathā pūrve saṃjānānā upāsate | [AVŚ, 6, 64 1.2]
samāno mantraḥ samitiḥ samānī samānaṃ vrataṃ saha cittam eṣām | [AVŚ, 6, 64 2.1]
samānena vo haviṣā juhomi samānaṃ ceto abhisaṃviśadhvam | [AVŚ, 6, 64 2.2]
samānī va ākūtiḥ samānā hṛdayāni vaḥ | [AVŚ, 6, 64 3.1]
samānam astu vo manaḥ yathā vaḥ susahāsati | [AVŚ, 6, 64 3.2]
{AVŚ, 6, 65}
ava manyuḥ | [AVŚ, 6, 65 622163_1]
ava āyatā | [AVŚ, 6, 65 622163_2]
ava bāhū manaḥ yujā | [AVŚ, 6, 65 622163_3]
parāśara tvam teṣām parāñcam śuṣmam ardaya | [AVŚ, 6, 65 622164_1]
adha naḥ rayim ā kṛdhi | [AVŚ, 6, 65 622164_2]
nirhastebhyaḥ nairhastam yam devāḥ śarum asyatha vṛścāmi śatrūṇām bāhūn anena haviṣā aham | [AVŚ, 6, 65 622166_1]
indraḥ cakāra prathamam nairhastam asurebhyaḥ | [AVŚ, 6, 65 622167_1]
jayantu satvānaḥ mama sthireṇa indreṇa medinā | [AVŚ, 6, 65 622168_1]
{AVŚ, 6, 66}
nirhastaḥ śatruḥ abhidāsan astu ye senābhiḥ yudham āyanti asmān | [AVŚ, 6, 66 622169_1]
sam arpaya indra mahatā vadhena | [AVŚ, 6, 66 622170_1]
drātu eṣām aghahāraḥ vividdhaḥ | [AVŚ, 6, 66 622170_2]
ātanvānāḥ āyacchantaḥ asyantaḥ ye ca dhāvatha nirhastāḥ śatravaḥ sthana | [AVŚ, 6, 66 622172_1]
indraḥ vaḥ adya parāśarīt | [AVŚ, 6, 66 622172_2]
nirhastāḥ santu śatravaḥ | [AVŚ, 6, 66 622173_1]
santu | [AVŚ, 6, 66 622173_2]
aṅgā eṣām mlāpayāmasi | [AVŚ, 6, 66 622173_3]
atha eṣām indra vedāṃsi śataśas vi bhajāmahai | [AVŚ, 6, 66 622174_1]
{AVŚ, 6, 67}
pari vartmāni sarvata indraḥ pūṣā ca sasratuḥ | [AVŚ, 6, 67 1.1]
muhyantv adyāmūḥ senā amitrāṇāṃ parastarām | [AVŚ, 6, 67 1.2]
mūḍhā amitrāś caratāśīrṣāṇa ivāhayaḥ | [AVŚ, 6, 67 2.1]
teṣāṃ vo agnimūḍhānām indro hantu varaṃ varam | [AVŚ, 6, 67 2.2]
aiṣu nahya vṛṣājinaṃ hariṇasya bhiyaṃ kṛdhi | [AVŚ, 6, 67 3.1]
parāṅ amitra eṣatv arvācī gaur upeṣatu | [AVŚ, 6, 67 3.2]
{AVŚ, 6, 68}
āyam agant savitā kṣureṇoṣṇena vāya udakenehi | [AVŚ, 6, 68 1.1]
ādityā rudrā vasava undantu sacetasaḥ somasya rājño vapata pracetasaḥ | [AVŚ, 6, 68 1.2]
aditiḥ śmaśru vapatv āpa undantu varcasā | [AVŚ, 6, 68 2.1]
cikitsatu prajāpatir dīrghāyutvāya cakṣase | [AVŚ, 6, 68 2.2]
yenāvapat savitā kṣureṇa somasya rājño varuṇasya vidvān | [AVŚ, 6, 68 3.1]
tena brahmāṇo vapatedam asya gomān aśvavān ayam astu prajāvān | [AVŚ, 6, 68 3.2]
{AVŚ, 6, 69}
girāv aragarāṭeṣu hiraṇye goṣu yad yaśaḥ | [AVŚ, 6, 69 1.1]
surāyāṃ sicyamānāyāṃ kīlāle madhu tan mayi | [AVŚ, 6, 69 1.2]
aśvinā sāragheṇa mā madhunāṅktaṃ śubhas patī | [AVŚ, 6, 69 2.1]
yathā bhargasvatīṃ vācam āvadāni janāṁ anu | [AVŚ, 6, 69 2.2]
mayi varco atho yaśo 'tho yajñasya yat payaḥ | [AVŚ, 6, 69 3.1]
tan mayi prajāpatir divi dyām iva dṛṃhatu | [AVŚ, 6, 69 3.2]
{AVŚ, 6, 70}
yathā māṃsam yathā surā yathā akṣāḥ adhidevane yathā puṃsaḥ vṛṣaṇyataḥ striyām nihanyate manaḥ eva te aghnye manaḥ adhi vatse ni hanyatām | [AVŚ, 6, 70 622195_1]
yathā hastī hastinyāḥ padena padam udyuje | [AVŚ, 6, 70 2.1]
yathā puṃso vṛṣaṇyata striyāṃ nihanyate manaḥ | [AVŚ, 6, 70 2.2]
evā te aghnye mano 'dhi vatse ni hanyatām | [AVŚ, 6, 70 2.3]
yathā pradhir yathopadhir yathā nabhyaṃ pradhāv adhi | [AVŚ, 6, 70 3.1]
yathā puṃso vṛṣaṇyata striyāṃ nihanyate manaḥ | [AVŚ, 6, 70 3.2]
evā te aghnye mano 'dhi vatse ni hanyatām | [AVŚ, 6, 70 3.3]
{AVŚ, 6, 71}
yad annam admi bahudhā virūpaṃ hiraṇyam aśvam uta gām ajām avim | [AVŚ, 6, 71 1.1]
yad eva kiṃ ca pratijagrahāham agniṣ ṭaddhotā suhutaṃ kṛṇotu | [AVŚ, 6, 71 1.2]
yan mā hutam ahutam ājagāma dattaṃ pitṛbhir anumataṃ manuṣyaiḥ | [AVŚ, 6, 71 2.1]
yasmān me mana ud iva rārajīty agniṣ ṭaddhotā suhutaṃ kṛṇotu | [AVŚ, 6, 71 2.2]
yad annam admy anṛtena devā dāsyann adāsyann uta saṃgṛṇāmi | [AVŚ, 6, 71 3.1]
vaiśvānarasya mahato mahimnā śivaṃ mahyaṃ madhumad astv annam | [AVŚ, 6, 71 3.2]
{AVŚ, 6, 72}
yathā asitaḥ prathayate vaśāṁ anu vapūṃṣi kṛṇvan asurasya māyayā eva te śepaḥ sahasā ayam arkaḥ aṅgena aṅgam saṃsamakam kṛṇotu | [AVŚ, 6, 72 622209_1]
yathā pasaḥ tāyādaram vātena sthūla bham kṛtam yāvat parasvataḥ pasaḥ tāvat te vardhatām pasaḥ | [AVŚ, 6, 72 622211_1]
yāvadaṅgīnam pārasvatam hāstinam gārdabham ca yat yāvat aśvasya vājinaḥ tāvat te vardhatām pasaḥ | [AVŚ, 6, 72 622213_1]
{AVŚ, 6, 73}
ā iha yātu varuṇaḥ somaḥ agniḥ | [AVŚ, 6, 73 622214_1]
bṛhaspatiḥ vasubhiḥ ā iha yātu | [AVŚ, 6, 73 622214_2]
asya śriyam upasaṃyāta sarve ugrasya cettuḥ saṃmanasaḥ sajātāḥ | [AVŚ, 6, 73 622215_1]
yaḥ vaḥ śuṣmaḥ hṛdayeṣu antar ākūtiḥ yā vaḥ manasi praviṣṭā tān sīvayāmi haviṣā ghṛtena | [AVŚ, 6, 73 622217_1]
mayi sajātāḥ ramatiḥ vaḥ astu | [AVŚ, 6, 73 622217_2]
iha eva sta | [AVŚ, 6, 73 622218_1]
mā apa yāta adhi asmat | [AVŚ, 6, 73 622218_2]
pūṣā parastāt apatham vaḥ kṛṇotu | [AVŚ, 6, 73 622218_3]
vāstoṣpatiḥ anu vaḥ johavītu | [AVŚ, 6, 73 622219_1]
mayi sajātāḥ ramatiḥ vaḥ astu | [AVŚ, 6, 73 622219_2]
{AVŚ, 6, 74}
saṃ vaḥ pṛcyantāṃ tanvaḥ saṃ manāṃsi sam u vratā | [AVŚ, 6, 74 1.1]
sam vo 'yam brahmaṇaspatir bhagaḥ saṃ vo ajīgamat | [AVŚ, 6, 74 1.2]
saṃjñapanaṃ vo manaso 'tho saṃjñapanam hṛdaḥ | [AVŚ, 6, 74 2.1]
atho bhagasya yacchrāntaṃ tena saṃjñapayāmi vaḥ | [AVŚ, 6, 74 2.2]
yathādityā vasubhiḥ saṃbabhūvur marudbhir ugrā ahṛṇīyamānāḥ | [AVŚ, 6, 74 3.1]
evā triṇāmann ahṛṇīyamāna imān janānt saṃmanasas kṛdhīha | [AVŚ, 6, 74 3.2]
{AVŚ, 6, 75}
niḥ amum nuda okasaḥ sapatnaḥ yaḥ pṛtanyati nairbādhyena haviṣā | [AVŚ, 6, 75 622226_1]
indraḥ enam parāśarīt | [AVŚ, 6, 75 622227_1]
paramām tam parāvatam indraḥ nudatu vṛtrahā yatas na punar āyati śaśvatībhyaḥ samābhyaḥ | [AVŚ, 6, 75 622228_1]
etu tisraḥ parāvataḥ | [AVŚ, 6, 75 622230_1]
etu pañca janāṁ ati | [AVŚ, 6, 75 622230_2]
etu tisraḥ ati rocanāḥ yatas na punar āyati śaśvatībhyaḥ samābhyaḥ yāvat sūryaḥ asat divi | [AVŚ, 6, 75 622231_1]
{AVŚ, 6, 76}
ya enaṃ pariṣīdanti samādadhati cakṣase | [AVŚ, 6, 76 1.1]
saṃpreddho agnir jihvābhir ud etu hṛdayād adhi | [AVŚ, 6, 76 1.2]
agneḥ sāṃtapanasyāham āyuṣe padam ā rabhe | [AVŚ, 6, 76 2.1]
addhātir yasya paśyati dhūmam udyantam āsyataḥ | [AVŚ, 6, 76 2.2]
yo asya samidhaṃ veda kṣatriyeṇa samāhitām | [AVŚ, 6, 76 3.1]
nābhihvāre padaṃ ni dadhāti sa mṛtyave | [AVŚ, 6, 76 3.2]
nainaṃ ghnanti paryāyiṇo na sannāṁ ava gacchati | [AVŚ, 6, 76 4.1]
agner yaḥ kṣatriyo vidvān nāma gṛhṇāti āyuṣe | [AVŚ, 6, 76 4.2]
{AVŚ, 6, 77}
asthād dyaur asthāt pṛthivy asthād viśvam idaṃ jagat | [AVŚ, 6, 77 1.1]
āsthāne parvatā asthu sthāmny aśvāṁ atiṣṭhipam | [AVŚ, 6, 77 1.2]
ya udānaṭ parāyaṇaṃ ya udānaṇ nyāyanam | [AVŚ, 6, 77 2.1]
āvartanam nivartanaṃ yo gopā api taṃ huve | [AVŚ, 6, 77 2.2]
jātavedo ni vartaya śataṃ te santv āvṛtaḥ | [AVŚ, 6, 77 3.1]
sahasraṃ ta upāvṛtas tābhir naḥ punar ā kṛdhi | [AVŚ, 6, 77 3.2]
{AVŚ, 6, 78}
tena bhūtena haviṣāyam ā pyāyatāṃ punaḥ | [AVŚ, 6, 78 1.1]
jāyām yām asmā āvākṣus tām rasenābhi vardhatām | [AVŚ, 6, 78 1.2]
abhi vardhatāṃ payasābhi rāṣṭreṇa vardhatām | [AVŚ, 6, 78 2.1]
rayyā sahasravarcasemau stām anupakṣitau | [AVŚ, 6, 78 2.2]
tvaṣṭā jāyām ajanayat tvaṣṭāsyai tvāṃ patim | [AVŚ, 6, 78 3.1]
tvaṣṭā sahasram āyūṃṣi dīrgham āyuḥ kṛṇotu vām | [AVŚ, 6, 78 3.2]
{AVŚ, 6, 79}
ayaṃ no nabhasas patiḥ saṃsphāno abhi rakṣatu | [AVŚ, 6, 79 1.1]
asamātim gṛheṣu naḥ | [AVŚ, 6, 79 1.2]
tvaṃ no nabhasas pate ūrjaṃ gṛheṣu dhāraya | [AVŚ, 6, 79 2.1]
ā puṣṭam etv ā vasu | [AVŚ, 6, 79 2.2]
deva saṃsphāna sahasrāpoṣasyeśiṣe | [AVŚ, 6, 79 3.1]
tasya no rāsva tasya no dhehi tasya te bhaktivāṃsaḥ syāma | [AVŚ, 6, 79 3.2]
{AVŚ, 6, 80}
antarikṣeṇa patati viśvā bhūtāvacākaśat | [AVŚ, 6, 80 1.1]
śuno divyasya yan mahas tenā te haviṣā vidhema | [AVŚ, 6, 80 1.2]
ye trayaḥ kālakāñjā divi devā iva śritāḥ | [AVŚ, 6, 80 2.1]
tānt sarvān ahva ūtaye 'smā ariṣṭatātaye | [AVŚ, 6, 80 2.2]
apsu te janma divi te sadhasthaṃ samudre antar mahimā te pṛthivyām | [AVŚ, 6, 80 3.1]
śuno divyasya yan mahas tenā te haviṣā vidhema | [AVŚ, 6, 80 3.2]
{AVŚ, 6, 81}
yantāsi yachase hastāv apa rakṣāṃsi sedhasi | [AVŚ, 6, 81 1.1]
prajāṃ dhanaṃ ca gṛhṇānaḥ parihasto abhūd ayam | [AVŚ, 6, 81 1.2]
parihasta vi dhāraya yoniṃ garbhāya dhātave | [AVŚ, 6, 81 2.1]
maryāde putram ā dhehi taṃ tvam ā gamayāgame | [AVŚ, 6, 81 2.2]
yaṃ parihastam abibhar aditiḥ putrakāmyā | [AVŚ, 6, 81 3.1]
tvaṣṭā tam asyā ā badhnād yathā putraṃ janāditi | [AVŚ, 6, 81 3.2]
{AVŚ, 6, 82}
āgachata āgatasya nāma gṛhṇāmy āyataḥ | [AVŚ, 6, 82 1.1]
indrasya vṛtraghno vanve vāsavasya śatakratoḥ | [AVŚ, 6, 82 1.2]
yena sūryāṃ sāvitrīm aśvinohatuḥ pathā | [AVŚ, 6, 82 2.1]
tena mām abravīd bhago jayām ā vahatād iti | [AVŚ, 6, 82 2.2]
yas te 'ṅkuśo vasudāno bṛhann indra hiraṇyayaḥ | [AVŚ, 6, 82 3.1]
tenā janīyate jāyāṃ mahyaṃ dhehi śacīpate | [AVŚ, 6, 82 3.2]
{AVŚ, 6, 83}
apacitaḥ pra patata suparṇo vasater iva | [AVŚ, 6, 83 1.1]
sūryaḥ kṛṇotu bheṣajaṃ candramā vo 'pochatu | [AVŚ, 6, 83 1.2]
eny ekā śyeny ekā kṛṣṇaikā rohiṇī dve | [AVŚ, 6, 83 2.1]
sarvāsām agrabhaṃ nāmāvīraghnīr apetana | [AVŚ, 6, 83 2.2]
asūtikā rāmāyaṇy apacit pra patiṣyati | [AVŚ, 6, 83 3.1]
glaur itaḥ pra patiṣyati sa galunto naśiṣyati | [AVŚ, 6, 83 3.2]
vīhi svām āhutiṃ juṣāṇo manasā svāhā manasā yad idaṃ juhomi | [AVŚ, 6, 83 4.1]
{AVŚ, 6, 84}
yasyās ta āsani ghore juhomy eṣāṃ baddhānām avasarjanāya kam | [AVŚ, 6, 84 1.1]
bhūmir iti tvābhipramanvate janā nirṛtir iti tvāhaṃ pari veda sarvataḥ | [AVŚ, 6, 84 1.2]
bhūte haviṣmatī bhavaiṣa te bhāgo yo asmāsu | [AVŚ, 6, 84 2.1]
muñcemān amūn enasaḥ svāhā | [AVŚ, 6, 84 2.2]
evo ṣv asman nirṛte 'nehā tvam ayasmayān vi cṛtā bandhapāśān | [AVŚ, 6, 84 3.1]
yamo mahyaṃ punar it tvāṃ dadāti tasmai yamāya namo astu mṛtyave | [AVŚ, 6, 84 3.2]
ayasmaye drupade bedhiṣa ihābhihito mṛtyubhir ye sahasram | [AVŚ, 6, 84 4.1]
yamena tvaṃ pitṛbhiḥ saṃvidāna uttamaṃ nākam adhi rohayemam | [AVŚ, 6, 84 4.2]
{AVŚ, 6, 85}
varaṇaḥ vārayātai ayam devaḥ vanaspatiḥ | [AVŚ, 6, 85 622292_1]
yakṣmaḥ yaḥ asmin āviṣṭaḥ tam u devāḥ avīvaran | [AVŚ, 6, 85 622293_1]
indrasya vacasā vayam mitrasya varuṇasya ca devānām sarveṣām vācā yakṣmam te vārayāmahe | [AVŚ, 6, 85 622295_1]
yathā vṛtraḥ imāḥ āpaḥ tastambha viśvadhā yatīḥ eva te agninā yakṣmam vaiśvānareṇa vāraye | [AVŚ, 6, 85 622297_1]
{AVŚ, 6, 86}
vṛṣā indrasya vṛṣā divaḥ vṛṣā pṛthivyāḥ ayam vṛṣā viśvasya bhūtasya | [AVŚ, 6, 86 622298_1]
tvam eka vṛṣaḥ bhava | [AVŚ, 6, 86 622299_1]
samudraḥ īśe sravatām | [AVŚ, 6, 86 622300_1]
agniḥ pṛthivyāḥ vaśī | [AVŚ, 6, 86 622300_2]
candramāḥ nakṣatrāṇām īśe | [AVŚ, 6, 86 622301_1]
tvam eka vṛṣaḥ bhava | [AVŚ, 6, 86 622301_2]
samrāj asi asurāṇām kakud manuṣyānām | [AVŚ, 6, 86 622302_1]
devānām ardha bhāj asi | [AVŚ, 6, 86 622303_1]
tvam eka vṛṣaḥ bhava | [AVŚ, 6, 86 622303_2]
{AVŚ, 6, 87}
ā tvāhārṣam antar abhūr dhruvas tiṣṭhāvicācalat | [AVŚ, 6, 87 1.1]
viśas tvā sarvā vāñchantu mā tvad rāṣṭram adhi bhraśat | [AVŚ, 6, 87 1.2]
ihaivaidhi māpa cyoṣṭhāḥ parvata ivāvicācalat | [AVŚ, 6, 87 2.1]
indra iveha dhruvas tiṣṭheha rāṣṭram u dhāraya | [AVŚ, 6, 87 2.2]
indra etam adīdharat dhruvaṃ dhruveṇa haviṣā | [AVŚ, 6, 87 3.1]
tasmai somo adhi bravad ayaṃ ca brahmaṇaspatiḥ | [AVŚ, 6, 87 3.2]
{AVŚ, 6, 88}
dhruvā dyaur dhruvā pṛthivī dhruvaṃ viśvam idaṃ jagat | [AVŚ, 6, 88 1.1]
dhruvāsaḥ parvatā ime dhruvo rājā viśām ayam | [AVŚ, 6, 88 1.2]
dhruvaṃ te rājā varuṇo dhruvam devo bṛhaspatiḥ | [AVŚ, 6, 88 2.1]
dhruvaṃ ta indraś cāgniś ca rāṣṭraṃ dhārayatāṃ dhruvam | [AVŚ, 6, 88 2.2]
dhruvo 'cyutaḥ pra mṛṇīhi śatrūn chatrūyato 'dharān pādayasva | [AVŚ, 6, 88 3.1]
sarvā diśaḥ saṃmanasaḥ sadhrīcīr dhruvāya te samitiḥ kalpatām iha | [AVŚ, 6, 88 3.2]
{AVŚ, 6, 89}
idaṃ yat preṇyaḥ śiro dattaṃ somena vṛṣṇyam | [AVŚ, 6, 89 1.1]
tataḥ pari prajātena hārdiṃ te śocayāmasi | [AVŚ, 6, 89 1.2]
śocayāmasi te hārdiṃ śocayāmasi te manaḥ | [AVŚ, 6, 89 2.1]
vātaṃ dhūma iva sadhryaṅ mām evānv etu te manaḥ | [AVŚ, 6, 89 2.2]
mahyaṃ tvā mitrāvaruṇau mahyaṃ devī sarasvatī | [AVŚ, 6, 89 3.1]
mahyaṃ tvā madhyaṃ bhūmyā ubhāv antau sam asyatām | [AVŚ, 6, 89 3.2]
{AVŚ, 6, 90}
yām te rudraḥ iṣum āsyat aṅgebhyaḥ hṛdayāya ca idam tām adya tvat vayam viṣūcīm vi vṛhāmasi | [AVŚ, 6, 90 622323_1]
yāḥ te śatam dhamanayaḥ aṅgāni anu viṣṭhitāḥ tāsām te sarvāsām vayam niḥ viṣāṇi hvayāmasi | [AVŚ, 6, 90 622325_1]
namaḥ te rudrā asyate | [AVŚ, 6, 90 622326_1]
namaḥ pratihitāyai | [AVŚ, 6, 90 622326_2]
namaḥ visṛjyamānāyai | [AVŚ, 6, 90 622327_1]
namaḥ nipatitāyai | [AVŚ, 6, 90 622327_2]
{AVŚ, 6, 91}
imaṃ yavam aṣṭāyogaiḥ ṣaḍyogebhir acarkṛṣuḥ | [AVŚ, 6, 91 1.1]
tenā te tanvo rapo 'pācīnam apa vyaye | [AVŚ, 6, 91 1.2]
nyag vāto vāti nyak tapati sūryaḥ | [AVŚ, 6, 91 2.1]
nīcīnam aghnyā duhe nyag bhavatu te rapaḥ | [AVŚ, 6, 91 2.2]
āpa id vā u bheṣajīr āpo amīvacātanīḥ | [AVŚ, 6, 91 3.1]
āpo viśvasya bheṣajīs tās te kṛṇvantu bheṣajam | [AVŚ, 6, 91 3.2]
{AVŚ, 6, 92}
vāta raṃhāḥ bhava vājin yujyamānaḥ | [AVŚ, 6, 92 622334_1]
indrasya yāhi prasave manaḥ javāḥ | [AVŚ, 6, 92 622334_2]
yuñjantu tvā marutaḥ viśva vedasaḥ | [AVŚ, 6, 92 622335_1]
ā te tvaṣṭā patsu javam dadhātu | [AVŚ, 6, 92 622335_2]
javaḥ te arvat nihitaḥ guhā yaḥ śyene vāte uta yaḥ acarat parīttaḥ tena tvam vājin balavān balena ājim jaya samane pārayiṣṇuḥ | [AVŚ, 6, 92 622337_1]
tanūḥ te vājin tanvam nayantī vāmam asmabhyam dhāvatu śarma tubhyam | [AVŚ, 6, 92 622338_1]
a hrutaḥ mahaḥ dharuṇāya devaḥ divi iva jyotiḥ svam ā mimīyāt | [AVŚ, 6, 92 622339_1]
{AVŚ, 6, 93}
yamo mṛtyur aghamāro nirṛtho babhruḥ śarvo 'stā nīlaśikhaṇḍaḥ | [AVŚ, 6, 93 1.1]
devajanāḥ senayottasthivāṃsas te asmākaṃ pari vṛñjantu vīrān | [AVŚ, 6, 93 1.2]
manasā homair harasā ghṛtena śarvāyāstra uta rājñe bhavāya | [AVŚ, 6, 93 2.1]
namasyebhyo nama ebhyaḥ kṛṇomy anyatrāsmad aghaviṣā nayantu | [AVŚ, 6, 93 2.2]
trāyadhvaṃ no aghaviṣābhyo vadhād viśve devā maruto viśvavedasaḥ | [AVŚ, 6, 93 3.1]
agnīṣomā varuṇaḥ pūtadakṣā vātāparjanyayoḥ sumatau syāma | [AVŚ, 6, 93 3.2]
{AVŚ, 6, 94}
saṃ vo manāṃsi saṃ vratā sam ākūtīr namāmasi | [AVŚ, 6, 94 1.1]
amī ye vivratā sthana tān vaḥ saṃ namayāmasi | [AVŚ, 6, 94 1.2]
ahaṃ gṛbhṇāmi manasā manāṃsi mama cittam anu cittebhirete | [AVŚ, 6, 94 2.1]
mama vaśeṣu hṛdayāni vaḥ kṛṇomi mama yātam anuvartmāna eta | [AVŚ, 6, 94 2.2]
ote me dyāvāpṛthivī otā devī sarasvatī | [AVŚ, 6, 94 3.1]
otau ma indraś cāgniś cardhyāsmedaṃ sarasvati | [AVŚ, 6, 94 3.2]
{AVŚ, 6, 95}
aśvattho devasadanas tṛtīyasyām ito divi | [AVŚ, 6, 95 1.1]
tatrāmṛtasya cakṣaṇam devāḥ kuṣṭham avanvata | [AVŚ, 6, 95 1.2]
hiraṇyayī naur acaraddhiraṇyabandhanā divi | [AVŚ, 6, 95 2.1]
tatrāmṛtasya puṣpaṃ devāḥ kuṣṭham avanvata | [AVŚ, 6, 95 2.2]
garbho asy oṣadhīnāṃ garbho himavatām uta | [AVŚ, 6, 95 3.1]
garbho viśvasya bhūtasyemaṃ me agadaṃ kṛdhi | [AVŚ, 6, 95 3.2]
{AVŚ, 6, 96}
yāḥ oṣadhayaḥ soma rājñīḥ bahvīḥ śata vicakṣaṇāḥ bṛhaspati prasūtāḥ tāḥ naḥ muñcantu aṃhasaḥ | [AVŚ, 6, 96 622359_1]
muñcantu mā śapathyāt atha u varuṇyāt uta atha u yamasya paḍvīśāt viśvasmāt deva kilbiṣāt | [AVŚ, 6, 96 622360_1]
yat cakṣuṣā manasā yat ca vācā upārima jāgrataḥ yat svapantaḥ somaḥ tāni svadhayā naḥ punātu | [AVŚ, 6, 96 622363_1]
{AVŚ, 6, 97}
abhibhūr yajño abhibhūr agnir abhibhūḥ somo abhibhūr indraḥ | [AVŚ, 6, 97 1.1]
abhy ahaṃ viśvāḥ pṛtanā yathāsāny evā vidhemāgnihotrā idaṃ haviḥ | [AVŚ, 6, 97 1.2]
svadhāstu mitrāvaruṇā vipaścitā prajāvat kṣatraṃ madhuneha pinvatam | [AVŚ, 6, 97 2.1]
bādhethāṃ dūraṃ nirṛtiṃ parācaiḥ kṛtaṃ cid enaḥ pra mumuktam asmat | [AVŚ, 6, 97 2.2]
imaṃ vīram anu harṣadhvam ugram indraṃ sakhāyo anu saṃ rabhadhvam | [AVŚ, 6, 97 3.1]
grāmajitaṃ gojitaṃ vajrabāhuṃ jayantam ajma pramṛṇantam ojasā | [AVŚ, 6, 97 3.2]
{AVŚ, 6, 98}
indro jayāti na parā jayātā adhirājo rājasu rājayātai | [AVŚ, 6, 98 1.1]
carkṛtya īḍyo vandyaś copasadyo namasyo bhaveha | [AVŚ, 6, 98 1.2]
tvam indrādhirājaḥ śravasyus tvaṃ bhūr abhibhūtir janānām | [AVŚ, 6, 98 2.1]
tvaṃ daivīr viśa imā vi rājāyuṣmat kṣatram ajaraṃ te astu | [AVŚ, 6, 98 2.2]
prācyā diśas tvam indrāsi rājotodīcyā diśo vṛtrahaṃ chatruho 'si | [AVŚ, 6, 98 3.1]
yatra yanti srotyās taj jitaṃ te dakṣiṇato vṛṣabha eṣi havyaḥ | [AVŚ, 6, 98 3.2]
{AVŚ, 6, 99}
abhi tvendra varimataḥ purā tvāṃhūraṇāddhuve | [AVŚ, 6, 99 1.1]
hvayāmy ugraṃ cettāraṃ puruṇāmānam ekajam | [AVŚ, 6, 99 1.2]
yo adya senyo vadho jighāṃsan na udīrate | [AVŚ, 6, 99 2.1]
indrasya tatra bāhū samantaṃ pari dadmaḥ | [AVŚ, 6, 99 2.2]
pari dadma indrasya bāhū samantaṃ trātus trāyatāṃ naḥ | [AVŚ, 6, 99 3.1]
deva savitaḥ soma rājant sumanasaṃ mā kṛṇu svastaye | [AVŚ, 6, 99 3.2]
{AVŚ, 6, 100}
devā aduḥ sūryo dyaur adāt pṛthivy adāt | [AVŚ, 6, 100 1.1]
tisraḥ sarasvatīr aduḥ sacittā viṣadūṣaṇam | [AVŚ, 6, 100 1.2]
yad vo devā upajīkā āsiñcan dhanvany udakam | [AVŚ, 6, 100 2.1]
tena devaprasūtenedaṃ dūṣayatā viṣam | [AVŚ, 6, 100 2.2]
asurāṇāṃ duhitāsi sā devānām asi svasā | [AVŚ, 6, 100 3.1]
divas pṛthivyāḥ sambhūtā sā cakarthārasaṃ viṣam | [AVŚ, 6, 100 3.2]
{AVŚ, 6, 101}
ā vṛṣāyasva śvasihi vardhasva prathayasva ca | [AVŚ, 6, 101 1.1]
yathāṅgaṃ vardhatāṃ śepas tena yoṣitam ij jahi | [AVŚ, 6, 101 1.2]
yena kṛśaṃ vājayanti yena hinvanty āturam | [AVŚ, 6, 101 2.1]
tenāsya brahmaṇaspate dhanur ivā tānayā pasaḥ | [AVŚ, 6, 101 2.2]
āhaṃ tanomi te paso adhi jyām iva dhanvani | [AVŚ, 6, 101 3.1]
kramasvarśa iva rohitam anavaglāyatā sadā | [AVŚ, 6, 101 3.2]
{AVŚ, 6, 102}
yathāyaṃ vāho aśvinā samaiti saṃ ca vartate | [AVŚ, 6, 102 1.1]
evā mām abhi te manaḥ samaitu saṃ ca vartatām | [AVŚ, 6, 102 1.2]
āhaṃ khidāmi te mano rājāśvaḥ pṛṣṭyām iva | [AVŚ, 6, 102 2.1]
reṣmachinnam yathā tṛṇaṃ mayi te veṣṭatāṃ manaḥ | [AVŚ, 6, 102 2.2]
āñjanasya madughasya kuṣṭhasya naladasya ca | [AVŚ, 6, 102 3.1]
turo bhagasya hastābhyām anurodhanam ud bhare | [AVŚ, 6, 102 3.2]
{AVŚ, 6, 103}
saṃdānaṃ vo bṛhaspatiḥ saṃdānaṃ savitā karat | [AVŚ, 6, 103 1.1]
saṃdānaṃ mitro aryamā saṃdānaṃ bhago aśvinā | [AVŚ, 6, 103 1.2]
sam paramānt sam avamān atho saṃ dyāmi madhyamān | [AVŚ, 6, 103 2.1]
indras tān pary ahār dāmnā tān agne saṃ dyā tvam | [AVŚ, 6, 103 2.2]
amī ye yudham āyanti ketūn kṛtvānīkaśaḥ | [AVŚ, 6, 103 3.1]
indras tān pary ahār dāmnā tān agne saṃ dyā tvam | [AVŚ, 6, 103 3.2]
{AVŚ, 6, 104}
ādānena saṃdānena amitrān ā dyāmasi | [AVŚ, 6, 104 622406_1]
apānāḥ ye ca eṣām prāṇāḥ asunā asūn sam achidan | [AVŚ, 6, 104 622407_1]
idam ādānam akaram tapasā indreṇa saṃśitam | [AVŚ, 6, 104 622408_1]
amitrāḥ ye atra naḥ santi tān agne ā dya tvam | [AVŚ, 6, 104 622409_1]
ā enān dyatām indra agnī somaḥ rājā ca medinau | [AVŚ, 6, 104 622410_1]
indraḥ marutvān ādānam amitrebhyaḥ kṛṇotu naḥ | [AVŚ, 6, 104 622411_1]
{AVŚ, 6, 105}
yathā manaḥ manasketaiḥ parāpatati āśumat eva tvam kāse pra pata manasaḥ anu pravāyyam | [AVŚ, 6, 105 622413_1]
yathā bāṇaḥ su saṃśitaḥ parāpatati āśumat eva tvam kāse pra pata pṛthivyāḥ anu saṃvatam | [AVŚ, 6, 105 622415_1]
yathā sūryasya raśmayaḥ parāpatanti āśumat eva tvam kāse pra pata samudrasya anu vikṣaram | [AVŚ, 6, 105 622417_1]
{AVŚ, 6, 106}
āyane te parāyaṇe dūrvāḥ rohantu puṣpiṇīḥ | [AVŚ, 6, 106 622418_1]
utsaḥ vā tatra jāyatām hradaḥ vā puṇḍarīkavān | [AVŚ, 6, 106 622419_1]
apām idam nyayanam samudrasya niveśanam | [AVŚ, 6, 106 622420_1]
madhye hradasya naḥ gṛhāḥ | [AVŚ, 6, 106 622421_1]
parācīnā mukhā kṛdhi | [AVŚ, 6, 106 622421_2]
himasya tvā jarāyuṇā śāle pari vyayāmasi | [AVŚ, 6, 106 622422_1]
śīta hradā hi naḥ bhuvaḥ | [AVŚ, 6, 106 622423_1]
agniḥ kṛṇotu bheṣajam | [AVŚ, 6, 106 622423_2]
{AVŚ, 6, 107}
viśvajit trāyamāṇāyai mā pari dehi | [AVŚ, 6, 107 1.1]
trāyamāṇe dvipāc ca sarvaṃ no rakṣa catuṣpād yac ca naḥ svam | [AVŚ, 6, 107 1.2]
trāyamāṇe viśvajite mā pari dehi | [AVŚ, 6, 107 2.1]
viśvajid dvipāc ca sarvaṃ no rakṣa catuṣpād yac ca naḥ svam | [AVŚ, 6, 107 2.2]
viśvajit kalyāṇyai mā pari dehi | [AVŚ, 6, 107 3.1]
kalyāṇi dvipāc ca sarvaṃ no rakṣa catuṣpād yac ca naḥ svam | [AVŚ, 6, 107 3.2]
kalyāṇi sarvavide mā pari dehi | [AVŚ, 6, 107 4.1]
sarvavid dvipāc ca sarvaṃ no rakṣa catuṣpād yac ca naḥ svam | [AVŚ, 6, 107 4.2]
{AVŚ, 6, 108}
tvaṃ no medhe prathamā gobhir aśvebhir ā gahi | [AVŚ, 6, 108 1.1]
tvaṃ sūryasya raśmibhis tvam no asi yajñiyā | [AVŚ, 6, 108 1.2]
medhām ahaṃ prathamāṃ brahmaṇvatīṃ brahmajūtām ṛṣiṣṭutām | [AVŚ, 6, 108 2.1]
prapītāṃ brahmacāribhir devānām avase huve | [AVŚ, 6, 108 2.2]
yāṃ medhām ṛbhavo vidur yāṃ medhām asurā viduḥ | [AVŚ, 6, 108 3.1]
ṛṣayo bhadrāṃ medhāṃ yāṃ vidus tāṃ mayy ā veśayāmasi | [AVŚ, 6, 108 3.2]
yām ṛṣayo bhūtakṛto medhāṃ medhāvino viduḥ | [AVŚ, 6, 108 4.1]
tayā mām adya medhayāgne medhāvinaṃ kṛṇu | [AVŚ, 6, 108 4.2]
medhāṃ sāyaṃ medhāṃ prātar medhāṃ madhyandinaṃ pari | [AVŚ, 6, 108 5.1]
medhāṃ sūryasya raśmibhir vacasā veśayāmahe | [AVŚ, 6, 108 5.2]
{AVŚ, 6, 109}
pippalī kṣipta bheṣajī uta atividdha bheṣajī | [AVŚ, 6, 109 622442_1]
tām devāḥ sam akalpayan | [AVŚ, 6, 109 622443_1]
iyam jīvitavai alam | [AVŚ, 6, 109 622443_2]
pippalyaḥ sam avadanta āyatīḥ jananāt adhi | [AVŚ, 6, 109 622444_1]
yam jīvam aśnavāmahai na sa riṣyāti pūruṣaḥ | [AVŚ, 6, 109 622445_1]
asurāḥ tvā ni akhanan | [AVŚ, 6, 109 622446_1]
devāḥ tvā ud avapan punar vātīkṛtasya bheṣajīm atha u kṣiptasya bheṣajīm | [AVŚ, 6, 109 622446_2]
{AVŚ, 6, 110}
pratno hi kam īḍyo adhvareṣu sanāc ca hotā navyaś ca satsi | [AVŚ, 6, 110 1.1]
svām cāgne tanvaṃ piprāyasvāsmabhyaṃ ca saubhagam ā yajasva | [AVŚ, 6, 110 1.2]
jyeṣṭhaghnyāṃ jāto vicṛtor yamasya mūlabarhaṇāt pari pāhy enam | [AVŚ, 6, 110 2.1]
aty enam neṣad duritāni viśvā dīrghāyutvāya śataśāradāya | [AVŚ, 6, 110 2.2]
vyāghre 'hny ajaniṣṭa vīro nakṣatrajā jāyamānaḥ suvīraḥ | [AVŚ, 6, 110 3.1]
sa mā vadhīt pitaraṃ vardhamāno mā mātaraṃ pra minīj janitrīm | [AVŚ, 6, 110 3.2]
{AVŚ, 6, 111}
imam me agne puruṣam mumugdhi ayam yaḥ baddhaḥ su yataḥ lālapīti | [AVŚ, 6, 111 622454_1]
atas adhi te kṛṇavat bhāgadheyam yadā an unmaditaḥ asati | [AVŚ, 6, 111 622455_1]
agniḥ te ni śamayatu yadi te manaḥ udyutam | [AVŚ, 6, 111 622456_1]
kṛṇomi vidvān bheṣajam yathā an unmaditaḥ asasi | [AVŚ, 6, 111 622457_1]
deva enasāt unmaditam unmattam rakṣasaḥ pari | [AVŚ, 6, 111 622458_1]
kṛṇomi vidvān bheṣajam yadā an unmaditaḥ asati | [AVŚ, 6, 111 622459_1]
punar tvā duḥ apsarasaḥ punar indraḥ punar bhagaḥ | [AVŚ, 6, 111 622460_1]
punar tvā duḥ viśve devāḥ yathā an unmaditaḥ asasi | [AVŚ, 6, 111 622461_1]
{AVŚ, 6, 112}
mā jyeṣṭham vadhīt ayam agne eṣām | [AVŚ, 6, 112 622462_1]
mūla barhaṇāt pari pāhi enam | [AVŚ, 6, 112 622462_2]
sa grāhyāḥ pāśān vi cṛta prajānan | [AVŚ, 6, 112 622463_1]
tubhyam devāḥ anu jānantu viśve | [AVŚ, 6, 112 622463_2]
ud muñca pāśān tvam agne eṣām trayaḥ tribhiḥ utsitāḥ yebhiḥ āsan | [AVŚ, 6, 112 622464_1]
sa grāhyāḥ pāśān vi cṛta prajānan | [AVŚ, 6, 112 622465_1]
pitāputrau mātaram muñca sarvān | [AVŚ, 6, 112 622465_2]
yebhiḥ pāśaiḥ parivittaḥ vibaddhaḥ aṅge aṅge ārpitaḥ utsitaḥ ca vi te mucyantām | [AVŚ, 6, 112 622467_1]
vimucaḥ hi santi | [AVŚ, 6, 112 622467_2]
bhrūṇa ghni pūṣan duritāni mṛkṣva | [AVŚ, 6, 112 622467_3]
{AVŚ, 6, 113}
trite devāḥ amṛjata etat enaḥ | [AVŚ, 6, 113 622468_1]
tritaḥ enat manuṣyeṣu mamṛje | [AVŚ, 6, 113 622468_2]
tatas yadi tvā grāhiḥ ānaśe tām te devāḥ brahmaṇā nāśayantu | [AVŚ, 6, 113 622469_1]
marīcīḥ dhūmān pra viśa anu pāpman | [AVŚ, 6, 113 622470_1]
udārān gaccha uta vā nīhārān | [AVŚ, 6, 113 622470_2]
nadīnām phenāṁ anu tān vi naśya | [AVŚ, 6, 113 622471_1]
bhrūṇa ghni pūṣan duritāni mṛkṣva | [AVŚ, 6, 113 622471_2]
dvādaśadhā nihitam | [AVŚ, 6, 113 622472_1]
tritasya apamṛṣṭam manuṣya enasāni | [AVŚ, 6, 113 622472_2]
tatas yadi tvā grāhiḥ ānaśe tām te devāḥ brahmaṇā nāśayantu | [AVŚ, 6, 113 622473_1]
{AVŚ, 6, 114}
yad devā devaheḍanaṃ devāsaś cakṛma vayam | [AVŚ, 6, 114 1.1]
ādityās tasmān no yūyamṛtasyartena muñcata | [AVŚ, 6, 114 1.2]
ṛtasyartenādityā yajatrā muñcateha naḥ | [AVŚ, 6, 114 2.1]
yajñaṃ yad yajñavāhasaḥ śikṣanto nopaśekima | [AVŚ, 6, 114 2.2]
medasvatā yajamānāḥ srucājyāni juhvataḥ | [AVŚ, 6, 114 3.1]
akāmā viśve vo devāḥ śikṣanto nopa śekima | [AVŚ, 6, 114 3.2]
{AVŚ, 6, 115}
yad vidvāṃso yad avidvāṃsa enāṃsi cakṛmā vayam | [AVŚ, 6, 115 1.1]
yūyaṃ nas tasmān muñcata viśve devāḥ sajoṣasaḥ | [AVŚ, 6, 115 1.2]
yadi jāgrad yadi svapann ena enasyo 'karam | [AVŚ, 6, 115 2.1]
bhūtaṃ mā tasmād bhavyaṃ ca drupadād iva muñcatām | [AVŚ, 6, 115 2.2]
drupadād iva mumucānaḥ svinnaḥ snātvā malād iva | [AVŚ, 6, 115 3.1]
pūtaṃ pavitreṇevājyaṃ viśve śumbhantu mainasaḥ | [AVŚ, 6, 115 3.2]
{AVŚ, 6, 116}
yad yāmaṃ cakrur nikhananto agre kārṣīvaṇā annavido na vidyayā | [AVŚ, 6, 116 1.1]
vaivasvate rājani taj juhomy atha yajñiyaṃ madhumad astu no 'nnam | [AVŚ, 6, 116 1.2]
vaivasvataḥ kṛṇavad bhāgadheyaṃ madhubhāgo madhunā saṃ sṛjāti | [AVŚ, 6, 116 2.1]
mātur yad ena iṣitaṃ na āgan yad vā pitā 'parāddho jihīḍe | [AVŚ, 6, 116 2.2]
yadīdaṃ mātur yadi pitur naḥ pari bhrātuḥ putrāc cetasa ena āgan | [AVŚ, 6, 116 3.1]
yāvanto asmān pitaraḥ sacante teṣāṃ sarveṣāṃ śivo astu manyuḥ | [AVŚ, 6, 116 3.2]
{AVŚ, 6, 117}
apamityam apratīttaṃ yad asmi yamasya yena balinā carāmi | [AVŚ, 6, 117 1.1]
idaṃ tad agne anṛṇo bhavāmi tvaṃ pāśān vicṛtaṃ vettha sarvān | [AVŚ, 6, 117 1.2]
ihaiva santaḥ prati dadma enaj jīvā jīvebhyo ni harāma enat | [AVŚ, 6, 117 2.1]
apamitya dhānyaṃ yajjaghāsāham idaṃ tad agne anṛṇo bhavāmi | [AVŚ, 6, 117 2.2]
anṛṇā asminn anṛṇāḥ parasmin tṛtīye loke anṛṇāḥ syāma | [AVŚ, 6, 117 3.1]
ye devayānāḥ pitṛyāṇaś ca lokāḥ sarvān patho anṛṇā ā kṣiyema | [AVŚ, 6, 117 3.2]
{AVŚ, 6, 118}
yaddhastābhyāṃ cakṛma kilbiṣāṇy akṣāṇāṃ gaṇam upalipsamānāḥ | [AVŚ, 6, 118 1.1]
ugraṃpaśye ugrajitau tad adyāpsarasāv anu dattām ṛṇaṃ naḥ | [AVŚ, 6, 118 1.2]
ugraṃpaśye rāṣṭrabhṛt kilbiṣāṇi yad akṣavṛttam anu dattam na etat | [AVŚ, 6, 118 2.1]
ṛṇān no narṇamertsamāno yamasya loke adhirajjur āyat | [AVŚ, 6, 118 2.2]
yasmā ṛṇaṃ yasya jāyām upaimi yaṃ yācamāno abhyaimi devāḥ | [AVŚ, 6, 118 3.1]
te vācaṃ vādiṣur mottarāṃ mad devapatnī apsarasāv adhītam | [AVŚ, 6, 118 3.2]
{AVŚ, 6, 119}
yad adīvyann ṛṇam ahaṃ kṛṇomy adāsyann agne uta saṃgṛṇāmi | [AVŚ, 6, 119 1.1]
vaiśvānaro no adhipā vasiṣṭha ud in nayāti sukṛtasya lokam | [AVŚ, 6, 119 1.2]
vaiśvānarāya prati vedayāmi yadi ṛṇaṃ saṃgaro devatāsu | [AVŚ, 6, 119 2.1]
sa etān pāśān vicṛtam veda sarvān atha pakvena saha saṃ bhavema | [AVŚ, 6, 119 2.2]
vaiśvānaraḥ pavitā mā punātu yat saṃgaram abhidhāvāmy āśām | [AVŚ, 6, 119 3.1]
anājānan manasā yācamāno yat tatraino apa tat suvāmi | [AVŚ, 6, 119 3.2]
{AVŚ, 6, 120}
yad antarikṣaṃ pṛthivīm uta dyām yan mātaraṃ pitaraṃ vā jihiṃsima | [AVŚ, 6, 120 1.1]
ayaṃ tasmād gārhapatyo no agnir ud in nayāti sukṛtasya lokam | [AVŚ, 6, 120 1.2]
bhūmir mātāditir no janitraṃ bhrātāntarikṣam abhiśastyā naḥ | [AVŚ, 6, 120 2.1]
dyaur naḥ pitā pitryācchaṃ bhavāti jāmim ṛtvā māva patsi lokāt | [AVŚ, 6, 120 2.2]
yatrā suhārdaḥ sukṛto madanti vihāya rogaṃ tanvaḥ svāyāḥ | [AVŚ, 6, 120 3.1]
aśloṇā aṅgair ahrutāḥ svarge tatra paśyema pitarau ca putrān | [AVŚ, 6, 120 3.2]
{AVŚ, 6, 121}
viṣāṇā pāśān vi ṣyādhy asmad ya uttamā adhamā vāruṇā ye | [AVŚ, 6, 121 1.1]
duṣvapnyaṃ duritaṃ ni ṣvāsmad atha gacchema sukṛtasya lokam | [AVŚ, 6, 121 1.2]
yad dāruṇi badhyase yacca rajjvāṃ yad bhūmyāṃ badhyase yacca vācā | [AVŚ, 6, 121 2.1]
ayaṃ tasmād gārhapatyo no agnir ud in nayāti sukṛtasya lokam | [AVŚ, 6, 121 2.2]
udagātāṃ bhagavatī vicṛtau nāma tārake | [AVŚ, 6, 121 3.1]
prehāmṛtasya yacchatāṃ praitu baddhakamocanam | [AVŚ, 6, 121 3.2]
vi jihīṣva lokam kṛṇu bandhān muñcāsi baddhakam | [AVŚ, 6, 121 4.1]
yonyā iva pracyuto garbhaḥ pathaḥ sarvāṁ anu kṣiya | [AVŚ, 6, 121 4.2]
{AVŚ, 6, 122}
etaṃ bhāgaṃ pari dadāmi vidvān viśvakarman prathamajā ṛtasya | [AVŚ, 6, 122 1.1]
asmābhir dattaṃ jarasaḥ parastād achinnaṃ tantum anu saṃ tarema | [AVŚ, 6, 122 1.2]
tataṃ tantum anv eke taranti yeṣāṃ dattaṃ pitryam āyanena | [AVŚ, 6, 122 2.1]
abandhv eke dadataḥ prayacchanto dātuṃ cecchikṣāntsa svarga eva | [AVŚ, 6, 122 2.2]
anvārabhethām anusaṃrabhethām etaṃ lokaṃ śraddadhānāḥ sacante | [AVŚ, 6, 122 3.1]
yad vāṃ pakvaṃ pariviṣṭam agnau tasya guptaye dampatī saṃ śrayethām | [AVŚ, 6, 122 3.2]
yajñam yantaṃ manasā bṛhantam anvārohāmi tapasā sayoniḥ | [AVŚ, 6, 122 4.1]
upahūtā agne jarasaḥ parastāt tṛtīye nāke sadhamādaṃ madema | [AVŚ, 6, 122 4.2]
śuddhāḥ pūtā yoṣito yajñiyā imā brahmaṇāṃ hasteṣu prapṛthak sādayāmi | [AVŚ, 6, 122 5.1]
yatkāma idaṃ abhiṣiñcāmi vo 'haṃ indro marutvāntsa dadātu tan me | [AVŚ, 6, 122 5.2]
{AVŚ, 6, 123}
etaṃ sadhasthāḥ pari vo dadāmi yaṃ śevadhim āvahāj jātavedaḥ | [AVŚ, 6, 123 1.1]
anvāgantā yajamānaḥ svasti taṃ sma jānīta parame vyoman | [AVŚ, 6, 123 1.2]
jānīta smainaṃ parame vyoman devāḥ sadhasthā vida lokam atra | [AVŚ, 6, 123 2.1]
anvāgantā yajamānaḥ svastīṣṭāpūrtaṃ sma kṛṇutāvir asmai | [AVŚ, 6, 123 2.2]
devāḥ pitaraḥ pitaro devāḥ | [AVŚ, 6, 123 3.1]
yo asmi so asmi | [AVŚ, 6, 123 3.2]
sa pacāmi sa dadāmi | [AVŚ, 6, 123 4.1]
sa yaje sa dattān mā yūṣam | [AVŚ, 6, 123 4.2]
nāke rājan prati tiṣṭha tatraitat prati tiṣṭhatu | [AVŚ, 6, 123 5.1]
viddhi pūrtasya no rājant sa deva sumanā bhava | [AVŚ, 6, 123 5.2]
{AVŚ, 6, 124}
divo nu mām bṛhato antarikṣād apāṃ stoko abhy apaptad rasena | [AVŚ, 6, 124 1.1]
sam indriyena payasāham agne chandobhir yajñaiḥ sukṛtāṃ kṛtena | [AVŚ, 6, 124 1.2]
yadi vṛkṣād abhyapaptat phalaṃ tad yady antarikṣāt sa u vāyur eva | [AVŚ, 6, 124 2.1]
yatrāspṛkṣat tanvo yacca vāsasa āpo nudantu nirṛtiṃ parācaiḥ | [AVŚ, 6, 124 2.2]
abhyañjanaṃ surabhi sā samṛddhir hiraṇyaṃ varcas tad u pūtrimam eva | [AVŚ, 6, 124 3.1]
sarvā pavitrā vitatādhy asmat tan mā tārīn nirṛtir mo arātiḥ | [AVŚ, 6, 124 3.2]
{AVŚ, 6, 125}
vanaspate vīḍvaṅgo hi bhūyā asmatsakhā prataraṇaḥ suvīraḥ | [AVŚ, 6, 125 1.1]
gobhiḥ saṃnaddho asi vīḍayasvāsthātā te jayatu jetvāni | [AVŚ, 6, 125 1.2]
divas pṛthivyāḥ pary oja udbhṛtaṃ vanaspatibhyaḥ pary ābhṛtaṃ sahaḥ | [AVŚ, 6, 125 2.1]
apām ojmānaṃ pari gobhir āvṛtam indrasya vajraṃ haviṣā rathaṃ yaja | [AVŚ, 6, 125 2.2]
indrasyaujo marutām anīkaṃ mitrasya garbho varuṇasya nābhiḥ | [AVŚ, 6, 125 3.1]
sa imāṃ no havyadātiṃ juṣāṇo deva ratha prati havyā gṛbhāya | [AVŚ, 6, 125 3.2]
{AVŚ, 6, 126}
upa śvāsaya pṛthivīm uta dyām | [AVŚ, 6, 126 622556_1]
purutrā te vanvatām viṣṭhitam jagat | [AVŚ, 6, 126 622556_2]
sa dundubhe sajūs indreṇa devaiḥ dūrāt davīyaḥ apa sedha śatrūn | [AVŚ, 6, 126 622557_1]
ā krandaya | [AVŚ, 6, 126 622558_1]
balam ojaḥ naḥ ā dhāḥ | [AVŚ, 6, 126 622558_2]
abhi stana duritā bādhamānaḥ | [AVŚ, 6, 126 622558_3]
apa sedha dundubhe ducchunām itas | [AVŚ, 6, 126 622559_1]
indrasya muṣṭiḥ asi | [AVŚ, 6, 126 622559_2]
pra amūm jaya | [AVŚ, 6, 126 622560_1]
abhi ime jayantu | [AVŚ, 6, 126 622560_2]
ketumat dundubhiḥ vāvadītu | [AVŚ, 6, 126 622560_3]
sam aśva parṇāḥ patantu naḥ naraḥ | [AVŚ, 6, 126 622561_1]
asmākam indra rathinaḥ jayantu | [AVŚ, 6, 126 622561_2]
{AVŚ, 6, 127}
vidradhasya balāsasya lohitasya vanaspate | [AVŚ, 6, 127 1.1]
visalpakasyauṣadhe mocchiṣaḥ piśitaṃ cana | [AVŚ, 6, 127 1.2]
yau te balāsa tiṣṭhataḥ kakṣe muṣkāv apaśritau | [AVŚ, 6, 127 2.1]
vedāhaṃ tasya bheṣajaṃ cīpudrur abhicakṣaṇam | [AVŚ, 6, 127 2.2]
yo aṅgyo yaḥ karṇyo yo akṣyor visalpakaḥ | [AVŚ, 6, 127 3.1]
vi vṛhāmo visalpakaṃ vidradhaṃ hṛdayāmayam | [AVŚ, 6, 127 3.2]
parā tam ajñātam yakṣmam adharāñcaṃ suvāmasi | [AVŚ, 6, 127 3.3]
{AVŚ, 6, 128}
śakadhūmam nakṣatrāṇi yat rājānam akurvata bhadra aham asmai prāyacchan | [AVŚ, 6, 128 622570_1]
bhadra aham naḥ madhyaṃdine bhadra aham sāyam astu naḥ bhadra aham naḥ ahnām prātā | [AVŚ, 6, 128 622571_1]
rātrī bhadra aham astu naḥ | [AVŚ, 6, 128 622572_1]
ahar rātrābhyām nakṣatrebhyaḥ sūryācandramasābhyām bhadra aham asmabhyam rājan śakadhūma tvam kṛdhi | [AVŚ, 6, 128 622574_1]
yaḥ naḥ bhadra aham akaraḥ sāyam naktam atha u divā tasmai te nakṣatra rāja śakadhūma sadā namaḥ | [AVŚ, 6, 128 622576_1]
{AVŚ, 6, 129}
bhagena mā śāṃśapena sākam indreṇa medinā | [AVŚ, 6, 129 1.1]
kṛṇomi bhaginaṃ māpa drāntv arātayaḥ | [AVŚ, 6, 129 1.2]
yena vṛkṣāṁ abhyabhavo bhagena varcasā saha | [AVŚ, 6, 129 2.1]
tena mā bhaginaṃ kṛṇv apa drāntv arātayaḥ | [AVŚ, 6, 129 2.2]
yo andho yaḥ punaḥsaro bhago vṛkṣeṣv āhitaḥ | [AVŚ, 6, 129 3.1]
tena mā bhaginaṃ kṛṇv apa drāntv arātayaḥ | [AVŚ, 6, 129 3.2]
{AVŚ, 6, 130}
rathajitāṃ rāthajiteyīnām apsarasām ayaṃ smaraḥ | [AVŚ, 6, 130 1.1]
devāḥ pra hiṇuta smaram asau mām anu śocatu | [AVŚ, 6, 130 1.2]
asau me smaratād iti priyo me smaratād iti | [AVŚ, 6, 130 2.1]
devāḥ pra hiṇuta smaram asau mām anu śocatu | [AVŚ, 6, 130 2.2]
yathā mama smarād asau nāmuṣyāhaṃ kadācana | [AVŚ, 6, 130 3.1]
devāḥ pra hiṇuta smaram asau mām anu śocatu | [AVŚ, 6, 130 3.2]
un mādayata maruta ud antarikṣa mādaya | [AVŚ, 6, 130 4.1]
agna un mādayā tvam asau mām anu śocatu | [AVŚ, 6, 130 4.2]
{AVŚ, 6, 131}
ni śīrṣato ni pattata ādhyo ni tirāmi te | [AVŚ, 6, 131 1.1]
devāḥ pra hiṇuta smaram asau mām anu śocatu | [AVŚ, 6, 131 1.2]
anumate 'nv idaṃ manyasvākūte sam idaṃ namaḥ | [AVŚ, 6, 131 2.1]
devāḥ pra hiṇuta smaram asau mām anu śocatu | [AVŚ, 6, 131 2.2]
yad dhāvasi triyojanaṃ pañcayojanam āśvinam | [AVŚ, 6, 131 3.1]
tatas tvaṃ punar āyasi putrāṇāṃ no asaḥ pitā | [AVŚ, 6, 131 3.2]
{AVŚ, 6, 132}
yaṃ devāḥ smaram asiñcann apsv antaḥ śośucānaṃ sahādhyā | [AVŚ, 6, 132 1.1]
taṃ te tapāmi varuṇasya dharmaṇā | [AVŚ, 6, 132 1.2]
yaṃ viśve devāḥ smaram asiñcann apsv antaḥ śośucānaṃ sahādhyā | [AVŚ, 6, 132 2.1]
taṃ te tapāmi varuṇasya dharmaṇā | [AVŚ, 6, 132 2.2]
yam indrāṇī smaram asiñcad apsv antaḥ śośucānaṃ sahādhyā | [AVŚ, 6, 132 3.1]
taṃ te tapāmi varuṇasya dharmaṇā | [AVŚ, 6, 132 3.2]
yam indrāgnī smaram asiñcatām apsv antaḥ śośucānaṃ sahādhyā | [AVŚ, 6, 132 4.1]
taṃ te tapāmi varuṇasya dharmaṇā | [AVŚ, 6, 132 4.2]
yam mitrāvaruṇau smaram asiñcatām apsv antaḥ śośucānaṃ sahādhyā | [AVŚ, 6, 132 5.1]
taṃ te tapāmi varuṇasya dharmaṇā | [AVŚ, 6, 132 5.2]
{AVŚ, 6, 133}
ya imāṃ devo mekhalām ābabandha yaḥ saṃnanāha ya u no yuyoja | [AVŚ, 6, 133 1.1]
yasya devasya praśiṣā carāmaḥ sa pāram icchāt sa u no vi muñcāt | [AVŚ, 6, 133 1.2]
āhutāsy abhihuta ṛṣīṇām asy āyudham | [AVŚ, 6, 133 2.1]
pūrvā vratasya prāśnatī vīraghnī bhava mekhale | [AVŚ, 6, 133 2.2]
mṛtyor ahaṃ brahmacārī yad asmi niryācan bhūtāt puruṣaṃ yamāya | [AVŚ, 6, 133 3.1]
tam ahaṃ brahmaṇā tapasā śrameṇānayainaṃ mekhalayā sināmi | [AVŚ, 6, 133 3.2]
śraddhāyā duhitā tapaso 'dhi jātā svasa ṛṣīṇāṃ bhūtakṛtāṃ babhūva | [AVŚ, 6, 133 4.1]
sā no mekhale matim ā dhehi medhām atho no dhehi tapa indriyaṃ ca | [AVŚ, 6, 133 4.2]
yāṃ tvā pūrve bhūtakṛta ṛṣayaḥ paribedhire | [AVŚ, 6, 133 5.1]
sā tvaṃ pari ṣvajasva māṃ dīrghāyutvāya mekhale | [AVŚ, 6, 133 5.2]
{AVŚ, 6, 134}
ayaṃ vajras tarpayatām ṛtasyāvāsya rāṣṭram apa hantu jīvitam | [AVŚ, 6, 134 1.1]
śṛṇātu grīvāḥ pra śṛṇātūṣṇihā vṛtrasyeva śacīpatiḥ | [AVŚ, 6, 134 1.2]
adharo'dhara uttarebhyo gūḍhaḥ pṛthivyā mot sṛpat | [AVŚ, 6, 134 2.1]
vajreṇāvahataḥ śayām | [AVŚ, 6, 134 2.2]
yo jināti tam anviccha yo jināti tam ij jahi | [AVŚ, 6, 134 3.1]
jinato vajra tvaṃ sīmantam anvañcam anupātaya | [AVŚ, 6, 134 3.2]
{AVŚ, 6, 135}
yad aśnāmi balaṃ kurva itthaṃ vajram ā dade | [AVŚ, 6, 135 1.1]
skandhān amuṣya śātayan vṛtrasyeva śacīpatiḥ | [AVŚ, 6, 135 1.2]
yat pibāmi saṃ pibāmi samudra iva saṃpibaḥ | [AVŚ, 6, 135 2.1]
prāṇān amuṣya sampāya saṃ pibāmo amuṃ vayam | [AVŚ, 6, 135 2.2]
yad girāmi saṃ girāmi samudra iva saṃgiraḥ | [AVŚ, 6, 135 3.1]
prāṇān amuṣya saṃgīrya saṃ girāmo amum vayam | [AVŚ, 6, 135 3.2]
{AVŚ, 6, 136}
devī devyām adhi jātā pṛthivyām asi oṣadhe | [AVŚ, 6, 136 622629_1]
tām tvā nitatni keśebhyaḥ dṛṃhaṇāya khanāmasi | [AVŚ, 6, 136 622630_1]
dṛṃha pratnān | [AVŚ, 6, 136 622631_1]
janaya ajātān | [AVŚ, 6, 136 622631_2]
jātān u varṣīyasaḥ kṛdhi | [AVŚ, 6, 136 622631_3]
yaḥ te keśaḥ avapadyate sa mūlaḥ yaḥ ca vṛścate idam tam viśva bheṣajyā abhi siñcāmi vīrudhā | [AVŚ, 6, 136 622633_1]
{AVŚ, 6, 137}
yāṃ jamadagnir akhanad duhitre keśavardhanīm | [AVŚ, 6, 137 1.1]
tāṃ vītahavya ābharad asitasya gṛhebhyaḥ | [AVŚ, 6, 137 1.2]
abhīśunā meyāḥ āsan vyāmena anumeyāḥ | [AVŚ, 6, 137 622636_1]
keśāḥ naḍāḥ iva vardhantām śīrṣṇaḥ te asitāḥ pari | [AVŚ, 6, 137 622637_1]
dṛṃha mūlam āgraṃ yaccha vi madhyaṃ yāmayauṣadhe | [AVŚ, 6, 137 3.1]
keśā naḍā iva vardhantām śīrṣṇas te asitāḥ pari | [AVŚ, 6, 137 3.2]
{AVŚ, 6, 138}
tvaṃ vīrudhāṃ śreṣṭhatamābhiśrutāsy oṣadhe | [AVŚ, 6, 138 1.1]
imaṃ me adya puruṣaṃ klībam opaśinaṃ kṛdhi | [AVŚ, 6, 138 1.2]
klībaṃ kṛdhy opaśinam atho kurīriṇaṃ kṛdhi | [AVŚ, 6, 138 2.1]
athāsyendro grāvabhyām ubhe bhinattv āṇḍyau | [AVŚ, 6, 138 2.2]
klība klībaṃ tvākaraṃ vadhre vadhriṃ tvākaram arasārasaṃ tvākaram | [AVŚ, 6, 138 3.1]
kurīram asya śīrṣaṇi kumbaṃ cādhinidadhmasi | [AVŚ, 6, 138 3.2]
ye te nāḍyau devakṛte yayos tiṣṭhati vṛṣṇyam | [AVŚ, 6, 138 4.1]
te te bhinadmi śamyayāmuṣyā adhi muṣkayoḥ | [AVŚ, 6, 138 4.2]
yathā naḍam kaśipune striyo bhindanty aśmanā | [AVŚ, 6, 138 5.1]
evā bhinadmi te śepo 'muṣyā adhi muṣkayoḥ | [AVŚ, 6, 138 5.2]
{AVŚ, 6, 139}
nyastikā rurohitha subhagaṃkaraṇī mama | [AVŚ, 6, 139 1.1]
śataṃ tava pratānās trayastriṃśan nitānāḥ | [AVŚ, 6, 139 1.2]
tayā sahasraparṇyā hṛdayaṃ śoṣayāmi te | [AVŚ, 6, 139 1.3]
śuṣyatu mayi te hṛdayam atho śuṣyatv āsyam | [AVŚ, 6, 139 2.1]
atho ni śuṣya māṃ kāmenātho śuṣkāsyā cara | [AVŚ, 6, 139 2.2]
saṃvananī samuṣyalā babhru kalyāṇi saṃ nuda | [AVŚ, 6, 139 3.1]
amūṃ ca māṃ ca saṃ nuda samānaṃ hṛdayaṃ kṛdhi | [AVŚ, 6, 139 3.2]
yathodakam apapuṣo 'paśuṣyaty āsyam | [AVŚ, 6, 139 4.1]
evā ni śuṣya māṃ kāmenātho śuṣkāsyā cara | [AVŚ, 6, 139 4.2]
yathā nakulo vicchidya saṃdadhāty ahiṃ punaḥ | [AVŚ, 6, 139 5.1]
evā kāmasya vicchinnaṃ saṃ dhehi vīryāvati | [AVŚ, 6, 139 5.2]
{AVŚ, 6, 140}
yau vyāghrāv avarūḍhau jighatsataḥ pitaraṃ mātaraṃ ca | [AVŚ, 6, 140 1.1]
tau dantau brahmaṇaspate śivau kṛṇu jātavedaḥ | [AVŚ, 6, 140 1.2]
vrīhim attaṃ yavam attam atho māṣam atho tilam | [AVŚ, 6, 140 2.1]
eṣa vāṃ bhāgo nihito ratnadheyāya dantau mā hiṃsiṣṭaṃ pitaram mātaraṃ ca | [AVŚ, 6, 140 2.2]
upahūtau sayujau syonau dantau sumaṅgalau | [AVŚ, 6, 140 3.1]
anyatra vāṃ ghoraṃ tanvaḥ paraitu dantau mā hiṃsiṣṭaṃ pitaraṃ mātaraṃ ca | [AVŚ, 6, 140 3.2]
{AVŚ, 6, 141}
vāyur enāḥ samākarat tvaṣṭā poṣāya dhriyatām | [AVŚ, 6, 141 1.1]
indra ābhyo adhi bravad rudro bhūmne cikitsatu | [AVŚ, 6, 141 1.2]
lohitena svadhitinā mithunaṃ karṇayoḥ kṛdhi | [AVŚ, 6, 141 2.1]
akartām aśvinā lakṣma tad astu prajayā bahu | [AVŚ, 6, 141 2.2]
yathā cakrur devāsurā yathā manuṣyā uta | [AVŚ, 6, 141 3.1]
evā sahasrapoṣāya kṛṇutaṃ lakṣmāśvinā | [AVŚ, 6, 141 3.2]
{AVŚ, 6, 142}
ucchrayasva bahuḥ bhava svena mahasā yava | [AVŚ, 6, 142 622673_1]
mṛṇīhi viśvā pātrāṇi | [AVŚ, 6, 142 622674_1]
mā tvā divya aśaniḥ vadhīt | [AVŚ, 6, 142 622674_2]
āśṛṇvantam yavam devam yatra tvā acchāvadāmasi tat ucchrayasva dyauḥ iva | [AVŚ, 6, 142 622676_1]
samudraḥ iva edhi akṣitaḥ | [AVŚ, 6, 142 622676_2]
akṣitāḥ te upasadaḥ akṣitāḥ santu rāśayaḥ | [AVŚ, 6, 142 622677_1]
pṛṇantaḥ akṣitāḥ santu | [AVŚ, 6, 142 622678_1]
attāraḥ santu akṣitāḥ | [AVŚ, 6, 142 622678_2]
{AVŚ, 7, 1}
dhītī vā ye anayan vāco agraṃ manasā vā ye 'vadann ṛtāni | [AVŚ, 7, 1 1.1]
tṛtīyena brahmaṇā vāvṛdhānās turīyeṇāmanvata nāma dhenoḥ | [AVŚ, 7, 1 1.2]
sa veda putraḥ pitaraṃ sa mātaraṃ sa sūnur bhuvat sa bhuvat punarmaghaḥ | [AVŚ, 7, 1 2.1]
sa dyām aurṇod antarikṣaṃ svaḥ sa idaṃ viśvam abhavat sa ābhavat | [AVŚ, 7, 1 2.2]
{AVŚ, 7, 2}
atharvāṇaṃ pitaraṃ devabandhuṃ mātur garbhaṃ pitur asuṃ yuvānam | [AVŚ, 7, 2 1.1]
ya imaṃ yajñam manasā ciketa pra ṇo vocas tam iheha bravaḥ | [AVŚ, 7, 2 1.2]
{AVŚ, 7, 3}
ayā viṣṭhā janayan karvarāṇi sa hi ghṛṇiḥ uruḥ varāya gātuḥ | [AVŚ, 7, 3 622685_1]
sa pratyudait dharuṇam madhvaḥ agram | [AVŚ, 7, 3 622686_1]
svayā tanvā tanvam airayata | [AVŚ, 7, 3 622686_2]
{AVŚ, 7, 4}
ekayā ca daśabhiś cā suhūte dvābhyām iṣṭaye viṃśatyā ca | [AVŚ, 7, 4 1.1]
tisṛbhiś ca vahase triṃśatā ca viyugbhir vāya iha tā vi muñca | [AVŚ, 7, 4 1.2]
{AVŚ, 7, 5}
yajñena yajñam ayajanta devās tāni dharmāṇi prathamāny āsan | [AVŚ, 7, 5 1.1]
te ha nākaṃ mahimānaḥ sacanta yatra pūrve sādhyāḥ santi devāḥ | [AVŚ, 7, 5 1.2]
yajño babhūva sa ā babhūva sa pra jajñe sa u vāvṛdhe punaḥ | [AVŚ, 7, 5 2.1]
sa devānām adhipatir babhūva so asmāsu draviṇam ā dadhātu | [AVŚ, 7, 5 2.2]
yad devā devān haviṣā 'yajantāmartyān manasā martyena | [AVŚ, 7, 5 3.1]
madema tatra parame vyoman paśyema tad uditau sūryasya | [AVŚ, 7, 5 3.2]
yat puruṣeṇa haviṣā yajñaṃ devā atanvata | [AVŚ, 7, 5 4.1]
asti nu tasmād ojīyo yad vihavyenejire | [AVŚ, 7, 5 4.2]
mugdhā devā uta śunā 'yajantota gor aṅgaiḥ purudhā 'yajanta | [AVŚ, 7, 5 5.1]
ya imaṃ yajñaṃ manasā ciketa pra ṇo vocas tam iheha bravaḥ | [AVŚ, 7, 5 5.2]
{AVŚ, 7, 6}
aditir dyaur aditir antarikṣam aditir mātā sa pitā sa putraḥ | [AVŚ, 7, 6 1.1]
viśve devā aditiḥ pañca janā aditir jātam aditir janitvam | [AVŚ, 7, 6 1.2]
mahīm ū ṣu mātaraṃ suvratānām ṛtasya patnīm avase havāmahe | [AVŚ, 7, 6 2.1]
tuvikṣatrām ajarantīm urūcīṃ suśarmāṇam aditiṃ supraṇītim | [AVŚ, 7, 6 2.2]
sutrāmāṇaṃ pṛthivīṃ dyām anehasaṃ suśarmāṇam aditiṃ supraṇītim | [AVŚ, 7, 6 3.1]
daivīṃ nāvaṃ svaritrām anāgaso asravantīm ā ruhemā svastaye | [AVŚ, 7, 6 3.2]
vājasya nu prasave mātaraṃ mahīm aditiṃ nāma vacasā karāmahe | [AVŚ, 7, 6 4.1]
yasyā upastha urv antarikṣaṃ sā naḥ śarma trivarūthaṃ ni yacchāt | [AVŚ, 7, 6 4.2]
{AVŚ, 7, 7}
diteḥ putrāṇām aditer akāriṣam ava devānāṃ bṛhatām anarmaṇām | [AVŚ, 7, 7 1.1]
teṣāṃ hi dhāma gabhiṣak samudriyaṃ nainān namasā paro asti kaścana | [AVŚ, 7, 7 1.2]
{AVŚ, 7, 8}
bhadrād adhi śreyaḥ prehi bṛhaspatiḥ puraetā te astu | [AVŚ, 7, 8 1.1]
athemam asyā vara ā pṛthivyā āreśatruṃ kṛṇuhi sarvavīram | [AVŚ, 7, 8 1.2]
{AVŚ, 7, 9}
prapathe pathām ajaniṣṭa pūṣā prapathe divaḥ prapathe pṛthivyāḥ | [AVŚ, 7, 9 1.1]
ubhe abhi priyatame sadhasthe ā ca parā ca carati prajānan | [AVŚ, 7, 9 1.2]
pūṣemā āśā anu veda sarvāḥ so asmāṁ abhayatamena neṣat | [AVŚ, 7, 9 2.1]
svastidā āghṛṇiḥ sarvavīro 'prayucchan pura etu prajānan | [AVŚ, 7, 9 2.2]
pūṣan tava vrate vayaṃ na riṣyema kadācana | [AVŚ, 7, 9 3.1]
stotāras ta iha smasi | [AVŚ, 7, 9 3.2]
pari pūṣā parastāddhastaṃ dadhātu dakṣiṇam | [AVŚ, 7, 9 4.1]
punar no naṣṭam ājatu saṃ naṣṭena gamemahi | [AVŚ, 7, 9 4.2]
{AVŚ, 7, 10}
yas te stanaḥ śaśayur yo mayobhūr yaḥ sumnayuḥ suhavo yaḥ sudatraḥ | [AVŚ, 7, 10 1.1]
yena viśvā puṣyasi vāryāṇi sarasvati tam iha dhātave kaḥ | [AVŚ, 7, 10 1.2]
{AVŚ, 7, 11}
yas te pṛthu stanayitnur ya ṛṣvo daivaḥ ketur viśvam ābhūṣatīdam | [AVŚ, 7, 11 1.1]
mā no vadhīr vidyutā deva sasyaṃ mota vadhī raśmibhiḥ sūryasya | [AVŚ, 7, 11 1.2]
{AVŚ, 7, 12}
sabhā ca mā samitiḥ ca avatām prajāpateḥ duhitarau saṃvidāne | [AVŚ, 7, 12 622723_1]
yena saṃgacchai upa mā sa śikṣāt | [AVŚ, 7, 12 622724_1]
cāru vadāni pitaraḥ saṃgateṣu | [AVŚ, 7, 12 622724_2]
vidma te sabhe nāma | [AVŚ, 7, 12 622725_1]
nariṣṭā nāma vai asi | [AVŚ, 7, 12 622725_2]
ye te ke ca sabhāsadaḥ te me santu savācasaḥ | [AVŚ, 7, 12 622726_1]
eṣām aham samāsīnānām varcaḥ vijñānam ā dade | [AVŚ, 7, 12 622727_1]
asyāḥ sarvasyāḥ saṃsadaḥ mām indra bhaginam kṛṇu | [AVŚ, 7, 12 622728_1]
yat vaḥ manaḥ parāgatam yat baddham iha vā iha vā tat vaḥ ā vartayāmasi | [AVŚ, 7, 12 622730_1]
mayi vaḥ ramatām manaḥ | [AVŚ, 7, 12 622730_2]
{AVŚ, 7, 13}
yathā sūryo nakṣatrāṇām udyaṃs tejāṃsy ādade | [AVŚ, 7, 13 1.1]
evā strīṇāṃ ca puṃsāṃ ca dviṣatāṃ varca ā dade | [AVŚ, 7, 13 1.2]
yāvanto mā sapatnānām āyantaṃ pratipaśyatha | [AVŚ, 7, 13 2.1]
udyant sūrya iva suptānāṃ dviṣatām varca ā dade | [AVŚ, 7, 13 2.2]
{AVŚ, 7, 14}
abhi tyaṃ devaṃ savitāram oṇyoḥ kavikratum | [AVŚ, 7, 14 1.1]
arcāmi satyasavaṃ ratnadhām abhi priyaṃ matim | [AVŚ, 7, 14 1.2]
ūrdhvā yasyāmatir bhā adidyutat savīmani | [AVŚ, 7, 14 2.1]
hiraṇyapāṇir amimīta sukratuḥ kṛpāt svaḥ | [AVŚ, 7, 14 2.2]
sāvīr hi deva prathamāya pitre varṣmāṇam asmai varimāṇam asmai | [AVŚ, 7, 14 3.1]
athāsmabhyaṃ savitar vāryāṇi divodiva ā suvā bhūri paśvaḥ | [AVŚ, 7, 14 3.2]
damūnā devaḥ savitā vareṇyo dadhad ratnaṃ pitṛbhya āyūṃṣi | [AVŚ, 7, 14 4.1]
pibāt somaṃ mamadad enam iṣṭe parijmā cit kramate asya dharmaṇi | [AVŚ, 7, 14 4.2]
{AVŚ, 7, 15}
tāṃ savitaḥ satyasavāṃ sucitrām āhaṃ vṛṇe sumatiṃ viśvavārām | [AVŚ, 7, 15 1.1]
yām asya kaṇvo aduhat prapīnāṃ sahasradhārāṃ mahiṣo bhagāya | [AVŚ, 7, 15 1.2]
{AVŚ, 7, 16}
bṛhaspate savitar vardhayainaṃ jyotayainaṃ mahate saubhagāya | [AVŚ, 7, 16 1.1]
saṃśitaṃ cit saṃtaraṃ saṃ śiśādhi viśva enam anu madantu devāḥ | [AVŚ, 7, 16 1.2]
{AVŚ, 7, 17}
dhātā dadhātu no rayim īśāno jagataspatiḥ | [AVŚ, 7, 17 1.1]
sa naḥ pūrṇena yacchatu | [AVŚ, 7, 17 1.2]
dhātā dadhātu dāśuṣe prācīṃ jīvātum akṣitām | [AVŚ, 7, 17 2.1]
vayam devasya dhīmahi sumatiṃ viśvarādhasaḥ | [AVŚ, 7, 17 2.2]
dhātā viśvā vāryā dadhātu prajākāmāya dāśuṣe duroṇe | [AVŚ, 7, 17 3.1]
tasmai devā amṛtaṃ saṃ vyayantu viśve devā aditiḥ sajoṣāḥ | [AVŚ, 7, 17 3.2]
dhātā rātiḥ savitedaṃ juṣantāṃ prajāpatir nidhipatir no agniḥ | [AVŚ, 7, 17 4.1]
tvaṣṭā viṣṇuḥ prajayā saṃrarāṇo yajamānāya draviṇaṃ dadhātu | [AVŚ, 7, 17 4.2]
{AVŚ, 7, 18}
pra nabhasva pṛthivi bhinddhīdaṃ divyaṃ nabhaḥ | [AVŚ, 7, 18 1.1]
udno divyasya no dhātar īśāno vi ṣyā dṛtim | [AVŚ, 7, 18 1.2]
na ghraṃs tatāpa na himo jaghāna pra nabhatāṃ pṛthivī jīradānuḥ | [AVŚ, 7, 18 2.1]
āpaś cid asmai ghṛtam it kṣaranti yatra somaḥ sadam it tatra bhadram | [AVŚ, 7, 18 2.2]
{AVŚ, 7, 19}
prajāpatir janayati prajā imā dhātā dadhātu sumanasyamānaḥ | [AVŚ, 7, 19 1.1]
saṃjānānāḥ saṃmanasaḥ sayonayo mayi puṣṭaṃ puṣṭapatir dadhātu | [AVŚ, 7, 19 1.2]
{AVŚ, 7, 20}
anv adya no 'numatir yajñaṃ deveṣu manyatām | [AVŚ, 7, 20 1.1]
agniś ca havyavāhano bhavatāṃ dāśuṣe mama | [AVŚ, 7, 20 1.2]
anv id anumate tvaṃ maṃsase śaṃ ca nas kṛdhi | [AVŚ, 7, 20 2.1]
juṣasva havyam āhutaṃ prajāṃ devi rarāsva naḥ | [AVŚ, 7, 20 2.2]
anu manyatām anumanyamānaḥ prajāvantaṃ rayim akṣīyamāṇam | [AVŚ, 7, 20 3.1]
tasya vayaṃ heḍasi māpi bhūma sumṛḍīke asya sumatau syāma | [AVŚ, 7, 20 3.2]
yat te nāma suhavaṃ supraṇīte 'numate anumataṃ sudānu | [AVŚ, 7, 20 4.1]
tenā no yajñaṃ pipṛhi viśvavāre rayiṃ no dhehi subhage suvīram | [AVŚ, 7, 20 4.2]
emaṃ yajñam anumatir jagāma sukṣetratāyai suvīratāyai sujātam | [AVŚ, 7, 20 5.1]
bhadrā hy asyāḥ pramatir babhūva semam yajñam avatu devagopā | [AVŚ, 7, 20 5.2]
anumatiḥ sarvam idaṃ babhūva yat tiṣṭhati carati yad u ca viśvam ejati | [AVŚ, 7, 20 6.1]
tasyās te devi sumatau syāmānumate anu hi maṃsase naḥ | [AVŚ, 7, 20 6.2]
{AVŚ, 7, 21}
sameta viśve vacasā patiṃ diva eko vibhūr atithir janānām | [AVŚ, 7, 21 1.1]
sa pūrvyo nūtanam āvivāsat taṃ vartanir anu vāvṛta ekam it puru | [AVŚ, 7, 21 1.2]
{AVŚ, 7, 22}
ayaṃ sahasram ā no dṛśe kavīnāṃ matir jyotir vidharmaṇi | [AVŚ, 7, 22 1.1]
bradhnaḥ samīcīr uṣasaḥ sam airayan | [AVŚ, 7, 22 2.1]
arepasaḥ sacetasaḥ svasare manyumattamāś cite goḥ | [AVŚ, 7, 22 2.2]
{AVŚ, 7, 23}
dauṣvapnyam daurjīvityaṃ rakṣo abhvam arāyyaḥ | [AVŚ, 7, 23 1.1]
durṇāmnīḥ sarvā durvācas tā asman nāśayāmasi | [AVŚ, 7, 23 1.2]
{AVŚ, 7, 24}
yan na indro akhanad yad agnir viśve devā maruto yat svarkāḥ | [AVŚ, 7, 24 1.1]
tad asmabhyaṃ savitā satyadharmā prajāpatir anumatir ni yacchāt | [AVŚ, 7, 24 1.2]
{AVŚ, 7, 25}
yayor ojasā skabhitā rajāṃsi yau vīryair vīratamā śaviṣṭhā | [AVŚ, 7, 25 1.1]
yau patyete apratītau sahobhir viṣṇum agan varuṇaṃ pūrvahūtiḥ | [AVŚ, 7, 25 1.2]
yasyedaṃ pradiśi yad virocate pra cānati vi ca caṣṭe śacībhiḥ | [AVŚ, 7, 25 2.1]
purā devasya dharmaṇā sahobhir viṣṇum agan varuṇaṃ pūrvahūtiḥ | [AVŚ, 7, 25 2.2]
{AVŚ, 7, 26}
viṣṇor nu kaṃ pra vocaṃ vīryāṇi yaḥ pārthivāni vimame rajāṃsi | [AVŚ, 7, 26 1.1]
yo askabhāyad uttaraṃ sadhasthaṃ vicakramāṇas tredhorugāyaḥ | [AVŚ, 7, 26 1.2]
pra tad viṣṇu stavate vīryāṇi mṛgo na bhīmaḥ kucaro giriṣṭhāḥ | [AVŚ, 7, 26 2.1]
parāvata ā jagamyāt parasyāḥ | [AVŚ, 7, 26 2.2]
yasyoruṣu triṣu vikramaṇeṣv adhikṣiyanti bhuvanāni viśvā | [AVŚ, 7, 26 3.1]
uru viṣṇo vi kramasvoru kṣayāya nas kṛdhi | [AVŚ, 7, 26 3.2]
ghṛtam ghṛtayone piba prapra yajñapatiṃ tira | [AVŚ, 7, 26 3.3]
idaṃ viṣṇur vi cakrame tredhā ni dadhe padā | [AVŚ, 7, 26 4.1]
samūḍham asya pāṃsure | [AVŚ, 7, 26 4.2]
trīṇi padā vi cakrame viṣṇur gopā adābhyaḥ | [AVŚ, 7, 26 5.1]
ito dharmāṇi dhārayan | [AVŚ, 7, 26 5.2]
viṣṇoḥ karmāṇi paśyata yato vratāni paspaśe | [AVŚ, 7, 26 6.1]
indrasya yujyaḥ sakhā | [AVŚ, 7, 26 6.2]
tad viṣṇoḥ paramaṃ padaṃ sadā paśyanti sūrayaḥ | [AVŚ, 7, 26 7.1]
divīva cakṣur ātatam | [AVŚ, 7, 26 7.2]
divo viṣṇa uta pṛthivyā maho viṣṇa uror antarikṣāt | [AVŚ, 7, 26 8.1]
hastau pṛṇasva bahubhir vasavyair āprayaccha dakṣiṇād ota savyāt | [AVŚ, 7, 26 8.2]
{AVŚ, 7, 27}
iḍaivāsmāṁ anu vastāṃ vratena yasyāḥ pade punate devayantaḥ | [AVŚ, 7, 27 1.1]
ghṛtapadī śakvarī somapṛṣṭhopa yajñam asthita vaiśvadevī | [AVŚ, 7, 27 1.2]
{AVŚ, 7, 28}
vedaḥ svastir drughaṇaḥ svastiḥ paraśur vediḥ paraśur naḥ svasti | [AVŚ, 7, 28 1.1]
haviṣkṛto yajñiyā yajñakāmās te devāso yajñam imaṃ juṣantām | [AVŚ, 7, 28 1.2]
{AVŚ, 7, 29}
agnāviṣṇū mahi tad vāṃ mahitvam pātho ghṛtasya guhyasya nāma | [AVŚ, 7, 29 1.1]
dame dame sapta ratnā dadhānau prati vāṃ jihvā ghṛtam ā caraṇyāt | [AVŚ, 7, 29 1.2]
agnāviṣṇū mahi dhāma priyam vāṃ vītho ghṛtasya guhyā juṣāṇau | [AVŚ, 7, 29 2.1]
dame dame suṣṭutyā vāvṛdhānau prati vāṃ jihvā ghṛtam uc caraṇyāt | [AVŚ, 7, 29 2.2]
{AVŚ, 7, 30}
svāktaṃ me dyāvāpṛthivī svāktaṃ mitro akar ayam | [AVŚ, 7, 30 1.1]
svāktaṃ me brahmaṇaspatiḥ svāktaṃ savitā karat | [AVŚ, 7, 30 1.2]
{AVŚ, 7, 31}
indrotibhir bahulābhir no adya yāvacchreṣṭhābhir maghavañchūra jinva | [AVŚ, 7, 31 1.1]
yo no dveṣṭy adharaḥ sas padīṣṭa yam u dviṣmas tam u prāṇo jahātu | [AVŚ, 7, 31 1.2]
{AVŚ, 7, 32}
upa priyaṃ panipnatam yuvānam āhutīvṛdham | [AVŚ, 7, 32 1.1]
aganma bibhrato namo dīrgham āyuḥ kṛṇotu me | [AVŚ, 7, 32 1.2]
{AVŚ, 7, 33}
saṃ mā siñcantu marutaḥ saṃ pūṣā saṃ bṛhaspatiḥ | [AVŚ, 7, 33 1.1]
saṃ māyam agniḥ siñcatu prajayā ca dhanena ca dīrgham āyuḥ kṛṇotu me | [AVŚ, 7, 33 1.2]
{AVŚ, 7, 34}
agne jātān pra nuda me sapatnān | [AVŚ, 7, 34 622819_1]
prati a jātān jātavedaḥ nudasva | [AVŚ, 7, 34 622819_2]
adhaspadam kṛṇuṣva ye pṛtanyavaḥ | [AVŚ, 7, 34 622820_1]
anāgasaḥ te vayam aditaye syāma | [AVŚ, 7, 34 622820_2]
{AVŚ, 7, 35}
prānyānt sapatnānt sahasā sahasva praty ajātān jātavedo nudasva | [AVŚ, 7, 35 1.1]
idaṃ rāṣṭraṃ pipṛhi saubhagāya viśva enam anu madantu devāḥ | [AVŚ, 7, 35 1.2]
imāḥ yāḥ te śatam hirāḥ sahasram dhamanīḥ uta tāsām te sarvāsām aham aśmanā bilam api adhām | [AVŚ, 7, 35 622824_1]
paraṃ yoner avaraṃ te kṛṇomi mā tvā prajābhi bhūn mota sūtuḥ | [AVŚ, 7, 35 3.1]
asvaṃ tvāprajasaṃ kṛṇomy aśmānaṃ te apidhānam kṛṇomi | [AVŚ, 7, 35 3.2]
{AVŚ, 7, 36}
akṣyau nau madhu saṃkāśe | [AVŚ, 7, 36 622827_1]
anīkam nau samañjanam | [AVŚ, 7, 36 622827_2]
antar kṛṇuṣva mām hṛdi | [AVŚ, 7, 36 622828_1]
manaḥ id nau saha asati | [AVŚ, 7, 36 622828_2]
{AVŚ, 7, 37}
abhi tvā manujātena dadhāmi mama vāsasā | [AVŚ, 7, 37 1.1]
yathā 'so mama kevalo nānyāsāṃ kīrtayāś cana | [AVŚ, 7, 37 1.2]
{AVŚ, 7, 38}
idam khanāmi bheṣajam māṃpaśyam abhirorudam parāyataḥ nivartanam āyataḥ pratinandanam | [AVŚ, 7, 38 622831_1]
yena nicakre āsurī indram devebhyaḥ pari tena ni kurve tvām aham yathā te asāni su priyā | [AVŚ, 7, 38 622834_1]
pratīcī somam asi pratīcī uta sūryam pratīcī viśvān devān | [AVŚ, 7, 38 622835_1]
tām tvā acchāvadāmasi | [AVŚ, 7, 38 622836_1]
aham vadāmi na id tvam | [AVŚ, 7, 38 622837_1]
sabhāyām aha tvam vada | [AVŚ, 7, 38 622837_2]
mama id asaḥ tvam kevalaḥ | [AVŚ, 7, 38 622838_1]
na anyāsām kīrtayāḥ cana | [AVŚ, 7, 38 622838_2]
yadi vā asi tirojanam yadi vā nadyaḥ tiras iyam ha mahyam tvām oṣadhiḥ baddhvā iva nyānayat | [AVŚ, 7, 38 622840_1]
{AVŚ, 7, 39}
divyaṃ suparṇaṃ payasaṃ bṛhantam apāṃ garbhaṃ vṛṣabham oṣadhīnām | [AVŚ, 7, 39 1.1]
abhīpato vṛṣṭyā tarpayantam ā no goṣṭhe rayiṣṭhāṃ sthāpayāti | [AVŚ, 7, 39 1.2]
{AVŚ, 7, 40}
yasya vratam paśavaḥ yanti sarve yasya vrate upatiṣṭhante āpaḥ yasya vrate puṣṭa patiḥ niviṣṭaḥ tam sarasvantam avase havāmahe | [AVŚ, 7, 40 622844_1]
ā pratyañcam dāśuṣe dāśvāṃsam sarasvantam puṣṭa patim rayiṣṭhām rāyaḥ poṣam śravasyum vasānāḥ iha sadanam rayīṇām | [AVŚ, 7, 40 622845_1]
{AVŚ, 7, 41}
ati dhanvāny aty apas tatarda śyeno nṛcakṣā avasānadarśaḥ | [AVŚ, 7, 41 1.1]
taran viśvāny avarā rajāṃsīndreṇa sakhyā śiva ā jagamyāt | [AVŚ, 7, 41 1.2]
śyeno nṛcakṣā divyaḥ suparṇaḥ sahasrapācchatayonir vayodhāḥ | [AVŚ, 7, 41 2.1]
sa no ni yacchād vasu yat parābhṛtam asmākam astu pitṛṣu svadhāvat | [AVŚ, 7, 41 2.2]
{AVŚ, 7, 42}
somārudrā vi vṛhataṃ viṣūcīm amīvā yā no gayam āviveśa | [AVŚ, 7, 42 1.1]
bādhethāṃ dūraṃ nirṛtim parācaiḥ kṛtaṃ cid enaḥ pra mumuktam asmat | [AVŚ, 7, 42 1.2]
somārudrā yuvam etāny asmad viśvā tanūṣu bheṣajāni dhattam | [AVŚ, 7, 42 2.1]
ava syataṃ muñcataṃ yan no asat tanūṣu baddhaṃ kṛtam eno asmat | [AVŚ, 7, 42 2.2]
{AVŚ, 7, 43}
śivās ta ekā aśivās ta ekāḥ sarvā bibharṣi sumanasyamānaḥ | [AVŚ, 7, 43 1.1]
tisro vāco nihitā antar asmin tāsām ekā vi papātānu ghoṣam | [AVŚ, 7, 43 1.2]
{AVŚ, 7, 44}
ubhā jigyathur na parā jayethe na parā jigye kataraś canainayoḥ | [AVŚ, 7, 44 1.1]
indraś ca viṣṇo yad apaspṛdhethāṃ tredhā sahasraṃ vi tad airayethām | [AVŚ, 7, 44 1.2]
{AVŚ, 7, 45}
janād viśvajanīnāt sindhutas pary ābhṛtam | [AVŚ, 7, 45 1.1]
dūrāt tvā manya udbhṛtam īrṣyāyā nāma bheṣajam | [AVŚ, 7, 45 1.2]
agner ivāsya dahato dāvasya dahataḥ pṛthak | [AVŚ, 7, 45 2.1]
etām etasyerṣyām udnāgnim iva śamaya | [AVŚ, 7, 45 2.2]
{AVŚ, 7, 46}
sinīvāli pṛthuṣṭuke yā devānām asi svasā | [AVŚ, 7, 46 1.1]
juṣasva havyam āhutaṃ prajāṃ devi didiḍḍhi naḥ | [AVŚ, 7, 46 1.2]
yā subāhuḥ svaṅguriḥ suṣūmā bahusūvarī | [AVŚ, 7, 46 2.1]
tasyai viśpatnyai haviḥ sinīvālyai juhotana | [AVŚ, 7, 46 2.2]
yā viśpatnīndram asi pratīcī sahasrastukābhiyantī devī | [AVŚ, 7, 46 3.1]
viṣṇoḥ patni tubhyaṃ rātā havīṃṣi patiṃ devi rādhase codayasva | [AVŚ, 7, 46 3.2]
{AVŚ, 7, 47}
kuhūṃ devīṃ sukṛtaṃ vidmanāpasam asmin yajñe suhavā johavīmi | [AVŚ, 7, 47 1.1]
sā no rayiṃ viśvavāraṃ ni yacchād dadātu vīram śatadāyam ukthyam | [AVŚ, 7, 47 1.2]
kuhūr devānām amṛtasya patnī havyā no asya haviṣo juṣeta | [AVŚ, 7, 47 2.1]
śṛṇotu yajñam uśatī no adya rāyas poṣaṃ cikituṣī dadhātu | [AVŚ, 7, 47 2.2]
{AVŚ, 7, 48}
rākām ahaṃ suhavā suṣṭutī huve śṛṇotu naḥ subhagā bodhatu tmanā | [AVŚ, 7, 48 1.1]
sīvyatv apaḥ sūcyāchidyamānayā dadātu vīraṃ śatadāyam ukthyam | [AVŚ, 7, 48 1.2]
yās te rāke sumatayaḥ supeśaso yābhir dadāsi dāśuṣe vasūni | [AVŚ, 7, 48 2.1]
tābhir no adya sumanā upāgahi sahasrāpoṣam subhage rarāṇā | [AVŚ, 7, 48 2.2]
{AVŚ, 7, 49}
devānām patnīḥ uśatīḥ avantu naḥ | [AVŚ, 7, 49 622877_1]
prāvantu naḥ tujaye vājasātaye | [AVŚ, 7, 49 622877_2]
yāḥ pārthivāsaḥ yāḥ apām api vrate tāḥ naḥ devīḥ su havāḥ śarma yacchantu | [AVŚ, 7, 49 622878_1]
uta gnāḥ vyantu deva patnīḥ indrāṇī agnāyī aśvinī rāj | [AVŚ, 7, 49 622879_1]
ā rodasī varuṇānī śṛṇotu | [AVŚ, 7, 49 622880_1]
vyantu devīḥ yaḥ ṛtuḥ janīnām | [AVŚ, 7, 49 622880_2]
{AVŚ, 7, 50}
yathā vṛkṣam aśanir viśvāhā hanty aprati | [AVŚ, 7, 50 1.1]
evāham adya kitavān akṣair badhyāsam aprati | [AVŚ, 7, 50 1.2]
turāṇām aturāṇāṃ viśām avarjuṣīṇām | [AVŚ, 7, 50 2.1]
samaitu viśvato bhago antarhastaṃ kṛtaṃ mama | [AVŚ, 7, 50 2.2]
īḍe agniṃ svāvasuṃ namobhir iha prasakto vi cayat kṛtaṃ naḥ | [AVŚ, 7, 50 3.1]
rathair iva pra bhare vājayadbhiḥ pradakṣiṇaṃ marutāṃ stomam ṛdhyām | [AVŚ, 7, 50 3.2]
vayaṃ jayema tvayā yujā vṛtam asmākam aṃśam ud ava bhare bhare | [AVŚ, 7, 50 4.1]
asmabhyam indra varīyaḥ sugaṃ kṛdhi pra śatrūṇāṃ maghavan vṛṣṇyā ruja | [AVŚ, 7, 50 4.2]
ajaiṣaṃ tvā saṃlikhitam ajaiṣam uta saṃrudham | [AVŚ, 7, 50 5.1]
aviṃ vṛko yathā mathad evā mathnāmi te kṛtam | [AVŚ, 7, 50 5.2]
uta prahām atidīvā jayati kṛtam iva śvaghnī vi cinoti kāle | [AVŚ, 7, 50 6.1]
yo devakāmo na dhanam ruṇaddhi sam it taṃ rāyaḥ sṛjati svadhābhiḥ | [AVŚ, 7, 50 6.2]
gobhiṣ ṭaremāmatiṃ durevāṃ yavena vā kṣudhaṃ puruhūta viśve | [AVŚ, 7, 50 7.1]
vayaṃ rājasu prathamā dhanāny ariṣṭāso vṛjanībhir jayema | [AVŚ, 7, 50 7.2]
kṛtaṃ me dakṣiṇe haste jayo me savya āhitaḥ | [AVŚ, 7, 50 8.1]
gojid bhūyāsam aśvajid dhanaṃjayo hiraṇyajit | [AVŚ, 7, 50 8.2]
akṣāḥ phalavatīm dyuvaṃ datta gāṃ kṣīriṇīm iva | [AVŚ, 7, 50 9.1]
saṃ mā kṛtasya dhārayā dhanuḥ snāvneva nahyata | [AVŚ, 7, 50 9.2]
{AVŚ, 7, 51}
bṛhaspatir naḥ pari pātu paścād utottarasmād adharād aghāyoḥ | [AVŚ, 7, 51 1.1]
indraḥ purastād uta madhyato naḥ sakhā sakhibhyo varīyaḥ kṛṇotu | [AVŚ, 7, 51 1.2]
{AVŚ, 7, 52}
saṃjñānam naḥ svebhiḥ | [AVŚ, 7, 52 622901_1]
saṃjñānam araṇebhiḥ | [AVŚ, 7, 52 622901_2]
saṃjñānam aśvinā yuvam iha asmāsu ni yacchatam | [AVŚ, 7, 52 622902_1]
sam jānāmahai manasā sam cikitvā | [AVŚ, 7, 52 622903_1]
mā yutsmahi manasā daivyena | [AVŚ, 7, 52 622903_2]
mā ghoṣāḥ ud sthuḥ bahule vinirhate | [AVŚ, 7, 52 622904_1]
mā iṣuḥ paptat indrasya ahani āgate | [AVŚ, 7, 52 622904_2]
{AVŚ, 7, 53}
amutrabhūyād adhi yad yamasya bṛhaspate abhiśaster amuñcaḥ | [AVŚ, 7, 53 1.1]
praty auhatām aśvinā mṛtyum asmad devānām agne bhiṣajā śacībhiḥ | [AVŚ, 7, 53 1.2]
saṃ krāmataṃ mā jahītaṃ śarīraṃ prāṇāpānau te sayujāv iha stām | [AVŚ, 7, 53 2.1]
śataṃ jīva śarado vardhamāno 'gniṣ ṭe gopā adhipā vasiṣṭhaḥ | [AVŚ, 7, 53 2.2]
āyur yat te atihitaṃ parācair apānaḥ prāṇaḥ punar ā tāv itām | [AVŚ, 7, 53 3.1]
agniṣ ṭad āhār nirṛter upasthāt tad ātmani punar ā veśayāmi te | [AVŚ, 7, 53 3.2]
memaṃ prāṇo hāsīn mo apāno 'vahāya parā gāt | [AVŚ, 7, 53 4.1]
saptarṣibhya enaṃ pari dadāmi te enaṃ svasti jarase vahantu | [AVŚ, 7, 53 4.2]
pra viśataṃ prāṇāpānāvanaḍvāhāviva vrajam | [AVŚ, 7, 53 5.1]
ayaṃ jarimnaḥ śevadhir ariṣṭa iha vardhatām | [AVŚ, 7, 53 5.2]
ā te prāṇaṃ suvāmasi parā yakṣmaṃ suvāmi te | [AVŚ, 7, 53 6.1]
āyur no viśvato dadhad ayam agnir vareṇyaḥ | [AVŚ, 7, 53 6.2]
ud vayaṃ tamasas pari rohanto nākam uttamam | [AVŚ, 7, 53 7.1]
devaṃ devatrā sūryam aganma jyotir uttamam | [AVŚ, 7, 53 7.2]
{AVŚ, 7, 54}
ṛcaṃ sāma yajāmahe yābhyāṃ karmāṇi kurvate | [AVŚ, 7, 54 1.1]
ete sadasi rājato yajñaṃ deveṣu yacchataḥ | [AVŚ, 7, 54 1.2]
ṛcaṃ sāma yad aprākṣaṃ havir ojo yajur balam | [AVŚ, 7, 54 2.1]
eṣa mā tasmān mā hiṃsīd vedaḥ pṛṣṭaḥ śacīpate | [AVŚ, 7, 54 2.2]
{AVŚ, 7, 55}
ye te panthāno 'va divo yebhir viśvam airayaḥ | [AVŚ, 7, 55 1.1]
tebhiḥ sumnayā dhehi no vaso | [AVŚ, 7, 55 1.2]
{AVŚ, 7, 56}
tiraścirājeḥ asitāt pṛdākoḥ pari saṃbhṛtam | [AVŚ, 7, 56 622925_1]
tat kaṅka parvaṇaḥ viṣam iyam vīrudh anīnaśat | [AVŚ, 7, 56 622926_1]
iyam vīrudh madhu jātā madhuścut madhulā madhūḥ | [AVŚ, 7, 56 622927_1]
sā vihrutasya bheṣajī atha u maśaka jambhanī | [AVŚ, 7, 56 622928_1]
yatas daṣṭam yatas dhītam tatas te niḥ hvayāmasi | [AVŚ, 7, 56 622929_1]
arbhasya tṛpra daṃśinaḥ maśakasya arasam viṣam | [AVŚ, 7, 56 622930_1]
ayam yaḥ vakraḥ vyaṅgaḥ mukhāni vakrā vṛjinā kṛṇoṣi tāni tvam brahmaṇaspate iṣīkām iva sam namaḥ | [AVŚ, 7, 56 622932_1]
arasasya śarkoṭasya nīcīnasya upasarpataḥ viṣam hi asya ādiṣi | [AVŚ, 7, 56 622934_1]
atha u enam ajījabham | [AVŚ, 7, 56 622934_2]
na te bāhvoḥ balam asti na śīrṣe na uta madhyataḥ | [AVŚ, 7, 56 622935_1]
atha kim pāpayā amuyā pucche bibharṣi arbhakam | [AVŚ, 7, 56 622936_1]
adanti tvā pipīlikāḥ | [AVŚ, 7, 56 622937_1]
vi vṛścanti mayūryaḥ | [AVŚ, 7, 56 622937_2]
sarve bhala bravātha | [AVŚ, 7, 56 622938_1]
śārkoṭam arasam viṣam | [AVŚ, 7, 56 622938_2]
yaḥ ubhābhyām praharasi pucchena ca āsyena ca āsye na te viṣam | [AVŚ, 7, 56 622940_1]
kim u te puchadhau asat | [AVŚ, 7, 56 622940_2]
{AVŚ, 7, 57}
yad āśasā vadato me vicukṣubhe yad yācamānasya carato janāṁ anu | [AVŚ, 7, 57 1.1]
yad ātmani tanvo me viriṣṭaṃ sarasvatī tad ā pṛṇad ghṛtena | [AVŚ, 7, 57 1.2]
sapta kṣaranti śiśave marutvate pitre putrāso apy avīvṛtann ṛtāni | [AVŚ, 7, 57 2.1]
ubhe id asyobhe asya rājata ubhe yatete ubhe asya puṣyataḥ | [AVŚ, 7, 57 2.2]
{AVŚ, 7, 58}
indrāvaruṇā sutapāv imaṃ sutaṃ somaṃ pibataṃ madyaṃ dhṛtavratau | [AVŚ, 7, 58 1.1]
yuvo ratho adhvaro devavītaye prati svasaram upa yātu pītaye | [AVŚ, 7, 58 1.2]
indrāvaruṇā madhumattamasya vṛṣṇaḥ somasya vṛṣaṇā vṛṣethām | [AVŚ, 7, 58 2.1]
idaṃ vām andhaḥ pariṣiktam āsadyāsmin barhiṣi mādayethām | [AVŚ, 7, 58 2.2]
{AVŚ, 7, 59}
yo naḥ śapād aśapataḥ śapato yaś ca naḥ śapāt | [AVŚ, 7, 59 1.1]
vṛkṣa iva vidyutā hata ā mūlād anu śuṣyatu | [AVŚ, 7, 59 1.2]
{AVŚ, 7, 60}
ūrjaṃ bibhrad vasuvaniḥ sumedhā aghoreṇa cakṣuṣā mitriyeṇa | [AVŚ, 7, 60 1.1]
gṛhān aimi sumanā vandamāno ramadhvam mā bibhīta mat | [AVŚ, 7, 60 1.2]
ime gṛhā mayobhuva ūrjasvantaḥ payasvantaḥ | [AVŚ, 7, 60 2.1]
pūrṇā vāmena tiṣṭhantas te no jānantv āyataḥ | [AVŚ, 7, 60 2.2]
yeṣām adhyeti pravasan yeṣu saumanaso bahuḥ | [AVŚ, 7, 60 3.1]
gṛhān upa hvayāmahe te no jānantv āyataḥ | [AVŚ, 7, 60 3.2]
upahūtā bhūridhanāḥ sakhāyaḥ svādusaṃmudaḥ | [AVŚ, 7, 60 4.1]
akṣudhyā atṛṣyā sta gṛhā māsmad bibhītana | [AVŚ, 7, 60 4.2]
upahūtā iha gāva upahūtā ajāvayaḥ | [AVŚ, 7, 60 5.1]
atho annasya kīlāla upahūto gṛheṣu | [AVŚ, 7, 60 5.2]
sūnṛtāvantaḥ subhagā irāvanto hasāmudāḥ | [AVŚ, 7, 60 6.1]
atṛṣyā akṣudhyā sta gṛhā māsmad bibhītana | [AVŚ, 7, 60 6.2]
ihaiva sta mānu gāta viśvā rūpāṇi puṣyata | [AVŚ, 7, 60 7.1]
aiṣyāmi bhadreṇā saha bhūyāṃso bhavatā mayā | [AVŚ, 7, 60 7.2]
{AVŚ, 7, 61}
yat agne tapasā tapaḥ upatapyāmahe tapaḥ priyāḥ śrutasya bhūyāsma āyuṣmantaḥ sumedhasaḥ | [AVŚ, 7, 61 622966_1]
agne tapaḥ tapyāmahe | [AVŚ, 7, 61 622967_1]
upa tapyāmahe tapaḥ śrutāni śṛṇvantaḥ vayam āyuṣmantaḥ sumedhasaḥ | [AVŚ, 7, 61 622967_2]
{AVŚ, 7, 62}
ayam agniḥ satpatir vṛddhavṛṣṇo rathīva pattīn ajayat purohitaḥ | [AVŚ, 7, 62 1.1]
nābhā pṛthivyāṃ nihito davidyutad adhaspadaṃ kṛṇutāṃ ye pṛtanyavaḥ | [AVŚ, 7, 62 1.2]
{AVŚ, 7, 63}
pṛtanājitaṃ sahamānam agnim ukthair havāmahe paramāt sadhasthāt | [AVŚ, 7, 63 1.1]
sa naḥ parṣad ati durgāṇi viśvā kṣāmad devo 'ti duritāny agniḥ | [AVŚ, 7, 63 1.2]
{AVŚ, 7, 64}
idaṃ yat kṛṣṇaḥ śakunir abhiniṣpatann apīpatat | [AVŚ, 7, 64 1.1]
āpo mā tasmāt sarvasmād duritāt pāntv aṃhasaḥ | [AVŚ, 7, 64 1.2]
idaṃ yat kṛṣṇaḥ śakunir avāmṛkṣan nirṛte te mukhena | [AVŚ, 7, 64 2.1]
agnir mā tasmād enaso gārhapatyaḥ pra muñcatu | [AVŚ, 7, 64 2.2]
{AVŚ, 7, 65}
pratīcīnaphalo hi tvam apāmārga rurohitha | [AVŚ, 7, 65 1.1]
sarvān macchapathāṁ adhi varīyo yavayā itaḥ | [AVŚ, 7, 65 1.2]
yad duṣkṛtaṃ yac chamalaṃ yad vā cerima pāpayā | [AVŚ, 7, 65 2.1]
tvayā tad viśvatomukhāpāmārgāpa mṛjmahe | [AVŚ, 7, 65 2.2]
śyāvadatā kunakhinā baṇḍena yat sahāsima | [AVŚ, 7, 65 3.1]
apāmārga tvayā vayaṃ sarvaṃ tad apa mṛjmahe | [AVŚ, 7, 65 3.2]
{AVŚ, 7, 66}
yady antarikṣe yadi vāta āsa yadi vṛkṣeṣu yadi volapeṣu | [AVŚ, 7, 66 1.1]
yad asravan paśava udyamānaṃ tad brāhmaṇaṃ punar asmān upaitu | [AVŚ, 7, 66 1.2]
{AVŚ, 7, 67}
punar maitv indriyaṃ punar ātmā draviṇaṃ brāhmaṇaṃ ca | [AVŚ, 7, 67 1.1]
punar agnayo dhiṣṇyā yathāsthāma kalpayantām ihaiva | [AVŚ, 7, 67 1.2]
{AVŚ, 7, 68}
sarasvati vrateṣu te divyeṣu devi dhāmasu | [AVŚ, 7, 68 1.1]
juṣasva havyam āhutaṃ prajām devi rarāsva naḥ | [AVŚ, 7, 68 1.2]
idaṃ te havyaṃ ghṛtavat sarasvatīdaṃ pitṝṇāṃ havir āsyaṃ yat | [AVŚ, 7, 68 2.1]
imāni ta uditā śaṃtamāni tebhir vayaṃ madhumantaḥ syāma | [AVŚ, 7, 68 2.2]
śivā naḥ śaṃtamā bhava sumṛḍīkā sarasvati | [AVŚ, 7, 68 3.1]
mā te yuyoma saṃdṛśaḥ | [AVŚ, 7, 68 3.2]
{AVŚ, 7, 69}
śaṃ no vāto vātu śaṃ nas tapatu sūryaḥ | [AVŚ, 7, 69 1.1]
ahāni śaṃ bhavantu naḥ śaṃ rātrī prati dhīyatāṃ | [AVŚ, 7, 69 1.2]
śaṃ uṣā no vy ucchatu | [AVŚ, 7, 69 1.3]
{AVŚ, 7, 70}
yat kim ca asau manasā yat ca vācā yajñaiḥ juhoti haviṣā yajuṣā tat mṛtyunā nirṛtiḥ saṃvidānā purā satyāt āhutim hantu asya | [AVŚ, 7, 70 622997_1]
yātudhānāḥ nirṛtiḥ āt u rakṣaḥ te asya ghnantu anṛtena satyam | [AVŚ, 7, 70 622998_1]
indra iṣitāḥ devāḥ ājyam asya mathnantu | [AVŚ, 7, 70 622999_1]
mā tat sam pādi yat asau juhoti | [AVŚ, 7, 70 622999_2]
ajira adhirājau śyenau saṃpātinau iva ājyam pṛtanyataḥ hatām yaḥ naḥ kaḥ ca abhyaghāyati | [AVŚ, 7, 70 623001_1]
apāñcau te ubhau bāhū | [AVŚ, 7, 70 623002_1]
apinahyāmi āsyam | [AVŚ, 7, 70 623002_2]
agneḥ devasya manyunā tena te avadhiṣam haviḥ | [AVŚ, 7, 70 623003_1]
apinahyāmi te bāhū | [AVŚ, 7, 70 623004_1]
apinahyāmi āsyam | [AVŚ, 7, 70 623004_2]
agneḥ ghorasya manyunā tena avadhiṣam haviḥ | [AVŚ, 7, 70 623005_1]
{AVŚ, 7, 71}
pari tvāgne puraṃ vayaṃ vipraṃ sahasya dhīmahi | [AVŚ, 7, 71 1.1]
dhṛṣadvarṇaṃ dive dive hantāraṃ bhaṅgurāvataḥ | [AVŚ, 7, 71 1.2]
{AVŚ, 7, 72}
ut tiṣṭhatāva paśyatendrasya bhāgam ṛtviyam | [AVŚ, 7, 72 1.1]
yadi śrātam juhotana yady aśrātaṃ mamattana | [AVŚ, 7, 72 1.2]
śrātam havir o ṣv indra pra yāhi jagāma sūro adhvano vi madhyam | [AVŚ, 7, 72 2.1]
pari tvāsate nidhibhiḥ sakhāyaḥ kulapā na vrājapatim carantam | [AVŚ, 7, 72 2.2]
śrātaṃ manya ūdhani śrātam agnau suśṛtaṃ manye tad ṛtaṃ navīyaḥ | [AVŚ, 7, 72 3.1]
mādhyandinasya savanasya dadhnaḥ pibendra vajrin purukṛj juṣāṇaḥ | [AVŚ, 7, 72 3.2]
{AVŚ, 7, 73}
samiddho agnir vṛṣaṇā rathī divas tapto gharmo duhyate vām iṣe madhu | [AVŚ, 7, 73 1.1]
vayaṃ hi vāṃ purudamāso aśvinā havāmahe sadhamādeṣu kāravaḥ | [AVŚ, 7, 73 1.2]
samiddho agnir aśvinā tapto vāṃ gharma ā gatam | [AVŚ, 7, 73 2.1]
duhyante nūnaṃ vṛṣaṇeha dhenavo dasrā madanti vedhasaḥ | [AVŚ, 7, 73 2.2]
svāhākṛtaḥ śucir deveṣu yajño yo aśvinoś camaso devapānaḥ | [AVŚ, 7, 73 3.1]
tam u viśve amṛtāso juṣāṇā gandharvasya praty āsnā rihanti | [AVŚ, 7, 73 3.2]
yad usriyāsv āhutaṃ ghṛtaṃ payo 'yaṃ sa vām aśvinā bhāga ā gatam | [AVŚ, 7, 73 4.1]
mādhvī dhartārā vidathasya satpatī taptaṃ gharmaṃ pibatam divaḥ | [AVŚ, 7, 73 4.2]
tapto vāṃ gharmo nakṣatu svahotā pra vām adhvaryuś caratu payasvān | [AVŚ, 7, 73 5.1]
madhor dugdhasyāśvinā tanāyā vītaṃ pātaṃ payasa usriyāyāḥ | [AVŚ, 7, 73 5.2]
upa drava payasā godhug oṣam ā gharme siñca paya usriyāyāḥ | [AVŚ, 7, 73 6.1]
vi nākam akhyat savitā vareṇyo 'nuprayāṇam uṣaso vi rājati | [AVŚ, 7, 73 6.2]
upa hvaye sudughāṃ dhenum etāṃ suhasto godhug uta dohad enām | [AVŚ, 7, 73 7.1]
śreṣṭhaṃ savaṃ savitā sāviṣan no 'bhīddho gharmas tad u ṣu pra vocat | [AVŚ, 7, 73 7.2]
hiṃkṛṇvatī vasupatnī vasūnāṃ vatsam icchantī manasā nyāgan | [AVŚ, 7, 73 8.1]
duhām aśvibhyāṃ payo aghnyeyaṃ sā vardhatāṃ mahate saubhagāya | [AVŚ, 7, 73 8.2]
juṣṭo damūnā atithir duroṇa imaṃ no yajñam upa yāhi vidvān | [AVŚ, 7, 73 9.1]
viśvā agne abhiyujo vihatya śatrūyatām ā bharā bhojanāni | [AVŚ, 7, 73 9.2]
agne śardha mahate saubhagāya tava dyumnāny uttamāni santu | [AVŚ, 7, 73 10.1]
saṃ jāspatyaṃ suyamam ā kṛṇuṣva śatrūyatām abhi tiṣṭhā mahāṃsi | [AVŚ, 7, 73 10.2]
sūyavasād bhagavatī hi bhūyā adhā vayaṃ bhagavantaḥ syāma | [AVŚ, 7, 73 11.1]
addhi tṛṇam aghnye viśvadānīṃ piba śuddham udakam ācarantī | [AVŚ, 7, 73 11.2]
{AVŚ, 7, 74}
apacitāṃ lohinīnāṃ kṛṣṇā māteti śuśruma | [AVŚ, 7, 74 1.1]
muner devasya mūlena sarvā vidhyāmi tā aham | [AVŚ, 7, 74 1.2]
vidhyāmy āsāṃ prathamāṃ vidhyāmi uta madhyamām | [AVŚ, 7, 74 2.1]
idaṃ jaghanyām āsām ā chinadmi stukām iva | [AVŚ, 7, 74 2.2]
tvāṣṭreṇāhaṃ vacasā vi ta īrṣyām amīmadam | [AVŚ, 7, 74 3.1]
atho yo manyuṣ ṭe pate tam u te śamayāmasi | [AVŚ, 7, 74 3.2]
vratena tvaṃ vratapate samakto viśvāhā sumanā dīdihīha | [AVŚ, 7, 74 4.1]
taṃ tvā vayaṃ jātavedaḥ samiddhaṃ prajāvanta upa sadema sarve | [AVŚ, 7, 74 4.2]
{AVŚ, 7, 75}
prajāvatīḥ sūyavase ruśantīḥ śuddhā apaḥ suprapāṇe pibantīḥ | [AVŚ, 7, 75 1.1]
mā va stena īśata māghaśaṃsaḥ pari vo rudrasya hetir vṛṇaktu | [AVŚ, 7, 75 1.2]
padajñā stha ramatayaḥ saṃhitā viśvanāmnīḥ | [AVŚ, 7, 75 2.1]
upa mā devīr devebhir eta | [AVŚ, 7, 75 2.2]
imaṃ goṣṭham idaṃ sado ghṛtenāsmānt sam ukṣata | [AVŚ, 7, 75 2.3]
{AVŚ, 7, 76}
ā susrasaḥ susraso asatībhyo asattarāḥ | [AVŚ, 7, 76 1.1]
sehor arasatarā lavaṇād vikledīyasīḥ | [AVŚ, 7, 76 1.2]
yā graivyā apacito 'tho yā upapakṣyāḥ | [AVŚ, 7, 76 2.1]
vijāmni yā apacitaḥ svayaṃsrasaḥ | [AVŚ, 7, 76 2.2]
yaḥ kīkasāḥ praśṛṇāti talīdyam avatiṣṭhati | [AVŚ, 7, 76 3.1]
nirāstaṃ sarvaṃ jāyānyam yaḥ kaś ca kakudi śritaḥ | [AVŚ, 7, 76 3.2]
pakṣī jāyānyaḥ patati sa ā viśati pūruṣam | [AVŚ, 7, 76 4.1]
tad akṣitasya bheṣajam ubhayoḥ sukṣatasya ca | [AVŚ, 7, 76 4.2]
vidma vai te jāyānya jānaṃ yato jāyānya jāyase | [AVŚ, 7, 76 5.1]
kathaṃ ha tatra tvam hano yasya kṛṇmo havir gṛhe | [AVŚ, 7, 76 5.2]
dhṛṣat piba kalaśe somam indra vṛtrahā śūra samare vasūnām | [AVŚ, 7, 76 6.1]
mādhyandine savana ā vṛṣasva rayiṣṭhāno rayim asmāsu dhehi | [AVŚ, 7, 76 6.2]
{AVŚ, 7, 77}
sāṃtapanāḥ idam haviḥ | [AVŚ, 7, 77 623061_1]
marutaḥ tat jujuṣṭana asmākā ūtī riśādasaḥ | [AVŚ, 7, 77 623061_2]
yaḥ naḥ martaḥ marutaḥ durhṛṇāyuḥ tiras cittāni vasavaḥ jighāṃsati druhaḥ pāśān prati muñcatām saḥ | [AVŚ, 7, 77 623064_1]
tapiṣṭhena tapasā hantana tam | [AVŚ, 7, 77 623064_2]
samvatsarīṇāḥ marutaḥ su arkāḥ uru kṣayāḥ sa gaṇāḥ mānuṣāsaḥ te asmat pāśān pra muñcantu enasaḥ sāṃtapanāḥ matsarāḥ mādayiṣṇavaḥ | [AVŚ, 7, 77 623066_1]
{AVŚ, 7, 78}
vi te muñcāmi raśanāṃ vi yoktraṃ vi niyojanam | [AVŚ, 7, 78 1.1]
ihaiva tvam ajasra edhy agne | [AVŚ, 7, 78 1.2]
asmai kṣatrāṇi dhārayantam agne yunajmi tvā brahmaṇā daivyena | [AVŚ, 7, 78 2.1]
dīdihy asmabhyaṃ draviṇeha bhadraṃ premaṃ voco havirdām devatāsu | [AVŚ, 7, 78 2.2]
{AVŚ, 7, 79}
yat te devā akṛṇvan bhāgadheyam amāvāsye saṃvasanto mahitvā | [AVŚ, 7, 79 1.1]
tenā no yajñaṃ pipṛhi viśvavāre rayiṃ no dhehi subhage suvīram | [AVŚ, 7, 79 1.2]
aham evāsmy amāvāsyā mām ā vasanti sukṛto mayīme | [AVŚ, 7, 79 2.1]
mayi devā ubhaye sādhyāś cendrajyeṣṭhāḥ sam agacchanta sarve | [AVŚ, 7, 79 2.2]
āgan rātrī saṃgamanī vasūnām ūrjaṃ puṣṭaṃ vasv āveśayantī | [AVŚ, 7, 79 3.1]
amāvāsyāyai haviṣā vidhemorjaṃ duhānā payasā na āgan | [AVŚ, 7, 79 3.2]
amāvāsye na tvad etāny anyo viśvā rūpāṇi paribhūr jajāna | [AVŚ, 7, 79 4.1]
yatkāmās te juhumas tan no astu vayaṃ syāma patayo rayīṇām | [AVŚ, 7, 79 4.2]
{AVŚ, 7, 80}
pūrṇā paścāduta pūrṇā purastādunmadhyataḥ paurṇamāsī jigāya | [AVŚ, 7, 80 1.1]
tasyāṃ devaiḥ saṃvasanto mahitvā nākasya pṛṣṭhe sam iṣā madema | [AVŚ, 7, 80 1.2]
vṛṣabhaṃ vājinaṃ vayaṃ paurṇamāsaṃ yajāmahe | [AVŚ, 7, 80 2.1]
sa no dadātv akṣitāṃ rayim anupadasvatīm | [AVŚ, 7, 80 2.2]
prajāpate na tvad etāny anyo viśvā rūpāṇi paribhūr jajāna | [AVŚ, 7, 80 3.1]
yatkāmās te juhumas tan no astu vayaṃ syāma patayo rayīṇām | [AVŚ, 7, 80 3.2]
paurṇamāsī prathamā yajñiyāsīd ahnāṃ rātrīṇām atiśarvareṣu | [AVŚ, 7, 80 4.1]
ye tvām yajñair yajñiye ardhayanty amī te nāke sukṛtaḥ praviṣṭāḥ | [AVŚ, 7, 80 4.2]
{AVŚ, 7, 81}
pūrvāparaṃ carato māyayaitau śiśū krīḍantau pari yāto 'rṇavam | [AVŚ, 7, 81 1.1]
viśvānyo bhuvanā vicaṣṭa ṛtūṃr anyo vidadhaj jāyase navaḥ | [AVŚ, 7, 81 1.2]
navonavo bhavasi jāyamāno 'hnāṃ ketur uṣasām eṣy agram | [AVŚ, 7, 81 2.1]
bhāgaṃ devebhyo vi dadhāsy āyan pra candramas tirase dīrgham āyuḥ | [AVŚ, 7, 81 2.2]
somasyāṃśo yudhāṃ pate 'nūno nāma vā asi | [AVŚ, 7, 81 3.1]
anūnam darśa mā kṛdhi prajayā ca dhanena ca | [AVŚ, 7, 81 3.2]
darśo 'si darśato 'si samagro 'si samantaḥ | [AVŚ, 7, 81 4.1]
samagraḥ samanto bhūyāsaṃ gobhir aśvaiḥ prajayā paśubhir gṛhair dhanena | [AVŚ, 7, 81 4.2]
yo 'smān dveṣṭi yaṃ vayaṃ dviṣmas tasya tvaṃ prāṇenā pyāyasva | [AVŚ, 7, 81 5.1]
ā vayaṃ pyāsiṣīmahi gobhir aśvaiḥ prajayā paśubhir gṛhair dhanena | [AVŚ, 7, 81 5.2]
yaṃ devā aṃśum āpyāyayanti yam akṣitam akṣitā bhakṣayanti | [AVŚ, 7, 81 6.1]
tenāsmān indro varuṇo bṛhaspatir ā pyāyayantu bhuvanasya gopāḥ | [AVŚ, 7, 81 6.2]
{AVŚ, 7, 82}
abhy arcata suṣṭutiṃ gavyam ājim asmāsu bhadrā draviṇāni dhatta | [AVŚ, 7, 82 1.1]
imaṃ yajñaṃ nayata devatā no ghṛtasya dhārā madhumat pavantām | [AVŚ, 7, 82 1.2]
mayy agre agniṃ gṛhṇāmi saha kṣatreṇa varcasā balena | [AVŚ, 7, 82 2.1]
mayi prajāṃ mayy āyur dadhāmi svāhā mayy agnim | [AVŚ, 7, 82 2.2]
ihaivāgne adhi dhārayā rayim mā tvā ni kran pūrvacittā nikāriṇaḥ | [AVŚ, 7, 82 3.1]
kṣatreṇāgne suyamam astu tubhyam upasattā vardhatāṃ te aniṣṭṛtaḥ | [AVŚ, 7, 82 3.2]
anv agnir uṣasām agram akhyad anv ahāni prathamo jātavedāḥ | [AVŚ, 7, 82 4.1]
anu sūrya uṣaso anu raśmīn anu dyāvāpṛthivī ā viveśa | [AVŚ, 7, 82 4.2]
praty agnir uṣasām agram akhyat prati ahāni prathamo jātavedāḥ | [AVŚ, 7, 82 5.1]
prati sūryasya purudhā ca raśmīn prati dyāvāpṛthivī ā tatāna | [AVŚ, 7, 82 5.2]
ghṛtaṃ te agne divye sadhasthe ghṛtena tvāṃ manur adyā samindhe | [AVŚ, 7, 82 6.1]
ghṛtaṃ te devīr naptya ā vahantu ghṛtaṃ tubhyaṃ duhratāṃ gāvo agne | [AVŚ, 7, 82 6.2]
{AVŚ, 7, 83}
apsu te rājan varuṇa gṛho hiraṇyayo mitaḥ | [AVŚ, 7, 83 1.1]
tato dhṛtavrato rājā sarvā dāmāni muñcatu | [AVŚ, 7, 83 1.2]
dāmno dāmno rājann ito varuṇa muñca naḥ | [AVŚ, 7, 83 2.1]
yad āpo aghnyā iti varuṇeti yad ūcima tato varuṇa muñca naḥ | [AVŚ, 7, 83 2.2]
ud uttamaṃ varuṇa pāśam asmad avādhamaṃ vi madhyamaṃ śrathāya | [AVŚ, 7, 83 3.1]
adhā vayam āditya vrate tavānāgaso aditaye syāma | [AVŚ, 7, 83 3.2]
prāsmat pāśān varuṇa muñca sarvān ya uttamā adhamā vāruṇā ye | [AVŚ, 7, 83 4.1]
duṣvapnyaṃ duritaṃ niṣvāsmad atha gacchema sukṛtasya lokam | [AVŚ, 7, 83 4.2]
{AVŚ, 7, 84}
anādhṛṣyo jātavedā amartyo virāḍ agne kṣatrabhṛd dīdihīha | [AVŚ, 7, 84 1.1]
viśvā amīvāḥ pramuñcan mānuṣībhiḥ śivābhir adya paripāhi no gayam | [AVŚ, 7, 84 1.2]
indra kṣatram abhi vāmam ojo 'jāyathā vṛṣabha carṣaṇīnām | [AVŚ, 7, 84 2.1]
apānudo janam amitrayantam uruṃ devebhyo akṛṇor u lokam | [AVŚ, 7, 84 2.2]
mṛgo na bhīmaḥ kucaro giriṣṭhāḥ parāvata ā jagamyāt parasyāḥ | [AVŚ, 7, 84 3.1]
sṛkaṃ saṃśāya pavim indra tigmaṃ vi śatrūn tāḍhi vi mṛdho nudasva | [AVŚ, 7, 84 3.2]
{AVŚ, 7, 85}
tyam ū ṣu vājinaṃ devajūtaṃ sahovānaṃ tarutāraṃ rathānām | [AVŚ, 7, 85 1.1]
ariṣṭanemiṃ pṛtanājim āśuṃ svastaye tārkṣyam ihā huvema | [AVŚ, 7, 85 1.2]
{AVŚ, 7, 86}
trātāram indram avitāram indraṃ have have suhavaṃ śūram indram | [AVŚ, 7, 86 1.1]
huve nu śakraṃ puruhūtam indraṃ svasti na indro maghavān kṛṇotu | [AVŚ, 7, 86 1.2]
{AVŚ, 7, 87}
yaḥ agnau rudraḥ yaḥ apsu antar yaḥ oṣadhīḥ vīrudhaḥ āviveśa yaḥ imā viśvā bhuvanāni cākﾱpe tasmai rudrāya namaḥ astu agnaye | [AVŚ, 7, 87 623130_1]
{AVŚ, 7, 88}
apehy arir asy arir vā asi viṣe viṣam apṛkthā viṣam id vā apṛkthāḥ | [AVŚ, 7, 88 1.1]
ahim evābhyapehi taṃ jahi | [AVŚ, 7, 88 1.2]
{AVŚ, 7, 89}
apo divyā acāyiṣam rasena sam apṛkṣmahi | [AVŚ, 7, 89 1.1]
payasvān agna āgamaṃ tam mā saṃ sṛja varcasā | [AVŚ, 7, 89 1.2]
saṃ māgne varcasā sṛja saṃ prajayā sam āyuṣā | [AVŚ, 7, 89 2.1]
vidyur me asya devā indro vidyāt saha ṛṣibhiḥ | [AVŚ, 7, 89 2.2]
idam āpaḥ pra vahatāvadyaṃ ca malaṃ ca yat | [AVŚ, 7, 89 3.1]
yac cābhidudrohānṛtaṃ yac ca śepe abhīruṇam | [AVŚ, 7, 89 3.2]
edho 'sy edhiṣīya samid asi sam edhiṣīya | [AVŚ, 7, 89 4.1]
tejo 'si tejo mayi dhehi | [AVŚ, 7, 89 4.2]
{AVŚ, 7, 90}
api vṛśca purāṇavad vratater iva guṣpitam | [AVŚ, 7, 90 1.1]
ojo dāsasya dambhaya | [AVŚ, 7, 90 1.2]
vayaṃ tad asya saṃbhṛtaṃ vasv indrena vi bhajāmahai | [AVŚ, 7, 90 2.1]
mlāpayāmi bhrajaḥ śibhraṃ varuṇasya vratena te | [AVŚ, 7, 90 2.2]
yathā śepo apāyātai strīṣu cāsad anāvayāḥ | [AVŚ, 7, 90 3.1]
avasthasya kladīvataḥ śāṅkurasya nitodinaḥ | [AVŚ, 7, 90 3.2]
yad ātatam ava tat tanu yad uttataṃ ni tat tanu | [AVŚ, 7, 90 3.3]
{AVŚ, 7, 91}
indraḥ sutrāmā svavāṁ avobhiḥ sumṛḍīko bhavatu viśvavedāḥ | [AVŚ, 7, 91 1.1]
bādhatāṃ dveṣo abhayaṃ naḥ kṛṇotu suvīryasya patayaḥ syāma | [AVŚ, 7, 91 1.2]
{AVŚ, 7, 92}
sa sutrāmā svavāṁ indro asmad ārāc cid dveṣaḥ sanutar yuyotu | [AVŚ, 7, 92 1.1]
tasya vayaṃ sumatau yajñiyasyāpi bhadre saumanase syāma | [AVŚ, 7, 92 1.2]
{AVŚ, 7, 93}
indreṇa manyunā vayam abhi ṣyāma pṛtanyataḥ | [AVŚ, 7, 93 1.1]
ghnanto vṛtrāṇy aprati | [AVŚ, 7, 93 1.2]
{AVŚ, 7, 94}
dhruvaṃ dhruveṇa haviṣāva somaṃ nayāmasi | [AVŚ, 7, 94 1.1]
yathā na indraḥ kevalīr viśaḥ saṃmanasas karat | [AVŚ, 7, 94 1.2]
{AVŚ, 7, 95}
ud asya śyāvau vithurau gṛdhrau dyām iva petatuḥ ucchocana praśocanau asya ucchocanau hṛdaḥ | [AVŚ, 7, 95 623156_1]
aham enau ud atiṣṭhipam gāvau śrānta sadau iva kurkurau iva kūjantau udavantau vṛkau iva | [AVŚ, 7, 95 623158_1]
ātodinau nitodinau atha u saṃtodinau uta api nahyāmi asya meḍhram yaḥ itas strī pumān jabhāra | [AVŚ, 7, 95 623161_1]
{AVŚ, 7, 96}
asadan gāvaḥ sadane 'paptad vasatiṃ vayaḥ | [AVŚ, 7, 96 1.1]
āsthāne parvatā asthuḥ sthāmni vṛkkāv atiṣṭhipam | [AVŚ, 7, 96 1.2]
{AVŚ, 7, 97}
yad adya tvā prayati yajñe asmin hotaś cikitvann avṛṇīmahīha | [AVŚ, 7, 97 1.1]
dhruvam ayo dhruvam utā śaviṣṭha pravidvān yajñam upa yāhi somam | [AVŚ, 7, 97 1.2]
sam indra no manasā neṣa gobhiḥ saṃ sūribhir harivant saṃ svastyā | [AVŚ, 7, 97 2.1]
saṃ brahmaṇā devahitaṃ yad asti saṃ devānāṃ sumatau yajñiyānām | [AVŚ, 7, 97 2.2]
yān āvaha uśato deva devāṃs tān preraya sve agne sadhasthe | [AVŚ, 7, 97 3.1]
jakṣivāṃsaḥ papivāṃso madhūny asmai dhatta vasavo vasūni | [AVŚ, 7, 97 3.2]
sugā vo devāḥ sadanā akarma ya ājagma savane mā juṣāṇāḥ | [AVŚ, 7, 97 4.1]
vahamānā bharamāṇāḥ svā vasūni vasuṃ gharmaṃ divam ā rohatānu | [AVŚ, 7, 97 4.2]
yajña yajñaṃ gaccha yajñapatiṃ gaccha | [AVŚ, 7, 97 5.1]
svāṃ yoniṃ gaccha svāhā | [AVŚ, 7, 97 5.2]
eṣa te yajño yajñapate sahasūktavākaḥ | [AVŚ, 7, 97 6.1]
suvīryaḥ svāhā | [AVŚ, 7, 97 6.2]
vaṣaḍḍhutebhyo vaṣaḍ ahutebhyaḥ | [AVŚ, 7, 97 7.1]
devā gātuvido gātuṃ vittvā gātum ita | [AVŚ, 7, 97 7.2]
manasas pata imaṃ no divi deveṣu yajñam | [AVŚ, 7, 97 8.1]
svāhā divi svāhā pṛthivyāṃ svāhāntarikṣe svāhā vāte dhāṃ svāhā | [AVŚ, 7, 97 8.2]
{AVŚ, 7, 98}
sam barhiḥ aktam haviṣā ghṛtena sam indreṇa vasunā sam marudbhiḥ | [AVŚ, 7, 98 623180_1]
sam devaiḥ viśvadevebhiḥ aktam | [AVŚ, 7, 98 623181_1]
indram gacchatu haviḥ svāhā | [AVŚ, 7, 98 623181_2]
{AVŚ, 7, 99}
pari stṛṇīhi pari dhehi vediṃ mā jāmiṃ moṣīr amuyā śayānām | [AVŚ, 7, 99 1.1]
hotṛṣadanam haritaṃ hiraṇyayaṃ niṣkā ete yajamānasya loke | [AVŚ, 7, 99 1.2]
{AVŚ, 7, 100}
paryāvarte duṣvapnyāt pāpāt svapnyāt abhūtyāḥ | [AVŚ, 7, 100 623184_1]
brahmā aham antaram kṛṇve parā svapna mukhāḥ śucaḥ | [AVŚ, 7, 100 623185_1]
{AVŚ, 7, 101}
yat svapne annam aśnāmi na prātar adhigamyate | [AVŚ, 7, 101 1.1]
sarvaṃ tad astu me śivaṃ nahi tad dṛśyate divā | [AVŚ, 7, 101 1.2]
{AVŚ, 7, 102}
namaskṛtya dyāvāpṛthivībhyām antarikṣāya mṛtyave | [AVŚ, 7, 102 1.1]
mekṣyāmy ūrdhvas tiṣṭhan mā mā hiṃsiṣur īśvarāḥ | [AVŚ, 7, 102 1.2]
{AVŚ, 7, 103}
kaḥ asyāḥ naḥ druhaḥ avadyavatyāḥ ud neṣyati kṣatriyaḥ vasyaḥ icchan | [AVŚ, 7, 103 623190_1]
kaḥ yajña kāmaḥ kaḥ u pūrti kāmaḥ | [AVŚ, 7, 103 623191_1]
kaḥ deveṣu vanute dīrgham āyuḥ | [AVŚ, 7, 103 623191_2]
{AVŚ, 7, 104}
kaḥ pṛśniṃ dhenuṃ varuṇena dattām atharvane sudughāṃ nityavatsām | [AVŚ, 7, 104 1.1]
bṛhaspatinā sakhyaṃ juṣāṇo yathāvaśaṃ tanvaḥ kalpayāti | [AVŚ, 7, 104 1.2]
{AVŚ, 7, 105}
apakrāman pauruṣeyād vṛṇāno daivyaṃ vacaḥ | [AVŚ, 7, 105 1.1]
praṇītīr abhyāvartasva viśvebhiḥ sakhibhiḥ saha | [AVŚ, 7, 105 1.2]
{AVŚ, 7, 106}
yad asmṛti cakṛma kiṃcid agna upārima caraṇe jātavedaḥ | [AVŚ, 7, 106 1.1]
tataḥ pāhi tvaṃ naḥ pracetaḥ śubhe sakhibhyo amṛtatvam astu naḥ | [AVŚ, 7, 106 1.2]
{AVŚ, 7, 107}
ava divas tārayanti sapta sūryasya raśmayaḥ | [AVŚ, 7, 107 1.1]
āpaḥ samudriyā dhārās tāste śalyam asisrasan | [AVŚ, 7, 107 1.2]
{AVŚ, 7, 108}
yo na stāyad dipsati yo na āviḥ svo vidvān araṇo vā no agne | [AVŚ, 7, 108 1.1]
pratīcy etv araṇī datvatī tān maiṣām agne vāstu bhūn mo apatyam | [AVŚ, 7, 108 1.2]
yo naḥ suptān jāgrato vābhidāsāt tiṣṭhato vā carato jātavedaḥ | [AVŚ, 7, 108 2.1]
vaiśvānareṇa sayujā sajoṣās tān pratīco nirdaha jātavedaḥ | [AVŚ, 7, 108 2.2]
{AVŚ, 7, 109}
idam ugrāya babhrave namo yo akṣeṣu tanūvaśī | [AVŚ, 7, 109 1.1]
ghṛtena kaliṃ śikṣāmi sa no mṛḍātīdṛśe | [AVŚ, 7, 109 1.2]
ghṛtam apsarābhyo vaha tvam agne pāṃsūn akṣebhyaḥ sikatā apaś ca | [AVŚ, 7, 109 2.1]
yathābhagaṃ havyadātiṃ juṣāṇā madanti devā ubhayāni havyā | [AVŚ, 7, 109 2.2]
apsarasaḥ sadhamādaṃ madanti havirdhānam antarā sūryaṃ ca | [AVŚ, 7, 109 3.1]
tā me hastau saṃ sṛjantu ghṛtena sapatnaṃ me kitavam randhayantu | [AVŚ, 7, 109 3.2]
ādinavaṃ pratidīvne ghṛtenāsmāṁ abhikṣara | [AVŚ, 7, 109 4.1]
vṛkṣam ivāśanyā jahi yo asmān pratidīvyati | [AVŚ, 7, 109 4.2]
yo no dyuve dhanam idaṃ cakāra yo akṣāṇāṃ glahanaṃ śeṣaṇaṃ ca | [AVŚ, 7, 109 5.1]
sa no devo havir idaṃ juṣāṇo gandharvebhiḥ sadhamādaṃ madema | [AVŚ, 7, 109 5.2]
saṃvasava iti vo nāmadheyam ugraṃpaśyā rāṣṭrabhṛto hy akṣāḥ | [AVŚ, 7, 109 6.1]
tebhyo va indavo haviṣā vidhema vayaṃ syāma patayo rayīṇām | [AVŚ, 7, 109 6.2]
devān yan nāthito huve brahmacaryaṃ yad ūṣima | [AVŚ, 7, 109 7.1]
akṣān yad babhrūn ālabhe te no mṛḍantv īdṛśe | [AVŚ, 7, 109 7.2]
{AVŚ, 7, 110}
agna indraś ca dāśuṣe hato vṛtrāṇy aprati | [AVŚ, 7, 110 1.1]
ubhā hi vṛtrahantamā | [AVŚ, 7, 110 1.2]
yābhyām ajayant svar agra eva yāv ātasthatur bhuvanāni viśvā | [AVŚ, 7, 110 2.1]
pra carṣaṇīvṛṣaṇā vajrabāhū agnim indram vṛtrahaṇā huve 'ham | [AVŚ, 7, 110 2.2]
upa tvā devo agrabhīc camasena bṛhaspatiḥ | [AVŚ, 7, 110 3.1]
indra gīrbhir na ā viśa yajamānāya sunvate | [AVŚ, 7, 110 3.2]
{AVŚ, 7, 111}
indrasya kukṣir asi somadhāna ātmā devānām uta mānuṣāṇām | [AVŚ, 7, 111 1.1]
iha prajā janaya yās ta āsu yā anyatreha tās te ramantām | [AVŚ, 7, 111 1.2]
{AVŚ, 7, 112}
śumbhanī dyāvāpṛthivī antisumne mahivrate | [AVŚ, 7, 112 1.1]
āpaḥ sapta susruvur devīs tā no muñcantv aṃhasaḥ | [AVŚ, 7, 112 1.2]
muñcantu mā śapathyād atho varuṇyād uta | [AVŚ, 7, 112 2.1]
atho yamasya paḍvīśād viśvasmād devakilbiṣāt | [AVŚ, 7, 112 2.2]
{AVŚ, 7, 113}
tṛṣṭike tṛṣṭa vandane ud amūm chinddhi tṛṣṭike yathā kṛta dviṣṭā asaḥ amuṣmai śepyāvate | [AVŚ, 7, 113 623230_1]
tṛṣṭā asi tṛṣṭikā | [AVŚ, 7, 113 623232_1]
viṣā viṣātakī asi parivṛktā yathā asasi ṛṣabhasya vaśā iva | [AVŚ, 7, 113 623232_2]
{AVŚ, 7, 114}
ā te dade vakṣaṇābhya ā te 'haṃ hṛdayād dade | [AVŚ, 7, 114 1.1]
ā te mukhasya saṅkāśāt sarvaṃ te varca ā dade | [AVŚ, 7, 114 1.2]
preto yantu vyādhyaḥ prānudhyāḥ pro aśastayaḥ | [AVŚ, 7, 114 2.1]
agnī rakṣasvinīr hantu somo hantu durasyatīḥ | [AVŚ, 7, 114 2.2]
{AVŚ, 7, 115}
pra patetaḥ pāpi lakṣmi naśyetaḥ prāmutaḥ pata | [AVŚ, 7, 115 1.1]
ayasmayenāṅkena dviṣate tvā sajāmasi | [AVŚ, 7, 115 1.2]
yā mā lakṣmīḥ patayālūr ajuṣṭābhicaskanda vandaneva vṛkṣam | [AVŚ, 7, 115 2.1]
anyatrāsmat savitas tām ito dhā hiraṇyahasto vasu no rarāṇaḥ | [AVŚ, 7, 115 2.2]
ekaśataṃ lakṣmyo martyasya sākaṃ tanvā januṣo 'dhi jātāḥ | [AVŚ, 7, 115 3.1]
tāsāṃ pāpiṣṭhā nir itaḥ pra hiṇmaḥ śivā asmabhyaṃ jātavedo niyaccha | [AVŚ, 7, 115 3.2]
etā enā vyākaraṃ khile gā viṣṭhitā iva | [AVŚ, 7, 115 4.1]
ramantāṃ puṇyā lakṣmīr yāḥ pāpīs tā anīnaśam | [AVŚ, 7, 115 4.2]
{AVŚ, 7, 116}
namo rūrāya cyavanāya nodanāya dhṛṣṇave | [AVŚ, 7, 116 1.1]
namaḥ śītāya pūrvakāmakṛtvane | [AVŚ, 7, 116 1.2]
yo anyedyur ubhayadyur abhyetīmaṃ maṇḍūkam | [AVŚ, 7, 116 2.1]
abhy etv avrataḥ | [AVŚ, 7, 116 2.2]
{AVŚ, 7, 117}
ā mandrair indra haribhir yāhi mayūraromabhiḥ | [AVŚ, 7, 117 1.1]
mā tvā kecid vi yaman viṃ na pāśino 'ti dhanveva tāṁ ihi | [AVŚ, 7, 117 1.2]
{AVŚ, 7, 118}
marmāṇi te varmaṇā chādayāmi somas tvā rājāmṛtenānu vastām | [AVŚ, 7, 118 1.1]
uror varīyo varuṇas te kṛṇotu jayantaṃ tvānu devā madantu | [AVŚ, 7, 118 1.2]
{AVŚ, 8, 1}
antakāya mṛtyave namaḥ prāṇā apānā iha te ramantām | [AVŚ, 8, 1 1.1]
ihāyam astu puruṣaḥ sahāsunā sūryasya bhāge amṛtasya loke | [AVŚ, 8, 1 1.2]
ud enaṃ bhago agrabhīd ud enaṃ somo aṃśumān | [AVŚ, 8, 1 2.1]
ud enaṃ maruto devā ud indrāgnī svastaye | [AVŚ, 8, 1 2.2]
iha te 'sur iha prāṇa ihāyur iha te manaḥ | [AVŚ, 8, 1 3.1]
ut tvā nirṛtyāḥ pāśebhyo daivyā vācā bharāmasi | [AVŚ, 8, 1 3.2]
ut krāmātaḥ puruṣa māva patthā mṛtyoḥ paḍvīśam avamuñcamānaḥ | [AVŚ, 8, 1 4.1]
mā chitthā asmāllokād agneḥ sūryasya saṃdṛśaḥ | [AVŚ, 8, 1 4.2]
tubhyaṃ vātaḥ pavatāṃ mātariśvā tubhyaṃ varṣantv amṛtāny āpaḥ | [AVŚ, 8, 1 5.1]
sūryas te tanve śaṃ tapāti tvām mṛtyur dayatāṃ mā pra meṣṭhāḥ | [AVŚ, 8, 1 5.2]
udyānaṃ te puruṣa nāvayānaṃ jīvātuṃ te dakṣatātiṃ kṛṇomi | [AVŚ, 8, 1 6.1]
ā hi rohemam amṛtaṃ sukhaṃ ratham atha jivrir vidatham ā vadāsi | [AVŚ, 8, 1 6.2]
mā te manas tatra gān mā tiro bhūn mā jīvebhyaḥ pra mado mānu gāḥ pitṝn | [AVŚ, 8, 1 7.1]
viśve devā abhi rakṣantu tveha | [AVŚ, 8, 1 7.2]
mā gatānām ā dīdhīthā ye nayanti parāvatam | [AVŚ, 8, 1 8.1]
ā roha tamaso jyotir ehy ā te hastau rabhāmahe | [AVŚ, 8, 1 8.2]
śyāmaś ca tvā mā śabalaś ca preṣitau yamasya yau pathirakṣī śvānau | [AVŚ, 8, 1 9.1]
arvāṅ ehi mā vi dīdhyo mātra tiṣṭhaḥ parāṅmanāḥ | [AVŚ, 8, 1 9.2]
maitaṃ panthām anu gā bhīma eṣa yena pūrvaṃ neyatha taṃ bravīmi | [AVŚ, 8, 1 10.1]
tama etat puruṣa mā pra patthā bhayaṃ parastād abhayaṃ te arvāk | [AVŚ, 8, 1 10.2]
rakṣantu tvāgnayo ye apsv antā rakṣatu tvā manuṣyā yam indhate | [AVŚ, 8, 1 11.1]
vaiśvānaro rakṣatu jātavedā divyas tvā mā pra dhāg vidyutā saha | [AVŚ, 8, 1 11.2]
mā tvā kravyād abhi maṃstārāt saṃkasukāc cara rakṣatu tvā dyau rakṣatu | [AVŚ, 8, 1 12.1]
pṛthivī sūryaś ca tvā rakṣatāṃ candramāś ca | [AVŚ, 8, 1 12.2]
antarikṣaṃ rakṣatu devahetyāḥ | [AVŚ, 8, 1 12.3]
bodhaś ca tvā pratibodhaś ca rakṣatām asvapnaś ca tvānavadrāṇaś ca rakṣatām | [AVŚ, 8, 1 13.1]
gopāyaṃś ca tvā jāgṛviś ca rakṣatām | [AVŚ, 8, 1 13.2]
te tvā rakṣantu te tvā gopāyantu tebhyo namas tebhyaḥ svāhā | [AVŚ, 8, 1 14.1]
jīvebhyas tvā samude vāyur indro dhātā dadhātu savitā trāyamāṇaḥ | [AVŚ, 8, 1 15.1]
mā tvā prāṇaḥ balam hāsīt | [AVŚ, 8, 1 623283_1]
asum te anu hvayāmasi | [AVŚ, 8, 1 623283_2]
mā tvā jambhaḥ saṃhanur mā tamo vidan mā jihvā barhiḥ pramayuḥ kathā syāḥ | [AVŚ, 8, 1 16.1]
ut tvādityā vasavo bharantūd indrāgnī svastaye | [AVŚ, 8, 1 16.2]
ut tvā dyaur ut pṛthivy ut prajāpatir agrabhīt | [AVŚ, 8, 1 17.1]
ut tvā mṛtyor oṣadhayaḥ somarājñīr apīparan | [AVŚ, 8, 1 17.2]
ayaṃ devā ihaivāstv ayaṃ māmutra gād itaḥ | [AVŚ, 8, 1 18.1]
imaṃ sahasravīryeṇa mṛtyor ut pārayāmasi | [AVŚ, 8, 1 18.2]
ut tvā mṛtyor apīparaṃ saṃ dhamantu vayodhasaḥ | [AVŚ, 8, 1 19.1]
mā tvā vyastakeśyo mā tvāgharudo rudan | [AVŚ, 8, 1 19.2]
āhārṣam avidaṃ tvā punar āgāḥ punarṇavaḥ | [AVŚ, 8, 1 20.1]
sarvāṅga sarvaṃ te cakṣuḥ sarvam āyuś ca te 'vidam | [AVŚ, 8, 1 20.2]
vy avāt te jyotir abhūd apa tvat tamo akramīt | [AVŚ, 8, 1 21.1]
apa tvan mṛtyuṃ nirṛtim apa yakṣmaṃ ni dadhmasi | [AVŚ, 8, 1 21.2]
{AVŚ, 8, 2}
ā rabhasva imām amṛtasya śnuṣṭim | [AVŚ, 8, 2 623296_1]
a chidyamānā jaradaṣṭiḥ astu te | [AVŚ, 8, 2 623296_2]
asum te āyuḥ punar ā bharāmi | [AVŚ, 8, 2 623297_1]
rajaḥ tamaḥ mā upa gāḥ | [AVŚ, 8, 2 623297_2]
mā pra meṣṭhāḥ | [AVŚ, 8, 2 623297_3]
jīvatām jyotiḥ abhyehi arvāṅ | [AVŚ, 8, 2 623298_1]
ā tvā harāmi śata śāradāya | [AVŚ, 8, 2 623298_2]
avamuñcan mṛtyupāśān aśastiṃ drāghīya āyuḥ prataraṃ te dadhāmi | [AVŚ, 8, 2 2.2]
vātāt te prāṇam avidaṃ sūryāc cakṣur ahaṃ tava | [AVŚ, 8, 2 3.1]
yat te manas tvayi tad dhārayāmi saṃvitsvāṅgair vada jihvayālapan | [AVŚ, 8, 2 3.2]
prāṇena tvā dvipadāṃ catuṣpadām agnim iva jātam abhi saṃ dhamāmi | [AVŚ, 8, 2 4.1]
namas te mṛtyo cakṣuṣe namaḥ prāṇāya te 'karam | [AVŚ, 8, 2 4.2]
ayaṃ jīvatu mā mṛtemaṃ sam īrayāmasi | [AVŚ, 8, 2 5.1]
kṛṇomy asmai bheṣajaṃ mṛtyo mā puruṣaṃ vadhīḥ | [AVŚ, 8, 2 5.2]
jīvalāṃ naghāriṣāṃ jīvantīm oṣadhīm aham | [AVŚ, 8, 2 6.1]
trāyamāṇāṃ sahamānāṃ sahasvatīm iha huve 'smā ariṣṭatātaye | [AVŚ, 8, 2 6.2]
adhi brūhi mā rabhathāḥ sṛjemaṃ tavaiva sant sarvahāyā ihāstu | [AVŚ, 8, 2 7.1]
bhavāśarvau mṛḍataṃ śarma yacchatam apasidhya duritaṃ dhattam āyuḥ | [AVŚ, 8, 2 7.2]
asmai mṛtyo adhi brūhīmaṃ dayasvod ito 'yam etu | [AVŚ, 8, 2 8.1]
ariṣṭaḥ sarvāṅgaḥ suśruj jarasā śatahāyana ātmanā bhujam aśnutām | [AVŚ, 8, 2 8.2]
devānāṃ hetiḥ pari tvā vṛṇaktu pārayāmi tvā rajasa ut tvā mṛtyor apīparam | [AVŚ, 8, 2 9.1]
ārāt agnim kravyādam nirūhan jīvātave te paridhim dadhāmi | [AVŚ, 8, 2 623313_1]
yat te niyānaṃ rajasaṃ mṛtyo anavadharṣyam | [AVŚ, 8, 2 10.1]
patha imaṃ tasmād rakṣanto brahmāsmai varma kṛṇmasi | [AVŚ, 8, 2 10.2]
kṛṇomi te prāṇāpānau jarāṃ mṛtyuṃ dīrgham āyuḥ svasti | [AVŚ, 8, 2 11.1]
vaivasvatena prahitān yamadūtāṃś carato 'pa sedhāmi sarvān | [AVŚ, 8, 2 11.2]
ārāt arātim nirṛtim | [AVŚ, 8, 2 623318_1]
paras grāhim kravyādaḥ piśācān | [AVŚ, 8, 2 623318_2]
rakṣaḥ yat sarvam durbhūtam tat tamaḥ iva apa hanmasi | [AVŚ, 8, 2 623319_1]
agneṣ ṭa prāṇam amṛtād āyuṣmato vanve jātavedasaḥ | [AVŚ, 8, 2 13.1]
yathā na riṣyā amṛtaḥ sajūr asas tat te kṛṇomi tad u te sam ṛdhyatām | [AVŚ, 8, 2 13.2]
śive te stāṃ dyāvāpṛthivī asaṃtāpe abhiśriyau | [AVŚ, 8, 2 14.1]
śaṃ te sūrya ā tapatu śaṃ vāto vātu te hṛde | [AVŚ, 8, 2 14.2]
śivā abhi kṣarantu tvāpo divyāḥ payasvatīḥ | [AVŚ, 8, 2 14.3]
śivās te santv oṣadhaya ut tvāhārṣam adharasyā uttarāṃ pṛthivīm abhi | [AVŚ, 8, 2 15.1]
tatra tvādityau rakṣatāṃ sūryācandramasāv ubhā | [AVŚ, 8, 2 15.2]
yat te vāsaḥ paridhānaṃ yāṃ nīviṃ kṛṇuṣe tvam | [AVŚ, 8, 2 16.1]
śivaṃ te tanve tat kṛṇmaḥ saṃsparśe 'rūkṣṇam astu te | [AVŚ, 8, 2 16.2]
yat kṣureṇa marcayatā sutejasā vaptā vapasi keśaśmaśru | [AVŚ, 8, 2 17.1]
śubhaṃ mukhaṃ mā na āyuḥ pra moṣīḥ | [AVŚ, 8, 2 17.2]
śivau te stāṃ vrīhiyavāv abalāsāv adomadhau | [AVŚ, 8, 2 18.1]
etau yakṣmaṃ vi bādhete etau muñcato aṃhasaḥ | [AVŚ, 8, 2 18.2]
yad aśnāsi yat pibasi dhānyaṃ kṛṣyāḥ payaḥ | [AVŚ, 8, 2 19.1]
yad ādyaṃ yad anādyaṃ sarvaṃ te annam aviṣaṃ kṛṇomi | [AVŚ, 8, 2 19.2]
ahne ca tvā rātraye cobhābhyāṃ pari dadmasi | [AVŚ, 8, 2 20.1]
arāyebhyo jighatsubhya imaṃ me pari rakṣata | [AVŚ, 8, 2 20.2]
śataṃ te 'yutaṃ hāyanān dve yuge trīṇi catvāri kṛṇmaḥ | [AVŚ, 8, 2 21.1]
indrāgnī viśve devās te 'nu manyantām ahṛṇīyamānāḥ | [AVŚ, 8, 2 21.2]
śarade tvā hemantāya vasantāya grīṣmāya pari dadmasi | [AVŚ, 8, 2 623339_1]
varṣāṇi tubhyam syonāni yeṣu vardhante oṣadhīḥ | [AVŚ, 8, 2 623340_1]
mṛtyur īśe dvipadāṃ mṛtyur īśe catuṣpadām | [AVŚ, 8, 2 23.1]
tasmāt tvāṃ mṛtyor gopater ud bharāmi sa mā bibheḥ | [AVŚ, 8, 2 23.2]
so 'riṣṭa na mariṣyasi na mariṣyasi mā bibheḥ | [AVŚ, 8, 2 24.1]
na vai tatra mriyante no yanti adhamaṃ tamaḥ | [AVŚ, 8, 2 24.2]
sarvo vai tatra jīvati gaur aśvaḥ puruṣaḥ paśuḥ | [AVŚ, 8, 2 25.1]
yatredaṃ brahma kriyate paridhir jīvanāya kam | [AVŚ, 8, 2 25.2]
pari tvā pātu samānebhyo 'bhicārāt sabandhubhyaḥ | [AVŚ, 8, 2 26.1]
amamrir bhavāmṛto 'tijīvo mā te hāsiṣur asavaḥ śarīram | [AVŚ, 8, 2 26.2]
ye mṛtyavaḥ eka śatam yāḥ nāṣṭrāḥ atitāryāḥ muñcantu tasmāt tvām devāḥ agneḥ vaiśvānarāt adhi | [AVŚ, 8, 2 623350_1]
agneḥ śarīram asi pārayiṣṇu rakṣohāsi sapatnahā | [AVŚ, 8, 2 28.1]
atho amīvacātanaḥ pūtudrur nāma bheṣajam | [AVŚ, 8, 2 28.2]
{AVŚ, 8, 3}
rakṣohaṇaṃ vājinam ā jigharmi mitraṃ prathiṣṭham upa yāmi śarma | [AVŚ, 8, 3 1.1]
śiśāno agniḥ kratubhiḥ samiddhaḥ sa no divā sa riṣaḥ pātu naktam | [AVŚ, 8, 3 1.2]
ayodaṃṣṭro arciṣā yātudhānān upa spṛśa jātavedaḥ samiddhaḥ | [AVŚ, 8, 3 2.1]
ā jihvayā mūradevān rabhasva kravyādo vṛṣṭvāpi dhatsvāsan | [AVŚ, 8, 3 2.2]
ubhobhayāvinn upa dhehi daṃṣṭrau hiṃsraḥ śiśāno 'varaṃ paraṃ ca | [AVŚ, 8, 3 3.1]
utāntarikṣe pari yāhy agne jambhaiḥ saṃ dhehy abhi yātudhānān | [AVŚ, 8, 3 3.2]
agne tvacaṃ yātudhānasya bhinddhi hiṃsrāśanir harasā hantv enam | [AVŚ, 8, 3 4.1]
pra parvāṇi jātavedaḥ śṛṇīhi kravyāt kraviṣṇur vi cinotv enam | [AVŚ, 8, 3 4.2]
yatredānīṃ paśyasi jātavedas tiṣṭhantam agna uta vā carantam | [AVŚ, 8, 3 5.1]
utāntarikṣe patantaṃ yātudhānaṃ tam astā vidhya śarvā śiśānaḥ | [AVŚ, 8, 3 5.2]
yajñaiḥ iṣūḥ saṃnamamānaḥ agne vācā śalyāṁ aśanibhiḥ dihānaḥ tābhiḥ vidhya hṛdaye yātudhānān | [AVŚ, 8, 3 623364_1]
pratīcaḥ bāhūn prati bhaṅgdhi eṣām | [AVŚ, 8, 3 623364_2]
utārabdhānt spṛṇuhi jātaveda utārebhāṇāṁ ṛṣṭibhir yātudhānān | [AVŚ, 8, 3 7.1]
agne pūrvo ni jahi śośucāna āmādaḥ kṣviṅkās tam adantv enīḥ | [AVŚ, 8, 3 7.2]
iha pra brūhi yatamaḥ so agne yātudhāno ya idaṃ kṛṇoti | [AVŚ, 8, 3 8.1]
tam ā rabhasva samidhā yaviṣṭha nṛcakṣasaś cakṣuṣe randhayainam | [AVŚ, 8, 3 8.2]
tīkṣṇenāgne cakṣuṣā rakṣa yajñaṃ prāñcaṃ vasubhyaḥ praṇaya pracetaḥ | [AVŚ, 8, 3 9.1]
hiṃsraṃ rakṣāṃsy abhi śośucānaṃ mā tvā dabhan yātudhānā nṛcakṣaḥ | [AVŚ, 8, 3 9.2]
nṛcakṣā rakṣaḥ pari paśya vikṣu tasya trīṇi prati śṛṇīhy agrā | [AVŚ, 8, 3 10.1]
tasyāgne pṛṣṭīr harasā śṛṇīhi tredhā mūlaṃ yātudhānasya vṛśca | [AVŚ, 8, 3 10.2]
trir yātudhānaḥ prasitiṃ ta etv ṛtaṃ yo agne anṛtena hanti | [AVŚ, 8, 3 11.1]
tam arciṣā sphūrjayan jātavedaḥ samakṣam enam gṛṇate ni yuṅdhi | [AVŚ, 8, 3 11.2]
yad agne adya mithunā śapāto yad vācas tṛṣṭaṃ janayanta rebhāḥ | [AVŚ, 8, 3 12.1]
manyor manasaḥ śaravyā jāyate yā tayā vidhya hṛdaye yātudhānān | [AVŚ, 8, 3 12.2]
parā śṛṇīhi tapasā yātudhānān parāgne rakṣo harasā śṛṇīhi | [AVŚ, 8, 3 13.1]
parārciṣā mūradevāñchṛṇīhi parāsutṛpaḥ śośucataḥ śṛṇīhi | [AVŚ, 8, 3 13.2]
parādya devā vṛjinaṃ śṛṇantu pratyag enaṃ śapathā yantu sṛṣṭāḥ | [AVŚ, 8, 3 14.1]
vācāstenaṃ śarava ṛcchantu marman viśvasyaitu prasitiṃ yātudhānaḥ | [AVŚ, 8, 3 14.2]
yaḥ pauruṣeyeṇa kraviṣā samaṅkte yo aśvyena paśunā yātudhānaḥ | [AVŚ, 8, 3 15.1]
yo aghnyāyā bharati kṣīram agne teṣāṃ śīrṣāṇi harasāpi vṛśca | [AVŚ, 8, 3 15.2]
viṣaṃ gavāṃ yātudhānā bharantām ā vṛścantām aditaye durevāḥ | [AVŚ, 8, 3 16.1]
paraiṇān devaḥ savitā dadātu parā bhāgam oṣadhīnāṃ jayantām | [AVŚ, 8, 3 16.2]
saṃvatsarīṇaṃ paya usriyāyās tasya māśīd yātudhāno nṛcakṣaḥ | [AVŚ, 8, 3 17.1]
pīyūṣam agne yatamas titṛpsāt taṃ pratyañcam arciṣā vidhya marmaṇi | [AVŚ, 8, 3 17.2]
sanād agne mṛṇasi yātudhānān na tvā rakṣāṃsi pṛtanāsu jigyuḥ | [AVŚ, 8, 3 18.1]
sahamūrān anu daha kravyādo mā te hetyā mukṣata daivyāyāḥ | [AVŚ, 8, 3 18.2]
tvaṃ no agne adharād udaktas tvaṃ paścād uta rakṣā purastāt | [AVŚ, 8, 3 19.1]
prati tye te ajarāsas tapiṣṭhā aghaśaṃsaṃ śośucato dahantu | [AVŚ, 8, 3 19.2]
paścāt purastād adharād utottarāt kaviḥ kāvyena pari pāhy agne | [AVŚ, 8, 3 20.1]
sakhā sakhāyam ajaro jarimne agne martāṁ amartyas tvaṃ naḥ | [AVŚ, 8, 3 20.2]
tad agne cakṣuḥ prati dhehi rebhe śaphārujo yena paśyasi yātudhānān | [AVŚ, 8, 3 21.1]
atharvavaj jyotiṣā daivyena satyaṃ dhūrvantam acitaṃ nyoṣa | [AVŚ, 8, 3 21.2]
pari tvāgne puraṃ vayaṃ vipraṃ sahasya dhīmahi | [AVŚ, 8, 3 22.1]
dhṛṣadvarṇaṃ dive dive hantāraṃ bhaṅgurāvataḥ | [AVŚ, 8, 3 22.2]
viṣeṇa bhaṅgurāvataḥ prati sma rakṣaso jahi | [AVŚ, 8, 3 23.1]
agne tigmena śociṣā tapuragrābhir arcibhiḥ | [AVŚ, 8, 3 23.2]
vi jyotiṣā bṛhatā bhāty agnir āvir viśvāni kṛṇute mahitvā | [AVŚ, 8, 3 24.1]
prādevīr māyāḥ sahate durevāḥ śiśīte śṛṅge rakṣobhyo vinikṣe | [AVŚ, 8, 3 24.2]
ye te śṛṅge ajare jātavedas tigmahetī brahmasaṃśite | [AVŚ, 8, 3 25.1]
tābhyāṃ durhārdam abhidāsantaṃ kimīdinaṃ | [AVŚ, 8, 3 25.2]
pratyañcam arciṣā jātavedo vi nikṣva | [AVŚ, 8, 3 25.3]
agnī rakṣāṃsi sedhati śukraśocir amartyaḥ | [AVŚ, 8, 3 26.1]
śuciḥ pāvaka īḍyaḥ | [AVŚ, 8, 3 26.2]
{AVŚ, 8, 4}
indrāsomā tapataṃ rakṣa ubjataṃ ny arpayataṃ vṛṣaṇā tamovṛdhaḥ | [AVŚ, 8, 4 1.1]
parā śṛṇītam acito ny oṣataṃ hataṃ nudethāṃ ni śiśītam attriṇaḥ | [AVŚ, 8, 4 1.2]
indrāsomā sam aghaśaṃsam abhy aghaṃ tapur yayastu carur agnimāṁ iva | [AVŚ, 8, 4 2.1]
brahmadviṣe kravyāde ghoracakṣase dveṣo dhattam anavāyaṃ kimīdine | [AVŚ, 8, 4 2.2]
indrāsomā duṣkṛto vavre antar anārambhaṇe tamasi pra vidhyatam | [AVŚ, 8, 4 3.1]
yato naiṣāṃ punar ekaś canodayat tad vām astu sahase manyumacchavaḥ | [AVŚ, 8, 4 3.2]
indrāsomā vartayataṃ divo vadhaṃ saṃ pṛthivyā aghaśaṃsāya tarhaṇam | [AVŚ, 8, 4 4.1]
ut takṣataṃ svaryaṃ parvatebhyo yena rakṣo vāvṛdhānaṃ nijūrvathaḥ | [AVŚ, 8, 4 4.2]
indrāsomā vartayataṃ divas pary agnitaptebhir yuvam aśmahanmabhiḥ | [AVŚ, 8, 4 5.1]
tapurvadhebhir ajarebhir attriṇo ni parśāne vidhyataṃ yantu nisvaram | [AVŚ, 8, 4 5.2]
indrāsomā pari vāṃ bhūtu viśvata iyaṃ matiḥ kakṣyāśveva vājinā | [AVŚ, 8, 4 6.1]
yāṃ vāṃ hotrāṃ parihinomi medhayemā brahmāṇi nṛpatī iva jinvatam | [AVŚ, 8, 4 6.2]
prati smarethāṃ tujayadbhir evair hataṃ druho rakṣaso bhaṅgurāvataḥ | [AVŚ, 8, 4 7.1]
indrāsomā duṣkṛte mā sugaṃ bhūd yo mā kadācid abhidāsati druhuḥ | [AVŚ, 8, 4 7.2]
yo mā pākena manasā carantam abhicaṣṭe anṛtebhir vacobhiḥ | [AVŚ, 8, 4 8.1]
āpa iva kāśinā saṃgṛbhītā asann astv asataḥ indra vaktā | [AVŚ, 8, 4 8.2]
ye pākaśaṃsaṃ viharanta evair ye vā bhadraṃ dūṣayanti svadhābhiḥ | [AVŚ, 8, 4 9.1]
ahaye vā tān pradadātu soma ā vā dadhātu nirṛter upasthe | [AVŚ, 8, 4 9.2]
yo no rasaṃ dipsati pitvo agne aśvānāṃ gavāṃ yas tanūnām | [AVŚ, 8, 4 10.1]
ripu stena steyakṛd dabhram etu ni ṣa hīyatāṃ tanvā tanā ca | [AVŚ, 8, 4 10.2]
paraḥ so astu tanvā tanā ca tisraḥ pṛthivīr adho astu viśvāḥ | [AVŚ, 8, 4 11.1]
prati śuṣyatu yaśo asya devā yo mā divā dipsati yaś ca naktam | [AVŚ, 8, 4 11.2]
suvijñānaṃ cikituṣe janāya sac cāsac ca vacasī paspṛdhāte | [AVŚ, 8, 4 12.1]
tayor yat satyaṃ yatarad ṛjīyas tad it somo 'vati hanty asat | [AVŚ, 8, 4 12.2]
na vā u somo vṛjinaṃ hinoti na kṣatriyam mithuyā dhārayantam | [AVŚ, 8, 4 13.1]
hanti rakṣo hanty āsad vadantam ubhāv indrasya prasitau śayāte | [AVŚ, 8, 4 13.2]
yadi vāham anṛtadevo asmi moghaṃ vā devāṁ apyūhe agne | [AVŚ, 8, 4 14.1]
kim asmabhyaṃ jātavedo hṛṇīṣe droghavācas te nirṛthaṃ sacantām | [AVŚ, 8, 4 14.2]
adyā murīya yadi yātudhāno asmi yadi vāyus tatapa puruṣasya | [AVŚ, 8, 4 15.1]
adhā sa vīrair daśabhir vi yūyā yo mā moghaṃ yātudhānety āha | [AVŚ, 8, 4 15.2]
yo māyātuṃ yātudhānety āha yo vā rakṣāḥ śucir asmīty āha | [AVŚ, 8, 4 16.1]
indras taṃ hantu mahatā vadhena viśvasya jantor adhamas padīṣṭa | [AVŚ, 8, 4 16.2]
pra yā jigāti khargaleva naktam apa druhus tanvaṃ gūhamānā | [AVŚ, 8, 4 17.1]
vavram anantam ava sā padīṣṭa grāvāṇo ghnantu rakṣasa upabdaiḥ | [AVŚ, 8, 4 17.2]
vi tiṣṭhadhvam maruto vikṣv icchata gṛbhāyata rakṣasaḥ saṃ pinaṣṭana | [AVŚ, 8, 4 18.1]
vayo ye bhūtvā patayanti naktabhir ye vā ripo dadhire deve adhvare | [AVŚ, 8, 4 18.2]
pra vartaya divo 'śmānam indra somaśitaṃ maghavant saṃ śiśādhi | [AVŚ, 8, 4 19.1]
prākto apākto adharād udakto 'bhi jahi rakṣasaḥ parvatena | [AVŚ, 8, 4 19.2]
eta u tye patayanti śvayātava indraṃ dipsanti dipsavo 'dābhyam | [AVŚ, 8, 4 20.1]
śiśīte śakraḥ piśunebhyo vadhaṃ nūnaṃ sṛjad aśaniṃ yātumadbhyaḥ | [AVŚ, 8, 4 20.2]
indro yātūnām abhavat parāśaro havirmathīnām abhy āvivāsatām | [AVŚ, 8, 4 21.1]
abhīd u śakraḥ paraśur yathā vanaṃ pātreva bhindant sata etu rakṣasaḥ | [AVŚ, 8, 4 21.2]
ulūkayātuṃ śuśulūkayātuṃ jahi śvayātum uta kokayātum | [AVŚ, 8, 4 22.1]
suparṇayātum uta gṛdhrayātuṃ dṛṣadeva pra mṛṇa rakṣa indra | [AVŚ, 8, 4 22.2]
mā no rakṣo abhi naḍ yātumāvad apocchantu mithunā ye kimīdinaḥ | [AVŚ, 8, 4 23.1]
pṛthivī naḥ pārthivāt pātv aṃhaso 'ntarikṣaṃ divyāt pātv asmān | [AVŚ, 8, 4 23.2]
indra jahi pumāṃsaṃ yātudhānam uta striyaṃ māyayā śāśadānām | [AVŚ, 8, 4 24.1]
vigrīvāso mūradevā ṛdantu mā te dṛśant sūryam uccarantam | [AVŚ, 8, 4 24.2]
prati cakṣva vi cakṣvendraś ca soma jāgṛtam | [AVŚ, 8, 4 25.1]
rakṣobhyo vadham asyatam aśaniṃ yātumadbhyaḥ | [AVŚ, 8, 4 25.2]
{AVŚ, 8, 5}
ayaṃ pratisaro maṇir vīro vīrāya badhyate | [AVŚ, 8, 5 1.1]
vīryavānt sapatnahā śūravīraḥ paripāṇaḥ sumaṅgalaḥ | [AVŚ, 8, 5 1.2]
ayaṃ maṇiḥ sapatnahā suvīraḥ sahasvān vājī sahamāna ugraḥ | [AVŚ, 8, 5 2.1]
pratyak kṛtyā dūṣayann eti vīraḥ | [AVŚ, 8, 5 2.2]
anenendro maṇinā vṛtram ahann anenāsurān parābhāvayan manīṣī | [AVŚ, 8, 5 3.1]
anenājayad dyāvāpṛthivī ubhe ime anenājayat pradiśaś catasraḥ | [AVŚ, 8, 5 3.2]
ayaṃ srāktyo maṇiḥ pratīvartaḥ pratisaraḥ | [AVŚ, 8, 5 4.1]
ojasvān vimṛdho vaśī so asmān pātu sarvataḥ | [AVŚ, 8, 5 4.2]
tad agnir āha tad u soma āha bṛhaspatiḥ savitā tad indraḥ | [AVŚ, 8, 5 5.1]
te me devāḥ purohitāḥ pratīcīḥ kṛtyāḥ pratisarair ajantu | [AVŚ, 8, 5 5.2]
antar dadhe dyāvāpṛthivī utāhar uta sūryam | [AVŚ, 8, 5 6.1]
te me devāḥ purohitāḥ pratīcīḥ kṛtyāḥ pratisarair ajantu | [AVŚ, 8, 5 6.2]
ye srāktyaṃ maṇiṃ janā varmāṇi kṛṇvate | [AVŚ, 8, 5 7.1]
sūrya iva divam āruhya vi kṛtyā bādhate vaśī | [AVŚ, 8, 5 7.2]
srāktyena maṇinā ṛṣiṇeva manīṣiṇā | [AVŚ, 8, 5 8.1]
ajaiṣaṃ sarvāḥ pṛtanā vi mṛdho hanmi rakṣasaḥ | [AVŚ, 8, 5 8.2]
yāḥ kṛtyā āṅgirasīr yāḥ kṛtyā āsurīr yāḥ | [AVŚ, 8, 5 9.1]
kṛtyāḥ svayaṃkṛtā yā u cānyebhir ābhṛtāḥ | [AVŚ, 8, 5 9.2]
ubhayīs tāḥ parā yantu parāvato navatiṃ nāvyā ati | [AVŚ, 8, 5 9.3]
asmai maṇim varma badhnantu devāḥ indraḥ viṣṇuḥ savitā rudraḥ agniḥ prajāpatiḥ parameṣṭhī virāj vaiśvānaraḥ ṛṣayaḥ ca sarve | [AVŚ, 8, 5 623475_1]
uttamo asy oṣadhīnām anaḍvān jagatām iva vyāghraḥ śvapadām iva | [AVŚ, 8, 5 11.1]
yam aicchāmāvidāma taṃ pratispāśanam anti tam | [AVŚ, 8, 5 11.2]
sa id vyāghro bhavaty atho siṃho atho vṛṣā | [AVŚ, 8, 5 12.1]
atho sapatnakarśano yo bibhartīmaṃ maṇim | [AVŚ, 8, 5 12.2]
nainaṃ ghnanty apsaraso na gandharvā na martyāḥ | [AVŚ, 8, 5 13.1]
sarvā diśo vi rājati yo bibhartīmaṃ maṇim | [AVŚ, 8, 5 13.2]
kaśyapas tvām asṛjata kaśyapas tvā sam airayat | [AVŚ, 8, 5 14.1]
abibhas tvendro mānuṣe bibhrat saṃśreṣiṇe 'jayat | [AVŚ, 8, 5 14.2]
maṇiṃ sahasravīryaṃ varma devā akṛṇvata | [AVŚ, 8, 5 14.3]
yas tvā kṛtyābhir yas tvā dīkṣābhir yajñair yas tvā jighāṃsati | [AVŚ, 8, 5 15.1]
pratyak tvam indra taṃ jahi vajreṇa śataparvaṇā | [AVŚ, 8, 5 15.2]
ayam id vai pratīvarta ojasvān saṃjayo maṇiḥ | [AVŚ, 8, 5 16.1]
prajāṃ dhanaṃ ca rakṣatu paripāṇaḥ sumaṅgalaḥ | [AVŚ, 8, 5 16.2]
asapatnaṃ no adharād asapatnaṃ na uttarāt | [AVŚ, 8, 5 17.1]
indrāsapatnaṃ naḥ paścāj jyotiḥ śūra puras kṛdhi | [AVŚ, 8, 5 17.2]
varma me dyāvāpṛthivī varmāhar varma sūryaḥ | [AVŚ, 8, 5 18.1]
varma ma indraś cāgniś ca varma dhātā dadhātu me | [AVŚ, 8, 5 18.2]
aindrāgnaṃ varma bahulaṃ yad ugraṃ viśve devā nātividhyanti sarve | [AVŚ, 8, 5 19.1]
tan me tanvaṃ trāyatāṃ sarvato bṛhad āyuṣmāṁ jaradaṣṭir yathāsāni | [AVŚ, 8, 5 19.2]
ā mārukṣad devamaṇir mahyā ariṣṭatātaye | [AVŚ, 8, 5 20.1]
imaṃ methim abhisaṃviśadhvaṃ tanūpānaṃ trivarūtham ojase | [AVŚ, 8, 5 20.2]
asminn indro ni dadhātu nṛmṇam imaṃ devāso abhisaṃviśadhvam | [AVŚ, 8, 5 21.1]
dīrghāyutvāya śataśāradāyāyuṣmān jaradaṣṭir yathāsat | [AVŚ, 8, 5 21.2]
svastidā viśāṃ patir vṛtrahā vimṛdho vaśī | [AVŚ, 8, 5 22.1]
indro badhnātu te maṇiṃ jigīvāṁ aparājitaḥ | [AVŚ, 8, 5 22.2]
somapā abhayaṅkaro vṛṣā | [AVŚ, 8, 5 22.3]
{AVŚ, 8, 6}
yau te mātonmamārja jātāyāḥ pativedanau | [AVŚ, 8, 6 1.1]
durṇāmā tatra mā gṛdhad aliṃśa uta vatsapaḥ | [AVŚ, 8, 6 1.2]
palālānupalālau śarkuṃ kokaṃ malimlucaṃ palījakam | [AVŚ, 8, 6 2.1]
āśreṣaṃ vavrivāsasam ṛkṣagrīvaṃ pramīlinam | [AVŚ, 8, 6 2.2]
mā saṃ vṛto mopa sṛpa ūrū māva sṛpo 'ntarā | [AVŚ, 8, 6 3.1]
kṛṇomy asyai bheṣajaṃ bajaṃ durṇāmacātanam | [AVŚ, 8, 6 3.2]
durṇāmā ca sunāmā cobhā saṃvṛtam icchataḥ | [AVŚ, 8, 6 4.1]
arāyān apa hanmaḥ sunāmā straiṇam icchatām | [AVŚ, 8, 6 4.2]
yaḥ kṛṣṇaḥ keśy asura stambaja uta tuṇḍikaḥ | [AVŚ, 8, 6 5.1]
arāyān asyā muṣkābhyāṃ bhaṃsaso 'pa hanmasi | [AVŚ, 8, 6 5.2]
anujighraṃ pramṛśantaṃ kravyādam uta reriham | [AVŚ, 8, 6 6.1]
arāyāṁ śvakiṣkiṇo bajaḥ piṅgo anīnaśat | [AVŚ, 8, 6 6.2]
yas tvā svapne nipadyate bhrātā bhūtvā piteva ca | [AVŚ, 8, 6 7.1]
bajas tānt sahatām itaḥ klībarūpāṃs tirīṭinaḥ | [AVŚ, 8, 6 7.2]
yas tvā svapantīṃ tsarati yas tvā dipsati jāgratīm | [AVŚ, 8, 6 8.1]
chāyām iva pra tānt sūryaḥ parikrāmann anīnaśat | [AVŚ, 8, 6 8.2]
yaḥ kṛṇoti mṛtavatsām avatokām imāṃ striyam | [AVŚ, 8, 6 9.1]
tam oṣadhe tvaṃ nāśayāsyāḥ kamalam añjivam | [AVŚ, 8, 6 9.2]
ye śālāḥ parinṛtyanti sāyaṃ gardabhanādinaḥ | [AVŚ, 8, 6 10.1]
kusūlā ye ca kukṣilāḥ kakubhāḥ karumāḥ srimāḥ | [AVŚ, 8, 6 10.2]
tān oṣadhe tvaṃ gandhena viṣūcīnān vi nāśaya | [AVŚ, 8, 6 10.3]
ye kukundhāḥ kukūrabhāḥ kṛttīr dūrśāni bibhrati | [AVŚ, 8, 6 11.1]
klībā iva pranṛtyanto vane ye kurvate ghoṣaṃ tān ito nāśayāmasi | [AVŚ, 8, 6 11.2]
ye sūryaṃ na titikṣanta ātapantam amuṃ divaḥ | [AVŚ, 8, 6 12.1]
arāyān bastavāsino durgandhīṃl lohitāsyān makakān nāśayāmasi | [AVŚ, 8, 6 12.2]
ya ātmānam atimātram aṃsa ādhāya bibhrati | [AVŚ, 8, 6 13.1]
strīṇāṃ śroṇipratodina indra rakṣāṃsi nāśaya | [AVŚ, 8, 6 13.2]
ye pūrve vadhvo yanti haste śṛṅgāni bibhrataḥ | [AVŚ, 8, 6 14.1]
āpākesthāḥ prahāsina stambe ye kurvate jyotis tān ito nāśayāmasi | [AVŚ, 8, 6 14.2]
yeṣām paścāt prapadāni puraḥ pārṣṇīḥ puro mukhā | [AVŚ, 8, 6 15.1]
khalajāḥ śakadhūmajā uruṇḍā ye ca maṭmaṭāḥ kumbhamuṣkā ayāśavaḥ | [AVŚ, 8, 6 15.2]
tān asyā brahmaṇaspate pratībodhena nāśaya | [AVŚ, 8, 6 15.3]
paryastākṣā apracaṅkaśā astraiṇāḥ santu paṇḍagāḥ | [AVŚ, 8, 6 16.1]
ava bheṣaja pādaya ya imāṃ saṃvivṛtsaty apatiḥ svapatiṃ striyam | [AVŚ, 8, 6 16.2]
uddharṣiṇaṃ munikeśaṃ jambhayantaṃ marīmṛśam | [AVŚ, 8, 6 17.1]
upeṣantam udumbalaṃ tuṇḍelam uta śāluḍam | [AVŚ, 8, 6 17.2]
padā pravidhya pārṣṇyā sthālīṃ gaur iva spandanā | [AVŚ, 8, 6 17.3]
yas te garbhaṃ pratimṛśāj jātaṃ vā mārayāti te | [AVŚ, 8, 6 18.1]
piṅgas tam ugradhanvā kṛṇotu hṛdayāvidham | [AVŚ, 8, 6 18.2]
ye amno jātān mārayanti sūtikā anuśerate | [AVŚ, 8, 6 19.1]
strībhāgān piṅgo gandharvān vāto abhram ivājatu | [AVŚ, 8, 6 19.2]
parisṛṣṭaṃ dhārayatu yaddhitaṃ māvapādi tat | [AVŚ, 8, 6 20.1]
garbhaṃ ta ugrau rakṣatām bheṣajau nīvibhāryau | [AVŚ, 8, 6 20.2]
pavīnasāt taṅgalvāc chāyakād uta nagnakāt | [AVŚ, 8, 6 21.1]
prajāyai patye tvā piṅgaḥ paripātu kimīdinaḥ | [AVŚ, 8, 6 21.2]
dvyāsyāc caturakṣāt pañcapadād anaṅgureḥ | [AVŚ, 8, 6 22.1]
vṛntād abhiprasarpataḥ paripāhi varīvṛtāt | [AVŚ, 8, 6 22.2]
ya āmaṃ māṃsam adanti pauruṣeyaṃ ca ye kraviḥ | [AVŚ, 8, 6 23.1]
garbhān khādanti keśavās tān ito nāśayāmasi | [AVŚ, 8, 6 23.2]
ye sūryāt parisarpanti snuṣeva śvaśurād adhi | [AVŚ, 8, 6 24.1]
bajaś ca teṣāṃ piṅgaś ca hṛdaye 'dhi nividhyatām | [AVŚ, 8, 6 24.2]
piṅga rakṣa jāyamānaṃ mā pumāṃsaṃ striyaṃ kran | [AVŚ, 8, 6 25.1]
āṇḍādo garbhān mā dabhan bādhasvetaḥ kimīdinaḥ | [AVŚ, 8, 6 25.2]
aprajāstvaṃ mārtavatsam ād rodam agham āvayam | [AVŚ, 8, 6 26.1]
vṛkṣād iva srajam kṛtvāpriye pratimuñca tat | [AVŚ, 8, 6 26.2]
{AVŚ, 8, 7}
yā babhravo yāś ca śukrā rohiṇīr uta pṛśnayaḥ | [AVŚ, 8, 7 1.1]
asiknīḥ kṛṣṇā oṣadhīḥ sarvā acchāvadāmasi | [AVŚ, 8, 7 1.2]
trāyantām imaṃ puruṣaṃ yakṣmād deveṣitād adhi | [AVŚ, 8, 7 2.1]
yāsām dyauḥ pitā pṛthivī mātā samudro mūlaṃ vīrudhāṃ babhūva | [AVŚ, 8, 7 2.2]
āpo agraṃ divyā oṣadhayaḥ | [AVŚ, 8, 7 3.1]
tās te yakṣmam enasyam aṅgādaṅgād anīnaśan | [AVŚ, 8, 7 3.2]
prastṛṇatī stambinīr ekaśuṅgāḥ pratanvatīr oṣadhīr ā vadāmi | [AVŚ, 8, 7 4.1]
aṃśumatīḥ kāṇḍinīr yā viśākhā hvayāmi te vīrudho vaiśvadevīr ugrāḥ puruṣajīvanīḥ | [AVŚ, 8, 7 4.2]
yad vaḥ sahaḥ sahamānā vīryaṃ yac ca vo balam | [AVŚ, 8, 7 5.1]
tenemam asmād yakṣmāt puruṣaṃ muñcatauṣadhīr atho kṛṇomi bheṣajam | [AVŚ, 8, 7 5.2]
jīvalāṃ naghāriṣāṃ jīvantīm oṣadhīm aham | [AVŚ, 8, 7 6.1]
arundhatīm unnayantīṃ puṣpām madhumatīm iha huve 'smā ariṣṭatātaye | [AVŚ, 8, 7 6.2]
ihā yantu pracetaso medinīr vacaso mama | [AVŚ, 8, 7 7.1]
yathemaṃ pārayāmasi puruṣaṃ duritād adhi | [AVŚ, 8, 7 7.2]
agner ghāso apāṃ garbho yā rohanti punarṇavāḥ | [AVŚ, 8, 7 8.1]
dhruvāḥ sahasranāmnīr bheṣajīḥ santv ābhṛtāḥ | [AVŚ, 8, 7 8.2]
avakolbā udakātmāna oṣadhayaḥ | [AVŚ, 8, 7 9.1]
vyṛṣantu duritaṃ tīkṣṇaśṛṅgyaḥ | [AVŚ, 8, 7 9.2]
unmuñcantīr vivaruṇā ugrā yā viṣadūṣaṇīḥ | [AVŚ, 8, 7 10.1]
tāḥ iha ā yantu oṣadhīḥ | [AVŚ, 8, 7 623577_1]
apakrītāḥ sahīyasīr vīrudho yā abhiṣṭutāḥ | [AVŚ, 8, 7 11.1]
trāyantām asmin grāme gām aśvaṃ puruṣaṃ paśum | [AVŚ, 8, 7 11.2]
madhuman mūlaṃ madhumad agram āsāṃ madhuman madhyaṃ vīrudhāṃ babhūva | [AVŚ, 8, 7 12.1]
madhumat parṇaṃ madhumat puṣpam āsāṃ madhoḥ saṃbhaktā amṛtasya bhakṣo ghṛtam annaṃ duhratāṃ gopurogavam | [AVŚ, 8, 7 12.2]
yāvatīḥ kiyatīś cemāḥ pṛthivyām adhy oṣadhīḥ | [AVŚ, 8, 7 13.1]
tā mā sahasraparṇyo mṛtyor muñcantv aṃhasaḥ | [AVŚ, 8, 7 13.2]
vaiyāghro maṇir vīrudhāṃ trāyamāṇo 'bhiśastipāḥ | [AVŚ, 8, 7 14.1]
amīvāḥ sarvā rakṣāṃsy apa hantv adhi dūram asmat | [AVŚ, 8, 7 14.2]
siṃhasyeva stanathoḥ saṃ vijante 'gner iva vijante ābhṛtābhyaḥ | [AVŚ, 8, 7 15.1]
gavāṃ yakṣmaḥ puruṣāṇāṃ vīrudbhir atinutto nāvyā etu srotyāḥ | [AVŚ, 8, 7 15.2]
mumucānā oṣadhayo 'gner vaiśvānarād adhi | [AVŚ, 8, 7 16.1]
bhūmiṃ saṃtanvatīr ita yāsāṃ rājā vanaspatiḥ | [AVŚ, 8, 7 16.2]
yā rohanty āṅgirasīḥ parvateṣu sameṣu ca | [AVŚ, 8, 7 17.1]
tā naḥ payasvatīḥ śivā oṣadhīḥ santu śaṃ hṛde | [AVŚ, 8, 7 17.2]
yāś cāhaṃ veda vīrudho yāś ca paśyāmi cakṣuṣā | [AVŚ, 8, 7 18.1]
ajñātā jānīmaś ca yā yāsu vidma ca saṃbhṛtam | [AVŚ, 8, 7 18.2]
sarvāḥ samagrā oṣadhīr bodhantu vacaso mama | [AVŚ, 8, 7 19.1]
yathemaṃ pārayāmasi puruṣam duritād adhi | [AVŚ, 8, 7 19.2]
aśvatthaḥ darbhaḥ vīrudhām somaḥ rājā vrīhiḥ yavaḥ ca bheṣajau divasputrau amartyau | [AVŚ, 8, 7 623597_1]
ujjihīdhve stanayati abhikrandati oṣadhīḥ yadā vaḥ pṛśni mātaraḥ parjanyaḥ retasā avati | [AVŚ, 8, 7 623598_1]
tasya amṛtasya imam balam puruṣam pāyayāmasi | [AVŚ, 8, 7 623600_1]
atha u kṛṇomi bheṣajam yathā asat śata hāyanaḥ | [AVŚ, 8, 7 623601_1]
varāhaḥ veda vīrudham | [AVŚ, 8, 7 623602_1]
nakulaḥ veda bheṣajīm | [AVŚ, 8, 7 623602_2]
sarpāḥ gandharvāḥ yāḥ viduḥ tāḥ asmai avase huve | [AVŚ, 8, 7 623603_1]
yāḥ suparṇāḥ āṅgirasīḥ divyāḥ yāḥ raghaṭaḥ viduḥ vayāṃsi haṃsāḥ yāḥ viduḥ yāḥ ca sarve patatriṇaḥ mṛgāḥ yāḥ viduḥ oṣadhīḥ tāḥ asmai avase huve | [AVŚ, 8, 7 623606_1]
yāvatīnām oṣadhīnām gāvaḥ prāśnanti aghnyāḥ yāvatīnām aja avayaḥ tāvatīḥ tubhyam oṣadhīḥ yacchantu ābhṛtāḥ | [AVŚ, 8, 7 623608_1]
yāvatīṣu manuṣyā bheṣajaṃ bhiṣajo viduḥ | [AVŚ, 8, 7 26.1]
tāvatīr viśvabheṣajīr ā bharāmi tvām abhi | [AVŚ, 8, 7 26.2]
puṣpavatīḥ prasūmatīḥ phalinīr aphalā uta | [AVŚ, 8, 7 27.1]
saṃmātara iva duhrām asmā ariṣṭatātaye | [AVŚ, 8, 7 27.2]
ut tvāhārṣaṃ pañcaśalād atho daśaśalād uta | [AVŚ, 8, 7 28.1]
atho yamasya paḍvīśād viśvasmād devakilbiṣāt | [AVŚ, 8, 7 28.2]
{AVŚ, 8, 8}
indro manthatu manthitā śakraḥ śūraḥ puraṃdaraḥ | [AVŚ, 8, 8 1.1]
yathā hanāma senā amitrāṇāṃ sahasraśaḥ | [AVŚ, 8, 8 1.2]
pūtirajjur upadhmānī pūtiṃ senāṃ kṛṇotv amūm | [AVŚ, 8, 8 2.1]
dhūmam agnim parādṛśyāmitrā hṛtsv ādadhatāṃ bhayam | [AVŚ, 8, 8 2.2]
amūn aśvattha niḥśṛṇīhi khādāmūn khadirājiram | [AVŚ, 8, 8 3.1]
tājadbhaṅga iva bhajantāṃ hantv enān vadhako vadhaiḥ | [AVŚ, 8, 8 3.2]
paruṣān amūn paruṣāhvaḥ kṛṇotu hantv enān vadhako vadhaiḥ | [AVŚ, 8, 8 4.1]
kṣipraṃ śara iva bhajantāṃ bṛhajjālena saṃditāḥ | [AVŚ, 8, 8 4.2]
antarikṣaṃ jālam āsīj jāladaṇḍā diśo mahīḥ | [AVŚ, 8, 8 5.1]
tenābhidhāya dasyūnāṃ śakraḥ senām apāvapat | [AVŚ, 8, 8 5.2]
bṛhaddhi jālaṃ bṛhataḥ śakrasya vājinīvataḥ | [AVŚ, 8, 8 6.1]
tena śatrūn abhi sarvān nyubja yathā na mucyātai katamaś canaiṣām | [AVŚ, 8, 8 6.2]
bṛhat te jālaṃ bṛhata indra śūra sahasrārghasya śatavīryasya | [AVŚ, 8, 8 7.1]
tena śataṃ sahasram ayutaṃ nyarbudaṃ jaghāna śakro dasyūnām abhidhāya senayā | [AVŚ, 8, 8 7.2]
ayaṃ loko jālam āsīc chakrasya mahato mahān | [AVŚ, 8, 8 8.1]
tenāham indrajālenāmūṃs tamasābhidadhāmi sarvān | [AVŚ, 8, 8 8.2]
sedir ugrā vyṛddhir ārtiś cānapavācanā | [AVŚ, 8, 8 9.1]
śramas tandrīś ca mohaś ca tair amūn abhidadhāmi sarvān | [AVŚ, 8, 8 9.2]
mṛtyave 'mūn prayacchāmi mṛtyupāśair amī sitāḥ | [AVŚ, 8, 8 10.1]
mṛtyor ye aghalā dūtās tebhya enān pratinayāmi baddhvā | [AVŚ, 8, 8 10.2]
nayatāmūn mṛtyudūtā yamadūtā apombhata | [AVŚ, 8, 8 11.1]
paraḥsahasrā hanyantāṃ tṛṇeḍhv enān matyaṃ bhavasya | [AVŚ, 8, 8 11.2]
sādhyā ekaṃ jāladaṇḍam udyatya yanty ojasā | [AVŚ, 8, 8 12.1]
rudrā ekaṃ vasava ekam ādityair eka udyataḥ | [AVŚ, 8, 8 12.2]
viśve devāḥ upariṣṭād ubjanto yantv ojasā | [AVŚ, 8, 8 13.1]
madhyena ghnanto yantu senām aṅgiraso mahīm | [AVŚ, 8, 8 13.2]
vanaspatīn vānaspatyān oṣadhīr uta vīrudhaḥ | [AVŚ, 8, 8 14.1]
dvipāc catuṣpād iṣṇāmi yathā senām amūṃ hanan | [AVŚ, 8, 8 14.2]
gandharvāpsarasaḥ sarpān devān puṇyajanān pitṝn | [AVŚ, 8, 8 15.1]
dṛṣṭān adṛṣṭān iṣṇāmi yathā senām amūṃ hanan | [AVŚ, 8, 8 15.2]
ima uptā mṛtyupāśā yān ākramya na mucyase | [AVŚ, 8, 8 16.1]
amuṣyā hantu senāyā idaṃ kūṭaṃ sahasraśaḥ | [AVŚ, 8, 8 16.2]
gharmaḥ samiddho agnināyaṃ homaḥ sahasrahaḥ | [AVŚ, 8, 8 17.1]
bhavaś ca pṛśnibāhuś ca śarva senām amūṃ hatam | [AVŚ, 8, 8 17.2]
mṛtyor oṣam āpadyantāṃ kṣudhaṃ sediṃ vadham bhayam | [AVŚ, 8, 8 18.1]
indraś cākṣujālābhyāṃ śarva senām amūṃ hatam | [AVŚ, 8, 8 18.2]
parājitāḥ pratrasatāmitrā nuttā dhāvata brahmaṇā | [AVŚ, 8, 8 19.1]
bṛhaspatipraṇuttānāṃ māmīṣāṃ moci kaścana | [AVŚ, 8, 8 19.2]
avapadyantām eṣām āyudhāni mā śakan pratidhām iṣum | [AVŚ, 8, 8 20.1]
athaiṣāṃ bahu bibhyatām iṣavaḥ ghnantu marmaṇi | [AVŚ, 8, 8 20.2]
saṃkrośatām enān dyāvāpṛthivī sam antarikṣaṃ saha devatābhiḥ | [AVŚ, 8, 8 21.1]
mā jñātāraṃ mā pratiṣṭhāṃ vidanta mitho vighnānā upayantu mṛtyum | [AVŚ, 8, 8 21.2]
diśaś catasro 'śvataryo devarathasya puroḍāśāḥ śaphā antarikṣam uddhiḥ | [AVŚ, 8, 8 22.1]
dyāvāpṛthivī pakṣasī ṛtavo 'bhīśavo 'ntardeśāḥ kiṃkarā vāk parirathyam | [AVŚ, 8, 8 22.2]
saṃvatsaro rathaḥ parivatsaro rathopastho virāḍ īṣāgnī rathamukham | [AVŚ, 8, 8 23.1]
indraḥ savyaṣṭhāś candramāḥ sārathiḥ | [AVŚ, 8, 8 23.2]
ito jayeto vijaya saṃjaya jaya svāhā | [AVŚ, 8, 8 24.1]
ime jayantu parāmī jayantāṃ svāhaibhyo durāhāmībhyaḥ | [AVŚ, 8, 8 24.2]
nīlalohitenāmūn abhyavatanomi | [AVŚ, 8, 8 24.3]
{AVŚ, 8, 9}
kutas tau jātau | [AVŚ, 8, 9 623664_1]
katamaḥ saḥ ardhaḥ | [AVŚ, 8, 9 623664_2]
kasmāt lokāt | [AVŚ, 8, 9 623664_3]
katamasyāḥ pṛthivyāḥ | [AVŚ, 8, 9 623664_4]
vatsau virājaḥ salilāt udaitām | [AVŚ, 8, 9 623665_1]
tau tvā pṛcchāmi | [AVŚ, 8, 9 623665_2]
katareṇa dugdhā | [AVŚ, 8, 9 623665_3]
yaḥ akrandayat salilam mahitvā yonim kṛtvā tribhujam śayānaḥ vatsaḥ kāma dughaḥ virājaḥ sa guhā cakre tanvaḥ parācais | [AVŚ, 8, 9 623667_1]
yāni trīṇi bṛhanti yeṣām caturtham viyunakti vācam brahmā enat vidyāt tapasā vipaścit yasmin ekam yujyate yasmin ekam | [AVŚ, 8, 9 623669_1]
bṛhataḥ pari sāmāni ṣaṣṭhāt pañca adhi nirmitā | [AVŚ, 8, 9 623670_1]
bṛhat bṛhatyāḥ nirmitam | [AVŚ, 8, 9 623671_1]
kutas adhi bṛhatī mitā | [AVŚ, 8, 9 623671_2]
bṛhatī pari mātrāyāḥ mātuḥ mātrā adhi nirmitā | [AVŚ, 8, 9 623672_1]
māyā ha jajñe māyāyāḥ māyāyāḥ mātalī pari | [AVŚ, 8, 9 623673_1]
vaiśvānarasya pratimā upari dyauḥ yāvat rodasī vibabādhe agniḥ | [AVŚ, 8, 9 623674_1]
tatas ṣaṣṭhāt ā amutas yanti stomāḥ | [AVŚ, 8, 9 623675_1]
ud itas yanti abhi ṣaṣṭham ahnaḥ | [AVŚ, 8, 9 623675_2]
ṣaṭ tvā pṛcchāmaḥ ṛṣayaḥ kaśyapa ime | [AVŚ, 8, 9 623676_1]
tvam hi yuktam yuyukṣe yogyam ca | [AVŚ, 8, 9 623676_2]
virājam āhuḥ brahmaṇaḥ pitaram | [AVŚ, 8, 9 623677_1]
tām naḥ vidhehi yatidhā sakhibhyaḥ | [AVŚ, 8, 9 623677_2]
yām pracyutām anu yajñāḥ pracyavante upatiṣṭhante upatiṣṭhamānām yasyāḥ vrate prasave yakṣam ejati sā virāj ṛṣayaḥ parame vyoman | [AVŚ, 8, 9 623679_1]
a prāṇā eti prāṇena prāṇatīnām | [AVŚ, 8, 9 623680_1]
virāj svarājam abhyeti paścāt | [AVŚ, 8, 9 623680_2]
viśvam mṛśantīm abhirūpām virājam paśyanti tve na tve paśyanti enām | [AVŚ, 8, 9 623681_1]
kaḥ virājaḥ mithuna tvam praveda kaḥ ṛtūn kaḥ u kalpam asyāḥ kramān kaḥ asyāḥ katidhā vidugdhān kaḥ asyāḥ dhāma katidhā vyuṣṭīḥ | [AVŚ, 8, 9 623682_1]
iyam eva sā yā prathamā vyaucchat | [AVŚ, 8, 9 623684_1]
āsu itarāsu carati praviṣṭā | [AVŚ, 8, 9 623684_2]
mahāntaḥ asyām mahimānaḥ antar | [AVŚ, 8, 9 623685_1]
vadhūḥ jigāya navagat janitrī | [AVŚ, 8, 9 623685_2]
chandaḥ pakṣe uṣasā pepiśāne samānam yonim anu saṃcarete | [AVŚ, 8, 9 623686_1]
sūrya patnī saṃcarataḥ prajānatī ketumatī ajare bhūri retasā | [AVŚ, 8, 9 623687_1]
ṛtasya panthām anu tisraḥ āguḥ | [AVŚ, 8, 9 623688_1]
trayaḥ gharmāḥ anu retaḥ āguḥ | [AVŚ, 8, 9 623688_2]
prajām ekā jinvati ūrjam ekā | [AVŚ, 8, 9 623689_1]
rāṣṭram ekā rakṣati devayūnām | [AVŚ, 8, 9 623689_2]
agnīṣomau adadhuḥ yā turīyā āsīt yajñasya pakṣau ṛṣayaḥ kalpayantaḥ | [AVŚ, 8, 9 623690_1]
gāyatrīm triṣṭubham jagatīm anuṣṭubham bṛhadarkīm yajamānāya svar ābharantīm | [AVŚ, 8, 9 623691_1]
pañca vyuṣṭīḥ anu pañca dohāḥ | [AVŚ, 8, 9 623692_1]
gām pañca nāmnīm ṛtavaḥ anu pañca | [AVŚ, 8, 9 623692_2]
pañca diśaḥ pañcadaśena kﾱptāḥ | [AVŚ, 8, 9 623693_1]
tāḥ eka mūrdhnīḥ abhi lokam ekam | [AVŚ, 8, 9 623693_2]
ṣaḍ jātā bhūtā prathama jāḥ ṛtasya | [AVŚ, 8, 9 623694_1]
ṣaḍ u sāmāni ṣaḍaham vahanti | [AVŚ, 8, 9 623694_2]
ṣaṣ yogam sīram anu sāma sāma | [AVŚ, 8, 9 623695_1]
ṣaṣ āhuḥ dyāvāpṛthivīḥ ṣaḍ urvīḥ | [AVŚ, 8, 9 623695_2]
ṣaṭ āhuḥ śītān ṣaṭ u māsaḥ uṣṇān | [AVŚ, 8, 9 623696_1]
ṛtum naḥ brūta yatamaḥ atiriktaḥ | [AVŚ, 8, 9 623696_2]
sapta suparṇāḥ kavayaḥ niṣeduḥ | [AVŚ, 8, 9 623697_1]
sapta chandāṃsi anu sapta dīkṣāḥ | [AVŚ, 8, 9 623697_2]
sapta homāḥ | [AVŚ, 8, 9 623698_1]
samidhaḥ ha sapta | [AVŚ, 8, 9 623698_2]
madhūni sapta | [AVŚ, 8, 9 623698_3]
ṛtavaḥ ha sapta | [AVŚ, 8, 9 623698_4]
sapta ājyāni pari bhūtam āyan | [AVŚ, 8, 9 623699_1]
tāḥ sapta gṛdhrāḥ iti śuśruma vayam | [AVŚ, 8, 9 623699_2]
sapta chandāṃsi catur uttarāṇi anyonyasmin adhi ārpitāni | [AVŚ, 8, 9 623700_1]
katham stomāḥ pratitiṣṭhanti teṣu | [AVŚ, 8, 9 623701_1]
tāni stomeṣu katham ārpitāni | [AVŚ, 8, 9 623701_2]
katham gāyatrī trivṛtam vyāpa | [AVŚ, 8, 9 623702_1]
katham triṣṭubh pañcadaśena kalpate trayastriṃśena jagatī katham | [AVŚ, 8, 9 623702_2]
anuṣṭubh katham ekaviṃśaḥ | [AVŚ, 8, 9 623703_1]
aṣṭa jātā bhūtā prathama jāḥ ṛtasya | [AVŚ, 8, 9 623704_1]
aṣṭa indra ṛtvijaḥ daivyāḥ ye | [AVŚ, 8, 9 623704_2]
aṣṭa yoniḥ aditiḥ aṣṭa putrā | [AVŚ, 8, 9 623705_1]
aṣṭamīm rātrim abhi havyam eti | [AVŚ, 8, 9 623705_2]
ittham śreyaḥ manyamānā idam āgamam | [AVŚ, 8, 9 623706_1]
yuṣmākam sakhye aham asmi śevā | [AVŚ, 8, 9 623706_2]
samāna janmā kratuḥ asti vaḥ śivaḥ | [AVŚ, 8, 9 623707_1]
sa vaḥ sarvāḥ saṃcarati prajānan | [AVŚ, 8, 9 623707_2]
aṣṭā indrasya | [AVŚ, 8, 9 623708_1]
ṣaṭ yamasya | [AVŚ, 8, 9 623708_2]
ṛṣīṇām sapta saptadhā | [AVŚ, 8, 9 623708_3]
apaḥ manuṣyān oṣadhīḥ tāṁ u pañcā anusecire | [AVŚ, 8, 9 623709_1]
kevalī indrāya duduhe hi gṛṣṭiḥ vaśam pīyūṣam prathamam duhānā | [AVŚ, 8, 9 623710_1]
atha atarpayat caturaḥ caturdhā devān manuṣyāṁ asurān uta ṛṣīn | [AVŚ, 8, 9 623711_1]
kaḥ nu gauḥ | [AVŚ, 8, 9 623712_1]
kaḥ eka ṛṣiḥ | [AVŚ, 8, 9 623712_2]
kim u dhāma | [AVŚ, 8, 9 623712_3]
kāḥ āśiṣaḥ | [AVŚ, 8, 9 623712_4]
yakṣam pṛthivyām ekavṛt | [AVŚ, 8, 9 623713_1]
eka ṛtuḥ katamaḥ nu saḥ | [AVŚ, 8, 9 623713_2]
ekaḥ gauḥ | [AVŚ, 8, 9 623714_1]
ekaḥ eka ṛṣiḥ | [AVŚ, 8, 9 623714_2]
ekam dhāma | [AVŚ, 8, 9 623714_3]
ekadhā āśiṣaḥ | [AVŚ, 8, 9 623714_4]
yakṣam pṛthivyām ekavṛt | [AVŚ, 8, 9 623715_1]
eka ṛtuḥ na atiricyate | [AVŚ, 8, 9 623715_2]
{AVŚ, 8, 10}
virāj vai idam agre āsīt | [AVŚ, 8, 10 623716_1]
tasyāḥ jātāyāḥ sarvam abibhet iyam eva idam bhaviṣyati iti | [AVŚ, 8, 10 623716_2]
sā udakrāmat | [AVŚ, 8, 10 623717_1]
sā gārhapatye nyakrāmat | [AVŚ, 8, 10 623717_2]
gṛhamedhī gṛhapatiḥ bhavati yaḥ evam veda | [AVŚ, 8, 10 623718_1]
sā udakrāmat | [AVŚ, 8, 10 623719_1]
sā āhavanīye nyakrāmat | [AVŚ, 8, 10 623719_2]
yanti asya devāḥ deva hūtim priyaḥ devānām bhavati yaḥ evam veda | [AVŚ, 8, 10 623720_1]
sā udakrāmat | [AVŚ, 8, 10 623721_1]
sā dakṣiṇāgnau nyakrāmat | [AVŚ, 8, 10 623721_2]
yajña ṛtaḥ dakṣiṇīyaḥ vāsateyaḥ bhavati yaḥ evam veda | [AVŚ, 8, 10 623722_1]
sā udakrāmat | [AVŚ, 8, 10 623723_1]
sā sabhāyām nyakrāmat | [AVŚ, 8, 10 623723_2]
yanti asya sabhām sabhyaḥ bhavati yaḥ evam veda | [AVŚ, 8, 10 623724_1]
sā udakrāmat | [AVŚ, 8, 10 623725_1]
sā samitau nyakrāmat | [AVŚ, 8, 10 623725_2]
yanti asya samitim sāmityaḥ bhavati yaḥ evam veda | [AVŚ, 8, 10 623726_1]
sā udakrāmat | [AVŚ, 8, 10 623727_1]
sā āmantraṇe nyakrāmat | [AVŚ, 8, 10 623727_2]
yanti asya āmantraṇam āmantraṇīyaḥ bhavati yaḥ evam veda | [AVŚ, 8, 10 623728_1]
sā udakrāmat | [AVŚ, 8, 10 623729_1]
sā antarikṣe caturdhā vikrāntā tiṣṭhat | [AVŚ, 8, 10 623729_2]
tām deva manuṣyāḥ abruvan iyam eva tat veda yat ubhaye upajīvema imām upahvayāmahai iti | [AVŚ, 8, 10 623730_1]
tām upāhvayanta ūrje ehi svadhe ehi sūnṛte ehi irāvati ehi iti | [AVŚ, 8, 10 623731_1]
tasyāḥ indraḥ vatsaḥ āsīt gāyatrī abhidhānī abhram ūdhar | [AVŚ, 8, 10 623733_1]
bṛhat ca rathaṃtaram ca dvau stanau āstām | [AVŚ, 8, 10 623734_1]
āstām | [AVŚ, 8, 10 623734_2]
yajñāyajñiyam ca vāmadevyam ca dvau | [AVŚ, 8, 10 623734_3]
oṣadhīḥ eva rathaṃtareṇa devāḥ aduhran vyacaḥ bṛhatā apaḥ vāmadevyena yajñam yajñāyajñiyena | [AVŚ, 8, 10 623735_1]
oṣadhīḥ eva asmai rathaṃtaram duhe vyacaḥ bṛhat apaḥ vāmadevyam yajñam yajñāyajñiyam yaḥ evam veda | [AVŚ, 8, 10 623737_1]
sā udakrāmat | [AVŚ, 8, 10 623739_1]
sā vanaspatīn āgacchat | [AVŚ, 8, 10 623739_2]
tām vanaspatayaḥ aghnata | [AVŚ, 8, 10 623739_3]
sā saṃvatsare samabhavat | [AVŚ, 8, 10 623739_4]
tasmāt vanaspatīnām saṃvatsare vṛkṇam apirohati | [AVŚ, 8, 10 623740_1]
vṛścate asya apriyaḥ bhrātṛvyaḥ yaḥ evam veda | [AVŚ, 8, 10 623740_2]
sā udakrāmat | [AVŚ, 8, 10 623741_1]
sā pitṝn āgacchat | [AVŚ, 8, 10 623741_2]
tām pitaraḥ aghnata | [AVŚ, 8, 10 623741_3]
sā māsi samabhavat | [AVŚ, 8, 10 623741_4]
tasmāt pitṛbhyaḥ māsi upamāsyam dadati | [AVŚ, 8, 10 623742_1]
pra pitṛyāṇam panthām jānāti yaḥ evam veda | [AVŚ, 8, 10 623742_2]
sā udakrāmat | [AVŚ, 8, 10 623743_1]
sā devān āgacchat | [AVŚ, 8, 10 623743_2]
tām devāḥ aghnata | [AVŚ, 8, 10 623743_3]
sā ardha māse samabhavat | [AVŚ, 8, 10 623743_4]
tasmāt devebhyaḥ ardha māse vaṣaṭkurvanti | [AVŚ, 8, 10 623744_1]
pra deva yānam panthām jānāti yaḥ evam veda | [AVŚ, 8, 10 623744_2]
sā udakrāmat | [AVŚ, 8, 10 623745_1]
sā manuṣyān āgacchat | [AVŚ, 8, 10 623745_2]
tām manuṣyāḥ aghnata | [AVŚ, 8, 10 623745_3]
sā sadyas samabhavat | [AVŚ, 8, 10 623745_4]
tasmāt manuṣyebhyaḥ ubhayadyus upaharanti | [AVŚ, 8, 10 623746_1]
upa asya gṛhe haranti yaḥ evam veda | [AVŚ, 8, 10 623746_2]
sā udakrāmat | [AVŚ, 8, 10 623747_1]
sā asurān āgacchat | [AVŚ, 8, 10 623747_2]
tām asurāḥ upāhvayanta māye ehi iti | [AVŚ, 8, 10 623747_3]
tasyāḥ virocanaḥ prāhrādiḥ vatsaḥ āsīt ayaspātram pātram | [AVŚ, 8, 10 623748_1]
tām dvimūrdha ārtvyaḥ adhok | [AVŚ, 8, 10 623749_1]
tām māyām eva adhok | [AVŚ, 8, 10 623749_2]
tām māyām asurāḥ upajīvanti | [AVŚ, 8, 10 623750_1]
upajīvanīyaḥ bhavati yaḥ evam veda | [AVŚ, 8, 10 623750_2]
sā udakrāmat | [AVŚ, 8, 10 623751_1]
sā pitṝn āgacchat | [AVŚ, 8, 10 623751_2]
tām pitaraḥ upāhvayanta svadhe ehi iti | [AVŚ, 8, 10 623751_3]
tasyāḥ yamaḥ rājā vatsaḥ āsīt rajata pātram pātram | [AVŚ, 8, 10 623752_1]
tām antakaḥ mārtyavaḥ adhok | [AVŚ, 8, 10 623753_1]
tām svadhām eva adhok | [AVŚ, 8, 10 623753_2]
tām svadhām pitaraḥ upajīvanti | [AVŚ, 8, 10 623754_1]
upajīvanīyaḥ bhavati yaḥ evam veda | [AVŚ, 8, 10 623754_2]
sā udakrāmat | [AVŚ, 8, 10 623755_1]
sā manuṣyān āgacchat | [AVŚ, 8, 10 623755_2]
tām manuṣyāḥ upāhvayanta irāvati ehi iti | [AVŚ, 8, 10 623755_3]
tasyāḥ manuḥ vaivasvataḥ vatsaḥ āsīt pṛthivī pātram | [AVŚ, 8, 10 623756_1]
tām pṛthī vainyaḥ adhok | [AVŚ, 8, 10 623757_1]
tām kṛṣim ca sasyam ca adhok | [AVŚ, 8, 10 623757_2]
te svadhām kṛṣim ca sasyam ca manuṣyāḥ upajīvanti | [AVŚ, 8, 10 623758_1]
kṛṣṭa rādhiḥ upajīvanīyaḥ bhavati yaḥ evam veda | [AVŚ, 8, 10 623758_2]
sā udakrāmat | [AVŚ, 8, 10 623759_1]
sā sapta ṛṣīn āgacchat | [AVŚ, 8, 10 623759_2]
tām sapta ṛṣayaḥ upāhvayanta brahmaṇvati ehi iti | [AVŚ, 8, 10 623759_3]
tasyāḥ somaḥ rājā vatsaḥ āsīt chandaḥ pātram | [AVŚ, 8, 10 623760_1]
tām bṛhaspatiḥ āṅgirasaḥ adhok | [AVŚ, 8, 10 623761_1]
tām brahma ca tapaḥ ca adhok | [AVŚ, 8, 10 623761_2]
tat brahma ca tapaḥ ca sapta ṛṣayaḥ upajīvanti | [AVŚ, 8, 10 623762_1]
brahmavarcasī upajīvanīyaḥ bhavati yaḥ evam veda | [AVŚ, 8, 10 623762_2]
sā udakrāmat | [AVŚ, 8, 10 623763_1]
sā devān āgacchat | [AVŚ, 8, 10 623763_2]
tām devāḥ upāhvayanta ūrje ehi iti | [AVŚ, 8, 10 623763_3]
tasyāḥ indraḥ vatsaḥ āsīt camasaḥ pātram | [AVŚ, 8, 10 623764_1]
tām devaḥ savitā adhok | [AVŚ, 8, 10 623765_1]
tām ūrjām eva adhok | [AVŚ, 8, 10 623765_2]
tām ūrjām devāḥ upajīvanti | [AVŚ, 8, 10 623766_1]
upajīvanīyaḥ bhavati yaḥ evam veda | [AVŚ, 8, 10 623766_2]
sā udakrāmat | [AVŚ, 8, 10 623767_1]
sā gandharva apsarasaḥ āgacchat | [AVŚ, 8, 10 623767_2]
tām gandharva apsarasaḥ upāhvayanta puṇya gandhe ehi iti | [AVŚ, 8, 10 623767_3]
tasyāḥ citrarathaḥ sauryavarcasaḥ vatsaḥ āsīt puṣkara parṇam pātram | [AVŚ, 8, 10 623768_1]
tām vasuruciḥ sauryavarcasaḥ adhok | [AVŚ, 8, 10 623769_1]
tām puṇyam eva gandham adhok | [AVŚ, 8, 10 623769_2]
tam puṇyam gandham gandharva apsarasaḥ upajīvanti | [AVŚ, 8, 10 623770_1]
puṇya gandhiḥ upajīvanīyaḥ bhavati yaḥ evam veda | [AVŚ, 8, 10 623770_2]
sā udakrāmat | [AVŚ, 8, 10 623771_1]
sa itarajanān āgacchat | [AVŚ, 8, 10 623771_2]
tām itarajanāḥ upāhvayanta tirodhe ehi iti | [AVŚ, 8, 10 623771_3]
tasyāḥ kuberaḥ vaiśravaṇaḥ vatsaḥ āsīt āma pātram pātram | [AVŚ, 8, 10 623772_1]
tām rajatanābhiḥ kāberakaḥ adhok | [AVŚ, 8, 10 623773_1]
tām tirodhām eva adhok | [AVŚ, 8, 10 623773_2]
tām tirodhām itarajanāḥ upajīvanti | [AVŚ, 8, 10 623774_1]
tirodhatte sarvam pāpmānam upajīvanīyaḥ bhavati yaḥ evam veda | [AVŚ, 8, 10 623774_2]
sā udakrāmat | [AVŚ, 8, 10 623775_1]
sā sarpān āgacchat | [AVŚ, 8, 10 623775_2]
tām sarpāḥ upāhvayanta viṣavati ehi iti | [AVŚ, 8, 10 623775_3]
tasyāḥ takṣakaḥ vaiśāleyaḥ vatsaḥ āsīt alābu pātram pātram | [AVŚ, 8, 10 623776_1]
tām dhṛtarāṣṭraḥ airāvataḥ adhok | [AVŚ, 8, 10 623777_1]
tām viṣam eva adhok | [AVŚ, 8, 10 623777_2]
tat viṣam sarpāḥ upajīvanti | [AVŚ, 8, 10 623778_1]
upajīvanīyaḥ bhavati yaḥ evam veda | [AVŚ, 8, 10 623778_2]
tat yasmai evam viduṣe alābunā abhiṣiñcet pratyāhanyāt | [AVŚ, 8, 10 623779_1]
na ca pratyāhanyāt manasā tvā pratyāhanmi iti pratyāhanyāt | [AVŚ, 8, 10 623780_1]
yat pratyāhanti viṣam eva tat pratyāhanti | [AVŚ, 8, 10 623781_1]
viṣam eva asya apriyam bhrātṛvyam anuviṣicyate yaḥ evam veda | [AVŚ, 8, 10 623782_1]
{AVŚ, 9, 1}
divas pṛthivyā antarikṣāt samudrād agner vātān madhukaśā hi jajñe | [AVŚ, 9, 1 1.1]
tāṃ cāyitvāmṛtaṃ vasānāṃ hṛdbhiḥ prajāḥ prati nandanti sarvāḥ | [AVŚ, 9, 1 1.2]
mahat payo viśvarūpam asyāḥ samudrasya tvota reta āhuḥ | [AVŚ, 9, 1 2.1]
yata aiti madhukaśā rarāṇā tat prāṇas tad amṛtaṃ niviṣṭam | [AVŚ, 9, 1 2.2]
paśyanty asyāś caritaṃ pṛthivyāṃ pṛthaṅ naro bahudhā mīmāṃsamānāḥ | [AVŚ, 9, 1 3.1]
agner vātān madhukaśā hi jajñe marutām ugrā naptiḥ | [AVŚ, 9, 1 3.2]
mātādityānāṃ duhitā vasūnāṃ prāṇaḥ prajānām amṛtasya nābhiḥ | [AVŚ, 9, 1 4.1]
hiraṇyavarṇā madhukaśā ghṛtācī mahān bhargaś carati martyeṣu | [AVŚ, 9, 1 4.2]
madhoḥ kaśām ajanayanta devāḥ | [AVŚ, 9, 1 623791_1]
tasyāḥ garbhaḥ abhavat viśva rūpaḥ | [AVŚ, 9, 1 623791_2]
tam jātam taruṇam piparti mātā | [AVŚ, 9, 1 623792_1]
sa jātaḥ viśvā bhuvanā vi caṣṭe | [AVŚ, 9, 1 623792_2]
kas taṃ pra veda ka u taṃ ciketa yo asyā hṛdaḥ kalaśaḥ somadhāno akṣitaḥ | [AVŚ, 9, 1 6.1]
brahmā sumedhāḥ so asmin madeta | [AVŚ, 9, 1 6.2]
sa tau pra veda sa u tau ciketa yāv asyāḥ stanau sahasradhārāv akṣitau | [AVŚ, 9, 1 7.1]
ūrjaṃ duhāte anapasphurantau | [AVŚ, 9, 1 7.2]
hiṅkarikratī bṛhatī vayodhā uccairghoṣābhyeti yā vratam | [AVŚ, 9, 1 8.1]
trīn gharmān abhi vāvaśānā mimāti māyuṃ payate payobhiḥ | [AVŚ, 9, 1 8.2]
yām āpīnām upasīdanty āpaḥ śākvarā vṛṣabhā ye svarājaḥ | [AVŚ, 9, 1 9.1]
te varṣanti te varṣayanti tadvide kāmam ūrjam āpaḥ | [AVŚ, 9, 1 9.2]
stanayitnus te vāk prajāpate vṛṣā śuṣmaṃ kṣipasi bhūmyām adhi | [AVŚ, 9, 1 10.1]
agner vātān madhukaśā hi jajñe marutām ugrā naptiḥ | [AVŚ, 9, 1 10.2]
yathā somaḥ prātaḥsavane aśvinor bhavati priyaḥ | [AVŚ, 9, 1 11.1]
evā me aśvinā varca ātmani dhriyatām | [AVŚ, 9, 1 11.2]
yathā somo dvitīye savana indrāgnyor bhavati priyaḥ | [AVŚ, 9, 1 12.1]
evā ma indrāgnī varca ātmani dhriyatām | [AVŚ, 9, 1 12.2]
yathā somas tṛtīye savana ṛbhūṇāṃ bhavati priyaḥ | [AVŚ, 9, 1 13.1]
evā ma ṛbhavo varca ātmani dhriyatām | [AVŚ, 9, 1 13.2]
madhu janiṣīya madhu vaṃsiṣīya | [AVŚ, 9, 1 14.1]
payasvān agna āgamaṃ taṃ mā saṃ sṛja varcasā | [AVŚ, 9, 1 14.2]
saṃ māgne varcasā sṛja saṃ prajayā sam āyuṣā | [AVŚ, 9, 1 15.1]
vidyur me asya devā indro vidyāt saha ṛṣibhiḥ | [AVŚ, 9, 1 15.2]
yathā madhu madhukṛtaḥ saṃbharanti madhāv adhi | [AVŚ, 9, 1 16.1]
evā me aśvinā varca ātmani dhriyatām | [AVŚ, 9, 1 16.2]
yathā makṣāḥ idaṃ madhu nyañjanti madhāv adhi | [AVŚ, 9, 1 17.1]
evā me aśvinā varcas tejo balam ojaś ca dhriyatām | [AVŚ, 9, 1 17.2]
yad giriṣu parvateṣu goṣv aśveṣu yan madhu | [AVŚ, 9, 1 18.1]
surāyāṃ sicyamānāyāṃ yat tatra madhu tan mayi | [AVŚ, 9, 1 18.2]
aśvinā sāragheṇa mā madhunā aṅktam śubhaḥ patī yathā varcasvatīm vācam āvadāni janāṁ anu | [AVŚ, 9, 1 623819_1]
stanayitnuḥ te vāc prajāpate | [AVŚ, 9, 1 623821_1]
vṛṣā śuṣmam kṣipasi bhūmyām divi | [AVŚ, 9, 1 623821_2]
tām paśavaḥ upa jīvanti sarve | [AVŚ, 9, 1 623822_1]
tena u sā iṣam ūrjam piparti | [AVŚ, 9, 1 623822_2]
pṛthivī daṇḍaḥ | [AVŚ, 9, 1 623823_1]
antarikṣam garbhaḥ | [AVŚ, 9, 1 623823_2]
dyauḥ kaśā | [AVŚ, 9, 1 623823_3]
vidyut prakaśaḥ hiraṇyayaḥ binduḥ | [AVŚ, 9, 1 623823_4]
yaḥ vai kaśāyāḥ sapta madhūni veda madhumān bhavati | [AVŚ, 9, 1 623824_1]
brāhmaṇaś ca rājā ca dhenuś cānaḍvāṃś ca vrīhiś ca yavaś ca madhu saptamam | [AVŚ, 9, 1 22.2]
madhumān bhavati madhumad asyāhāryaṃ bhavati | [AVŚ, 9, 1 23.1]
madhumato lokān jayati ya evaṃ veda | [AVŚ, 9, 1 23.2]
yad vīdhre stanayati prajāpatir eva tat prajābhyaḥ prādurbhavati | [AVŚ, 9, 1 24.1]
tasmāt prācīnopavītas tiṣṭhe prajāpate 'nu mā budhyasveti | [AVŚ, 9, 1 24.2]
anv enaṃ prajā anu prajāpatir budhyate ya evaṃ veda | [AVŚ, 9, 1 24.3]
{AVŚ, 9, 2}
sapatnahanam ṛṣabhaṃ ghṛtena kāmaṃ śikṣāmi haviṣājyena | [AVŚ, 9, 2 1.1]
nīcaiḥ sapatnān mama padaya tvam abhiṣṭuto mahatā vīryeṇa | [AVŚ, 9, 2 1.2]
yan me manaso na priyaṃ cakṣuṣo yan me babhasti nābhinandati | [AVŚ, 9, 2 2.1]
tad duṣvapnyaṃ prati muñcāmi sapatne kāmaṃ stutvod ahaṃ bhideyam | [AVŚ, 9, 2 2.2]
duṣvapnyaṃ kāma duritaṃ ca kāmāprajastām asvagatām avartim | [AVŚ, 9, 2 3.1]
ugra īśānaḥ prati muñca tasmin yo asmabhyam aṃhūraṇā cikitsāt | [AVŚ, 9, 2 3.2]
nudasva kāma pra ṇudasva kāmāvartiṃ yantu mama ye sapatnāḥ | [AVŚ, 9, 2 4.1]
teṣāṃ nuttānām adhamā tamāṃsy agne vāstūni nir daha tvam | [AVŚ, 9, 2 4.2]
sā te kāma duhitā dhenur ucyate yām āhur vācaṃ kavayo virājam | [AVŚ, 9, 2 5.1]
tayā sapatnān pari vṛṅgdhi ye mama pary enān prāṇaḥ paśavo jīvanaṃ vṛṇaktu | [AVŚ, 9, 2 5.2]
kāmasyendrasya varuṇasya rājño viṣṇor balena savituḥ savena | [AVŚ, 9, 2 6.1]
agner hotreṇa pra ṇude sapatnāṁ chambīva nāvam udakeṣu dhīraḥ | [AVŚ, 9, 2 6.2]
adhyakṣo vājī mama kāma ugraḥ kṛṇotu mahyam asapatnam eva | [AVŚ, 9, 2 7.1]
viśve devā mama nāthaṃ bhavantu sarve devā havam ā yantu ma imam | [AVŚ, 9, 2 7.2]
idam ājyaṃ ghṛtavaj juṣāṇāḥ kāmajyeṣṭhā iha mādayadhvam | [AVŚ, 9, 2 8.1]
kṛṇvanto mahyam asapatnam eva | [AVŚ, 9, 2 8.2]
indrāgnī kāma sarathaṃ hi bhūtvā nīcaiḥ sapatnān mama pādayāthaḥ | [AVŚ, 9, 2 9.1]
teṣāṃ pannānām adhamā tamāṃsy agne vāstūny anu nirdaha tvam | [AVŚ, 9, 2 9.2]
jahi tvam kāma mama ye sapatnā andhā tamāṃsy ava pādayainān | [AVŚ, 9, 2 10.1]
nirindriyā arasāḥ santu sarve mā te jīviṣuḥ katamac canāhaḥ | [AVŚ, 9, 2 10.2]
avadhīt kāmo mama ye sapatnā uruṃ lokam akaran mahyam edhatum | [AVŚ, 9, 2 11.1]
mahyaṃ namantāṃ pradiśaś catasro mahyaṃ ṣaḍ urvīr ghṛtam ā vahantu | [AVŚ, 9, 2 11.2]
te 'dharāñcaḥ pra plavantāṃ chinnā naur iva bandhanāt | [AVŚ, 9, 2 12.1]
na sāyakapraṇuttānāṃ punar asti nivartanam | [AVŚ, 9, 2 12.2]
agnir yava indro yavaḥ somo yavaḥ | [AVŚ, 9, 2 13.1]
yavayāvāno devā yavayantv enam | [AVŚ, 9, 2 13.2]
asarvavīraś caratu praṇutto dveṣyo mitrānāṃ parivargyaḥ svānām | [AVŚ, 9, 2 14.1]
uta pṛthivyām ava syanti vidyuta ugro vo devaḥ pra mṛṇat sapatnān | [AVŚ, 9, 2 14.2]
cyutā ceyaṃ bṛhaty acyutā ca vidyud bibharti stanayitnūṃś ca sarvān | [AVŚ, 9, 2 15.1]
udyann ādityo draviṇena tejasā nīcaiḥ sapatnān nudatāṃ me sahasvān | [AVŚ, 9, 2 15.2]
yat te kāma śarma trivarūtham udbhu brahma varma vitatam anativyādhyaṃ kṛtam | [AVŚ, 9, 2 16.1]
tena sapatnān pari vṛṅgdhi ye mama pary enān prāṇaḥ paśavo jīvanaṃ vṛṇaktu | [AVŚ, 9, 2 16.2]
yena devā asurān prāṇudanta yenendro dasyūn adhamaṃ tamo nināya | [AVŚ, 9, 2 17.1]
tena tvaṃ kāma mama ye sapatnās tān asmāl lokāt pra ṇudasva dūram | [AVŚ, 9, 2 17.2]
yathā devā asurān prāṇudanta yathendro dasyūn adhamaṃ tamo babādhe | [AVŚ, 9, 2 18.1]
tathā tvaṃ kāma mama ye sapatnās tān asmāl lokāt pra ṇudasva dūram | [AVŚ, 9, 2 18.2]
kāmo jajñe prathamo nainaṃ devā āpuḥ pitaro na martyāḥ | [AVŚ, 9, 2 19.1]
tatas tvam asi jyāyān viśvahā mahāṃs tasmai te kāma nama it kṛṇomi | [AVŚ, 9, 2 19.2]
yāvatī dyāvāpṛthivī varimṇā yāvad āpaḥ siṣyadur yāvad agniḥ | [AVŚ, 9, 2 20.1]
tatas tvam asi jyāyān viśvahā mahāṃs tasmai te kāma nama it kṛṇomi | [AVŚ, 9, 2 20.2]
yāvatīr diśaḥ pradiśo viṣūcīr yāvatīr āśā abhicakṣaṇā divaḥ | [AVŚ, 9, 2 21.1]
tatas tvam asi jyāyān viśvahā mahāṃs tasmai te kāma nama it kṛṇomi | [AVŚ, 9, 2 21.2]
yāvatīr bhṛṅgā jatvaḥ kurūravo yāvatīr vaghā vṛkṣasarpyo babhūvuḥ | [AVŚ, 9, 2 22.1]
tatas tvam asi jyāyān viśvahā mahāṃs tasmai te kāma nama it kṛṇomi | [AVŚ, 9, 2 22.2]
jyāyān nimiṣato 'si tiṣṭhato jyāyānt samudrād asi kāma manyo | [AVŚ, 9, 2 23.1]
tatas tvam asi jyāyān viśvahā mahāṃs tasmai te kāma nama it kṛṇomi | [AVŚ, 9, 2 23.2]
na vai vātaś cana kāmam āpnoti nāgniḥ sūryo nota candramāḥ | [AVŚ, 9, 2 24.1]
tatas tvam asi jyāyān viśvahā mahāṃs tasmai te kāma nama it kṛṇomi | [AVŚ, 9, 2 24.2]
yās te śivās tanvaḥ kāma bhadrā yābhiḥ satyaṃ bhavati yad vṛṇīṣe | [AVŚ, 9, 2 25.1]
tābhiṣ ṭvam asmāṁ abhisaṃviśasvānyatra pāpīr apa veśayā dhiyaḥ | [AVŚ, 9, 2 25.2]
{AVŚ, 9, 3}
upamitāṃ pratimitām atho parimitām uta | [AVŚ, 9, 3 1.1]
śālāyā viśvavārāyā naddhāni vi cṛtāmasi | [AVŚ, 9, 3 1.2]
yat te naddhaṃ viśvavāre pāśo granthiś ca yaḥ kṛtaḥ | [AVŚ, 9, 3 2.1]
bṛhaspatir ivāhaṃ balaṃ vācā vi sraṃsayāmi tat | [AVŚ, 9, 3 2.2]
ā yayāma saṃ babarha granthīṃś cakāra te dṛḍhān | [AVŚ, 9, 3 3.1]
parūṃṣi vidvāṁ chastevendreṇa vi cṛtāmasi | [AVŚ, 9, 3 3.2]
vaṃśānāṃ te nahanānāṃ prāṇāhasya tṛṇasya ca | [AVŚ, 9, 3 4.1]
pakṣāṇāṃ viśvavāre te naddhāni vi cṛtāmasi | [AVŚ, 9, 3 4.2]
saṃdaṃśānāṃ paladānāṃ pariṣvañjalyasya ca | [AVŚ, 9, 3 5.1]
idaṃ mānasya patnyā naddhāni vi cṛtāmasi | [AVŚ, 9, 3 5.2]
yāni te 'ntaḥ śikyāny ābedhū raṇyāya kam | [AVŚ, 9, 3 6.1]
pra te tāni cṛtāmasi śivā mānasya patni na uddhitā tanve bhava | [AVŚ, 9, 3 6.2]
havirdhānam agniśālaṃ patnīnāṃ sadanaṃ sadaḥ | [AVŚ, 9, 3 7.1]
sado devānām asi devi śāle | [AVŚ, 9, 3 7.2]
akṣum opaśaṃ vitataṃ sahasrākṣaṃ viṣūvati | [AVŚ, 9, 3 8.1]
avanaddham abhihitaṃ brahmaṇā vi cṛtāmasi | [AVŚ, 9, 3 8.2]
yas tvā śāle pratigṛhṇāti yena cāsi mitā tvam | [AVŚ, 9, 3 9.1]
ubhau mānasya patni tau jīvatāṃ jaradaṣṭī | [AVŚ, 9, 3 9.2]
amutrainam ā gachatād dṛḍhā naddhā pariṣkṛtā | [AVŚ, 9, 3 10.1]
yasyās te vicṛtāmasy aṅgamaṅgaṃ paruṣ paruḥ | [AVŚ, 9, 3 10.2]
yas tvā śāle nimimāya saṃjabhāra vanaspatīn | [AVŚ, 9, 3 11.1]
prajāyai cakre tvā śāle parameṣṭhī prajāpatiḥ | [AVŚ, 9, 3 11.2]
namas tasmai namo dātre śālāpataye ca kṛṇmaḥ | [AVŚ, 9, 3 12.1]
namo 'gnaye pracarate puruṣāya ca te namaḥ | [AVŚ, 9, 3 12.2]
gobhyo aśvebhyo namo yacchālāyāṃ vijāyate | [AVŚ, 9, 3 13.1]
vijāvati prajāvati vi te pāśāṃś cṛtāmasi | [AVŚ, 9, 3 13.2]
agnim antaś chādayasi puruṣān paśubhiḥ saha | [AVŚ, 9, 3 14.1]
vijāvati prajāvati vi te pāśāṃś cṛtāmasi | [AVŚ, 9, 3 14.2]
antarā dyāṃ ca pṛthivīṃ ca yad vyacas tena śālāṃ prati gṛhṇāmi ta imām | [AVŚ, 9, 3 15.1]
yad antarikṣaṃ rajaso vimānaṃ tat kṛṇve 'ham udaraṃ śevadhibhyaḥ | [AVŚ, 9, 3 15.2]
tena śālāṃ prati gṛhṇāmi tasmai | [AVŚ, 9, 3 15.3]
ūrjasvatī payasvatī pṛthivyāṃ nimitā mitā | [AVŚ, 9, 3 16.1]
viśvānnaṃ bibhratī śāle mā hiṃsīḥ pratigṛhṇataḥ | [AVŚ, 9, 3 16.2]
tṛṇair āvṛtā paladān vasānā rātrīva śālā jagato niveśanī | [AVŚ, 9, 3 17.1]
mitā pṛthivyāṃ tiṣṭhasi hastinīva padvatī | [AVŚ, 9, 3 17.2]
iṭasya te vicṛtāmy apinaddham aporṇuvan | [AVŚ, 9, 3 18.1]
varuṇena samubjitāṃ mitraḥ prātar vy ubjatu | [AVŚ, 9, 3 18.2]
brahmaṇā śālāṃ nimitāṃ kavibhir nimitāṃ mitām | [AVŚ, 9, 3 19.1]
indrāgnī rakṣatāṃ śālām amṛtau somyaṃ sadaḥ | [AVŚ, 9, 3 19.2]
kulāye 'dhi kulāyaṃ kośe kośaḥ samubjitaḥ | [AVŚ, 9, 3 20.1]
tatra marto vi jāyate yasmād viśvaṃ prajāyate | [AVŚ, 9, 3 20.2]
yā dvipakṣā catuṣpakṣā ṣaṭpakṣā yā nimīyate | [AVŚ, 9, 3 21.1]
aṣṭāpakṣāṃ daśapakṣāṃ śālāṃ mānasya patnīm agnir garbha ivā śaye | [AVŚ, 9, 3 21.2]
pratīcīṃ tvā pratīcīnaḥ śāle praimy ahiṃsatīm | [AVŚ, 9, 3 22.1]
agnir hy antar āpaś ca ṛtasya prathamā dvāḥ | [AVŚ, 9, 3 22.2]
imā āpaḥ pra bharāmy ayakṣmā yakṣmanāśanīḥ | [AVŚ, 9, 3 23.1]
gṛhān upa pra sīdāmy amṛtena sahāgninā | [AVŚ, 9, 3 23.2]
mā naḥ pāśaṃ prati muco gurur bhāro laghur bhava | [AVŚ, 9, 3 24.1]
vadhūm iva tvā śāle yatrakāmaṃ bharāmasi | [AVŚ, 9, 3 24.2]
prācyā diśaḥ śālāyā namo mahimne svāhā devebhyaḥ svāhyebhyaḥ | [AVŚ, 9, 3 25.1]
dakṣiṇāyā diśaḥ śālāyā namo mahimne svāhā devebhyaḥ svāhyebhyaḥ | [AVŚ, 9, 3 26.1]
pratīcyā diśaḥ śālāyā namo mahimne svāhā devebhyaḥ svāhyebhyaḥ | [AVŚ, 9, 3 27.1]
udīcyā diśaḥ śālāyā namo mahimne svāhā devebhyaḥ svāhyebhyaḥ | [AVŚ, 9, 3 28.1]
dhruvāyā diśaḥ śālāyā namo mahimne svāhā devebhyaḥ svāhyebhyaḥ | [AVŚ, 9, 3 29.1]
ūrdhvāyā diśaḥ śālāyā namo mahimne svāhā devebhyaḥ svāhyebhyaḥ | [AVŚ, 9, 3 30.1]
diśo diśaḥ śālāyā namo mahimne svāhā devebhyaḥ svāhyebhyaḥ | [AVŚ, 9, 3 31.1]
{AVŚ, 9, 4}
sāhasras tveṣa ṛṣabhaḥ payasvān viśvā rūpāṇi vakṣaṇāsu bibhrat | [AVŚ, 9, 4 1.1]
bhadraṃ dātre yajamānāya śikṣan bārhaspatya usriyas tantum ātān | [AVŚ, 9, 4 1.2]
apāṃ yo agne pratimā babhūva prabhūḥ sarvasmai pṛthivīva devī | [AVŚ, 9, 4 2.1]
pitā vatsānāṃ patir aghnyānāṃ sāhasre poṣe api naḥ kṛṇotu | [AVŚ, 9, 4 2.2]
pumān antarvānt sthaviraḥ payasvān vasoḥ kabandhaṃ ṛṣabho bibharti | [AVŚ, 9, 4 3.1]
tam indrāya pathibhir devayānair hutam agnir vahatu jātavedāḥ | [AVŚ, 9, 4 3.2]
pitā vatsānāṃ patir aghnyānāṃ atho pitā mahatāṃ gargarāṇām | [AVŚ, 9, 4 4.1]
vatso jarāyu pratidhuk pīyūṣa āmikṣā ghṛtaṃ tad v asya retaḥ | [AVŚ, 9, 4 4.2]
devānāṃ bhāga upanāha eṣo 'pāṃ rasa oṣadhīnāṃ ghṛtasya | [AVŚ, 9, 4 5.1]
somasya bhakṣam avṛṇīta śakro bṛhann adrir abhavad yaccharīram | [AVŚ, 9, 4 5.2]
somena pūrṇam kalaśam bibharṣi tvaṣṭā rūpāṇām janitā paśūnām | [AVŚ, 9, 4 623947_1]
śivās te santu prajanva iha yā imā ny asmabhyaṃ svadhite yaccha yā amūḥ | [AVŚ, 9, 4 6.2]
ājyaṃ bibharti ghṛtam asya retaḥ sāhasraḥ poṣas tam u yajñam āhuḥ | [AVŚ, 9, 4 7.1]
indrasya rūpam ṛṣabho vasānaḥ so asmān devāḥ śiva aitu dattaḥ | [AVŚ, 9, 4 7.2]
indrasyaujo varuṇasya bāhū aśvinor aṃsau marutām iyaṃ kakut | [AVŚ, 9, 4 8.1]
bṛhaspatiṃ saṃbhṛtam etam āhur ye dhīrāsaḥ kavayo ye manīṣiṇaḥ | [AVŚ, 9, 4 8.2]
daivīr viśaḥ payasvān ā tanoṣi tvām indraṃ tvāṃ sarasvantam āhuḥ | [AVŚ, 9, 4 9.1]
sahasraṃ sa ekamukhā dadāti yo brāhmaṇa ṛṣabham ājuhoti | [AVŚ, 9, 4 9.2]
bṛhaspatiḥ savitā te vayo dadhau tvaṣṭur vāyoḥ pary ātmā ta ābhṛtaḥ | [AVŚ, 9, 4 10.1]
antarikṣe manasā tvā juhomi barhiṣ ṭe dyāvāpṛthivī ubhe stām | [AVŚ, 9, 4 10.2]
ya indra iva deveṣu goṣv eti vivāvadat | [AVŚ, 9, 4 11.1]
tasya ṛṣabhasyāṅgāni brahmā saṃ stautu bhadrayā | [AVŚ, 9, 4 11.2]
pārśve āstām anumatyā bhagasyāstām anūvṛjau | [AVŚ, 9, 4 12.1]
aṣṭhīvantāv abravīn mitro mamaitau kevalāv iti | [AVŚ, 9, 4 12.2]
bhasad āsīd ādityānāṃ śroṇī āstāṃ bṛhaspateḥ | [AVŚ, 9, 4 13.1]
pucchaṃ vātasya devasya tena dhūnoty oṣadhīḥ | [AVŚ, 9, 4 13.2]
gudā āsant sinīvālyāḥ sūryāyās tvacam abruvan | [AVŚ, 9, 4 14.1]
utthātur abruvan pada ṛṣabhaṃ yad akalpayan | [AVŚ, 9, 4 14.2]
kroḍa āsīj jāmiśaṃsasya somasya kalaśo dhṛtaḥ | [AVŚ, 9, 4 15.1]
devāḥ saṃgatya yat sarva ṛṣabhaṃ vyakalpayan | [AVŚ, 9, 4 15.2]
te kuṣṭhikāḥ saramāyai kūrmebhyo adadhuḥ śaphān | [AVŚ, 9, 4 16.1]
ūbadhyam asya kīṭebhyaḥ śvavartebhyo adhārayan | [AVŚ, 9, 4 16.2]
śṛṅgābhyāṃ rakṣa ṛṣaty avartim hanti cakṣuṣā | [AVŚ, 9, 4 17.1]
śṛṇoti bhadraṃ karṇābhyāṃ gavāṃ yaḥ patir aghnyaḥ | [AVŚ, 9, 4 17.2]
śatayājaṃ sa yajate nainaṃ dunvanty agnayaḥ | [AVŚ, 9, 4 18.1]
jinvanti viśve taṃ devā yo brāhmaṇa ṛṣabham ājuhoti | [AVŚ, 9, 4 18.2]
brāhmaṇebhya ṛṣabhaṃ dattvā varīyaḥ kṛṇute manaḥ | [AVŚ, 9, 4 19.1]
puṣṭiṃ so aghnyānāṃ sve goṣṭhe 'va paśyate | [AVŚ, 9, 4 19.2]
gāvaḥ santu prajāḥ santv atho astu tanūbalam | [AVŚ, 9, 4 20.1]
tat sarvam anu manyantāṃ devā ṛṣabhadāyine | [AVŚ, 9, 4 20.2]
ayaṃ pipāna indra id rayiṃ dadhātu cetanīm | [AVŚ, 9, 4 21.1]
ayaṃ dhenuṃ sudughāṃ nityavatsāṃ vaśaṃ duhāṃ vipaścitaṃ paro divaḥ | [AVŚ, 9, 4 21.2]
piśaṅgarūpo nabhaso vayodhā aindraḥ śuṣmo viśvarūpo na āgan | [AVŚ, 9, 4 22.1]
āyur asmabhyaṃ dadhat prajāṃ ca rāyaś ca poṣair abhi naḥ sacatām | [AVŚ, 9, 4 22.2]
upehopaparcanāsmin goṣṭha upa pṛñca naḥ | [AVŚ, 9, 4 23.1]
upa ṛṣabhasya yad reta upendra tava vīryam | [AVŚ, 9, 4 23.2]
etaṃ vo yuvānaṃ prati dadhmo atra tena krīḍantīś carata vaśāṁ anu | [AVŚ, 9, 4 24.1]
mā no hāsiṣṭa januṣā subhāgā rāyaś ca poṣair abhi naḥ sacadhvam | [AVŚ, 9, 4 24.2]
{AVŚ, 9, 5}
ā nayaitam ā rabhasva sukṛtāṃ lokam api gachatu prajānan | [AVŚ, 9, 5 1.1]
tīrtvā tamāṃsi bahudhā mahānty ajo nākam ā kramatāṃ tṛtīyam | [AVŚ, 9, 5 1.2]
indrāya bhāgaṃ pari tvā nayāmy asmin yajñe yajamānāya sūrim | [AVŚ, 9, 5 2.1]
ye no dviṣanty anu tān rabhasvānāgaso yajamānasya vīrāḥ | [AVŚ, 9, 5 2.2]
pra pado 'va nenigdhi duścaritaṃ yac cacāra śuddhaiḥ śaphair ā kramatāṃ prajānan | [AVŚ, 9, 5 3.1]
tīrtvā tamāṃsi bahudhā vipaśyann ajo nākam ā kramatāṃ tṛtīyam | [AVŚ, 9, 5 3.2]
anuchya śyāmena tvacam etāṃ viśastar yathāparv asinā mābhi maṃsthāḥ | [AVŚ, 9, 5 4.1]
mābhi druhaḥ paruśaḥ kalpayainaṃ tṛtīye nāke adhi vi śrayainam | [AVŚ, 9, 5 4.2]
ṛcā kumbhīm adhy agnau śrayāmy ā siñcodakam ava dhehy enam | [AVŚ, 9, 5 5.1]
paryādhattāgninā śamitāraḥ śṛto gachatu sukṛtāṃ yatra lokaḥ | [AVŚ, 9, 5 5.2]
ut krāmātaḥ pari ced ataptas taptāc caror adhi nākaṃ tṛtīyam | [AVŚ, 9, 5 6.1]
agner agnir adhi saṃ babhūvitha jyotiṣmantam abhi lokaṃ jayaitam | [AVŚ, 9, 5 6.2]
ajo agnir ajam u jyotir āhur ajaṃ jīvatā brahmaṇe deyam āhuḥ | [AVŚ, 9, 5 7.1]
ajas tamāṃsy apa hanti dūram asmiṃl loke śraddadhānena dattaḥ | [AVŚ, 9, 5 7.2]
pañcaudanaḥ pañcadhā vi kramatām ākraṃsyamānas trīṇi jyotīṃṣi | [AVŚ, 9, 5 8.1]
ījānānāṃ sukṛtāṃ prehi madhyaṃ tṛtīye nāke adhi vi śrayasva | [AVŚ, 9, 5 8.2]
ajā roha sukṛtāṃ yatra lokaḥ śarabho na catto 'ti durgāny eṣaḥ | [AVŚ, 9, 5 9.1]
pañcaudano brahmaṇe dīyamānaḥ sa dātāraṃ tṛptyā tarpayāti | [AVŚ, 9, 5 9.2]
ajas trināke tridive tripṛṣṭhe nākasya pṛṣṭhe dadivāṃsaṃ dadhāti | [AVŚ, 9, 5 10.1]
pañcaudano brahmaṇe dīyamāno viśvarūpā dhenuḥ kāmadughāsy ekā | [AVŚ, 9, 5 10.2]
etad vo jyotiḥ pitaras tṛtīyaṃ pañcaudanaṃ brahmaṇe 'jaṃ dadāti | [AVŚ, 9, 5 11.1]
ajas tamāṃsy apa hanti dūram asmiṃl loke śraddadhānena dattaḥ | [AVŚ, 9, 5 11.2]
ījānānāṃ sukṛtāṃ lokam īpsan pañcaudanaṃ brahmaṇe 'jaṃ dadāti | [AVŚ, 9, 5 12.1]
sa vyāptim abhi lokaṃ jayaitaṃ śivo 'smabhyaṃ pratigṛhīto astu | [AVŚ, 9, 5 12.2]
ajo hy agner ajaniṣṭa śokād vipro viprasya sahaso vipaścit | [AVŚ, 9, 5 13.1]
iṣṭaṃ pūrtam abhipūrtaṃ vaṣaṭkṛtaṃ tad devā ṛtuśaḥ kalpayantu | [AVŚ, 9, 5 13.2]
amotaṃ vāso dadyāddhiraṇyam api dakṣiṇām | [AVŚ, 9, 5 14.1]
tathā lokānt sam āpnoti ye divyā ye ca pārthivāḥ | [AVŚ, 9, 5 14.2]
etās tvājopa yantu dhārāḥ somyā devīr ghṛtapṛṣṭhā madhuścutaḥ | [AVŚ, 9, 5 15.1]
stabhān pṛthivīm uta dyāṃ nākasya pṛṣṭhe 'dhi saptaraśmau | [AVŚ, 9, 5 15.2]
ajo 'sy aja svargo 'si tvayā lokam aṅgirasaḥ prājānan | [AVŚ, 9, 5 16.1]
taṃ lokaṃ puṇyaṃ pra jñeṣam | [AVŚ, 9, 5 16.2]
yenā sahasraṃ vahasi yenāgne sarvavedasam | [AVŚ, 9, 5 17.1]
tenemaṃ yajñaṃ no vaha svar deveṣu gantave | [AVŚ, 9, 5 17.2]
ajaḥ pakvaḥ svarge loke dadhāti pañcaudano nirṛtiṃ bādhamānaḥ | [AVŚ, 9, 5 18.1]
tena lokānt sūryavato jayema | [AVŚ, 9, 5 18.2]
yaṃ brāhmaṇe nidadhe yaṃ ca vikṣu yā vipruṣa odanānām ajasya | [AVŚ, 9, 5 19.1]
sarvaṃ tad agne sukṛtasya loke jānītān naḥ saṃgamane pathīnām | [AVŚ, 9, 5 19.2]
ajo vā idam agne vy akramata tasyora iyam abhavad dyauḥ pṛṣṭham | [AVŚ, 9, 5 20.1]
antarikṣaṃ madhyam diśaḥ pārśve samudrau kukṣī | [AVŚ, 9, 5 20.2]
satyaṃ cartaṃ ca cakṣuṣī viśvaṃ satyaṃ śraddhā prāṇo virāṭ śiraḥ | [AVŚ, 9, 5 21.1]
eṣa vā aparimito yajño yad ajaḥ pañcaudanaḥ | [AVŚ, 9, 5 21.2]
aparimitam eva yajñam āpnoty aparimitaṃ lokam ava runddhe | [AVŚ, 9, 5 22.1]
yo 'jaṃ pañcaudanaṃ dakṣiṇājyotiṣaṃ dadāti | [AVŚ, 9, 5 22.2]
nāsyāsthīni bhindyān na majjño nir dhayet | [AVŚ, 9, 5 23.1]
sarvam enaṃ samādāyedamidaṃ pra veśayet | [AVŚ, 9, 5 23.2]
idamidam evāsya rūpaṃ bhavati tenainaṃ saṃ gamayati | [AVŚ, 9, 5 24.1]
iṣaṃ maha ūrjam asmai duhe yo 'jaṃ pañcaudanam dakṣiṇājyotiṣaṃ dadāti | [AVŚ, 9, 5 24.2]
pañca rukmā pañca navāni vastrā pañcāsmai dhenavaḥ kāmadughā bhavanti | [AVŚ, 9, 5 25.1]
yo 'jaṃ pañcaudanaṃ dakṣiṇājyotiṣaṃ dadāti | [AVŚ, 9, 5 25.2]
pañca rukmā jyotir asmai bhavanti varma vāsāṃsi tanve bhavanti | [AVŚ, 9, 5 26.1]
svargaṃ lokam aśnute yo 'jaṃ pañcaudanaṃ dakṣiṇājyotiṣam dadāti | [AVŚ, 9, 5 26.2]
yā pūrvaṃ patiṃ vittvā 'thānyaṃ vindate 'param | [AVŚ, 9, 5 27.1]
pañcaudanaṃ ca tāv ajaṃ dadāto na vi yoṣataḥ | [AVŚ, 9, 5 27.2]
samānaloko bhavati punarbhuvāparaḥ patiḥ | [AVŚ, 9, 5 28.1]
yo 'jaṃ pañcaudanam dakṣiṇājyotiṣaṃ dadāti | [AVŚ, 9, 5 28.2]
anupūrvavatsāṃ dhenum anaḍvāham upabarhaṇam | [AVŚ, 9, 5 29.1]
vāso hiraṇyaṃ dattvā te yanti divam uttamām | [AVŚ, 9, 5 29.2]
ātmānaṃ pitaraṃ putraṃ pautraṃ pitāmaham | [AVŚ, 9, 5 30.1]
jāyāṃ janitrīṃ mātaraṃ ye priyās tān upa hvaye | [AVŚ, 9, 5 30.2]
yo vai naidāghaṃ nāmartuṃ veda | [AVŚ, 9, 5 31.1]
eṣa vai naidāgho nāmartur yad ajaḥ pañcaudanaḥ | [AVŚ, 9, 5 31.2]
nir evāpriyasya bhrātṛvyasya śriyaṃ dahati bhavaty ātmanā | [AVŚ, 9, 5 31.3]
yo vai kurvantaṃ nāmartuṃ veda | [AVŚ, 9, 5 32.1]
kurvatīṃ kurvatīm evāpriyasya bhrātṛvyasya śriyaṃ ā datte | [AVŚ, 9, 5 32.2]
eṣa vai kurvan nāmartur yad ajaḥ pañcaudanaḥ | [AVŚ, 9, 5 32.3]
yo vai saṃyantaṃ nāmartuṃ veda | [AVŚ, 9, 5 33.1]
saṃyatīṃ saṃyatīm evāpriyasya bhrātṛvyasya śriyaṃ ā datte | [AVŚ, 9, 5 33.2]
eṣa vai saṃyan nāmartur yad ajaḥ pañcaudanaḥ | [AVŚ, 9, 5 33.3]
yo vai pinvantaṃ nāmartum veda | [AVŚ, 9, 5 34.1]
pinvatīṃ pinvatīm evāpriyasya bhrātṛvyasya śriyaṃ ā datte | [AVŚ, 9, 5 34.2]
eṣa vai pinvan nāmartur yad ajaḥ pañcaudanaḥ | [AVŚ, 9, 5 34.3]
yo vā udyantaṃ nāmartuṃ veda | [AVŚ, 9, 5 35.1]
udyatīṃ udyatīm evāpriyasya bhrātṛvyasya śriyaṃ ā datte | [AVŚ, 9, 5 35.2]
eṣa vā udyan nāmartur yad ajaḥ pañcaudanaḥ | [AVŚ, 9, 5 35.3]
yo vā abhibhuvaṃ nāmartuṃ veda | [AVŚ, 9, 5 36.1]
abhibhavantīm abhibhavantīm evāpriyasya bhrātṛvyasya śriyaṃ ā datte | [AVŚ, 9, 5 36.2]
eṣa vā abhibhūr nāmartur yad ajaḥ pañcaudanaḥ | [AVŚ, 9, 5 36.3]
ajaṃ ca pacata pañca caudanān | [AVŚ, 9, 5 36.4]
sarvā diśaḥ saṃmanasaḥ sadhrīcīḥ sāntardeśāḥ prati gṛhṇantu ta etam | [AVŚ, 9, 5 36.5]
tās te rakṣantu tava tubhyam etaṃ tābhya ājyaṃ havir idaṃ juhomi | [AVŚ, 9, 5 37.1]
{AVŚ, 9, 6}
yo vidyād brahma pratyakṣaṃ parūṃṣi yasya saṃbhārā ṛco yasyānūkyam | [AVŚ, 9, 6 1.1]
sāmāni yasya lomāni yajur hṛdayam ucyate paristaraṇam iddhaviḥ | [AVŚ, 9, 6 2.1]
yad vā atithipatir atithīn pratipaśyati devayajanaṃ prekṣate | [AVŚ, 9, 6 3.1]
yad abhivadati dīkṣām upaiti yad udakaṃ yācaty apaḥ pra ṇayati | [AVŚ, 9, 6 4.1]
yā eva yajña āpaḥ praṇīyante tā eva tāḥ | [AVŚ, 9, 6 5.1]
yat tarpaṇam āharanti ya evāgnīṣomīyaḥ paśur badhyate sa eva saḥ | [AVŚ, 9, 6 6.1]
yad āvasathān kalpayanti sadohavirdhānāny eva tat kalpayanti | [AVŚ, 9, 6 7.1]
yad upastṛṇanti barhir eva tat | [AVŚ, 9, 6 8.1]
yad upariśayanam āharanti svargam eva tena lokam ava runddhe | [AVŚ, 9, 6 9.1]
yat kaśipūpabarhaṇam āharanti paridhaya eva te | [AVŚ, 9, 6 10.1]
yad āñjanābhyañjanam āharanty ājyam eva tat | [AVŚ, 9, 6 11.1]
yat purā pariveṣāt svādam āharanti puroḍāśāv eva tau | [AVŚ, 9, 6 12.1]
yad aśanakṛtaṃ hvayanti haviṣkṛtam eva taddhvayanti | [AVŚ, 9, 6 13.1]
ye vrīhayo yavā nirupyante 'ṃśava eva te | [AVŚ, 9, 6 14.1]
yāny ulūkhalamusalāni grāvāṇa eva te | [AVŚ, 9, 6 15.1]
śūrpaṃ pavitraṃ tuṣā ṛjīṣābhiṣavaṇīr āpaḥ | [AVŚ, 9, 6 16.1]
srug darvir nekṣaṇam āyavanaṃ droṇakalaśāḥ kumbhyo vāyavyāni pātrāṇīyam eva kṛṣṇājinam | [AVŚ, 9, 6 17.1]
yajamānabrāhmaṇaṃ vā etad atithipatiḥ kurute yad āhāryāṇi prekṣata idaṃ bhūyā3 idā3m iti | [AVŚ, 9, 6 18.1]
yad āha bhūya ud dhareti prāṇam eva tena varṣīyāṃsaṃ kurute | [AVŚ, 9, 6 19.1]
upa harati havīṃṣy ā sādayati | [AVŚ, 9, 6 20.1]
teṣām āsannānām atithir ātman juhoti | [AVŚ, 9, 6 21.1]
srucā hastena prāṇe yūpe srukkāreṇa vaṣaṭkāreṇa | [AVŚ, 9, 6 22.1]
ete vai priyāś cāpriyāś cartvijaḥ svargaṃ lokaṃ gamayanti yad atithayaḥ | [AVŚ, 9, 6 23.1]
sa ya evaṃ vidvān na dviṣann aśnīyān na dviṣato 'nnam aśnīyān na mīmāṃsitasya na mīmāṃsamānasya | [AVŚ, 9, 6 24.1]
sarvo vā eṣa jagdhapāpmā yasyānnam aśnanti | [AVŚ, 9, 6 25.1]
sarvo vā eṣo 'jagdhapāpmā yasyānnam nāśnanti | [AVŚ, 9, 6 26.1]
sarvadā vā eṣa yuktagrāvārdrapavitro vitatādhvara āhṛtayajñakratur ya upaharati | [AVŚ, 9, 6 27.1]
prājāpatyo vā etasya yajño vitato ya upaharati | [AVŚ, 9, 6 28.1]
prajāpater vā eṣa vikramān anuvikramate ya upaharati | [AVŚ, 9, 6 29.1]
yo 'tithīnāṃ sa āhavanīyo yo veśmani sa gārhapatyo yasmin pacanti sa dakṣiṇāgniḥ | [AVŚ, 9, 6 30.1]
iṣṭaṃ ca vā eṣa pūrtaṃ ca gṛhāṇām aśnāti yaḥ pūrvo 'tither aśnāti | [AVŚ, 9, 6 31.1]
payaś ca vā eṣa rasaṃ ca gṛhāṇām aśnāti yaḥ pūrvo 'tither aśnāti | [AVŚ, 9, 6 32.1]
ūrjāṃ ca vā eṣa sphātiṃ ca gṛhāṇām aśnāti yaḥ pūrvo 'tither aśnāti | [AVŚ, 9, 6 33.1]
prajāṃ vā eṣa paśūṃś ca gṛhāṇām aśnāti yaḥ pūrvo 'tither aśnāti | [AVŚ, 9, 6 34.1]
kīrtiṃ vā eṣa yaśaś ca gṛhāṇām aśnāti yaḥ pūrvo 'tither aśnāti | [AVŚ, 9, 6 35.1]
śriyaṃ vā eṣa saṃvidaṃ ca gṛhāṇām aśnāti yaḥ pūrvo 'tither aśnāti | [AVŚ, 9, 6 36.1]
eṣa vā atithir yacchrotriyas tasmāt pūrvo nāśnīyāt | [AVŚ, 9, 6 37.1]
aśitāvaty atithāv aśnīyād yajñasya sātmatvāya yajñasyāvichedāya tad vratam | [AVŚ, 9, 6 38.1]
etad vā u svādīyo yad adhigavaṃ kṣīraṃ vā māṃsaṃ vā tad eva nāśnīyāt | [AVŚ, 9, 6 39.1]
sa ya evaṃ vidvān kṣīram upasicyopaharati | [AVŚ, 9, 6 40.1]
yāvad agniṣṭomeneṣṭvā susamṛddhenāvarunddhe tāvad enenāva runddhe | [AVŚ, 9, 6 40.2]
sa ya evaṃ vidvānt sarpir upasicyopaharati | [AVŚ, 9, 6 41.1]
yāvad atirātreṇeṣṭvā susamṛddhenāvarunddhe tāvad enenāva runddhe | [AVŚ, 9, 6 41.2]
sa ya evaṃ vidvān madhūpasicyopaharati | [AVŚ, 9, 6 42.1]
yāvat sattrasadyeneṣṭvā susamṛddhenāvarunddhe tāvad enenāva runddhe | [AVŚ, 9, 6 42.2]
sa ya evaṃ vidvān māṃsam upasicyopaharati | [AVŚ, 9, 6 43.1]
yāvad dvādaśāheneṣṭvā susamṛddhenāvarunddhe tāvad enenāva runddhe | [AVŚ, 9, 6 43.2]
sa ya evaṃ vidvān udakam upasicyopaharati | [AVŚ, 9, 6 44.1]
prajānāṃ prajananāya gacchati pratiṣṭhāṃ priyaḥ prajānāṃ bhavati ya evaṃ vidvān upasicyopaharati | [AVŚ, 9, 6 44.2]
tasmā uṣā hiṅ kṛṇoti savitā pra stauti | [AVŚ, 9, 6 45.1]
bṛhaspatir ūrjayod gāyati tvaṣṭā puṣṭyā prati harati viśve devā nidhanam | [AVŚ, 9, 6 45.2]
nidhanaṃ bhūtyāḥ prajāyāḥ paśūnāṃ bhavati ya evaṃ veda | [AVŚ, 9, 6 45.3]
tasmā udyant sūryo hiṅ kṛṇoti saṃgavaḥ pra stauti | [AVŚ, 9, 6 46.1]
madhyandina ud gāyaty aparāhṇaḥ prati haraty astaṃ yan nidhanam | [AVŚ, 9, 6 46.2]
nidhanaṃ bhūtyāḥ prajāyāḥ paśūnāṃ bhavati ya evaṃ veda | [AVŚ, 9, 6 46.3]
tasmā abhro bhavan hiṅ kṛṇoti stanayan pra stauti | [AVŚ, 9, 6 47.1]
vidyotamānaḥ prati harati varṣann ud gāyaty udgṛhṇan nidhanam | [AVŚ, 9, 6 47.2]
nidhanaṃ bhūtyāḥ prajāyāḥ paśūnāṃ bhavati ya evaṃ veda | [AVŚ, 9, 6 47.3]
atithīn prati paśyati hiṅ kṛṇoty abhi vadati pra stauty udakam yācaty ud gāyati | [AVŚ, 9, 6 48.1]
upa harati prati haraty ucchiṣṭaṃ nidhanam | [AVŚ, 9, 6 48.2]
nidhanaṃ bhūtyāḥ prajāyāḥ paśūnāṃ bhavati ya evam veda | [AVŚ, 9, 6 48.3]
yat kṣattāraṃ hvayaty ā śrāvayaty eva tat | [AVŚ, 9, 6 49.1]
yat pratiśṛṇoti pratyāśrāvayaty eva tat | [AVŚ, 9, 6 50.1]
yat pariveṣṭāraḥ pātrahastāḥ pūrve cāpare ca prapadyante camasādhvaryava eva te | [AVŚ, 9, 6 51.1]
teṣāṃ na kaścanāhotā | [AVŚ, 9, 6 52.1]
yad vā atithipatir atithīn pariviṣya gṛhān upodaity avabhṛtham eva tad upāvaiti | [AVŚ, 9, 6 53.1]
yat sabhāgayati dakṣiṇāḥ sabhāgayati yad anutiṣṭhata udavasyaty eva tat | [AVŚ, 9, 6 54.1]
sa upahūtaḥ pṛthivyāṃ bhakṣayaty upahūtas tasmin yat pṛthivyāṃ viśvarūpam | [AVŚ, 9, 6 55.1]
sa upahūto 'ntarikṣe bhakṣayaty upahūtas tasmin yad divi viśvarūpam | [AVŚ, 9, 6 56.1]
sa upahūto divi bhakṣayaty upahūtas tasmin yad divi viśvarūpam | [AVŚ, 9, 6 57.1]
sa upahūto deveṣu bhakṣayaty upahūtas tasmin yad divi viśvarūpam | [AVŚ, 9, 6 58.1]
sa upahūto lokeṣu bhakṣayaty upahūtas tasmin yad divi viśvarūpam | [AVŚ, 9, 6 59.1]
sa upahūta upahūtaḥ | [AVŚ, 9, 6 60.1]
āpnotīmaṃ lokam āpnoty amum | [AVŚ, 9, 6 61.1]
jyotiṣmato lokān jayati ya evaṃ veda | [AVŚ, 9, 6 62.1]
{AVŚ, 9, 7}
prajāpatiś ca parameṣṭhī ca śṛṅge indraḥ śiro agnir lalāṭaṃ yamaḥ kṛkāṭam | [AVŚ, 9, 7 1]
somo rājā mastiṣko dyaur uttarahanuḥ pṛthivy adharahanuḥ | [AVŚ, 9, 7 2]
vidyuj jihvā maruto dantā revatīr grīvāḥ kṛttikā skandhā gharmo vahaḥ | [AVŚ, 9, 7 3]
viśvaṃ vāyuḥ svargo lokaḥ kṛṣṇadraṃ vidharaṇī niveṣyaḥ | [AVŚ, 9, 7 4]
śyenaḥ kroḍo 'ntarikṣaṃ pājasyaṃ bṛhaspatiḥ kakud bṛhatīḥ kīkasāḥ | [AVŚ, 9, 7 5]
devānāṃ patnīḥ pṛṣṭaya upasadaḥ parśavaḥ | [AVŚ, 9, 7 6]
mitraś ca varuṇaś cāṃsau tvaṣṭā cāryamā ca doṣaṇī mahādevo bāhū | [AVŚ, 9, 7 7]
indrāṇī bhasad vāyuḥ pucchaṃ pavamāno bālāḥ | [AVŚ, 9, 7 8]
brahma ca kṣatraṃ ca śroṇī balam ūrū | [AVŚ, 9, 7 9]
dhātā ca savitā cāṣṭhīvantau jaṅghā gandharvā apsarasaḥ kuṣṭhikā aditiḥ śaphāḥ | [AVŚ, 9, 7 10]
ceto hṛdayaṃ yakṛn medhā vrataṃ purītat | [AVŚ, 9, 7 11]
kṣut kukṣir irā vaniṣṭhuḥ parvatāḥ plāśayaḥ | [AVŚ, 9, 7 12]
krodho vṛkkau manyur āṇḍau prajā śepaḥ | [AVŚ, 9, 7 13]
nadī sūtrī varṣasya pataya stanā stanayitnur ūdhaḥ | [AVŚ, 9, 7 14]
viśvavyacās carmauṣadhayo lomāni nakṣatrāṇi rūpam | [AVŚ, 9, 7 15]
devajanā gudā manuṣyā āntrāṇy atrā udaram | [AVŚ, 9, 7 16]
rakṣāṃsi lohitam itarajanā ūbadhyam | [AVŚ, 9, 7 17]
abhraṃ pīvo majjā nidhanam | [AVŚ, 9, 7 18]
agnir āsīna utthito 'śvinā | [AVŚ, 9, 7 19]
indraḥ prāṅ tiṣṭhan dakṣiṇā tiṣṭhan yamaḥ | [AVŚ, 9, 7 20]
pratyaṅ tiṣṭhan dhātodaṅ tiṣṭhant savitā | [AVŚ, 9, 7 21]
tṛṇāni prāptaḥ somo rājā | [AVŚ, 9, 7 22]
mitra īkṣamāṇa āvṛtta ānandaḥ | [AVŚ, 9, 7 23]
yujyamāno vaiśvadevo yuktaḥ prajāpatir vimuktaḥ sarvam | [AVŚ, 9, 7 24]
etad vai viśvarūpaṃ sarvarūpaṃ gorūpam | [AVŚ, 9, 7 25]
upainaṃ viśvarūpāḥ sarvarūpāḥ paśavas tiṣṭhanti ya evaṃ veda | [AVŚ, 9, 7 26]
{AVŚ, 9, 8}
śīrṣaktiṃ śīrṣāmayaṃ karṇaśūlaṃ vilohitam | [AVŚ, 9, 8 1.1]
sarvaṃ śīrṣanyaṃ te rogaṃ bahir nir mantrayāmahe | [AVŚ, 9, 8 1.2]
karṇābhyāṃ te kaṅkūṣebhyaḥ karṇaśūlaṃ visalpakam | [AVŚ, 9, 8 2.1]
sarvaṃ śīrṣanyaṃ te rogaṃ bahir nir mantrayāmahe | [AVŚ, 9, 8 2.2]
yasya hetoḥ pracyavate yakṣmaḥ karṇato āsyataḥ | [AVŚ, 9, 8 3.1]
sarvaṃ śīrṣanyaṃ te rogaṃ bahir nir mantrayāmahe | [AVŚ, 9, 8 3.2]
yaḥ kṛṇoti pramotam andhaṃ kṛṇoti pūruṣam | [AVŚ, 9, 8 4.1]
sarvaṃ śīrṣanyaṃ te rogaṃ bahir nir mantrayāmahe | [AVŚ, 9, 8 4.2]
aṅgabhedam aṅgajvaram viśvāṅgyaṃ visalpakam | [AVŚ, 9, 8 5.1]
sarvaṃ śīrṣanyaṃ te rogaṃ bahir nir mantrayāmahe | [AVŚ, 9, 8 5.2]
yasya bhīmaḥ pratīkāśa udvepayati pūruṣam | [AVŚ, 9, 8 6.1]
takmānaṃ viśvaśāradaṃ bahir nir mantrayāmahe | [AVŚ, 9, 8 6.2]
ya ūrū anusarpaty atho eti gavīnike | [AVŚ, 9, 8 7.1]
yakṣmaṃ te antar aṅgebhyo bahir nir mantrayāmahe | [AVŚ, 9, 8 7.2]
yadi kāmād apakāmāddhṛdayāj jāyate pari | [AVŚ, 9, 8 8.1]
hṛdo balāsam aṅgebhyo bahir nir mantrayāmahe | [AVŚ, 9, 8 8.2]
harimāṇaṃ te aṅgebhyo 'pvām antarodarāt | [AVŚ, 9, 8 9.1]
yakṣmodhām antar ātmano bahir nir mantrayāmahe | [AVŚ, 9, 8 9.2]
āso balāso bhavatu mūtraṃ bhavatv āmayat | [AVŚ, 9, 8 10.1]
yakṣmāṇāṃ sarveṣāṃ viṣaṃ nir avocam ahaṃ tvat | [AVŚ, 9, 8 10.2]
bahis bilam niḥ dravatu kāhābāham tava udarāt | [AVŚ, 9, 8 624187_1]
yakṣmāṇām sarveṣām viṣam niḥ avocam aham tvat | [AVŚ, 9, 8 624188_1]
udarāt te klomno nābhyā hṛdayād adhi | [AVŚ, 9, 8 12.1]
yakṣmāṇāṃ sarveṣāṃ viṣaṃ nir avocam ahaṃ tvat | [AVŚ, 9, 8 12.2]
yāḥ sīmānaṃ virujanti mūrdhānaṃ praty arṣaṇīḥ | [AVŚ, 9, 8 13.1]
ahiṃsantīr anāmayā nir dravantu bahir bilam | [AVŚ, 9, 8 13.2]
yā hṛdayam uparṣanty anutanvanti kīkasāḥ | [AVŚ, 9, 8 14.1]
ahiṃsantīr anāmayā nir dravantu bahir bilam | [AVŚ, 9, 8 14.2]
yāḥ pārśve uparṣanty anunikṣanti pṛṣṭīḥ | [AVŚ, 9, 8 15.1]
ahiṃsantīr anāmayā nir dravantu bahir bilam | [AVŚ, 9, 8 15.2]
yās tiraścīḥ uparṣanty arṣaṇīr vakṣaṇāsu te | [AVŚ, 9, 8 16.1]
ahiṃsantīr anāmayā nir dravantu bahir bilam | [AVŚ, 9, 8 16.2]
yā gudā anusarpanty āntrāṇi mohayanti ca | [AVŚ, 9, 8 17.1]
ahiṃsantīr anāmayā nir dravantu bahir bilam | [AVŚ, 9, 8 17.2]
yā majjño nirdhayanti parūṃṣi virujanti ca | [AVŚ, 9, 8 18.1]
ahiṃsantīr anāmayā nir dravantu bahir bilam | [AVŚ, 9, 8 18.2]
ye aṅgāni madayanti yakṣmāso ropaṇās tava | [AVŚ, 9, 8 19.1]
yakṣmāṇāṃ sarveṣāṃ viṣaṃ nir avocam ahaṃ tvat | [AVŚ, 9, 8 19.2]
visalpasya vidradhasya vātīkārasya vālajeḥ | [AVŚ, 9, 8 20.1]
yakṣmāṇāṃ sarveṣāṃ viṣaṃ nir avocam ahaṃ tvat | [AVŚ, 9, 8 20.2]
pādābhyāṃ te jānubhyāṃ śroṇibhyāṃ pari bhaṃsasaḥ | [AVŚ, 9, 8 21.1]
anūkād arṣaṇīr uṣṇihābhyaḥ śīrṣṇo rogam anīnaśam | [AVŚ, 9, 8 21.2]
saṃ te śīrṣṇaḥ kapālāni hṛdayasya ca yo vidhuḥ | [AVŚ, 9, 8 22.1]
udyann āditya raśmibhiḥ śīrṣṇo rogam anīnaśo 'ṅgabhedam aśīśamaḥ | [AVŚ, 9, 8 22.2]
{AVŚ, 9, 9}
asya vāmasya palitasya hotus tasya bhrātā madhyamo asty aśnaḥ | [AVŚ, 9, 9 1.1]
tṛtīyo bhrātā ghṛtapṛṣṭho asyātrāpaśyaṃ viśpatiṃ saptaputram | [AVŚ, 9, 9 1.2]
sapta yuñjanti ratham ekacakram eko aśvo vahati saptanāmā | [AVŚ, 9, 9 2.1]
trinābhi cakram ajaram anarvaṃ yatremā viśvā bhuvanādhi tasthuḥ | [AVŚ, 9, 9 2.2]
imaṃ ratham adhi ye sapta tasthuḥ saptacakraṃ sapta vahanty aśvāḥ | [AVŚ, 9, 9 3.1]
sapta svasāro abhi saṃ navanta yatra gavām nihitā sapta nāma | [AVŚ, 9, 9 3.2]
ko dadarśa prathamaṃ jāyamānam asthanvantaṃ yad anasthā bibharti | [AVŚ, 9, 9 4.1]
bhūmyā asur asṛg ātmā kva svit ko vidvāṃsam upa gāt praṣṭum etat | [AVŚ, 9, 9 4.2]
iha bravītu ya īm aṅga vedāsya vāmasya nihitaṃ padaṃ veḥ | [AVŚ, 9, 9 5.1]
śīrṣṇaḥ kṣīraṃ duhrate gāvo asya vavriṃ vasānā udakaṃ padā 'puḥ | [AVŚ, 9, 9 5.2]
pākaḥ pṛchāmi manasā 'vijānan devānām enā nihitā padāni | [AVŚ, 9, 9 6.1]
vatse baṣkaye 'dhi sapta tantūn vi tatnire kavaya otavā u | [AVŚ, 9, 9 6.2]
acikitvāṃs cikituṣaś cid atra kavīn pṛchāmi vidvano na vidvān | [AVŚ, 9, 9 7.1]
vi yas tastambha ṣaṭ imā rajāṃsy ajasya rūpe kiṃ api svid ekam | [AVŚ, 9, 9 7.2]
mātā pitaram ṛta ā babhāja 'dhīty agre manasā saṃ hi jagme | [AVŚ, 9, 9 8.1]
sā bībhatsur garbharasā nividdhā namasvanta id upavākam īyuḥ | [AVŚ, 9, 9 8.2]
yuktā mātāsīd dhuri dakṣiṇāyā atiṣṭhad garbho vṛjanīṣv antaḥ | [AVŚ, 9, 9 9.1]
amīmed vatso anu gām apaśyad viśvarūpyaṃ triṣu yojaneṣu | [AVŚ, 9, 9 9.2]
tisro mātṝs trīn pitṝn bibhrad eka ūrdhvas tasthau nem ava glāpayanta | [AVŚ, 9, 9 10.1]
mantrayante divo amuṣya pṛṣṭhe viśvavido vācam aviśvavinnām | [AVŚ, 9, 9 10.2]
pañcāre cakre parivartamāne yasminn ātasthur bhuvanāni viśvā | [AVŚ, 9, 9 11.1]
tasya nākṣas tapyate bhūribhāraḥ sanād eva na chidyate sanābhiḥ | [AVŚ, 9, 9 11.2]
pañcapādaṃ pitaraṃ dvādaśākṛtiṃ diva āhuḥ pare ardhe purīṣiṇam | [AVŚ, 9, 9 12.1]
atheme anya upare vicakṣaṇe saptacakre ṣaḍara āhur arpitam | [AVŚ, 9, 9 12.2]
dvādaśāraṃ nahi taj jarāya varvarti cakraṃ pari dyām ṛtasya | [AVŚ, 9, 9 13.1]
ā putrā agne mithunāso atra sapta śatāni viṃśatiś ca tasthuḥ | [AVŚ, 9, 9 13.2]
sanemi cakram ajaraṃ vi vavṛta uttānāyāṃ daśa yuktā vahanti | [AVŚ, 9, 9 14.1]
sūryasya cakṣū rajasaity āvṛtaṃ yasminn ātasthur bhuvanāni viśvā | [AVŚ, 9, 9 14.2]
striyaḥ satīs tām u me puṃsaḥ āhuḥ paśyad akṣaṇvān vi cetad andhaḥ | [AVŚ, 9, 9 15.1]
kavir yaḥ putraḥ sa īm ā ciketa yas tā vijānāt sa pituṣ pitāsat | [AVŚ, 9, 9 15.2]
sākaṃjānāṃ saptatham āhur ekajaṃ ṣaḍ id yamā ṛṣayo devajā iti | [AVŚ, 9, 9 16.1]
teṣām iṣṭāni vihitāni dhāmaśa sthātre rejante vikṛtāni rūpaśaḥ | [AVŚ, 9, 9 16.2]
avaḥ pareṇa para enā avareṇa padā vatsaṃ bibhratī gaur ud asthāt | [AVŚ, 9, 9 17.1]
sā kadrīcī kaṃ svid ardhaṃ parāgāt kva svit sūte nahi yūthe asmin | [AVŚ, 9, 9 17.2]
avaḥ pareṇa pitaraṃ yo asya vedāvaḥ pareṇa para enāvareṇa | [AVŚ, 9, 9 18.1]
kavīyamānaḥ ka iha pra vocad devaṃ manaḥ kuto adhi prajātam | [AVŚ, 9, 9 18.2]
ye arvāñcas tāṁ u parāca āhur ye parāñcas tāṁ u arvāca āhuḥ | [AVŚ, 9, 9 19.1]
indraś ca yā cakrathuḥ soma tāni dhurā na yuktā rajaso vahanti | [AVŚ, 9, 9 19.2]
dvā suparṇā sayujā sakhāyā samānaṃ vṛkṣaṃ pari ṣasvajāte | [AVŚ, 9, 9 20.1]
tayor anyaḥ pippalaṃ svādv atty anaśnann anyo abhi cākaśīti | [AVŚ, 9, 9 20.2]
yasmin vṛkṣe madhvadaḥ suparṇā niviśante suvate cādhi viśve | [AVŚ, 9, 9 21.1]
tasya yad āhuḥ pippalaṃ svādv agre tan non naśad yaḥ pitaraṃ na veda | [AVŚ, 9, 9 21.2]
yatrā suparṇā amṛtasya bhakṣam animeṣaṃ vidathābhisvaranti | [AVŚ, 9, 9 22.1]
enā viśvasya bhuvanasya gopāḥ sa mā dhīraḥ pākam atrā viveśa | [AVŚ, 9, 9 22.2]
{AVŚ, 9, 10}
yad gāyatre adhi gāyatram āhitaṃ traiṣṭubhaṃ vā traiṣṭubhān niratakṣata | [AVŚ, 9, 10 1.1]
yad vā jagaj jagaty āhitaṃ padaṃ ya it tad vidus te amṛtatvam ānaśuḥ | [AVŚ, 9, 10 1.2]
gāyatreṇa prati mimīte arkam arkeṇa sāma traiṣṭubhena vākam | [AVŚ, 9, 10 2.1]
vākena vākaṃ dvipadā catuṣpadākṣareṇa mimate sapta vāṇīḥ | [AVŚ, 9, 10 2.2]
jagatā sindhuṃ divy askabhāyad rathaṃtare sūryaṃ pary apaśyat | [AVŚ, 9, 10 3.1]
gāyatrasya samidhas tisra āhus tato mahnā pra ririce mahitvā | [AVŚ, 9, 10 3.2]
upa hvaye sudughāṃ dhenum etāṃ suhasto godhug uta dohad enām | [AVŚ, 9, 10 4.1]
śreṣṭhaṃ savaṃ savitā sāviṣan no 'bhīddho gharmas tad u ṣu pra vocat | [AVŚ, 9, 10 4.2]
hiṃkṛṇvatī vasupatnī vasūnāṃ vatsam ichantī manasābhyāgāt | [AVŚ, 9, 10 5.1]
duhām aśvibhyāṃ payo aghnyeyaṃ sā vardhatāṃ mahate saubhagāya | [AVŚ, 9, 10 5.2]
gaur amīmed abhi vatsaṃ miṣantaṃ mūrdhānaṃ hiṅṅ akṛṇon mātavā u | [AVŚ, 9, 10 6.1]
sṛkvāṇaṃ gharmam abhi vāvaśānā mimāti māyuṃ payate payobhiḥ | [AVŚ, 9, 10 6.2]
ayaṃ sa śiṅkte yena gaur abhivṛtā mimāti māyuṃ dhvasanāv adhi śritā | [AVŚ, 9, 10 7.1]
sā cittibhir ni hi cakāra martyān vidyud bhavantī prati vavrim auhata | [AVŚ, 9, 10 7.2]
anacchaye turagātu jīvam ejad dhruvaṃ madhya ā pastyānām | [AVŚ, 9, 10 8.1]
jīvo mṛtasya carati svadhābhir amartyo martyenā sayoniḥ | [AVŚ, 9, 10 8.2]
vidhuṃ dadrāṇaṃ salilasya pṛṣṭhe yuvānaṃ santaṃ palito jagāra | [AVŚ, 9, 10 9.1]
devasya paśya kāvyaṃ mahitvādya mamāra sa hyaḥ sam āna | [AVŚ, 9, 10 9.2]
ya īṃ cakāra na so asya veda ya īṃ dadarśa hirug in nu tasmāt | [AVŚ, 9, 10 10.1]
sa mātur yonā parivīto antar bahuprajā nirṛtir ā viveśa | [AVŚ, 9, 10 10.2]
apaśyaṃ gopām anipadyamānam ā ca parā ca pathibhiś carantam | [AVŚ, 9, 10 11.1]
sa sadhrīcīḥ sa viṣūcīr vasāna ā varīvarti bhuvaneṣv antaḥ | [AVŚ, 9, 10 11.2]
dyaur naḥ pitā janitā nābhir atra bandhur no mātā pṛthivī mahīyam | [AVŚ, 9, 10 12.1]
uttānayoś camvor yonir antar atrā pitā duhitur garbham ādhāt | [AVŚ, 9, 10 12.2]
pṛchāmi tvā param antaṃ pṛthivyāḥ pṛchāmi vṛṣṇo aśvasya retaḥ | [AVŚ, 9, 10 13.1]
pṛchāmi viśvasya bhuvanasya nābhiṃ pṛchāmi vācaḥ paramaṃ vyoma | [AVŚ, 9, 10 13.2]
iyaṃ vediḥ paro antaḥ pṛthivyā ayaṃ somo vṛṣṇo aśvasya retaḥ | [AVŚ, 9, 10 14.1]
ayaṃ yajño viśvasya bhuvanasya nābhir brahmāyaṃ vācaḥ paramaṃ vyoma | [AVŚ, 9, 10 14.2]
na vi jānāmi yad ivedam asmi niṇyaḥ saṃnaddho manasā carāmi | [AVŚ, 9, 10 15.1]
yadā māgan prathamajā ṛtasyād id vāco aśnuve bhāgam asyāḥ | [AVŚ, 9, 10 15.2]
apāṅ prāṅ eti svadhayā gṛbhīto 'martyo martyenā sayoniḥ | [AVŚ, 9, 10 16.1]
tā śaśvantā viṣūcīnā viyantā ny anyaṃ cikyur na ni cikyur anyam | [AVŚ, 9, 10 16.2]
saptārdhagarbhā bhuvanasya reto viṣṇos tiṣṭhanti pradiśā vidharmaṇi | [AVŚ, 9, 10 17.1]
te dhītibhir manasā te vipaścitaḥ paribhuvaḥ pari bhavanti viśvataḥ | [AVŚ, 9, 10 17.2]
ṛco akṣare parame vyoman yasmin devā adhi viśve niṣeduḥ | [AVŚ, 9, 10 18.1]
yas tan na veda kim ṛcā kariṣyati ya it tad vidus te amī sam āsate | [AVŚ, 9, 10 18.2]
ṛcaḥ padaṃ mātrayā kalpayanto 'rdharcena cakﾱpur viśvam ejat | [AVŚ, 9, 10 19.1]
tripād brahma pururūpaṃ vi taṣṭhe tena jīvanti pradiśaś catasraḥ | [AVŚ, 9, 10 19.2]
sūyavasād bhagavatī hi bhūyā adhā vayaṃ bhagavantaḥ syāma | [AVŚ, 9, 10 20.1]
addhi tṛṇam aghnye viśvadānīṃ piba śuddham udakam ācarantī | [AVŚ, 9, 10 20.2]
gaur in mimāya salilāni takṣatī ekapadī dvipadī sā catuṣpadī | [AVŚ, 9, 10 21.1]
aṣṭāpadī navapadī babhūvuṣī sahasrākṣarā bhuvanasya paṅktis tasyāḥ samudrā adhi vi kṣaranti | [AVŚ, 9, 10 21.2]
kṛṣṇaṃ niyānaṃ harayaḥ suparṇā apo vasānā divam ut patanti | [AVŚ, 9, 10 22.1]
taṃ āvavṛtrant sadanād ṛtasyād id ghṛtena pṛthivīṃ vy ūduḥ | [AVŚ, 9, 10 22.2]
apād eti prathamā padvatīnāṃ kas tad vāṃ mitrāvaruṇā ciketa | [AVŚ, 9, 10 23.1]
garbho bhāraṃ bharaty ā cid asyā ṛtaṃ piparti anṛtaṃ ni pāti | [AVŚ, 9, 10 23.2]
virāḍ vāg virāṭ pṛthivī virāḍ antarikṣaṃ virāṭ prajāpatiḥ | [AVŚ, 9, 10 24.1]
virāṇ mṛtyuḥ sādhyānām adhirājo babhūva tasya bhūtaṃ bhavyaṃ vaśe sa me bhūtaṃ bhavyaṃ vaśe kṛṇotu | [AVŚ, 9, 10 24.2]
śakamayaṃ dhūmam ārād apaśyaṃ viṣūvatā para enāvareṇa | [AVŚ, 9, 10 25.1]
ukṣāṇaṃ pṛśnim apacanta vīrās tāni dharmāṇi prathamāny āsan | [AVŚ, 9, 10 25.2]
trayaḥ keśina ṛtuthā vi cakṣate saṃvatsare vapata eka eṣām | [AVŚ, 9, 10 26.1]
viśvam anyo abhicaṣṭe śacībhir dhrājir ekasya dadṛśe na rūpam | [AVŚ, 9, 10 26.2]
catvāri vāk parimitā padāni tāni vidur brāhmaṇā ye manīṣiṇaḥ | [AVŚ, 9, 10 27.1]
guhā trīṇi nihitā neṅgayanti turīyaṃ vāco manuṣyā vadanti | [AVŚ, 9, 10 27.2]
indraṃ mitraṃ varuṇam agnim āhur atho divyaḥ sa suparṇo garutmān | [AVŚ, 9, 10 28.1]
ekaṃ sad viprā bahudhā vadanty agniṃ yamaṃ mātariśvānam āhuḥ | [AVŚ, 9, 10 28.2]
{AVŚ, 10, 1}
yām kalpayanti vahatau vadhūm iva viśva rūpām hasta kṛtām cikitsavaḥ sā ārāt etu | [AVŚ, 10, 1 624312_1]
apa nudāmaḥ enām | [AVŚ, 10, 1 624312_2]
śīrṣaṇvatī nasvatī karṇiṇī kṛtyā kṛtā saṃbhṛtā viśva rūpā sā ārāt etu | [AVŚ, 10, 1 624314_1]
apa nudāmaḥ enām | [AVŚ, 10, 1 624314_2]
śūdra kṛtā rāja kṛtā strī kṛtā brahmabhiḥ kṛtā jāyā patyā nuttā iva kartāram bandhū ṛcchatu | [AVŚ, 10, 1 624316_1]
anayā aham oṣadhyā sarvāḥ kṛtyāḥ adūduṣam yām kṣetre cakruḥ yām goṣu yām vā te puruṣeṣu | [AVŚ, 10, 1 624317_1]
agham astu agha kṛte śapathaḥ śapathīyate | [AVŚ, 10, 1 624319_1]
pratyak pratiprahiṇmaḥ yathā kṛtyā kṛtam hanat | [AVŚ, 10, 1 624320_1]
pratīcīnaḥ āṅgirasaḥ adhyakṣaḥ naḥ purohitaḥ | [AVŚ, 10, 1 624321_1]
pratīcīḥ kṛtyāḥ ākṛtya amūn kṛtyā kṛtaḥ jahi | [AVŚ, 10, 1 624322_1]
yaḥ tvā uvāca parehi iti pratikūlam udāyyam tam kṛtye abhinivartasva | [AVŚ, 10, 1 624324_1]
mā asmān icchaḥ anāgasaḥ | [AVŚ, 10, 1 624324_2]
yaḥ te parūṃṣi saṃdadhau rathasya iva ṛbhuḥ dhiyā tam gaccha | [AVŚ, 10, 1 624326_1]
tatra te ayanam | [AVŚ, 10, 1 624326_2]
a jñātaḥ te ayam janaḥ | [AVŚ, 10, 1 624326_3]
ye tvā kṛtvā ālebhire vidvalāḥ abhicāriṇaḥ śaṃbhu idam kṛtyā dūṣaṇam prativartma punaḥsaram | [AVŚ, 10, 1 624328_1]
tena tvā snapayāmasi | [AVŚ, 10, 1 624328_2]
yat durbhagām prasnapitām mṛta vatsām upeyima apaitu sarvam mat pāpam | [AVŚ, 10, 1 624330_1]
draviṇam mā upa tiṣṭhatu | [AVŚ, 10, 1 624330_2]
yat te pitṛbhyaḥ dadataḥ yajñe vā nāma jagṛhuḥ saṃdeśyāt sarvasmāt pāpāt imāḥ muñcantu tvā oṣadhīḥ | [AVŚ, 10, 1 624332_1]
deva enasāt pitryāt nāmagrāhāt saṃdeśyāt abhiniṣkṛtāt muñcantu tvā vīrudhaḥ vīryeṇa brahmaṇā ṛgbhiḥ payasā ṛṣīṇām | [AVŚ, 10, 1 624334_1]
yathā vātaḥ cyāvayati bhūmyāḥ reṇum antarikṣāt ca abhram eva mat sarvam durbhūtam brahma nuttam apāyati | [AVŚ, 10, 1 624336_1]
apa krāma nānadatī vinaddhā gardabhī iva | [AVŚ, 10, 1 624337_1]
kartṝn nakṣasva itas nuttā brahmaṇā vīryāvatā | [AVŚ, 10, 1 624338_1]
ayam panthāḥ kṛtye iti tvā nayāmaḥ | [AVŚ, 10, 1 624339_1]
abhiprahitām prati tvā pra hiṇmaḥ | [AVŚ, 10, 1 624339_2]
tena abhi yāhi bhañjatī anasvatī iva vāhinī viśva rūpā kurūṭinī | [AVŚ, 10, 1 624340_1]
parāk te jyotiḥ | [AVŚ, 10, 1 624341_1]
apatham te arvāk | [AVŚ, 10, 1 624341_2]
anyatra asmat ayanā kṛṇuṣva | [AVŚ, 10, 1 624341_3]
pareṇa ihi navatim nāvyāḥ ati durgāḥ srotyāḥ | [AVŚ, 10, 1 624342_1]
mā kṣaṇiṣṭhāḥ | [AVŚ, 10, 1 624342_2]
vātaḥ iva vṛkṣān ni mṛṇīhi pādaya | [AVŚ, 10, 1 624343_1]
mā gām aśvam puruṣam ucchiṣaḥ eṣām | [AVŚ, 10, 1 624343_2]
kartṝn nivṛtya itas kṛtye aprajāstvāya bodhaya | [AVŚ, 10, 1 624344_1]
yām te barhiṣi yām śmaśāne kṣetre kṛtyām valagam vā nicakhnuḥ agnau vā tvā gārhapatye abhiceruḥ pākam santam dhīratarāḥ anāgasam | [AVŚ, 10, 1 624345_1]
upāhṛtam anubuddham nikhātam vairam tsāri anu avidāma kartram | [AVŚ, 10, 1 624347_1]
tat etu yatas ābhṛtam | [AVŚ, 10, 1 624348_1]
tatra aśvaḥ iva vi vartatām | [AVŚ, 10, 1 624348_2]
hantu kṛtyā kṛtaḥ prajām | [AVŚ, 10, 1 624348_3]
su āyasāḥ asayaḥ santi naḥ gṛhe | [AVŚ, 10, 1 624349_1]
vidma te kṛtye yatidhā parūṃṣi | [AVŚ, 10, 1 624349_2]
ud tiṣṭha eva | [AVŚ, 10, 1 624350_1]
parehi itas | [AVŚ, 10, 1 624350_2]
a jñāte kim iha icchasi | [AVŚ, 10, 1 624350_3]
grīvāḥ te kṛtye pādau ca api kartsyāmi | [AVŚ, 10, 1 624351_1]
niḥ drava | [AVŚ, 10, 1 624351_2]
indra agnī asmān rakṣatām yau prajānām prajāvatī | [AVŚ, 10, 1 624352_1]
somaḥ rājā adhipāḥ mṛḍitā ca | [AVŚ, 10, 1 624353_1]
bhūtasya naḥ patayaḥ mṛḍayantu | [AVŚ, 10, 1 624353_2]
bhavāśarvau asyatām pāpa kṛte kṛtyā kṛte duṣkṛte vidyutam deva hetim | [AVŚ, 10, 1 624354_1]
yadi eyatha dvipadī catuṣpadī kṛtyā kṛtā saṃbhṛtā viśva rūpā sā itas aṣṭāpadī bhūtvā punar parehi ducchune | [AVŚ, 10, 1 624357_1]
abhyaktā aktā su araṃkṛtā sarvam bharantī duritam parehi | [AVŚ, 10, 1 624358_1]
jānīhi kṛtye kartāram duhitā iva pitaram svam | [AVŚ, 10, 1 624359_1]
parehi kṛtye | [AVŚ, 10, 1 624360_1]
mā tiṣṭhaḥ | [AVŚ, 10, 1 624360_2]
viddhasya iva padam naya | [AVŚ, 10, 1 624360_3]
mṛgaḥ sa | [AVŚ, 10, 1 624361_1]
mṛgayuḥ tvam | [AVŚ, 10, 1 624361_2]
na tvā nikartum arhati | [AVŚ, 10, 1 624361_3]
uta hanti pūrva āsinam pratyādāya aparaḥ iṣvā | [AVŚ, 10, 1 624362_1]
uta pūrvasya nighnataḥ ni hanti aparaḥ prati | [AVŚ, 10, 1 624363_1]
etat hi śṛṇu me vacaḥ | [AVŚ, 10, 1 624364_1]
atha ihi yatas eyatha yaḥ tvā cakāra tam prati | [AVŚ, 10, 1 624364_2]
anāgaḥ hatyā vai bhīmā kṛtye | [AVŚ, 10, 1 624366_1]
mā naḥ gām aśvam puruṣam vadhīḥ | [AVŚ, 10, 1 624366_2]
yatra yatra asi nihitā tatas tvā utthāpayāmasi | [AVŚ, 10, 1 624367_1]
parṇāt laghīyasī bhava | [AVŚ, 10, 1 624367_2]
yadi stha tamasā āvṛtāḥ jālena abhihitāḥ iva sarvāḥ saṃlupya itas kṛtyāḥ punar kartre pra hiṇmasi | [AVŚ, 10, 1 624369_1]
kṛtyā kṛtaḥ valaginaḥ abhiniṣkāriṇaḥ prajām mṛṇīhi kṛtye | [AVŚ, 10, 1 624371_1]
mā ucchiṣaḥ amūn | [AVŚ, 10, 1 624371_2]
kṛtyā kṛtaḥ jahi | [AVŚ, 10, 1 624371_3]
yathā sūryaḥ mucyate tamasaḥ pari rātrim jahāti uṣasaḥ ca ketūn eva aham sarvam durbhūtam kartram kṛtyā kṛtā kṛtam hastī iva rajaḥ duritam jahāmi | [AVŚ, 10, 1 624373_1]
{AVŚ, 10, 2}
kena pārṣṇī ābhṛte pūruṣasya kena māṃsaṃ saṃbhṛtaṃ kena gulphau | [AVŚ, 10, 2 1.1]
kenāṅgulīḥ peśanīḥ kena khāni kenocchlakhau madhyataḥ kaḥ pratiṣṭhām | [AVŚ, 10, 2 1.2]
kasmān nu gulphāv adharāv akṛṇvann aṣṭhīvantāv uttarau puruṣasya | [AVŚ, 10, 2 2.1]
jaṅghe nirṛtya ny adadhuḥ kva svij jānunoḥ saṃdhī ka u tac ciketa | [AVŚ, 10, 2 2.2]
catuṣṭayaṃ yujate saṃhitāntaṃ jānubhyām ūrdhvaṃ śithiraṃ kabandham | [AVŚ, 10, 2 3.1]
śroṇī yad ūrū ka u taj jajāna yābhyāṃ kusindhaṃ sudṛḍhaṃ babhūva | [AVŚ, 10, 2 3.2]
kati devāḥ katame ta āsan ya uro grīvāś cikyuḥ puruṣasya | [AVŚ, 10, 2 4.1]
kati stanau vy adadhuḥ kaḥ kaphauḍau kati skandhān kati pṛṣṭīr acinvan | [AVŚ, 10, 2 4.2]
ko asya bāhū sam abharad vīryaṃ karavād iti | [AVŚ, 10, 2 5.1]
aṃsau ko asya tad devaḥ kusindhe adhy ā dadhau | [AVŚ, 10, 2 5.2]
kaḥ sapta khāni vi tatarda śīrṣaṇi karṇāv imau nāsike cakṣaṇī mukham | [AVŚ, 10, 2 6.1]
yeṣāṃ purutrā vijayasya mahmani catuṣpādo dvipado yanti yāmam | [AVŚ, 10, 2 6.2]
hanvor hi jihvām adadhāt purūcīm adhā mahīm adhi śiśrāya vācam | [AVŚ, 10, 2 7.1]
sa ā varīvarti bhuvaneṣv antar apo vasānaḥ ka u tac ciketa | [AVŚ, 10, 2 7.2]
mastiṣkam asya yatamo lalāṭaṃ kakāṭikāṃ prathamo yaḥ kapālam | [AVŚ, 10, 2 8.1]
citvā cityaṃ hanvoḥ pūruṣasya divaṃ ruroha katamaḥ sa devaḥ | [AVŚ, 10, 2 8.2]
priyāpriyāṇi bahulā svapnaṃ saṃbādhatandryaḥ | [AVŚ, 10, 2 9.1]
ānandān ugro nandāṃś ca kasmād vahati pūruṣaḥ | [AVŚ, 10, 2 9.2]
ārtir avartir nirṛtiḥ kuto nu puruṣe 'matiḥ | [AVŚ, 10, 2 10.1]
rāddhiḥ samṛddhir avyṛddhir matir uditayaḥ kutaḥ | [AVŚ, 10, 2 10.2]
ko asminn āpo vy adadhāt viṣūvṛtaḥ purūvṛtaḥ sindhusṛtyāya jātāḥ | [AVŚ, 10, 2 11.1]
tīvrā aruṇā lohinīs tāmradhūmrā ūrdhvā avācīḥ puruṣe tiraścīḥ | [AVŚ, 10, 2 11.2]
ko asmin rūpam adadhāt ko mahmānaṃ ca nāma ca | [AVŚ, 10, 2 12.1]
gātuṃ ko asmin kaḥ ketuṃ kaś caritrāni puruṣe | [AVŚ, 10, 2 12.2]
ko asmin prāṇaṃ avayat ko apānaṃ vyānam u | [AVŚ, 10, 2 13.1]
samānam asmin ko devo 'dhi śiśrāya puruṣe | [AVŚ, 10, 2 13.2]
ko asmin yajñam adadhād eko devo 'dhi puruṣe | [AVŚ, 10, 2 14.1]
ko asmint satyaṃ ko 'nṛtaṃ kuto mṛtyuḥ kuto 'mṛtam | [AVŚ, 10, 2 14.2]
ko asmai vāsaḥ pary adadhāt ko asyāyur akalpayat | [AVŚ, 10, 2 15.1]
balaṃ ko asmai prāyacchat ko asyākalpayaj javam | [AVŚ, 10, 2 15.2]
kenāpo anv atanuta kenāhar akarod ruce | [AVŚ, 10, 2 16.1]
uṣasaṃ kenānv ainddha kena sāyaṃbhavaṃ dade | [AVŚ, 10, 2 16.2]
ko asmin reto ny adadhāt tantur ā tāyatām iti | [AVŚ, 10, 2 17.1]
kenemāṃ bhūmim aurṇot kena pary abhavad divam | [AVŚ, 10, 2 18.1]
kenābhi mahnā parvatān kena karmāṇi puruṣaḥ | [AVŚ, 10, 2 18.2]
kena parjanyam anu eti kena somam vicakṣaṇam | [AVŚ, 10, 2 624410_1]
kena yajñam ca śraddhāṃ ca kenāsmin nihitaṃ manaḥ | [AVŚ, 10, 2 19.2]
kena śrotriyam āpnoti kenemaṃ parameṣṭhinam | [AVŚ, 10, 2 20.1]
kenemam agniṃ pūruṣaḥ kena saṃvatsaraṃ mame | [AVŚ, 10, 2 20.2]
brahma śrotriyam āpnoti brahmemaṃ parameṣṭhinam | [AVŚ, 10, 2 21.1]
brahmemam agniṃ pūruṣo brahma saṃvatsaraṃ mame | [AVŚ, 10, 2 21.2]
kena devāṁ anu kṣiyati kena daivajanīr viśaḥ | [AVŚ, 10, 2 22.1]
kenedam anyan nakṣatraṃ kena sat kṣatram ucyate | [AVŚ, 10, 2 22.2]
brahma devāṁ anu kṣiyati brahma daivajanīr viśaḥ | [AVŚ, 10, 2 23.1]
brahmedam anyan nakṣatraṃ brahma sat kṣatram ucyate | [AVŚ, 10, 2 23.2]
keneyaṃ bhūmir vihitā kena dyaur uttarā hitā | [AVŚ, 10, 2 24.1]
kenedam ūrdhvaṃ tiryak cāntarikṣam vyaco hitam | [AVŚ, 10, 2 24.2]
brahmaṇā bhūmir vihitā brahma dyaur uttarā hitā | [AVŚ, 10, 2 25.1]
brahmedam ūrdhvaṃ tiryak cāntarikṣaṃ vyaco hitam | [AVŚ, 10, 2 25.2]
mūrdhānam asya saṃsīvyātharvā hṛdayaṃ ca yat | [AVŚ, 10, 2 26.1]
mastiṣkād ūrdhvaḥ prairayat pavamāno 'dhi śīrṣataḥ | [AVŚ, 10, 2 26.2]
tad vā atharvaṇaḥ śiro devakośaḥ samubjitaḥ | [AVŚ, 10, 2 27.1]
tat prāṇo abhi rakṣati śiro annam atho manaḥ | [AVŚ, 10, 2 27.2]
ūrdhvo nu sṛṣṭā3s tiryaṅ nu sṛṣṭā3s sarvā diśaḥ puruṣa ā babhūvā3ṃ | [AVŚ, 10, 2 28.1]
puraṃ yo brahmaṇo veda yasyāḥ puruṣa ucyate | [AVŚ, 10, 2 28.2]
yo vai tāṃ brahmaṇo vedāmṛtenāvṛtāṃ puram | [AVŚ, 10, 2 29.1]
tasmai brahma ca brāhmāś ca cakṣuḥ prāṇaṃ prajāṃ daduḥ | [AVŚ, 10, 2 29.2]
na vai tam cakṣur jahāti na prāṇo jarasaḥ purā | [AVŚ, 10, 2 30.1]
puraṃ yo brahmaṇo veda yasyāḥ puruṣa ucyate | [AVŚ, 10, 2 30.2]
aṣṭācakrā navadvārā devānāṃ pūr ayodhyā | [AVŚ, 10, 2 31.1]
tasyāṃ hiraṇyayaḥ kośaḥ svargo jyotiṣāvṛtaḥ | [AVŚ, 10, 2 31.2]
tasmin hiraṇyaye kośe tryare tripratiṣṭhite | [AVŚ, 10, 2 32.1]
tasmin yad yakṣam ātmanvat tad vai brahmavido viduḥ | [AVŚ, 10, 2 32.2]
prabhrājamānāṃ hariṇīṃ yaśasā saṃparīvṛtām | [AVŚ, 10, 2 33.1]
puraṃ hiraṇyayīṃ brahmā viveśāparājitām | [AVŚ, 10, 2 33.2]
{AVŚ, 10, 3}
ayaṃ me varaṇo maṇiḥ sapatnakṣayaṇo vṛṣā | [AVŚ, 10, 3 1.1]
tenā rabhasva tvaṃ śatrūn pra mṛṇīhi durasyataḥ | [AVŚ, 10, 3 1.2]
praiṇān chṛṇīhi pra mṛṇā rabhasva maṇis te astu puraetā purastāt | [AVŚ, 10, 3 2.1]
avārayanta varaṇena devā abhyācāram asurāṇāṃ śvaḥ śvaḥ | [AVŚ, 10, 3 2.2]
ayaṃ maṇir varaṇo viśvabheṣajaḥ sahasrākṣo harito hiraṇyayaḥ | [AVŚ, 10, 3 3.1]
sa te śatrūn adharān pādayāti pūrvas tān dabhnuhi ye tvā dviṣanti | [AVŚ, 10, 3 3.2]
ayaṃ te kṛtyāṃ vitatām pauruṣeyād ayaṃ bhayāt | [AVŚ, 10, 3 4.1]
ayaṃ tvā sarvasmāt pāpād varaṇo vārayiṣyate | [AVŚ, 10, 3 4.2]
varaṇo vārayātā ayaṃ devo vanaspatiḥ | [AVŚ, 10, 3 5.1]
yakṣmo yo asminn āviṣṭas tam u devā avīvaran | [AVŚ, 10, 3 5.2]
svapnaṃ suptvā yadi paśyāsi pāpaṃ mṛgaḥ sṛtiṃ yati dhāvād ajuṣṭām | [AVŚ, 10, 3 6.1]
parikṣavācchakuneḥ pāpavādād ayaṃ maṇir varaṇo vārayiṣyate | [AVŚ, 10, 3 6.2]
arātyās tvā nirṛtyā abhicārād atho bhayāt | [AVŚ, 10, 3 7.1]
mṛtyor ojīyaso vadhād varaṇo vārayiṣyate | [AVŚ, 10, 3 7.2]
yan me mātā yan me pitā bhrātaro yac ca me svā yad enaś cakṛmā vayam | [AVŚ, 10, 3 8.1]
tato no vārayiṣyate 'yaṃ devo vanaspatiḥ | [AVŚ, 10, 3 8.2]
varaṇena pravyathitā bhrātṛvyā me sabandhavaḥ | [AVŚ, 10, 3 9.1]
asūrtaṃ rajo apy agus te yantv adhamaṃ tamaḥ | [AVŚ, 10, 3 9.2]
ariṣṭo 'ham ariṣṭagur āyuṣmānt sarvapūruṣaḥ | [AVŚ, 10, 3 10.1]
tam māyaṃ varaṇo maṇiḥ pari pātu diśo diśaḥ | [AVŚ, 10, 3 10.2]
ayaṃ me varaṇa urasi rājā devo vanaspatiḥ | [AVŚ, 10, 3 11.1]
sa me śatrūn vi bādhatām indro dasyūn ivāsurān | [AVŚ, 10, 3 11.2]
imaṃ bibharmi varaṇam āyuṣmāṁ chataśāradaḥ | [AVŚ, 10, 3 12.1]
sa me rāṣṭraṃ ca kṣatraṃ ca paśūn ojaś ca me dadhat | [AVŚ, 10, 3 12.2]
yathā vāto vanaspatīn vṛkṣān bhanakty ojasā | [AVŚ, 10, 3 13.1]
evā sapatnān me bhaṅgdhi pūrvān jātāṁ utāparān varaṇas tvābhi rakṣatu | [AVŚ, 10, 3 13.2]
yathā vātaś cāgniś ca vṛkṣān psāto vanaspatīn | [AVŚ, 10, 3 14.1]
evā sapatnān me psāhi pūrvān jātāṁ utāparān varaṇas tvābhi rakṣatu | [AVŚ, 10, 3 14.2]
yathā vātena prakṣīṇā vṛkṣāḥ śere nyarpitāḥ | [AVŚ, 10, 3 15.1]
evā sapatnāṃs tvaṃ mama pra kṣiṇīhi ny arpaya | [AVŚ, 10, 3 15.2]
pūrvān jātāṁ utāparān varaṇas tvābhi rakṣatu | [AVŚ, 10, 3 15.3]
tāṃs tvaṃ pra chinddhi varaṇa purā diṣṭāt purāyuṣaḥ | [AVŚ, 10, 3 16.1]
ya enaṃ paśuṣu dipsanti ye cāsya rāṣṭradipsavaḥ | [AVŚ, 10, 3 16.2]
yathā sūryo atibhāti yathāsmin teja āhitam | [AVŚ, 10, 3 17.1]
evā me varaṇo maṇiḥ kīrtiṃ bhūtiṃ ni yachatu | [AVŚ, 10, 3 17.2]
tejasā mā sam ukṣatu yaśasā sam anaktu mā | [AVŚ, 10, 3 17.3]
yathā yaśaś candramasy āditye ca nṛcakṣasi | [AVŚ, 10, 3 18.1]
evā me varaṇo maṇiḥ kīrtiṃ bhūtiṃ ni yachatu | [AVŚ, 10, 3 18.2]
tejasā mā sam ukṣatu yaśasā sam anaktu mā | [AVŚ, 10, 3 18.3]
yathā yaśaḥ pṛthivyāṃ yathāsmin jātavedasi | [AVŚ, 10, 3 19.1]
evā me varaṇo maṇiḥ kīrtiṃ bhūtiṃ ni yachatu | [AVŚ, 10, 3 19.2]
tejasā mā sam ukṣatu yaśasā sam anaktu mā | [AVŚ, 10, 3 19.3]
yathā yaśaḥ kanyāyāṃ yathāsmint saṃbhṛte rathe | [AVŚ, 10, 3 20.1]
evā me varaṇo maṇiḥ kīrtiṃ bhūtiṃ ni yachatu | [AVŚ, 10, 3 20.2]
tejasā mā sam ukṣatu yaśasā sam anaktu mā | [AVŚ, 10, 3 20.3]
yathā yaśaḥ somapīthe madhuparke yathā yaśaḥ | [AVŚ, 10, 3 21.1]
evā me varaṇo maṇiḥ kīrtiṃ bhūtiṃ ni yachatu | [AVŚ, 10, 3 21.2]
tejasā mā sam ukṣatu yaśasā sam anaktu mā | [AVŚ, 10, 3 21.3]
yathā yaśo 'gnihotre vaṣaṭkāre yathā yaśaḥ | [AVŚ, 10, 3 22.1]
evā me varaṇo maṇiḥ kīrtiṃ bhūtiṃ ni yachatu | [AVŚ, 10, 3 22.2]
tejasā mā sam ukṣatu yaśasā sam anaktu mā | [AVŚ, 10, 3 22.3]
yathā yaśo yajamāne yathāsmin yajña āhitam | [AVŚ, 10, 3 23.1]
evā me varaṇo maṇiḥ kīrtiṃ bhūtiṃ ni yachatu | [AVŚ, 10, 3 23.2]
tejasā mā sam ukṣatu yaśasā sam anaktu mā | [AVŚ, 10, 3 23.3]
yathā yaśaḥ prajāpatau yathāsmin parameṣṭhini | [AVŚ, 10, 3 24.1]
evā me varaṇo maṇiḥ kīrtiṃ bhūtiṃ ni yachatu | [AVŚ, 10, 3 24.2]
tejasā mā sam ukṣatu yaśasā sam anaktu mā | [AVŚ, 10, 3 24.3]
yathā deveṣv amṛtaṃ yathaiṣu satyam āhitam | [AVŚ, 10, 3 25.1]
evā me varaṇo maṇiḥ kīrtiṃ bhūtiṃ ni yachatu | [AVŚ, 10, 3 25.2]
tejasā mā sam ukṣatu yaśasā sam anaktu mā | [AVŚ, 10, 3 25.3]
{AVŚ, 10, 4}
indrasya prathamo ratho devānām aparo ratho varuṇasya tṛtīya it | [AVŚ, 10, 4 1.1]
ahīnām apamā ratha sthāṇum ārad athārṣat | [AVŚ, 10, 4 1.2]
darbhaḥ śocis tarūṇakam aśvasya vāraḥ paruṣasya vāraḥ | [AVŚ, 10, 4 2.1]
rathasya bandhuram | [AVŚ, 10, 4 2.2]
ava śveta padā jahi pūrveṇa cāpareṇa ca | [AVŚ, 10, 4 3.1]
udaplutam iva dārv ahīnām arasaṃ viṣaṃ vār ugram | [AVŚ, 10, 4 3.2]
araṃghuṣo nimajyonmajya punar abravīt | [AVŚ, 10, 4 4.1]
udaplutam iva dārv ahīnām arasaṃ viṣaṃ vār ugram | [AVŚ, 10, 4 4.2]
paidvo hanti kasarṇīlaṃ paidvaḥ śvitram utāsitam | [AVŚ, 10, 4 5.1]
paidvo ratharvyāḥ śiraḥ saṃ bibheda pṛdākvāḥ | [AVŚ, 10, 4 5.2]
paidva prehi prathamo 'nu tvā vayam emasi | [AVŚ, 10, 4 6.1]
ahīn vy asyatāt patho yena smā vayam emasi | [AVŚ, 10, 4 6.2]
idaṃ paidvo ajāyatedam asya parāyaṇam | [AVŚ, 10, 4 7.1]
imāny arvataḥ padāhighnyo vājinīvataḥ | [AVŚ, 10, 4 7.2]
saṃyataṃ na vi ṣparad vyāttaṃ na saṃ yamat | [AVŚ, 10, 4 8.1]
asmin kṣetre dvāv ahī strī ca pumāṃś ca tāv ubhāv arasā | [AVŚ, 10, 4 8.2]
arasāsa ihāhayo ye anti ye ca dūrake | [AVŚ, 10, 4 9.1]
ghanena hanmi vṛścikam ahiṃ daṇḍenāgatam | [AVŚ, 10, 4 9.2]
aghāśvasyedaṃ bheṣajam ubhayoḥ svajasya ca | [AVŚ, 10, 4 10.1]
indro me 'him aghāyantam ahiṃ paidvo arandhayat | [AVŚ, 10, 4 10.2]
paidvasya manmahe vayaṃ sthirasya sthiradhāmnaḥ | [AVŚ, 10, 4 11.1]
ime paścā pṛdākavaḥ pradīdhyata āsate | [AVŚ, 10, 4 11.2]
naṣṭāsavo naṣṭaviṣā hatā indreṇa vajriṇā | [AVŚ, 10, 4 12.1]
jaghānendro jaghnimā vayam | [AVŚ, 10, 4 12.2]
hatās tiraścirājayo nipiṣṭāsaḥ pṛdākavaḥ | [AVŚ, 10, 4 13.1]
darviṃ karikrataṃ śvitraṃ darbheṣv asitaṃ jahi | [AVŚ, 10, 4 13.2]
kairātikā kumārikā sakā khanati bheṣajam | [AVŚ, 10, 4 14.1]
hiraṇyayībhir abhribhir girīnām upa sānuṣu | [AVŚ, 10, 4 14.2]
āyam agan yuvā bhiṣak pṛśnihāparājitaḥ | [AVŚ, 10, 4 15.1]
sa vai svajasya jambhana ubhayor vṛścikasya ca | [AVŚ, 10, 4 15.2]
indro me 'him arandhayan mitraś ca varuṇaś ca | [AVŚ, 10, 4 16.1]
vātāparjanyobhā | [AVŚ, 10, 4 16.2]
indro me 'him arandhayat pṛdākuṃ ca pṛdākvam | [AVŚ, 10, 4 17.1]
svajaṃ tiraścirājiṃ kasarṇīlaṃ daśonasim | [AVŚ, 10, 4 17.2]
indro jaghāna prathamaṃ janitāram ahe tava | [AVŚ, 10, 4 18.1]
teṣām u tṛhyamāṇānāṃ kaḥ svit teṣām asad rasaḥ | [AVŚ, 10, 4 18.2]
saṃ hi śīrṣāṇy agrabhaṃ pauñjiṣṭha iva karvaram | [AVŚ, 10, 4 19.1]
sindhor madhyaṃ paretya vy anijam aher viṣam | [AVŚ, 10, 4 19.2]
ahīnāṃ sarveṣāṃ viṣaṃ parā vahantu sindhavaḥ | [AVŚ, 10, 4 20.1]
hatās tiraścirājayo nipiṣṭāsaḥ pṛdākavaḥ | [AVŚ, 10, 4 20.2]
oṣadhīnām ahaṃ vṛṇa urvarīr iva sādhuyā | [AVŚ, 10, 4 21.1]
nayāmy arvatīr ivāhe niraitu viṣam | [AVŚ, 10, 4 21.2]
yad agnau sūrye viṣaṃ pṛthivyām oṣadhīṣu yat | [AVŚ, 10, 4 22.1]
kāndāviṣaṃ kanaknakaṃ niraitv aitu te viṣam | [AVŚ, 10, 4 22.2]
ye agnijā oṣadhijā ahīnāṃ ye apsujā vidyuta ābabhūvuḥ | [AVŚ, 10, 4 23.1]
yeṣāṃ jātāni bahudhā mahānti tebhyaḥ sarpebhyo namasā vidhema | [AVŚ, 10, 4 23.2]
taudī nāmāsi kanyā ghṛtācī nāma vā asi | [AVŚ, 10, 4 24.1]
adhaspadena te padam ā dade viṣadūṣaṇam | [AVŚ, 10, 4 24.2]
aṅgādaṅgāt pra cyāvaya hṛdayam pari varjaya | [AVŚ, 10, 4 25.1]
adhā viṣasya yat tejo 'vācīnaṃ tad etu te | [AVŚ, 10, 4 25.2]
āre abhūd viṣam araud viṣe viṣam aprāg api | [AVŚ, 10, 4 26.1]
agnir viṣam aher nir adhāt somo nir aṇayīt | [AVŚ, 10, 4 26.2]
daṃṣṭāram anv agād viṣam ahir amṛta | [AVŚ, 10, 4 26.3]
{AVŚ, 10, 5}
indrasyauja sthendrasya saha sthendrasya balaṃ sthendrasya vīryaṃ sthendrasya nṛmṇaṃ stha | [AVŚ, 10, 5 1.1]
jiṣṇave yogāya brahmayogair vo yunajmi | [AVŚ, 10, 5 1.2]
indrasyauja sthendrasya saha sthendrasya balaṃ sthendrasya vīryaṃ sthendrasya nṛmṇaṃ stha | [AVŚ, 10, 5 2.1]
jiṣṇave yogāya kṣatrayogair vo yunajmi | [AVŚ, 10, 5 2.2]
indrasyauja sthendrasya saha sthendrasya balaṃ sthendrasya vīryaṃ sthendrasya nṛmṇaṃ stha | [AVŚ, 10, 5 3.1]
jiṣṇave yogāyendrayogair vo yunajmi | [AVŚ, 10, 5 3.2]
indrasyauja sthendrasya saha sthendrasya balaṃ sthendrasya vīryaṃ sthendrasya nṛmṇaṃ stha | [AVŚ, 10, 5 4.1]
jiṣṇave yogāya somayogair vo yunajmi | [AVŚ, 10, 5 4.2]
indrasyauja sthendrasya saha sthendrasya balaṃ sthendrasya vīryaṃ sthendrasya nṛmṇaṃ stha | [AVŚ, 10, 5 5.1]
jiṣṇave yogāyāpsuyogair vo yunajmi | [AVŚ, 10, 5 5.2]
indrasyauja sthendrasya saha sthendrasya balaṃ sthendrasya vīryaṃ sthendrasya nṛmṇaṃ stha | [AVŚ, 10, 5 6.1]
jiṣṇave yogāya viśvāni mā bhūtāny upa tiṣṭhantu yuktā ma āpa stha | [AVŚ, 10, 5 6.2]
agner bhāga stha apāṃ śukram āpo devīr varco asmāsu dhatta | [AVŚ, 10, 5 7.1]
prajāpater vo dhāmnāsmai lokāya sādaye | [AVŚ, 10, 5 7.2]
indrasya bhāga stha apāṃ śukram āpo devīr varco asmāsu dhatta | [AVŚ, 10, 5 8.1]
prajāpater vo dhāmnāsmai lokāya sādaye | [AVŚ, 10, 5 8.2]
somasya bhāga stha apāṃ śukram āpo devīr varco asmāsu dhatta | [AVŚ, 10, 5 9.1]
prajāpater vo dhāmnāsmai lokāya sādaye | [AVŚ, 10, 5 9.2]
varuṇasya bhāga stha apāṃ śukram āpo devīr varco asmāsu dhatta | [AVŚ, 10, 5 10.1]
prajāpater vo dhāmnāsmai lokāya sādaye | [AVŚ, 10, 5 10.2]
mitrāvaruṇayor bhāga stha apāṃ śukram āpo devīr varco asmāsu dhatta | [AVŚ, 10, 5 11.1]
prajāpater vo dhāmnāsmai lokāya sādaye | [AVŚ, 10, 5 11.2]
yamasya bhāga stha apām śukram āpo devīr varco asmāsu dhatta | [AVŚ, 10, 5 12.1]
prajāpater vo dhāmnāsmai lokāya sādaye | [AVŚ, 10, 5 12.2]
pitṝṇāṃ bhāga stha apāṃ śukram āpo devīr varco asmāsu dhatta | [AVŚ, 10, 5 13.1]
prajāpater vo dhāmnāsmai lokāya sādaye | [AVŚ, 10, 5 13.2]
devasya savitur bhāga stha apāṃ śukram āpo devīr varco asmāsu dhatta | [AVŚ, 10, 5 14.1]
prajāpater vo dhāmnāsmai lokāya sādaye | [AVŚ, 10, 5 14.2]
yo va āpo 'pāṃ bhāgo 'psv antar yajuṣyo devayajanaḥ | [AVŚ, 10, 5 15.1]
idaṃ tam ati sṛjāmi taṃ mābhyavanikṣi | [AVŚ, 10, 5 15.2]
tena tam abhyatisṛjāmo yo 'smān dveṣṭi yaṃ vayaṃ dviṣmaḥ | [AVŚ, 10, 5 15.3]
taṃ vadheyaṃ taṃ stṛṣīyānena brahmaṇānena karmaṇānayā menyā | [AVŚ, 10, 5 15.4]
yo va āpo 'pām ūrmir apsv antar yajuṣyo devayajanaḥ | [AVŚ, 10, 5 16.1]
idaṃ tam ati sṛjāmi taṃ mābhyavanikṣi | [AVŚ, 10, 5 16.2]
tena tam abhyatisṛjāmo yo 'smān dveṣṭi yaṃ vayaṃ dviṣmaḥ | [AVŚ, 10, 5 16.3]
taṃ vadheyaṃ taṃ stṛṣīyānena brahmaṇānena karmaṇānayā menyā | [AVŚ, 10, 5 16.4]
yo va āpo 'pām vatso 'psv antar yajuṣyo devayajanaḥ | [AVŚ, 10, 5 17.1]
idaṃ tam ati sṛjāmi taṃ mābhyavanikṣi | [AVŚ, 10, 5 17.2]
tena tam abhyatisṛjāmo yo 'smān dveṣṭi yaṃ vayaṃ dviṣmaḥ | [AVŚ, 10, 5 17.3]
taṃ vadheyaṃ taṃ stṛṣīyānena brahmaṇānena karmaṇānayā menyā | [AVŚ, 10, 5 17.4]
yo va āpo 'pāṃ vṛṣabho 'psv antar yajuṣyo devayajanaḥ | [AVŚ, 10, 5 18.1]
idaṃ tam ati sṛjāmi taṃ mābhyavanikṣi | [AVŚ, 10, 5 18.2]
tena tam abhyatisṛjāmo yo 'smān dveṣṭi yaṃ vayaṃ dviṣmaḥ | [AVŚ, 10, 5 18.3]
taṃ vadheyaṃ taṃ stṛṣīyānena brahmaṇānena karmaṇānayā menyā | [AVŚ, 10, 5 18.4]
yo va āpo 'pāṃ hiraṇyagarbho 'psv antar yajuṣyo devayajanaḥ | [AVŚ, 10, 5 19.1]
idaṃ tam ati sṛjāmi taṃ mābhyavanikṣi | [AVŚ, 10, 5 19.2]
tena tam abhyatisṛjāmo yo 'smān dveṣṭi yaṃ vayaṃ dviṣmaḥ | [AVŚ, 10, 5 19.3]
taṃ vadheyaṃ taṃ stṛṣīyānena brahmaṇānena karmaṇānayā menyā | [AVŚ, 10, 5 19.4]
yo va āpo 'pāṃ aśmā pṛśnir divyo 'psv antar yajuṣyo devayajanaḥ | [AVŚ, 10, 5 20.1]
idaṃ tam ati sṛjāmi taṃ mābhyavanikṣi | [AVŚ, 10, 5 20.2]
tena tam abhyatisṛjāmo yo 'smān dveṣṭi yaṃ vayaṃ dviṣmaḥ | [AVŚ, 10, 5 20.3]
taṃ vadheyaṃ taṃ stṛṣīyānena brahmaṇānena karmaṇānayā menyā | [AVŚ, 10, 5 20.4]
yo va āpo 'pāṃ agnayo 'psv antar yajuṣyo devayajanaḥ | [AVŚ, 10, 5 21.1]
idaṃ tam ati sṛjāmi taṃ mābhyavanikṣi | [AVŚ, 10, 5 21.2]
tena tam abhyatisṛjāmo yo 'smān dveṣṭi yaṃ vayaṃ dviṣmaḥ | [AVŚ, 10, 5 21.3]
taṃ vadheyaṃ taṃ stṛṣīyānena brahmaṇānena karmaṇānayā menyā | [AVŚ, 10, 5 21.4]
yad arvācīnaṃ traihāyaṇād anṛtaṃ kiṃcodima | [AVŚ, 10, 5 22.1]
āpo mā tasmāt sarvasmād duritāt pāntv aṃhasaḥ | [AVŚ, 10, 5 22.2]
samudraṃ vaḥ pra hiṇomi svāṃ yonim apītana | [AVŚ, 10, 5 23.1]
ariṣṭāḥ sarvahāyaso mā ca naḥ kiṃcanāmamat | [AVŚ, 10, 5 23.2]
ariprā āpo apa ripram asmat | [AVŚ, 10, 5 24.1]
prāsmad eno duritaṃ supratīkāḥ pra duṣvapnyam pra malaṃ vahantu | [AVŚ, 10, 5 24.2]
viṣṇoḥ kramo 'si sapatnahā pṛthivīsaṃśito 'gnitejāḥ | [AVŚ, 10, 5 25.1]
pṛthivīm anu vi krame 'haṃ pṛthivyās taṃ nir bhajāmo yo 'smān dveṣṭi yaṃ vayaṃ dviṣmaḥ | [AVŚ, 10, 5 25.2]
sa mā jīvīt taṃ prāṇo jahātu | [AVŚ, 10, 5 25.3]
viṣṇoḥ kramo 'si sapatnahāntarikṣasaṃśito vāyutejāḥ | [AVŚ, 10, 5 26.1]
antarikṣam anu vi krame 'haṃ antarikṣāt taṃ nir bhajāmo yo 'smān dveṣṭi yaṃ vayaṃ dviṣmaḥ | [AVŚ, 10, 5 26.2]
sa mā jīvīt taṃ prāṇo jahātu | [AVŚ, 10, 5 26.3]
viṣṇoḥ kramo 'si sapatnahā dyausaṃśitaḥ sūryatejāḥ | [AVŚ, 10, 5 27.1]
divam anu vi krame 'haṃ divas taṃ nir bhajāmo yo 'smān dveṣṭi yaṃ vayaṃ dviṣmaḥ | [AVŚ, 10, 5 27.2]
sa mā jīvīt taṃ prāṇo jahātu | [AVŚ, 10, 5 27.3]
viṣṇoḥ kramo 'si sapatnahā diksaṃśito manastejāḥ | [AVŚ, 10, 5 28.1]
diśo anu vi krame 'haṃ digbhyas taṃ nir bhajāmo yo 'smān dveṣṭi yaṃ vayaṃ dviṣmaḥ | [AVŚ, 10, 5 28.2]
sa mā jīvīt taṃ prāṇo jahātu | [AVŚ, 10, 5 28.3]
viṣṇoḥ kramo 'si sapatnahāśāsaṃśito vātatejāḥ | [AVŚ, 10, 5 29.1]
āśā anu vi krame 'haṃ āśābhyas taṃ nir bhajāmo yo 'smān dveṣṭi yaṃ vayaṃ dviṣmaḥ | [AVŚ, 10, 5 29.2]
sa mā jīvīt taṃ prāṇo jahātu | [AVŚ, 10, 5 29.3]
viṣṇoḥ kramo 'si sapatnahā ṛksaṃśito sāmatejāḥ | [AVŚ, 10, 5 30.1]
ṛco 'nu vi krame 'haṃ ṛgbhyas taṃ nir bhajāmo yo 'smān dveṣṭi yaṃ vayaṃ dviṣmaḥ | [AVŚ, 10, 5 30.2]
sa mā jīvīt taṃ prāṇo jahātu | [AVŚ, 10, 5 30.3]
viṣṇoḥ kramo 'si sapatnahā yajñasaṃśito brahmatejāḥ | [AVŚ, 10, 5 31.1]
yajñam anu vi krame 'haṃ yajñāt taṃ nir bhajāmo yo 'smān dveṣṭi yaṃ vayaṃ dviṣmaḥ | [AVŚ, 10, 5 31.2]
sa mā jīvīt taṃ prāṇo jahātu | [AVŚ, 10, 5 31.3]
viṣṇoḥ kramo 'si sapatnahauṣadhīsaṃśito somatejāḥ | [AVŚ, 10, 5 32.1]
oṣadhīr anu vi krame 'haṃ oṣadhībhyas taṃ nir bhajāmo yo 'smān dveṣṭi yaṃ vayaṃ dviṣmaḥ | [AVŚ, 10, 5 32.2]
sa mā jīvīt taṃ prāṇo jahātu | [AVŚ, 10, 5 32.3]
viṣṇoḥ kramo 'si sapatnahāpsusaṃśito varuṇatejāḥ | [AVŚ, 10, 5 33.1]
apo 'nu vi krame 'haṃ adbhyas taṃ nir bhajāmo yo 'smān dveṣṭi yaṃ vayaṃ dviṣmaḥ | [AVŚ, 10, 5 33.2]
sa mā jīvīt taṃ prāṇo jahātu | [AVŚ, 10, 5 33.3]
viṣṇoḥ kramo 'si sapatnahā kṛṣisaṃśito 'nnatejāḥ | [AVŚ, 10, 5 34.1]
kṛṣim anu vi krame 'haṃ kṛṣyās taṃ nir bhajāmo yo 'smān dveṣṭi yaṃ vayaṃ dviṣmaḥ | [AVŚ, 10, 5 34.2]
sa mā jīvīt taṃ prāṇo jahātu | [AVŚ, 10, 5 34.3]
viṣṇoḥ kramo 'si sapatnahā prāṇasaṃśitaḥ puruṣatejāḥ | [AVŚ, 10, 5 35.1]
prāṇam anu vi krame 'haṃ prāṇāt taṃ nir bhajāmo yo 'smān dveṣṭi yaṃ vayaṃ dviṣmaḥ | [AVŚ, 10, 5 35.2]
sa mā jīvīt taṃ prāṇo jahātu | [AVŚ, 10, 5 35.3]
jitam asmākam udbhinnam asmākam abhyaṣṭhāṃ viśvāḥ pṛtanā arātīḥ | [AVŚ, 10, 5 36.1]
idam aham āmuṣyāyaṇasyāmuṣyāḥ putrasya varcas tejaḥ prāṇam āyur ni veṣṭayāmīdam enam adharāñcaṃ pādayāmi | [AVŚ, 10, 5 36.2]
sūryasya āvṛtam anvāvarte dakṣiṇām anu āvṛtam | [AVŚ, 10, 5 624650_1]
sā me draviṇam yacchatu sā me brāhmaṇa varcasam | [AVŚ, 10, 5 624651_1]
diśaḥ jyotiṣmatīḥ abhyāvarte | [AVŚ, 10, 5 624652_1]
tāḥ me draviṇam yacchantu tāḥ me brāhmaṇa varcasam | [AVŚ, 10, 5 624653_1]
saptaṛṣīn abhyāvarte | [AVŚ, 10, 5 39.1]
te me draviṇaṃ yacchantu te me brāhmaṇavarcasam | [AVŚ, 10, 5 39.2]
brahmābhyāvarte | [AVŚ, 10, 5 40.1]
tan me draviṇaṃ yacchatu tan me brāhmaṇavarcasam | [AVŚ, 10, 5 40.2]
brāhmaṇāṁ abhyāvarte | [AVŚ, 10, 5 41.1]
te me draviṇaṃ yacchantu te me brāhmaṇavarcasam | [AVŚ, 10, 5 41.2]
yam vayaṃ mṛgayāmahe taṃ vadhai stṛṇavāmahai | [AVŚ, 10, 5 42.1]
vyātte parameṣṭhino brahmaṇāpīpadāma tam | [AVŚ, 10, 5 42.2]
vaiśvānarasya daṃṣṭrābhyāṃ hetis taṃ sam adhād abhi | [AVŚ, 10, 5 43.1]
iyaṃ taṃ psātv āhutiḥ samid devī sahīyasī | [AVŚ, 10, 5 43.2]
rājño varuṇasya bandho 'si | [AVŚ, 10, 5 44.1]
so 'mum āmuṣyāyaṇam amuṣyāḥ putram anne prāṇe badhāna | [AVŚ, 10, 5 44.2]
yat te annaṃ bhuvas pata ākṣiyati pṛthivīm anu | [AVŚ, 10, 5 45.1]
tasya nas tvaṃ bhuvas pate samprayaccha prajāpate | [AVŚ, 10, 5 45.2]
apo divyā acāyiṣaṃ rasena sam apṛkṣmahi | [AVŚ, 10, 5 46.1]
payasvān agna āgamaṃ taṃ mā saṃ sṛja varcasā | [AVŚ, 10, 5 46.2]
saṃ māgne varcasā sṛja saṃ prajayā sam āyuṣā | [AVŚ, 10, 5 47.1]
vidyur me asya devā indro vidyāt saha ṛṣibhiḥ | [AVŚ, 10, 5 47.2]
yad agne adya mithunā śapato yad vācas tṛṣṭaṃ janayanta rebhāḥ | [AVŚ, 10, 5 48.1]
manyor manasaḥ śaravyā jāyate yā tayā vidhya hṛdaye yātudhānān | [AVŚ, 10, 5 48.2]
parā śṛṇīhi tapasā yātudhānān parāgne rakṣo harasā śṛṇīhi | [AVŚ, 10, 5 49.1]
parārciṣā mūradevāṁ chṛṇīhi parāsutṛpaḥ śośucataḥ śṛṇīhi | [AVŚ, 10, 5 49.2]
apām asmai vajraṃ pra harāmi caturbhṛṣṭiṃ śīrṣabhidyāya vidvān | [AVŚ, 10, 5 50.1]
so asyāṅgāni pra śṛṇātu sarvā tan me devā anu jānantu viśve | [AVŚ, 10, 5 50.2]
{AVŚ, 10, 6}
arātīyor bhrātṛvyasya durhārdo dviṣataḥ śiraḥ | [AVŚ, 10, 6 1.1]
api vṛścāmy ojasā | [AVŚ, 10, 6 1.2]
varma mahyam ayaṃ maṇiḥ phālāj jātaḥ kariṣyati | [AVŚ, 10, 6 2.1]
pūrṇo manthena māgamad rasena saha varcasā | [AVŚ, 10, 6 2.2]
yat tvā śikvaḥ parāvadhīt takṣā hastena vāsyā | [AVŚ, 10, 6 3.1]
āpas tvā tasmāj jīvalāḥ punantu śucayaḥ śucim | [AVŚ, 10, 6 3.2]
hiraṇyasrag ayaṃ maṇiḥ śraddhāṃ yajñaṃ maho dadhat | [AVŚ, 10, 6 4.1]
gṛhe vasatu no 'tithiḥ | [AVŚ, 10, 6 4.2]
tasmai ghṛtaṃ surāṃ madhv annamannam kṣadāmahe | [AVŚ, 10, 6 5.1]
sa naḥ piteva putrebhyaḥ śreyaḥ śreyaś cikitsatu bhūyo bhūyaḥ śvaḥ śvo devebhyo maṇir etya | [AVŚ, 10, 6 5.2]
yam abadhnād bṛhaspatir maṇiṃ phālaṃ ghṛtaścutam ugraṃ khadiram ojase | [AVŚ, 10, 6 6.1]
tam agniḥ praty amuñcata so asmai duha ājyaṃ bhūyo bhūyaḥ śvaḥ śvas tena tvaṃ dviṣato jahi | [AVŚ, 10, 6 6.2]
yam abadhnād bṛhaspatir maṇiṃ phālaṃ ghṛtaścutam ugraṃ khadiram ojase | [AVŚ, 10, 6 7.1]
tam indraḥ praty amuñcataujase vīryāya kam | [AVŚ, 10, 6 7.2]
so asmai balam id duhe bhūyo bhūyaḥ śvaḥ śvas tena tvaṃ dviṣato jahi | [AVŚ, 10, 6 7.3]
yam abadhnād bṛhaspatir maṇiṃ phālaṃ ghṛtaścutam ugram khadiram ojase | [AVŚ, 10, 6 8.1]
taṃ somaḥ praty amuñcata mahe śrotrāya cakṣase | [AVŚ, 10, 6 8.2]
so asmai varca id duhe bhūyo bhūyaḥ śvaḥ śvas tena tvam dviṣato jahi | [AVŚ, 10, 6 8.3]
yam abadhnād bṛhaspatir maṇiṃ phālaṃ ghṛtaścutam ugraṃ khadiram ojase | [AVŚ, 10, 6 9.1]
taṃ sūryaḥ praty amuñcata tenemā ajayad diśaḥ | [AVŚ, 10, 6 9.2]
so asmai bhūtim id duhe bhūyo bhūyaḥ śvaḥ śvas tena tvaṃ dviṣato jahi | [AVŚ, 10, 6 9.3]
yam abadhnād bṛhaspatir maṇiṃ phālaṃ ghṛtaścutam ugram khadiram ojase | [AVŚ, 10, 6 10.1]
tam bibhrac candramā maṇim asurāṇāṃ puro 'jayad dānavānāṃ hiraṇyayīḥ | [AVŚ, 10, 6 10.2]
so asmai śriyam id duhe bhūyo bhūyaḥ śvaḥ śvas tena tvaṃ dviṣato jahi | [AVŚ, 10, 6 10.3]
yam abadhnād bṛhaspatir vātāya maṇim āśave | [AVŚ, 10, 6 11.1]
so asmai vājinam id duhe bhūyo bhūyaḥ śvaḥ śvas tena tvaṃ dviṣato jahi | [AVŚ, 10, 6 11.2]
yam abadhnād bṛhaspatir vātāya maṇim āśave | [AVŚ, 10, 6 12.1]
tenemāṃ maṇinā kṛṣim aśvināv abhi rakṣataḥ | [AVŚ, 10, 6 12.2]
sa bhiṣagbhyāṃ maho duhe bhūyo bhūyaḥ śvaḥ śvas tena tvaṃ dviṣato jahi | [AVŚ, 10, 6 12.3]
yam abadhnād bṛhaspatir vātāya maṇim āśave | [AVŚ, 10, 6 13.1]
tam bibhrat savitā maṇiṃ tenedam ajayat svaḥ | [AVŚ, 10, 6 13.2]
so asmai sūnṛtāṃ duhe bhūyo bhūyaḥ śvaḥ śvas tena tvaṃ dviṣato jahi | [AVŚ, 10, 6 13.3]
yam abadhnād bṛhaspatir vātāya maṇim āśave | [AVŚ, 10, 6 14.1]
tam āpo bibhratīr maṇiṃ sadā dhāvanty akṣitāḥ | [AVŚ, 10, 6 14.2]
sa ābhyo 'mṛtam id duhe bhūyo bhūyaḥ śvaḥ śvas tena tvaṃ dviṣato jahi | [AVŚ, 10, 6 14.3]
yam abadhnād bṛhaspatir vātāya maṇim āśave | [AVŚ, 10, 6 15.1]
tam rājā varuṇo maṇiṃ praty amuñcata śaṃbhuvam | [AVŚ, 10, 6 15.2]
so asmai satyam id duhe bhūyo bhūyaḥ śvaḥ śvas tena tvaṃ dviṣato jahi | [AVŚ, 10, 6 15.3]
yam abadhnād bṛhaspatir vātāya maṇim āśave | [AVŚ, 10, 6 16.1]
taṃ devā bibhrato maṇiṃ sarvāṃllokān yudhājayan | [AVŚ, 10, 6 16.2]
sa ebhyo jitim id duhe bhūyo bhūyaḥ śvaḥ śvas tena tvaṃ dviṣato jahi | [AVŚ, 10, 6 16.3]
yam abadhnād bṛhaspatir vātāya maṇim āśave | [AVŚ, 10, 6 17.1]
tam imaṃ devatā maṇiṃ praty amuñcanta śambhuvam | [AVŚ, 10, 6 17.2]
sa ābhyo viśvam id duhe bhūyo bhūyaḥ śvaḥ śvas tena tvaṃ dviṣato jahi | [AVŚ, 10, 6 17.3]
ṛtavas tam abadhnatārtavās tam abadhnata | [AVŚ, 10, 6 18.1]
saṃvatsaras taṃ baddhvā sarvaṃ bhūtaṃ vi rakṣati | [AVŚ, 10, 6 18.2]
antardeśā abadhnata pradiśas tam abadhnata | [AVŚ, 10, 6 19.1]
prajāpatisṛṣṭo maṇir dviṣato me 'dharāṁ akaḥ | [AVŚ, 10, 6 19.2]
atharvāṇo abadhnatātharvaṇā abadhnata | [AVŚ, 10, 6 20.1]
tair medino aṅgiraso dasyūnāṃ bibhiduḥ puras tena tvam dviṣato jahi | [AVŚ, 10, 6 20.2]
taṃ dhātā praty amuñcata sa bhūtaṃ vy akalpayat | [AVŚ, 10, 6 21.1]
tena tvaṃ dviṣato jahi | [AVŚ, 10, 6 21.2]
yam abadhnād bṛhaspatir devebhyo asurakṣitim | [AVŚ, 10, 6 22.1]
sa māyaṃ maṇir āgamad rasena saha varcasā | [AVŚ, 10, 6 22.2]
yam abadhnād bṛhaspatir devebhyo asurakṣitim | [AVŚ, 10, 6 23.1]
sa māyaṃ maṇir āgamat saha gobhir ajāvibhir annena prajayā saha | [AVŚ, 10, 6 23.2]
yam abadhnād bṛhaspatir devebhyo asurakṣitim | [AVŚ, 10, 6 24.1]
sa māyaṃ maṇir āgamat saha vrīhiyavābhyāṃ mahasā bhūtyā saha | [AVŚ, 10, 6 24.2]
yam abadhnād bṛhaspatir devebhyo asurakṣitim | [AVŚ, 10, 6 25.1]
sa māyaṃ maṇir āgaman madhor ghṛtasya dhārayā kīlālena maṇiḥ saha | [AVŚ, 10, 6 25.2]
yam abadhnād bṛhaspatir devebhyo asurakṣitim | [AVŚ, 10, 6 26.1]
sa māyaṃ maṇir āgamad ūrjayā payasā saha draviṇena śriyā saha | [AVŚ, 10, 6 26.2]
yam abadhnād bṛhaspatir devebhyo asurakṣitim | [AVŚ, 10, 6 27.1]
sa māyaṃ maṇir āgamat tejasā tviṣyā saha yaśasā kīrtyā saha | [AVŚ, 10, 6 27.2]
yam abadhnād bṛhaspatir devebhyo asurakṣitim | [AVŚ, 10, 6 28.1]
sa māyaṃ maṇir āgamat sarvābhir bhūtibhiḥ saha | [AVŚ, 10, 6 28.2]
tam imaṃ devatā maṇiṃ mahyaṃ dadatu puṣṭaye | [AVŚ, 10, 6 29.1]
abhibhuṃ kṣatravardhanaṃ sapatnadambhanaṃ maṇim | [AVŚ, 10, 6 29.2]
brahmaṇā tejasā saha prati muñcāmi me śivam | [AVŚ, 10, 6 30.1]
asapatnaḥ sapatnahā sapatnān me 'dharāṁ akaḥ | [AVŚ, 10, 6 30.2]
uttaraṃ dviṣato mām ayaṃ maṇiḥ kṛṇotu devajāḥ | [AVŚ, 10, 6 31.1]
yasya lokā ime trayaḥ payo dugdham upāsate | [AVŚ, 10, 6 31.2]
sa māyam adhi rohatu maṇiḥ śraiṣṭhyāya mūrdhataḥ | [AVŚ, 10, 6 31.3]
yaṃ devāḥ pitaro manuṣyā upajīvanti sarvadā | [AVŚ, 10, 6 32.1]
sa māyam adhi rohatu maṇiḥ śraiṣṭhyāya mūrdhataḥ | [AVŚ, 10, 6 32.2]
yathā bījam urvarāyāṃ kṛṣṭe phālena rohati | [AVŚ, 10, 6 33.1]
evā mayi prajā paśavo 'nnamannaṃ vi rohatu | [AVŚ, 10, 6 33.2]
yasmai tvā yajñavardhana maṇe pratyamucaṃ śivam | [AVŚ, 10, 6 34.1]
taṃ tvaṃ śatadakṣiṇa maṇe śraiṣṭhyāya jinvatāt | [AVŚ, 10, 6 34.2]
etam idhmaṃ samāhitaṃ juṣāṇo agne prati harya homaiḥ | [AVŚ, 10, 6 35.1]
tasmin videma sumatiṃ svasti prajām cakṣuḥ paśūnt samiddhe jātavedasi brahmaṇā | [AVŚ, 10, 6 35.2]
{AVŚ, 10, 7}
kasminnaṅge tapo asyādhi tiṣṭhati kasminn aṅga ṛtam asyādhy āhitam | [AVŚ, 10, 7 1.1]
kva vrataṃ kva śraddhāsya tiṣṭhati kasminn aṅge satyam asya pratiṣṭhitam | [AVŚ, 10, 7 1.2]
kasmād aṅgād dīpyate agnir asya kasmād aṅgāt pavate mātariśvā | [AVŚ, 10, 7 2.1]
kasmād aṅgād vi mimīte 'dhi candramā maha skambhasya mimāno aṅgam | [AVŚ, 10, 7 2.2]
kasminn aṅge tiṣṭhati bhūmir asya kasminn aṅge tiṣṭhaty antarikṣam | [AVŚ, 10, 7 3.1]
kasminn aṅge tiṣṭhaty āhitā dyauḥ kasminn aṅge tiṣṭhaty uttaraṃ divaḥ | [AVŚ, 10, 7 3.2]
kva prepsan dīpyata ūrdhvo agniḥ kva prepsan pavate mātariśvā | [AVŚ, 10, 7 4.1]
yatra prepsantīr abhiyanty āvṛtaḥ skambhaṃ taṃ brūhi katamaḥ svid eva saḥ | [AVŚ, 10, 7 4.2]
kvārdhamāsāḥ kva yanti māsāḥ saṃvatsareṇa saha saṃvidānāḥ | [AVŚ, 10, 7 5.1]
yatra yanty ṛtavo yatrārtavāḥ skambhaṃ taṃ brūhi katamaḥ svid eva saḥ | [AVŚ, 10, 7 5.2]
kva prepsantī yuvatī virūpe ahorātre dravataḥ saṃvidāne | [AVŚ, 10, 7 6.1]
yatra prepsantīr abhiyanty āpaḥ skambhaṃ taṃ brūhi katamaḥ svid eva saḥ | [AVŚ, 10, 7 6.2]
yasmint stabdhvā prajāpatir lokānt sarvāṁ adhārayat | [AVŚ, 10, 7 7.1]
skambhaṃ taṃ brūhi katamaḥ svid eva saḥ | [AVŚ, 10, 7 7.2]
yat paramam avamam yac ca madhyamaṃ prajāpatiḥ sasṛje viśvarūpam | [AVŚ, 10, 7 8.1]
kiyatā skambhaḥ pra viveśa tatra yan na prāviśat kiyat tad babhūva | [AVŚ, 10, 7 8.2]
kiyatā skambhaḥ pra viveśa bhūtam kiyad bhaviṣyad anvāśaye 'sya | [AVŚ, 10, 7 9.1]
ekaṃ yad aṅgam akṛṇot sahasradhā kiyatā skambhaḥ pra viveśa tatra | [AVŚ, 10, 7 9.2]
yatra lokāṃś ca kośāṃś cāpo brahma janā viduḥ | [AVŚ, 10, 7 10.1]
asac ca yatra sac cānta skambhaṃ taṃ brūhi katamaḥ svid eva saḥ | [AVŚ, 10, 7 10.2]
yatra tapaḥ parākramya vrataṃ dhārayaty uttaram | [AVŚ, 10, 7 11.1]
ṛtaṃ ca yatra śraddhā cāpo brahma samāhitāḥ skambhaṃ taṃ brūhi katamaḥ svid eva saḥ | [AVŚ, 10, 7 11.2]
yasmin bhūmir antarikṣaṃ dyaur yasminn adhy āhitā | [AVŚ, 10, 7 12.1]
yatrāgniś candramāḥ sūryo vātas tiṣṭhanty ārpitāḥ skambhaṃ taṃ brūhi katamaḥ svid eva saḥ | [AVŚ, 10, 7 12.2]
yasya trayastriṃśad devā aṅge sarve samāhitāḥ | [AVŚ, 10, 7 13.1]
skambhaṃ taṃ brūhi katamaḥ svid eva saḥ | [AVŚ, 10, 7 13.2]
yatra ṛṣayaḥ prathamajā ṛcaḥ sāma yajur mahī | [AVŚ, 10, 7 14.1]
ekarṣir yasminn ārpitaḥ skambhaṃ taṃ brūhi katamaḥ svid eva saḥ | [AVŚ, 10, 7 14.2]
yatrāmṛtaṃ ca mṛtyuś ca puruṣe 'dhi samāhite | [AVŚ, 10, 7 15.1]
samudro yasya nāḍyaḥ puruṣe 'dhi samāhitāḥ skambhaṃ taṃ brūhi katamaḥ svid eva saḥ | [AVŚ, 10, 7 15.2]
yasya catasraḥ pradiśo nāḍyas tiṣṭhanti prathamāḥ | [AVŚ, 10, 7 16.1]
yajño yatra parākrāntaḥ skambhaṃ taṃ brūhi katamaḥ svid eva saḥ | [AVŚ, 10, 7 16.2]
ye puruṣe brahma vidus te viduḥ parameṣṭhinam | [AVŚ, 10, 7 17.1]
yo veda parameṣṭhinaṃ yaś ca veda prajāpatim | [AVŚ, 10, 7 17.2]
jyeṣṭhaṃ ye brāhmaṇaṃ vidus te skambham anusaṃviduḥ | [AVŚ, 10, 7 17.3]
yasya śiro vaiśvānaraś cakṣur aṅgiraso 'bhavan | [AVŚ, 10, 7 18.1]
aṅgāni yasya yātavaḥ skambhaṃ taṃ brūhi katamaḥ svid eva saḥ | [AVŚ, 10, 7 18.2]
yasya brahma mukham āhur jihvāṃ madhukaśām uta | [AVŚ, 10, 7 19.1]
virājam ūdho yasyāhuḥ skambhaṃ taṃ brūhi katamaḥ svid eva saḥ | [AVŚ, 10, 7 19.2]
yasmād ṛco apātakṣan yajur yasmād apākaṣan | [AVŚ, 10, 7 20.1]
sāmāni yasya lomāny atharvāṅgiraso mukhaṃ skambhaṃ taṃ brūhi katamaḥ svid eva saḥ | [AVŚ, 10, 7 20.2]
asacchākhāṃ pratiṣṭhantīṃ paramam iva janā viduḥ | [AVŚ, 10, 7 21.1]
uto san manyante 'vare ye te śākhām upāsate | [AVŚ, 10, 7 21.2]
yatrādityāś ca rudrāś ca vasavaś ca samāhitāḥ | [AVŚ, 10, 7 22.1]
bhūtaṃ ca yatra bhavyaṃ ca sarve lokāḥ pratiṣṭhitāḥ skambhaṃ taṃ brūhi katamaḥ svid eva saḥ | [AVŚ, 10, 7 22.2]
yasya trayastriṃśad devā nidhiṃ rakṣanti sarvadā | [AVŚ, 10, 7 23.1]
nidhiṃ tam adya ko veda yaṃ devā abhirakṣatha | [AVŚ, 10, 7 23.2]
yatra devā brahmavido brahma jyeṣṭham upāsate | [AVŚ, 10, 7 24.1]
yo vai tān vidyāt pratyakṣaṃ sa brahmā veditā syāt | [AVŚ, 10, 7 24.2]
bṛhanto nāma te devā ye 'sataḥ pari jajñire | [AVŚ, 10, 7 25.1]
ekaṃ tad aṅgaṃ skambhasyāsad āhuḥ paro janāḥ | [AVŚ, 10, 7 25.2]
yatra skambhaḥ prajanayan purāṇaṃ vyavartayat | [AVŚ, 10, 7 26.1]
ekaṃ tad aṅgaṃ skambhasya purāṇam anusaṃviduḥ | [AVŚ, 10, 7 26.2]
yasya trayastriṃśad devā aṅge gātrā vibhejire | [AVŚ, 10, 7 27.1]
tān vai trayastriṃśad devān eke brahmavido viduḥ | [AVŚ, 10, 7 27.2]
hiraṇyagarbham paramam anatyudyaṃ janā viduḥ | [AVŚ, 10, 7 28.1]
skambhas tad agre prāsiñcaddhiraṇyaṃ loke antarā | [AVŚ, 10, 7 28.2]
skambhe lokāḥ skambhe tapaḥ skambhe 'dhy ṛtam āhitam | [AVŚ, 10, 7 29.1]
skambha tvā veda pratyakṣam indre sarvaṃ samāhitam | [AVŚ, 10, 7 29.2]
indre lokā indre tapa indre 'dhy ṛtam āhitam | [AVŚ, 10, 7 30.1]
indraṃ tvā veda pratyakṣaṃ skambhe sarvaṃ pratiṣṭhitam | [AVŚ, 10, 7 30.2]
nāma nāmnā johavīti purā sūryāt puroṣasaḥ | [AVŚ, 10, 7 31.1]
yad ajaḥ prathamaṃ saṃbabhūva sa ha tat svarājyam iyāya yasmān nānyat param asti bhūtam | [AVŚ, 10, 7 31.2]
yasya bhūmiḥ pramāntarikṣam utodaram | [AVŚ, 10, 7 32.1]
divaṃ yaś cakre mūrdhānaṃ tasmai jyeṣṭhāya brahmaṇe namaḥ | [AVŚ, 10, 7 32.2]
yasya sūryaś cakṣuś candramāś ca punarṇavaḥ | [AVŚ, 10, 7 33.1]
agniṃ yaś cakra āsyaṃ tasmai jyeṣṭhāya brahmaṇe namaḥ | [AVŚ, 10, 7 33.2]
yasya vātaḥ prāṇāpānau cakṣur aṅgiraso 'bhavan | [AVŚ, 10, 7 34.1]
diśo yaś cakre prajñānīs tasmai jyeṣṭhāya brahmaṇe namaḥ | [AVŚ, 10, 7 34.2]
skambho dādhāra dyāvāpṛthivī ubhe ime skambho dādhārorv antarikṣam | [AVŚ, 10, 7 35.1]
skambho dādhāra pradiśaḥ ṣaḍ urvīḥ skambha idaṃ viśvaṃ bhuvanam ā viveśa | [AVŚ, 10, 7 35.2]
yaḥ śramāt tapaso jāto lokānt sarvānt samānaśe | [AVŚ, 10, 7 36.1]
somaṃ yaś cakre kevalaṃ tasmai jyeṣṭhāya brahmaṇe namaḥ | [AVŚ, 10, 7 36.2]
kathaṃ vāto nelayati kathaṃ na ramate manaḥ | [AVŚ, 10, 7 37.1]
kim āpaḥ satyaṃ prepsantīr nelayanti kadācana | [AVŚ, 10, 7 37.2]
mahad yakṣaṃ bhuvanasya madhye tapasi krāntaṃ salilasya pṛṣṭhe | [AVŚ, 10, 7 38.1]
tasmiṃ chrayante ya u ke ca devā vṛkṣasya skandhaḥ parita iva śākhāḥ | [AVŚ, 10, 7 38.2]
yasmai hastābhyāṃ pādābhyāṃ vācā śrotreṇa cakṣuṣā | [AVŚ, 10, 7 39.1]
yasmai devāḥ sadā baliṃ prayacchanti vimite 'mitaṃ skambhaṃ taṃ brūhi katamaḥ svid eva saḥ | [AVŚ, 10, 7 39.2]
apa tasya hataṃ tamo vyāvṛttaḥ sa pāpmanā | [AVŚ, 10, 7 40.1]
sarvāṇi tasmin jyotīṃṣi yāni trīṇi prajāpatau | [AVŚ, 10, 7 40.2]
yo vetasaṃ hiraṇyayaṃ tiṣṭhantaṃ salile veda | [AVŚ, 10, 7 41.1]
sa vai guhyaḥ prajāpatiḥ | [AVŚ, 10, 7 41.2]
tantram eke yuvatī virūpe abhyākrāmaṃ vayataḥ ṣaṇmayūkham | [AVŚ, 10, 7 42.1]
prānyā tantūṃs tirate dhatte anyā nāpa vṛñjāte na gamāto antam | [AVŚ, 10, 7 42.2]
tayor ahaṃ parinṛtyantyor iva na vi jānāmi yatarā parastāt | [AVŚ, 10, 7 43.1]
pumān enad vayaty ud gṛṇatti pumān enad vi jabhārādhi nāke | [AVŚ, 10, 7 43.2]
ime mayūkhā upa tastabhur divaṃ sāmāni cakrus tasarāṇi vātave | [AVŚ, 10, 7 44.1]
{AVŚ, 10, 8}
yo bhūtaṃ ca bhavyaṃ ca sarvaṃ yaś cādhitiṣṭhati | [AVŚ, 10, 8 1.1]
svaryasya ca kevalaṃ tasmai jyeṣṭhāya brahmaṇe namaḥ | [AVŚ, 10, 8 1.2]
skambheneme viṣṭabhite dyauś ca bhūmiś ca tiṣṭhataḥ | [AVŚ, 10, 8 2.1]
skambha idaṃ sarvam ātmanvad yat prāṇan nimiṣac ca yat | [AVŚ, 10, 8 2.2]
tisro ha prajā atyāyam āyan ny anyā arkam abhito 'viśanta | [AVŚ, 10, 8 3.1]
bṛhan ha tasthau rajaso vimāno harito hariṇīr ā viveśa | [AVŚ, 10, 8 3.2]
dvādaśa pradhayaś cakram ekaṃ trīṇi nabhyāni ka u tac ciketa | [AVŚ, 10, 8 4.1]
tatrāhatās trīṇi śatāni śaṅkavaḥ ṣaṣṭiś ca khīlā avicācalā ye | [AVŚ, 10, 8 4.2]
idaṃ savitar vi jānīhi ṣaḍ yamā eka ekajaḥ | [AVŚ, 10, 8 5.1]
tasmin hāpitvam icchante ya eṣām eka ekajaḥ | [AVŚ, 10, 8 5.2]
āviḥ san nihitaṃ guhā jaran nāma mahat padam | [AVŚ, 10, 8 6.1]
tatra idam sarvam ārpitam ejat prāṇat pratiṣṭhitam | [AVŚ, 10, 8 624858_1]
ekacakraṃ vartata ekanemi sahasrākṣaraṃ pra puro ni paścā | [AVŚ, 10, 8 7.1]
ardhena viśvaṃ bhuvanaṃ jajāna yad asyārdhaṃ kva tad babhūva | [AVŚ, 10, 8 7.2]
pañcavāhī vahatyagram eṣāṃ praṣṭayo yuktā anusaṃvahanti | [AVŚ, 10, 8 8.1]
ayātam asya dadṛśe na yātaṃ paraṃ nedīyo 'varaṃ davīyaḥ | [AVŚ, 10, 8 8.2]
tiryagbilaś camasa ūrdhvabudhnas tasmin yaśo nihitaṃ viśvarūpam | [AVŚ, 10, 8 9.1]
tad āsata ṛṣayaḥ sapta sākaṃ ye asya gopā mahato babhūvuḥ | [AVŚ, 10, 8 9.2]
yā purastād yujyate yā ca paścād yā viśvato yujyate yā ca sarvataḥ | [AVŚ, 10, 8 10.1]
yayā yajñaḥ prāṅ tāyate tāṃ tvā pṛcchāmi katamā sā ṛcām | [AVŚ, 10, 8 10.2]
yad ejati patati yac ca tiṣṭhati prāṇad aprāṇan nimiṣac ca yad bhuvat | [AVŚ, 10, 8 11.1]
tad dādhāra pṛthivīṃ viśvarūpaṃ tat sambhūya bhavaty ekam eva | [AVŚ, 10, 8 11.2]
anantaṃ vitataṃ purutrānantam antavac cā samante | [AVŚ, 10, 8 12.1]
te nākapālaś carati vicinvan vidvān bhūtam uta bhavyam asya | [AVŚ, 10, 8 12.2]
prajāpatiś carati garbhe antar adṛśyamāno bahudhā vi jāyate | [AVŚ, 10, 8 13.1]
ardhena viśvaṃ bhuvanaṃ jajāna yad asyārdhaṃ katamaḥ sa ketuḥ | [AVŚ, 10, 8 13.2]
ūrdhvaṃ bharantam udakaṃ kumbhenevodahāryam | [AVŚ, 10, 8 14.1]
paśyanti sarve cakṣuṣā na sarve manasā viduḥ | [AVŚ, 10, 8 14.2]
dūre pūrṇena vasati dūra ūnena hīyate | [AVŚ, 10, 8 15.1]
mahad yakṣaṃ bhuvanasya madhye tasmai baliṃ rāṣṭrabhṛto bharanti | [AVŚ, 10, 8 15.2]
yataḥ sūryaḥ udety astaṃ yatra ca gacchati | [AVŚ, 10, 8 16.1]
tad eva manye 'haṃ jyeṣṭhaṃ tad u nāty eti kiṃcana | [AVŚ, 10, 8 16.2]
ye arvāṅ madhya uta vā purāṇaṃ vedaṃ vidvāṃsam abhito vadanti | [AVŚ, 10, 8 17.1]
ādityam eva te pari vadanti sarve agniṃ dvitīyaṃ trivṛtaṃ ca haṃsam | [AVŚ, 10, 8 17.2]
sahasrāhṇyaṃ viyatāv asya pakṣau harer haṃsasya patataḥ svargam | [AVŚ, 10, 8 18.1]
sa devānt sarvān urasy upadadya saṃpaśyan yāti bhuvanāni viśvā | [AVŚ, 10, 8 18.2]
satyenordhvas tapati brahmaṇārvāṅ vi paśyati | [AVŚ, 10, 8 19.1]
prāṇena tiryaṅ prāṇati yasmin jyeṣṭham adhi śritam | [AVŚ, 10, 8 19.2]
yo vai te vidyād araṇī yābhyāṃ nirmathyate vasu | [AVŚ, 10, 8 20.1]
sa vidvān jyeṣṭhaṃ manyeta sa vidyād brāhmaṇaṃ mahat | [AVŚ, 10, 8 20.2]
apād agre sam abhavat so agre svar ābharat | [AVŚ, 10, 8 21.1]
catuṣpād bhūtvā bhogyaḥ sarvam ādatta bhojanam | [AVŚ, 10, 8 21.2]
bhogyo bhavad atho annam adad bahu | [AVŚ, 10, 8 22.1]
yo devam uttarāvantam upāsātai sanātanam | [AVŚ, 10, 8 22.2]
sanātanam enam āhur utādya syāt punarṇavaḥ | [AVŚ, 10, 8 23.1]
ahorātre pra jāyete anyonyasya rūpayoḥ | [AVŚ, 10, 8 23.2]
śataṃ sahasram ayutaṃ nyarbudam asaṃkhyeyaṃ svam asmin niviṣṭam | [AVŚ, 10, 8 24.1]
tad asya ghnanty abhipaśyata eva tasmād devo rocat eṣa etat | [AVŚ, 10, 8 24.2]
bālād ekam aṇīyaskam utaikaṃ neva dṛśyate | [AVŚ, 10, 8 25.1]
tataḥ pariṣvajīyasī devatā sā mama priyā | [AVŚ, 10, 8 25.2]
iyaṃ kalyāṇy ajarā martyasyāmṛtā gṛhe | [AVŚ, 10, 8 26.1]
yasmai kṛtā śaye sa yaś cakāra jajāra saḥ | [AVŚ, 10, 8 26.2]
tvaṃ strī tvaṃ pumān asi tvaṃ kumāra uta vā kumārī | [AVŚ, 10, 8 27.1]
tvaṃ jīrṇo daṇḍena vañcasi tvaṃ jāto bhavasi viśvatomukhaḥ | [AVŚ, 10, 8 27.2]
utaiṣāṃ pitota vā putra eṣām utaiṣāṃ jyeṣṭha uta vā kaniṣṭhaḥ | [AVŚ, 10, 8 28.1]
eko ha devo manasi praviṣṭaḥ prathamo jātaḥ sa u garbhe antaḥ | [AVŚ, 10, 8 28.2]
pūrṇāt pūrṇam ud acati pūrṇaṃ pūrṇena sicyate | [AVŚ, 10, 8 29.1]
uto tad adya vidyāma yatas tat pariṣicyate | [AVŚ, 10, 8 29.2]
eṣā sanatnī sanam eva jātaiṣā purāṇī pari sarvaṃ babhūva | [AVŚ, 10, 8 30.1]
mahī devy uṣaso vibhātī saikenaikena miṣatā vi caṣṭe | [AVŚ, 10, 8 30.2]
avir vai nāma devatartenāste parīvṛtā | [AVŚ, 10, 8 31.1]
tasyā rūpeṇeme vṛkṣā haritā haritasrajaḥ | [AVŚ, 10, 8 31.2]
anti santaṃ na jahāty anti santaṃ na paśyati | [AVŚ, 10, 8 32.1]
devasya paśya kāvyaṃ na mamāra na jīryati | [AVŚ, 10, 8 32.2]
apūrveṇeṣitā vācas tā vadanti yathāyatham | [AVŚ, 10, 8 33.1]
vadantīr yatra gacchanti tad āhur brāhmaṇaṃ mahat | [AVŚ, 10, 8 33.2]
yatra devāś ca manuṣyāś cārā nābhāv iva śritāḥ | [AVŚ, 10, 8 34.1]
apāṃ tvā puṣpaṃ pṛcchāmi yatra tan māyayā hitam | [AVŚ, 10, 8 34.2]
yebhir vāta iṣitaḥ pravāti ye dadante pañca diśaḥ sadhrīcīḥ | [AVŚ, 10, 8 35.1]
ya āhutim atyamanyanta devā apāṃ netāraḥ katame ta āsan | [AVŚ, 10, 8 35.2]
imām eṣāṃ pṛthivīṃ vasta eko 'ntarikṣaṃ pary eko babhūva | [AVŚ, 10, 8 36.1]
divam eṣāṃ dadate yo vidhartā viśvā āśāḥ prati rakṣanty eke | [AVŚ, 10, 8 36.2]
yo vidyāt sūtraṃ vitataṃ yasminn otāḥ prajā imāḥ | [AVŚ, 10, 8 37.1]
sūtraṃ sūtrasya yo vidyāt sa vidyād brāhmaṇaṃ mahat | [AVŚ, 10, 8 37.2]
vedāhaṃ sūtraṃ vitataṃ yasminn otāḥ prajā imāḥ | [AVŚ, 10, 8 38.1]
sūtraṃ sūtrasyāhaṃ vedātho yad brāhmaṇaṃ mahat | [AVŚ, 10, 8 38.2]
yad antarā dyāvāpṛthivī agnir ait pradahan viśvadāvyaḥ | [AVŚ, 10, 8 39.1]
yatrātiṣṭhann ekapatnīḥ parastāt kvevāsīn mātariśvā tadānīm | [AVŚ, 10, 8 39.2]
apsv āsīn mātariśvā praviṣṭaḥ praviṣṭā devāḥ salilāny āsan | [AVŚ, 10, 8 40.1]
bṛhan ha tasthau rajaso vimānaḥ pavamāno harita ā viveśa | [AVŚ, 10, 8 40.2]
uttareṇeva gāyatrīm amṛte 'dhi vi cakrame | [AVŚ, 10, 8 41.1]
sāmnā ye sāma saṃvidur ajas tad dadṛśe kva | [AVŚ, 10, 8 41.2]
niveśanaḥ saṃgamano vasūnāṃ deva iva savitā satyadharmā | [AVŚ, 10, 8 42.1]
indro na tasthau samare dhanānām | [AVŚ, 10, 8 42.2]
puṇḍarīkaṃ navadvāraṃ tribhir guṇebhir āvṛtam | [AVŚ, 10, 8 43.1]
tasmin yad yakṣam ātmanvat tad vai brahmavido viduḥ | [AVŚ, 10, 8 43.2]
akāmo dhīro amṛtaḥ svayaṃbhū rasena tṛpto na kutaścanonaḥ | [AVŚ, 10, 8 44.1]
tam eva vidvān na bibhāya mṛtyor ātmānaṃ dhīram ajaraṃ yuvānam | [AVŚ, 10, 8 44.2]
{AVŚ, 10, 9}
aghāyatām api nahya mukhāni | [AVŚ, 10, 9 624935_1]
sapatneṣu vajram arpaya etam | [AVŚ, 10, 9 624935_2]
indreṇa dattā prathamā śataudanā bhrātṛvyaghnī yajamānasya gātuḥ | [AVŚ, 10, 9 1.2]
vediṣ ṭe carma bhavatu barhir lomāni yāni te | [AVŚ, 10, 9 2.1]
eṣā tvā raśanāgrabhīd grāvā tvaiṣo 'dhi nṛtyatu | [AVŚ, 10, 9 2.2]
bālās te prokṣaṇīḥ santu jihvā saṃ mārṣṭu aghnye | [AVŚ, 10, 9 3.1]
śuddhā tvaṃ yajñiyā bhūtvā divaṃ prehi śataudane | [AVŚ, 10, 9 3.2]
yaḥ śataudanāṃ pacati kāmapreṇa sa kalpate | [AVŚ, 10, 9 4.1]
prītā hy asya ṛtvijaḥ sarve yanti yathāyatham | [AVŚ, 10, 9 4.2]
sa svargam ā rohati yatrādas tridivaṃ divaḥ | [AVŚ, 10, 9 5.1]
apūpanābhiṃ kṛtvā yo dadāti śataudanām | [AVŚ, 10, 9 5.2]
sa tāṃllokānt sam āpnoti ye divyā ye ca pārthivāḥ | [AVŚ, 10, 9 6.1]
hiraṇyajyotiṣaṃ kṛtvā yo dadāti śataudanām | [AVŚ, 10, 9 6.2]
ye te devi śamitāraḥ paktāro ye ca te janāḥ | [AVŚ, 10, 9 7.1]
te tvā sarve gopsyanti maibhyo bhaiṣīḥ śataudane | [AVŚ, 10, 9 7.2]
vasavas tvā dakṣiṇata uttarān marutas tvā | [AVŚ, 10, 9 8.1]
ādityāḥ paścād gopsyanti sāgniṣṭomam ati drava | [AVŚ, 10, 9 8.2]
devāḥ pitaro manuṣyā gandharvāpsarasaś ca ye | [AVŚ, 10, 9 9.1]
te tvā sarve gopsyanti sātirātram ati drava | [AVŚ, 10, 9 9.2]
antarikṣaṃ divaṃ bhūmim ādityān maruto diśaḥ | [AVŚ, 10, 9 10.1]
lokānt sa sarvān āpnoti yo dadāti śataudanām | [AVŚ, 10, 9 10.2]
ghṛtaṃ prokṣantī subhagā devī devān gamiṣyati | [AVŚ, 10, 9 11.1]
paktāram aghnye mā hiṃsīr divaṃ prehi śataudane | [AVŚ, 10, 9 11.2]
ye devā diviṣado antarikṣasadaś ca ye ye ceme bhūmyām adhi | [AVŚ, 10, 9 12.1]
tebhyas tvaṃ dhukṣva sarvadā kṣīraṃ sarpir atho madhu | [AVŚ, 10, 9 12.2]
yat te śiro yat te mukhaṃ yau karṇau ye ca te hanū | [AVŚ, 10, 9 13.1]
āmikṣāṃ duhratāṃ dātre kṣīraṃ sarpir atho madhu | [AVŚ, 10, 9 13.2]
yau ta oṣṭhau ye nāsike ye śṛṅge ye ca te 'kṣiṇī | [AVŚ, 10, 9 14.1]
āmikṣāṃ duhratāṃ dātre kṣīraṃ sarpir atho madhu | [AVŚ, 10, 9 14.2]
yat te klomā yaddhṛdayaṃ purītat sahakaṇṭhikā | [AVŚ, 10, 9 15.1]
āmikṣāṃ duhratāṃ dātre kṣīraṃ sarpir atho madhu | [AVŚ, 10, 9 15.2]
yat te yakṛd ye matasne yad āntram yāś ca te gudāḥ | [AVŚ, 10, 9 16.1]
āmikṣāṃ duhratāṃ dātre kṣīraṃ sarpir atho madhu | [AVŚ, 10, 9 16.2]
yas te plāśir yo vaniṣṭhur yau kukṣī yac ca carma te | [AVŚ, 10, 9 17.1]
āmikṣāṃ duhratāṃ dātre kṣīraṃ sarpir atho madhu | [AVŚ, 10, 9 17.2]
yat te majjā yad asthi yan māṃsaṃ yac ca lohitam | [AVŚ, 10, 9 18.1]
āmikṣāṃ duhratāṃ dātre kṣīraṃ sarpir atho madhu | [AVŚ, 10, 9 18.2]
yau te bāhū ye doṣaṇī yāv aṃsau yā ca te kakut | [AVŚ, 10, 9 19.1]
āmikṣāṃ duhratāṃ dātre kṣīraṃ sarpir atho madhu | [AVŚ, 10, 9 19.2]
yās te grīvā ye skandhā yāḥ pṛṣṭīr yāś ca parśavaḥ | [AVŚ, 10, 9 20.1]
āmikṣāṃ duhratāṃ dātre kṣīraṃ sarpir atho madhu | [AVŚ, 10, 9 20.2]
yau ta ūrū aṣṭhīvantau ye śroṇī yā ca te bhasat | [AVŚ, 10, 9 21.1]
āmikṣāṃ duhratāṃ dātre kṣīraṃ sarpir atho madhu | [AVŚ, 10, 9 21.2]
yat te pucchaṃ ye te bālā yad ūdho ye ca te stanāḥ | [AVŚ, 10, 9 22.1]
āmikṣāṃ duhratāṃ dātre kṣīraṃ sarpir atho madhu | [AVŚ, 10, 9 22.2]
yās te jaṅghāḥ yāḥ kuṣṭhikā ṛcharā ye ca te śaphāḥ | [AVŚ, 10, 9 23.1]
āmikṣāṃ duhratāṃ dātre kṣīraṃ sarpir atho madhu | [AVŚ, 10, 9 23.2]
yat te carma śataudane yāni lomāny aghnye | [AVŚ, 10, 9 24.1]
āmikṣāṃ duhratāṃ dātre kṣīraṃ sarpir atho madhu | [AVŚ, 10, 9 24.2]
kroḍau te stāṃ puroḍāśāv ājyenābhighāritau | [AVŚ, 10, 9 25.1]
tau pakṣau devi kṛtvā sā paktāraṃ divaṃ vaha | [AVŚ, 10, 9 25.2]
ulūkhale musale yaś ca carmaṇi yo vā śūrpe taṇḍulaḥ kaṇaḥ | [AVŚ, 10, 9 26.1]
yaṃ vā vāto mātariśvā pavamāno mamāthāgniṣ ṭaddhotā suhutaṃ kṛṇotu | [AVŚ, 10, 9 26.2]
apo devīr madhumatīr ghṛtaścuto brahmaṇāṃ hasteṣu prapṛthak sādayāmi | [AVŚ, 10, 9 27.1]
yatkāma idam abhiṣiñcāmi vo 'haṃ tan me sarvaṃ saṃpadyatāṃ vayaṃ syāma patayo rayīṇām | [AVŚ, 10, 9 27.2]
{AVŚ, 10, 10}
namaḥ te jāyamānāyai | [AVŚ, 10, 10 624989_1]
jātāyai uta te namaḥ | [AVŚ, 10, 10 624989_2]
vālebhyaḥ śaphebhyaḥ rūpāya aghnye te namaḥ | [AVŚ, 10, 10 624990_1]
yaḥ vidyāt sapta pravataḥ sapta vidyāt parāvataḥ śiraḥ yajñasya yaḥ vidyāt sa vaśām prati gṛhṇīyāt | [AVŚ, 10, 10 624992_1]
veda aham sapta pravataḥ | [AVŚ, 10, 10 624993_1]
sapta veda parāvataḥ | [AVŚ, 10, 10 624993_2]
śiraḥ yajñasya aham veda somam ca asyām vicakṣaṇam | [AVŚ, 10, 10 624994_1]
yayā dyauḥ yayā pṛthivī yayā āpaḥ gupitāḥ imāḥ vaśām sahasra dhārām brahmaṇā acchāvadāmasi | [AVŚ, 10, 10 624996_1]
śatam kaṃsāḥ śatam dogdhāraḥ śatam goptāraḥ adhi pṛṣṭhe asyāḥ | [AVŚ, 10, 10 624997_1]
ye devāḥ tasyām prāṇanti te vaśām viduḥ ekadhā | [AVŚ, 10, 10 624998_1]
yajñapadī irā kṣīrā svadhā prāṇā mahīlukā vaśā parjanya patnī devāṁ api eti brahmaṇā | [AVŚ, 10, 10 625000_1]
anu tvā agniḥ prāviśat anu somaḥ vaśe tvā | [AVŚ, 10, 10 625001_1]
ūdhar te bhadre parjanyaḥ | [AVŚ, 10, 10 625002_1]
vidyutaḥ te stanāḥ vaśe | [AVŚ, 10, 10 625002_2]
apaḥ tvam dhukṣe prathamāḥ urvarāḥ aparāḥ vaśe | [AVŚ, 10, 10 625003_1]
tṛtīyam rāṣṭram dhukṣe annam kṣīram vaśe tvam | [AVŚ, 10, 10 625004_1]
yat ādityaiḥ hūyamānā upātiṣṭhaḥ ṛtāvari indraḥ sahasram pātrān somam tvā apāyayat vaśe | [AVŚ, 10, 10 625006_1]
yat anūcī indram aiḥ āt tvā ṛṣabhaḥ ahvayat tasmāt te vṛtrahā payaḥ kṣīram kruddhaḥ aharat vaśe | [AVŚ, 10, 10 625008_1]
yat te kruddhaḥ dhana patiḥ ā kṣīram aharat vaśe idam tat adya nākaḥ triṣu pātreṣu rakṣati | [AVŚ, 10, 10 625010_1]
triṣu pātreṣu tam somam ā devī aharat vaśā atharvā yatra dīkṣitaḥ barhiṣi āsta hiraṇyaye | [AVŚ, 10, 10 625011_1]
sam hi somena agata sam u sarveṇa padvatā | [AVŚ, 10, 10 625013_1]
vaśā samudram adhyaṣṭhāt gandharvaiḥ kalibhiḥ saha | [AVŚ, 10, 10 625014_1]
sam hi vātena agata sam u sarvaiḥ patatribhiḥ vaśā samudre prānṛtyat ṛcaḥ sāmāni bibhratī | [AVŚ, 10, 10 625016_1]
sam hi sūryeṇa agata sam u sarveṇa cakṣuṣā vaśā samudram ati akhyat bhadrā jyotīṃṣi bibhratī | [AVŚ, 10, 10 625018_1]
abhīvṛtā hiraṇyena yat atiṣṭhaḥ ṛtāvari aśvaḥ samudraḥ bhūtvā adhi askandat vaśe tvā | [AVŚ, 10, 10 625020_1]
tat bhadrāḥ sam agacchanta vaśā deṣṭrī atha u svadhā atharvā yatra dīkṣitaḥ barhiṣi āsta hiraṇyaye | [AVŚ, 10, 10 625021_1]
vaśā mātā rājanyasya | [AVŚ, 10, 10 625023_1]
vaśā mātā svadhe tava | [AVŚ, 10, 10 625023_2]
vaśāyāḥ yajñe āyudham | [AVŚ, 10, 10 625024_1]
tatas cittam ajāyata | [AVŚ, 10, 10 625024_2]
ūrdhvaḥ binduḥ ud acarat brahmaṇaḥ kakudāt adhi | [AVŚ, 10, 10 625025_1]
tatas tvam jajñiṣe vaśe | [AVŚ, 10, 10 625026_1]
tatas hotā ajāyata | [AVŚ, 10, 10 625026_2]
āsnaḥ te gāthāḥ abhavan uṣṇihābhyaḥ balam vaśe | [AVŚ, 10, 10 625027_1]
pājasyāt jajñe yajñaḥ stanebhyaḥ raśmayaḥ tava | [AVŚ, 10, 10 625028_1]
īrmābhyām ayanam jātam sakthibhyām ca vaśe tava | [AVŚ, 10, 10 625029_1]
āntrebhyaḥ jajñire atrāḥ udarāt adhi vīrudhaḥ | [AVŚ, 10, 10 625030_1]
yat udaram varuṇasya anuprāviśathāḥ vaśe tatas tvā brahmā ud ahvayat | [AVŚ, 10, 10 625032_1]
sa hi netram avet tava | [AVŚ, 10, 10 625032_2]
sarve garbhāt avepanta jāyamānāt asūsvaḥ | [AVŚ, 10, 10 625033_1]
sasūva hi tām āhuḥ vaśā iti | [AVŚ, 10, 10 625034_1]
brahmabhiḥ kﾱptaḥ sa hi asyāḥ bandhuḥ | [AVŚ, 10, 10 625034_2]
yudhaḥ ekaḥ sam sṛjati yaḥ asyāḥ ekaḥ id vaśī | [AVŚ, 10, 10 625035_1]
tarāṃsi yajñāḥ abhavan | [AVŚ, 10, 10 625036_1]
tarasām cakṣuḥ abhavat vaśā | [AVŚ, 10, 10 625036_2]
vaśā yajñam prati agṛhṇāt | [AVŚ, 10, 10 625037_1]
vaśā sūryam adhārayat | [AVŚ, 10, 10 625037_2]
vaśāyām antar aviśat odanaḥ brahmaṇā saha | [AVŚ, 10, 10 625038_1]
vaśām eva amṛtam āhuḥ | [AVŚ, 10, 10 625039_1]
vaśām mṛtyum upāsate | [AVŚ, 10, 10 625039_2]
vaśā idam sarvam abhavat devāḥ manuṣyāḥ asurāḥ pitaraḥ ṛṣayaḥ | [AVŚ, 10, 10 625040_1]
yaḥ evam vidyāt sa vaśām prati gṛhṇīyāt | [AVŚ, 10, 10 625041_1]
tathā hi yajñaḥ sarva pād duhe dātre an apasphuran | [AVŚ, 10, 10 625042_1]
tisraḥ jihvāḥ varuṇasya antar dīdyati āsani | [AVŚ, 10, 10 625043_1]
tāsām yā madhye rājati sā vaśā duṣpratigrahā | [AVŚ, 10, 10 625044_1]
caturdhā retaḥ abhavat vaśāyāḥ | [AVŚ, 10, 10 625045_1]
āpaḥ turīyam | [AVŚ, 10, 10 625046_1]
amṛtam turīyam | [AVŚ, 10, 10 625046_2]
yajñaḥ turīyam | [AVŚ, 10, 10 625046_3]
paśavaḥ turīyam | [AVŚ, 10, 10 625046_4]
vaśā dyauḥ | [AVŚ, 10, 10 625047_1]
vaśā pṛthivī | [AVŚ, 10, 10 625047_2]
vaśā viṣṇuḥ prajāpatiḥ | [AVŚ, 10, 10 625047_3]
vaśāyāḥ dugdham apiban sādhyāḥ vasavaḥ ca ye | [AVŚ, 10, 10 625048_1]
vaśāyāḥ dugdham pītvā sādhyāḥ vasavaḥ ca ye te vai bradhnasya viṣṭapi payaḥ asyāḥ upāsate | [AVŚ, 10, 10 625050_1]
somam enām eke duhre | [AVŚ, 10, 10 625051_1]
ghṛtam ekaḥ upāsate | [AVŚ, 10, 10 625051_2]
ye evam viduṣe vaśām daduḥ te gatāḥ tridivam divaḥ | [AVŚ, 10, 10 625052_1]
brāhmaṇebhyaḥ vaśām dattvā sarvān lokān sam aśnute | [AVŚ, 10, 10 625053_1]
ṛtam hi asyām ārpitam api brahma atha u tapaḥ | [AVŚ, 10, 10 625054_1]
vaśām devāḥ upa jīvanti vaśām manuṣyāḥ uta | [AVŚ, 10, 10 625055_1]
vaśā idam sarvam abhavat yāvat sūryaḥ vipaśyati | [AVŚ, 10, 10 625056_1]
{AVŚ, 11, 1}
agne jāyasvāditir nāthiteyaṃ brahmaudanaṃ pacati putrakāmā | [AVŚ, 11, 1 1.1]
saptaṛṣayo bhūtakṛtas te tvā manthantu prajayā saheha | [AVŚ, 11, 1 1.2]
kṛṇuta dhūmaṃ vṛṣaṇaḥ sakhāyo 'droghāvitā vācam accha | [AVŚ, 11, 1 2.1]
ayam agniḥ pṛtanāṣāṭ suvīro yena devā asahanta dasyūn | [AVŚ, 11, 1 2.2]
agne 'janiṣṭhā mahate vīryāya brahmaudanāya paktave jātavedaḥ | [AVŚ, 11, 1 3.1]
saptaṛṣayo bhūtakṛtas te tvājījanann asyai rayiṃ sarvavīraṃ ni yaccha | [AVŚ, 11, 1 3.2]
samiddho agne samidhā sam idhyasva vidvān devān yajñiyāṁ eha vakṣaḥ | [AVŚ, 11, 1 4.1]
tebhyo haviḥ śrapayaṃ jātaveda uttamaṃ nākam adhi rohayemam | [AVŚ, 11, 1 4.2]
tredhā bhāgo nihito yaḥ purā vo devānāṃ pitṝṇāṃ martyānām | [AVŚ, 11, 1 5.1]
aṃśāṁ jānīdhvaṃ vi bhajāmi tān vo yo devānāṃ sa imāṃ pārayāti | [AVŚ, 11, 1 5.2]
agne sahasvān abhibhūr abhīd asi nīco ny ubja dviṣataḥ sapatnān | [AVŚ, 11, 1 6.1]
iyaṃ mātrā mīyamānā mitā ca sajātāṃs te balihṛtaḥ kṛṇotu | [AVŚ, 11, 1 6.2]
sākaṃ sajātaiḥ payasā sahaidhy ud ubjaināṃ mahate vīryāya | [AVŚ, 11, 1 7.1]
ūrdhvo nākasyādhi roha viṣṭapaṃ svargo loka iti yaṃ vadanti | [AVŚ, 11, 1 7.2]
iyaṃ mahī prati gṛhṇātu carma pṛthivī devī sumanasyamānā | [AVŚ, 11, 1 8.1]
atha gacchema sukṛtasya lokam | [AVŚ, 11, 1 8.2]
etau grāvāṇau sayujā yuṅdhi carmaṇi nirbhinddhyaṃśūn yajamānāya sādhu | [AVŚ, 11, 1 9.1]
avaghnatī ni jahi ya imāṃ pṛtanyava ūrdhvaṃ prajām udbharanty ud ūha | [AVŚ, 11, 1 9.2]
gṛhāṇa grāvāṇau sakṛtau vīra hasta ā te devā yajñiyā yajñam aguḥ | [AVŚ, 11, 1 10.1]
trayo varā yatamāṃs tvaṃ vṛṇīṣe tās te samṛddhīr iha rādhayāmi | [AVŚ, 11, 1 10.2]
iyaṃ te dhītir idam u te janitraṃ gṛhṇātu tvām aditiḥ śūraputrā | [AVŚ, 11, 1 11.1]
parā punīhi ya imāṃ pṛtanyavo 'syai rayiṃ sarvavīraṃ ni yaccha | [AVŚ, 11, 1 11.2]
upaśvase druvaye sīdatā yūyaṃ vi vicyadhvaṃ yajñiyāsas tuṣaiḥ | [AVŚ, 11, 1 12.1]
śriyā samānān ati sarvānt syāmādhaspadaṃ dviṣatas pādayāmi | [AVŚ, 11, 1 12.2]
parehi nāri punar ehi kṣipram apāṃ tvā goṣṭho adhy arukṣad bharāya | [AVŚ, 11, 1 13.1]
tāsāṃ gṛhṇītād yatamā yajñiyā asan vibhājya dhīrītarā jahītāt | [AVŚ, 11, 1 13.2]
emā agur yoṣitaḥ śumbhamānā ut tiṣṭha nāri tavasaṃ rabhasva | [AVŚ, 11, 1 14.1]
supatnī patyā prajayā prajāvaty ā tvāgan yajñaḥ prati kumbhaṃ gṛbhāya | [AVŚ, 11, 1 14.2]
ūrjo bhāgo nihito yaḥ purā va ṛṣipraśiṣṭāpa ā bharaitāḥ | [AVŚ, 11, 1 15.1]
ayaṃ yajño gātuvin nāthavit prajāvid ugraḥ paśuvid vīravid vo astu | [AVŚ, 11, 1 15.2]
agne carur yajñiyas tvādhy arukṣacchucis tapiṣṭhas tapasā tapainam | [AVŚ, 11, 1 16.1]
ārṣeyā daivā abhisaṃgatya bhāgam imaṃ tapiṣṭhā ṛtubhis tapantu | [AVŚ, 11, 1 16.2]
śuddhāḥ pūtā yoṣito yajñiyā imā āpaś carum ava sarpantu śubhrāḥ | [AVŚ, 11, 1 17.1]
aduḥ prajāṃ bahulāṃ paśūn naḥ paktaudanasya sukṛtām etu lokam | [AVŚ, 11, 1 17.2]
brahmaṇā śuddhā uta pūtā ghṛtena somasyāṃśavas taṇḍulā yajñiyā ime | [AVŚ, 11, 1 18.1]
apaḥ pra viśata prati gṛhṇātu vaś carur imaṃ paktvā sukṛtām eta lokam | [AVŚ, 11, 1 18.2]
uruḥ prathasva mahatā mahimnā sahasrapṛṣṭhaḥ sukṛtasya loke | [AVŚ, 11, 1 19.1]
pitāmahāḥ pitaraḥ prajopajāhaṃ paktā pañcadaśas te asmi | [AVŚ, 11, 1 19.2]
sahasrapṛṣṭhaḥ śatadhāro akṣito brahmaudano devayānaḥ svargaḥ | [AVŚ, 11, 1 20.1]
amūṃs ta ā dadhāmi prajayā reṣayainān balihārāya mṛḍatān mahyam eva | [AVŚ, 11, 1 20.2]
udehi vediṃ prajayā vardhayaināṃ nudasva rakṣaḥ prataraṃ dhehy enām | [AVŚ, 11, 1 21.1]
śriyā samānān ati sarvānt syāmādhaspadaṃ dviṣatas pādayāmi | [AVŚ, 11, 1 21.2]
abhyāvartasva paśubhiḥ sahaināṃ pratyaṅṅ enāṃ devatābhiḥ sahaidhi | [AVŚ, 11, 1 22.1]
mā tvā prāpac chapatho mābhicāraḥ sve kṣetre anamīvā vi rāja | [AVŚ, 11, 1 22.2]
ṛtena taṣṭā manasā hitaiṣā brahmaudanasya vihitā vedir agre | [AVŚ, 11, 1 23.1]
aṃsadhrīṃ śuddhām upa dhehi nāri tatraudanaṃ sādaya daivānām | [AVŚ, 11, 1 23.2]
aditer hastāṃ srucam etāṃ dvitīyāṃ saptaṛṣayo bhūtakṛto yām akṛṇvan | [AVŚ, 11, 1 24.1]
sā gātrāṇi viduṣy odanasya darvir vedyām adhy enaṃ cinotu | [AVŚ, 11, 1 24.2]
śṛtaṃ tvā havyam upa sīdantu daivā niḥsṛpyāgneḥ punar enān pra sīda | [AVŚ, 11, 1 25.1]
somena pūto jaṭhare sīda brahmaṇām ārṣeyās te mā riṣan prāśitāraḥ | [AVŚ, 11, 1 25.2]
soma rājant saṃjñānam ā vapaibhyaḥ subrāhmaṇā yatame tvopasīdān | [AVŚ, 11, 1 26.1]
ṛṣīn ārṣeyāṃs tapaso 'dhi jātān brahmaudane suhavā johavīmi | [AVŚ, 11, 1 26.2]
śuddhāḥ pūtā yoṣito yajñiyā imā brahmaṇāṃ hasteṣu prapṛthak sādayāmi | [AVŚ, 11, 1 27.1]
yatkāma idam abhiṣiñcāmi vo 'ham indro marutvānt sa dadād idaṃ me | [AVŚ, 11, 1 27.2]
idaṃ me jyotir amṛtaṃ hiraṇyaṃ pakvaṃ kṣetrāt kāmadughā ma eṣā | [AVŚ, 11, 1 28.1]
idaṃ dhanaṃ ni dadhe brāhmaṇeṣu kṛṇve panthāṃ pitṛṣu yaḥ svargaḥ | [AVŚ, 11, 1 28.2]
agnau tuṣān ā vapa jātavedasi paraḥ kambūkāṁ apa mṛḍḍhi dūram | [AVŚ, 11, 1 29.1]
etaṃ śuśruma gṛharājasya bhāgam atho vidma nirṛter bhāgadheyam | [AVŚ, 11, 1 29.2]
śrāmyataḥ pacato viddhi sunvataḥ panthāṃ svargam adhi rohayainam | [AVŚ, 11, 1 30.1]
yena rohāt param āpadya yad vaya uttamaṃ nākaṃ paramaṃ vyoma | [AVŚ, 11, 1 30.2]
babhrer adhvaryo mukham etad vi mṛḍḍhy ājyāya lokaṃ kṛṇuhi pravidvān | [AVŚ, 11, 1 31.1]
ghṛtena gātrānu sarvā vi mṛḍḍhi kṛṇve panthāṃ pitṛṣu yaḥ svargaḥ | [AVŚ, 11, 1 31.2]
babhre rakṣaḥ samadam ā vapaibhyo 'brāhmaṇā yatame tvopasīdān | [AVŚ, 11, 1 32.1]
purīṣiṇaḥ prathamānāḥ purastād ārṣeyās te mā riṣan prāśitāraḥ | [AVŚ, 11, 1 32.2]
ārṣeyeṣu ni dadha odana tvā nānārṣeyāṇām apy asty atra | [AVŚ, 11, 1 33.1]
agnir me goptā marutaś ca sarve viśve devā abhi rakṣantu pakvam | [AVŚ, 11, 1 33.2]
yajñaṃ duhānaṃ sadam it prapīnaṃ pumāṃsaṃ dhenuṃ sadanaṃ rayīṇām | [AVŚ, 11, 1 34.1]
prajāmṛtatvam uta dīrgham āyū rāyaś ca poṣair upa tvā sadema | [AVŚ, 11, 1 34.2]
vṛṣabho 'si svarga ṛṣīn ārṣeyān gaccha | [AVŚ, 11, 1 35.1]
sukṛtāṃ loke sīda tatra nau saṃskṛtam | [AVŚ, 11, 1 35.2]
samācinuṣvānusaṃprayāhy agne pathaḥ kalpaya devayānān | [AVŚ, 11, 1 36.1]
etaiḥ sukṛtair anu gacchema yajñaṃ nāke tiṣṭhantam adhi saptaraśmau | [AVŚ, 11, 1 36.2]
yena devā jyotiṣā dyām udāyan brahmaudanaṃ paktvā sukṛtasya lokam | [AVŚ, 11, 1 37.1]
tena geṣma sukṛtasya lokaṃ svar ārohanto abhi nākam uttamam | [AVŚ, 11, 1 37.2]
{AVŚ, 11, 2}
bhavāśarvau mṛḍatam | [AVŚ, 11, 2 625131_1]
mā abhi yātam | [AVŚ, 11, 2 625131_2]
bhūta patī paśupatī namaḥ vām | [AVŚ, 11, 2 625131_3]
pratihitām āyatāṃ mā vi srāṣṭaṃ mā no hiṃsiṣṭaṃ dvipado mā catuṣpadaḥ | [AVŚ, 11, 2 1.2]
śune kroṣṭre mā śarīrāṇi kartam aliklavebhyo gṛdhrebhyo ye ca kṛṣṇā aviṣyavaḥ | [AVŚ, 11, 2 2.1]
makṣikās te paśupate vayāṃsi te vighase mā vidanta | [AVŚ, 11, 2 2.2]
krandāya te prāṇāya yāś ca te bhava ropayaḥ | [AVŚ, 11, 2 3.1]
namaḥ te rudra kṛṇmaḥ sahasra akṣāya amartya | [AVŚ, 11, 2 625136_1]
purastāt te namaḥ kṛṇma uttarād adharād uta | [AVŚ, 11, 2 4.1]
abhīvargād divas pary antarikṣāya te namaḥ | [AVŚ, 11, 2 4.2]
mukhāya te paśupate yāni cakṣūṃṣi te bhava | [AVŚ, 11, 2 5.1]
tvace rūpāya saṃdṛśe pratīcīnāya te namaḥ | [AVŚ, 11, 2 5.2]
aṅgebhyaḥ te udarāya jihvāyai āsyāya te dadbhyaḥ gandhāya te namaḥ | [AVŚ, 11, 2 625141_1]
astrā nīla śikhaṇḍena sahasra akṣeṇa rudreṇa ardhaka ghātinā tena mā sam arāmahi | [AVŚ, 11, 2 625144_1]
sa no bhavaḥ pari vṛṇaktu viśvata āpa ivāgniḥ pari vṛṇaktu no bhavaḥ | [AVŚ, 11, 2 8.1]
mā no 'bhi māṃsta namo astv asmai | [AVŚ, 11, 2 8.2]
catur namo aṣṭakṛtvo bhavāya daśakṛtvaḥ paśupate namas te | [AVŚ, 11, 2 9.1]
taveme pañca paśavo vibhaktā gāvo aśvāḥ puruṣā ajāvayaḥ | [AVŚ, 11, 2 9.2]
tava catasraḥ pradiśas tava dyaus tava pṛthivī tavedam ugrorv antarikṣam | [AVŚ, 11, 2 10.1]
tavedaṃ sarvam ātmanvad yat prāṇat pṛthivīm anu | [AVŚ, 11, 2 10.2]
uruḥ kośo vasudhānas tavāyaṃ yasminn imā viśvā bhuvanāny antaḥ | [AVŚ, 11, 2 11.1]
sa no mṛḍa paśupate namas te paraḥ kroṣṭāro abhibhāḥ śvānaḥ paro yantv agharudo vikeśyaḥ | [AVŚ, 11, 2 11.2]
dhanur bibharṣi haritaṃ hiraṇyayaṃ sahasraghniṃ śatavadhaṃ śikhaṇḍin | [AVŚ, 11, 2 12.1]
rudrasya iṣuḥ carati deva hetiḥ | [AVŚ, 11, 2 625154_1]
tasyai namaḥ yatamasyām diśi itas | [AVŚ, 11, 2 625154_2]
yo 'bhiyāto nilayate tvāṃ rudra nicikīrṣati | [AVŚ, 11, 2 13.1]
paścād anuprayuṅkṣe taṃ viddhasya padanīr iva | [AVŚ, 11, 2 13.2]
bhavārudrau sayujā saṃvidānāvubhāvugrau carato vīryāya | [AVŚ, 11, 2 14.1]
tābhyāṃ namo yatamasyāṃ diśītaḥ | [AVŚ, 11, 2 14.2]
namas te astv āyate namo astu parāyate | [AVŚ, 11, 2 15.1]
namas te rudra tiṣṭhata āsīnāyota te namaḥ | [AVŚ, 11, 2 15.2]
namaḥ sāyaṃ namaḥ prātar namo rātryā namo divā | [AVŚ, 11, 2 16.1]
bhavāya ca śarvāya cobhābhyām akaraṃ namaḥ | [AVŚ, 11, 2 16.2]
sahasrākṣam atipaśyaṃ purastād rudram asyantaṃ bahudhā vipaścitam | [AVŚ, 11, 2 17.1]
mopārāma jihvayeyamānam | [AVŚ, 11, 2 17.2]
śyāvāśvaṃ kṛṣṇam asitaṃ mṛṇantaṃ bhīmaṃ rathaṃ keśinaḥ pādayantam | [AVŚ, 11, 2 18.1]
pūrve pratīmo namo astv asmai | [AVŚ, 11, 2 18.2]
mā no 'bhi srā matyaṃ devahetiṃ mā naḥ krudhaḥ paśupate namas te | [AVŚ, 11, 2 19.1]
anyatrāsmad divyāṃ śākhāṃ vi dhūnu | [AVŚ, 11, 2 19.2]
mā naḥ hiṃsīḥ | [AVŚ, 11, 2 625169_1]
adhi naḥ brūhi | [AVŚ, 11, 2 625169_2]
pari naḥ vṛṅdhi | [AVŚ, 11, 2 625169_3]
mā krudhaḥ | [AVŚ, 11, 2 625169_4]
mā tvayā sam arāmahi | [AVŚ, 11, 2 625170_1]
mā no goṣu puruṣeṣu mā gṛdho no ajāviṣu | [AVŚ, 11, 2 21.1]
anyatrogra vi vartaya piyārūṇāṃ prajāṃ jahi | [AVŚ, 11, 2 21.2]
yasya takmā kāsikā hetir ekam aśvasyeva vṛṣaṇaḥ kranda eti | [AVŚ, 11, 2 22.1]
abhipūrvaṃ nirṇayate namo astv asmai | [AVŚ, 11, 2 22.2]
yo 'ntarikṣe tiṣṭhati viṣṭabhito 'yajvanaḥ pramṛṇan devapīyūn | [AVŚ, 11, 2 23.1]
tasmai namo daśabhiḥ śakvarībhiḥ | [AVŚ, 11, 2 23.2]
tubhyam āraṇyāḥ paśavo mṛgā vane hitā haṃsāḥ suparṇāḥ śakunā vayāṃsi | [AVŚ, 11, 2 24.1]
tava yakṣaṃ paśupate apsv antas tubhyaṃ kṣaranti divyā āpo vṛdhe | [AVŚ, 11, 2 24.2]
śiṃśumārā ajagarāḥ purīkayā jaṣā matsyā rajasā yebhyo asyasi | [AVŚ, 11, 2 25.1]
na te dūraṃ na pariṣṭhāsti te bhava sadyaḥ sarvāṃ pari paśyasi bhūmiṃ pūrvasmāddhaṃsyuttarasmint samudre | [AVŚ, 11, 2 25.2]
mā no rudra takmanā mā viṣeṇa mā naḥ saṃ srā divyenāgninā | [AVŚ, 11, 2 26.1]
anyatrāsmad vidyutaṃ pātayaitām | [AVŚ, 11, 2 26.2]
bhavo divo bhava īśe pṛthivyā bhava ā papra urv antarikṣam | [AVŚ, 11, 2 27.1]
tasyai namo yatamasyāṃ diśītaḥ | [AVŚ, 11, 2 27.2]
bhava rājan yajamānāya mṛḍa paśūnāṃ hi paśupatir babhūtha | [AVŚ, 11, 2 28.1]
yaḥ śraddadhāti santi devā iti catuṣpade dvipade 'sya mṛḍa | [AVŚ, 11, 2 28.2]
mā no mahāntam uta mā no arbhakaṃ mā no vahantam uta mā no vakṣyataḥ | [AVŚ, 11, 2 29.1]
mā no hiṃsīḥ pitaraṃ mātaraṃ ca svāṃ tanvaṃ rudra mā rīriṣo naḥ | [AVŚ, 11, 2 29.2]
rudrasyailabakārebhyo 'saṃsūktagilebhyaḥ | [AVŚ, 11, 2 30.1]
idaṃ mahāsyebhyaḥ śvabhyo akaraṃ namaḥ | [AVŚ, 11, 2 30.2]
namas te ghoṣiṇībhyo namas te keśinībhyaḥ | [AVŚ, 11, 2 31.1]
namo namaskṛtābhyo namaḥ saṃbhuñjatībhyaḥ | [AVŚ, 11, 2 31.2]
namas te deva senābhyaḥ svasti no abhayaṃ ca naḥ | [AVŚ, 11, 2 31.3]
{AVŚ, 11, 3}
tasyaudanasya bṛhaspatiḥ śiro brahma mukham | [AVŚ, 11, 3 1.1]
dyāvāpṛthivī śrotre sūryācandramasāv akṣiṇī saptaṛṣayaḥ prāṇāpānāḥ | [AVŚ, 11, 3 2.1]
cakṣur musalaṃ kāma ulūkhalam | [AVŚ, 11, 3 3.1]
ditiḥ śūrpam aditiḥ śūrpagrāhī vāto 'pāvinak | [AVŚ, 11, 3 4.1]
aśvāḥ kaṇā gāvas taṇḍulā maśakās tuṣāḥ | [AVŚ, 11, 3 5.1]
kabru phalīkaraṇāḥ śaro 'bhram | [AVŚ, 11, 3 6.1]
śyāmam ayo 'sya māṃsāni lohitam asya lohitam | [AVŚ, 11, 3 7.1]
trapu bhasma haritaṃ varṇaḥ puṣkaram asya gandhaḥ | [AVŚ, 11, 3 8.1]
khalaḥ pātraṃ sphyāv aṃsāv īṣe anūkye | [AVŚ, 11, 3 9.1]
āntrāṇi jatravo gudā varatrāḥ | [AVŚ, 11, 3 10.1]
iyam eva pṛthivī kumbhī bhavati rādhyamānasyaudanasya dyaur apidhānam | [AVŚ, 11, 3 11.1]
sītāḥ parśavaḥ sikatā ūbadhyam | [AVŚ, 11, 3 12.1]
ṛtaṃ hastāvanejanaṃ kulyopasecanam | [AVŚ, 11, 3 13.1]
ṛcā kumbhy adhihitārtvijyena preṣitā | [AVŚ, 11, 3 14.1]
brahmaṇā parigṛhītā sāmnā paryūḍhā | [AVŚ, 11, 3 15.1]
bṛhad āyavanaṃ rathantaraṃ darviḥ | [AVŚ, 11, 3 16.1]
ṛtavaḥ paktāra ārtavāḥ samindhate | [AVŚ, 11, 3 17.1]
caruṃ pañcabilam ukhaṃ gharmo 'bhīndhe | [AVŚ, 11, 3 18.1]
odanena yajñavataḥ sarve lokāḥ samāpyāḥ | [AVŚ, 11, 3 19.1]
yasmint samudro dyaur bhūmis trayo 'varaparaṃ śritāḥ | [AVŚ, 11, 3 20.1]
yasya devā akalpantocchiṣṭe ṣaḍ aśītayaḥ | [AVŚ, 11, 3 21.1]
taṃ tvaudanasya pṛcchāmi yo asya mahimā mahān | [AVŚ, 11, 3 22.1]
sa ya odanasya mahimānaṃ vidyāt | [AVŚ, 11, 3 23.1]
nālpa iti brūyān nānupasecana iti nedaṃ ca kiṃceti | [AVŚ, 11, 3 24.1]
yāvad dātābhimanasyeta tan nāti vadet | [AVŚ, 11, 3 25.1]
brahmavādino vadanti parāñcam odanaṃ prāśīḥ pratyañcam iti | [AVŚ, 11, 3 26.1]
tvam odanaṃ prāśīs tvām odanā iti | [AVŚ, 11, 3 27.1]
parāñcaṃ cainaṃ prāśīḥ prāṇās tvā hāsyantīty enam āha | [AVŚ, 11, 3 28.1]
pratyañcaṃ cainaṃ prāśīr apānās tvā hāsyantīty enam āha | [AVŚ, 11, 3 29.1]
naivāham odanaṃ na mām odanaḥ | [AVŚ, 11, 3 30.1]
odana evaudanaṃ prāśīt | [AVŚ, 11, 3 31.1]
tataś cainam anyena śīrṣṇā prāśīr yena caitaṃ pūrva ṛṣayaḥ prāśnan | [AVŚ, 11, 3 32.1]
jyeṣṭhatas te prajā mariṣyatīty enam āha | [AVŚ, 11, 3 32.2]
taṃ vā ahaṃ nārvāñcaṃ na parāñcaṃ na pratyañcam | [AVŚ, 11, 3 32.3]
bṛhaspatinā śīrṣṇā | [AVŚ, 11, 3 32.4]
tenainaṃ prāśiṣaṃ tenainam ajīgamam | [AVŚ, 11, 3 32.5]
eṣa vā odanaḥ sarvāṅgaḥ sarvaparuḥ sarvatanūḥ | [AVŚ, 11, 3 32.6]
sarvāṅga eva sarvaparuḥ sarvatanūḥ sambhavati ya evaṃ veda | [AVŚ, 11, 3 32.7]
tataś cainam anyābhyāṃ śrotrābhyāṃ prāśīr yābhyāṃ caitaṃ pūrva ṛṣayaḥ prāśnan | [AVŚ, 11, 3 33.1]
badhiro bhaviṣyasīty enam āha | [AVŚ, 11, 3 33.2]
taṃ vā ahaṃ nārvāñcaṃ na parāñcaṃ na pratyañcam | [AVŚ, 11, 3 33.3]
dyāvāpṛthivībhyāṃ śrotrābhyām | [AVŚ, 11, 3 33.4]
tābhyām enaṃ prāśiṣaṃ tābhyām enam ajīgamam | [AVŚ, 11, 3 33.5]
eṣa vā odanaḥ sarvāṅgaḥ sarvaparuḥ sarvatanūḥ | [AVŚ, 11, 3 33.6]
sarvāṅga eva sarvaparuḥ sarvatanūḥ sambhavati ya evaṃ veda | [AVŚ, 11, 3 33.7]
tataś cainam anyābhyām akṣībhyāṃ prāśīr yābhyāṃ caitaṃ pūrva ṛṣayaḥ prāśnan | [AVŚ, 11, 3 34.1]
andho bhaviṣyasīty enam āha | [AVŚ, 11, 3 34.2]
taṃ vā ahaṃ nārvāñcaṃ na parāñcaṃ na pratyañcam | [AVŚ, 11, 3 34.3]
sūryācandramasābhyām akṣībhyām | [AVŚ, 11, 3 34.4]
tābhyām enaṃ prāśiṣaṃ tābhyām enam ajīgamam | [AVŚ, 11, 3 34.5]
eṣa vā odanaḥ sarvāṅgaḥ sarvaparuḥ sarvatanūḥ | [AVŚ, 11, 3 34.6]
sarvāṅga eva sarvaparuḥ sarvatanūḥ sambhavati ya evaṃ veda | [AVŚ, 11, 3 34.7]
tataś cainam anyena mukhena prāśīr yena caitaṃ pūrva ṛṣayaḥ prāśnan | [AVŚ, 11, 3 35.1]
mukhatas te prajā mariṣyatīty enam āha | [AVŚ, 11, 3 35.2]
taṃ vā ahaṃ nārvāñcaṃ na parāñcaṃ na pratyañcam | [AVŚ, 11, 3 35.3]
brahmaṇā mukhena | [AVŚ, 11, 3 35.4]
tenainaṃ prāśiṣaṃ tenainam ajīgamam | [AVŚ, 11, 3 35.5]
eṣa vā odanaḥ sarvāṅgaḥ sarvaparuḥ sarvatanūḥ | [AVŚ, 11, 3 35.6]
sarvāṅga eva sarvaparuḥ sarvatanūḥ sambhavati ya evaṃ veda | [AVŚ, 11, 3 35.7]
tataś cainam anyayā jihvayā prāśīr yayā caitaṃ pūrva ṛṣayaḥ prāśnan | [AVŚ, 11, 3 36.1]
jihvā te mariṣyatīty enam āha | [AVŚ, 11, 3 36.2]
taṃ vā ahaṃ nārvāñcaṃ na parāñcaṃ na pratyañcam | [AVŚ, 11, 3 36.3]
agner jihvayā | [AVŚ, 11, 3 36.4]
tayainaṃ prāśiṣaṃ tayainam ajīgamam | [AVŚ, 11, 3 36.5]
eṣa vā odanaḥ sarvāṅgaḥ sarvaparuḥ sarvatanūḥ | [AVŚ, 11, 3 36.6]
sarvāṅga eva sarvaparuḥ sarvatanūḥ sambhavati ya evaṃ veda | [AVŚ, 11, 3 36.7]
tataś cainam anyair dantaiḥ prāśīr yaiś caitaṃ pūrva ṛṣayaḥ prāśnan | [AVŚ, 11, 3 37.1]
dantās te śatsyantīty enam āha | [AVŚ, 11, 3 37.2]
taṃ vā ahaṃ nārvāñcaṃ na parāñcaṃ na pratyañcam | [AVŚ, 11, 3 37.3]
ṛtubhir dantaiḥ | [AVŚ, 11, 3 37.4]
tair enaṃ prāśiṣaṃ tair enam ajīgamam | [AVŚ, 11, 3 37.5]
eṣa vā odanaḥ sarvāṅgaḥ sarvaparuḥ sarvatanūḥ | [AVŚ, 11, 3 37.6]
sarvāṅga eva sarvaparuḥ sarvatanūḥ sambhavati ya evaṃ veda | [AVŚ, 11, 3 37.7]
tataś cainam anyaiḥ prāṇāpānaiḥ prāśīr yaiś caitaṃ pūrva ṛṣayaḥ prāśnan | [AVŚ, 11, 3 38.1]
prāṇāpānās tvā hāsyantīty enam āha | [AVŚ, 11, 3 38.2]
taṃ vā ahaṃ nārvāñcaṃ na parāñcaṃ na pratyañcam | [AVŚ, 11, 3 38.3]
saptaṛṣibhiḥ prāṇāpānaiḥ | [AVŚ, 11, 3 38.4]
tair enaṃ prāśiṣaṃ tair enam ajīgamam | [AVŚ, 11, 3 38.5]
eṣa vā odanaḥ sarvāṅgaḥ sarvaparuḥ sarvatanūḥ | [AVŚ, 11, 3 38.6]
sarvāṅga eva sarvaparuḥ sarvatanūḥ sambhavati ya evaṃ veda | [AVŚ, 11, 3 38.7]
tataś cainam anyena vyacasā prāśīr yena caitaṃ pūrva ṛṣayaḥ prāśnan | [AVŚ, 11, 3 39.1]
rājayakṣmas tvā haniṣyatīty enam āha | [AVŚ, 11, 3 39.2]
taṃ vā ahaṃ nārvāñcaṃ na parāñcaṃ na pratyañcam | [AVŚ, 11, 3 39.3]
antarikṣeṇa vyacasā | [AVŚ, 11, 3 39.4]
tenainaṃ prāśiṣaṃ tenainam ajīgamam | [AVŚ, 11, 3 39.5]
eṣa vā odanaḥ sarvāṅgaḥ sarvaparuḥ sarvatanūḥ | [AVŚ, 11, 3 39.6]
sarvāṅga eva sarvaparuḥ sarvatanūḥ sambhavati ya evaṃ veda | [AVŚ, 11, 3 39.7]
tataś cainam anyena pṛṣṭhena prāśīr yena caitaṃ pūrva ṛṣayaḥ prāśnan | [AVŚ, 11, 3 40.1]
vidyut tvā haniṣyatīty enam āha | [AVŚ, 11, 3 40.2]
taṃ vā ahaṃ nārvāñcaṃ na parāñcaṃ na pratyañcam | [AVŚ, 11, 3 40.3]
divā pṛṣṭhena | [AVŚ, 11, 3 40.4]
tenainaṃ prāśiṣaṃ tenainam ajīgamam | [AVŚ, 11, 3 40.5]
eṣa vā odanaḥ sarvāṅgaḥ sarvaparuḥ sarvatanūḥ | [AVŚ, 11, 3 40.6]
sarvāṅga eva sarvaparuḥ sarvatanūḥ sambhavati ya evaṃ veda | [AVŚ, 11, 3 40.7]
tataś cainam anyenorasā prāśīr yena caitaṃ pūrva ṛṣayaḥ prāśnan | [AVŚ, 11, 3 41.1]
kṛṣyā na rātsyasīty enam āha | [AVŚ, 11, 3 41.2]
taṃ vā ahaṃ nārvāñcaṃ na parāñcaṃ na pratyañcam | [AVŚ, 11, 3 41.3]
pṛthivyorasā | [AVŚ, 11, 3 41.4]
tenainaṃ prāśiṣaṃ tenainam ajīgamam | [AVŚ, 11, 3 41.5]
eṣa vā odanaḥ sarvāṅgaḥ sarvaparuḥ sarvatanūḥ | [AVŚ, 11, 3 41.6]
sarvāṅga eva sarvaparuḥ sarvatanūḥ saṃ bhavati ya evaṃ veda | [AVŚ, 11, 3 41.7]
tataś cainam anyenodareṇa prāśīr yena caitaṃ pūrva ṛṣayaḥ prāśnan | [AVŚ, 11, 3 42.1]
udaradāras tvā haniṣyatīty enam āha | [AVŚ, 11, 3 42.2]
taṃ vā ahaṃ nārvāñcaṃ na parāñcaṃ na pratyañcam | [AVŚ, 11, 3 42.3]
satyenodareṇa | [AVŚ, 11, 3 42.4]
tenainaṃ prāśiṣaṃ tenainam ajīgamam | [AVŚ, 11, 3 42.5]
eṣa vā odanaḥ sarvāṅgaḥ sarvaparuḥ sarvatanūḥ | [AVŚ, 11, 3 42.6]
sarvāṅga eva sarvaparuḥ sarvatanūḥ saṃ bhavati ya evaṃ veda | [AVŚ, 11, 3 42.7]
tataś cainam anyena vastinā prāśīr yena caitaṃ pūrva ṛṣayaḥ prāśnan | [AVŚ, 11, 3 43.1]
apsu mariṣyasīty enam āha | [AVŚ, 11, 3 43.2]
taṃ vā ahaṃ nārvāñcaṃ na parāñcaṃ na pratyañcam | [AVŚ, 11, 3 43.3]
samudreṇa vastinā | [AVŚ, 11, 3 43.4]
tenainaṃ prāśiṣaṃ tenainam ajīgamam | [AVŚ, 11, 3 43.5]
eṣa vā odanaḥ sarvāṅgaḥ sarvaparuḥ sarvatanūḥ | [AVŚ, 11, 3 43.6]
sarvāṅga eva sarvaparuḥ sarvatanūḥ saṃ bhavati ya evaṃ veda | [AVŚ, 11, 3 43.7]
tataś cainam anyābhyām ūrubhyāṃ prāśīr yābhyāṃ caitaṃ pūrva ṛṣayaḥ prāśnan | [AVŚ, 11, 3 44.1]
ūrū te mariṣyata ity enam āha | [AVŚ, 11, 3 44.2]
taṃ vā ahaṃ nārvāñcaṃ na parāñcaṃ na pratyañcam | [AVŚ, 11, 3 44.3]
mitrāvaruṇayor ūrubhyām | [AVŚ, 11, 3 44.4]
tābhyām enaṃ prāśiṣaṃ tābhyām enam ajīgamam | [AVŚ, 11, 3 44.5]
eṣa vā odanaḥ sarvāṅgaḥ sarvaparuḥ sarvatanūḥ | [AVŚ, 11, 3 44.6]
sarvāṅga eva sarvaparuḥ sarvatanūḥ sambhavati ya evaṃ veda | [AVŚ, 11, 3 44.7]
tataś cainam anyābhyām aṣṭhīvadbhyāṃ prāśīr yābhyāṃ caitaṃ pūrva ṛṣayaḥ prāśnan | [AVŚ, 11, 3 45.1]
srāmo bhaviṣyasīty enam āha | [AVŚ, 11, 3 45.2]
taṃ vā ahaṃ nārvāñcaṃ na parāñcaṃ na pratyañcam | [AVŚ, 11, 3 45.3]
tvaṣṭur aṣṭhīvadbhyām | [AVŚ, 11, 3 45.4]
tābhyām enaṃ prāśiṣaṃ tābhyām enam ajīgamam | [AVŚ, 11, 3 45.5]
eṣa vā odanaḥ sarvāṅgaḥ sarvaparuḥ sarvatanūḥ | [AVŚ, 11, 3 45.6]
sarvāṅga eva sarvaparuḥ sarvatanūḥ sambhavati ya evaṃ veda | [AVŚ, 11, 3 45.7]
tataś cainam anyābhyāṃ pādābhyāṃ prāśīr yābhyāṃ caitaṃ pūrva ṛṣayaḥ prāśnan | [AVŚ, 11, 3 46.1]
bahucārī bhaviṣyasīty enam āha | [AVŚ, 11, 3 46.2]
taṃ vā ahaṃ nārvāñcaṃ na parāñcaṃ na pratyañcam | [AVŚ, 11, 3 46.3]
aśvinoḥ pādābhyām | [AVŚ, 11, 3 46.4]
tābhyām enaṃ prāśiṣaṃ tābhyām enam ajīgamam | [AVŚ, 11, 3 46.5]
eṣa vā odanaḥ sarvāṅgaḥ sarvaparuḥ sarvatanūḥ | [AVŚ, 11, 3 46.6]
sarvāṅga eva sarvaparuḥ sarvatanūḥ saṃ bhavati ya evaṃ veda | [AVŚ, 11, 3 46.7]
tataś cainam anyābhyāṃ prapadābhyāṃ prāśīr yābhyāṃ caitaṃ pūrva ṛṣayaḥ prāśnan | [AVŚ, 11, 3 47.1]
sarpas tvā haniṣyatīty enam āha | [AVŚ, 11, 3 47.2]
taṃ vā ahaṃ nārvāñcaṃ na parāñcaṃ na pratyañcam | [AVŚ, 11, 3 47.3]
savituḥ prapadābhyām | [AVŚ, 11, 3 47.4]
tābhyām enaṃ prāśiṣaṃ tābhyām enam ajīgamam | [AVŚ, 11, 3 47.5]
eṣa vā odanaḥ sarvāṅgaḥ sarvaparuḥ sarvatanūḥ | [AVŚ, 11, 3 47.6]
sarvāṅga eva sarvaparuḥ sarvatanūḥ saṃ bhavati ya evaṃ veda | [AVŚ, 11, 3 47.7]
tataś cainam anyābhyāṃ hastābhyāṃ prāśīr yābhyāṃ caitaṃ pūrva ṛṣayaḥ prāśnan | [AVŚ, 11, 3 48.1]
brāhmaṇaṃ haniṣyasīty enam āha | [AVŚ, 11, 3 48.2]
taṃ vā ahaṃ nārvāñcaṃ na parāñcaṃ na pratyañcam | [AVŚ, 11, 3 48.3]
ṛtasya hastābhyām | [AVŚ, 11, 3 48.4]
tābhyām enaṃ prāśiṣaṃ tābhyām enam ajīgamam | [AVŚ, 11, 3 48.5]
eṣa vā odanaḥ sarvāṅgaḥ sarvaparuḥ sarvatanūḥ | [AVŚ, 11, 3 48.6]
sarvāṅga eva sarvaparuḥ sarvatanūḥ saṃ bhavati ya evaṃ veda | [AVŚ, 11, 3 48.7]
tataś cainam anyayā pratiṣṭhayā prāśīr yayā caitaṃ pūrva ṛṣayaḥ prāśnan | [AVŚ, 11, 3 49.1]
apratiṣṭhāno 'nāyatano mariṣyasīty enam āha | [AVŚ, 11, 3 49.2]
taṃ vā ahaṃ nārvāñcaṃ na parāñcaṃ na pratyañcam | [AVŚ, 11, 3 49.3]
satye pratiṣṭhāya | [AVŚ, 11, 3 49.4]
tayainaṃ prāśiṣaṃ tayainam ajīgamam | [AVŚ, 11, 3 49.5]
eṣa vā odanaḥ sarvāṅgaḥ sarvaparuḥ sarvatanūḥ | [AVŚ, 11, 3 49.6]
sarvāṅga eva sarvaparuḥ sarvatanūḥ saṃ bhavati ya evaṃ veda | [AVŚ, 11, 3 49.7]
etad vai bradhnasya viṣṭapaṃ yad odanaḥ | [AVŚ, 11, 3 50.1]
bradhnaloko bhavati bradhnasya viṣṭapi śrayate ya evaṃ veda | [AVŚ, 11, 3 51.1]
etasmād vā odanāt trayastriṃśataṃ lokān niramimīta prajāpatiḥ | [AVŚ, 11, 3 52.1]
teṣāṃ prajñānāya yajñam asṛjata | [AVŚ, 11, 3 53.1]
sa ya evaṃ viduṣa upadraṣṭā bhavati prāṇaṃ ruṇaddhi | [AVŚ, 11, 3 54.1]
na ca prāṇaṃ ruṇaddhi sarvajyāniṃ jīyate | [AVŚ, 11, 3 55.1]
na ca sarvajyāniṃ jīyate purainaṃ jarasaḥ prāṇo jahāti | [AVŚ, 11, 3 56.1]
{AVŚ, 11, 4}
prāṇāya namo yasya sarvam idaṃ vaśe | [AVŚ, 11, 4 1.1]
yo bhūtaḥ sarvasyeśvaro yasmint sarvaṃ pratiṣṭhitam | [AVŚ, 11, 4 1.2]
namas te prāṇa krandāya namas te stanayitnave | [AVŚ, 11, 4 2.1]
namas te prāṇa vidyute namas te prāṇa varṣate | [AVŚ, 11, 4 2.2]
yat prāṇa stanayitnunābhikrandaty oṣadhīḥ | [AVŚ, 11, 4 3.1]
pravīyante garbhān dadhate 'tho bahvīr vijāyante | [AVŚ, 11, 4 3.2]
yat prāṇa ṛtāv āgate 'bhikrandaty oṣadhīḥ | [AVŚ, 11, 4 4.1]
sarvaṃ tadā pramodate yat kiṃca bhūmyām adhi | [AVŚ, 11, 4 4.2]
yadā prāṇo abhyavarṣīd varṣeṇa pṛthivīṃ mahīm | [AVŚ, 11, 4 5.1]
paśavas tat pramodante maho vai no bhaviṣyati | [AVŚ, 11, 4 5.2]
abhivṛṣṭā oṣadhayaḥ prāṇena sam avādiran | [AVŚ, 11, 4 6.1]
āyur vai naḥ prātītaraḥ sarvā naḥ surabhīr akaḥ | [AVŚ, 11, 4 6.2]
namas te astv āyate namo astu parāyate | [AVŚ, 11, 4 7.1]
namas te prāṇa tiṣṭhata āsīnāyota te namaḥ | [AVŚ, 11, 4 7.2]
namas te prāṇa prāṇate namo astv apānate | [AVŚ, 11, 4 8.1]
parācīnāya te namaḥ pratīcīnāya te namaḥ sarvasmai ta idaṃ namaḥ | [AVŚ, 11, 4 8.2]
yā te prāṇa priyā tanūr yo te prāṇa preyasī | [AVŚ, 11, 4 9.1]
atho yad bheṣajaṃ tava tasya no dhehi jīvase | [AVŚ, 11, 4 9.2]
prāṇaḥ prajā anu vaste pitā putram iva priyam | [AVŚ, 11, 4 10.1]
prāṇo ha sarvasyeśvaro yac ca prāṇati yac ca na | [AVŚ, 11, 4 10.2]
prāṇo mṛtyuḥ prāṇas takmā prāṇaṃ devā upāsate | [AVŚ, 11, 4 11.1]
prāṇo ha satyavādinam uttame loka ā dadhat | [AVŚ, 11, 4 11.2]
prāṇo virāṭ prāṇo deṣṭrī prāṇaṃ sarva upāsate | [AVŚ, 11, 4 12.1]
prāṇo ha sūryaś candramāḥ prāṇam āhuḥ prajāpatim | [AVŚ, 11, 4 12.2]
prāṇāpānau vrīhiyavāv anaḍvān prāṇa ucyate | [AVŚ, 11, 4 13.1]
yave ha prāṇa āhito 'pāno vrīhir ucyate | [AVŚ, 11, 4 13.2]
apānati prāṇati puruṣo garbhe antarā | [AVŚ, 11, 4 14.1]
yadā tvaṃ prāṇa jinvasy atha sa jāyate punaḥ | [AVŚ, 11, 4 14.2]
prāṇam āhur mātariśvānaṃ vāto ha prāṇa ucyate | [AVŚ, 11, 4 15.1]
prāṇe ha bhūtaṃ bhavyaṃ ca prāṇe sarvaṃ pratiṣṭhitam | [AVŚ, 11, 4 15.2]
ātharvaṇīr āṅgirasīr daivīr manuṣyajā uta | [AVŚ, 11, 4 16.1]
oṣadhayaḥ pra jāyante yadā tvaṃ prāṇa jinvasi | [AVŚ, 11, 4 16.2]
yadā prāṇo abhyavarṣīd varṣeṇa pṛthivīṃ mahīm | [AVŚ, 11, 4 17.1]
oṣadhayaḥ prajāyante 'tho yāḥ kāś ca vīrudhaḥ | [AVŚ, 11, 4 17.2]
yas te prāṇedaṃ veda yasmiṃś cāsi pratiṣṭhitaḥ | [AVŚ, 11, 4 18.1]
sarve tasmai baliṃ harān amuṣmiṃl loka uttame | [AVŚ, 11, 4 18.2]
yathā prāṇa balihṛtas tubhyaṃ sarvāḥ prajā imāḥ | [AVŚ, 11, 4 19.1]
evā tasmai baliṃ harān yas tvā śṛṇavat suśravaḥ | [AVŚ, 11, 4 19.2]
antar garbhaś carati devatāsv ābhūto bhūtaḥ sa u jāyate punaḥ | [AVŚ, 11, 4 20.1]
sa bhūto bhavyaṃ bhaviṣyat pitā putraṃ pra viveśā śacībhiḥ | [AVŚ, 11, 4 20.2]
ekaṃ pādaṃ notkhidati salilāddhaṃsa uccaran | [AVŚ, 11, 4 21.1]
yad aṅga sa tam utkhiden naivādya na śvaḥ syāt | [AVŚ, 11, 4 21.2]
na rātrī nāhaḥ syān na vyucchet kadācana | [AVŚ, 11, 4 21.3]
aṣṭācakraṃ vartata ekanemi sahasrākṣaraṃ pra puro ni paścā | [AVŚ, 11, 4 22.1]
ardhena viśvaṃ bhuvanaṃ jajāna yad asyārdhaṃ katamaḥ sa ketuḥ | [AVŚ, 11, 4 22.2]
yo asya viśvajanmana īśe viśvasya ceṣṭataḥ | [AVŚ, 11, 4 23.1]
anyeṣu kṣipradhanvane tasmai prāṇa namo 'stu te | [AVŚ, 11, 4 23.2]
yo asya sarvajanmana īśe sarvasya ceṣṭataḥ | [AVŚ, 11, 4 24.1]
atandro brahmaṇā dhīraḥ prāṇo mānutiṣṭhatu | [AVŚ, 11, 4 24.2]
ūrdhvaḥ supteṣu jāgāra nanu tiryaṅ nipadyate | [AVŚ, 11, 4 25.1]
na suptam asya supteṣv anu śuśrāva kaścana | [AVŚ, 11, 4 25.2]
prāṇa mā mat paryāvṛto na mad anyo bhaviṣyasi | [AVŚ, 11, 4 26.1]
apāṃ garbham iva jīvase prāṇa badhnāmi tvā mayi | [AVŚ, 11, 4 26.2]
{AVŚ, 11, 5}
brahmacārīṣṇaṃś carati rodasī ubhe tasmin devāḥ saṃmanaso bhavanti | [AVŚ, 11, 5 1.1]
sa dādhāra pṛthivīṃ divaṃ ca sa ācāryaṃ tapasā piparti | [AVŚ, 11, 5 1.2]
brahmacāriṇaṃ pitaro devajanāḥ pṛthag devā anusaṃyanti sarve | [AVŚ, 11, 5 2.1]
gandharvā enam anv āyan trayastriṃśat triśatāḥ ṣaṭsahasrāḥ sarvānt sa devāṃs tapasā piparti | [AVŚ, 11, 5 2.2]
ācārya upanayamāno brahmacāriṇaṃ kṛṇute garbham antaḥ | [AVŚ, 11, 5 3.1]
taṃ rātrīs tisra udare bibharti taṃ jātaṃ draṣṭum abhisaṃyanti devāḥ | [AVŚ, 11, 5 3.2]
iyaṃ samit pṛthivī dyaur dvitīyotāntarikṣaṃ samidhā pṛṇāti | [AVŚ, 11, 5 4.1]
brahmacārī samidhā mekhalayā śrameṇa lokāṃs tapasā piparti | [AVŚ, 11, 5 4.2]
pūrvo jāto brahmaṇo brahmacārī gharmaṃ vasānas tapasodatiṣṭhat | [AVŚ, 11, 5 5.1]
tasmāj jātaṃ brāhmaṇaṃ brahma jyeṣṭhaṃ devāś ca sarve amṛtena sākam | [AVŚ, 11, 5 5.2]
brahmacāry eti samidhā samiddhaḥ kārṣṇaṃ vasāno dīkṣito dīrghaśmaśruḥ | [AVŚ, 11, 5 6.1]
sa sadya eti pūrvasmād uttaraṃ samudraṃ lokānt saṃgṛbhya muhur ācarikrat | [AVŚ, 11, 5 6.2]
brahmacārī janayan brahmāpo lokaṃ prajāpatiṃ parameṣṭhinaṃ virājam | [AVŚ, 11, 5 7.1]
garbho bhūtvāmṛtasya yonāv indro ha bhūtvāsurāṃs tatarha | [AVŚ, 11, 5 7.2]
ācāryas tatakṣa nabhasī ubhe ime urvī gambhīre pṛthivīṃ divaṃ ca | [AVŚ, 11, 5 8.1]
te rakṣati tapasā brahmacārī tasmin devāḥ saṃmanaso bhavanti | [AVŚ, 11, 5 8.2]
imāṃ bhūmiṃ pṛthivīṃ brahmacārī bhikṣām ā jabhāra prathamo divaṃ ca | [AVŚ, 11, 5 9.1]
te kṛtvā samidhāv upāste tayor ārpitā bhuvanāni viśvā | [AVŚ, 11, 5 9.2]
arvāg anyaḥ paro anyo divas pṛṣṭhād guhā nidhī nihitau brāhmaṇasya | [AVŚ, 11, 5 10.1]
tau rakṣati tapasā brahmacārī tat kevalaṃ kṛṇute brahma vidvān | [AVŚ, 11, 5 10.2]
arvāg anya ito anyaḥ pṛthivyā agnī sameto nabhasī antareme | [AVŚ, 11, 5 11.1]
tayoḥ śrayante raśmayo 'dhi dṛḍhās tān ā tiṣṭhati tapasā brahmacārī | [AVŚ, 11, 5 11.2]
abhikrandan stanayann aruṇaḥ śitiṅgo bṛhac chepo 'nu bhūmau jabhāra | [AVŚ, 11, 5 12.1]
brahmacārī siñcati sānau retaḥ pṛthivyāṃ tena jīvanti pradiśaś catasraḥ | [AVŚ, 11, 5 12.2]
agnau sūrye candramasi mātariśvan brahmacāry apsu samidham ā dadhāti | [AVŚ, 11, 5 13.1]
tāsām arcīṃṣi pṛthag abhre caranti tāsām ājyaṃ puruṣo varṣam āpaḥ | [AVŚ, 11, 5 13.2]
ācāryo mṛtyur varuṇaḥ soma oṣadhayaḥ payaḥ | [AVŚ, 11, 5 14.1]
jīmūtā āsant satvānas tair idaṃ svar ābhṛtam | [AVŚ, 11, 5 14.2]
amā ghṛtaṃ kṛṇute kevalam ācāryo bhūtvā varuṇaḥ | [AVŚ, 11, 5 15.1]
yadyad aicchat prajāpatau tad brahmacārī prāyacchat svān mitro adhy ātmanaḥ | [AVŚ, 11, 5 15.2]
ācāryo brahmacārī brahmacārī prajāpatiḥ | [AVŚ, 11, 5 16.1]
prajāpatir virājati virāḍ indro 'bhavad vaśī | [AVŚ, 11, 5 16.2]
brahmacaryeṇa tapasā rājā rāṣṭraṃ virakṣati | [AVŚ, 11, 5 17.1]
ācāryo brahmacaryeṇa brahmacāriṇam icchate | [AVŚ, 11, 5 17.2]
brahmacaryeṇa kanyā yuvānaṃ vindate patim | [AVŚ, 11, 5 18.1]
anaḍvān brahmacaryeṇāśvo ghāsaṃ jigīṣati | [AVŚ, 11, 5 18.2]
brahmacaryeṇa tapasā devāḥ mṛtyum apāghnata | [AVŚ, 11, 5 625447_1]
indraḥ ha brahmacaryeṇa devebhyaḥ svar ābharat | [AVŚ, 11, 5 625448_1]
oṣadhayo bhūtabhavyam ahorātre vanaspatiḥ | [AVŚ, 11, 5 20.1]
saṃvatsaraḥ saha ṛtubhis te jātā brahmacāriṇaḥ | [AVŚ, 11, 5 20.2]
pārthivā divyāḥ paśava āraṇyā grāmyāś ca ye | [AVŚ, 11, 5 21.1]
apakṣāḥ pakṣiṇaś ca ye te jātā brahmacāriṇaḥ | [AVŚ, 11, 5 21.2]
pṛthak sarve prājāpatyāḥ prāṇān ātmasu bibhrati | [AVŚ, 11, 5 22.1]
tānt sarvān brahma rakṣati brahmacāriṇy ābhṛtam | [AVŚ, 11, 5 22.2]
devānām etat pariṣūtam anabhyārūḍhaṃ carati rocamānam | [AVŚ, 11, 5 23.1]
tasmāj jātaṃ brāhmaṇaṃ brahma jyeṣṭhaṃ devāś ca sarve amṛtena sākam | [AVŚ, 11, 5 23.2]
brahmacārī brahma bhrājad bibharti tasmin devā adhi viśve samotāḥ | [AVŚ, 11, 5 24.1]
prāṇāpānau janayann ād vyānaṃ vācaṃ mano hṛdayaṃ brahma medhām | [AVŚ, 11, 5 24.2]
cakṣuḥ śrotraṃ yaśo asmāsu dhehy annaṃ reto lohitam udaram | [AVŚ, 11, 5 25.1]
tāni kalpad brahmacārī salilasya pṛṣṭhe tapo 'tiṣṭhat tapyamānaḥ samudre | [AVŚ, 11, 5 26.1]
sa snāto babhruḥ piṅgalaḥ pṛthivyāṃ bahu rocate | [AVŚ, 11, 5 26.2]
{AVŚ, 11, 6}
agniṃ brūmo vanaspatīn oṣadhīr uta vīrudhaḥ | [AVŚ, 11, 6 1.1]
indraṃ bṛhaspatiṃ sūryaṃ te no muñcantv aṃhasaḥ | [AVŚ, 11, 6 1.2]
brūmo rājānaṃ varuṇaṃ mitraṃ viṣṇum atho bhagam | [AVŚ, 11, 6 2.1]
aṃśaṃ vivasvantaṃ brūmas te no muñcantv aṃhasaḥ | [AVŚ, 11, 6 2.2]
brūmo devaṃ savitāraṃ dhātāram uta pūṣaṇam | [AVŚ, 11, 6 3.1]
tvaṣṭāram agriyaṃ brūmas te no muñcantv aṃhasaḥ | [AVŚ, 11, 6 3.2]
gandharvāpsaraso brūmo aśvinā brahmaṇaspatim | [AVŚ, 11, 6 4.1]
aryamā nāma yo devas te no muñcantv aṃhasaḥ | [AVŚ, 11, 6 4.2]
ahorātre idaṃ brūmaḥ sūryācandramasāv ubhā | [AVŚ, 11, 6 5.1]
viśvān ādityān brūmas te no muñcantv aṃhasaḥ | [AVŚ, 11, 6 5.2]
vātaṃ brūmaḥ parjanyam antarikṣam atho diśaḥ | [AVŚ, 11, 6 6.1]
āśāś ca sarvā brūmas te no muñcantv aṃhasaḥ | [AVŚ, 11, 6 6.2]
muñcantu mā śapathyād ahorātre atho uṣāḥ | [AVŚ, 11, 6 7.1]
somo mā devo muñcatu yam āhuś candramā iti | [AVŚ, 11, 6 7.2]
pārthivā divyāḥ paśava āraṇyā uta ye mṛgāḥ | [AVŚ, 11, 6 8.1]
śakuntān pakṣiṇo brūmas te no muñcantv aṃhasaḥ | [AVŚ, 11, 6 8.2]
bhavāśarvau idam brūmaḥ rudram paśupatiḥ yaḥ | [AVŚ, 11, 6 625478_1]
iṣūḥ yāḥ eṣām saṃvidma tāḥ naḥ santu sadā śivāḥ | [AVŚ, 11, 6 625479_1]
divaṃ brūmo nakṣatrāṇi bhūmiṃ yakṣāṇi parvatān | [AVŚ, 11, 6 10.1]
samudrā nadyo veśantās te no muñcantv aṃhasaḥ | [AVŚ, 11, 6 10.2]
saptaṛṣīn vā idaṃ brūmo 'po devīḥ prajāpatim | [AVŚ, 11, 6 11.1]
pitṝn yamaśreṣṭhān brūmas te no muñcantv aṃhasaḥ | [AVŚ, 11, 6 11.2]
ye devā diviṣado antarikṣasadaś ca ye | [AVŚ, 11, 6 12.1]
pṛthivyāṃ śakrā ye śritās te no muñcantv aṃhasaḥ | [AVŚ, 11, 6 12.2]
ādityā rudrā vasavo divi devā atharvāṇaḥ | [AVŚ, 11, 6 13.1]
aṅgiraso manīṣiṇas te no muñcantv aṃhasaḥ | [AVŚ, 11, 6 13.2]
yajñaṃ brūmo yajamānam ṛcaḥ sāmāni bheṣajā | [AVŚ, 11, 6 14.1]
yajūṃṣi hotrā brūmas te no muñcantv aṃhasaḥ | [AVŚ, 11, 6 14.2]
pañca rājyāni vīrudhāṃ somaśreṣṭhāni brūmaḥ | [AVŚ, 11, 6 15.1]
darbho bhaṅgo yavaḥ sahas te no muñcantv aṃhasaḥ | [AVŚ, 11, 6 15.2]
arāyān brūmo rakṣāṃsi sarpān puṇyajanān pitṝn | [AVŚ, 11, 6 16.1]
mṛtyūn ekaśataṃ brūmas te no muñcantv aṃhasaḥ | [AVŚ, 11, 6 16.2]
ṛtūn brūma ṛtupatīn ārtavān uta hāyanān | [AVŚ, 11, 6 17.1]
samāḥ saṃvatsarān māsāṃs te no muñcantv aṃhasaḥ | [AVŚ, 11, 6 17.2]
eta devā dakṣiṇataḥ paścāt prāñca udeta | [AVŚ, 11, 6 18.1]
purastād uttarācchakrā viśve devāḥ sametya te no muñcantv aṃhasaḥ | [AVŚ, 11, 6 18.2]
viśvān devān idaṃ brūmaḥ satyasaṃdhān ṛtāvṛdhaḥ | [AVŚ, 11, 6 19.1]
viśvābhiḥ patnībhiḥ saha te no muñcantv aṃhasaḥ | [AVŚ, 11, 6 19.2]
sarvān devān idaṃ brūmaḥ satyasaṃdhān ṛtāvṛdhaḥ | [AVŚ, 11, 6 20.1]
sarvābhiḥ patnībhiḥ saha te no muñcantv aṃhasaḥ | [AVŚ, 11, 6 20.2]
bhūtaṃ brūmo bhūtapatiṃ bhūtānām uta yo vaśī | [AVŚ, 11, 6 21.1]
bhūtāni sarvā saṃgatya te no muñcantv aṃhasaḥ | [AVŚ, 11, 6 21.2]
yā devīḥ pañca pradiśo ye devā dvādaśa ṛtavaḥ | [AVŚ, 11, 6 22.1]
saṃvatsarasya ye daṃṣṭrās te naḥ santu sadā śivāḥ | [AVŚ, 11, 6 22.2]
yan mātalī rathakrītam amṛtaṃ veda bheṣajam | [AVŚ, 11, 6 23.1]
tad indro apsu prāveśayat tad āpo datta bheṣajam | [AVŚ, 11, 6 23.2]
{AVŚ, 11, 7}
ucchiṣṭe nāma rūpaṃ cocchiṣṭe loka āhitaḥ | [AVŚ, 11, 7 1.1]
ucchiṣṭa indraś cāgniś ca viśvam antaḥ samāhitam | [AVŚ, 11, 7 1.2]
ucchiṣṭe dyāvāpṛthivī viśvaṃ bhūtaṃ samāhitam | [AVŚ, 11, 7 2.1]
āpaḥ samudra ucchiṣṭe candramā vāta āhitaḥ | [AVŚ, 11, 7 2.2]
sann ucchiṣṭe asaṃś cobhau mṛtyur vājaḥ prajāpatiḥ | [AVŚ, 11, 7 3.1]
laukyā ucchiṣṭa āyattā vraś ca draś cāpi śrīr mayi | [AVŚ, 11, 7 3.2]
dṛḍho dṛṃha sthiro nyo brahma viśvasṛjo daśa | [AVŚ, 11, 7 4.1]
nābhim iva sarvataś cakram ucchiṣṭe devatāḥ śritāḥ | [AVŚ, 11, 7 4.2]
ṛk sāma yajur ucchiṣṭa udgīthaḥ prastutaṃ stutam | [AVŚ, 11, 7 5.1]
hiṅkāra ucchiṣṭe svaraḥ sāmno meḍiś ca tan mayi | [AVŚ, 11, 7 5.2]
aindrāgnaṃ pāvamānaṃ mahānāmnīr mahāvratam | [AVŚ, 11, 7 6.1]
ucchiṣṭe yajñasyāṅgāny antar garbha iva mātari | [AVŚ, 11, 7 6.2]
rājasūyaṃ vājapeyam agniṣṭomastad adhvaraḥ | [AVŚ, 11, 7 7.1]
arkāśvamedhāv ucchiṣṭe jīvabarhir madintamaḥ | [AVŚ, 11, 7 7.2]
agnyādheyam atho dīkṣā kāmapraś chandasā saha | [AVŚ, 11, 7 8.1]
utsannā yajñāḥ satrāṇy ucchiṣṭe 'dhi samāhitāḥ | [AVŚ, 11, 7 8.2]
agnihotraṃ ca śraddhā ca vaṣaṭkāro vrataṃ tapaḥ | [AVŚ, 11, 7 9.1]
dakṣiṇeṣṭaṃ pūrtaṃ cocchiṣṭe 'dhi samāhitāḥ | [AVŚ, 11, 7 9.2]
ekarātro dvirātraḥ sadyaḥkrīḥ prakrīr ukthyaḥ | [AVŚ, 11, 7 10.1]
otaṃ nihitam ucchiṣṭe yajñasyāṇūni vidyayā | [AVŚ, 11, 7 10.2]
catūrātraḥ pañcarātraḥ ṣaḍrātraś cobhayaḥ saha | [AVŚ, 11, 7 11.1]
ṣoḍaśī saptarātraś cocchiṣṭāj jajñire sarve ye yajñā amṛte hitāḥ | [AVŚ, 11, 7 11.2]
pratīhāro nidhanaṃ viśvajic cābhijic ca yaḥ | [AVŚ, 11, 7 12.1]
sāhnātirātrāv ucchiṣṭe dvādaśāho 'pi tan mayi | [AVŚ, 11, 7 12.2]
sūnṛtā saṃnatiḥ kṣemaḥ svadhorjāmṛtaṃ sahaḥ | [AVŚ, 11, 7 13.1]
ucchiṣṭe sarve pratyañcaḥ kāmāḥ kāmena tātṛpuḥ | [AVŚ, 11, 7 13.2]
nava bhūmīḥ samudrā ucchiṣṭe 'dhi śritā divaḥ | [AVŚ, 11, 7 14.1]
ā sūryo bhāty ucchiṣṭe 'horātre api tan mayi | [AVŚ, 11, 7 14.2]
upahavyaṃ viṣūvantaṃ ye ca yajñā guhā hitāḥ | [AVŚ, 11, 7 15.1]
bibharti bhartā viśvasyocchiṣṭo janituḥ pitā | [AVŚ, 11, 7 15.2]
pitā janitur ucchiṣṭo 'soḥ pautraḥ pitāmahaḥ | [AVŚ, 11, 7 16.1]
sa kṣiyati viśvasyeśāno vṛṣā bhūmyām atighnyaḥ | [AVŚ, 11, 7 16.2]
ṛtaṃ satyaṃ tapo rāṣṭraṃ śramo dharmaś ca karma ca | [AVŚ, 11, 7 17.1]
bhūtaṃ bhaviṣyad ucchiṣṭe vīryaṃ lakṣmīr balaṃ bale | [AVŚ, 11, 7 17.2]
samṛddhir oja ākūtiḥ kṣatraṃ rāṣṭraṃ ṣaḍ urvyaḥ | [AVŚ, 11, 7 18.1]
saṃvatsaro 'dhy ucchiṣṭa iḍā praiṣā grahā haviḥ | [AVŚ, 11, 7 18.2]
caturhotāra āpriyaś cāturmāsyāni nīvidaḥ | [AVŚ, 11, 7 19.1]
ucchiṣṭe yajñā hotrāḥ paśubandhās tad iṣṭayaḥ | [AVŚ, 11, 7 19.2]
ardhamāsāś ca māsāś cārtavā ṛtubhiḥ saha | [AVŚ, 11, 7 20.1]
ucchiṣṭe ghoṣiṇīr āpa stanayitnuḥ śrutir mahī | [AVŚ, 11, 7 20.2]
śarkarāḥ sikatā aśmāna oṣadhayo vīrudhas tṛṇā | [AVŚ, 11, 7 21.1]
abhrāṇi vidyuto varṣam ucchiṣṭe saṃśritā śritā | [AVŚ, 11, 7 21.2]
rāddhiḥ prāptiḥ samāptir vyāptir maha edhatuḥ | [AVŚ, 11, 7 22.1]
atyāptir ucchiṣṭe bhūtiś cāhitā nihitā hitā | [AVŚ, 11, 7 22.2]
yac ca prāṇati prāṇena yac ca paśyati cakṣuṣā | [AVŚ, 11, 7 23.1]
ucchiṣṭāj jajñire sarve divi devā diviśritaḥ | [AVŚ, 11, 7 23.2]
ṛcaḥ sāmāni chandāṃsi purāṇaṃ yajuṣā saha | [AVŚ, 11, 7 24.1]
ucchiṣṭāj jajñire sarve divi devā diviśritaḥ | [AVŚ, 11, 7 24.2]
prāṇāpānau cakṣuḥ śrotram akṣitiś ca kṣitiś ca yā | [AVŚ, 11, 7 25.1]
ucchiṣṭāj jajñire sarve divi devā diviśritaḥ | [AVŚ, 11, 7 25.2]
ānandā modāḥ pramudo 'bhīmodamudaś ca ye | [AVŚ, 11, 7 26.1]
ucchiṣṭāj jajñire sarve divi devā diviśritaḥ | [AVŚ, 11, 7 26.2]
devāḥ pitaro manuṣyā gandharvāpsarasaś ca ye | [AVŚ, 11, 7 27.1]
ucchiṣṭāj jajñire sarve divi devā diviśritaḥ | [AVŚ, 11, 7 27.2]
{AVŚ, 11, 8}
yan manyur jāyām āvahat saṃkalpasya gṛhād adhi | [AVŚ, 11, 8 1.1]
ka āsaṃ janyāḥ ke varāḥ ka u jyeṣṭhavaro 'bhavat | [AVŚ, 11, 8 1.2]
tapaś caivāstāṃ karma cāntar mahaty arṇave | [AVŚ, 11, 8 2.1]
ta āsaṃ janyās te varā brahma jyeṣṭhavaro 'bhavat | [AVŚ, 11, 8 2.2]
daśa sākam ajāyanta devā devebhyaḥ purā | [AVŚ, 11, 8 3.1]
yaḥ vai tān vidyāt pratyakṣam sa vai adya mahat vadet | [AVŚ, 11, 8 625567_1]
prāṇa apānau cakṣuḥ śrotram akṣitiḥ ca kṣitiḥ ca yā vyāna udānau vāc manaḥ te vai ākūtim āvahan | [AVŚ, 11, 8 625569_1]
ajātā āsann ṛtavo 'tho dhātā bṛhaspatiḥ | [AVŚ, 11, 8 5.1]
indrāgnī aśvinā tarhi kaṃ te jyeṣṭham upāsata | [AVŚ, 11, 8 5.2]
tapaś caivāstāṃ karma cāntar mahaty arṇave | [AVŚ, 11, 8 6.1]
tapo ha jajñe karmaṇas tat te jyeṣṭham upāsata | [AVŚ, 11, 8 6.2]
yeta āsīd bhūmiḥ pūrvā yām addhātaya id viduḥ | [AVŚ, 11, 8 7.1]
yo vai tāṃ vidyān nāmathā sa manyeta purāṇavit | [AVŚ, 11, 8 7.2]
kuta indraḥ kutaḥ somaḥ kuto agnir ajāyata | [AVŚ, 11, 8 8.1]
kutas tvaṣṭā samabhavat kuto dhātājāyata | [AVŚ, 11, 8 8.2]
indrād indraḥ somāt somo agner agnir ajāyata | [AVŚ, 11, 8 9.1]
tvaṣṭā ha jajñe tvaṣṭur dhātur dhātājāyata | [AVŚ, 11, 8 9.2]
ye ta āsan daśa jātā devā devebhyaḥ purā | [AVŚ, 11, 8 10.1]
putrebhyo lokaṃ dattvā kasmiṃs te loka āsate | [AVŚ, 11, 8 10.2]
yadā keśān asthi snāva māṃsaṃ majjānam ābharat | [AVŚ, 11, 8 11.1]
śarīraṃ kṛtvā pādavat kaṃ lokam anuprāviśat | [AVŚ, 11, 8 11.2]
kutaḥ keśān kutaḥ snāva kuto asthīny ābharat | [AVŚ, 11, 8 12.1]
aṅgā parvāṇi majjānaṃ ko māṃsaṃ kuta ābharat | [AVŚ, 11, 8 12.2]
saṃsico nāma te devā ye saṃbhārānt samabharan | [AVŚ, 11, 8 13.1]
sarvaṃ saṃsicya martyaṃ devāḥ puruṣam āviśan | [AVŚ, 11, 8 13.2]
ūrū pādāv aṣṭhīvantau śiro hastāv atho mukham | [AVŚ, 11, 8 14.1]
pṛṣṭīr barjahye pārśve kas tat samadadhād ṛṣiḥ | [AVŚ, 11, 8 14.2]
śiro hastāv atho mukhaṃ jihvāṃ grīvāś ca kīkasāḥ | [AVŚ, 11, 8 15.1]
tvacā prāvṛtya sarvaṃ tat saṃdhā samadadhān mahī | [AVŚ, 11, 8 15.2]
yat taccharīram aśayat saṃdhayā saṃhitaṃ mahat | [AVŚ, 11, 8 16.1]
yenedam adya rocate ko asmin varṇam ābharat | [AVŚ, 11, 8 16.2]
sarve devāḥ upāśikṣan | [AVŚ, 11, 8 625594_1]
tat ajānāt vadhūḥ satī | [AVŚ, 11, 8 625594_2]
īśā vaśasya yā jāyā sā asmin varṇam ābharat | [AVŚ, 11, 8 625595_1]
yadā tvaṣṭā vyatṛṇat pitā tvaṣṭuḥ yaḥ uttaraḥ gṛham kṛtvā martyam devāḥ puruṣam āviśan | [AVŚ, 11, 8 625597_1]
svapno vai tandrīr nirṛtiḥ pāpmāno nāma devatāḥ | [AVŚ, 11, 8 19.1]
jarā khālatyaṃ pālityaṃ śarīram anuprāviśan | [AVŚ, 11, 8 19.2]
steyaṃ duṣkṛtaṃ vṛjinaṃ satyaṃ yajño yaśo bṛhat | [AVŚ, 11, 8 20.1]
balaṃ ca kṣatram ojaś ca śarīram anuprāviśan | [AVŚ, 11, 8 20.2]
bhūtiś ca vā abhūtiś ca rātayo 'rātayaś ca yāḥ | [AVŚ, 11, 8 21.1]
kṣudhaś ca sarvās tṛṣṇāś ca śarīram anuprāviśan | [AVŚ, 11, 8 21.2]
nindāś ca vā anindāś ca yac ca hanteti neti ca | [AVŚ, 11, 8 22.1]
śarīraṃ śraddhā dakṣiṇāśraddhā cānuprāviśan | [AVŚ, 11, 8 22.2]
vidyāś ca vā avidyāś ca yac cānyad upadeśyam | [AVŚ, 11, 8 23.1]
śarīraṃ brahma prāviśad ṛcaḥ sāmātho yajuḥ | [AVŚ, 11, 8 23.2]
ānandā modāḥ pramudo 'bhīmodamudaś ca ye | [AVŚ, 11, 8 24.1]
haso nariṣṭā nṛttāni śarīram anuprāviśan | [AVŚ, 11, 8 24.2]
ālāpāś ca pralāpāś cābhīlāpalapaś ca ye | [AVŚ, 11, 8 25.1]
śarīraṃ sarve prāviśann āyujaḥ prayujo yujaḥ | [AVŚ, 11, 8 25.2]
prāṇāpānau cakṣuḥ śrotram akṣitiś ca kṣitiś ca yā | [AVŚ, 11, 8 26.1]
vyānodānau vāṅ manaḥ śarīreṇa ta īyante | [AVŚ, 11, 8 26.2]
āśiṣaś ca praśiṣaś ca saṃśiṣo viśiṣaś ca yāḥ | [AVŚ, 11, 8 27.1]
cittāni sarve saṃkalpāḥ śarīram anuprāviśan | [AVŚ, 11, 8 27.2]
āsreyīś ca vāsteyīś ca tvaraṇāḥ kṛpaṇāś ca yāḥ | [AVŚ, 11, 8 28.1]
guhyāḥ śukrā sthūlā apas tā bībhatsāv asādayan | [AVŚ, 11, 8 28.2]
asthi kṛtvā samidhaṃ tad aṣṭāpo asādayan | [AVŚ, 11, 8 29.1]
retaḥ kṛtvājyaṃ devāḥ puruṣam āviśan | [AVŚ, 11, 8 29.2]
yā āpo yāś ca devatā yā virāḍ brahmaṇā saha | [AVŚ, 11, 8 30.1]
śarīraṃ brahma prāviśaccharīre 'dhi prajāpatiḥ | [AVŚ, 11, 8 30.2]
sūryaś cakṣur vātaḥ prāṇaṃ puruṣasya vibhejire | [AVŚ, 11, 8 31.1]
athāsyetaram ātmānaṃ devāḥ prāyacchann agnaye | [AVŚ, 11, 8 31.2]
tasmād vai vidvān puruṣam idaṃ brahmeti manyate | [AVŚ, 11, 8 32.1]
sarvā hyasmin devatā gāvo goṣṭha ivāsate | [AVŚ, 11, 8 32.2]
prathamena pramāreṇa tredhā viṣvaṅ vigacchati | [AVŚ, 11, 8 33.1]
ada ekena gacchaty ada ekena gacchatīhaikena niṣevate | [AVŚ, 11, 8 33.2]
apsu stīmāsu vṛddhāsu śarīram antarā hitam | [AVŚ, 11, 8 34.1]
tasmiṃ chavo 'dhy antarā tasmācchavo 'dhyucyate | [AVŚ, 11, 8 34.2]
{AVŚ, 11, 9}
ye bāhavo yā iṣavo dhanvanāṃ vīryāṇi ca | [AVŚ, 11, 9 1.1]
asīn paraśūn āyudhaṃ cittākūtaṃ ca yaddhṛdi | [AVŚ, 11, 9 1.2]
sarvaṃ tad arbude tvam amitrebhyo dṛśe kurūdārāṃś ca pradarśaya | [AVŚ, 11, 9 1.3]
ut tiṣṭhata saṃ nahyadhvaṃ mitrā devajanā yūyam | [AVŚ, 11, 9 2.1]
saṃdṛṣṭā guptā vaḥ santu yā no mitrāṇy arbude | [AVŚ, 11, 9 2.2]
uttiṣṭhatam ārabhetām ādānasaṃdānābhyām | [AVŚ, 11, 9 3.1]
amitrāṇāṃ senā abhi dhattam arbude | [AVŚ, 11, 9 3.2]
arbudir nāma yo deva īśānaś ca nyarbudiḥ | [AVŚ, 11, 9 4.1]
yābhyām antarikṣam āvṛtam iyaṃ ca pṛthivī mahī | [AVŚ, 11, 9 4.2]
tābhyām indramedibhyām ahaṃ jitam anvemi senayā | [AVŚ, 11, 9 4.3]
uttiṣṭha tvaṃ devajanārbude senayā saha | [AVŚ, 11, 9 5.1]
bhañjann amitrāṇāṃ senāṃ bhogebhiḥ parivāraya | [AVŚ, 11, 9 5.2]
sapta jātān nyarbuda udārāṇāṃ samīkṣayan | [AVŚ, 11, 9 6.1]
tebhiṣ ṭvam ājye hute sarvair uttiṣṭha senayā | [AVŚ, 11, 9 6.2]
pratighnānāśrumukhī kṛdhukarṇī ca krośatu | [AVŚ, 11, 9 7.1]
vikeśī puruṣe hate radite arbude tava | [AVŚ, 11, 9 7.2]
saṃkarṣantī karūkaraṃ manasā putram icchantī | [AVŚ, 11, 9 8.1]
patiṃ bhrātaram āt svān radite arbude tava | [AVŚ, 11, 9 8.2]
aliklavā jāṣkamadā gṛdhrāḥ śyenāḥ patatriṇaḥ | [AVŚ, 11, 9 9.1]
dhvāṅkṣāḥ śakunayas tṛpyantv amitreṣu samīkṣayan radite arbude tava | [AVŚ, 11, 9 9.2]
atho sarvaṃ śvāpadaṃ makṣikā tṛpyatu krimiḥ | [AVŚ, 11, 9 10.1]
pauruṣeye 'dhi kuṇape radite arbude tava | [AVŚ, 11, 9 10.2]
ā gṛhṇītaṃ saṃ bṛhataṃ prāṇāpānān nyarbude | [AVŚ, 11, 9 11.1]
nivāśā ghoṣāḥ saṃyantv amitreṣu samīkṣayan radite arbude tava | [AVŚ, 11, 9 11.2]
udvepaya saṃ vijantāṃ bhiyāmitrānt saṃsṛja | [AVŚ, 11, 9 12.1]
urugrāhair bāhvaṅkair vidhyāmitrān nyarbude | [AVŚ, 11, 9 12.2]
muhyantv eṣāṃ bāhavaś cittākūtaṃ ca yaddhṛdi | [AVŚ, 11, 9 13.1]
maiṣām uccheṣi kiṃcana radite arbude tava | [AVŚ, 11, 9 13.2]
pratighnānāḥ saṃdhāvantūraḥ paṭaurāv āghnānāḥ | [AVŚ, 11, 9 14.1]
aghāriṇīr vikeśyo rudatyaḥ puruṣe hate radite arbude tava | [AVŚ, 11, 9 14.2]
śvanvatīr apsaraso rūpakā utārbude | [AVŚ, 11, 9 15.1]
antaḥpātre rerihatīṃ riśāṃ durṇihitaiṣiṇīm | [AVŚ, 11, 9 15.2]
sarvās tā arbude tvam amitrebhyo dṛśe kurūdārāṃś ca pradarśaya | [AVŚ, 11, 9 15.3]
khaḍūre 'dhicaṅkramāṃ kharvikāṃ kharvavāsinīm | [AVŚ, 11, 9 16.1]
ya udārā antarhitā gandharvāpsarasaś ca ye | [AVŚ, 11, 9 16.2]
sarpā itarajanā rakṣāṃsi | [AVŚ, 11, 9 16.3]
caturdaṃṣṭrāñchyāvadataḥ kumbhamuṣkāṁ asṛṅmukhān | [AVŚ, 11, 9 17.1]
svabhyasā ye codbhyasāḥ | [AVŚ, 11, 9 17.2]
udvepaya tvam arbude 'mitrāṇām amūḥ sicaḥ | [AVŚ, 11, 9 18.1]
jayaṃś ca jiṣṇuś cāmitrāṁ jayatām indramedinau | [AVŚ, 11, 9 18.2]
prablīno mṛditaḥ śayāṃ hato 'mitro nyarbude | [AVŚ, 11, 9 19.1]
agnijihvā dhūmaśikhā jayantīr yantu senayā | [AVŚ, 11, 9 19.2]
tayārbude praṇuttānām indro hantu varaṃ varam | [AVŚ, 11, 9 20.1]
amitrāṇāṃ śacīpatir māmīṣāṃ moci kaścana | [AVŚ, 11, 9 20.2]
utkasantu hṛdayāny ūrdhvaḥ prāṇa udīṣatu | [AVŚ, 11, 9 21.1]
śauṣkāsyam anuvartatām amitrān mota mitriṇaḥ | [AVŚ, 11, 9 21.2]
ye ca dhīrā ye cādhīrāḥ parāñco badhirāś ca ye | [AVŚ, 11, 9 22.1]
tamasā ye ca tūparā atho bastābhivāsinaḥ | [AVŚ, 11, 9 22.2]
sarvāṃs tāṁ arbude tvam amitrebhyo dṛśe kurūdārāṃś ca pradarśaya | [AVŚ, 11, 9 22.3]
arbudiś ca triṣandhiś cāmitrān no vi vidhyatām | [AVŚ, 11, 9 23.1]
yathaiṣām indra vṛtrahan hanāma śacīpate 'mitrāṇāṃ sahasraśaḥ | [AVŚ, 11, 9 23.2]
vanaspatīn vānaspatyān oṣadhīr uta vīrudhaḥ | [AVŚ, 11, 9 24.1]
gandharvāpsarasaḥ sarpān devān puṇyajanān pitṝn | [AVŚ, 11, 9 24.2]
sarvāṃs tāṁ arbude tvam amitrebhyo dṛśe kurūdārāṃś ca pradarśaya | [AVŚ, 11, 9 24.3]
īśāṃ vo maruto deva ādityo brahmaṇaspatiḥ | [AVŚ, 11, 9 25.1]
īśāṃ va indraś cāgniś ca dhātā mitraḥ prajāpatiḥ | [AVŚ, 11, 9 25.2]
īśāṃ va ṛṣayaś cakrur amitreṣu samīkṣayan radite arbude tava | [AVŚ, 11, 9 25.3]
teṣāṃ sarveṣām īśānā uttiṣṭhata saṃnahyadhvam | [AVŚ, 11, 9 26.1]
mitrā devajanā yūyam imaṃ saṃgrāmaṃ saṃjitya yathālokaṃ vitiṣṭhadhvam | [AVŚ, 11, 9 26.2]
{AVŚ, 11, 10}
uttiṣṭhata saṃnahyadhvam udārāḥ ketubhiḥ saha | [AVŚ, 11, 10 1.1]
sarpā itarajanā rakṣāṃsy amitrān anudhāvata | [AVŚ, 11, 10 1.2]
īśāṃ vo veda rājyaṃ triṣandhe aruṇaiḥ ketubhiḥ saha | [AVŚ, 11, 10 2.1]
ye antarikṣe ye divi pṛthivyāṃ ye ca mānavāḥ | [AVŚ, 11, 10 2.2]
triṣandhes te cetasi durṇāmāna upāsatām | [AVŚ, 11, 10 2.3]
ayomukhāḥ sūcīmukhā atho vikaṅkatīmukhāḥ | [AVŚ, 11, 10 3.1]
kravyādo vātaraṃhasa ā sajantv amitrān vajreṇa triṣandhinā | [AVŚ, 11, 10 3.2]
antar dhehi jātaveda āditya kuṇapaṃ bahu | [AVŚ, 11, 10 4.1]
triṣandher iyaṃ senā suhitāstu me vaśe | [AVŚ, 11, 10 4.2]
ut tiṣṭha tvaṃ devajanārbude senayā saha | [AVŚ, 11, 10 5.1]
ayaṃ balir va āhutas triṣandher āhutiḥ priyā | [AVŚ, 11, 10 5.2]
śitipadī saṃdyatu śaravyeyaṃ catuṣpadī | [AVŚ, 11, 10 6.1]
kṛtye 'mitrebhyo bhava triṣandheḥ saha senayā | [AVŚ, 11, 10 6.2]
dhūmākṣī saṃpatatu kṛdhukarṇī ca krośatu | [AVŚ, 11, 10 7.1]
triṣandheḥ senayā jite aruṇāḥ santu ketavaḥ | [AVŚ, 11, 10 7.2]
avāyantām pakṣiṇaḥ ye vayāṃsi antarikṣe divi ye caranti | [AVŚ, 11, 10 625704_1]
śvāpadaḥ makṣikāḥ saṃrabhantām | [AVŚ, 11, 10 625705_1]
āma adaḥ gṛdhrāḥ kuṇape radantām | [AVŚ, 11, 10 625705_2]
yām indreṇa saṃdhām sam adhatthāḥ brahmaṇā ca bṛhaspate tayā aham indra saṃdhayā sarvān devān iha huve | [AVŚ, 11, 10 625707_1]
itas jayata mā amutas | [AVŚ, 11, 10 625707_2]
bṛhaspatir āṅgirasa ṛṣayo brahmasaṃśitāḥ | [AVŚ, 11, 10 10.1]
asurakṣayaṇaṃ vadhaṃ triṣandhiṃ divy āśrayan | [AVŚ, 11, 10 10.2]
yenāsau gupta āditya ubhāv indraś ca tiṣṭhataḥ | [AVŚ, 11, 10 11.1]
triṣandhiṃ devā abhajantaujase ca balāya ca | [AVŚ, 11, 10 11.2]
sarvāṃl lokānt samajayan devā āhutyānayā | [AVŚ, 11, 10 12.1]
bṛhaspatir āṅgiraso vajraṃ yam asiñcatāsurakṣayaṇaṃ vadham | [AVŚ, 11, 10 12.2]
bṛhaspatir āṅgiraso vajraṃ yam asiñcatāsurakṣayaṇaṃ vadham | [AVŚ, 11, 10 13.1]
tenāham amūṃ senāṃ nilimpāmi bṛhaspate 'mitrān hanmy ojasā | [AVŚ, 11, 10 13.2]
sarve devā atyāyanti ye aśnanti vaṣaṭkṛtam | [AVŚ, 11, 10 14.1]
imāṃ juṣadhvam āhutim ito jayata māmutaḥ | [AVŚ, 11, 10 14.2]
sarve devā atyāyantu triṣandher āhutiḥ priyā | [AVŚ, 11, 10 15.1]
saṃdhāṃ mahatīṃ rakṣata yayāgre asurā jitāḥ | [AVŚ, 11, 10 15.2]
vāyuḥ amitrāṇām iṣu agrāṇi āñcatu | [AVŚ, 11, 10 625720_1]
indraḥ eṣām bāhūn pratibhanaktu | [AVŚ, 11, 10 625721_1]
mā śakan pratidhām iṣum | [AVŚ, 11, 10 625721_2]
āditya eṣām astraṃ vināśayatu candramā yutām agatasya panthām | [AVŚ, 11, 10 16.3]
yadi preyur devapurā brahma varmāṇi cakrire | [AVŚ, 11, 10 17.1]
tanūpānaṃ paripāṇaṃ kṛṇvānā yad upocire sarvaṃ tad arasaṃ kṛdhi | [AVŚ, 11, 10 17.2]
kravyādānuvartayan mṛtyunā ca purohitam | [AVŚ, 11, 10 18.1]
triṣandhe prehi senayā jayāmitrān prapadyasva | [AVŚ, 11, 10 18.2]
triṣandhe tamasā tvam amitrān parivāraya | [AVŚ, 11, 10 19.1]
pṛṣadājyapraṇuttānāṃ māmīṣāṃ moci kaścana | [AVŚ, 11, 10 19.2]
śitipadī saṃpatatv amitrāṇām amūḥ sicaḥ | [AVŚ, 11, 10 20.1]
muhyantv adyāmūḥ senā amitrāṇāṃ nyarbude | [AVŚ, 11, 10 20.2]
mūḍhā amitrā nyarbude jahy eṣāṃ varaṃ varam | [AVŚ, 11, 10 21.1]
anayā jahi senayā | [AVŚ, 11, 10 21.2]
yaś ca kavacī yaś cākavaco 'mitro yaś cājmani | [AVŚ, 11, 10 22.1]
jyāpāśaiḥ kavacapāśair ajmanābhihataḥ śayām | [AVŚ, 11, 10 22.2]
ye varmiṇo ye 'varmāṇo amitrā ye ca varmiṇaḥ | [AVŚ, 11, 10 23.1]
sarvāṃs tāṁ arbude hatāṁ chvāno 'dantu bhūmyām | [AVŚ, 11, 10 23.2]
ye rathino ye arathā asādā ye ca sādinaḥ | [AVŚ, 11, 10 24.1]
sarvān adantu tān hatān gṛdhrāḥ śyenāḥ patatriṇaḥ | [AVŚ, 11, 10 24.2]
sahasrakuṇapā śetām āmitrī senā samare vadhānām | [AVŚ, 11, 10 25.1]
vividdhā kakajākṛtā | [AVŚ, 11, 10 25.2]
marmāvidhaṃ roruvataṃ suparṇair adantu duścitaṃ mṛditaṃ śayānam | [AVŚ, 11, 10 26.1]
ya imāṃ pratīcīm āhutim amitro no yuyutsati | [AVŚ, 11, 10 26.2]
yāṃ devā anutiṣṭhanti yasyā nāsti virādhanam | [AVŚ, 11, 10 27.1]
tayendro hantu vṛtrahā vajreṇa triṣandhinā | [AVŚ, 11, 10 27.2]
{AVŚ, 12, 1}
satyaṃ bṛhad ṛtam ugraṃ dīkṣā tapo brahma yajñaḥ pṛthivīṃ dhārayanti | [AVŚ, 12, 1 1.1]
sā no bhūtasya bhavyasya patny uruṃ lokaṃ pṛthivī naḥ kṛṇotu | [AVŚ, 12, 1 1.2]
asaṃbādhaṃ madhyato mānavānāṃ yasyā udvataḥ pravataḥ samaṃ bahu | [AVŚ, 12, 1 2.1]
nānāvīryā oṣadhīr yā bibharti pṛthivī naḥ prathatāṃ rādhyatāṃ naḥ | [AVŚ, 12, 1 2.2]
yasyāṃ samudra uta sindhur āpo yasyām annaṃ kṛṣṭayaḥ saṃbabhūvuḥ | [AVŚ, 12, 1 3.1]
yasyām idaṃ jinvati prāṇad ejat sā no bhūmiḥ pūrvapeye dadhātu | [AVŚ, 12, 1 3.2]
yasyāś catasraḥ pradiśaḥ pṛthivyā yasyām annam kṛṣṭayaḥ saṃbabhūvuḥ | [AVŚ, 12, 1 4.1]
yā bibharti bahudhā prāṇad ejat sā no bhūmir goṣv apy anne dadhātu | [AVŚ, 12, 1 4.2]
yasyām pūrve pūrva janāḥ vicakrire yasyām devāḥ asurān abhyavartayan gavām aśvānām vayasaḥ ca viṣṭhā | [AVŚ, 12, 1 625754_1]
bhagam varcaḥ pṛthivī naḥ dadhātu | [AVŚ, 12, 1 625754_2]
viśvaṃbharā vasu dhānī pratiṣṭhā hiraṇya vakṣāḥ jagataḥ niveśanī vaiśvānaram bibhratī bhūmiḥ agnim indra ṛṣabhā draviṇe naḥ dadhātu | [AVŚ, 12, 1 625756_1]
yāṃ rakṣanty asvapnā viśvadānīṃ devā bhūmiṃ pṛthivīm apramādam | [AVŚ, 12, 1 7.1]
sā no madhu priyaṃ duhām atho ukṣatu varcasā | [AVŚ, 12, 1 7.2]
yārṇave 'dhi salilam agra āsīt yāṃ māyābhir anvacaran manīṣiṇaḥ | [AVŚ, 12, 1 8.1]
yasyā hṛdayaṃ parame vyomant satyenāvṛtam amṛtaṃ pṛthivyāḥ | [AVŚ, 12, 1 8.2]
sā no bhūmis tviṣiṃ balaṃ rāṣṭre dadhātūttame | [AVŚ, 12, 1 8.3]
yasyām āpaḥ paricarāḥ samānīr ahorātre apramādaṃ kṣaranti | [AVŚ, 12, 1 9.1]
sā no bhūmir bhūridhārā payo duhām atho ukṣatu varcasā | [AVŚ, 12, 1 9.2]
yām aśvināv amimātāṃ viṣṇur yasyāṃ vicakrame | [AVŚ, 12, 1 10.1]
indro yāṃ cakra ātmane 'namitrāṃ śacīpatiḥ | [AVŚ, 12, 1 10.2]
sā no bhūmir visṛjatāṃ mātā putrāya me payaḥ | [AVŚ, 12, 1 10.3]
girayas te parvatā himavanto 'raṇyaṃ te pṛthivi syonam astu | [AVŚ, 12, 1 11.1]
babhruṃ kṛṣṇāṃ rohiṇīṃ viśvarūpāṃ dhruvāṃ bhūmiṃ pṛthivīm indraguptām | [AVŚ, 12, 1 11.2]
ajīto 'hato akṣato 'dhyaṣṭhām pṛthivīm aham | [AVŚ, 12, 1 11.3]
yat te madhyaṃ pṛthivi yac ca nabhyaṃ yās ta ūrjas tanvaḥ saṃbabhūvuḥ | [AVŚ, 12, 1 12.1]
tāsu no dhehy abhi naḥ pavasva mātā bhūmiḥ putro ahaṃ pṛthivyāḥ parjanyaḥ pitā sa u naḥ pipartu | [AVŚ, 12, 1 12.2]
yasyāṃ vediṃ parigṛhṇanti bhūmyāṃ yasyāṃ yajñaṃ tanvate viśvakarmāṇaḥ | [AVŚ, 12, 1 13.1]
yasyāṃ mīyante svaravaḥ pṛthivyām ūrdhvāḥ śukrā āhutyāḥ purastāt | [AVŚ, 12, 1 13.2]
sā no bhūmir vardhayad vardhamānā | [AVŚ, 12, 1 13.3]
yo no dveṣat pṛthivi yaḥ pṛtanyād yo 'bhidāsān manasā yo vadhena | [AVŚ, 12, 1 14.1]
taṃ no bhūme randhaya pūrvakṛtvari | [AVŚ, 12, 1 14.2]
tvaj jātās tvayi caranti martyās tvaṃ bibharṣi dvipadas tvaṃ catuṣpadaḥ | [AVŚ, 12, 1 15.1]
taveme pṛthivi pañca mānavā yebhyo jyotir amṛtaṃ martyebhya udyant sūryo raśmibhir ātanoti | [AVŚ, 12, 1 15.2]
tā naḥ prajāḥ saṃ duhratāṃ samagrā vāco madhu pṛthivi dhehi mahyam | [AVŚ, 12, 1 16.1]
viśvasvaṃ mātaram oṣadhīnāṃ dhruvāṃ bhūmiṃ pṛthivīṃ dharmaṇā dhṛtām | [AVŚ, 12, 1 17.1]
śivāṃ syonām anu carema viśvahā | [AVŚ, 12, 1 17.2]
mahat sadhasthaṃ mahatī babhūvitha mahān vega ejathur vepathuṣ ṭe | [AVŚ, 12, 1 18.1]
mahāṃs tvendro rakṣaty apramādam | [AVŚ, 12, 1 18.2]
sā no bhūme prarocaya hiraṇyasyeva saṃdṛśi mā no dvikṣata kaścana | [AVŚ, 12, 1 18.3]
agnir bhūmyām oṣadhīṣv agnim āpo bibhraty agnir aśmasu | [AVŚ, 12, 1 19.1]
agnir antaḥ puruṣeṣu goṣv aśveṣv agnayaḥ | [AVŚ, 12, 1 19.2]
agnir diva ātapaty agner devasyorv antarikṣam | [AVŚ, 12, 1 20.1]
agniṃ martāsa indhate havyavāhaṃ ghṛtapriyam | [AVŚ, 12, 1 20.2]
agnivāsāḥ pṛthivy asitajñūs tviṣīmantaṃ saṃśitaṃ mā kṛṇotu | [AVŚ, 12, 1 21.1]
bhūmyāṃ devebhyo dadati yajñaṃ havyam araṃkṛtam | [AVŚ, 12, 1 22.1]
bhūmyāṃ manuṣyā jīvanti svadhayānnena martyāḥ | [AVŚ, 12, 1 22.2]
sā no bhūmiḥ prāṇam āyur dadhātu jaradaṣṭiṃ mā pṛthivī kṛṇotu | [AVŚ, 12, 1 22.3]
yas te gandhaḥ pṛthivi saṃbabhūva yaṃ bibhraty oṣadhayo yam āpaḥ | [AVŚ, 12, 1 23.1]
yaṃ gandharvā apsarasaś ca bhejire tena mā surabhiṃ kṛṇu mā no dvikṣata kaścana | [AVŚ, 12, 1 23.2]
yas te gandhaḥ puṣkaram āviveśa yaṃ saṃjabhruḥ sūryāyā vivāhe | [AVŚ, 12, 1 24.1]
amartyāḥ pṛthivi gandham agre tena mā surabhiṃ kṛṇu mā no dvikṣata kaścana | [AVŚ, 12, 1 24.2]
yas te gandhaḥ puruṣeṣu strīṣu puṃsu bhago ruciḥ | [AVŚ, 12, 1 25.1]
yo aśveṣu vīreṣu yo mṛgeṣūta hastiṣu | [AVŚ, 12, 1 25.2]
kanyāyāṃ varco yad bhūme tenāsmāṁ api saṃsṛja mā no dvikṣata kaścana | [AVŚ, 12, 1 25.3]
śilā bhūmir aśmā pāṃsuḥ sā bhūmiḥ saṃdhṛtā dhṛtā | [AVŚ, 12, 1 26.1]
tasyai hiraṇyavakṣase pṛthivyā akaraṃ namaḥ | [AVŚ, 12, 1 26.2]
yasyāṃ vṛkṣā vānaspatyā dhruvās tiṣṭhanti viśvahā | [AVŚ, 12, 1 27.1]
pṛthivīṃ viśvadhāyasaṃ dhṛtām acchāvadāmasi | [AVŚ, 12, 1 27.2]
udīrāṇā utāsīnās tiṣṭhantaḥ prakrāmantaḥ | [AVŚ, 12, 1 28.1]
padbhyāṃ dakṣiṇasavyābhyāṃ mā vyathiṣmahi bhūmyām | [AVŚ, 12, 1 28.2]
vimṛgvarīṃ pṛthivīm āvadāmi kṣamāṃ bhūmiṃ brahmaṇā vāvṛdhānām | [AVŚ, 12, 1 29.1]
ūrjaṃ puṣṭaṃ bibhratīm annabhāgaṃ ghṛtaṃ tvābhiniṣīdema bhūme | [AVŚ, 12, 1 29.2]
śuddhā na āpas tanve kṣarantu yo naḥ syedur apriye taṃ nidadhmaḥ | [AVŚ, 12, 1 30.1]
pavitreṇa pṛthivi motpunāmi | [AVŚ, 12, 1 30.2]
yās te prācīḥ pradiśo yā udīcīr yās te bhūme adharād yāś ca paścāt | [AVŚ, 12, 1 31.1]
syonās tā mahyaṃ carate bhavantu mā nipaptaṃ bhuvane śiśriyāṇaḥ | [AVŚ, 12, 1 31.2]
mā naḥ paścān mā purastān nudiṣṭhā mottarād adharād uta | [AVŚ, 12, 1 32.1]
svasti bhūme no bhava mā vidan paripanthino varīyo yāvayā vadham | [AVŚ, 12, 1 32.2]
yāvat te 'bhi vipaśyāmi bhūme sūryeṇa medinā | [AVŚ, 12, 1 33.1]
tāvan me cakṣur mā meṣṭottarāmuttarāṃ samām | [AVŚ, 12, 1 33.2]
yac chayānaḥ paryāvarte dakṣiṇaṃ savyam abhi bhūme pārśvam uttānās tvā pratīcīṃ yat pṛṣṭībhir adhiśemahe | [AVŚ, 12, 1 34.1]
mā hiṃsīs tatra no bhūme sarvasya pratiśīvari | [AVŚ, 12, 1 34.2]
yat te bhūme vikhanāmi kṣipraṃ tad apirohatu | [AVŚ, 12, 1 35.1]
mā te marma vimṛgvari mā te hṛdayam arpipam | [AVŚ, 12, 1 35.2]
grīṣmas te bhūme varṣāṇi śaraddhemantaḥ śiśiro vasantaḥ | [AVŚ, 12, 1 36.1]
ṛtavas te vihitā hāyanīr ahorātre pṛthivi no duhātām | [AVŚ, 12, 1 36.2]
yāpa sarpaṃ vijamānā vimṛgvarī yasyām āsann agnayo ye apsv antaḥ | [AVŚ, 12, 1 37.1]
parā dasyūn dadatī devapīyūn indraṃ vṛṇānā pṛthivī na vṛtram śakrāya dadhre vṛṣabhāya vṛṣṇe | [AVŚ, 12, 1 37.2]
yasyāṃ sadohavirdhāne yūpo yasyāṃ nimīyate | [AVŚ, 12, 1 38.1]
brahmāṇo yasyām arcanty ṛgbhiḥ sāmnā yajurvidaḥ yujyante yasyām ṛtvijaḥ somam indrāya pātave | [AVŚ, 12, 1 38.2]
yasyāṃ pūrve bhūtakṛta ṛṣayo gā udānṛcchuḥ | [AVŚ, 12, 1 39.1]
sapta satreṇa vedhaso yajñena tapasā saha | [AVŚ, 12, 1 39.2]
sā no bhūmir ādiśatu yad dhanaṃ kāmayāmahe | [AVŚ, 12, 1 40.1]
bhago anuprayuṅktām indra etu purogavaḥ | [AVŚ, 12, 1 40.2]
yasyāṃ gāyanti nṛtyanti bhūmyāṃ martyā vyailabāḥ | [AVŚ, 12, 1 41.1]
yudhyante yasyām ākrando yasyām vadati dundubhiḥ | [AVŚ, 12, 1 41.2]
sā no bhūmiḥ praṇudatāṃ sapatnān asapatnaṃ mā pṛthivī kṛṇotu | [AVŚ, 12, 1 41.3]
yasyām annaṃ vrīhiyavau yasyā imāḥ pañca kṛṣṭayaḥ | [AVŚ, 12, 1 42.1]
bhūmyai parjanyapatnyai namo 'stu varṣamedase | [AVŚ, 12, 1 42.2]
yasyāḥ puro devakṛtāḥ kṣetre yasyā vikurvate | [AVŚ, 12, 1 43.1]
prajāpatiḥ pṛthivīṃ viśvagarbhām āśāmāśāṃ raṇyāṃ naḥ kṛṇotu | [AVŚ, 12, 1 43.2]
nidhiṃ bibhratī bahudhā guhā vasu maṇiṃ hiraṇyaṃ pṛthivī dadātu me | [AVŚ, 12, 1 44.1]
vasūni no vasudā rāsamānā devī dadhātu sumanasyamānā | [AVŚ, 12, 1 44.2]
janaṃ bibhratī bahudhā vivācasaṃ nānādharmāṇaṃ pṛthivī yathaukasam | [AVŚ, 12, 1 45.1]
sahasraṃ dhārā draviṇasya me duhāṃ dhruveva dhenur anapasphurantī | [AVŚ, 12, 1 45.2]
yas te sarpo vṛścikas tṛṣṭadaṃśmā hemantajabdho bhṛmalo guhā śaye | [AVŚ, 12, 1 46.1]
krimir jinvat pṛthivi yadyad ejati prāvṛṣi tan naḥ sarpan mopasṛpad yac chivaṃ tena no mṛḍa | [AVŚ, 12, 1 46.2]
ye te panthāno bahavo janāyanā rathasya vartmānasaś ca yātave | [AVŚ, 12, 1 47.1]
yaiḥ saṃcaranty ubhaye bhadrapāpās taṃ panthānaṃ jayemānamitram ataskaraṃ yac chivaṃ tena no mṛḍa | [AVŚ, 12, 1 47.2]
malvaṃ bibhratī gurubhṛd bhadrapāpasya nidhanaṃ titikṣuḥ | [AVŚ, 12, 1 48.1]
varāheṇa pṛthivī saṃvidānā sūkarāya vijihīte mṛgāya | [AVŚ, 12, 1 48.2]
ye ta āraṇyāḥ paśavo mṛgā vane hitāḥ siṃhā vyāghrāḥ puruṣādaś caranti | [AVŚ, 12, 1 49.1]
ulaṃ vṛkaṃ pṛthivi ducchunām ita ṛkṣīkāṃ rakṣo apabādhayāsmat | [AVŚ, 12, 1 49.2]
ye gandharvā apsaraso ye cārāyāḥ kimīdinaḥ | [AVŚ, 12, 1 50.1]
piśācānt sarvā rakṣāṃsi tān asmad bhūme yāvaya | [AVŚ, 12, 1 50.2]
yāṃ dvipādaḥ pakṣiṇaḥ saṃpatanti haṃsāḥ suparṇāḥ śakunā vayāṃsi | [AVŚ, 12, 1 51.1]
yasyāṃ vāto mātariśveyate rajāṃsi kṛṇvaṃś cyāvayaṃś ca vṛkṣān | [AVŚ, 12, 1 51.2]
vātasya pravām upavām anuvāty arciḥ | [AVŚ, 12, 1 51.3]
yasyāṃ kṛṣṇam aruṇaṃ ca saṃhite ahorātre vihite bhūmyām adhi | [AVŚ, 12, 1 52.1]
varṣeṇa bhūmiḥ pṛthivī vṛtāvṛtā sā no dadhātu bhadrayā priye dhāmani dhāmani | [AVŚ, 12, 1 52.2]
dyauś ca ma idaṃ pṛthivī cāntarikṣaṃ ca me vyacaḥ | [AVŚ, 12, 1 53.1]
agniḥ sūrya āpo medhāṃ viśve devāś ca saṃdaduḥ | [AVŚ, 12, 1 53.2]
aham asmi sahamāna uttaro nāma bhūmyām | [AVŚ, 12, 1 54.1]
abhīṣāḍ asmi viśvāṣāḍ āśāmāśāṃ viṣāsahiḥ | [AVŚ, 12, 1 54.2]
ado yad devi prathamānā purastād devair uktā vyasarpo mahitvam | [AVŚ, 12, 1 55.1]
ā tvā subhūtam aviśat tadānīm akalpayathāḥ pradiśaś catasraḥ | [AVŚ, 12, 1 55.2]
ye grāmā yad araṇyaṃ yāḥ sabhā adhi bhūmyām | [AVŚ, 12, 1 56.1]
ye saṃgrāmāḥ samitayas teṣu cāru vadema te | [AVŚ, 12, 1 56.2]
aśva iva rajo dudhuve vi tān janān ya ākṣiyan pṛthivīṃ yād ajāyata | [AVŚ, 12, 1 57.1]
mandrāgretvarī bhuvanasya gopā vanaspatīnāṃ gṛbhir oṣadhīnām | [AVŚ, 12, 1 57.2]
yad vadāmi madhumat tad vadāmi yad īkṣe tad vananti mā | [AVŚ, 12, 1 58.1]
tviṣīmān asmi jūtimān avānyān hanmi dodhataḥ | [AVŚ, 12, 1 58.2]
śantivā surabhiḥ syonā kīlālodhnī payasvatī | [AVŚ, 12, 1 59.1]
bhūmir adhibravītu me pṛthivī payasā saha | [AVŚ, 12, 1 59.2]
yām anvaicchaddhaviṣā viśvakarmāntar arṇave rajasi praviṣṭām | [AVŚ, 12, 1 60.1]
bhujiṣyaṃ pātraṃ nihitaṃ guhā yad āvir bhoge abhavan mātṛmadbhyaḥ | [AVŚ, 12, 1 60.2]
tvam asy āvapanī janānām aditiḥ kāmadughā paprathānā | [AVŚ, 12, 1 61.1]
yat ta ūnaṃ tat ta āpūrayāti prajāpatiḥ prathamajā ṛtasya | [AVŚ, 12, 1 61.2]
upasthāḥ te anamīvāḥ ayakṣmāḥ asmabhyam santu pṛthivi prasūtāḥ | [AVŚ, 12, 1 625874_1]
dīrgham naḥ āyuḥ pratibudhyamānāḥ vayam tubhyam bali hṛtaḥ syāma | [AVŚ, 12, 1 625875_1]
bhūme mātar nidhehi mā bhadrayā supratiṣṭhitam | [AVŚ, 12, 1 63.1]
saṃvidānā divā kave śriyāṃ mā dhehi bhūtyām | [AVŚ, 12, 1 63.2]
{AVŚ, 12, 2}
naḍam āroha na te atra loka idaṃ sīsaṃ bhāgadheyaṃ ta ehi | [AVŚ, 12, 2 1.1]
yo goṣu yakṣmaḥ puruṣeṣu yakṣmas tena tvaṃ sākam adharāṅ parehi | [AVŚ, 12, 2 1.2]
aghaśaṃsaduḥśaṃsābhyāṃ kareṇānukareṇa ca | [AVŚ, 12, 2 2.1]
yakṣmaṃ ca sarvaṃ teneto mṛtyuṃ ca nirajāmasi | [AVŚ, 12, 2 2.2]
nir ito mṛtyuṃ nirṛtiṃ nir arātim ajāmasi | [AVŚ, 12, 2 3.1]
yo no dveṣṭi tam addhy agne akravyād yam u dviṣmas tam u te prasuvāmasi | [AVŚ, 12, 2 3.2]
yady agniḥ kravyād yadi vā vyāghra imaṃ goṣṭhaṃ praviveśānyokāḥ | [AVŚ, 12, 2 4.1]
taṃ māṣājyaṃ kṛtvā prahiṇomi dūraṃ sa gacchatv apsuṣado 'py agnīn | [AVŚ, 12, 2 4.2]
yat tvā kruddhāḥ pracakrur manyunā puruṣe mṛte | [AVŚ, 12, 2 5.1]
sukalpam agne tat tvayā punas tvoddīpayāmasi | [AVŚ, 12, 2 5.2]
punas tvādityā rudrā vasavaḥ punar brahmā vasunītir agne | [AVŚ, 12, 2 6.1]
punas tvā brahmaṇaspatir ādhād dīrghāyutvāya śataśāradāya | [AVŚ, 12, 2 6.2]
yo agniḥ kravyāt praviveśa no gṛham imaṃ paśyann itaraṃ jātavedasam | [AVŚ, 12, 2 7.1]
taṃ harāmi pitṛyajñāya dūraṃ sa gharmam indhāṃ parame sadhasthe | [AVŚ, 12, 2 7.2]
kravyādam agniṃ prahiṇomi dūram yamarājño gacchatu ripravāhaḥ | [AVŚ, 12, 2 8.1]
ihāyam itaro jātavedā devo devebhyo havyaṃ vahatu prajānan | [AVŚ, 12, 2 8.2]
kravyādam agnim iṣito harāmi janān dṛṃhantaṃ vajreṇa mṛtyum | [AVŚ, 12, 2 9.1]
ni taṃ śāsmi gārhapatyena vidvān pitṝṇāṃ loke 'pi bhāgo astu | [AVŚ, 12, 2 9.2]
kravyādam agniṃ śaśamānam ukthyaṃ prahiṇomi pathibhiḥ pitṛyāṇaiḥ | [AVŚ, 12, 2 10.1]
mā devayānaiḥ punar āgā atraivaidhi pitṛṣu jāgṛhi tvam | [AVŚ, 12, 2 10.2]
samindhate saṃkasukaṃ svastaye śuddhā bhavantaḥ śucayaḥ pāvakāḥ | [AVŚ, 12, 2 11.1]
jahāti ripram aty ena eti samiddho agniḥ supunā punāti | [AVŚ, 12, 2 11.2]
devo agniḥ saṃkasuko divas pṛṣṭhāny āruhat | [AVŚ, 12, 2 12.1]
mucyamāno nir enaso 'mog asmāṁ aśastyāḥ | [AVŚ, 12, 2 12.2]
asmin vayaṃ saṃkasuke agnau riprāṇi mṛjmahe | [AVŚ, 12, 2 13.1]
abhūma yajñiyāḥ śuddhāḥ pra ṇa āyūṃṣi tāriṣat | [AVŚ, 12, 2 13.2]
saṃkasuko vikasuko nirṛtho yaś ca nisvaraḥ | [AVŚ, 12, 2 14.1]
te te yakṣmaṃ savedaso dūrād dūram anīnaśan | [AVŚ, 12, 2 14.2]
yo no aśveṣu vīreṣu yo no goṣv ajāviṣu | [AVŚ, 12, 2 15.1]
kravyādaṃ nirṇudāmasi yo agnir janayopanaḥ | [AVŚ, 12, 2 15.2]
anyebhyas tvā puruṣebhyo gobhyo aśvebhyas tvā | [AVŚ, 12, 2 16.1]
niḥ kravyādaṃ nudāmasi yo agnir jīvitayopanaḥ | [AVŚ, 12, 2 16.2]
yasmin devā amṛjata yasmin manuṣyā uta | [AVŚ, 12, 2 17.1]
tasmin ghṛtastāvo mṛṣṭvā tvam agne divaṃ ruha | [AVŚ, 12, 2 17.2]
samiddho agna āhuta sa no mābhyapakramīḥ | [AVŚ, 12, 2 18.1]
atraiva dīdihi dyavi jyok ca sūryaṃ dṛśe | [AVŚ, 12, 2 18.2]
sīse mṛḍḍhvaṃ naḍe mṛḍḍhvam agnau saṃkasuke ca yat | [AVŚ, 12, 2 19.1]
atho avyāṃ rāmāyāṃ śīrṣaktim upabarhaṇe | [AVŚ, 12, 2 19.2]
sīse malaṃ sādayitvā śīrṣaktim upabarhaṇe | [AVŚ, 12, 2 20.1]
avyām asiknyāṃ mṛṣṭvā śuddhā bhavata yajñiyāḥ | [AVŚ, 12, 2 20.2]
paraṃ mṛtyo anu parehi panthāṃ yas ta eṣa itaro devayānāt | [AVŚ, 12, 2 21.1]
cakṣuṣmate śṛṇvate te bravīmīheme vīrā bahavo bhavantu | [AVŚ, 12, 2 21.2]
ime jīvā vi mṛtair āvavṛtrann abhūd bhadrā devahutir no adya | [AVŚ, 12, 2 22.1]
prāñco agāma nṛtaye hasāya suvīrāso vidatham ā vadema | [AVŚ, 12, 2 22.2]
imaṃ jīvebhyaḥ paridhiṃ dadhāmi maiṣāṃ nu gād aparo artham etam | [AVŚ, 12, 2 23.1]
śataṃ jīvantaḥ śaradaḥ purūcīs tiro mṛtyuṃ dadhatām parvatena | [AVŚ, 12, 2 23.2]
ārohatāyur jarasaṃ vṛṇānā anupūrvaṃ yatamānā yati stha | [AVŚ, 12, 2 24.1]
tān vas tvaṣṭā sujanimā sajoṣāḥ sarvam āyur nayatu jīvanāya | [AVŚ, 12, 2 24.2]
yathāhāny anupūrvaṃ bhavanti yathartava ṛtubhir yanti sākam | [AVŚ, 12, 2 25.1]
yathā na pūrvam aparo jahāty evā dhātar āyūṃṣi kalpayaiṣām | [AVŚ, 12, 2 25.2]
aśmanvatī rīyate saṃrabhadhvaṃ vīrayadhvaṃ pra taratā sakhāyaḥ | [AVŚ, 12, 2 26.1]
atrā jahīta ye asan durevā anamīvān ut taremābhi vājān | [AVŚ, 12, 2 26.2]
uttiṣṭhatā prataratā sakhāyo 'śmanvatī nadī syandata iyam | [AVŚ, 12, 2 27.1]
atrā jahīta ye asann aśivāḥ śivānt syonān ut taremābhi vājān | [AVŚ, 12, 2 27.2]
vaiśvadevīṃ varcasā ārabhadhvaṃ śuddhā bhavantaḥ śucayaḥ pāvakāḥ | [AVŚ, 12, 2 28.1]
atikrāmanto duritā padāni śataṃ himāḥ sarvavīrā madema | [AVŚ, 12, 2 28.2]
udīcīnaiḥ pathibhir vāyumadbhir atikrāmanto 'varān parebhiḥ | [AVŚ, 12, 2 29.1]
triḥ sapta kṛtvarṣayaḥ paretā mṛtyuṃ pratyauhan padayopanena | [AVŚ, 12, 2 29.2]
mṛtyoḥ padaṃ yopayanta eta drāghīya āyuḥ prataraṃ dadhānāḥ | [AVŚ, 12, 2 30.1]
āsīnā mṛtyuṃ nudatā sadhasthe 'tha jīvāso vidatham āvadema | [AVŚ, 12, 2 30.2]
imā nārīr avidhavāḥ supatnīr āñjanena sarpiṣā saṃspṛśantām | [AVŚ, 12, 2 31.1]
anaśravo anamīvāḥ suratnā ārohantu janayo yonim agre | [AVŚ, 12, 2 31.2]
vyākaromi haviṣāham etau tau brahmaṇā vy ahaṃ kalpayāmi | [AVŚ, 12, 2 32.1]
svadhāṃ pitṛbhyo ajarāṃ kṛṇomi dīrgheṇāyuṣā sam imānt sṛjāmi | [AVŚ, 12, 2 32.2]
yo no agniḥ pitaro hṛtsv antar āviveśāmṛto martyeṣu | [AVŚ, 12, 2 33.1]
mayy ahaṃ taṃ parigṛhṇāmi devaṃ mā so asmān dvikṣata mā vayaṃ tam | [AVŚ, 12, 2 33.2]
apāvṛtya gārhapatyāt kravyādā preta dakṣiṇā | [AVŚ, 12, 2 34.1]
priyaṃ pitṛbhya ātmane brahmabhyaḥ kṛṇutā priyam | [AVŚ, 12, 2 34.2]
dvibhāgadhanam ādāya prakṣiṇāty avartyā | [AVŚ, 12, 2 35.1]
agniḥ putrasya jyeṣṭhasya yaḥ kravyād anirāhitaḥ | [AVŚ, 12, 2 35.2]
yat kṛṣate yad vanute yac ca vasnena vindate | [AVŚ, 12, 2 36.1]
sarvaṃ martyasya tan nāsti kravyāc ced anirāhitaḥ | [AVŚ, 12, 2 36.2]
a yajñiyaḥ hata varcāḥ bhavati | [AVŚ, 12, 2 625950_1]
na enena haviḥ attave | [AVŚ, 12, 2 625950_2]
chinatti kṛṣyā gor dhanād yaṃ kravyād anuvartate | [AVŚ, 12, 2 37.2]
muhur gṛdhyaiḥ pravadaty ārtim martyo nītya | [AVŚ, 12, 2 38.1]
kravyād yān agnir antikād anuvidvān vitāvati | [AVŚ, 12, 2 38.2]
grāhyā gṛhāḥ saṃsṛjyante striyā yan mriyate patiḥ | [AVŚ, 12, 2 39.1]
brahmaiva vidvān eṣyo yaḥ kravyādaṃ nirādadhat | [AVŚ, 12, 2 39.2]
yad ripraṃ śamalaṃ cakṛma yac ca duṣkṛtam | [AVŚ, 12, 2 40.1]
āpo mā tasmācchumbhantvagneḥ saṃkasukāc ca yat | [AVŚ, 12, 2 40.2]
tā adharād udīcīr āvavṛtran prajānatīḥ pathibhir devayānaiḥ | [AVŚ, 12, 2 41.1]
parvatasya vṛṣabhasyādhi pṛṣṭhe navāś caranti saritaḥ purāṇīḥ | [AVŚ, 12, 2 41.2]
agne akravyān niḥ kravyādaṃ nudā devayajanaṃ vaha | [AVŚ, 12, 2 42.1]
imaṃ kravyād āviveśāyaṃ kravyādam anvagāt | [AVŚ, 12, 2 43.1]
vyāghrau kṛtvā nānānaṃ taṃ harāmi śivāparam | [AVŚ, 12, 2 43.2]
antardhir devānāṃ paridhir manuṣyāṇām agnir gārhapatya ubhayān antarā śritaḥ | [AVŚ, 12, 2 44.1]
jīvānām āyuḥ pratira tvam agne pitṝṇāṃ lokam api gacchantu ye mṛtāḥ | [AVŚ, 12, 2 45.1]
sugārhapatyo vitapann arātim uṣāmuṣāṃ śreyasīṃ dhehy asmai | [AVŚ, 12, 2 45.2]
sarvān agne sahamānaḥ sapatnān aiṣām ūrjaṃ rayim asmāsu dhehi | [AVŚ, 12, 2 46.1]
imam indraṃ vahniṃ paprim anvārabhadhvaṃ sa vo nirvakṣad duritād avadyāt | [AVŚ, 12, 2 47.1]
tenāpahata śarum āpatantaṃ tena rudrasya paripātāstām | [AVŚ, 12, 2 47.2]
anaḍvāhaṃ plavam anvārabhadhvaṃ sa vo nirvakṣad duritād avadyāt | [AVŚ, 12, 2 48.1]
ārohata savitur nāvam etāṃ ṣaḍbhir urvībhir amatiṃ tarema | [AVŚ, 12, 2 48.2]
ahorātre anveṣi bibhrat kṣemyas tiṣṭhan prataraṇaḥ suvīraḥ | [AVŚ, 12, 2 49.1]
anāturānt sumanasas talpa bibhraj jyog eva naḥ puruṣagandhir edhi | [AVŚ, 12, 2 49.2]
te devebhya āvṛścante pāpaṃ jīvanti sarvadā | [AVŚ, 12, 2 50.1]
kravyād yān agnir antikād aśva ivānuvapate naḍam | [AVŚ, 12, 2 50.2]
ye 'śraddhā dhanakāmyā kravyādā samāsate | [AVŚ, 12, 2 51.1]
te vā anyeṣāṃ kumbhīṃ paryādadhati sarvadā | [AVŚ, 12, 2 51.2]
preva pipatiṣati manasā muhur āvartate punaḥ | [AVŚ, 12, 2 52.1]
kravyād yān agnir antikād anuvidvān vitāvati | [AVŚ, 12, 2 52.2]
aviḥ kṛṣṇā bhāgadheyaṃ paśūnāṃ sīsaṃ kravyād api candraṃ ta āhuḥ | [AVŚ, 12, 2 53.1]
māṣāḥ piṣṭā bhāgadheyaṃ te havyam araṇyānyā gahvaraṃ sacasva | [AVŚ, 12, 2 53.2]
iṣīkāṃ jaratīm iṣṭvā tilpiñjaṃ daṇḍanaṃ naḍam | [AVŚ, 12, 2 54.1]
tam indra idhmam kṛtvā yamasyāgniṃ nirādadhau | [AVŚ, 12, 2 54.2]
pratyañcam arkaṃ pratyarpayitvā pravidvān panthāṃ vi hy āviveśa | [AVŚ, 12, 2 55.1]
parāmīṣām asūn dideśa dīrgheṇāyuṣā sam imānt sṛjāmi | [AVŚ, 12, 2 55.2]
{AVŚ, 12, 3}
pumān puṃso 'dhitiṣṭha carmehi tatra hvayasva yatamā priyā te | [AVŚ, 12, 3 1.1]
yāvantāv agre prathamaṃ sameyathus tad vāṃ vayo yamarājye samānam | [AVŚ, 12, 3 1.2]
tāvad vāṃ cakṣus tati vīryāṇi tāvat tejas tatidhā vājināni | [AVŚ, 12, 3 2.1]
agniḥ śarīraṃ sacate yadaidho 'dhā pakvān mithunā saṃbhavāthaḥ | [AVŚ, 12, 3 2.2]
sam asmiṃlloke sam u devayāne saṃ smā sametaṃ yamarājyeṣu | [AVŚ, 12, 3 3.1]
pūtau pavitrair upa taddhvayethāṃ yadyad reto adhi vāṃ saṃbabhūva | [AVŚ, 12, 3 3.2]
āpas putrāso abhisaṃviśadhvam imaṃ jīvaṃ jīvadhanyāḥ sametya | [AVŚ, 12, 3 4.1]
tāsāṃ bhajadhvam amṛtaṃ yam āhur odanaṃ pacati vāṃ janitrī | [AVŚ, 12, 3 4.2]
yaṃ vāṃ pitā pacati yaṃ ca mātā riprān nirmuktyai śamalāc ca vācaḥ | [AVŚ, 12, 3 5.1]
sa odanaḥ śatadhāraḥ svarga ubhe vyāpa nabhasī mahitvā | [AVŚ, 12, 3 5.2]
ubhe nabhasī ubhayāṃś ca lokān ye yajvanām abhijitāḥ svargāḥ | [AVŚ, 12, 3 6.1]
teṣāṃ jyotiṣmān madhumān yo agre tasmin putrair jarasi saṃśrayethām | [AVŚ, 12, 3 6.2]
prācīṃ prācīṃ pradiśam ārabhethām etaṃ lokaṃ śraddadhānāḥ sacante | [AVŚ, 12, 3 7.1]
yad vāṃ pakvaṃ pariviṣṭam agnau tasya guptaye daṃpatī saṃśrayethām | [AVŚ, 12, 3 7.2]
dakṣiṇāṃ diśam abhi nakṣamāṇau paryāvartethām abhi pātram etat | [AVŚ, 12, 3 8.1]
tasmin vāṃ yamaḥ pitṛbhiḥ saṃvidānaḥ pakvāya śarma bahulaṃ niyacchāt | [AVŚ, 12, 3 8.2]
pratīcī diśām iyam id varaṃ yasyāṃ somo adhipā mṛḍitā ca | [AVŚ, 12, 3 9.1]
tasyāṃ śrayethāṃ sukṛtaḥ sacethām adhā pakvān mithunā saṃbhavāthaḥ | [AVŚ, 12, 3 9.2]
uttaraṃ rāṣṭraṃ prajayottarāvad diśām udīcī kṛṇavan no agram | [AVŚ, 12, 3 10.1]
pāṅktaṃ chandaḥ puruṣo babhūva viśvair viśvāṅgaiḥ saha sambhavema | [AVŚ, 12, 3 10.2]
dhruveyaṃ virāṇ namo astv asyai śivā putrebhya uta mahyam astu | [AVŚ, 12, 3 11.1]
sā no devy adite viśvavāra irya iva gopā abhirakṣa pakvam | [AVŚ, 12, 3 11.2]
piteva putrān abhisaṃsvajasva naḥ śivā no vātā iha vāntu bhūmau | [AVŚ, 12, 3 12.1]
yam odanaṃ pacato devate iha taṃ nas tapa uta satyaṃ ca vettu | [AVŚ, 12, 3 12.2]
yad yat kṛṣṇaḥ śakuna eha gatvā tsaran viṣaktaṃ bila āsasāda | [AVŚ, 12, 3 13.1]
yad vā dāsy ārdrahastā samaṅkta ulūkhalaṃ musalaṃ śumbhatāpaḥ | [AVŚ, 12, 3 13.2]
ayaṃ grāvā pṛthubudhno vayodhāḥ pūtaḥ pavitrair apahantu rakṣaḥ | [AVŚ, 12, 3 14.1]
āroha carma mahi śarma yaccha mā daṃpatī pautram aghaṃ nigātām | [AVŚ, 12, 3 14.2]
vanaspatiḥ saha devair na āgan rakṣaḥ piśācāṁ apabādhamānaḥ | [AVŚ, 12, 3 15.1]
sa ucchrayātai pravadāti vācaṃ tena lokāṁ abhi sarvān jayema | [AVŚ, 12, 3 15.2]
sapta medhān paśavaḥ paryagṛhṇan ya eṣāṃ jyotiṣmāṁ uta yaś cakarśa | [AVŚ, 12, 3 16.1]
trayastriṃśad devatās tānt sacante sa naḥ svargam abhi neṣa lokam | [AVŚ, 12, 3 16.2]
svargaṃ lokam abhi no nayāsi saṃ jāyayā saha putraiḥ syāma | [AVŚ, 12, 3 17.1]
gṛhṇāmi hastam anu maitv atra mā nas tārīn nirṛtir mo arātiḥ | [AVŚ, 12, 3 17.2]
grāhiṃ pāpmānam ati tāṁ ayāma tamo vyasya pravadāsi valgu | [AVŚ, 12, 3 18.1]
vānaspatya udyato mā jihiṃsīr mā taṇḍulaṃ viśarīr devayantam | [AVŚ, 12, 3 18.2]
viśvavyacā ghṛtapṛṣṭho bhaviṣyant sayonir lokam upayāhy etam | [AVŚ, 12, 3 19.1]
varṣavṛddham upayaccha śūrpaṃ tuṣaṃ palāvān apa tad vinaktu | [AVŚ, 12, 3 19.2]
trayo lokāḥ saṃmitā brāhmaṇena dyaur evāsau pṛthivy antarikṣam | [AVŚ, 12, 3 20.1]
aṃśūn gṛbhītvānvārabhethām āpyāyantāṃ punar āyantu śūrpam | [AVŚ, 12, 3 20.2]
pṛthag rūpāṇi bahudhā paśūnām ekarūpo bhavasi saṃ samṛddhyā | [AVŚ, 12, 3 21.1]
etāṃ tvacaṃ lohinīṃ tāṃ nudasva grāvā śumbhāti malaga iva vastrā | [AVŚ, 12, 3 21.2]
pṛthivīṃ tvā pṛthivyām āveśayāmi tanūḥ samānī vikṛtā ta eṣā | [AVŚ, 12, 3 22.1]
yadyad dyuttaṃ likhitam arpaṇena tena mā susror brahmaṇāpi tad vapāmi | [AVŚ, 12, 3 22.2]
janitrīva pratiharyāsi sūnuṃ saṃ tvā dadhāmi pṛthivīṃ pṛthivyā | [AVŚ, 12, 3 23.1]
ukhā kumbhī vedyāṃ mā vyathiṣṭhā yajñāyudhair ājyenātiṣaktā | [AVŚ, 12, 3 23.2]
agniḥ pacan rakṣatu tvā purastād indro rakṣatu dakṣiṇato marutvān | [AVŚ, 12, 3 24.1]
varuṇas tvā dṛṃhāddharuṇe pratīcyā uttarāt tvā somaḥ saṃdadātai | [AVŚ, 12, 3 24.2]
pūtāḥ pavitraiḥ pavante abhrād divaṃ ca yanti pṛthivīṃ ca lokān | [AVŚ, 12, 3 25.1]
tā jīvalā jīvadhanyāḥ pratiṣṭhāḥ pātra āsiktāḥ pary agnir indhām | [AVŚ, 12, 3 25.2]
āyanti divaḥ pṛthivīṃ sacante bhūmyāḥ sacante adhy antarikṣam | [AVŚ, 12, 3 26.1]
śuddhāḥ satīs tā u śumbhanta eva tā naḥ svargam abhi lokaṃ nayantu | [AVŚ, 12, 3 26.2]
uteva prabhvīr uta saṃmitāsa uta śukrāḥ śucayaś cāmṛtāsaḥ | [AVŚ, 12, 3 27.1]
tā odanaṃ daṃpatibhyāṃ praśiṣṭā āpaḥ śikṣantīḥ pacatā sunāthāḥ | [AVŚ, 12, 3 27.2]
saṃkhyātā stokāḥ pṛthivīṃ sacante prāṇāpānaiḥ saṃmitā oṣadhībhiḥ | [AVŚ, 12, 3 28.1]
asaṃkhyātā opyamānāḥ suvarṇāḥ sarvaṃ vyāpuḥ śucayaḥ śucitvam | [AVŚ, 12, 3 28.2]
udyodhanty abhivalganti taptāḥ phenam asyanti bahulāṃś ca bindūn | [AVŚ, 12, 3 29.1]
yoṣeva dṛṣṭvā patim ṛtviyāyaitais taṇḍulair bhavatā sam āpaḥ | [AVŚ, 12, 3 29.2]
utthāpaya sīdato budhna enān adbhir ātmānam abhisaṃspṛśantām | [AVŚ, 12, 3 30.1]
amāsi pātrair udakaṃ yad etan mitās taṇḍulāḥ pradiśo yadīmāḥ | [AVŚ, 12, 3 30.2]
prayaccha parśuṃ tvarayā harauṣam ahiṃsanta oṣadhīr dāntu parvan | [AVŚ, 12, 3 31.1]
yāsāṃ somaḥ pari rājyaṃ babhūvāmanyutā no vīrudho bhavantu | [AVŚ, 12, 3 31.2]
navaṃ barhir odanāya stṛṇīta priyaṃ hṛdaś cakṣuṣo valgv astu | [AVŚ, 12, 3 32.1]
tasmin devāḥ saha daivīr viśantv imaṃ prāśnantv ṛtubhir niṣadya | [AVŚ, 12, 3 32.2]
vanaspate stīrṇam āsīda barhir agniṣṭomaiḥ saṃmito devatābhiḥ | [AVŚ, 12, 3 33.1]
tvaṣṭreva rūpaṃ sukṛtaṃ svadhityainā ehāḥ pari pātre dadṛśrām | [AVŚ, 12, 3 33.2]
ṣaṣṭyāṃ śaratsu nidhipā abhīcchāt svaḥ pakvenābhyaśnavātai | [AVŚ, 12, 3 34.1]
upainaṃ jīvān pitaraś ca putrā etaṃ svargaṃ gamayāntam agneḥ | [AVŚ, 12, 3 34.2]
dhartā dhriyasva dharuṇe pṛthivyā acyutaṃ tvā devatāś cyāvayantu | [AVŚ, 12, 3 35.1]
taṃ tvā daṃpatī jīvantau jīvaputrāv udvāsayātaḥ pary agnidhānāt | [AVŚ, 12, 3 35.2]
sarvānt samāgā abhijitya lokān yāvantaḥ kāmāḥ samatītṛpas tān | [AVŚ, 12, 3 36.1]
vigāhethām āyavanaṃ ca darvir ekasmin pātre adhy uddharainam | [AVŚ, 12, 3 36.2]
upastṛṇīhi prathaya purastād ghṛtena pātram abhighārayaitat | [AVŚ, 12, 3 37.1]
vāśrevosrā taruṇaṃ stanasyum imaṃ devāso abhihiṅkṛṇota | [AVŚ, 12, 3 37.2]
upāstarīr akaro lokam etam uruḥ prathatām asamaḥ svargaḥ | [AVŚ, 12, 3 38.1]
tasmiṃchrayātai mahiṣaḥ suparṇo devā enaṃ devatābhyaḥ prayacchān | [AVŚ, 12, 3 38.2]
yadyaj jāyā pacati tvat paraḥ paraḥ patir vā jāye tvat tiraḥ | [AVŚ, 12, 3 39.1]
saṃ tat sṛjethāṃ saha vāṃ tad astu sampādayantau saha lokam ekam | [AVŚ, 12, 3 39.2]
yāvanto asyāḥ pṛthivīṃ sacante asmat putrāḥ pari ye saṃbabhūvuḥ | [AVŚ, 12, 3 40.1]
sarvāṃs tāṁ upa pātre hvayethāṃ nābhiṃ jānānāḥ śiśavaḥ samāyān | [AVŚ, 12, 3 40.2]
vasor yā dhārā madhunā prapīnā ghṛtena miśrā amṛtasya nābhayaḥ | [AVŚ, 12, 3 41.1]
sarvās tā avarundhe svargaḥ ṣaṣṭyāṃ śaratsu nidhipā abhīcchāt | [AVŚ, 12, 3 41.2]
nidhiṃ nidhipā abhy enam icchād anīśvarā abhitaḥ santu ye 'nye | [AVŚ, 12, 3 42.1]
asmābhir datto nihitaḥ svargas tribhiḥ kāṇḍais trīnt svargān arukṣat | [AVŚ, 12, 3 42.2]
agnī rakṣas tapatu yad videvaṃ kravyād piśāca iha mā prapāsta | [AVŚ, 12, 3 43.1]
nudāma enam aparudhmo asmad ādityā enam aṅgirasaḥ sacantām | [AVŚ, 12, 3 43.2]
ādityebhyo aṅgirobhyo madhv idaṃ ghṛtena miśraṃ prativedayāmi | [AVŚ, 12, 3 44.1]
śuddhahastau brāhmaṇasyānihatyaitaṃ svargaṃ sukṛtāv apītam | [AVŚ, 12, 3 44.2]
idaṃ prāpam uttamaṃ kāṇḍam asya yasmāl lokāt parameṣṭhī samāpa | [AVŚ, 12, 3 45.1]
āsiñca sarpir ghṛtavat samaṅgdhy eṣa bhāgo aṅgiraso no atra | [AVŚ, 12, 3 45.2]
satyāya ca tapase devatābhyo nidhiṃ śevadhiṃ paridadma etam | [AVŚ, 12, 3 46.1]
mā no dyūte 'vagān mā samityāṃ mā smānyasmā utsṛjatā purā mat | [AVŚ, 12, 3 46.2]
ahaṃ pacāmy ahaṃ dadāmi mamed u karman karuṇe 'dhi jāyā | [AVŚ, 12, 3 47.1]
kaumāro loko ajaniṣṭa putro 'nvārabhethāṃ vaya uttarāvat | [AVŚ, 12, 3 47.2]
na kilbiṣam atra nādhāro asti na yan mitraiḥ samamamāna eti | [AVŚ, 12, 3 48.1]
anūnaṃ pātraṃ nihitaṃ na etat paktāraṃ pakvaḥ punar āviśāti | [AVŚ, 12, 3 48.2]
priyaṃ priyāṇāṃ kṛṇavāma tamas te yantu yatame dviṣanti | [AVŚ, 12, 3 49.1]
dhenur anaḍvān vayo vaya āyad eva pauruṣeyam apa mṛtyuṃ nudantu | [AVŚ, 12, 3 49.2]
sam agnayaḥ vidur anyo anyaṃ ya oṣadhīḥ sacate yaś ca sindhūn | [AVŚ, 12, 3 50.1]
yāvanto devā divy ātapanti hiraṇyaṃ jyotiḥ pacato babhūva | [AVŚ, 12, 3 50.2]
eṣā tvacāṃ puruṣe saṃbabhūvānagnāḥ sarve paśavo ye anye | [AVŚ, 12, 3 51.1]
kṣatreṇātmānaṃ paridhāpayātho 'motaṃ vāso mukham odanasya | [AVŚ, 12, 3 51.2]
yad akṣeṣu vadā yat samityāṃ yad vā vadā anṛtaṃ vittakāmyā | [AVŚ, 12, 3 52.1]
samānaṃ tantum abhisaṃvasānau tasmint sarvaṃ śamalaṃ sādayāthaḥ | [AVŚ, 12, 3 52.2]
varṣaṃ vanuṣvāpigaccha devāṃs tvaco dhūmaṃ paryutpātayāsi | [AVŚ, 12, 3 53.1]
viśvavyacā ghṛtapṛṣṭho bhaviṣyant sayonir lokam upayāhy etam | [AVŚ, 12, 3 53.2]
tanvaṃ svargo bahudhā vicakre yathā vida ātmann anyavarṇām | [AVŚ, 12, 3 54.1]
apājait kṛṣṇāṃ ruśatīṃ punāno yā lohinī tāṃ te agnau juhomi | [AVŚ, 12, 3 54.2]
prācyai tvā diśe 'gnaye 'dhipataye 'sitāya rakṣitra ādityāyeṣumate | [AVŚ, 12, 3 55.1]
etaṃ paridadmas taṃ no gopāyatāsmākam aitoḥ | [AVŚ, 12, 3 55.2]
diṣṭaṃ no atra jarase nineṣaj jarā mṛtyave pari ṇo dadātv atha pakvena saha sambhavema | [AVŚ, 12, 3 55.3]
dakṣiṇāyai tvā diśa indrāyādhipataye tiraścirājaye rakṣitre yamāyeṣumate | [AVŚ, 12, 3 56.1]
etaṃ paridadmas taṃ no gopāyatāsmākam aitoḥ | [AVŚ, 12, 3 56.2]
diṣṭaṃ no atra jarase nineṣaj jarā mṛtyave pari ṇo dadātv atha pakvena saha sambhavema | [AVŚ, 12, 3 56.3]
pratīcyai tvā diśe varuṇāyādhipataye pṛdākave rakṣitre 'nnāyeṣumate | [AVŚ, 12, 3 57.1]
etaṃ paridadmas taṃ no gopāyatāsmākam aitoḥ | [AVŚ, 12, 3 57.2]
diṣṭaṃ no atra jarase nineṣaj jarā mṛtyave pari ṇo dadātv atha pakvena saha sambhavema | [AVŚ, 12, 3 57.3]
udīcyai tvā diśe somāyādhipataye svajāya rakṣitre 'śanyā iṣumatyai | [AVŚ, 12, 3 58.1]
etaṃ paridadmas taṃ no gopāyatāsmākam aitoḥ | [AVŚ, 12, 3 58.2]
diṣṭaṃ no atra jarase nineṣaj jarā mṛtyave pari ṇo dadātv atha pakvena saha sambhavema | [AVŚ, 12, 3 58.3]
dhruvāyai tvā diśe viṣṇave 'dhipataye kalmāṣagrīvāya rakṣitra oṣadhībhya iṣumatībhyaḥ | [AVŚ, 12, 3 59.1]
etaṃ paridadmas taṃ no gopāyatāsmākam aitoḥ | [AVŚ, 12, 3 59.2]
diṣṭaṃ no atra jarase nineṣaj jarā mṛtyave pari ṇo dadātv atha pakvena saha sambhavema | [AVŚ, 12, 3 59.3]
ūrdhvāyai tvā diśe bṛhaspataye 'dhipataye śvitrāya rakṣitre varṣāyeṣumate | [AVŚ, 12, 3 60.1]
etaṃ paridadmas taṃ no gopāyatāsmākam aitoḥ | [AVŚ, 12, 3 60.2]
diṣṭaṃ no atra jarase nineṣaj jarā mṛtyave pari ṇo dadātv atha pakvena saha sambhavema | [AVŚ, 12, 3 60.3]
{AVŚ, 12, 4}
dadāmīty eva brūyād anu cainām abhutsata | [AVŚ, 12, 4 1.1]
vaśāṃ brahmabhyo yācadbhyas tat prajāvad apatyavat | [AVŚ, 12, 4 1.2]
prajayā sa vikrīṇīte paśubhiś copadasyati | [AVŚ, 12, 4 2.1]
ya ārṣeyebhyo yācadbhyo devānāṃ gāṃ na ditsati | [AVŚ, 12, 4 2.2]
kūṭayāsya saṃśīryante śloṇayā kāṭam ardati | [AVŚ, 12, 4 3.1]
baṇḍayā dahyante gṛhāḥ kāṇayā dīyate svam | [AVŚ, 12, 4 3.2]
vilohito adhiṣṭhānācchakno vindati gopatim | [AVŚ, 12, 4 4.1]
tathā vaśāyāḥ saṃvidyaṃ duradabhnā hy ucyase | [AVŚ, 12, 4 4.2]
pador asyā adhiṣṭhānād viklindur nāma vindati | [AVŚ, 12, 4 5.1]
anāmanāt saṃśīryante yā mukhenopajighrati | [AVŚ, 12, 4 5.2]
yo asyāḥ karṇāv āskunoty ā sa deveṣu vṛścate | [AVŚ, 12, 4 6.1]
lakṣma kurva iti manyate kanīyaḥ kṛṇute svam | [AVŚ, 12, 4 6.2]
yad asyāḥ kasmaicid bhogāya bālān kaścit prakṛntati | [AVŚ, 12, 4 7.1]
tataḥ kiśorā mriyante vatsāṃś ca ghātuko vṛkaḥ | [AVŚ, 12, 4 7.2]
yad asyā gopatau satyā loma dhvāṅkṣo ajīhiḍat | [AVŚ, 12, 4 8.1]
tataḥ kumārā mriyante yakṣmo vindaty anāmanāt | [AVŚ, 12, 4 8.2]
yad asyāḥ palpūlanaṃ śakṛd dāsī samasyati | [AVŚ, 12, 4 9.1]
tato 'parūpaṃ jāyate tasmād avyeṣyad enasaḥ | [AVŚ, 12, 4 9.2]
jāyamānābhijāyate devānt sabrāhmaṇān vaśā | [AVŚ, 12, 4 10.1]
tasmād brahmabhyo deyaiṣā tad āhuḥ svasya gopanam | [AVŚ, 12, 4 10.2]
ya enāṃ vanim āyanti teṣāṃ devakṛtā vaśā | [AVŚ, 12, 4 11.1]
brahmajyeyaṃ tad abruvan ya enāṃ nipriyāyate | [AVŚ, 12, 4 11.2]
ya ārṣeyebhyo yācadbhyo devānāṃ gāṃ na ditsati | [AVŚ, 12, 4 12.1]
ā sa deveṣu vṛścate brāhmaṇānāṃ ca manyave | [AVŚ, 12, 4 12.2]
yo asya syād vaśābhogo anyām iccheta tarhi saḥ | [AVŚ, 12, 4 13.1]
hiṃste adattā puruṣaṃ yācitāṃ ca na ditsati | [AVŚ, 12, 4 13.2]
yathā śevadhir nihito brāhmaṇānāṃ tathā vaśā | [AVŚ, 12, 4 14.1]
tām etad acchāyanti yasmin kasmiṃś ca jāyate | [AVŚ, 12, 4 14.2]
svam etad acchāyanti yad vaśāṃ brāhmaṇā abhi | [AVŚ, 12, 4 15.1]
yathainān anyasmin jinīyād evāsyā nirodhanam | [AVŚ, 12, 4 15.2]
cared evā traihāyaṇād avijñātagadā satī | [AVŚ, 12, 4 16.1]
vaśāṃ ca vidyān nārada brāhmaṇās tarhy eṣyāḥ | [AVŚ, 12, 4 16.2]
ya enām avaśām āha devānāṃ nihitaṃ nidhim | [AVŚ, 12, 4 17.1]
ubhau tasmai bhavāśarvau parikramyeṣum asyataḥ | [AVŚ, 12, 4 17.2]
yo asyā ūdho na vedātho asyā stanān uta | [AVŚ, 12, 4 18.1]
ubhayenaivāsmai duhe dātuṃ ced aśakad vaśām | [AVŚ, 12, 4 18.2]
duradabhnainam āśaye yācitāṃ ca na ditsati | [AVŚ, 12, 4 19.1]
nāsmai kāmāḥ samṛdhyante yām adattvā cikīrṣati | [AVŚ, 12, 4 19.2]
devā vaśām ayācan mukhaṃ kṛtvā brāhmaṇam | [AVŚ, 12, 4 20.1]
teṣāṃ sarveṣām adadaddheḍaṃ nyeti mānuṣaḥ | [AVŚ, 12, 4 20.2]
heḍaṃ paśūnāṃ nyeti brāhmaṇebhyo 'dadad vaśām | [AVŚ, 12, 4 21.1]
devānāṃ nihitaṃ bhāgaṃ martyaś cen nipriyāyate | [AVŚ, 12, 4 21.2]
yad anye śataṃ yāceyur brāhmaṇā gopatiṃ vaśām | [AVŚ, 12, 4 22.1]
athaināṃ devā abruvann evaṃ ha viduṣo vaśā | [AVŚ, 12, 4 22.2]
ya evaṃ viduṣe 'dattvāthānyebhyo dadad vaśām | [AVŚ, 12, 4 23.1]
durgā tasmā adhiṣṭhāne pṛthivī sahadevatā | [AVŚ, 12, 4 23.2]
devā vaśām ayācan yasminn agre ajāyata | [AVŚ, 12, 4 24.1]
tām etāṃ vidyān nāradaḥ saha devair udājata | [AVŚ, 12, 4 24.2]
anapatyam alpapaśuṃ vaśā kṛṇoti pūruṣam | [AVŚ, 12, 4 25.1]
brāhmaṇaiś ca yācitām athaināṃ nipriyāyate | [AVŚ, 12, 4 25.2]
agnīṣomābhyāṃ kāmāya mitrāya varuṇāya ca | [AVŚ, 12, 4 26.1]
tebhyo yācanti brāhmaṇās teṣv āvṛścate 'dadat | [AVŚ, 12, 4 26.2]
yāvad asyā gopatir nopaśṛṇuyād ṛcaḥ svayam | [AVŚ, 12, 4 27.1]
cared asya tāvad goṣu nāsya śrutvā gṛhe vaset | [AVŚ, 12, 4 27.2]
yo asyā ṛca upaśrutyātha goṣv acīcarat | [AVŚ, 12, 4 28.1]
āyuś ca tasya bhūtiṃ ca devā vṛścanti hīḍitāḥ | [AVŚ, 12, 4 28.2]
vaśā carantī bahudhā devānāṃ nihito nidhiḥ | [AVŚ, 12, 4 29.1]
āviṣkṛṇuṣva rūpāṇi yadā sthāma jighāṃsati | [AVŚ, 12, 4 29.2]
āvir ātmānaṃ kṛṇute yadā sthāma jighāṃsati | [AVŚ, 12, 4 30.1]
atho ha brahmabhyo vaśā yāñcyāya kṛṇute manaḥ | [AVŚ, 12, 4 30.2]
manasā saṃkalpayati tad devāṁ apigacchati | [AVŚ, 12, 4 31.1]
tato ha brahmāṇo vaśām upaprayanti yācitum | [AVŚ, 12, 4 31.2]
svadhākāreṇa pitṛbhyo yajñena devatābhyaḥ | [AVŚ, 12, 4 32.1]
dānena rājanyo vaśāyā mātur heḍam na gacchati | [AVŚ, 12, 4 32.2]
vaśā mātā rājanyasya tathā sambhūtam agraśaḥ | [AVŚ, 12, 4 33.1]
tasyā āhur anarpaṇaṃ yad brahmabhyaḥ pradīyate | [AVŚ, 12, 4 33.2]
yathājyaṃ pragṛhītam ālumpet sruco agnaye | [AVŚ, 12, 4 34.1]
evā ha brahmabhyo vaśām agnaya āvṛścate 'dadat | [AVŚ, 12, 4 34.2]
puroḍāśavatsā sudughā loke 'smā upatiṣṭhati | [AVŚ, 12, 4 35.1]
sā asmai sarvān kāmān vaśā pradaduṣe duhe | [AVŚ, 12, 4 626180_1]
sarvān kāmān yama rājye vaśā pradaduṣe duhe | [AVŚ, 12, 4 626181_1]
athāhur nārakaṃ lokaṃ nirundhānasya yācitām | [AVŚ, 12, 4 36.2]
pravīyamānā carati kruddhā gopataye vaśā | [AVŚ, 12, 4 37.1]
vehataṃ mā manyamāno mṛtyoḥ pāśeṣu badhyatām | [AVŚ, 12, 4 37.2]
yo vehataṃ manyamāno 'mā ca pacate vaśām | [AVŚ, 12, 4 38.1]
apy asya putrān pautrāṃś ca yācayate bṛhaspatiḥ | [AVŚ, 12, 4 38.2]
mahad eṣāvatapati carantī goṣu gaur api | [AVŚ, 12, 4 39.1]
atho ha gopataye vaśādaduṣe viṣaṃ duhe | [AVŚ, 12, 4 39.2]
priyaṃ paśūnāṃ bhavati yad brahmabhyaḥ pradīyate | [AVŚ, 12, 4 40.1]
atho vaśāyās tat priyaṃ yad devatrā haviḥ syāt | [AVŚ, 12, 4 40.2]
yā vaśā udakalpayan devā yajñād udetya | [AVŚ, 12, 4 41.1]
tāsāṃ viliptyaṃ bhīmām udākuruta nāradaḥ | [AVŚ, 12, 4 41.2]
tāṃ devā amīmāṃsanta vaśeyā3m avaśeti | [AVŚ, 12, 4 42.1]
tām abravīn nārada eṣā vaśānāṃ vaśatameti | [AVŚ, 12, 4 42.2]
kati nu vaśā nārada yās tvaṃ vettha manuṣyajāḥ | [AVŚ, 12, 4 43.1]
tās tvā pṛcchāmi vidvāṃsaṃ kasyā nāśnīyād abrāhmaṇaḥ | [AVŚ, 12, 4 43.2]
viliptyā bṛhaspate yā ca sūtavaśā vaśā | [AVŚ, 12, 4 44.1]
tasyā nāśnīyād abrāhmaṇo ya āśaṃseta bhūtyām | [AVŚ, 12, 4 44.2]
namas te astu nāradānuṣṭhu viduṣe vaśā | [AVŚ, 12, 4 45.1]
katamāsāṃ bhīmatamā yām adattvā parābhavet | [AVŚ, 12, 4 45.2]
viliptī yā bṛhaspate 'tho sūtavaśā vaśā | [AVŚ, 12, 4 46.1]
tasyā nāśnīyād abrāhmaṇo ya āśaṃseta bhūtyām | [AVŚ, 12, 4 46.2]
trīṇi vai vaśājātāni viliptī sūtavaśā vaśā | [AVŚ, 12, 4 47.1]
tāḥ prayacched brahmabhyaḥ so 'nāvraskaḥ prajāpatau | [AVŚ, 12, 4 47.2]
etad vo brāhmaṇā havir iti manvīta yācitaḥ | [AVŚ, 12, 4 48.1]
vaśāṃ ced enaṃ yāceyur yā bhīmādaduṣo gṛhe | [AVŚ, 12, 4 48.2]
devā vaśāṃ paryavadan na no 'dād iti hīḍitāḥ | [AVŚ, 12, 4 49.1]
etābhir ṛgbhir bhedaṃ tasmād vai sa parābhavat | [AVŚ, 12, 4 49.2]
utaināṃ bhedo nādadād vaśām indreṇa yācitaḥ | [AVŚ, 12, 4 50.1]
tasmāt taṃ devā āgaso 'vṛścann ahamuttare | [AVŚ, 12, 4 50.2]
ye vaśāyā adānāya vadanti parirāpiṇaḥ | [AVŚ, 12, 4 51.1]
indrasya manyave jālmā āvṛścante acittyā | [AVŚ, 12, 4 51.2]
ye gopatiṃ parāṇīyāthāhur mā dadā iti | [AVŚ, 12, 4 52.1]
rudrasyāstāṃ te hetiṃ pariyanty acittyā | [AVŚ, 12, 4 52.2]
yadi hutāṃ yady ahutām amā ca pacate vaśām | [AVŚ, 12, 4 53.1]
devānt sabrāhmaṇān ṛtvā jihmo lokān nirṛcchati | [AVŚ, 12, 4 53.2]
{AVŚ, 12, 5}
śrameṇa tapasā sṛṣṭā brahmaṇā vittarte śritā | [AVŚ, 12, 5 1]
satyenāvṛtā śriyā prāvṛtā yaśasā parīvṛtā | [AVŚ, 12, 5 2]
svadhayā parihitā śraddhayā paryūḍhā dīkṣayā guptā yajñe pratiṣṭhitā loko nidhanam | [AVŚ, 12, 5 3]
brahma padavāyaṃ brāhmaṇo 'dhipatiḥ | [AVŚ, 12, 5 4]
tām ādadānasya brahmagavīṃ jinato brāhmaṇaṃ kṣatriyasya | [AVŚ, 12, 5 5]
apakrāmati sūnṛtā vīryaṃ puṇyā lakṣmīḥ | [AVŚ, 12, 5 6]
ojaś ca tejaś ca sahaś ca balaṃ ca vāk cendriyaṃ ca śrīś ca dharmaś ca | [AVŚ, 12, 5 7]
brahma ca kṣatraṃ ca rāṣṭraṃ ca viśaś ca tviṣiś ca yaśaś ca varcaś ca draviṇaṃ ca | [AVŚ, 12, 5 8]
āyuś ca rūpaṃ ca nāma ca kīrtiś ca prāṇaś cāpānaś ca cakṣuś ca śrotraṃ ca | [AVŚ, 12, 5 9]
payaś ca rasaś cānnaṃ cānnādyaṃ cartaṃ ca satyaṃ ceṣṭaṃ ca pūrtaṃ ca prajā ca paśavaś ca | [AVŚ, 12, 5 10]
tāni sarvāṇy apakrāmanti brahmagavīm ādadānasya jinato brāhmaṇaṃ kṣatriyasya | [AVŚ, 12, 5 11]
saiṣā bhīmā brahmagavy aghaviṣā sākṣāt kṛtyā kūlbajam āvṛtā | [AVŚ, 12, 5 12]
sarvāṇy asyāṃ ghorāṇi sarve ca mṛtyavaḥ | [AVŚ, 12, 5 13]
sarvāṇy asyāṃ krūrāṇi sarve puruṣavadhāḥ | [AVŚ, 12, 5 14]
sā brahmajyaṃ devapīyuṃ brahmagavy ādīyamānā mṛtyoḥ paḍbīśa ādyati | [AVŚ, 12, 5 15]
meniḥ śatavadhā hi sā brahmajyasya kṣitir hi sā | [AVŚ, 12, 5 16]
tasmād vai brāhmaṇānāṃ gaur durādharṣā vijānatā | [AVŚ, 12, 5 17]
vajro dhāvantī vaiśvānara udvītā | [AVŚ, 12, 5 18]
hetiḥ śaphān utkhidantī mahādevo 'pekṣamāṇā | [AVŚ, 12, 5 19]
kṣurapavir īkṣamāṇā vāśyamānābhisphūrjati | [AVŚ, 12, 5 20]
mṛtyur hiṃkṛṇvaty ugro devaḥ pucchaṃ paryasyantī | [AVŚ, 12, 5 21]
sarvajyāniḥ karṇau varīvarjayantī rājayakṣmo mehantī | [AVŚ, 12, 5 22]
menir duhyamānā śīrṣaktir dugdhā | [AVŚ, 12, 5 23]
sedir upatiṣṭhantī mithoyodhaḥ parāmṛṣṭā | [AVŚ, 12, 5 24]
śaravyā mukhe 'pinahyamānartir hanyamānā | [AVŚ, 12, 5 25]
aghaviṣā nipatantī tamo nipatitā | [AVŚ, 12, 5 26]
anugacchantī prāṇān upadāsayati brahmagavī brahmajyasya | [AVŚ, 12, 5 27]
vairaṃ vikṛtyamānā pautrādyaṃ vibhājyamānā | [AVŚ, 12, 5 28]
devahetir hriyamāṇā vyṛddhir hṛtā | [AVŚ, 12, 5 29]
pāpmādhidhīyamānā pāruṣyam avadhīyamānā | [AVŚ, 12, 5 30]
viṣaṃ prayasyantī takmā prayastā | [AVŚ, 12, 5 31]
aghaṃ pacyamānā duṣvapnyaṃ pakvā | [AVŚ, 12, 5 32]
mūlabarhaṇī paryākriyamāṇā kṣitiḥ paryākṛtā | [AVŚ, 12, 5 33]
asaṃjñā gandhena śug uddhriyamāṇāśīviṣa uddhṛtā | [AVŚ, 12, 5 34]
abhūtir upahriyamāṇā parābhūtir upahṛtā | [AVŚ, 12, 5 35]
śarvaḥ kruddhaḥ piśyamānā śimidā piśitā | [AVŚ, 12, 5 36]
avartir aśyamānā nirṛtir aśitā | [AVŚ, 12, 5 37]
aśitā lokāc chinatti brahmagavī brahmajyam asmāc cāmuṣmāc ca | [AVŚ, 12, 5 38]
tasyā āhananaṃ kṛtyā menir āśasanaṃ valaga ūbadhyam | [AVŚ, 12, 5 39]
asvagatā parihṇutā | [AVŚ, 12, 5 40]
agniḥ kravyād bhūtvā brahmagavī brahmajyaṃ praviśyātti | [AVŚ, 12, 5 41]
sarvāsyāṅgā parvā mūlāni vṛścati | [AVŚ, 12, 5 42]
chinatty asya pitṛbandhu parābhāvayati mātṛbandhu | [AVŚ, 12, 5 43]
vivāhāṁ jñātīnt sarvān apikṣāpayati brahmagavī brahmajyasya kṣatriyeṇāpunardīyamānā | [AVŚ, 12, 5 44]
avāstum enam asvagam aprajasaṃ karoty aparāparaṇo bhavati kṣīyate | [AVŚ, 12, 5 45]
ya evaṃ viduṣo brāhmaṇasya kṣatriyo gām ādatte | [AVŚ, 12, 5 46]
kṣipraṃ vai tasyāhanane gṛdhrāḥ kurvata ailabam | [AVŚ, 12, 5 47]
kṣipraṃ vai tasyādahanaṃ parinṛtyanti keśinīr āghnānāḥ pāṇinorasi kurvāṇāḥ pāpam ailabam | [AVŚ, 12, 5 48]
kṣipraṃ vai tasya vāstuṣu vṛkāḥ kurvata ailabam | [AVŚ, 12, 5 49]
kṣipraṃ vai tasya pṛcchanti yat tad āsī3d idaṃ nu tā3d iti | [AVŚ, 12, 5 50]
chinddhy āchinddhi prachinddhy apikṣāpaya kṣāpaya | [AVŚ, 12, 5 51]
ādadānam āṅgirasi brahmajyam upadāsaya | [AVŚ, 12, 5 52]
vaiśvadevī hy ucyase kṛtyā kūlbajam āvṛtā | [AVŚ, 12, 5 53]
oṣantī samoṣantī brahmaṇo vajraḥ | [AVŚ, 12, 5 54]
kṣurapavir mṛtyur bhūtvā vidhāva tvam | [AVŚ, 12, 5 55]
ādatse jinatāṃ varca iṣṭaṃ pūrtaṃ cāśiṣaḥ | [AVŚ, 12, 5 56]
ādāya jītaṃ jītāya loke 'muṣmin prayacchasi | [AVŚ, 12, 5 57]
aghnye padavīr bhava brāhmaṇasyābhiśastyā | [AVŚ, 12, 5 58]
meniḥ śaravyā bhavāghād aghaviṣā bhava | [AVŚ, 12, 5 59]
aghnye pra śiro jahi brahmajyasya kṛtāgaso devapīyor arādhasaḥ | [AVŚ, 12, 5 60]
tvayā pramūrṇaṃ mṛditam agnir dahatu duścitam | [AVŚ, 12, 5 61]
vṛśca pravṛśca saṃvṛśca daha pradaha saṃdaha | [AVŚ, 12, 5 62]
brahmajyaṃ devy aghnya ā mūlād anusaṃdaha | [AVŚ, 12, 5 63]
yathāyād yamasādanāt pāpalokān parāvataḥ | [AVŚ, 12, 5 64]
evā tvaṃ devy aghnye brahmajyasya kṛtāgaso devapīyor arādhasaḥ | [AVŚ, 12, 5 65]
vajreṇa śataparvaṇā tīkṣṇena kṣurabhṛṣṭinā | [AVŚ, 12, 5 66]
pra skandhān pra śiro jahi | [AVŚ, 12, 5 67]
lomāny asya saṃchinddhi tvacam asya viveṣṭaya | [AVŚ, 12, 5 68]
māṃsāny asya śātaya snāvāny asya saṃvṛha | [AVŚ, 12, 5 69]
asthīny asya pīḍaya majjānam asya nirjahi | [AVŚ, 12, 5 70]
sarvāsyāṅgā parvāṇi viśrathaya | [AVŚ, 12, 5 71]
agnir enaṃ kravyāt pṛthivyā nudatām udoṣatu vāyur antarikṣān mahato varimṇaḥ | [AVŚ, 12, 5 72]
sūrya enaṃ divaḥ praṇudatāṃ nyoṣatu | [AVŚ, 12, 5 73]
{AVŚ, 13, 1}
udehi vājin yo apsv antar idaṃ rāṣṭraṃ praviśa sūnṛtāvat | [AVŚ, 13, 1 1.1]
yo rohito viśvam idaṃ jajāna sa tvā rāṣṭrāya subhṛtaṃ bibhartu | [AVŚ, 13, 1 1.2]
ud vāja āgan yo apsv antar viśa āroha tvadyonayo yāḥ | [AVŚ, 13, 1 2.1]
somaṃ dadhāno 'pa oṣadhīr gāś catuṣpado dvipada āveśayeha | [AVŚ, 13, 1 2.2]
yūyam ugrā marutaḥ pṛśnimātara indreṇa yujā pramṛṇīta śatrūn | [AVŚ, 13, 1 3.1]
ā vo rohitaḥ śṛṇavat sudānavas triṣaptāso marutaḥ svādusaṃmudaḥ | [AVŚ, 13, 1 3.2]
ruho ruroha rohita āruroha garbho janīnāṃ januṣām upastham | [AVŚ, 13, 1 4.1]
tābhiḥ saṃrabdham anvavindan ṣaḍ urvīr gātuṃ prapaśyann iha rāṣṭram āhāḥ | [AVŚ, 13, 1 4.2]
ā te rāṣṭram iha rohito 'hārṣīd vyāsthan mṛdho abhayaṃ te abhūt | [AVŚ, 13, 1 5.1]
tasmai te dyāvāpṛthivī revatībhiḥ kāmaṃ duhātām iha śakvarībhiḥ | [AVŚ, 13, 1 5.2]
rohito dyāvāpṛthivī jajāna tatra tantuṃ parameṣṭhī tatāna | [AVŚ, 13, 1 6.1]
tatra śiśriye 'ja ekapādo 'dṛṃhad dyāvāpṛthivī balena | [AVŚ, 13, 1 6.2]
rohito dyāvāpṛthivī adṛṃhat tena sva stabhitaṃ tena nākaḥ | [AVŚ, 13, 1 7.1]
tenāntarikṣaṃ vimitā rajāṃsi tena devā amṛtam anvavindan | [AVŚ, 13, 1 7.2]
vi rohito amṛśad viśvarūpaṃ samākurvāṇaḥ praruho ruhaś ca | [AVŚ, 13, 1 8.1]
divaṃ rūḍhvā mahatā mahimnā saṃ te rāṣṭram anaktu payasā ghṛtena | [AVŚ, 13, 1 8.2]
yās te ruhaḥ praruho yās ta āruho yābhir āpṛṇāsi divam antarikṣam | [AVŚ, 13, 1 9.1]
tāsāṃ brahmaṇā payasā vavṛdhāno viśi rāṣṭre jāgṛhi rohitasya | [AVŚ, 13, 1 9.2]
yās te viśas tapasaḥ saṃbabhūvur vatsaṃ gāyatrīm anu tā ihāguḥ | [AVŚ, 13, 1 10.1]
tās tvā viśantu manasā śivena saṃmātā vatso abhyetu rohitaḥ | [AVŚ, 13, 1 10.2]
ūrdhvo rohito adhi nāke asthād viśvā rūpāṇi janayan yuvā kaviḥ | [AVŚ, 13, 1 11.1]
tigmenāgnir jyotiṣā vibhāti tṛtīye cakre rajasi priyāṇi | [AVŚ, 13, 1 11.2]
sahasraśṛṅgo vṛṣabho jātavedā ghṛtāhutaḥ somapṛṣṭhaḥ suvīraḥ | [AVŚ, 13, 1 12.1]
mā mā hāsīn nāthito net tvā jahāni gopoṣaṃ ca me vīrapoṣaṃ ca dhehi | [AVŚ, 13, 1 12.2]
rohito yajñasya janitā mukhaṃ ca rohitāya vācā śrotreṇa manasā juhomi | [AVŚ, 13, 1 13.1]
rohitaṃ devā yanti sumanasyamānāḥ sa mā rohaiḥ sāmityai rohayatu | [AVŚ, 13, 1 13.2]
rohito yajñaṃ vyadadhād viśvakarmaṇe tasmāt tejāṃsy upa memāny āguḥ | [AVŚ, 13, 1 14.1]
voceyaṃ te nābhiṃ bhuvanasyādhi majmani | [AVŚ, 13, 1 14.2]
ā tvā ruroha bṛhaty uta paṅktir ā kakub varcasā jātavedaḥ | [AVŚ, 13, 1 15.1]
ā tvā rurohoṣṇihākṣaro vaṣaṭkāra ā tvā ruroha rohito retasā saha | [AVŚ, 13, 1 15.2]
ayaṃ vaste garbhaṃ pṛthivyā divaṃ vaste 'yam antarikṣam | [AVŚ, 13, 1 16.1]
ayaṃ bradhnasya viṣṭapi svar lokān vyānaśe | [AVŚ, 13, 1 16.2]
vācaspate pṛthivī naḥ syonā syonā yonis talpā naḥ suśevā | [AVŚ, 13, 1 17.1]
ihaiva prāṇaḥ sakhye no astu taṃ tvā parameṣṭhin pary agnir āyuṣā varcasā dadhātu | [AVŚ, 13, 1 17.2]
vācaspata ṛtavaḥ pañca ye nau vaiśvakarmaṇāḥ pari ye saṃbabhūvuḥ | [AVŚ, 13, 1 18.1]
ihaiva prāṇaḥ sakhye no astu taṃ tvā parameṣṭhin pari rohita āyuṣā varcasā dadhātu | [AVŚ, 13, 1 18.2]
vācaspate saumanasaṃ manaś ca goṣṭhe no gā janaya yoniṣu prajāḥ | [AVŚ, 13, 1 19.1]
ihaiva prāṇaḥ sakhye no astu taṃ tvā parameṣṭhin pary aham āyuṣā varcasā dadhātu | [AVŚ, 13, 1 19.2]
pari tvā dhāt savitā devo agnir varcasā mitrāvaruṇāv abhi tvā | [AVŚ, 13, 1 20.1]
sarvā arātīr avakrāmann ehīdaṃ rāṣṭram akaraḥ sūnṛtāvat | [AVŚ, 13, 1 20.2]
yaṃ tvā pṛṣatī rathe praṣṭir vahati rohita | [AVŚ, 13, 1 21.1]
śubhā yāsi riṇann apaḥ | [AVŚ, 13, 1 21.2]
anuvratā rohiṇī rohitasya sūriḥ suvarṇā bṛhatī suvarcāḥ | [AVŚ, 13, 1 22.1]
tayā vājān viśvarūpāṁ jayema tayā viśvāḥ pṛtanā abhiṣyāma | [AVŚ, 13, 1 22.2]
idaṃ sado rohiṇī rohitasyāsau panthāḥ pṛṣatī yena yāti | [AVŚ, 13, 1 23.1]
tāṃ gandharvāḥ kaśyapā unnayanti tāṃ rakṣanti kavayo 'pramādam | [AVŚ, 13, 1 23.2]
sūryasyāśvā harayaḥ ketumantaḥ sadā vahanty amṛtāḥ sukhaṃ ratham | [AVŚ, 13, 1 24.1]
ghṛtapāvā rohito bhrājamāno divaṃ devaḥ pṛṣatīm āviveśa | [AVŚ, 13, 1 24.2]
yo rohito vṛṣabhas tigmaśṛṅgaḥ pary agniṃ pari sūryaṃ babhūva | [AVŚ, 13, 1 25.1]
yo viṣṭabhnāti pṛthivīṃ divaṃ ca tasmād devā adhi sṛṣṭīḥ sṛjante | [AVŚ, 13, 1 25.2]
rohito divam āruhan mahataḥ pary arṇavāt | [AVŚ, 13, 1 26.1]
sarvā ruroha rohito ruhaḥ | [AVŚ, 13, 1 26.2]
vimimīṣva payasvatīṃ ghṛtācīṃ devānāṃ dhenur anapaspṛg eṣā | [AVŚ, 13, 1 27.1]
indraḥ somaṃ pibatu kṣemo astv agniḥ prastautu vi mṛdho nudasva | [AVŚ, 13, 1 27.2]
samiddho agniḥ samidhāno ghṛtavṛddho ghṛtāhutaḥ | [AVŚ, 13, 1 28.1]
abhīṣāṭ viśvāṣāḍ agniḥ sapatnān hantu ye mama | [AVŚ, 13, 1 28.2]
hantv enān pradahatv arir yo naḥ pṛtanyati | [AVŚ, 13, 1 29.1]
kravyādāgninā vayaṃ sapatnān pradahāmasi | [AVŚ, 13, 1 29.2]
avācīnān avajahīndra vajreṇa bāhumān | [AVŚ, 13, 1 30.1]
adhā sapatnān māmakān agnes tejobhir ādiṣi | [AVŚ, 13, 1 30.2]
agne sapatnān adharān pādayāsmad vyathayā sajātam utpipānaṃ bṛhaspate | [AVŚ, 13, 1 31.1]
indrāgnī mitrāvaruṇāv adhare padyantām apratimanyūyamānāḥ | [AVŚ, 13, 1 31.2]
udyaṃs tvaṃ deva sūrya sapatnān ava me jahi | [AVŚ, 13, 1 32.1]
avainān aśmanā jahi te yantv adhamaṃ tamaḥ | [AVŚ, 13, 1 32.2]
vatso virājo vṛṣabho matīnām āruroha śukrapṛṣṭho 'ntarikṣam | [AVŚ, 13, 1 33.1]
ghṛtenārkam abhyarcanti vatsaṃ brahma santaṃ brahmaṇā vardhayanti | [AVŚ, 13, 1 33.2]
divaṃ ca roha pṛthivīṃ ca roha rāṣṭraṃ ca roha draviṇaṃ ca roha | [AVŚ, 13, 1 34.1]
prajāṃ ca rohāmṛtaṃ ca roha rohitena tanvaṃ saṃspṛśasva | [AVŚ, 13, 1 34.2]
ye devā rāṣṭrabhṛto 'bhito yanti sūryam | [AVŚ, 13, 1 35.1]
taiṣ ṭe rohitaḥ saṃvidāno rāṣṭraṃ dadhātu sumanasyamānaḥ | [AVŚ, 13, 1 35.2]
ut tvā yajñā brahmapūtā vahanty adhvagato harayas tvā vahanti | [AVŚ, 13, 1 36.1]
tiraḥ samudram ati rocase 'rṇavam | [AVŚ, 13, 1 36.2]
rohite dyāvāpṛthivī adhiśrite vasujiti gojiti saṃdhanājiti | [AVŚ, 13, 1 37.1]
sahasraṃ yasya janimāni sapta ca voceyaṃ te nābhiṃ bhuvanasyādhi majmani | [AVŚ, 13, 1 37.2]
yaśā yāsi pradiśo diśaś ca yaśāḥ paśūnām uta carṣaṇīnām | [AVŚ, 13, 1 38.1]
yaśāḥ pṛthivyāḥ adityāḥ upasthe aham bhūyāsam savitā iva cāruḥ | [AVŚ, 13, 1 626365_1]
amutra sann iha vetthetaḥ saṃs tāni paśyasi | [AVŚ, 13, 1 39.1]
itaḥ paśyanti rocanaṃ divi sūryaṃ vipaścitam | [AVŚ, 13, 1 39.2]
devo devān marcayasy antaś carasy arṇave | [AVŚ, 13, 1 40.1]
samānam agnim indhate taṃ viduḥ kavayaḥ pare | [AVŚ, 13, 1 40.2]
avaḥ pareṇa para enāvareṇa padā vatsaṃ bibhratī gaur udasthāt | [AVŚ, 13, 1 41.1]
sā kadrīcī kaṃ svid ardhaṃ parāgāt kva svit sūte nahi yūthe asmin | [AVŚ, 13, 1 41.2]
ekapadī dvipadī sā catuṣpady aṣṭāpadī navapadī babhūvuṣī | [AVŚ, 13, 1 42.1]
sahasrākṣarā bhuvanasya paṅktis tasyāḥ samudrā adhi vikṣaranti | [AVŚ, 13, 1 42.2]
ārohan dyām amṛtaḥ prāva me vacaḥ | [AVŚ, 13, 1 43.1]
ut tvā yajñā brahmapūtā vahanty adhvagato harayas tvā vahanti | [AVŚ, 13, 1 43.2]
veda tat te amartya yat ta ākramaṇaṃ divi | [AVŚ, 13, 1 44.1]
yat te sadhasthaṃ parame vyoman | [AVŚ, 13, 1 44.2]
sūryo dyāṃ sūryaḥ pṛthivīṃ sūrya āpo 'tipaśyati | [AVŚ, 13, 1 45.1]
sūryo bhūtasyaikaṃ cakṣur āruroha divaṃ mahīm | [AVŚ, 13, 1 45.2]
urvīr āsan paridhayo vedir bhūmir akalpata | [AVŚ, 13, 1 46.1]
tatraitāv agnī ādhatta himaṃ ghraṃsaṃ ca rohitaḥ | [AVŚ, 13, 1 46.2]
himaṃ ghraṃsaṃ cādhāya yūpān kṛtvā parvatān | [AVŚ, 13, 1 47.1]
varṣājyāv agnī ījāte rohitasya svarvidaḥ | [AVŚ, 13, 1 47.2]
svarvido rohitasya brahmaṇāgniḥ samidhyate | [AVŚ, 13, 1 48.1]
tasmādghraṃsas tasmāddhimas tasmād yajño 'jāyata | [AVŚ, 13, 1 48.2]
brahmaṇāgnī vāvṛdhānau brahmavṛddhau brahmāhutau | [AVŚ, 13, 1 49.1]
brahmeddhāv agnī ījāte rohitasya svarvidaḥ | [AVŚ, 13, 1 49.2]
satye anyaḥ samāhito 'psv anyaḥ samidhyate | [AVŚ, 13, 1 50.1]
brahmeddhāv agnī ījāte rohitasya svarvidaḥ | [AVŚ, 13, 1 50.2]
yaṃ vātaḥ pariśumbhati yaṃ vendro brahmaṇaspatiḥ | [AVŚ, 13, 1 51.1]
brahmeddhāvagnī ījāte rohitasya svarvidaḥ | [AVŚ, 13, 1 51.2]
vediṃ bhūmiṃ kalpayitvā divaṃ kṛtvā dakṣiṇām | [AVŚ, 13, 1 52.1]
ghraṃsaṃ tad agniṃ kṛtvā cakāra viśvam ātmanvad varṣeṇājyena rohitaḥ | [AVŚ, 13, 1 52.2]
varṣam ājyaṃ ghraṃso agnir vedir bhūmir akalpata | [AVŚ, 13, 1 53.1]
tatraitān parvatān agnir gīrbhir ūrdhvāṁ akalpayat | [AVŚ, 13, 1 53.2]
gīrbhir ūrdhvān kalpayitvā rohito bhūmim abravīt | [AVŚ, 13, 1 54.1]
tvayīdaṃ sarvaṃ jāyatāṃ yad bhūtaṃ yac ca bhāvyam | [AVŚ, 13, 1 54.2]
sa yajñaḥ prathamo bhūto bhavyo ajāyata | [AVŚ, 13, 1 55.1]
tasmāddha jajña idaṃ sarvaṃ yat kiṃcedaṃ virocate rohitena ṛṣiṇābhṛtam | [AVŚ, 13, 1 55.2]
yaś ca gāṃ padā sphurati pratyaṅ sūryaṃ ca mehati | [AVŚ, 13, 1 56.1]
tasya vṛścāmi te mūlaṃ na chāyāṃ karavo 'param | [AVŚ, 13, 1 56.2]
yo mābhichāyam atyeṣi māṃ cāgniṃ cāntarā | [AVŚ, 13, 1 57.1]
tasya vṛścāmi te mūlaṃ na chāyāṃ karavo 'param | [AVŚ, 13, 1 57.2]
yo adya deva sūrya tvāṃ ca māṃ cāntarāyati | [AVŚ, 13, 1 58.1]
duṣvapnyaṃ tasmiṃchamalaṃ duritāni ca mṛjmahe | [AVŚ, 13, 1 58.2]
mā pragāma patho vayaṃ mā yajñād indra sominaḥ | [AVŚ, 13, 1 59.1]
mānta sthur no arātayaḥ | [AVŚ, 13, 1 59.2]
yo yajñasya prasādhanas tantur deveṣv ātataḥ | [AVŚ, 13, 1 60.1]
tam āhutam aśīmahi | [AVŚ, 13, 1 60.2]
{AVŚ, 13, 2}
ud asya ketavo divi śukrā bhrājanta īrate | [AVŚ, 13, 2 1.1]
ādityasya nṛcakṣaso mahivratasya mīḍhuṣaḥ | [AVŚ, 13, 2 1.2]
diśāṃ prajñānāṃ svarayantam arciṣā supakṣam āśuṃ patayantam arṇave | [AVŚ, 13, 2 2.1]
stavāma sūryaṃ bhuvanasya gopāṃ yo raśmibhir diśa ābhāti sarvāḥ | [AVŚ, 13, 2 2.2]
yat prāṅ pratyaṅ svadhayā yāsi śībhaṃ nānārūpe ahanī karṣi māyayā | [AVŚ, 13, 2 3.1]
tad āditya mahi tat te mahi śravo yad eko viśvaṃ pari bhūma jāyase | [AVŚ, 13, 2 3.2]
vipaścitaṃ taraṇiṃ bhrājamānaṃ vahanti yaṃ haritaḥ sapta bahvīḥ | [AVŚ, 13, 2 4.1]
srutād yam atrir divam unnināya taṃ tvā paśyanti pariyāntam ājim | [AVŚ, 13, 2 4.2]
mā tvā dabhan pariyāntam ājiṃ svasti durgāṁ ati yāhi śībham | [AVŚ, 13, 2 5.1]
divaṃ ca sūrya pṛthivīṃ ca devīm ahorātre vimimāno yad eṣi | [AVŚ, 13, 2 5.2]
svasti te sūrya carase rathāya yenobhāv antau pariyāsi sadyaḥ | [AVŚ, 13, 2 6.1]
yaṃ te vahanti harito vahiṣṭhāḥ śatam aśvā yadi vā sapta bahvīḥ | [AVŚ, 13, 2 6.2]
sukhaṃ sūrya ratham aṃśumantaṃ syonaṃ suvahnim adhitiṣṭha vājinam | [AVŚ, 13, 2 7.1]
yaṃ te vahanti harito vahiṣṭhāḥ śatam aśvā yadi vā sapta bahvīḥ | [AVŚ, 13, 2 7.2]
sapta sūryo harito yātave rathe hiraṇyatvacaso bṛhatīr ayukta | [AVŚ, 13, 2 8.1]
amoci śukro rajasaḥ parastād vidhūya devas tamo divam āruhat | [AVŚ, 13, 2 8.2]
ut ketunā bṛhatā deva āgann apāvṛk tamo 'bhi jyotir aśrait | [AVŚ, 13, 2 9.1]
divyaḥ suparṇaḥ sa vīro vyakhyad aditeḥ putro bhuvanāni viśvā | [AVŚ, 13, 2 9.2]
udyan raśmīn ātanuṣe viśvā rūpāṇi puṣyasi | [AVŚ, 13, 2 10.1]
ubhā samudrau kratunā vibhāsi sarvāṃllokān paribhūr bhrājamānaḥ | [AVŚ, 13, 2 10.2]
pūrvāparaṃ carato māyayaitau śiśū krīḍantau pariyāto 'rṇavam | [AVŚ, 13, 2 11.1]
viśvānyo bhuvanā vicaṣṭe hairaṇyair anyaṃ harito vahanti | [AVŚ, 13, 2 11.2]
divi tvāttrir adhārayat sūryā māsāya kartave | [AVŚ, 13, 2 12.1]
sa eṣi sudhṛtas tapan viśvā bhūtāvacākaśat | [AVŚ, 13, 2 12.2]
ubhāv antau samarṣasi vatsaḥ saṃmātarāv iva | [AVŚ, 13, 2 13.1]
nanv etad itaḥ purā brahma devā amī viduḥ | [AVŚ, 13, 2 13.2]
yat samudram anu śritaṃ tat siṣāsati sūryaḥ | [AVŚ, 13, 2 14.1]
adhvāsya vitato mahān pūrvaś cāparaś ca yaḥ | [AVŚ, 13, 2 14.2]
taṃ samāpnoti jūtibhis tato nāpacikitsati | [AVŚ, 13, 2 15.1]
tenāmṛtasya bhakṣaṃ devānāṃ nāvarundhate | [AVŚ, 13, 2 15.2]
ud u tyaṃ jātavedasaṃ devaṃ vahanti ketavaḥ | [AVŚ, 13, 2 16.1]
dṛśe viśvāya sūryam | [AVŚ, 13, 2 16.2]
apa tye tāyavo yathā nakṣatrā yanty aktubhiḥ | [AVŚ, 13, 2 17.1]
sūrāya viśvacakṣase | [AVŚ, 13, 2 17.2]
adṛśrann asya ketavo vi raśmayo janāṁ anu | [AVŚ, 13, 2 18.1]
bhrājanto agnayo yathā | [AVŚ, 13, 2 18.2]
taraṇir viśvadarśato jyotiṣkṛd asi sūrya | [AVŚ, 13, 2 19.1]
viśvam ābhāsi rocana | [AVŚ, 13, 2 19.2]
pratyaṅ devānāṃ viśaḥ pratyaṅṅ udeṣi mānuṣīḥ | [AVŚ, 13, 2 20.1]
pratyaṅ viśvaṃ svar dṛśe | [AVŚ, 13, 2 20.2]
yenā pāvaka cakṣasā bhuraṇyantaṃ janāṁ anu | [AVŚ, 13, 2 21.1]
tvaṃ varuṇa paśyasi | [AVŚ, 13, 2 21.2]
vi dyām eṣi rajas pṛthv ahar mimāno aktubhiḥ | [AVŚ, 13, 2 22.1]
paśyan janmāni sūrya | [AVŚ, 13, 2 22.2]
sapta tvā harito rathe vahanti deva sūrya | [AVŚ, 13, 2 23.1]
śociṣkeśaṃ vicakṣaṇam | [AVŚ, 13, 2 23.2]
ayukta sapta śundhyuvaḥ sūro rathasya naptyaḥ | [AVŚ, 13, 2 24.1]
tābhir yāti svayuktibhiḥ | [AVŚ, 13, 2 24.2]
rohito divam āruhat tapasā tapasvī | [AVŚ, 13, 2 25.1]
sa yonim aiti sa u jāyate punaḥ sa devānām adhipatir babhūva | [AVŚ, 13, 2 25.2]
yo viśvacarṣaṇir uta viśvatomukho yo viśvataspāṇir uta viśvataspṛthaḥ | [AVŚ, 13, 2 26.1]
saṃ bāhubhyāṃ bharati saṃ patatrair dyāvāpṛthivī janayan deva ekaḥ | [AVŚ, 13, 2 26.2]
ekapād dvipado bhūyo vicakrame dvipāt tripādam abhyeti paścāt | [AVŚ, 13, 2 27.1]
dvipāddha ṣaṭpado bhūyo vicakrame ta ekapadas tanvaṃ samāsate | [AVŚ, 13, 2 27.2]
atandro yāsyan harito yad āsthād dve rūpe kṛṇute rocamānaḥ | [AVŚ, 13, 2 28.1]
ketumān udyant sahamāno rajāṃsi viśvā āditya pravato vibhāsi | [AVŚ, 13, 2 28.2]
baṇ mahāṁ asi sūrya baḍ āditya mahāṁ asi | [AVŚ, 13, 2 29.1]
mahāṃs te mahato mahimā tvam āditya mahāṁ asi | [AVŚ, 13, 2 29.2]
rocase divi rocase antarikṣe pataṅga pṛthivyāṃ rocase rocase apsv antaḥ | [AVŚ, 13, 2 30.1]
ubhā samudrau rucyā vyāpitha devo devāsi mahiṣaḥ svarjit | [AVŚ, 13, 2 30.2]
arvāṅ parastāt prayato vyadhva āśur vipaścit patayan pataṅgaḥ | [AVŚ, 13, 2 31.1]
viṣṇur vicittaḥ śavasādhitiṣṭhan pra ketunā sahate viśvam ejat | [AVŚ, 13, 2 31.2]
citraś cikitvān mahiṣaḥ suparṇa ārocayan rodasī antarikṣam | [AVŚ, 13, 2 32.1]
ahorātre pari sūryaṃ vasāne prāsya viśvā tirato vīryāṇi | [AVŚ, 13, 2 32.2]
tigmo vibhrājan tanvaṃ śiśāno 'raṃgamāsaḥ pravato rarāṇaḥ | [AVŚ, 13, 2 33.1]
jyotiṣmān pakṣī mahiṣo vayodhā viśvā āsthāt pradiśaḥ kalpamānaḥ | [AVŚ, 13, 2 33.2]
citraṃ devānām ketur anīkaṃ jyotiṣmān pradiśaḥ sūrya udyan | [AVŚ, 13, 2 34.1]
divākaro 'ti dyumnais tamāṃsi viśvātārīd duritāni śukraḥ | [AVŚ, 13, 2 34.2]
citraṃ devānām udagād anīkaṃ cakṣur mitrasya varuṇasyāgneḥ | [AVŚ, 13, 2 35.1]
āprād dyāvāpṛthivī antarikṣaṃ sūrya ātmā jagatas tasthuṣaś ca | [AVŚ, 13, 2 35.2]
uccā patantam aruṇaṃ suparṇaṃ madhye divas taraṇiṃ bhrājamānam | [AVŚ, 13, 2 36.1]
paśyāma tvā savitāraṃ yam āhur ajasraṃ jyotir yad avindad attriḥ | [AVŚ, 13, 2 36.2]
divas pṛṣṭhe dhāvamānaṃ suparṇam adityāḥ putraṃ nāthakāma upayāmi bhītaḥ | [AVŚ, 13, 2 37.1]
sa naḥ sūrya pratira dīrgham āyur mā riṣāma sumatau te syāma | [AVŚ, 13, 2 37.2]
sahasrāhṇyaṃ viyatāv asya pakṣau harer haṃsasya patataḥ svargam | [AVŚ, 13, 2 38.1]
sa devānt sarvān urasy upadadya saṃpaśyan yāti bhuvanāni viśvā | [AVŚ, 13, 2 38.2]
rohitaḥ kālo abhavad rohito 'gre prajāpatiḥ | [AVŚ, 13, 2 39.1]
rohito yajñānāṃ mukhaṃ rohitaḥ svar ābharat | [AVŚ, 13, 2 39.2]
rohito loko abhavad rohito 'tyatapad divam | [AVŚ, 13, 2 40.1]
rohito raśmibhir bhūmiṃ samudram anusaṃcarat | [AVŚ, 13, 2 40.2]
sarvā diśaḥ samacarad rohito 'dhipatir divaḥ | [AVŚ, 13, 2 41.1]
divaṃ samudram ād bhūmiṃ sarvaṃ bhūtaṃ virakṣati | [AVŚ, 13, 2 41.2]
ārohañchukro bṛhatīr atandro dve rūpe kṛṇute rocamānaḥ | [AVŚ, 13, 2 42.1]
citraś cikitvān mahiṣo vātamāyā yāvato lokān abhi yad vibhāti | [AVŚ, 13, 2 42.2]
abhy anyad eti pary anyad asyate 'horātrābhyāṃ mahiṣaḥ kalpamānaḥ | [AVŚ, 13, 2 43.1]
sūryaṃ vayaṃ rajasi kṣiyantaṃ gātuvidaṃ havāmahe nādhamānāḥ | [AVŚ, 13, 2 43.2]
pṛthivīpro mahiṣo nādhamānasya gātur adabdhacakṣuḥ pari viśvaṃ babhūva | [AVŚ, 13, 2 44.1]
viśvaṃ saṃpaśyant suvidatro yajatra idaṃ śṛṇotu yad ahaṃ bravīmi | [AVŚ, 13, 2 44.2]
pary asya mahimā pṛthivīṃ samudraṃ jyotiṣā vibhrājan pari dyām antarikṣam | [AVŚ, 13, 2 45.1]
sarvaṃ saṃpaśyant suvidatro yajatra idaṃ śṛṇotu yad ahaṃ bravīmi | [AVŚ, 13, 2 45.2]
abodhy agniḥ samidhā janānāṃ prati dhenum ivāyatīm uṣasam | [AVŚ, 13, 2 46.1]
yahvā iva pra vayām ujjihānāḥ pra bhānavaḥ sisrate nākam accha | [AVŚ, 13, 2 46.2]
{AVŚ, 13, 3}
ya ime dyāvāpṛthivī jajāna yo drāpim kṛtvā bhuvanāni vaste | [AVŚ, 13, 3 1.1]
yasmin kṣiyanti pradiśaḥ ṣaḍ urvīr yāḥ pataṅgo anu vicākaśīti | [AVŚ, 13, 3 1.2]
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti | [AVŚ, 13, 3 1.3]
udvepaya rohita prakṣiṇīhi brahmajyasya pratimuñca pāśān | [AVŚ, 13, 3 1.4]
yasmād vātā ṛtuthā pavante yasmāt samudrā adhi vikṣaranti | [AVŚ, 13, 3 2.1]
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti | [AVŚ, 13, 3 2.2]
udvepaya rohita prakṣiṇīhi brahmajyasya pratimuñca pāśān | [AVŚ, 13, 3 2.3]
yo mārayati prāṇayati yasmāt prāṇanti bhuvanāni viśvā | [AVŚ, 13, 3 3.1]
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti | [AVŚ, 13, 3 3.2]
udvepaya rohita prakṣiṇīhi brahmajyasya pratimuñca pāśān | [AVŚ, 13, 3 3.3]
yaḥ prāṇena dyāvāpṛthivī tarpayaty apānena samudrasya jaṭharaṃ yaḥ piparti | [AVŚ, 13, 3 4.1]
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti | [AVŚ, 13, 3 4.2]
udvepaya rohita prakṣiṇīhi brahmajyasya pratimuñca pāśān | [AVŚ, 13, 3 4.3]
yasmin virāṭ parameṣṭhī prajāpatir agnir vaiśvānaraḥ saha paṅktyā śritaḥ | [AVŚ, 13, 3 5.1]
yaḥ parasya prāṇaṃ paramasya teja ādade | [AVŚ, 13, 3 5.2]
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti | [AVŚ, 13, 3 5.3]
yasmin ṣaḍ urvīḥ pañca diśo adhiśritāś catasra āpo yajñasya trayo 'kṣarāḥ | [AVŚ, 13, 3 6.1]
yo antarā rodasī kruddhaś cakṣuṣaikṣata | [AVŚ, 13, 3 6.2]
tasya devasya kruddhasyaitad āgo ya evaṃ vidvāṃsaṃ brāhmaṇam jināti | [AVŚ, 13, 3 6.3]
yo annādo annapatir babhūva brahmaṇaspatir uta yaḥ | [AVŚ, 13, 3 7.1]
bhūto bhaviṣyat bhuvanasya yas patiḥ | [AVŚ, 13, 3 7.2]
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti | [AVŚ, 13, 3 7.3]
ahorātrair vimitaṃ triṃśadaṅgaṃ trayodaśaṃ māsaṃ yo nirmimīte | [AVŚ, 13, 3 8.1]
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti | [AVŚ, 13, 3 8.2]
udvepaya rohita prakṣiṇīhi brahmajyasya pratimuñca pāśān | [AVŚ, 13, 3 8.3]
kṛṣṇaṃ niyānaṃ harayaḥ suparṇā apo vasānā divam utpatanti | [AVŚ, 13, 3 9.1]
ta āvavṛtrant sadanād ṛtasya | [AVŚ, 13, 3 9.2]
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti | [AVŚ, 13, 3 9.3]
yat te candraṃ kaśyapa rocanāvad yat saṃhitaṃ puṣkalaṃ citrabhānu yasmint sūryā ārpitāḥ sapta sākam | [AVŚ, 13, 3 10.1]
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti | [AVŚ, 13, 3 10.2]
udvepaya rohita prakṣiṇīhi brahmajyasya pratimuñca pāśān | [AVŚ, 13, 3 10.3]
bṛhad enam anuvaste purastād rathaṃtaraṃ pratigṛhṇāti paścāt | [AVŚ, 13, 3 11.1]
jyotir vasāne sadam apramādam | [AVŚ, 13, 3 11.2]
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti | [AVŚ, 13, 3 11.3]
bṛhad anyataḥ pakṣa āsīd rathaṃtaram anyataḥ sabale sadhrīcī | [AVŚ, 13, 3 12.1]
yad rohitam ajanayanta devāḥ | [AVŚ, 13, 3 12.2]
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti | [AVŚ, 13, 3 12.3]
sa varuṇaḥ sāyam agnir bhavati sa mitro bhavati prātar udyan | [AVŚ, 13, 3 13.1]
sa savitā bhūtvāntarikṣeṇa yāti sa indro bhūtvā tapati madhyato divam | [AVŚ, 13, 3 13.2]
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti | [AVŚ, 13, 3 13.3]
sahasrāhṇyaṃ viyatāv asya pakṣau harer haṃsasya patataḥ svargam | [AVŚ, 13, 3 14.1]
sa devānt sarvān urasy upadadya saṃpaśyan yāti bhuvanāni viśvā | [AVŚ, 13, 3 14.2]
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti | [AVŚ, 13, 3 14.3]
ayaṃ sa devo apsv antaḥ sahasramūlaḥ paruśāko attriḥ | [AVŚ, 13, 3 15.1]
ya idaṃ viśvaṃ bhuvanaṃ jajāna | [AVŚ, 13, 3 15.2]
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti | [AVŚ, 13, 3 15.3]
śukraṃ vahanti harayo raghuṣyado devaṃ divi varcasā bhrājamānam | [AVŚ, 13, 3 16.1]
yasyordhvā divaṃ tanvas tapanty arvāṅ suvarṇaiḥ paṭarair vibhāti | [AVŚ, 13, 3 16.2]
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti | [AVŚ, 13, 3 16.3]
yenādityān haritaḥ saṃvahanti yena yajñena bahavo yanti prajānantaḥ | [AVŚ, 13, 3 17.1]
yad ekaṃ jyotir bahudhā vibhāti | [AVŚ, 13, 3 17.2]
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti | [AVŚ, 13, 3 17.3]
sapta yuñjanti ratham ekacakram eko aśvo vahati saptanāmā | [AVŚ, 13, 3 18.1]
trinābhi cakram ajaram anarvaṃ yatremā viśvā bhuvanādhitasthuḥ | [AVŚ, 13, 3 18.2]
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti | [AVŚ, 13, 3 18.3]
aṣṭadhā yukto vahati vahnir ugraḥ pitā devānāṃ janitā matīnām | [AVŚ, 13, 3 19.1]
ṛtasya tantuṃ manasā mimānaḥ sarvā diśaḥ pavate mātariśvā | [AVŚ, 13, 3 19.2]
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti | [AVŚ, 13, 3 19.3]
samyañcaṃ tantuṃ pradiśo 'nu sarvā antar gāyatryām amṛtasya garbhe | [AVŚ, 13, 3 20.1]
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti | [AVŚ, 13, 3 20.2]
udvepaya rohita prakṣiṇīhi brahmajyasya pratimuñca pāśān | [AVŚ, 13, 3 20.3]
nimrucas tisro vyuṣo ha tisras trīṇi rajāṃsi divo aṅga tisraḥ | [AVŚ, 13, 3 21.1]
vidmā te agne tredhā janitraṃ tredhā devānāṃ janimāni vidma | [AVŚ, 13, 3 21.2]
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti | [AVŚ, 13, 3 21.3]
vi ya aurṇot pṛthivīṃ jāyamāna ā samudram adadhāt antarikṣe | [AVŚ, 13, 3 22.1]
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti | [AVŚ, 13, 3 22.2]
udvepaya rohita prakṣiṇīhi brahmajyasya pratimuñca pāśān | [AVŚ, 13, 3 22.3]
tvam agne kratubhiḥ ketubhir hito 'rkaḥ samiddha udarocathā divi | [AVŚ, 13, 3 23.1]
kim abhyārcan marutaḥ pṛśnimātaro yad rohitam ajanayanta devāḥ | [AVŚ, 13, 3 23.2]
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti | [AVŚ, 13, 3 23.3]
ya ātmadā baladā yasya viśva upāsate praśiṣaṃ yasya devāḥ | [AVŚ, 13, 3 24.1]
yo 'syeśe dvipado yaś catuṣpadaḥ | [AVŚ, 13, 3 24.2]
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti | [AVŚ, 13, 3 24.3]
ekapād dvipado bhūyo vicakrame dvipāt tripādam abhyeti paścāt | [AVŚ, 13, 3 25.1]
catuṣpāc cakre dvipadām abhisvare saṃpaśyan paṅktim upatiṣṭhamānaḥ | [AVŚ, 13, 3 25.2]
tasya devasya kruddhasyaitad āgo ya evaṃ vidvāṃsaṃ brāhmaṇaṃ jināti | [AVŚ, 13, 3 25.3]
kṛṣṇāyāḥ putro arjuno rātryā vatso 'jāyata | [AVŚ, 13, 3 26.1]
sa ha dyām adhirohati ruho ruroha rohitaḥ | [AVŚ, 13, 3 26.2]
{AVŚ, 13, 4}
sa eti savitā svar divas pṛṣṭhe 'vacākaśat | [AVŚ, 13, 4 1]
raśmibhir nabha ābhṛtaṃ mahendra ety āvṛtaḥ | [AVŚ, 13, 4 2]
sa dhātā sa vidhartā sa vāyur nabha ucchritam | [AVŚ, 13, 4 3]
so 'ryamā sa varuṇaḥ sa rudraḥ sa mahādevaḥ | [AVŚ, 13, 4 4]
so agniḥ sa u sūryaḥ sa u eva mahāyamaḥ | [AVŚ, 13, 4 5]
taṃ vatsā upatiṣṭhanty ekaśīrṣāṇo yutā daśa | [AVŚ, 13, 4 6]
paścāt prāñca ātanvanti yad udeti vibhāsati | [AVŚ, 13, 4 7]
tasyaiṣa māruto gaṇaḥ sa eti śikyākṛtaḥ | [AVŚ, 13, 4 8]
raśmibhir nabha ābhṛtaṃ mahendra ety āvṛtaḥ | [AVŚ, 13, 4 9]
tasyeme nava kośā viṣṭambhā navadhā hitāḥ | [AVŚ, 13, 4 10]
sa prajābhyo vipaśyati yac ca prāṇati yac ca na | [AVŚ, 13, 4 11]
tam idaṃ nigataṃ sahaḥ sa eṣa eka ekavṛd eka eva | [AVŚ, 13, 4 12]
ete asmin devā ekavṛto bhavanti | [AVŚ, 13, 4 13]
kīrtiś ca yaśaś cāmbhaś ca nabhaś ca brāhmaṇavarcasaṃ cānnaṃ cānnādyaṃ ca | [AVŚ, 13, 4 14]
ya etaṃ devam ekavṛtaṃ veda | [AVŚ, 13, 4 15]
na dvitīyo na tṛtīyaś caturtho nāpy ucyate | [AVŚ, 13, 4 16]
na pañcamo na ṣaṣṭhaḥ saptamo nāpy ucyate | [AVŚ, 13, 4 17]
nāṣṭamo na navamo daśamo nāpy ucyate | [AVŚ, 13, 4 18]
sa sarvasmai vipaśyati yac ca prāṇati yac ca na | [AVŚ, 13, 4 19]
tam idaṃ nigataṃ sahaḥ sa eṣa eka ekavṛd eka eva | [AVŚ, 13, 4 20]
sarve asmin devā ekavṛto bhavanti | [AVŚ, 13, 4 21]
brahma ca tapaś ca kīrtiś ca yaśaś cāmbhaś ca nabhaś ca brāhmaṇavarcasaṃ cānnaṃ cānnādyaṃ ca | [AVŚ, 13, 4 22]
bhūtaṃ ca bhavyaṃ ca śraddhā ca ruciś ca svargaś ca svadhā ca | [AVŚ, 13, 4 23]
ya etaṃ devam ekavṛtaṃ veda | [AVŚ, 13, 4 24]
sa eva mṛtyuḥ so 'mṛtaṃ so 'bhvaṃ sa rakṣaḥ | [AVŚ, 13, 4 25]
sa rudro vasuvanir vasudeye namovāke vaṣaṭkāro 'nu saṃhitaḥ | [AVŚ, 13, 4 26]
tasyeme sarve yātava upa praśiṣam āsate | [AVŚ, 13, 4 27]
tasyāmū sarvā nakṣatrā vaśe candramasā saha | [AVŚ, 13, 4 28]
sa vā ahno 'jāyata tasmād ahar ajāyata | [AVŚ, 13, 4 29]
sa vai rātryā ajāyata tasmād rātrir ajāyata | [AVŚ, 13, 4 30]
sa vā antarikṣād ajāyata tasmād antarikṣam ajāyata | [AVŚ, 13, 4 31]
sa vai vāyor ajāyata tasmād vāyur ajāyata | [AVŚ, 13, 4 32]
sa vai divo 'jāyata tasmād dyaur adhi ajāyata | [AVŚ, 13, 4 33]
sa vai digbhyo 'jāyata tasmād diśo 'jāyanta | [AVŚ, 13, 4 34]
sa vai bhūmer ajāyata tasmād bhūmir ajāyata | [AVŚ, 13, 4 35]
sa vā agner ajāyata tasmād agnir ajāyata | [AVŚ, 13, 4 36]
sa vā adbhyo 'jāyata tasmād āpo 'jāyanta | [AVŚ, 13, 4 37]
sa vā ṛgbhyo 'jāyata tasmād ṛco 'jāyanta | [AVŚ, 13, 4 38]
sa vai yajñād ajāyata tasmād yajño 'jāyata | [AVŚ, 13, 4 39]
sa yajñas tasya yajñaḥ sa yajñasya śiraḥ kṛtam | [AVŚ, 13, 4 40]
sa stanayati sa vidyotate sa u aśmānam asyati | [AVŚ, 13, 4 41]
pāpāya vā bhadrāya vā puruṣāyāsurāya vā | [AVŚ, 13, 4 42]
yad vā kṛṇoṣy oṣadhīr yad vā varṣasi bhadrayā yad vā janyam avīvṛdhaḥ | [AVŚ, 13, 4 43]
tāvāṃs te maghavan mahimopo te tanvaḥ śatam | [AVŚ, 13, 4 44]
upo te baddhe baddhāni yadi vāsi nyarbudam | [AVŚ, 13, 4 45]
bhūyān indro namurād bhūyān indrāsi mṛtyubhyaḥ | [AVŚ, 13, 4 46]
bhūyān arātyāḥ śacyāḥ patis tvam indrāsi vibhūḥ prabhūr iti tvopāsmahe vayam | [AVŚ, 13, 4 47]
namas te astu paśyata paśya mā paśyata | [AVŚ, 13, 4 48]
annādyena yaśasā tejasā brāhmaṇavarcasena | [AVŚ, 13, 4 49]
ambho amo mahaḥ saha iti tvopāsmahe vayam | [AVŚ, 13, 4 50]
ambho aruṇaṃ rajataṃ rajaḥ saha iti tvopāsmahe vayam | [AVŚ, 13, 4 51]
uruḥ pṛthuḥ subhūr bhuva iti tvopāsmahe vayam | [AVŚ, 13, 4 52]
pratho varo vyaco loka iti tvopāsmahe vayam | [AVŚ, 13, 4 53]
bhavadvasur idadvasuḥ saṃyadvasur āyadvasur iti tvopāsmahe vayam | [AVŚ, 13, 4 54]
namas te astu paśyata paśya mā paśyata | [AVŚ, 13, 4 55]
annādyena yaśasā tejasā brāhmaṇavarcasena | [AVŚ, 13, 4 56]
{AVŚ, 14, 1}
satyenottabhitā bhūmiḥ sūryeṇottabhitā dyauḥ | [AVŚ, 14, 1 1.1]
ṛtenādityās tiṣṭhanti divi somo adhiśritaḥ | [AVŚ, 14, 1 1.2]
somenādityā balinaḥ somena pṛthivī mahī | [AVŚ, 14, 1 2.1]
atho nakṣatrāṇām eṣām upasthe soma āhitaḥ | [AVŚ, 14, 1 2.2]
somaṃ manyate papivān yat sampiṃṣanty oṣadhim | [AVŚ, 14, 1 3.1]
somaṃ yaṃ brahmāṇo vidur na tasyāśnāti pārthivaḥ | [AVŚ, 14, 1 3.2]
yat tvā soma prapibanti tata āpyāyase punaḥ | [AVŚ, 14, 1 4.1]
vāyuḥ somasya rakṣitā samānāṃ māsa ākṛtiḥ | [AVŚ, 14, 1 4.2]
āchadvidhānair gupito bārhataiḥ soma rakṣitaḥ | [AVŚ, 14, 1 5.1]
grāvṇām icchṛṇvan tiṣṭhasi na te aśnāti pārthivaḥ | [AVŚ, 14, 1 5.2]
cittir ā upabarhaṇaṃ cakṣur ā abhyañjanam | [AVŚ, 14, 1 6.1]
dyaur bhūmiḥ kośa āsīd yad ayāt sūryā patim | [AVŚ, 14, 1 6.2]
raibhy āsīd anudeyī nārāśaṃsī nyocanī | [AVŚ, 14, 1 7.1]
sūryāyā bhadram id vāso gāthayaiti pariṣkṛtā | [AVŚ, 14, 1 7.2]
stomā āsan pratidhayaḥ kurīraṃ chanda opaśaḥ | [AVŚ, 14, 1 8.1]
sūryāyā aśvinā varāgnir āsīt purogavaḥ | [AVŚ, 14, 1 8.2]
somo vadhūyur abhavad aśvināstām ubhā varā | [AVŚ, 14, 1 9.1]
sūryāṃ yat patye śaṃsantīṃ manasā savitādadāt | [AVŚ, 14, 1 9.2]
mano asyā ana āsīd dyaur āsīd uta chadiḥ | [AVŚ, 14, 1 10.1]
śukrāv anaḍvāhāv āstāṃ yad ayāt sūryā patim | [AVŚ, 14, 1 10.2]
ṛksāmābhyām abhihitau gāvau te sāmanāv aitām | [AVŚ, 14, 1 11.1]
śrotre te cakre āstāṃ divi panthāś carācaraḥ | [AVŚ, 14, 1 11.2]
śucī te cakre yātyā vyāno akṣa āhataḥ | [AVŚ, 14, 1 12.1]
ano manasmayaṃ sūryārohat prayatī patim | [AVŚ, 14, 1 12.2]
sūryāyā vahatuḥ prāgāt savitā yam avāsṛjat | [AVŚ, 14, 1 13.1]
maghāsu hanyante gāvaḥ phalgunīṣu vyuhyate | [AVŚ, 14, 1 13.2]
yad aśvinā pṛcchamānāv ayātaṃ tricakreṇa vahatuṃ sūryāyāḥ | [AVŚ, 14, 1 14.1]
kvaikaṃ cakraṃ vām āsīt kva deṣṭrāya tasthathuḥ | [AVŚ, 14, 1 14.2]
yad ayātaṃ śubhas patī vareyaṃ sūryām upa | [AVŚ, 14, 1 15.1]
viśve devā anu tad vām ajānan putraḥ pitaram avṛṇīta pūṣā | [AVŚ, 14, 1 15.2]
dve te cakre sūrye brahmāṇa ṛtuthā viduḥ | [AVŚ, 14, 1 16.1]
athaikaṃ cakraṃ yad guhā tad addhātaya id viduḥ | [AVŚ, 14, 1 16.2]
aryamaṇaṃ yajāmahe subandhuṃ pativedanam | [AVŚ, 14, 1 17.1]
urvārukam iva bandhanāt preto muñcāmi nāmutaḥ | [AVŚ, 14, 1 17.2]
preto muñcāmi nāmutaḥ subaddhām amutas karam | [AVŚ, 14, 1 18.1]
yatheyam indra mīḍhvaḥ suputrā subhagāsati | [AVŚ, 14, 1 18.2]
pra tvā muñcāmi varuṇasya pāśād yena tvābadhnāt savitā suśevāḥ | [AVŚ, 14, 1 19.1]
ṛtasya yonau sukṛtasya loke syonaṃ te astu sahasaṃbhalāyai | [AVŚ, 14, 1 19.2]
bhagas tveto nayatu hastagṛhyāśvinā tvā pravahatāṃ rathena | [AVŚ, 14, 1 20.1]
gṛhān gaccha gṛhapatnī yathāso vaśinī tvaṃ vidatham āvadāsi | [AVŚ, 14, 1 20.2]
iha priyaṃ prajāyai te samṛdhyatām asmin gṛhe gārhapatyāya jāgṛhi | [AVŚ, 14, 1 21.1]
enā patyā tanvaṃ saṃspṛśasvātha jivrir vidatham āvadāsi | [AVŚ, 14, 1 21.2]
ihaiva staṃ mā viyauṣṭaṃ viśvam āyur vyaśnutam | [AVŚ, 14, 1 22.1]
krīḍantau putrair naptṛbhir modamānau svastakau | [AVŚ, 14, 1 22.2]
pūrvāparaṃ carato māyaitau śiśū krīḍantau pariyāto 'rṇavam | [AVŚ, 14, 1 23.1]
viśvānyo bhuvanā vicaṣṭa ṛtūṃr anyo vidadhaj jāyase navaḥ | [AVŚ, 14, 1 23.2]
navo navo bhavasi jāyamāno 'hnāṃ ketur uṣasām eṣy agram | [AVŚ, 14, 1 24.1]
bhāgaṃ devebhyo vidadhāsy āyan pra candramas tirase dīrgham āyuḥ | [AVŚ, 14, 1 24.2]
parā dehi śāmulyaṃ brahmabhyo vibhajā vasu | [AVŚ, 14, 1 25.1]
kṛtyaiṣā padvatī bhūtvā jāyā viśate patim | [AVŚ, 14, 1 25.2]
nīlalohitaṃ bhavati kṛtyāsaktir vyajyate | [AVŚ, 14, 1 26.1]
edhante asyā jñātayaḥ patir bandheṣu badhyate | [AVŚ, 14, 1 26.2]
aślīlā tanūr bhavati ruśatī pāpayāmuyā | [AVŚ, 14, 1 27.1]
patir yad vadhvo vāsasaḥ svam aṅgam abhyūrṇute | [AVŚ, 14, 1 27.2]
āśasanaṃ viśasanam atho adhivikartanam | [AVŚ, 14, 1 28.1]
sūryāyāḥ paśya rūpāṇi tāni brahmota śumbhati | [AVŚ, 14, 1 28.2]
tṛṣṭam etat kaṭukam apāṣṭhavad viṣavan naitad attave | [AVŚ, 14, 1 29.1]
sūryāṃ yo brahmā veda sa id vādhūyam arhati | [AVŚ, 14, 1 29.2]
sa it tat syonaṃ harati brahmā vāsaḥ sumaṅgalam | [AVŚ, 14, 1 30.1]
prāyaścittiṃ yo adhyeti yena jāyā na riṣyati | [AVŚ, 14, 1 30.2]
yuvaṃ bhagaṃ saṃbharataṃ samṛddham ṛtaṃ vadantāv ṛtodyeṣu | [AVŚ, 14, 1 31.1]
brahmaṇaspate patim asyai rocaya cāru saṃbhalo vadatu vācam etām | [AVŚ, 14, 1 31.2]
ihed asātha na paro gamāthemaṃ gāvaḥ prajayā vardhayātha | [AVŚ, 14, 1 32.1]
śubhaṃ yatīr usriyāḥ somavarcaso viśve devāḥ krann iha vo manāṃsi | [AVŚ, 14, 1 32.2]
imaṃ gāvaḥ prajayā saṃviśāthāyaṃ devānāṃ na mināti bhāgam | [AVŚ, 14, 1 33.1]
asmai vaḥ pūṣā marutaś ca sarve asmai vo dhātā savitā suvāti | [AVŚ, 14, 1 33.2]
anṛkṣarā ṛjavaḥ santu panthāno yebhiḥ sakhāyo yanti no vareyam | [AVŚ, 14, 1 34.1]
saṃ bhagena sam aryamṇā saṃ dhātā sṛjatu varcasā | [AVŚ, 14, 1 34.2]
yac ca varco akṣeṣu surāyāṃ ca yad āhitam | [AVŚ, 14, 1 35.1]
yad goṣv aśvinā varcas tenemāṃ varcasāvatam | [AVŚ, 14, 1 35.2]
yena mahānagnyā jaghanam aśvinā yena vā surā | [AVŚ, 14, 1 36.1]
yenākṣā abhyaṣicyanta tenemāṃ varcasāvatam | [AVŚ, 14, 1 36.2]
yo anidhmo dīdayad apsv antar yaṃ viprāsa īḍate adhvareṣu | [AVŚ, 14, 1 37.1]
apāṃ napān madhumatīr apo dā yābhir indro vāvṛdhe vīryāvān | [AVŚ, 14, 1 37.2]
idam ahaṃ ruśantaṃ grābhaṃ tanūdūṣim apohāmi | [AVŚ, 14, 1 38.1]
yo bhadro rocanas tam udacāmi | [AVŚ, 14, 1 38.2]
āsyai brāhmaṇāḥ snapanīr harantv avīraghnīr udajantv āpaḥ | [AVŚ, 14, 1 39.1]
aryamṇo agniṃ paryetu pūṣan pratīkṣante śvaśuro devaraś ca | [AVŚ, 14, 1 39.2]
śaṃ te hiraṇyaṃ śam u santv āpaḥ śaṃ methir bhavatu śaṃ yugasya tardma | [AVŚ, 14, 1 40.1]
śaṃ ta āpaḥ śatapavitrā bhavantu śam u patyā tanvaṃ saṃspṛśasva | [AVŚ, 14, 1 40.2]
khe rathasya khe 'nasaḥ khe yugasya śatakrato | [AVŚ, 14, 1 41.1]
apālām indra triṣ pūtvākṛṇoḥ sūryatvacam | [AVŚ, 14, 1 41.2]
āśāsānā saumanasaṃ prajāṃ saubhāgyaṃ rayim | [AVŚ, 14, 1 42.1]
patyur anuvratā bhūtvā saṃnahyasvāmṛtāya kam | [AVŚ, 14, 1 42.2]
yathā sindhur nadīnāṃ sāmrājyaṃ suṣuve vṛṣā | [AVŚ, 14, 1 43.1]
evā tvaṃ samrājñy edhi patyur astaṃ paretya | [AVŚ, 14, 1 43.2]
samrājñy edhi śvaśureṣu samrājñy uta devṛṣu | [AVŚ, 14, 1 44.1]
nanānduḥ samrājñy edhi samrājñy uta śvaśrvāḥ | [AVŚ, 14, 1 44.2]
yā akṛntann avayan yāś ca tatnire yā devīr antāṁ abhito 'dadanta | [AVŚ, 14, 1 45.1]
tās tvā jarase saṃvyayantv āyuṣmatīdaṃ paridhatsva vāsaḥ | [AVŚ, 14, 1 45.2]
jīvaṃ rudanti vinayanty adhvaraṃ dīrghām anu prasitiṃ dīdhyur naraḥ | [AVŚ, 14, 1 46.1]
vāmaṃ pitṛbhyo ya idaṃ samīrire mayaḥ patibhyo janaye pariṣvaje | [AVŚ, 14, 1 46.2]
syonaṃ dhruvaṃ prajāyai dhārayāmi te 'śmānaṃ devyāḥ pṛthivyā upasthe | [AVŚ, 14, 1 47.1]
tam ātiṣṭhānumādyā suvarcā dīrghaṃ ta āyuḥ savitā kṛṇotu | [AVŚ, 14, 1 47.2]
yenāgnir asyā bhūmyā hastaṃ jagrāha dakṣiṇam | [AVŚ, 14, 1 48.1]
tena gṛhṇāmi te hastaṃ mā vyathiṣṭhā mayā saha prajayā ca dhanena ca | [AVŚ, 14, 1 48.2]
devas te savitā hastaṃ gṛhṇātu somo rājā suprajasaṃ kṛṇotu | [AVŚ, 14, 1 49.1]
agniḥ subhagāṃ jātavedāḥ patye patnīṃ jaradaṣṭim kṛṇotu | [AVŚ, 14, 1 49.2]
gṛhṇāmi te saubhagatvāya hastaṃ mayā patyā jaradaṣṭir yathāsaḥ | [AVŚ, 14, 1 50.1]
bhago aryamā savitā puraṃdhir mahyaṃ tvādur gārhapatyāya devāḥ | [AVŚ, 14, 1 50.2]
bhagas te hastam agrahīt savitā hastam agrahīt | [AVŚ, 14, 1 51.1]
patnī tvam asi dharmaṇāhaṃ gṛhapatis tava | [AVŚ, 14, 1 51.2]
mameyam astu poṣyā mahyaṃ tvādād bṛhaspatiḥ | [AVŚ, 14, 1 52.1]
mayā patyā prajāvati saṃjīva śaradaḥ śatam | [AVŚ, 14, 1 52.2]
tvaṣṭā vāso vyadadhāc chubhe kaṃ bṛhaspateḥ praśiṣā kavīnām | [AVŚ, 14, 1 53.1]
tenemāṃ nārīṃ savitā bhagaś ca sūryām iva paridhattāṃ prajayā | [AVŚ, 14, 1 53.2]
indrāgnī dyāvāpṛthivī mātariśvā mitrāvaruṇā bhago aśvinobhā | [AVŚ, 14, 1 54.1]
bṛhaspatir maruto brahma soma imāṃ nāriṃ prajayā vardhayantu | [AVŚ, 14, 1 54.2]
bṛhaspatiḥ prathamaḥ sūryāyāḥ śīrṣe keśāṁ akalpayat | [AVŚ, 14, 1 626744_1]
tena imām aśvinā nārīm patye saṃśobhayāmasi | [AVŚ, 14, 1 626745_1]
idaṃ tad rūpaṃ yad avasta yoṣā jāyāṃ jijñāse manasā carantīm | [AVŚ, 14, 1 56.1]
tām anvartiṣye sakhibhir navagvaiḥ ka imān vidvān vicacarta pāśān | [AVŚ, 14, 1 56.2]
ahaṃ viṣyāmi mayi rūpam asyā vedad it paśyan manasaḥ kulāyam | [AVŚ, 14, 1 57.1]
na steyam admi manasodamucye svayaṃ śrathnāno varuṇasya pāśān | [AVŚ, 14, 1 57.2]
pra tvā muñcāmi varuṇasya pāśād yena tvābadhnāt savitā suśevāḥ | [AVŚ, 14, 1 58.1]
uruṃ lokaṃ sugam atra panthāṃ kṛṇomi tubhyaṃ sahapatnyai vadhu | [AVŚ, 14, 1 58.2]
udyacchadhvam apa rakṣo hanāthemāṃ nārīṃ sukṛte dadhāta | [AVŚ, 14, 1 59.1]
dhātā vipaścit patim asyai viveda bhago rājā pura etu prajānan | [AVŚ, 14, 1 59.2]
bhagas tatakṣa caturaḥ pādān bhagas tatakṣa catvāry uṣyalāni | [AVŚ, 14, 1 60.1]
tvaṣṭā pipeśa madhyato 'nu vardhrānt sā no astu sumaṅgalī | [AVŚ, 14, 1 60.2]
sukiṃśukaṃ vahatuṃ viśvarūpaṃ hiraṇyavarṇaṃ suvṛtaṃ sucakram | [AVŚ, 14, 1 61.1]
āroha sūrye amṛtasya lokaṃ syonaṃ patibhyo vahatuṃ kṛṇu tvam | [AVŚ, 14, 1 61.2]
abhrātṛghnīṃ varuṇāpaśughnīṃ bṛhaspate | [AVŚ, 14, 1 62.1]
indrāpatighnīm putriṇīm āsmabhyaṃ savitar vaha | [AVŚ, 14, 1 62.2]
mā hiṃsiṣṭaṃ kumāryaṃ sthūṇe devakṛte pathi | [AVŚ, 14, 1 63.1]
śālāyā devyā dvāraṃ syonaṃ kṛṇmo vadhūpatham | [AVŚ, 14, 1 63.2]
brahmāparaṃ yujyatāṃ brahma pūrvaṃ brahmāntato madhyato brahma sarvataḥ | [AVŚ, 14, 1 64.1]
anāvyādhāṃ devapurāṃ prapadya śivā syonā patiloke virāja | [AVŚ, 14, 1 64.2]
{AVŚ, 14, 2}
tubhyam agre paryavahant sūryāṃ vahatunā saha | [AVŚ, 14, 2 1.1]
sa naḥ patibhyo jāyāṃ dā agne prajayā saha | [AVŚ, 14, 2 1.2]
punaḥ patnīm agnir adād āyuṣā saha varcasā | [AVŚ, 14, 2 2.1]
dīrghāyur asyā yaḥ patir jīvāti śaradaḥ śatam | [AVŚ, 14, 2 2.2]
somasya jāyā prathamaṃ gandharvas te 'paraḥ patiḥ | [AVŚ, 14, 2 3.1]
tṛtīyo agniṣ ṭe patis turīyas te manuṣyajāḥ | [AVŚ, 14, 2 3.2]
somo dadad gandharvāya gandharvo dadad agnaye | [AVŚ, 14, 2 4.1]
rayiṃ ca putrāṃś cādād agnir mahyam atho imām | [AVŚ, 14, 2 4.2]
ā vām agant sumatir vājinīvasū ny aśvinā hṛtsu kāmā araṃsata | [AVŚ, 14, 2 5.1]
abhūtaṃ gopā mithunā śubhas patī priyā aryamṇo duryāṃ aśīmahi | [AVŚ, 14, 2 5.2]
sā mandasānā manasā śivena rayiṃ dhehi sarvavīraṃ vacasyam | [AVŚ, 14, 2 6.1]
sugaṃ tīrthaṃ suprapāṇaṃ śubhas patī sthāṇuṃ pathiṣṭhām apa durmatiṃ hatam | [AVŚ, 14, 2 6.2]
yā oṣadhayo yā nadyo yāni kṣetrāṇi yā vanā | [AVŚ, 14, 2 7.1]
tās tvā vadhu prajāvatīṃ patye rakṣantu rakṣasaḥ | [AVŚ, 14, 2 7.2]
emaṃ panthām arukṣāma sugaṃ svastivāhanam | [AVŚ, 14, 2 8.1]
yasmin vīro na riṣyaty anyeṣāṃ vindate vasu | [AVŚ, 14, 2 8.2]
idaṃ su me naraḥ śṛṇuta yayāśiṣā daṃpatī vāmam aśnutaḥ | [AVŚ, 14, 2 9.1]
ye gandharvā apsarasaś ca devīr eṣu vānaspatyeṣu ye 'dhitasthuḥ | [AVŚ, 14, 2 9.2]
syonās te asyai vadhvai bhavantu mā hiṃsiṣur vahatum uhyamānam | [AVŚ, 14, 2 9.3]
ye vadhvaś candraṃ vahatuṃ yakṣmā yanti janāṁ anu | [AVŚ, 14, 2 10.1]
punas tān yajñiyā devā nayantu yata āgatāḥ | [AVŚ, 14, 2 10.2]
mā vidan paripanthino ya āsīdanti daṃpatī | [AVŚ, 14, 2 11.1]
sugena durgam atītām apadrāntv arātayaḥ | [AVŚ, 14, 2 11.2]
saṃkāśayāmi vahatuṃ brahmaṇā gṛhair aghoreṇa cakṣuṣā mitriyeṇa | [AVŚ, 14, 2 12.1]
paryāṇaddhaṃ viśvarūpaṃ yad asti syonaṃ patibhyaḥ savitā tat kṛṇotu | [AVŚ, 14, 2 12.2]
śivā nārīyam astam āgann imaṃ dhātā lokam asyai dideśa | [AVŚ, 14, 2 13.1]
tām aryamā bhago aśvinobhā prajāpatiḥ prajayā vardhayantu | [AVŚ, 14, 2 13.2]
ātmanvaty urvarā nārīyam āgan tasyāṃ naro vapata bījam asyām | [AVŚ, 14, 2 14.1]
sā vaḥ prajāṃ janayad vakṣaṇābhyo bibhratī dugdham ṛṣabhasya retaḥ | [AVŚ, 14, 2 14.2]
pratitiṣṭha virāḍ asi viṣṇur iveha sarasvati | [AVŚ, 14, 2 15.1]
sinīvāli prajāyatāṃ bhagasya sumatāv asat | [AVŚ, 14, 2 15.2]
ud va ūrmiḥ śamyā hantv āpo yoktrāṇi muñcata | [AVŚ, 14, 2 16.1]
māduṣkṛtau vyenasāv aghnyāv aśunam āratām | [AVŚ, 14, 2 16.2]
aghoracakṣur apatighnī syonā śagmā suśevā suyamā gṛhebhyaḥ | [AVŚ, 14, 2 17.1]
vīrasūr devṛkāmā saṃ tvayaidhiṣīmahi sumanasyamānā | [AVŚ, 14, 2 17.2]
adevṛghny apatighnīhaidhi śivā paśubhyaḥ suyamā suvarcāḥ | [AVŚ, 14, 2 18.1]
prajāvatī vīrasūr devṛkāmā syonemam agniṃ gārhapatyaṃ saparya | [AVŚ, 14, 2 18.2]
uttiṣṭhetaḥ kim icchantīdam āgā ahaṃ tveḍe abhibhūḥ svād gṛhāt | [AVŚ, 14, 2 19.1]
śūnyaiṣī nirṛte yājaganthottiṣṭhārāte prapata meha raṃsthāḥ | [AVŚ, 14, 2 19.2]
yadā gārhapatyam asaparyait pūrvam agniṃ vadhūr iyam | [AVŚ, 14, 2 20.1]
adhā sarasvatyai nāri pitṛbhyaś ca namas kuru | [AVŚ, 14, 2 20.2]
śarma varmaitad āharāsyai nāryā upastire | [AVŚ, 14, 2 21.1]
sinīvāli prajāyatāṃ bhagasya sumatāv asat | [AVŚ, 14, 2 21.2]
yaṃ balbajaṃ nyasyatha carma copastṛṇīthana | [AVŚ, 14, 2 22.1]
tad ārohatu suprajā yā kanyā vindate patim | [AVŚ, 14, 2 22.2]
upastṛṇīhi balbajam adhi carmaṇi rohite | [AVŚ, 14, 2 23.1]
tatropaviśya suprajā imam agniṃ saparyatu | [AVŚ, 14, 2 23.2]
āroha carmopasīdāgnim eṣa devo hanti rakṣāṃsi sarvā | [AVŚ, 14, 2 24.1]
iha prajāṃ janaya patye asmai sujyaiṣṭhyo bhavat putras ta eṣaḥ | [AVŚ, 14, 2 24.2]
vitiṣṭhantāṃ mātur asyā upasthān nānārūpāḥ paśavo jāyamānāḥ | [AVŚ, 14, 2 25.1]
sumaṅgaly upasīdemam agniṃ saṃpatnī pratibhūṣeha devān | [AVŚ, 14, 2 25.2]
sumaṅgalī prataraṇī gṛhāṇāṃ suśevā patye śvaśurāya śaṃbhūḥ | [AVŚ, 14, 2 26.1]
syonā śvaśrvai pra gṛhān viśemān | [AVŚ, 14, 2 26.2]
syonā bhava śvaśurebhyaḥ syonā patye gṛhebhyaḥ | [AVŚ, 14, 2 27.1]
syonāsyai sarvasyai viśe syonā puṣṭāyaiṣāṃ bhava | [AVŚ, 14, 2 27.2]
sumaṅgalīr iyaṃ vadhūr imāṃ sameta paśyata | [AVŚ, 14, 2 28.1]
saubhāgyam asyai dattvā daurbhāgyair viparetana | [AVŚ, 14, 2 28.2]
yā durhārdo yuvatayo yāś ceha jaratīr api | [AVŚ, 14, 2 29.1]
varco nv asyai saṃdattāthāstaṃ viparetana | [AVŚ, 14, 2 29.2]
rukmaprastaraṇaṃ vahyaṃ viśvā rūpāṇi bibhratam | [AVŚ, 14, 2 30.1]
ārohat sūryā sāvitrī bṛhate saubhagāya kam | [AVŚ, 14, 2 30.2]
āroha talpaṃ sumanasyamāneha prajāṃ janaya patye asmai | [AVŚ, 14, 2 31.1]
indrāṇīva subudhā budhyamānā jyotiragrā uṣasaḥ pratijāgarāsi | [AVŚ, 14, 2 31.2]
devā agre nyapadyanta patnīḥ samaspṛśanta tanvas tanūbhiḥ | [AVŚ, 14, 2 32.1]
sūryeva nāri viśvarūpā mahitvā prajāvatī patyā saṃbhaveha | [AVŚ, 14, 2 32.2]
uttiṣṭheto viśvāvaso namaseḍāmahe tvā | [AVŚ, 14, 2 33.1]
jāmim iccha pitṛṣadaṃ nyaktāṃ sa te bhāgo januṣā tasya viddhi | [AVŚ, 14, 2 33.2]
apsarasaḥ sadhamādaṃ madanti havirdhānam antarā sūryaṃ ca | [AVŚ, 14, 2 34.1]
tās te janitram abhi tāḥ parehi namas te gandharvartunā kṛṇomi | [AVŚ, 14, 2 34.2]
namo gandharvasya namase namo bhāmāya cakṣuṣe ca kṛṇmaḥ | [AVŚ, 14, 2 35.1]
viśvāvaso brahmaṇā te namo 'bhi jāyā apsarasaḥ parehi | [AVŚ, 14, 2 35.2]
rāyā vayaṃ sumanasaḥ syāmod ito gandharvam āvīvṛtāma | [AVŚ, 14, 2 36.1]
agant sa devaḥ paramaṃ sadhastham aganma yatra pratiranta āyuḥ | [AVŚ, 14, 2 36.2]
saṃ pitarāv ṛtviye sṛjethāṃ mātā pitā ca retaso bhavāthaḥ | [AVŚ, 14, 2 37.1]
marya iva yoṣām adhirohayaināṃ prajāṃ kṛṇvāthām iha puṣyataṃ rayim | [AVŚ, 14, 2 37.2]
tāṃ pūṣañchivatamām erayasva yasyāṃ bījaṃ manuṣyā vapanti | [AVŚ, 14, 2 38.1]
yā na ūrū uśatī viśrayāti yasyām uśantaḥ praharema śepaḥ | [AVŚ, 14, 2 38.2]
ārohorum upadhatsva hastaṃ pariṣvajasva jāyāṃ sumanasyamānaḥ | [AVŚ, 14, 2 39.1]
prajāṃ kṛṇvāthām iha modamānau dīrghaṃ vām āyuḥ savitā kṛṇotu | [AVŚ, 14, 2 39.2]
ā vāṃ prajāṃ janayatu prajāpatir ahorātrābhyāṃ samanaktv aryamā | [AVŚ, 14, 2 40.1]
adurmaṅgalī patilokam āviśemaṃ śaṃ no bhava dvipade śaṃ catuṣpade | [AVŚ, 14, 2 40.2]
devair dattaṃ manunā sākam etad vādhūyaṃ vāso vadhvaś ca vastram | [AVŚ, 14, 2 41.1]
yo brahmaṇe cikituṣe dadāti sa id rakṣāṃsi talpāni hanti | [AVŚ, 14, 2 41.2]
yaṃ me datto brahmabhāgaṃ vadhūyor vādhūyaṃ vāso vadhvaś ca vastram | [AVŚ, 14, 2 42.1]
yuvaṃ brahmaṇe 'numanyamānau bṛhaspate sākam indraś ca dattam | [AVŚ, 14, 2 42.2]
syonād yoner adhi budhyamānau hasāmudau mahasā modamānau | [AVŚ, 14, 2 43.1]
sugū suputrau sugṛhau tarātho jīvāv uṣaso vibhātīḥ | [AVŚ, 14, 2 43.2]
navaṃ vasānaḥ surabhiḥ suvāsā udāgāṃ jīva uṣaso vibhātīḥ | [AVŚ, 14, 2 44.1]
āṇḍāt patatrīvāmukṣi viśvasmād enasaḥ pari | [AVŚ, 14, 2 44.2]
śumbhanī dyāvāpṛthivī antisumne mahivrate | [AVŚ, 14, 2 45.1]
āpaḥ sapta susruvur devīs tā no muñcantv aṃhasaḥ | [AVŚ, 14, 2 45.2]
sūryāyai devebhyo mitrāya varuṇāya ca | [AVŚ, 14, 2 46.1]
ye bhūtasya pracetasas tebhya idam akaraṃ namaḥ | [AVŚ, 14, 2 46.2]
ya ṛte cid abhiśriṣaḥ purā jatrubhya ātṛdaḥ | [AVŚ, 14, 2 47.1]
saṃdhātā saṃdhiṃ maghavā purūvasur niṣkartā vihrutaṃ punaḥ | [AVŚ, 14, 2 47.2]
apāsmat tama ucchatu nīlaṃ piśaṅgam uta lohitaṃ yat | [AVŚ, 14, 2 48.1]
nirdahanī yā pṛṣātaky asmin tāṃ sthāṇāv adhy āsajāmi | [AVŚ, 14, 2 48.2]
yāvatīḥ kṛtyā upavāsane yāvanto rājño varuṇasya pāśāḥ | [AVŚ, 14, 2 49.1]
vyṛddhayo yā asamṛddhayo yā asmin tā sthāṇāv adhi sādayāmi | [AVŚ, 14, 2 49.2]
yā me priyatamā tanūḥ sā me bibhāya vāsasaḥ | [AVŚ, 14, 2 50.1]
tasyāgre tvaṃ vanaspate nīviṃ kṛṇuṣva mā vayaṃ riṣāma | [AVŚ, 14, 2 50.2]
ye antā yāvatīḥ sico ya otavo ye ca tantavaḥ | [AVŚ, 14, 2 51.1]
vāso yat patnībhir utaṃ tan naḥ syonam upaspṛśāt | [AVŚ, 14, 2 51.2]
uśatīḥ kanyalā imāḥ pitṛlokāt patiṃ yatīḥ | [AVŚ, 14, 2 52.1]
ava dīkṣām asṛkṣata svāhā | [AVŚ, 14, 2 52.2]
bṛhaspatināvasṛṣṭāṃ viśve devā adhārayan | [AVŚ, 14, 2 53.1]
varco goṣu praviṣṭaṃ yat tenemāṃ saṃsṛjāmasi | [AVŚ, 14, 2 53.2]
bṛhaspatināvasṛṣṭāṃ viśve devā adhārayan | [AVŚ, 14, 2 54.1]
tejo goṣu praviṣṭaṃ yat tenemāṃ saṃsṛjāmasi | [AVŚ, 14, 2 54.2]
bṛhaspatināvasṛṣṭāṃ viśve devā adhārayan | [AVŚ, 14, 2 55.1]
bhago goṣu praviṣṭo yas tenemāṃ saṃsṛjāmasi | [AVŚ, 14, 2 55.2]
bṛhaspatināvasṛṣṭāṃ viśve devā adhārayan | [AVŚ, 14, 2 56.1]
yaśo goṣu praviṣṭaṃ yat tenemāṃ saṃsṛjāmasi | [AVŚ, 14, 2 56.2]
bṛhaspatināvasṛṣṭāṃ viśve devā adhārayan | [AVŚ, 14, 2 57.1]
payo goṣu praviṣṭaṃ yat tenemāṃ saṃsṛjāmasi | [AVŚ, 14, 2 57.2]
bṛhaspatināvasṛṣṭāṃ viśve devā adhārayan | [AVŚ, 14, 2 58.1]
raso goṣu praviṣṭo yas tenemāṃ saṃsṛjāmasi | [AVŚ, 14, 2 58.2]
yadīme keśino janā gṛhe te samanartiṣū rodena kṛṇvanto 'gham | [AVŚ, 14, 2 59.1]
agniṣ ṭvā tasmād enasaḥ savitā ca pramuñcatām | [AVŚ, 14, 2 59.2]
yadīyaṃ duhitā tava vikeśy arudad gṛhe rodena kṛṇvaty agham | [AVŚ, 14, 2 60.1]
agniṣ ṭvā tasmād enasaḥ savitā ca pramuñcatām | [AVŚ, 14, 2 60.2]
yaj jāmayo yad yuvatayo gṛhe te samanartiṣū rodena kṛṇvatīr agham | [AVŚ, 14, 2 61.1]
agniṣ ṭvā tasmād enasaḥ savitā ca pramuñcatām | [AVŚ, 14, 2 61.2]
yat te prajāyāṃ paśuṣu yad vā gṛheṣu niṣṭhitam aghakṛdbhir aghaṃ kṛtam | [AVŚ, 14, 2 62.1]
agniṣ ṭvā tasmād enasaḥ savitā ca pramuñcatām | [AVŚ, 14, 2 62.2]
iyaṃ nāry upabrūte pūlyāny āvapantikā | [AVŚ, 14, 2 63.1]
dīrghāyur astu me patir jīvāti śaradaḥ śatam | [AVŚ, 14, 2 63.2]
ihemāv indra saṃnuda cakravākeva daṃpatī | [AVŚ, 14, 2 64.1]
prajayainau svastakau viśvam āyur vyaśnutām | [AVŚ, 14, 2 64.2]
yad āsandyām upadhāne yad vopavāsane kṛtam | [AVŚ, 14, 2 65.1]
vivāhe kṛtyāṃ yāṃ cakrur āsnāne tāṃ nidadhmasi | [AVŚ, 14, 2 65.2]
yad duṣkṛtaṃ yac chamalaṃ vivāhe vahatau ca yat | [AVŚ, 14, 2 66.1]
tat saṃbhalasya kambale mṛjmahe duritaṃ vayam | [AVŚ, 14, 2 66.2]
saṃbhale malaṃ sādayitvā kambale duritaṃ vayam | [AVŚ, 14, 2 67.1]
abhūma yajñiyāḥ śuddhāḥ pra ṇa āyūṃṣi tāriṣat | [AVŚ, 14, 2 67.2]
kṛtrimaḥ kaṇṭakaḥ śatadan ya eṣaḥ | [AVŚ, 14, 2 68.1]
apāsyāḥ keśyaṃ malam apa śīrṣaṇyaṃ likhāt | [AVŚ, 14, 2 68.2]
aṅgādaṅgād vayam asyā apa yakṣmaṃ nidadhmasi | [AVŚ, 14, 2 69.1]
tan mā prāpat pṛthivīṃ mota devān divaṃ mā prāpad urv antarikṣam | [AVŚ, 14, 2 69.2]
apo mā prāpan malam etad agne yamam mā prāpat pitṝṃś ca sarvān | [AVŚ, 14, 2 69.3]
saṃ tvā nahyāmi payasā pṛthivyāḥ saṃ tvā nahyāmi payasauṣadhīnām | [AVŚ, 14, 2 70.1]
saṃ tvā nahyāmi prajayā dhanena sā saṃnaddhā sanuhi vājam emam | [AVŚ, 14, 2 70.2]
amo 'ham asmi sā tvaṃ sāmāham asmy ṛk tvaṃ dyaur ahaṃ pṛthivī tvam | [AVŚ, 14, 2 71.1]
tāv iha saṃbhavāva prajām ājanayāvahai | [AVŚ, 14, 2 71.2]
janiyanti nāv agravaḥ putriyanti sudānavaḥ | [AVŚ, 14, 2 72.1]
ariṣṭāsū sacevahi bṛhate vājasātaye | [AVŚ, 14, 2 72.2]
ye pitaro vadhūdarśā imaṃ vahatum āgaman | [AVŚ, 14, 2 73.1]
te asyai vadhvai saṃpatnyai prajāvaccharma yacchantu | [AVŚ, 14, 2 73.2]
yedaṃ pūrvāgan raśanāyamānā prajām asyai draviṇaṃ ceha dattvā | [AVŚ, 14, 2 74.1]
tāṃ vahantv agatasyānu panthāṃ virāḍ iyaṃ suprajā atyajaiṣīt | [AVŚ, 14, 2 74.2]
prabudhyasva subudhā budhyamānā dīrghāyutvāya śataśāradāya | [AVŚ, 14, 2 75.1]
gṛhān gaccha gṛhapatnī yathāso dīrghaṃ ta āyuḥ savitā kṛṇotu | [AVŚ, 14, 2 75.2]
{AVŚ, 15, 1}
vrātyaḥ āsīt īyamānaḥ eva | [AVŚ, 15, 1 626916_1]
sa prajāpatim samairayat | [AVŚ, 15, 1 626916_2]
sa prajāpatiḥ suvarṇam ātman apaśyat | [AVŚ, 15, 1 626917_1]
tat prājanayat | [AVŚ, 15, 1 626917_2]
tat ekam abhavat | [AVŚ, 15, 1 626918_1]
tat lalāmam abhavat | [AVŚ, 15, 1 626918_2]
tat mahat abhavat | [AVŚ, 15, 1 626918_3]
tat jyeṣṭham abhavat | [AVŚ, 15, 1 626918_4]
tat brahma abhavat | [AVŚ, 15, 1 626918_5]
tat tapaḥ abhavat | [AVŚ, 15, 1 626918_6]
tat satyam abhavat | [AVŚ, 15, 1 626918_7]
tena prājāyata | [AVŚ, 15, 1 626918_8]
saḥ avardhata | [AVŚ, 15, 1 626919_1]
sa mahān abhavat | [AVŚ, 15, 1 626919_2]
sa mahādevaḥ abhavat | [AVŚ, 15, 1 626919_3]
sa devānām īśām paryait | [AVŚ, 15, 1 626920_1]
saḥ īśānaḥ abhavat | [AVŚ, 15, 1 626920_2]
saḥ eka vrātyaḥ abhavat | [AVŚ, 15, 1 626921_1]
sa dhanuḥ ādatta | [AVŚ, 15, 1 626921_2]
tat eva indra dhanuḥ | [AVŚ, 15, 1 626921_3]
nīlam asya udaram | [AVŚ, 15, 1 626922_1]
lohitam pṛṣṭham | [AVŚ, 15, 1 626922_2]
nīlena eva apriyam bhrātṛvyam prorṇoti lohitena dviṣantam vidhyati iti brahma vādinaḥ vadanti | [AVŚ, 15, 1 626923_1]
{AVŚ, 15, 2}
saḥ udatiṣṭhat | [AVŚ, 15, 2 626924_1]
sa prācīm diśam anuvyacalat | [AVŚ, 15, 2 626924_2]
tam bṛhat ca rathantaram ca ādityāḥ ca viśve ca devāḥ anuvyacalan | [AVŚ, 15, 2 626925_1]
bṛhate ca vai sa rathantarāya ca ādityebhyaḥ ca viśvebhyaḥ ca devebhyaḥ āvṛścate yaḥ evam vidvāṃsam vrātyam upavadati | [AVŚ, 15, 2 626926_1]
bṛhataḥ ca vai sa rathantarasya ca ādityānām ca viśveṣām ca devānām priyam dhāma bhavati yaḥ evam veda | [AVŚ, 15, 2 626927_1]
śraddhā | [AVŚ, 15, 2 626928_1]
tasya prācyām diśi śraddhā puṃścalī mitraḥ māgadhaḥ vijñānam vāsaḥ ahar uṣṇīṣam rātrī keśāḥ haritau pravartau kalmaliḥ maṇiḥ bhūtam ca bhaviṣyat ca pariṣkandau manaḥ vipatham mātariśvā ca pavamānaḥ ca vipatha vāhau vātaḥ sārathiḥ reṣmā pratodaḥ kīrtiḥ ca yaśaḥ ca puraḥsarau | [AVŚ, 15, 2 626928_2]
ā enam kīrtiḥ gacchati ā yaśaḥ gacchati yaḥ evam veda | [AVŚ, 15, 2 626930_1]
saḥ udatiṣṭhat | [AVŚ, 15, 2 626931_1]
sa dakṣiṇām diśam anuvyacalat | [AVŚ, 15, 2 626931_2]
tam yajñāyajñiyam ca vāmadevyam ca yajñaḥ ca yajamānaḥ ca paśavaḥ ca anuvyacalan | [AVŚ, 15, 2 626932_1]
yajñāyajñiyāya ca sa vāmadevyāya ca yajñāya ca yajamānāya ca paśubhyaḥ ca āvṛścate yaḥ evam vidvāṃsam vrātyam upavadati | [AVŚ, 15, 2 626933_1]
yajñāyajñiyasya ca vai sa vāmadevyasya ca yajñasya ca yajamānasya ca paśūnām ca priyam dhāma bhavati yaḥ evam veda | [AVŚ, 15, 2 626934_1]
uṣāḥ | [AVŚ, 15, 2 626935_1]
tasya dakṣiṇāyām diśi uṣāḥ puṃścalī mantraḥ māgadhaḥ vijñānam vāsaḥ ahar uṣṇīṣam rātrī keśāḥ haritau pravartau kalmaliḥ maṇiḥ amāvāsyā ca paurṇamāsī ca pariṣkandau manaḥ vipatham mātariśvā ca pavamānaḥ ca vipatha vāhau vātaḥ sārathiḥ reṣmā pratodaḥ kīrtiḥ ca yaśaḥ ca puraḥsarau | [AVŚ, 15, 2 626935_2]
ā enam kīrtiḥ gacchati ā yaśaḥ gacchati yaḥ evam veda | [AVŚ, 15, 2 626937_1]
saḥ udatiṣṭhat | [AVŚ, 15, 2 626938_1]
sa pratīcīm diśam anuvyacalat | [AVŚ, 15, 2 626938_2]
tam anuvyacalan | [AVŚ, 15, 2 626939_1]
vairūpāya ca vai sa vairājāya ca adbhyaḥ ca varuṇāya ca rājñe āvṛścate yaḥ evam vidvāṃsam vrātyam upavadati | [AVŚ, 15, 2 626940_1]
vairūpasya ca vai sa vairājasya ca apām ca varuṇasya ca rājñaḥ priyam dhāma bhavati yaḥ evam veda | [AVŚ, 15, 2 626941_1]
irā | [AVŚ, 15, 2 626942_1]
tasya pratīcyām diśi irā puṃścalī hasaḥ māgadhaḥ vijñānam vāsaḥ ahar uṣṇīṣam rātrī keśāḥ haritau pravartau kalmaliḥ maṇiḥ ahar ca rātrī ca pariṣkandau manaḥ vipatham mātariśvā ca pavamānaḥ ca vipatha vāhau vātaḥ sārathiḥ reṣmā pratodaḥ kīrtiḥ ca yaśaḥ ca puraḥsarau | [AVŚ, 15, 2 626942_2]
ā enam kīrtiḥ gacchati ā yaśaḥ gacchati yaḥ evam veda | [AVŚ, 15, 2 626944_1]
saḥ udatiṣṭhat | [AVŚ, 15, 2 626945_1]
saḥ udīcīm diśam anuvyacalat | [AVŚ, 15, 2 626945_2]
tam śyaitam ca naudhasam ca saptarṣayaḥ ca somaḥ ca rājā anuvyacalan | [AVŚ, 15, 2 626946_1]
śyaitāya ca vai sa naudhasāya ca saptarṣibhyaḥ ca somāya ca rājñe āvṛścate yaḥ evam vidvāṃsam vrātyam upavadati | [AVŚ, 15, 2 626947_1]
śyaitasya ca vai sa naudhasasya ca saptarṣīṇām ca somasya ca rājñaḥ priyam dhāma bhavati yaḥ evam veda | [AVŚ, 15, 2 626948_1]
vidyut | [AVŚ, 15, 2 626949_1]
tasya udīcyām diśi vidyut puṃścalī stanayitnuḥ māgadhaḥ vijñānam vāsaḥ ahar uṣṇīṣam rātrī keśāḥ haritau pravartau kalmaliḥ maṇiḥ śrutam ca viśrutam ca pariṣkandau manaḥ vipatham mātariśvā ca pavamānaḥ ca vipatha vāhau vātaḥ sārathiḥ reṣmā pratodaḥ kīrtiḥ ca yaśaḥ ca puraḥsarau | [AVŚ, 15, 2 626949_2]
ā enam kīrtiḥ gacchati ā yaśaḥ gacchati yaḥ evam veda | [AVŚ, 15, 2 626951_1]
{AVŚ, 15, 3}
sa saṃvatsaram ūrdhvaḥ atiṣṭhat | [AVŚ, 15, 3 626952_1]
tam devāḥ abruvan vrātya kim nu tiṣṭhasi iti | [AVŚ, 15, 3 626952_2]
saḥ abravīt āsandīm me saṃbharantu iti | [AVŚ, 15, 3 626953_1]
tasmai vrātyāya āsandīm samabharan | [AVŚ, 15, 3 626954_1]
tasyāḥ grīṣmaḥ ca vasantaḥ ca dvau pādau āstām śarad ca varṣāḥ ca dvau | [AVŚ, 15, 3 626955_1]
bṛhat ca rathantaram ca anūcye āstām yajñāyajñiyam ca vāmadevyam ca tiraścye | [AVŚ, 15, 3 626956_1]
ṛcaḥ prāñcaḥ tantavaḥ yajūṃṣi tiryañcaḥ | [AVŚ, 15, 3 626957_1]
vedaḥ āstaraṇam brahma upabarhaṇam | [AVŚ, 15, 3 626958_1]
sāma āsādaḥ udgīthaḥ apaśrayaḥ | [AVŚ, 15, 3 626959_1]
tām āsandīm vrātyaḥ ārohat | [AVŚ, 15, 3 626960_1]
tasya deva janāḥ pariṣkandāḥ āsan saṃkalpāḥ prahāyyāḥ viśvāni bhūtāni upasadaḥ | [AVŚ, 15, 3 626961_1]
viśvāni eva asya bhūtāni upasadaḥ bhavanti yaḥ evam veda | [AVŚ, 15, 3 626962_1]
{AVŚ, 15, 4}
tasmai prācyāḥ diśaḥ vāsantau māsau goptārau akurvan bṛhat ca rathantaram ca anuṣṭhātārau | [AVŚ, 15, 4 626964_1]
vāsantau enam māsau prācyāḥ diśaḥ gopāyataḥ bṛhat ca rathantaram ca anutiṣṭhataḥ yaḥ evam veda | [AVŚ, 15, 4 626965_1]
tasmai dakṣiṇāyāḥ diśaḥ graiṣmau māsau goptārau akurvan yajñāyajñiyam ca vāmadevyam ca anuṣṭhātārau | [AVŚ, 15, 4 626967_1]
graiṣmau enam māsau dakṣiṇāyāḥ diśaḥ gopāyataḥ yajñāyajñiyam ca vāmadevyam ca anutiṣṭhataḥ yaḥ evam veda | [AVŚ, 15, 4 626968_1]
tasmai pratīcyāḥ diśaḥ vārṣikau māsau goptārau akurvan vairūpam ca vairājam ca anuṣṭhātārau | [AVŚ, 15, 4 626970_1]
vārṣikau enam māsau pratīcyāḥ diśaḥ gopāyataḥ vairūpam ca vairājam ca anutiṣṭhataḥ yaḥ evam veda | [AVŚ, 15, 4 626971_1]
tasmai udīcyāḥ diśaḥ śāradau māsau goptārau akurvan śyaitam ca naudhasam ca anuṣṭhātārau | [AVŚ, 15, 4 626973_1]
śāradau enam māsau udīcyāḥ diśaḥ gopāyataḥ śyaitam ca naudhasam ca anutiṣṭhataḥ yaḥ evam veda | [AVŚ, 15, 4 626974_1]
tasmai dhruvāyāḥ diśaḥ haimanau māsau goptārau akurvan bhūmim ca agnim ca anuṣṭhātārau | [AVŚ, 15, 4 626976_1]
haimanau enam māsau dhruvāyāḥ diśaḥ gopāyataḥ bhūmiḥ ca agniḥ ca anutiṣṭhataḥ yaḥ evam veda | [AVŚ, 15, 4 626977_1]
tasmai ūrdhvāyāḥ diśaḥ śaiśirau māsau goptārau akurvan divam ca ādityam ca anuṣṭhātārau | [AVŚ, 15, 4 626979_1]
śaiśirau enam māsau ūrdhvāyāḥ diśaḥ gopāyataḥ dyauḥ ca ādityaḥ ca anutiṣṭhataḥ yaḥ evam veda | [AVŚ, 15, 4 626980_1]
{AVŚ, 15, 5}
tasmai prācyāḥ diśaḥ antardeśāt bhavam iṣvāsam anuṣṭhātāram akurvan | [AVŚ, 15, 5 626981_1]
bhavaḥ enam iṣvāsaḥ prācyāḥ diśaḥ antardeśāt anuṣṭhātā anutiṣṭhati | [AVŚ, 15, 5 626982_1]
na enam śarvaḥ na bhavaḥ na īśānaḥ na asya paśūn na samānān hinasti yaḥ evam veda | [AVŚ, 15, 5 626982_2]
tasmai dakṣiṇāyāḥ diśaḥ antardeśāt śarvam iṣvāsam anuṣṭhātāram akurvan | [AVŚ, 15, 5 626983_1]
śarvaḥ enam iṣvāsaḥ dakṣiṇāyāḥ diśaḥ antardeśāt anuṣṭhātā anutiṣṭhati | [AVŚ, 15, 5 626984_1]
na enam śarvaḥ na bhavaḥ na īśānaḥ na asya paśūn na samānān hinasti yaḥ evam veda | [AVŚ, 15, 5 626984_2]
tasmai pratīcyāḥ diśaḥ antardeśāt paśupatim iṣvāsam anuṣṭhātāram akurvan | [AVŚ, 15, 5 626985_1]
paśupatiḥ enam iṣvāsaḥ pratīcyāḥ diśaḥ antardeśāt anuṣṭhātā anutiṣṭhati | [AVŚ, 15, 5 626986_1]
na enam śarvaḥ na bhavaḥ na īśānaḥ na asya paśūn na samānān hinasti yaḥ evam veda | [AVŚ, 15, 5 626986_2]
tasmai udīcyāḥ diśaḥ antardeśāt ugram devam iṣvāsam anuṣṭhātāram akurvan | [AVŚ, 15, 5 626987_1]
ugraḥ enam devaḥ iṣvāsaḥ udīcyāḥ diśaḥ antardeśāt anuṣṭhātā anutiṣṭhati | [AVŚ, 15, 5 626988_1]
na enam śarvaḥ na bhavaḥ na īśānaḥ na asya paśūn na samānān hinasti yaḥ evam veda | [AVŚ, 15, 5 626988_2]
tasmai dhruvāyāḥ diśaḥ antardeśāt rudram iṣvāsam anuṣṭhātāram akurvan | [AVŚ, 15, 5 626989_1]
rudraḥ enam iṣvāsaḥ dhruvāyāḥ diśaḥ antardeśāt anuṣṭhātā anutiṣṭhati | [AVŚ, 15, 5 626990_1]
na enam śarvaḥ na bhavaḥ na īśānaḥ na asya paśūn na samānān hinasti yaḥ evam veda | [AVŚ, 15, 5 626990_2]
tasmai ūrdhvāyāḥ diśaḥ antardeśāt mahādevam iṣvāsam anuṣṭhātāram akurvan | [AVŚ, 15, 5 626991_1]
mahādevaḥ enam iṣvāsaḥ ūrdhvāyāḥ diśaḥ antardeśāt anuṣṭhātā anutiṣṭhati | [AVŚ, 15, 5 626992_1]
na enam śarvaḥ na bhavaḥ na īśānaḥ na asya paśūn na samānān hinasti yaḥ evam veda | [AVŚ, 15, 5 626992_2]
tasmai sarvebhyaḥ antardeśebhyaḥ īśānam iṣvāsam anuṣṭhātāram akurvan | [AVŚ, 15, 5 626993_1]
īśānaḥ enam iṣvāsaḥ sarvebhyaḥ antardeśebhyaḥ anuṣṭhātā anutiṣṭhati | [AVŚ, 15, 5 626994_1]
na enam śarvaḥ na bhavaḥ na īśānaḥ na asya paśūn na samānān hinasti yaḥ evam veda | [AVŚ, 15, 5 626994_2]
{AVŚ, 15, 6}
sa dhruvām diśam anuvyacalat | [AVŚ, 15, 6 626995_1]
tam bhūmiḥ ca agniḥ ca oṣadhayaḥ ca vanaspatayaḥ ca vānaspatyāḥ ca vīrudhaḥ ca anuvyacalan | [AVŚ, 15, 6 626996_1]
bhūmeḥ ca vai saḥ agneḥ ca oṣadhīnām ca vanaspatīnām ca vānaspatyānām ca vīrudhām ca priyam dhāma bhavati yaḥ evam veda | [AVŚ, 15, 6 626997_1]
saḥ ūrdhvām diśam anuvyacalat | [AVŚ, 15, 6 626998_1]
tam ṛtam ca satyam ca sūryaḥ ca candraḥ ca nakṣatrāṇi ca anuvyacalan | [AVŚ, 15, 6 626999_1]
ṛtasya ca vai sa satyasya ca sūryasya ca candrasya ca nakṣatrāṇām ca priyam dhāma bhavati yaḥ evam veda | [AVŚ, 15, 6 627000_1]
saḥ uttamām diśam anuvyacalat | [AVŚ, 15, 6 627001_1]
tam ṛcaḥ ca sāmāni ca yajūṃṣi ca brahma ca anuvyacalan | [AVŚ, 15, 6 627002_1]
ṛcām ca vai sa sāmnām ca yajuṣām ca brahmaṇaḥ ca priyam dhāma bhavati yaḥ evam veda | [AVŚ, 15, 6 627003_1]
sa bṛhatīm diśam anuvyacalat | [AVŚ, 15, 6 627004_1]
tam itihāsaḥ ca purāṇam ca gāthāḥ ca nārāśaṃsīḥ ca anuvyacalan | [AVŚ, 15, 6 627005_1]
itihāsasya ca vai sa purāṇasya ca gāthānām ca nārāśaṃsīnām ca priyam dhāma bhavati yaḥ evam veda | [AVŚ, 15, 6 627006_1]
sa paramām diśam anuvyacalat | [AVŚ, 15, 6 627007_1]
tam āhavanīyaḥ ca gārhapatyaḥ ca dakṣiṇāgniḥ ca yajñaḥ ca yajamānaḥ ca paśavaḥ ca anuvyacalan | [AVŚ, 15, 6 627008_1]
āhavanīyasya ca vai sa gārhapatyasya ca dakṣiṇāgneḥ ca yajñasya ca yajamānasya ca paśūnām ca priyam dhāma bhavati yaḥ evam veda | [AVŚ, 15, 6 627009_1]
saḥ an ādiṣṭām diśam anuvyacalat | [AVŚ, 15, 6 627010_1]
tam ṛtavaḥ ca ārtavāḥ ca lokāḥ ca laukyāḥ ca māsāḥ ca ardha māsāḥ ca ahorātre ca anuvyacalan | [AVŚ, 15, 6 627011_1]
ṛtūnām ca vai saḥ ārtavānām ca lokānām ca laukyānām ca māsānām ca ardha māsānām ca ahorātrayoḥ ca priyam dhāma bhavati yaḥ evam veda | [AVŚ, 15, 6 627012_1]
saḥ an āvṛttām diśam anuvyacalat | [AVŚ, 15, 6 627013_1]
tatas na āvartsyan amanyata | [AVŚ, 15, 6 627013_2]
tam ditiḥ ca aditiḥ ca iḍā ca indrāṇī ca anuvyacalan | [AVŚ, 15, 6 627014_1]
diteḥ ca vai saḥ aditeḥ ca iḍāyāḥ ca indrāṇyāḥ ca priyam dhāma bhavati yaḥ evam veda | [AVŚ, 15, 6 627015_1]
sa diśaḥ anuvyacalat | [AVŚ, 15, 6 627016_1]
tam virāj anuvyacalat sarve ca devāḥ sarvāḥ ca devatāḥ | [AVŚ, 15, 6 627016_2]
virājaḥ ca vai sa sarveṣām ca devānām sarvāsām ca devatānām priyam dhāma bhavati yaḥ evam veda | [AVŚ, 15, 6 627017_1]
sa sarvān antardeśān anuvyacalat | [AVŚ, 15, 6 627018_1]
tam prajāpatiḥ ca parameṣṭhī ca pitā ca pitāmahaḥ ca anuvyacalan | [AVŚ, 15, 6 627019_1]
prajāpateḥ ca vai sa parameṣṭhinaḥ ca pituḥ ca pitāmahasya ca priyam dhāma bhavati yaḥ evam veda | [AVŚ, 15, 6 627020_1]
{AVŚ, 15, 7}
sa mahimā sadruḥ bhūtvā antam pṛthivyāḥ agacchat | [AVŚ, 15, 7 627021_1]
samudraḥ abhavat | [AVŚ, 15, 7 627021_2]
tam prajāpatiḥ ca parameṣṭhī ca pitā ca pitāmahaḥ ca apaḥ ca śraddhā ca varṣam bhūtvā anuvyavartayanta | [AVŚ, 15, 7 627022_1]
ā enam āpaḥ gacchanti ā enam śraddhā gacchati ā enam varṣam gacchati yaḥ evam veda | [AVŚ, 15, 7 627023_1]
tam śraddhā ca yajñaḥ ca lokaḥ ca annam ca annādyam ca bhūtvā abhiparyāvartanta | [AVŚ, 15, 7 627024_1]
ā enam śraddhā gacchati ā enam yajñaḥ gacchati ā enam lokaḥ gacchati ā enam annam gacchati ā enam annādyam gacchati yaḥ evam veda | [AVŚ, 15, 7 627025_1]
{AVŚ, 15, 8}
saḥ arajyata | [AVŚ, 15, 8 627026_1]
tatas rājanyaḥ ajāyata | [AVŚ, 15, 8 627026_2]
sa viśaḥ sabandhūn annam annādyam abhyudatiṣṭhat | [AVŚ, 15, 8 627027_1]
viśām ca vai sa sabandhūnām ca annasya ca annādyasya ca priyam dhāma bhavati yaḥ evam veda | [AVŚ, 15, 8 627028_1]
{AVŚ, 15, 9}
sa viśaḥ anuvyacalat | [AVŚ, 15, 9 627029_1]
tam sabhā ca samitiḥ ca senā ca surā ca anuvyacalan | [AVŚ, 15, 9 627030_1]
sabhāyāḥ ca vai sa samiteḥ ca senāyāḥ ca surāyāḥ ca priyam dhāma bhavati yaḥ evam veda | [AVŚ, 15, 9 627031_1]
{AVŚ, 15, 10}
tat yasya evam vidvān vrātyaḥ rājñaḥ atithiḥ gṛhān āgacchet śreyāṃsam enam ātmanaḥ mānayet | [AVŚ, 15, 10 627033_1]
tathā kṣatrāya na āvṛścate | [AVŚ, 15, 10 627033_2]
tathā rāṣṭrāya na āvṛścate | [AVŚ, 15, 10 627033_3]
atas vai brahma ca kṣatram ca udatiṣṭhatām | [AVŚ, 15, 10 627034_1]
te abrūtām kam praviśāva iti | [AVŚ, 15, 10 627034_2]
bṛhaspatim eva brahma praviśatu indram kṣatram | [AVŚ, 15, 10 627035_1]
tathā vai iti | [AVŚ, 15, 10 627035_2]
atas vai bṛhaspatim eva brahma prāviśat indram kṣatram | [AVŚ, 15, 10 627036_1]
iyam vai u pṛthivī bṛhaspatiḥ | [AVŚ, 15, 10 627037_1]
dyauḥ eva indraḥ | [AVŚ, 15, 10 627037_2]
ayam vai u agniḥ brahma | [AVŚ, 15, 10 627038_1]
asau ādityaḥ kṣatram | [AVŚ, 15, 10 627038_2]
ā enam brahma gacchati brahmavarcasī bhavati yaḥ pṛthivīm bṛhaspatim agnim brahma veda | [AVŚ, 15, 10 627039_1]
ā enam indriyam gacchati indriyavān bhavati yaḥ ādityam kṣatram divam indram veda | [AVŚ, 15, 10 627041_1]
{AVŚ, 15, 11}
tat yasya evam vidvān vrātyaḥ atithiḥ gṛhān āgacchet svayam enam abhyudetya brūyāt vrātya kva avātsīḥ vrātya udakam vrātya tarpayantu vrātya yathā te priyam tathā astu vrātya yathā te vaśaḥ tathā astu vrātya yathā te nikāmaḥ tathā astu iti | [AVŚ, 15, 11 627044_1]
yat enam āha vrātya kva avātsīḥ iti pathaḥ eva tena deva yānān avarunddhe | [AVŚ, 15, 11 627045_1]
yat enam āha vrātya udakam iti apaḥ eva tena avarunddhe | [AVŚ, 15, 11 627046_1]
yat enam āha vrātya tarpayantu iti prāṇam eva tena varṣīyāṃsam kurute | [AVŚ, 15, 11 627047_1]
yat enam āha vrātya yathā te priyam tathā astu iti priyam eva tena avarunddhe | [AVŚ, 15, 11 627048_1]
ā enam priyam gacchati priyaḥ priyasya bhavati yaḥ evam veda | [AVŚ, 15, 11 627049_1]
yat enam āha vrātya yathā te vaśaḥ tathā astu iti vaśam eva tena avarunddhe | [AVŚ, 15, 11 627050_1]
ā enam vaśaḥ gacchati vaśī vaśinām bhavati yaḥ evam veda | [AVŚ, 15, 11 627051_1]
yat enam āha vrātya yathā te nikāmaḥ tathā astu iti nikāmam eva tena avarunddhe | [AVŚ, 15, 11 627052_1]
ā enam nikāmaḥ gacchati nikāme nikāmasya bhavati yaḥ evam veda | [AVŚ, 15, 11 627053_1]
{AVŚ, 15, 12}
tat yasya evam vidvān vrātyaḥ uddhṛteṣu agniṣu adhiśrite agnihotre atithiḥ gṛhān āgacchet svayam enam abhyudetya brūyāt vrātya atisṛja hoṣyāmi iti | [AVŚ, 15, 12 627055_1]
sa ca atisṛjet juhuyāt | [AVŚ, 15, 12 627056_1]
na ca atisṛjet na juhuyāt | [AVŚ, 15, 12 627056_2]
sa yaḥ evam viduṣā vrātyena atisṛṣṭaḥ juhoti pra pitṛyāṇam panthām jānāti pra deva yānam | [AVŚ, 15, 12 627058_1]
na deveṣu āvṛścate | [AVŚ, 15, 12 627059_1]
hutam asya bhavati | [AVŚ, 15, 12 627059_2]
pari asya asmin loke āyatanam śiṣyate yaḥ evam viduṣā vrātyena atisṛṣṭaḥ juhoti | [AVŚ, 15, 12 627060_1]
atha yaḥ evam viduṣā vrātyena an atisṛṣṭaḥ juhoti na pitṛyāṇam panthām jānāti na deva yānam | [AVŚ, 15, 12 627062_1]
ā deveṣu vṛścate | [AVŚ, 15, 12 627063_1]
ahutam asya bhavati | [AVŚ, 15, 12 627063_2]
na asya asmin loke āyatanam śiṣyate yaḥ evam viduṣā vrātyena an atisṛṣṭaḥ juhoti | [AVŚ, 15, 12 627064_1]
{AVŚ, 15, 13}
tat yasya evam vidvān vrātyaḥ ekām rātrim atithiḥ gṛhe vasati ye pṛthivyām puṇyāḥ lokāḥ tān eva tena avarunddhe | [AVŚ, 15, 13 627066_1]
tat yasya evam vidvān vrātyaḥ dvitīyām rātrim atithiḥ gṛhe vasati ye antarikṣe puṇyāḥ lokāḥ tān eva tena avarunddhe | [AVŚ, 15, 13 627068_1]
tat yasya evam vidvān vrātyaḥ tṛtīyām rātrim atithiḥ gṛhe vasati ye divi puṇyāḥ lokāḥ tān eva tena avarunddhe | [AVŚ, 15, 13 627070_1]
tat yasya evam vidvān vrātyaḥ caturthīm rātrim atithiḥ gṛhe vasati ye puṇyānām puṇyāḥ lokāḥ tān eva tena avarunddhe | [AVŚ, 15, 13 627072_1]
tat yasya evam vidvān vrātyaḥ aparimitāḥ rātrīḥ atithiḥ gṛhe vasati ye eva aparimitāḥ puṇyāḥ lokāḥ tān eva tena avarunddhe | [AVŚ, 15, 13 627074_1]
atha yasya avrātyaḥ vrātya bruvaḥ nāmabibhratī atithiḥ gṛhān āgacchet karṣet enam na ca enam karṣet | [AVŚ, 15, 13 627076_1]
asyai devatāyai udakam yācāmi imām devatām vāsaye imām imām devatām pariveveṣmi iti enam pariveviṣyāt | [AVŚ, 15, 13 627077_1]
tasyām eva asya tat devatāyām hutam bhavati yaḥ evam veda | [AVŚ, 15, 13 627078_1]
{AVŚ, 15, 14}
sa yat prācīm diśam anuvyacalat mārutam śardhaḥ bhūtvā anuvyacalat manaḥ anna ādam kṛtvā | [AVŚ, 15, 14 627079_1]
manasā anna ādena annam atti yaḥ evam veda | [AVŚ, 15, 14 627080_1]
sa yat dakṣiṇām diśam anuvyacalat indraḥ bhūtvā anuvyacalat balam anna ādam kṛtvā | [AVŚ, 15, 14 627081_1]
balena anna ādena annam atti yaḥ evam veda | [AVŚ, 15, 14 627082_1]
sa yat pratīcīm diśam anuvyacalat varuṇaḥ rājā bhūtvā anuvyacalat apaḥ annādīḥ kṛtvā | [AVŚ, 15, 14 627083_1]
adbhiḥ annādībhiḥ annam atti yaḥ evam veda | [AVŚ, 15, 14 627084_1]
sa yat udīcīm diśam anuvyacalat somaḥ rājā bhūtvā anuvyacalat saptarṣibhiḥ hute āhutim annādīm kṛtvā | [AVŚ, 15, 14 627085_1]
āhutyā annādyā annam atti yaḥ evam veda | [AVŚ, 15, 14 627086_1]
sa yat dhruvām diśam anuvyacalat viṣṇuḥ bhūtvā anuvyacalat virājam annādīm kṛtvā | [AVŚ, 15, 14 627087_1]
virājā annādyā annam atti yaḥ evam veda | [AVŚ, 15, 14 627088_1]
sa yat paśūn anuvyacalat rudraḥ bhūtvā anuvyacalat oṣadhīḥ annādīḥ kṛtvā | [AVŚ, 15, 14 627089_1]
oṣadhībhiḥ annādībhiḥ annam atti yaḥ evam veda | [AVŚ, 15, 14 627090_1]
sa yat pitṝn anuvyacalat yamaḥ rājā bhūtvā anuvyacalat svadhākāram anna ādam kṛtvā | [AVŚ, 15, 14 627091_1]
svadhākāreṇa annādena annam atti yaḥ evam veda | [AVŚ, 15, 14 627092_1]
sa yat manuṣyān anuvyacalat agniḥ bhūtvā anuvyacalat svāhākāram anna ādam kṛtvā | [AVŚ, 15, 14 627093_1]
svāhākāreṇa anna ādena annam atti yaḥ evam veda | [AVŚ, 15, 14 627094_1]
sa yat ūrdhvām diśam anuvyacalat bṛhaspatiḥ bhūtvā anuvyacalat vaṣaṭkāram anna ādam kṛtvā | [AVŚ, 15, 14 627095_1]
vaṣaṭkāreṇa anna ādena annam atti yaḥ evam veda | [AVŚ, 15, 14 627096_1]
sa yat devān anuvyacalat īśānaḥ bhūtvā anuvyacalat manyum anna ādam kṛtvā | [AVŚ, 15, 14 627097_1]
manyunā anna ādena annam atti yaḥ evam veda | [AVŚ, 15, 14 627098_1]
sa yat prajāḥ anuvyacalat prajāpatiḥ bhūtvā anuvyacalat prāṇam anna ādam kṛtvā | [AVŚ, 15, 14 627099_1]
prāṇena anna ādena annam atti yaḥ evam veda | [AVŚ, 15, 14 627100_1]
sa yat sarvān antardeśān anuvyacalat parameṣṭhī bhūtvā anuvyacalat brahma anna ādam kṛtvā | [AVŚ, 15, 14 627101_1]
brahmaṇā anna ādena annam atti yaḥ evam veda | [AVŚ, 15, 14 627102_1]
{AVŚ, 15, 15}
tasya vrātyasya sapta prāṇāḥ sapta apānāḥ sapta vyānāḥ | [AVŚ, 15, 15 627103_1]
yaḥ asya prathamaḥ prāṇaḥ ūrdhvaḥ nāma ayam saḥ agniḥ | [AVŚ, 15, 15 627105_1]
yaḥ asya dvitīyaḥ prāṇaḥ prauḍhaḥ nāma asau saḥ ādityaḥ | [AVŚ, 15, 15 627106_1]
yaḥ asya tṛtīyaḥ prāṇaḥ abhyūḍhaḥ nāma asau sa candramāḥ | [AVŚ, 15, 15 627107_1]
yaḥ asya caturthaḥ prāṇaḥ vibhūḥ nāma ayam sa pavamānaḥ | [AVŚ, 15, 15 627108_1]
yaḥ asya pañcamaḥ prāṇaḥ yoniḥ nāma tāḥ imāḥ āpaḥ | [AVŚ, 15, 15 627109_1]
yaḥ asya ṣaṣṭhaḥ prāṇaḥ priyaḥ nāma te ime paśavaḥ | [AVŚ, 15, 15 627110_1]
yaḥ asya saptamaḥ prāṇaḥ aparimitaḥ nāma tāḥ imāḥ prajāḥ | [AVŚ, 15, 15 627111_1]
{AVŚ, 15, 16}
yaḥ asya prathamaḥ apānaḥ sā paurṇamāsī | [AVŚ, 15, 16 627112_1]
yaḥ asya dvitīyaḥ apānaḥ sā aṣṭakā | [AVŚ, 15, 16 627113_1]
yaḥ asya tṛtīyaḥ apānaḥ sā amāvāsyā | [AVŚ, 15, 16 627114_1]
yaḥ asya caturthaḥ apānaḥ sā śraddhā | [AVŚ, 15, 16 627115_1]
yaḥ asya pañcamaḥ apānaḥ sā dīkṣā | [AVŚ, 15, 16 627116_1]
yaḥ asya ṣaṣṭhaḥ apānaḥ sa yajñaḥ | [AVŚ, 15, 16 627117_1]
yaḥ asya saptamaḥ apānaḥ tāḥ imāḥ dakṣiṇāḥ | [AVŚ, 15, 16 627118_1]
{AVŚ, 15, 17}
yaḥ asya prathamaḥ vyānaḥ sā iyam bhūmiḥ | [AVŚ, 15, 17 627119_1]
yaḥ asya dvitīyaḥ vyānaḥ tat antarikṣam | [AVŚ, 15, 17 627120_1]
yaḥ asya tṛtīyaḥ vyānaḥ sā dyauḥ | [AVŚ, 15, 17 627121_1]
yaḥ asya caturthaḥ vyānaḥ tāni nakṣatrāṇi | [AVŚ, 15, 17 627122_1]
yaḥ asya pañcamaḥ vyānaḥ te ṛtavaḥ | [AVŚ, 15, 17 627123_1]
yaḥ asya ṣaṣṭhaḥ vyānaḥ te ārtavāḥ | [AVŚ, 15, 17 627124_1]
yaḥ asya saptamaḥ vyānaḥ sa saṃvatsaraḥ | [AVŚ, 15, 17 627125_1]
samānam artham pariyanti devāḥ | [AVŚ, 15, 17 627126_1]
saṃvatsaram vai etat ṛtavaḥ anupariyanti vrātyam ca | [AVŚ, 15, 17 627126_2]
yat ādityam abhisaṃviśanti amāvāsyām ca eva tat paurṇamāsīm ca | [AVŚ, 15, 17 627127_1]
tat | [AVŚ, 15, 17 627127_2]
ekam tat eṣām amṛta tvam | [AVŚ, 15, 17 627128_1]
iti āhutiḥ eva | [AVŚ, 15, 17 627128_2]
{AVŚ, 15, 18}
tasya vrātyasya | [AVŚ, 15, 18 627129_1]
yat asya dakṣiṇam akṣi asau saḥ ādityaḥ | [AVŚ, 15, 18 627130_1]
yat asya savyam akṣi asau sa candramāḥ | [AVŚ, 15, 18 627130_2]
yaḥ asya dakṣiṇaḥ karṇaḥ ayam saḥ agniḥ | [AVŚ, 15, 18 627131_1]
yaḥ asya savyaḥ karṇaḥ ayam sa pavamānaḥ | [AVŚ, 15, 18 627131_2]
ahorātre nāsike | [AVŚ, 15, 18 627132_1]
ditiḥ ca aditiḥ ca śīrṣa kapāle | [AVŚ, 15, 18 627132_2]
saṃvatsaraḥ śiraḥ | [AVŚ, 15, 18 627132_3]
ahnā pratyaṅ vrātyaḥ rātryā prāṅ | [AVŚ, 15, 18 627133_1]
namaḥ vrātyāya | [AVŚ, 15, 18 627133_2]
{AVŚ, 16, 1}
atisṛṣṭaḥ apām vṛṣabhaḥ | [AVŚ, 16, 1 627134_1]
atisṛṣṭāḥ agnayaḥ divyāḥ rujan parirujan mṛṇan pramṛṇan mrokaḥ manaḥ hā khanaḥ nirdāhaḥ ātma dūṣiḥ tanū dūṣiḥ | [AVŚ, 16, 1 627134_2]
idam tam atisṛjāmi | [AVŚ, 16, 1 627137_1]
tam mā abhyavanikṣi | [AVŚ, 16, 1 627137_2]
tena tam abhyatisṛjāmaḥ yaḥ asmān dveṣṭi yam vayam dviṣmaḥ | [AVŚ, 16, 1 627138_1]
apām agram asi | [AVŚ, 16, 1 627139_1]
samudram vaḥ abhyavasṛjāmi | [AVŚ, 16, 1 627139_2]
yaḥ apsu agniḥ ati tam sṛjāmi mrokam khanim tanū dūṣim | [AVŚ, 16, 1 627140_1]
yaḥ vaḥ āpaḥ agniḥ āviveśa saḥ eṣa | [AVŚ, 16, 1 627141_1]
yat vaḥ ghoram tat etat | [AVŚ, 16, 1 627141_2]
indrasya vaḥ indriyeṇa abhiṣiñcet | [AVŚ, 16, 1 627142_1]
ariprāḥ āpaḥ | [AVŚ, 16, 1 627143_1]
apa ripram asmat | [AVŚ, 16, 1 627143_2]
pra asmat enaḥ vahantu | [AVŚ, 16, 1 627144_1]
pra duṣvapnyam vahantu | [AVŚ, 16, 1 627144_2]
śivena mā cakṣuṣā paśyata apaḥ | [AVŚ, 16, 1 627145_1]
śivayā tanvā upaspṛśata tvacam me | [AVŚ, 16, 1 627145_2]
śivān agnīn apsuṣadaḥ havāmahe | [AVŚ, 16, 1 627146_1]
mayi kṣatram varcaḥ ādhatta devīḥ | [AVŚ, 16, 1 627146_2]
{AVŚ, 16, 2}
nir durarmaṇya ūrjā madhumatī vāk | [AVŚ, 16, 2 1]
madhumatī stha madhumatīṃ vācam udeyam | [AVŚ, 16, 2 2]
upahūto me gopāḥ upahūto gopīthaḥ | [AVŚ, 16, 2 3]
suśrutau karṇau bhadraśrutau karṇau bhadraṃ ślokaṃ śrūyāsam | [AVŚ, 16, 2 4]
suśrutiś ca mopaśrutiś ca mā hāsiṣṭāṃ sauparṇaṃ cakṣur ajasraṃ jyotiḥ | [AVŚ, 16, 2 5]
ṛṣīṇāṃ prastaro 'si namo 'stu daivāya prastarāya | [AVŚ, 16, 2 6]
{AVŚ, 16, 3}
mūrdhā aham rayīṇām mūrdhā samānānām bhūyāsam | [AVŚ, 16, 3 627153_1]
rujaḥ ca mā venaḥ ca mā hāsiṣṭām | [AVŚ, 16, 3 627154_1]
mūrdhā ca mā vidharmā ca mā hāsiṣṭām | [AVŚ, 16, 3 627154_2]
urvaḥ ca mā camasaḥ ca mā hāsiṣṭām | [AVŚ, 16, 3 627155_1]
dhartā ca mā dharuṇaḥ ca mā hāsiṣṭām | [AVŚ, 16, 3 627155_2]
vimokaḥ ca mā ārdra paviḥ ca mā hāsiṣṭām | [AVŚ, 16, 3 627156_1]
ārdra dānuḥ ca mā mātariśvā ca mā hāsiṣṭām | [AVŚ, 16, 3 627156_2]
bṛhaspatiḥ me ātmā nṛmaṇāḥ nāma hṛdyaḥ | [AVŚ, 16, 3 627157_1]
a saṃtāpam me hṛdayam | [AVŚ, 16, 3 627158_1]
urvī gavyūtiḥ | [AVŚ, 16, 3 627158_2]
samudraḥ asmi vidharmaṇā | [AVŚ, 16, 3 627158_3]
{AVŚ, 16, 4}
nābhiḥ aham rayīṇām nābhiḥ samānānām bhūyāsam | [AVŚ, 16, 4 627159_1]
svāsad asi sūṣāḥ amṛtaḥ martyeṣu ā | [AVŚ, 16, 4 627160_1]
mā mām prāṇaḥ hāsīt mā u apānaḥ avahāya parāgāt | [AVŚ, 16, 4 627161_1]
sūryaḥ mā ahnaḥ pātu agniḥ pṛthivyāḥ vāyuḥ antarikṣāt yamaḥ manuṣyebhyaḥ sarasvatī pārthivebhyaḥ | [AVŚ, 16, 4 627162_1]
prāṇa apānau mā mā hāsiṣṭam | [AVŚ, 16, 4 627163_1]
mā jane prameṣi | [AVŚ, 16, 4 627163_2]
svasti adya uṣasaḥ ca sarvaḥ āpaḥ sarva gaṇaḥ aśīya | [AVŚ, 16, 4 627164_1]
śakvarīḥ stha | [AVŚ, 16, 4 627165_1]
paśavaḥ mā upastheṣuḥ | [AVŚ, 16, 4 627165_2]
mitrāvaruṇau me prāṇa apānau agniḥ me dakṣam dadhātu | [AVŚ, 16, 4 627165_3]
{AVŚ, 16, 5}
vidma te svapna janitraṃ grāhyāḥ putro 'si yamasya karaṇaḥ | [AVŚ, 16, 5 1.1]
antako 'si mṛtyur asi | [AVŚ, 16, 5 1.2]
taṃ tvā svapna tathā saṃvidma sa naḥ svapna duṣvapnyāt pāhi | [AVŚ, 16, 5 1.3]
vidma te svapna janitraṃ nirṛtyāḥ putro 'si yamasya karaṇaḥ | [AVŚ, 16, 5 2.1]
vidma te svapna janitraṃ abhūtyāḥ putro 'si yamasya karaṇaḥ | [AVŚ, 16, 5 3.1]
vidma te svapna janitraṃ nirbhūtyāḥ putro 'si yamasya karaṇaḥ | [AVŚ, 16, 5 4.1]
vidma te svapna janitraṃ parābhūtyāḥ putro 'si yamasya karaṇaḥ | [AVŚ, 16, 5 5.1]
vidma te svapna janitraṃ devajāmīnāṃ putro 'si yamasya karaṇaḥ | [AVŚ, 16, 5 6.1]
antako 'si mṛtyur asi | [AVŚ, 16, 5 6.2]
taṃ tvā svapna tathā saṃvidma sa naḥ svapna duṣvapnyāt pāhi | [AVŚ, 16, 5 6.3]
{AVŚ, 16, 6}
ajaiṣmādyāsanāmādyābhūmānāgaso vayam | [AVŚ, 16, 6 1]
uṣo yasmād duṣvapnyād abhaiṣmāpa tad ucchatu | [AVŚ, 16, 6 2]
dviṣate tat parāvaha śapate tat parāvaha | [AVŚ, 16, 6 3]
yaṃ dviṣmo yaś ca no dveṣṭi tasmā enad gamayāmaḥ | [AVŚ, 16, 6 4]
uṣā devī vācā saṃvidānā vāg devy uṣasā saṃvidānā | [AVŚ, 16, 6 5]
uṣaspatir vācaspatinā saṃvidāno vācaspatir uṣaspatinā saṃvidānaḥ | [AVŚ, 16, 6 6]
te 'muṣmai parāvahantv arāyān durṇāmnaḥ sadānvāḥ | [AVŚ, 16, 6 7]
kumbhīkāḥ dūṣīkāḥ pīyakān | [AVŚ, 16, 6 8]
jāgradduṣvapnyaṃ svapne duṣvapnyam | [AVŚ, 16, 6 9]
anāgamiṣyato varān avitteḥ saṃkalpān amucyā druhaḥ pāśān | [AVŚ, 16, 6 10]
tad amuṣmā agne devāḥ parāvahantu vadhrir yathāsad vithuro na sādhuḥ | [AVŚ, 16, 6 11]
{AVŚ, 16, 7}
tenainaṃ vidhyāmy abhūtyainaṃ vidhyāmi nirbhūtyainaṃ vidhyāmi parābhūtyainaṃ vidhyāmi grāhyainaṃ vidhyāmi tamasainaṃ vidhyāmi | [AVŚ, 16, 7 1]
devānām enaṃ ghoraiḥ krūraiḥ praiṣair abhipreṣyāmi | [AVŚ, 16, 7 2]
vaiśvānarasyainaṃ daṃṣṭrayor apidadhāmi | [AVŚ, 16, 7 3]
evānevāva sā garat | [AVŚ, 16, 7 4]
yo 'smān dveṣṭi tam ātmā dveṣṭu yaṃ vayaṃ dviṣmaḥ sa ātmānaṃ dveṣṭu | [AVŚ, 16, 7 5]
nir dviṣantaṃ divo niḥ pṛthivyā nir antarikṣād bhajāma | [AVŚ, 16, 7 6]
suyāmaṃś cākṣuṣa | [AVŚ, 16, 7 7]
idam aham āmuṣyāyaṇe 'muṣyāḥ putre duṣvapnyaṃ mṛje | [AVŚ, 16, 7 8]
yad ado ado abhyagacchaṃ yad doṣā yat pūrvāṃ rātrim | [AVŚ, 16, 7 9]
yaj jāgrad yat supto yad divā yan naktam | [AVŚ, 16, 7 10]
yad aharahar abhigacchāmi tasmād enam avadaye | [AVŚ, 16, 7 11]
taṃ jahi tena mandasva tasya pṛṣṭīr apiśṛṇīhi | [AVŚ, 16, 7 12]
sa mā jīvīt taṃ prāṇo jahātu | [AVŚ, 16, 7 13]
{AVŚ, 16, 8}
jitam asmākam udbhinnam asmākam ṛtam asmākaṃ tejo 'smākaṃ brahmāsmākaṃ svar asmākaṃ yajño 'smākaṃ paśavo 'smākaṃ prajā asmākaṃ vīrā asmākam | [AVŚ, 16, 8 1.1]
tasmāt amum nirbhajāmaḥ amum āmuṣyāyaṇam amuṣyāḥ putram asau yaḥ | [AVŚ, 16, 8 627201_1]
sa grāhyāḥ pāśāt mā moci | [AVŚ, 16, 8 627202_1]
tasya idam varcaḥ tejaḥ prāṇam āyuḥ nirveṣṭayāmi | [AVŚ, 16, 8 627203_1]
idam enam adharāñcam pādayāmi | [AVŚ, 16, 8 627203_2]
jitam asmākam ﾰ | [AVŚ, 16, 8 2.1]
saḥ nirṛtyāḥ pāśāt mā moci | [AVŚ, 16, 8 627206_1]
jitam asmākam ﾰ | [AVŚ, 16, 8 3.1]
saḥ abhūtyāḥ pāśāt mā moci | [AVŚ, 16, 8 627209_1]
jitam asmākam ﾰ | [AVŚ, 16, 8 4.1]
sa nirbhūtyāḥ pāśān mā moci | [AVŚ, 16, 8 4.3]
jitam asmākam ﾰ | [AVŚ, 16, 8 5.1]
sa parābhūtyāḥ pāśān mā moci | [AVŚ, 16, 8 5.3]
jitam asmākam ﾰ | [AVŚ, 16, 8 6.1]
sa devajāmīnāṃ pāśān mā moci | [AVŚ, 16, 8 6.3]
jitam asmākam ﾰ | [AVŚ, 16, 8 7.1]
sa bṛhaspateḥ pāśān mā moci | [AVŚ, 16, 8 7.3]
jitam asmākam ﾰ | [AVŚ, 16, 8 8.1]
sa prajāpateḥ pāśān mā moci | [AVŚ, 16, 8 8.3]
jitam asmākam ﾰ | [AVŚ, 16, 8 9.1]
sa ṛṣīṇāṃ pāśān mā moci | [AVŚ, 16, 8 9.3]
jitam asmākam ﾰ | [AVŚ, 16, 8 10.1]
sa ārṣeyāṇāṃ pāśān mā moci | [AVŚ, 16, 8 10.3]
jitam asmākam ﾰ | [AVŚ, 16, 8 11.1]
so 'ṅgirasāṃ pāśān mā moci | [AVŚ, 16, 8 11.3]
jitam asmākam ﾰ | [AVŚ, 16, 8 12.1]
sa āṅgirasānāṃ pāśān mā moci | [AVŚ, 16, 8 12.3]
jitam asmākam ﾰ | [AVŚ, 16, 8 13.1]
so 'tharvaṇām pāśān mā moci | [AVŚ, 16, 8 13.3]
jitam asmākam ﾰ | [AVŚ, 16, 8 14.1]
sa ātharvaṇānāṃ pāśān mā moci | [AVŚ, 16, 8 14.3]
jitam asmākam ﾰ | [AVŚ, 16, 8 15.1]
sa vanaspatīṇāṃ pāśān mā moci | [AVŚ, 16, 8 15.3]
jitam asmākam ﾰ | [AVŚ, 16, 8 16.1]
sa vānaspatyānāṃ pāśān mā moci | [AVŚ, 16, 8 16.3]
jitam asmākam ﾰ | [AVŚ, 16, 8 17.1]
sa ṛtūnāṃ pāśān mā moci | [AVŚ, 16, 8 17.3]
jitam asmākam ﾰ | [AVŚ, 16, 8 18.1]
sa ārtavānāṃ pāśān mā moci | [AVŚ, 16, 8 18.3]
jitam asmākam ﾰ | [AVŚ, 16, 8 19.1]
sa māsānāṃ pāśān mā moci | [AVŚ, 16, 8 19.3]
jitam asmākam ﾰ | [AVŚ, 16, 8 20.1]
so 'rdhamāsānāṃ pāśān mā moci | [AVŚ, 16, 8 20.3]
jitam asmākam ﾰ | [AVŚ, 16, 8 21.1]
so 'horātrayoḥ pāśān mā moci | [AVŚ, 16, 8 21.3]
jitam asmākam ﾰ | [AVŚ, 16, 8 22.1]
so 'hnoḥ saṃyatoḥ pāśān mā moci | [AVŚ, 16, 8 22.3]
jitam asmākam ﾰ | [AVŚ, 16, 8 23.1]
sa dyāvāpṛthivyoḥ pāśān mā moci | [AVŚ, 16, 8 23.3]
jitam asmākam ﾰ | [AVŚ, 16, 8 24.1]
sa indrāgnyoḥ pāśān mā moci | [AVŚ, 16, 8 24.3]
jitam asmākam ﾰ | [AVŚ, 16, 8 25.1]
sa mitrāvaruṇayoḥ pāśān mā moci | [AVŚ, 16, 8 25.3]
jitam asmākam ﾰ | [AVŚ, 16, 8 26.1]
sa rājño varuṇasya pāśān mā moci | [AVŚ, 16, 8 26.3]
jitam asmākam ﾰ | [AVŚ, 16, 8 27.1]
sa mṛtyoḥ paḍvīśāt pāśānmā moci | [AVŚ, 16, 8 27.3]
{AVŚ, 16, 9}
jitam asmākam udbhinnam asmākam abhyaṣṭhāṃ viśvāḥ pṛtanā arātīḥ | [AVŚ, 16, 9 1]
tad agnir āha tad u soma āha pūṣā mā dhāt sukṛtasya loke | [AVŚ, 16, 9 2]
aganma svaḥ svar aganma saṃ sūryasya jyotiṣāganma | [AVŚ, 16, 9 3]
vasyobhūyāya vasumān yajño vasu vaṃsiṣīya vasumān bhūyāsaṃ vasu mayi dhehi | [AVŚ, 16, 9 4]
{AVŚ, 17, 1}
viṣāsahim sahamānam sāsahānam sahīyāṃsam sahamānam sahaḥ jitam svar jitam go jitam saṃdhanājitam īḍyam nāma hve indram | [AVŚ, 17, 1 627288_1]
āyuṣmān bhūyāsam | [AVŚ, 17, 1 627288_2]
viṣāsahim sahamānam sāsahānam sahīyāṃsam sahamānam sahaḥ jitam svar jitam go jitam saṃdhanājitam īḍyam nāma hve indram | [AVŚ, 17, 1 627291_1]
priyaḥ devānām bhūyāsam | [AVŚ, 17, 1 627291_2]
viṣāsahim sahamānam sāsahānam sahīyāṃsam sahamānam sahaḥ jitam svar jitam go jitam saṃdhanājitam īḍyam nāma hve indram | [AVŚ, 17, 1 627294_1]
priyaḥ prajānām bhūyāsam | [AVŚ, 17, 1 627294_2]
viṣāsahim sahamānam sāsahānam sahīyāṃsam sahamānam sahaḥ jitam svar jitam go jitam saṃdhanājitam īḍyam nāma hve indram | [AVŚ, 17, 1 627297_1]
priyaḥ paśūnām bhūyāsam | [AVŚ, 17, 1 627297_2]
viṣāsahim sahamānam sāsahānam sahīyāṃsam sahamānam sahaḥ jitam svar jitam go jitam saṃdhanājitam īḍyam nāma hve indram | [AVŚ, 17, 1 627300_1]
priyaḥ samānānām bhūyāsam | [AVŚ, 17, 1 627300_2]
udihi udihi sūrya | [AVŚ, 17, 1 627301_1]
varcasā mā abhyudihi | [AVŚ, 17, 1 627301_2]
dviṣan ca mahyam radhyatu | [AVŚ, 17, 1 627302_1]
mā ca aham dviṣate radham | [AVŚ, 17, 1 627302_2]
tava id viṣṇo bahudhā vīryāni | [AVŚ, 17, 1 627302_3]
tvam naḥ pṛṇīhi paśubhiḥ viśva rūpaiḥ | [AVŚ, 17, 1 627303_1]
sudhāyām mā dhehi parame vyoman | [AVŚ, 17, 1 627303_2]
udihi udihi sūrya | [AVŚ, 17, 1 627304_1]
varcasā mā abhyudihi | [AVŚ, 17, 1 627304_2]
yān ca paśyāmi yān ca na teṣu mā sumatim kṛdhi | [AVŚ, 17, 1 627305_1]
tava id viṣṇo bahudhā vīryāni | [AVŚ, 17, 1 627305_2]
tvam naḥ pṛṇīhi paśubhiḥ viśva rūpaiḥ | [AVŚ, 17, 1 627306_1]
sudhāyām mā dhehi parame vyoman | [AVŚ, 17, 1 627306_2]
mā tvā dabhan salile apsu antar ye pāśinaḥ upatiṣṭhanti atra | [AVŚ, 17, 1 627307_1]
hitvā aśastim divam ārukṣaḥ etām | [AVŚ, 17, 1 627308_1]
sa naḥ mṛḍa | [AVŚ, 17, 1 627308_2]
sumatau te syāma | [AVŚ, 17, 1 627308_3]
tava id viṣṇo bahudhā vīryāni | [AVŚ, 17, 1 627308_4]
tvam naḥ pṛṇīhi paśubhiḥ viśva rūpaiḥ | [AVŚ, 17, 1 627309_1]
sudhāyām mā dhehi parame vyoman | [AVŚ, 17, 1 627309_2]
tvam naḥ indra mahate saubhagāya adabdhebhiḥ paripāhi aktubhiḥ | [AVŚ, 17, 1 627310_1]
tava id viṣṇo bahudhā vīryāni | [AVŚ, 17, 1 627310_2]
tvam naḥ pṛṇīhi paśubhiḥ viśva rūpaiḥ | [AVŚ, 17, 1 627311_1]
sudhāyām mā dhehi parame vyoman | [AVŚ, 17, 1 627311_2]
tvam naḥ indra ūtibhiḥ śivābhiḥ śaṃtamaḥ bhava ārohan tridivam divaḥ gṛṇānaḥ soma pītaye priya dhāmā svastaye | [AVŚ, 17, 1 627312_1]
tava id viṣṇo bahudhā vīryāni | [AVŚ, 17, 1 627313_1]
tvam naḥ pṛṇīhi paśubhiḥ viśva rūpaiḥ | [AVŚ, 17, 1 627314_1]
sudhāyām mā dhehi parame vyoman | [AVŚ, 17, 1 627314_2]
tvam indra asi viśva jit sarva vid | [AVŚ, 17, 1 627315_1]
puruhūtaḥ tvam indra | [AVŚ, 17, 1 627315_2]
tvam indra imam su havam stomam erayasva | [AVŚ, 17, 1 627316_1]
sa naḥ mṛḍa | [AVŚ, 17, 1 627316_2]
sumatau te syāma | [AVŚ, 17, 1 627316_3]
tava id viṣṇo bahudhā vīryāṇi | [AVŚ, 17, 1 627316_4]
tvam naḥ pṛṇīhi paśubhiḥ viśva rūpaiḥ | [AVŚ, 17, 1 627317_1]
sudhāyām mā dhehi parame vyoman | [AVŚ, 17, 1 627317_2]
a dabdhaḥ divi pṛthivyām uta asi | [AVŚ, 17, 1 627318_1]
na te āpuḥ mahimānam antarikṣe | [AVŚ, 17, 1 627318_2]
a dabdhena brahmaṇā vāvṛdhānaḥ sa tvam naḥ indra divi sam śarma yaccha | [AVŚ, 17, 1 627319_1]
tava id viṣṇo bahudhā vīryāṇi | [AVŚ, 17, 1 627319_2]
tvam naḥ pṛṇīhi paśubhiḥ viśva rūpaiḥ | [AVŚ, 17, 1 627320_1]
sudhāyām mā dhehi parame vyoman | [AVŚ, 17, 1 627320_2]
yā te indra tanūḥ apsu yā pṛthivyām yā antar agnau yā te indra pavamāne svar vidi yayā indra tanvā antarikṣam vyāpitha tayā naḥ indra tanvā śarma yaccha | [AVŚ, 17, 1 627322_1]
tava id viṣṇo bahudhā vīryāṇi | [AVŚ, 17, 1 627322_2]
tvam naḥ pṛṇīhi paśubhiḥ viśva rūpaiḥ | [AVŚ, 17, 1 627323_1]
sudhāyām mā dhehi parame vyoman | [AVŚ, 17, 1 627323_2]
tvām indra brahmaṇā vardhayantaḥ sattram niṣeduḥ ṛṣayaḥ nādhamānāḥ | [AVŚ, 17, 1 627324_1]
tava id viṣṇo bahudhā vīryāṇi | [AVŚ, 17, 1 627324_2]
tvam naḥ pṛṇīhi paśubhiḥ viśva rūpaiḥ | [AVŚ, 17, 1 627325_1]
sudhāyām mā dhehi parame vyoman | [AVŚ, 17, 1 627325_2]
tvam tṛtam tvam paryeṣi utsam sahasra dhāram vidatham svar vidam | [AVŚ, 17, 1 627326_1]
tava id viṣṇo bahudhā vīryāṇi | [AVŚ, 17, 1 627326_2]
tvam naḥ pṛṇīhi paśubhiḥ viśva rūpaiḥ | [AVŚ, 17, 1 627327_1]
sudhāyām mā dhehi parame vyoman | [AVŚ, 17, 1 627327_2]
tvam rakṣase pradiśaḥ catasraḥ | [AVŚ, 17, 1 627328_1]
tvam śociṣā nabhasī vibhāsi | [AVŚ, 17, 1 627328_2]
tvam imā viśvā bhuvanā anutiṣṭhase | [AVŚ, 17, 1 627329_1]
ṛtasya panthām anveṣi vidvān | [AVŚ, 17, 1 627329_2]
tava id viṣṇo bahudhā vīryāṇi | [AVŚ, 17, 1 627329_3]
tvam naḥ pṛṇīhi paśubhiḥ viśva rūpaiḥ | [AVŚ, 17, 1 627330_1]
sudhāyām mā dhehi parame vyoman | [AVŚ, 17, 1 627330_2]
pañcabhiḥ parāṅ tapasi ekayā arvāṅ | [AVŚ, 17, 1 627331_1]
aśastim eṣi sudine bādhamānaḥ | [AVŚ, 17, 1 627331_2]
tava id viṣṇo bahudhā vīryāṇi | [AVŚ, 17, 1 627331_3]
tvam naḥ pṛṇīhi paśubhiḥ viśva rūpaiḥ | [AVŚ, 17, 1 627332_1]
sudhāyām mā dhehi parame vyoman | [AVŚ, 17, 1 627332_2]
tvam indraḥ | [AVŚ, 17, 1 627333_1]
tvam mahā indraḥ | [AVŚ, 17, 1 627333_2]
tvam lokaḥ | [AVŚ, 17, 1 627333_3]
tvam prajāpatiḥ | [AVŚ, 17, 1 627333_4]
tubhyam yajñaḥ vitāyate | [AVŚ, 17, 1 627334_1]
tubhyam juhvati juhvataḥ | [AVŚ, 17, 1 627334_2]
tava id viṣṇo bahudhā vīryāṇi | [AVŚ, 17, 1 627334_3]
tvam naḥ pṛṇīhi paśubhiḥ viśva rūpaiḥ | [AVŚ, 17, 1 627335_1]
sudhāyām mā dhehi parame vyoman | [AVŚ, 17, 1 627335_2]
asati sat pratiṣṭhitam | [AVŚ, 17, 1 627336_1]
sati bhūtam pratiṣṭhitam | [AVŚ, 17, 1 627336_2]
bhūtam ha bhavye āhitam | [AVŚ, 17, 1 627337_1]
bhavyam bhūte pratiṣṭhitam | [AVŚ, 17, 1 627337_2]
tava id viṣṇo bahudhā vīryāṇi | [AVŚ, 17, 1 627337_3]
tvam naḥ pṛṇīhi paśubhiḥ viśva rūpaiḥ | [AVŚ, 17, 1 627338_1]
sudhāyām mā dhehi parame vyoman | [AVŚ, 17, 1 627338_2]
śukraḥ asi | [AVŚ, 17, 1 627339_1]
bhrājaḥ asi | [AVŚ, 17, 1 627339_2]
sa yathā tvam bhrājatā bhrājaḥ asi eva aham bhrājatā bhrājyāsam | [AVŚ, 17, 1 627340_1]
ruciḥ asi | [AVŚ, 17, 1 627341_1]
rocaḥ asi | [AVŚ, 17, 1 627341_2]
sa yathā tvam rucyā rocaḥ asi eva aham paśubhiḥ ca brāhmaṇa varcasena ca ruciṣīya | [AVŚ, 17, 1 627342_1]
udyate namaḥ | [AVŚ, 17, 1 627343_1]
udāyate namaḥ | [AVŚ, 17, 1 627343_2]
uditāya namaḥ | [AVŚ, 17, 1 627343_3]
virāje namaḥ | [AVŚ, 17, 1 627344_1]
sva rāje namaḥ | [AVŚ, 17, 1 627344_2]
samrāje namaḥ | [AVŚ, 17, 1 627344_3]
astam yate namaḥ | [AVŚ, 17, 1 627345_1]
astam eṣyate namaḥ | [AVŚ, 17, 1 627345_2]
astamitāya namaḥ | [AVŚ, 17, 1 627345_3]
virāje namaḥ | [AVŚ, 17, 1 627346_1]
sva rāje namaḥ | [AVŚ, 17, 1 627346_2]
samrāje namaḥ | [AVŚ, 17, 1 627346_3]
udagāt ayam ādityaḥ viśvena tapasā saha | [AVŚ, 17, 1 627347_1]
sapatnān mahyam randhayan mā ca aham dviṣate radham | [AVŚ, 17, 1 627348_1]
tava id viṣṇo bahudhā vīryāṇi | [AVŚ, 17, 1 627348_2]
tvam naḥ pṛṇīhi paśubhiḥ viśva rūpaiḥ | [AVŚ, 17, 1 627349_1]
sudhāyām mā dhehi parame vyoman | [AVŚ, 17, 1 627349_2]
āditya nāvam ārukṣaḥ śata aritrām svastaye | [AVŚ, 17, 1 627350_1]
ahar mā atyapīparaḥ | [AVŚ, 17, 1 627351_1]
rātrim satrā atipāraya | [AVŚ, 17, 1 627351_2]
sūrya nāvam ārukṣaḥ śata aritrām svastaye | [AVŚ, 17, 1 627352_1]
rātrim mā atyapīparaḥ | [AVŚ, 17, 1 627353_1]
ahar satrā atipāraya | [AVŚ, 17, 1 627353_2]
prajāpateḥ āvṛtaḥ brahmaṇā varmaṇā aham kaśyapasya jyotiṣā varcasā ca | [AVŚ, 17, 1 627354_1]
jaradaṣṭiḥ kṛta vīryaḥ vihāyāḥ sahasra āyuḥ su kṛtaḥ careyam | [AVŚ, 17, 1 627355_1]
parivṛtaḥ brahmaṇā varmaṇā aham kaśyapasya jyotiṣā varcasā ca | [AVŚ, 17, 1 627356_1]
mā mā prāpan iṣavaḥ daivyāḥ yāḥ mā mānuṣīḥ avasṛṣṭāḥ vadhāya | [AVŚ, 17, 1 627357_1]
ṛtena guptaḥ ṛtubhiḥ ca sarvaiḥ | [AVŚ, 17, 1 627358_1]
bhūtena guptaḥ bhavyena ca aham | [AVŚ, 17, 1 627358_2]
mā mā prāpat pāpmā mā uta mṛtyuḥ | [AVŚ, 17, 1 627359_1]
antardadhe aham salilena vācaḥ | [AVŚ, 17, 1 627359_2]
agniḥ mā goptā paripātu viśvatas | [AVŚ, 17, 1 627360_1]
udyan sūryaḥ nudatām mṛtyu pāśān | [AVŚ, 17, 1 627360_2]
vyucchantīḥ uṣasaḥ parvatāḥ dhruvāḥ | [AVŚ, 17, 1 627361_1]
sahasram prāṇāḥ mayi āyatantām | [AVŚ, 17, 1 627361_2]
{AVŚ, 18, 1}
o cit sakhāyaṃ sakhyā vavṛtyāṃ tiraḥ puru cid arṇavaṃ jaganvān | [AVŚ, 18, 1 1.1]
pitur napātam ādadhīta vedhā adhi kṣami prataraṃ dīdhyānaḥ | [AVŚ, 18, 1 1.2]
na te sakhā sakhyaṃ vaṣṭy etat salakṣmā yad viṣurūpā bhavati | [AVŚ, 18, 1 2.1]
mahas putrāso asurasya vīrā divo dhartāra urviyā parikhyan | [AVŚ, 18, 1 2.2]
uśanti ghā te amṛtāsa etad ekasya cit tyajasaṃ martyasya | [AVŚ, 18, 1 3.1]
ni te mano manasi dhāyy asme janyuḥ patis tanvam ā viviṣyāḥ | [AVŚ, 18, 1 3.2]
na yat purā cakṛmā kaddha nūnam ṛtaṃ vadanto anṛtaṃ rapema | [AVŚ, 18, 1 4.1]
gandharvo apsv apyā ca yoṣā sā nau nābhiḥ paramaṃ jāmi tan nau | [AVŚ, 18, 1 4.2]
garbhe nu nau janitā dampatī kar devas tvaṣṭā savitā viśvarūpaḥ | [AVŚ, 18, 1 5.1]
nakir asya praminanti vratāni veda nāv asya pṛthivī uta dyauḥ | [AVŚ, 18, 1 5.2]
ko adya yuṅkte dhuri gā ṛtasya śimīvato bhāmino durhṛṇāyūn | [AVŚ, 18, 1 6.1]
āsanniṣūn hṛtsvaso mayobhūn ya eṣāṃ bhṛtyām ṛṇadhat sa jīvāt | [AVŚ, 18, 1 6.2]
ko asya veda prathamasyāhnaḥ ka īṃ dadarśa ka iha pravocat | [AVŚ, 18, 1 7.1]
bṛhan mitrasya varuṇasya dhāma kad u brava āhano vīcyā nṝn | [AVŚ, 18, 1 7.2]
yamasya mā yamyaṃ kāma āgant samāne yonau sahaśeyyāya | [AVŚ, 18, 1 8.1]
jāyeva patye tanvaṃ riricyāṃ vi cid vṛheva rathyeva cakrā | [AVŚ, 18, 1 8.2]
na tiṣṭhanti na nimiṣanty ete devānāṃ spaśa iha ye caranti | [AVŚ, 18, 1 9.1]
anyena mad āhano yāhi tūyaṃ tena vivṛha rathyeva cakrā | [AVŚ, 18, 1 9.2]
rātrībhir asmā ahabhir daśasyet sūryasya cakṣur muhur unmimīyāt | [AVŚ, 18, 1 10.1]
divā pṛthivyā mithunā sabandhū yamīr yamasya vivṛhād ajāmi | [AVŚ, 18, 1 10.2]
ā ghā tā gacchān uttarā yugāni yatra jāmayaḥ kṛṇavann ajāmi | [AVŚ, 18, 1 11.1]
upa barbṛhi vṛṣabhāya bāhum anyam icchasva subhage patiṃ mat | [AVŚ, 18, 1 11.2]
kiṃ bhrātāsad yad anāthaṃ bhavāti kim u svasā yan nirṛtir nigacchāt | [AVŚ, 18, 1 12.1]
kāmamūtā bahv etad rapāmi tanvā me tanvaṃ saṃ pipṛgdhi | [AVŚ, 18, 1 12.2]
na te nāthaṃ yamy atrāham asmi na te tanūṃ tanvā sam papṛcyām | [AVŚ, 18, 1 13.1]
anyena mat pramudaḥ kalpayasva na te bhrātā subhage vaṣṭy etat | [AVŚ, 18, 1 13.2]
na vā u te tanūṃ tanvā saṃ papṛcyāṃ pāpam āhur yaḥ svasāraṃ nigacchāt | [AVŚ, 18, 1 14.1]
asaṃyad etan manaso hṛdo me bhrātā svasuḥ śayane yacchayīya | [AVŚ, 18, 1 14.2]
bato batāsi yama naiva te mano hṛdayaṃ cāvidāma | [AVŚ, 18, 1 15.1]
anyā kila tvāṃ kakṣyeva yuktaṃ pariṣvajātai libujeva vṛkṣam | [AVŚ, 18, 1 15.2]
anyam ū ṣu yamy anya u tvāṃ pariṣvajātai libujeva vṛkṣam | [AVŚ, 18, 1 16.1]
tasya vā tvaṃ mana icchā sa vā tavādhā kṛṇuṣva saṃvidaṃ subhadrām | [AVŚ, 18, 1 16.2]
trīṇi chandāṃsi kavayo vi yetire pururūpaṃ darśataṃ viśvacakṣaṇam | [AVŚ, 18, 1 17.1]
āpo vātā oṣadhayas tāny ekasmin bhuvana ārpitāni | [AVŚ, 18, 1 17.2]
vṛṣā vṛṣṇe duduhe dohasā divaḥ payāṃsi yahvo aditer adābhyaḥ | [AVŚ, 18, 1 18.1]
viśvaṃ sa veda varuṇo yathā dhiyā sa yajñiyo yajati yajñiyāṁ ṛtūn | [AVŚ, 18, 1 18.2]
rapad gandharvīr apyā ca yoṣaṇā nadasya nāde pari pātu no manaḥ | [AVŚ, 18, 1 19.1]
iṣṭasya madhye aditir ni dhātu no bhrātā no jyeṣṭhaḥ prathamo vi vocati | [AVŚ, 18, 1 19.2]
so cit nu bhadrā kṣumatī yaśasvaty uṣā uvāsa manave svarvatī | [AVŚ, 18, 1 20.1]
yad īm uśantam uśatām anu kratum agniṃ hotāraṃ vidathāya jījanan | [AVŚ, 18, 1 20.2]
adha tyaṃ drapsaṃ vibhvaṃ vicakṣaṇaṃ vir ābharad iṣiraḥ śyeno adhvare | [AVŚ, 18, 1 21.1]
yadī viśo vṛṇate dasmam āryā agniṃ hotāram adha dhīr ajāyata | [AVŚ, 18, 1 21.2]
sadāsi raṇvo yavaseva puṣyate hotrābhir agne manuṣaḥ svadhvaraḥ | [AVŚ, 18, 1 22.1]
viprasya vā yac chaśamāna ukthyo vājaṃ sasavāṁ upayāsi bhūribhiḥ | [AVŚ, 18, 1 22.2]
ud īraya pitarā jāra ā bhagam iyakṣati haryato hṛtta iṣyati | [AVŚ, 18, 1 23.1]
vivakti vahniḥ svapasyate makhas taviṣyate asuro vepate matī | [AVŚ, 18, 1 23.2]
yas te agne sumatiṃ marto akhyat sahasaḥ sūno ati sa pra śṛṇve | [AVŚ, 18, 1 24.1]
iṣaṃ dadhāno vahamāno aśvair ā sa dyumāṁ amavān bhūṣati dyūn | [AVŚ, 18, 1 24.2]
śrudhī no agne sadane sadhasthe yukṣvā ratham amṛtasya dravitnum | [AVŚ, 18, 1 25.1]
ā no vaha rodasī devaputre mākir devānām apa bhūr iha syāḥ | [AVŚ, 18, 1 25.2]
yad agna eṣā samitir bhavāti devī deveṣu yajatā yajatra | [AVŚ, 18, 1 26.1]
ratnā ca yad vibhajāsi svadhāvo bhāgaṃ no atra vasumantaṃ vītāt | [AVŚ, 18, 1 26.2]
anv agnir uṣasām agram akhyad anv ahāni prathamo jātavedāḥ | [AVŚ, 18, 1 27.1]
anu sūrya uṣaso anu raśmīn dyāvāpṛthivī ā viveśa | [AVŚ, 18, 1 27.2]
praty agnir uṣasām agram akhyat praty ahāni prathamo jātavedāḥ | [AVŚ, 18, 1 28.1]
prati sūryasya purudhā ca raśmīn prati dyāvāpṛthivī ā tatāna | [AVŚ, 18, 1 28.2]
dyāvā ha kṣāmā prathame ṛtenābhiśrāve bhavataḥ satyavācā | [AVŚ, 18, 1 29.1]
devo yan martān yajathāya kṛṇvant sīdaddhotā pratyaṅ svam asuṃ yan | [AVŚ, 18, 1 29.2]
devo devān paribhūr ṛtena vahā no havyaṃ prathamaś cikitvān | [AVŚ, 18, 1 30.1]
dhūmaketuḥ samidhā bhāṛjīko mandro hotā nityo vācā yajīyān | [AVŚ, 18, 1 30.2]
arcāmi vāṃ vardhāyāpo ghṛtasnū dyāvābhūmī śṛṇutaṃ rodasī me | [AVŚ, 18, 1 31.1]
ahā yad devā asunītim āyan madhvā no atra pitarā śiśītām | [AVŚ, 18, 1 31.2]
svāvṛg devasyāmṛtaṃ yadī gor ato jātāso dhārayanta urvī | [AVŚ, 18, 1 32.1]
viśve devā anu tat te yajur gur duhe yad enī divyaṃ ghṛtam vāḥ | [AVŚ, 18, 1 32.2]
kiṃ svin no rājā jagṛhe kad asyāti vrataṃ cakṛmā ko vi veda | [AVŚ, 18, 1 33.1]
mitraś ciddhi ṣmā juhurāṇo devāṁ chloko na yātām api vājo asti | [AVŚ, 18, 1 33.2]
durmantv atrāmṛtasya nāma salakṣmā yad viṣurūpā bhavāti | [AVŚ, 18, 1 34.1]
yamasya yo manavate sumantv agne tam ṛṣva pāhy aprayucchan | [AVŚ, 18, 1 34.2]
yasmin devā vidathe mādayante vivasvataḥ sadane dhārayante | [AVŚ, 18, 1 35.1]
sūrye jyotir adadhur māsy aktūn pari dyotaniṃ carato ajasrā | [AVŚ, 18, 1 35.2]
yasmin devā manmani saṃcaranty apīcye na vayam asya vidma | [AVŚ, 18, 1 36.1]
mitro no atrāditir anāgānt savitā devo varuṇāya vocat | [AVŚ, 18, 1 36.2]
sakhāya ā śiṣāmahe brahmendrāya vajriṇe | [AVŚ, 18, 1 37.1]
stuṣa ū ṣu nṛtamāya dhṛṣṇave | [AVŚ, 18, 1 37.2]
śavasā hy asi śruto vṛtrahatyena vṛtrahā | [AVŚ, 18, 1 38.1]
maghair maghono ati śūra dāśasi | [AVŚ, 18, 1 38.2]
stego na kṣām aty eṣi pṛthivīṃ mahī no vātā iha vāntu bhūmau | [AVŚ, 18, 1 39.1]
mitro no atra varuṇo yujamāno agnir vane na vy asṛṣṭa śokam | [AVŚ, 18, 1 39.2]
stuhi śrutaṃ gartasadaṃ janānāṃ rājānaṃ bhīmam upahatnum ugram | [AVŚ, 18, 1 40.1]
mṛḍā jaritre rudra stavāno anyam asmat te ni vapantu senyam | [AVŚ, 18, 1 40.2]
sarasvatīṃ devayanto havante sarasvatīm adhvare tāyamāne | [AVŚ, 18, 1 41.1]
sarasvatīṃ sukṛto havante sarasvatī dāśuṣe vāryaṃ dāt | [AVŚ, 18, 1 41.2]
sarasvatīṃ pitaro havante dakṣiṇā yajñam abhinakṣamāṇāḥ | [AVŚ, 18, 1 42.1]
āsadyāsmin barhiṣi mādayadhvam anamīvā iṣa ā dhehy asme | [AVŚ, 18, 1 42.2]
sarasvati yā sarathaṃ yayāthokthaiḥ svadhābhir devi pitṛbhir madantī | [AVŚ, 18, 1 43.1]
sahasrārgham iḍo atra bhāgaṃ rāyaspoṣaṃ yajamānāya dhehi | [AVŚ, 18, 1 43.2]
ud īratām avara ut parāsa un madhyamāḥ pitaraḥ somyāsaḥ | [AVŚ, 18, 1 44.1]
asuṃ ya īyur avṛkā ṛtajñās te no 'vantu pitaro haveṣu | [AVŚ, 18, 1 44.2]
āhaṃ pitṝnt suvidatrāṁ avitsi napātaṃ ca vikramaṇaṃ ca viṣṇoḥ | [AVŚ, 18, 1 45.1]
barhiṣado ye svadhayā sutasya bhajanta pitvas ta ihāgamiṣṭhāḥ | [AVŚ, 18, 1 45.2]
idaṃ pitṛbhyo namo astv adya ye pūrvāso ye aparāsa īyuḥ | [AVŚ, 18, 1 46.1]
ye pārthive rajasy ā niṣaktā ye vā nūnaṃ suvṛjanāsu dikṣu | [AVŚ, 18, 1 46.2]
mātalī kavyair yamo aṅgirobhir bṛhaspatir ṛkvabhir vāvṛdhānaḥ | [AVŚ, 18, 1 47.1]
yāṃś ca devā vāvṛdhur ye ca devāṃs te no 'vantu pitaro haveṣu | [AVŚ, 18, 1 47.2]
svāduṣ kilāyaṃ madhumāṁ utāyaṃ tīvraḥ kilāyaṃ rasavāṁ utāyam | [AVŚ, 18, 1 48.1]
uto nv asya papivāṃsam indraṃ na kaścana sahata āhaveṣu | [AVŚ, 18, 1 48.2]
pareyivāṃsaṃ pravato mahīr iti bahubhyaḥ panthām anupaspaśānam | [AVŚ, 18, 1 49.1]
vaivasvataṃ saṃgamanaṃ janānāṃ yamaṃ rājānaṃ haviṣā saparyata | [AVŚ, 18, 1 49.2]
yamo no gātuṃ prathamo viveda naiṣā gavyūtir apabhartavā u | [AVŚ, 18, 1 50.1]
yatrā naḥ pūrve pitaraḥ paretā enā jajñānāḥ pathyā anu svāḥ | [AVŚ, 18, 1 50.2]
barhiṣadaḥ pitara ūty arvāg imā vo havyā cakṛmā juṣadhvam | [AVŚ, 18, 1 51.1]
ta ā gatāvasā śaṃtamenādhā naḥ śaṃ yor arapo dadhāta | [AVŚ, 18, 1 51.2]
ācyā jānu dakṣiṇato niṣadyedaṃ no havir abhi gṛṇantu viśve | [AVŚ, 18, 1 52.1]
mā hiṃsiṣṭa pitaraḥ kenacin no yad va āgaḥ puruṣatā karāma | [AVŚ, 18, 1 52.2]
tvaṣṭā duhitre vahatuṃ kṛṇoti tenedaṃ viśvaṃ bhuvanaṃ sam eti | [AVŚ, 18, 1 53.1]
yamasya mātā paryuhyamānā maho jāyā vivasvato nanāśa | [AVŚ, 18, 1 53.2]
prehi prehi pathibhiḥ pūryāṇair yenā te pūrve pitaraḥ paretāḥ | [AVŚ, 18, 1 54.1]
ubhā rājānau svadhayā madantau yamaṃ paśyāsi varuṇaṃ ca devam | [AVŚ, 18, 1 54.2]
apeta vīta vi ca sarpatāto 'smā etaṃ pitaro lokam akran | [AVŚ, 18, 1 55.1]
ahobhir adbhir aktubhir vyaktaṃ yamo dadāty avasānam asmai | [AVŚ, 18, 1 55.2]
uśantas tvedhīmahy uśantaḥ sam idhīmahi | [AVŚ, 18, 1 56.1]
uśann uśata ā vaha pitṝn haviṣe attave | [AVŚ, 18, 1 56.2]
dyumantas tvedhīmahi dyumantaḥ sam idhīmahi | [AVŚ, 18, 1 57.1]
dyumān dyumata ā vaha pitṝn haviṣe attave | [AVŚ, 18, 1 57.2]
aṅgiraso naḥ pitaro navagvā atharvāṇo bhṛgavaḥ somyāsaḥ | [AVŚ, 18, 1 58.1]
teṣāṃ vayaṃ sumatau yajñiyānām api bhadre saumanase syāma | [AVŚ, 18, 1 58.2]
aṅgirobhir yajñiyair ā gahīha yama vairūpair iha mādayasva | [AVŚ, 18, 1 59.1]
vivasvantaṃ huve yaḥ pitā te 'smin barhiṣy ā niṣadya | [AVŚ, 18, 1 59.2]
imaṃ yama prastaram ā hi rohāṅgirobhiḥ pitṛbhiḥ saṃvidānaḥ | [AVŚ, 18, 1 60.1]
ā tvā mantrāḥ kaviśastā vahantv enā rājan haviṣo mādayasva | [AVŚ, 18, 1 60.2]
ita eta udāruhan divas pṛṣṭhānv āruhan | [AVŚ, 18, 1 61.1]
pra bhūrjayo yathā pathā dyām aṅgiraso yayuḥ | [AVŚ, 18, 1 61.2]
{AVŚ, 18, 2}
yamāya somaḥ pavate yamāya kriyate haviḥ | [AVŚ, 18, 2 1.1]
yamaṃ ha yajño gacchaty agnidūto araṃkṛtaḥ | [AVŚ, 18, 2 1.2]
yamāya madhumattamaṃ juhotā pra ca tiṣṭhata | [AVŚ, 18, 2 2.1]
idaṃ nama ṛṣibhyaḥ pūrvajebhyaḥ pūrvebhyaḥ pathikṛdbhyaḥ | [AVŚ, 18, 2 2.2]
yamāya ghṛtavat payo rājñe havir juhotana | [AVŚ, 18, 2 3.1]
sa no jīveṣv ā yamed dīrgham āyuḥ pra jīvase | [AVŚ, 18, 2 3.2]
mainam agne vi daho mābhi śūśuco māsya tvacaṃ cikṣipo mā śarīram | [AVŚ, 18, 2 4.1]
śṛtaṃ yadā karasi jātavedo 'themam enaṃ pra hiṇutāt pitṝṃr upa | [AVŚ, 18, 2 4.2]
yadā śṛtaṃ kṛṇavo jātavedo 'themam enaṃ pari dattāt pitṛbhyaḥ | [AVŚ, 18, 2 5.1]
yado gacchāty asunītim etām atha devānāṃ vaśanīr bhavāti | [AVŚ, 18, 2 5.2]
trikadrukebhiḥ pavate ṣaḍ urvīr ekam id bṛhat | [AVŚ, 18, 2 6.1]
triṣṭub gāyatrī chandāṃsi sarvā tā yama ārpitā | [AVŚ, 18, 2 6.2]
sūryaṃ cakṣuṣā gaccha vātam ātmanā divaṃ ca gaccha pṛthivīṃ ca dharmabhiḥ | [AVŚ, 18, 2 7.1]
apo vā gaccha yadi tatra te hitam oṣadhīṣu prati tiṣṭhā śarīraiḥ | [AVŚ, 18, 2 7.2]
ajo bhāgas tapasas taṃ tapasva taṃ te śocis tapatu taṃ te arciḥ | [AVŚ, 18, 2 8.1]
yās te śivās tanvo jātavedas tābhir vahainaṃ sukṛtām u lokam | [AVŚ, 18, 2 8.2]
yās te śocayo raṃhayo jātavedo yābhir āpṛṇāsi divam antarikṣam | [AVŚ, 18, 2 9.1]
ajaṃ yantam anu tāḥ sam ṛṇvatām athetarābhiḥ śivatamābhiḥ śṛtaṃ kṛdhi | [AVŚ, 18, 2 9.2]
ava sṛja punar agne pitṛbhyo yas ta āhutaś carati svadhāvān | [AVŚ, 18, 2 10.1]
āyur vasāna upa yātu śeṣaḥ saṃ gacchatāṃ tanvā suvarcāḥ | [AVŚ, 18, 2 10.2]
ati drava śvānau sārameyau caturakṣau śabalau sādhunā pathā | [AVŚ, 18, 2 11.1]
adhā pitṝnt suvidatrāṁ apīhi yamena ye sadhamādaṃ madanti | [AVŚ, 18, 2 11.2]
yau te śvānau yama rakṣitārau caturakṣau pathiṣadī nṛcakṣasā | [AVŚ, 18, 2 12.1]
tābhyāṃ rājan pari dhehy enaṃ svasty asmā anamīvaṃ ca dhehi | [AVŚ, 18, 2 12.2]
urūṇasāv asutṛpāv udumbalau yamasya dūtau carato janāṁ anu | [AVŚ, 18, 2 13.1]
tāv asmabhyaṃ dṛśaye sūryāya punar dātām asum adyeha bhadram | [AVŚ, 18, 2 13.2]
soma ekebhyaḥ pavate ghṛtam eka upāsate | [AVŚ, 18, 2 14.1]
yebhyo madhu pradhāvati tāṃś cid evāpi gacchatāt | [AVŚ, 18, 2 14.2]
ye cit pūrva ṛtasātā ṛtajātā ṛtāvṛdhaḥ | [AVŚ, 18, 2 15.1]
ṛṣīn tapasvato yama tapojāṁ api gacchatāt | [AVŚ, 18, 2 15.2]
tapasā ye anādhṛṣyās tapasā ye svar yayuḥ | [AVŚ, 18, 2 16.1]
tapo ye cakrire mahas tāṃś cid evāpi gacchatāt | [AVŚ, 18, 2 16.2]
ye yudhyante pradhaneṣu śūrāso ye svar tanūtyajaḥ | [AVŚ, 18, 2 17.1]
ye vā sahasradakṣiṇās tāṃścid evāpi gacchatāt | [AVŚ, 18, 2 17.2]
sahasraṇīthāḥ kavayo ye gopāyanti sūryam | [AVŚ, 18, 2 18.1]
ṛṣīn tapasvato yama tapojāṁ api gacchatāt | [AVŚ, 18, 2 18.2]
syonāsmai bhava pṛthivy anṛkṣarā niveśanī | [AVŚ, 18, 2 19.1]
yacchāsmai śarma saprathāḥ | [AVŚ, 18, 2 19.2]
asaṃbādhe pṛthivyā urau loke ni dhīyasva | [AVŚ, 18, 2 20.1]
svadhā yāś cakṛṣe jīvan tās te santu madhuścutaḥ | [AVŚ, 18, 2 20.2]
hvayāmi te manasā manaḥ iha | [AVŚ, 18, 2 627524_1]
imān gṛhāṁ upa jujuṣāṇaḥ ehi | [AVŚ, 18, 2 627524_2]
sam gacchasva pitṛbhiḥ sam yamena | [AVŚ, 18, 2 627525_1]
syonāḥ tvā vātāḥ upa vāntu śagmāḥ | [AVŚ, 18, 2 627525_2]
ud tvā vahantu marutaḥ uda vāhāḥ uda prutaḥ | [AVŚ, 18, 2 627526_1]
ajena kṛṇvantaḥ śītam varṣeṇa ukṣantu | [AVŚ, 18, 2 627527_1]
bāl iti | [AVŚ, 18, 2 627527_2]
ud ahvam āyur āyuṣe kratve dakṣāya jīvase | [AVŚ, 18, 2 23.1]
svān gacchatu te mano adhā pitṝṃr upa drava | [AVŚ, 18, 2 23.2]
mā te mano māsor māṅgānāṃ mā rasasya te | [AVŚ, 18, 2 24.1]
mā te hāsta tanvaḥ kiṃcaneha | [AVŚ, 18, 2 24.2]
mā tvā vṛkṣaḥ saṃ bādhiṣṭa mā devī pṛthivī mahī | [AVŚ, 18, 2 25.1]
lokaṃ pitṛṣu vittvaidhasva yamarājasu | [AVŚ, 18, 2 25.2]
yat te aṅgam atihitaṃ parācair apānaḥ prāṇo ya u vā te paretaḥ | [AVŚ, 18, 2 26.1]
tat te saṃgatya pitaraḥ sanīḍā ghāsād ghāsaṃ punar ā veśayantu | [AVŚ, 18, 2 26.2]
apemaṃ jīvā arudhan gṛhebhyas taṃ nir vahata pari grāmād itaḥ | [AVŚ, 18, 2 27.1]
mṛtyur yamasyāsīd dūtaḥ pracetā asūn pitṛbhyo gamayāṃcakāra | [AVŚ, 18, 2 27.2]
ye dasyavaḥ pitṛṣu praviṣṭā jñātimukhā ahutādaś caranti | [AVŚ, 18, 2 28.1]
parāpuro nipuro ye bharanty agniṣ ṭān asmāt pra dhamāti yajñāt | [AVŚ, 18, 2 28.2]
saṃ viśantv iha pitaraḥ svā naḥ syonaṃ kṛṇvantaḥ pratiranta āyuḥ | [AVŚ, 18, 2 29.1]
tebhyaḥ śakema haviṣā nakṣamāṇā jyog jīvantaḥ śaradaḥ purūcīḥ | [AVŚ, 18, 2 29.2]
yāṃ te dhenuṃ nipṛṇāmi yam u kṣīraudanam | [AVŚ, 18, 2 30.1]
tenā janasyāso bhartā yo 'trāsad ajīvanaḥ | [AVŚ, 18, 2 30.2]
aśvāvatīṃ pra tara yā suśevarkṣākaṃ vā prataraṃ navīyaḥ | [AVŚ, 18, 2 31.1]
yas tvā jaghāna vadhyaḥ so astu mā so anyad vidata bhāgadheyam | [AVŚ, 18, 2 31.2]
yamaḥ paro 'varo vivasvān tataḥ paraṃ nāti paśyāmi kiṃcana | [AVŚ, 18, 2 32.1]
yame adhvaro adhi me niviṣṭo bhuvo vivasvān anvātatāna | [AVŚ, 18, 2 32.2]
apāgūhann amṛtāṃ martyebhyaḥ kṛtvā savarṇām adadhur vivasvate | [AVŚ, 18, 2 33.1]
utāśvināv abharad yat tad āsīd ajahād u dvā mithunā saraṇyūḥ | [AVŚ, 18, 2 33.2]
ye nikhātā ye paroptā ye dagdhā ye coddhitāḥ | [AVŚ, 18, 2 34.1]
sarvāṃs tān agna ā vaha pitṝn haviṣe attave | [AVŚ, 18, 2 34.2]
ye agnidagdhā ye anagnidagdhā madhye divaḥ svadhayā mādayante | [AVŚ, 18, 2 35.1]
tvaṃ tān vettha yadi te jātavedaḥ svadhayā yajñaṃ svadhitiṃ juṣantām | [AVŚ, 18, 2 35.2]
śaṃ tapa māti tapo agne mā tanvaṃ tapaḥ | [AVŚ, 18, 2 36.1]
vaneṣu śuṣmo astu te pṛthivyām astu yaddharaḥ | [AVŚ, 18, 2 36.2]
dadāmy asmā avasānam etad ya eṣa āgan mama ced abhūd iha | [AVŚ, 18, 2 37.1]
yamaś cikitvān praty etad āha mamaiṣa rāya upa tiṣṭhatām iha | [AVŚ, 18, 2 37.2]
imāṃ mātrāṃ mimīmahe yathāparaṃ na māsātai | [AVŚ, 18, 2 38.1]
śate śaratsu no purā | [AVŚ, 18, 2 38.2]
premāṃ mātrāṃ mimīmahe yathāparaṃ na māsātai | [AVŚ, 18, 2 39.1]
śate śaratsu no purā | [AVŚ, 18, 2 39.2]
apemāṃ mātrāṃ mimīmahe yathāparaṃ na māsātai | [AVŚ, 18, 2 40.1]
śate śaratsu no purā | [AVŚ, 18, 2 40.2]
vīmāṃ mātrāṃ mimīmahe yathāparaṃ na māsātai | [AVŚ, 18, 2 41.1]
śate śaratsu no purā | [AVŚ, 18, 2 41.2]
nir imāṃ mātrāṃ mimīmahe yathāparaṃ na māsātai | [AVŚ, 18, 2 42.1]
śate śaratsu no purā | [AVŚ, 18, 2 42.2]
ud imāṃ mātrāṃ mimīmahe yathāparaṃ na māsātai | [AVŚ, 18, 2 43.1]
śate śaratsu no purā | [AVŚ, 18, 2 43.2]
sam imāṃ mātrāṃ mimīmahe yathāparaṃ na māsātai | [AVŚ, 18, 2 44.1]
śate śaratsu no purā | [AVŚ, 18, 2 44.2]
amāsi mātrāṃ svar agām āyuṣmān bhūyāsam | [AVŚ, 18, 2 45.1]
yathāparaṃ na māsātai śate śaratsu no purā | [AVŚ, 18, 2 45.2]
prāṇo apāno vyāna āyuś cakṣur dṛśaye sūryāya | [AVŚ, 18, 2 46.1]
aparipareṇa pathā yamarājñaḥ pitṝn gaccha | [AVŚ, 18, 2 46.2]
ye agravaḥ śaśamānāḥ pareyur hitvā dveṣāṃsy anapatyavantaḥ | [AVŚ, 18, 2 47.1]
te dyām udityāvidanta lokaṃ nākasya pṛṣṭhe adhi dīdhyānāḥ | [AVŚ, 18, 2 47.2]
udanvatī dyaur avamā pīlumatīti madhyamā | [AVŚ, 18, 2 48.1]
tṛtīyā ha pradyaur iti yasyāṃ pitara āsate | [AVŚ, 18, 2 48.2]
ye naḥ pituḥ pitaro ye pitāmahā ya āviviśur urv antarikṣam | [AVŚ, 18, 2 49.1]
ya ākṣiyanti pṛthivīm uta dyāṃ tebhyaḥ pitṛbhyo namasā vidhema | [AVŚ, 18, 2 49.2]
idam id vā u nāparaṃ divi paśyasi sūryam | [AVŚ, 18, 2 50.1]
mātā putraṃ yathā sicābhy enaṃ bhūma ūrṇuhi | [AVŚ, 18, 2 50.2]
idam id vā u nāparaṃ jarasy anyad ito 'param | [AVŚ, 18, 2 51.1]
jāyā patim iva vāsasābhy enaṃ bhūma ūrṇuhi | [AVŚ, 18, 2 51.2]
abhi tvorṇomi pṛthivyā mātur vastreṇa bhadrayā | [AVŚ, 18, 2 52.1]
jīveṣu bhadraṃ tan mayi svadhā pitṛṣu sā tvayi | [AVŚ, 18, 2 52.2]
agnīṣomā pathikṛtā syonaṃ devebhyo ratnaṃ dadhathur vi lokam | [AVŚ, 18, 2 53.1]
upa preṣyantaṃ pūṣaṇaṃ yo vahāty añjoyānaiḥ pathibhis tatra gacchatam | [AVŚ, 18, 2 53.2]
pūṣā tvetaś cyāvayatu pra vidvān anaṣṭapaśur bhuvanasya gopāḥ | [AVŚ, 18, 2 54.1]
sa tvaitebhyaḥ pari dadat pitṛbhyo 'gnir devebhyaḥ suvidatriyebhyaḥ | [AVŚ, 18, 2 54.2]
āyur viśvāyuḥ pari pātu tvā pūṣā tvā pātu prapathe purastāt | [AVŚ, 18, 2 55.1]
yatrāsate sukṛto yatra ta īyus tatra tvā devaḥ savitā dadhātu | [AVŚ, 18, 2 55.2]
imau yunajmi te vahnī asunītāya voḍhave | [AVŚ, 18, 2 56.1]
tābhyāṃ yamasya sādanaṃ samitīś cāva gacchatāt | [AVŚ, 18, 2 56.2]
etat tvā vāsaḥ prathamaṃ nv āgann apaitad ūha yad ihābibhaḥ purā | [AVŚ, 18, 2 57.1]
iṣṭāpūrtam anusaṃkrāma vidvān yatra te dattaṃ bahudhā vibandhuṣu | [AVŚ, 18, 2 57.2]
agner varma pari gobhir vyayasva saṃ prorṇuṣva medasā pīvasā ca | [AVŚ, 18, 2 58.1]
net tvā dhṛṣṇur harasā jarhṛṣāṇo dadhṛg vidhakṣan parīṅkhayātai | [AVŚ, 18, 2 58.2]
daṇḍaṃ hastād ādadāno gatāsoḥ saha śrotreṇa varcasā balena | [AVŚ, 18, 2 59.1]
atraiva tvam iha vayaṃ suvīrā viśvā mṛdho abhimātīr jayema | [AVŚ, 18, 2 59.2]
dhanuḥ hastāt ādadānaḥ mṛtasya saha kṣatreṇa varcasā balena samāgṛbhāya vasu bhūri puṣṭam | [AVŚ, 18, 2 627603_1]
arvāṅ tvam ehi upa jīva lokam | [AVŚ, 18, 2 627603_2]
{AVŚ, 18, 3}
iyaṃ nārī patilokaṃ vṛṇānā ni padyata upa tvā martya pretam | [AVŚ, 18, 3 1.1]
dharmaṃ purāṇam anupālayantī tasyai prajāṃ draviṇaṃ ceha dhehi | [AVŚ, 18, 3 1.2]
ud īrṣva nāry abhi jīvalokaṃ gatāsum etam upa śeṣa ehi | [AVŚ, 18, 3 2.1]
hastagrābhasya dadhiṣos tavedaṃ patyur janitvam abhi saṃ babhūtha | [AVŚ, 18, 3 2.2]
apaśyaṃ yuvatiṃ nīyamānāṃ jīvāṃ mṛtebhyaḥ pariṇīyamānām | [AVŚ, 18, 3 3.1]
andhena yat tamasā prāvṛtāsīt prākto apācīm anayaṃ tad enām | [AVŚ, 18, 3 3.2]
prajānaty aghnye jīvalokaṃ devānāṃ panthām anusaṃcarantī | [AVŚ, 18, 3 4.1]
ayaṃ te gopatis taṃ juṣasva svargaṃ lokam adhi rohayainam | [AVŚ, 18, 3 4.2]
upa dyām upa vetasam avattaro nadīnām | [AVŚ, 18, 3 5.1]
agne pittam apām asi | [AVŚ, 18, 3 5.2]
yaṃ tvam agne samadahas tam u nir vāpaya punaḥ | [AVŚ, 18, 3 6.1]
kyāmbūr atra rohatu śāṇḍadūrvā vyalkaśā | [AVŚ, 18, 3 6.2]
idaṃ ta ekam pura ū ta ekaṃ tṛtīyena jyotiṣā saṃ viśasva | [AVŚ, 18, 3 7.1]
saṃveśane tanvā cārur edhi priyo devānāṃ parame sadhasthe | [AVŚ, 18, 3 7.2]
ut tiṣṭha prehi pra dravaukaḥ kṛṇuṣva salile sadhasthe | [AVŚ, 18, 3 8.1]
tatra tvaṃ pitṛbhiḥ saṃvidānaḥ saṃ somena madasva saṃ svadhābhiḥ | [AVŚ, 18, 3 8.2]
pra cyavasva tanvaṃ saṃ bharasva mā te gātrā vi hāyi mo śarīram | [AVŚ, 18, 3 9.1]
mano niviṣṭam anusaṃviśasva yatra bhūmer juṣase tatra gaccha | [AVŚ, 18, 3 9.2]
varcasā māṃ pitaraḥ somyāso añjantu devā madhunā ghṛtena | [AVŚ, 18, 3 10.1]
cakṣuṣe mā prataraṃ tārayanto jarase mā jaradaṣṭiṃ vardhantu | [AVŚ, 18, 3 10.2]
varcasā māṃ sam anaktv agnir medhāṃ me viṣṇur ny anaktv āsan | [AVŚ, 18, 3 11.1]
rayiṃ me viśve ni yacchantu devāḥ syonā māpaḥ pavanaiḥ punantu | [AVŚ, 18, 3 11.2]
mitrāvaruṇā pari mām adhātām ādityā mā svaravo vardhayantu | [AVŚ, 18, 3 12.1]
varco ma indro ny anaktu hastayor jaradaṣṭiṃ mā savitā kṛṇotu | [AVŚ, 18, 3 12.2]
yo mamāra prathamo martyānāṃ yaḥ preyāya prathamo lokam etam | [AVŚ, 18, 3 13.1]
vaivasvataṃ saṃgamanaṃ janānāṃ yamaṃ rājānaṃ haviṣā saparyata | [AVŚ, 18, 3 13.2]
parā yāta pitara ā ca yātāyaṃ vo yajño madhunā samaktaḥ | [AVŚ, 18, 3 14.1]
datto asmabhyaṃ draviṇeha bhadraṃ rayiṃ ca naḥ sarvavīraṃ dadhāta | [AVŚ, 18, 3 14.2]
kaṇvaḥ kakṣīvān purumīḍho agastyaḥ śyāvāśvaḥ sobhary arcanānāḥ | [AVŚ, 18, 3 15.1]
viśvāmitro 'yaṃ jamadagnir atrir avantu naḥ kaśyapo vāmadevaḥ | [AVŚ, 18, 3 15.2]
viśvāmitra jamadagne vasiṣṭha bharadvāja gotama vāmadeva | [AVŚ, 18, 3 16.1]
śardir no atrir agrabhīn namobhiḥ susaṃśāsaḥ pitaro mṛḍatā naḥ | [AVŚ, 18, 3 16.2]
kasye mṛjānā ati yanti ripram āyur dadhānāḥ prataraṃ navīyaḥ | [AVŚ, 18, 3 17.1]
āpyāyamānāḥ prajayā dhanenādha syāma surabhayo gṛheṣu | [AVŚ, 18, 3 17.2]
añjate vy añjate sam añjate kratuṃ rihanti madhunābhy añjate | [AVŚ, 18, 3 18.1]
sindhor ucchvāse patayantam ukṣaṇaṃ hiraṇyapāvāḥ paśum āsu gṛhṇate | [AVŚ, 18, 3 18.2]
yad vo mudraṃ pitaraḥ somyaṃ ca teno sacadhvaṃ svayaśaso hi bhūta | [AVŚ, 18, 3 19.1]
te arvāṇaḥ kavaya ā śṛṇota suvidatrā vidathe hūyamānāḥ | [AVŚ, 18, 3 19.2]
ye atrayo aṅgiraso navagvā iṣṭāvanto rātiṣāco dadhānāḥ | [AVŚ, 18, 3 20.1]
dakṣiṇāvantaḥ sukṛto ya u sthāsadyāsmin barhiṣi mādayadhvam | [AVŚ, 18, 3 20.2]
adhā yathā naḥ pitaraḥ parāsaḥ pratnāso agna ṛtam āśaśānāḥ | [AVŚ, 18, 3 21.1]
śucīd ayan dīdhyata ukthaśasaḥ kṣāmā bhindanto aruṇīr apa vran | [AVŚ, 18, 3 21.2]
sukarmānaḥ suruco devayanto ayo na devā janimā dhamantaḥ | [AVŚ, 18, 3 22.1]
śucanto agniṃ vāvṛdhanta indram urvīm gavyāṃ pariṣadaṃ no akran | [AVŚ, 18, 3 22.2]
ā yūtheva kṣumati paśvo akhyad devānāṃ janimānty ugraḥ | [AVŚ, 18, 3 23.1]
martāsaś cid urvaśīr akṛpran vṛdhe cid arya uparasyāyoḥ | [AVŚ, 18, 3 23.2]
akarma te svapaso abhūma ṛtam avasrann uṣaso vibhātīḥ | [AVŚ, 18, 3 24.1]
viśvaṃ tad bhadraṃ yad avanti devā bṛhad vadema vidathe suvīrāḥ | [AVŚ, 18, 3 24.2]
indro mā marutvān prācyā diśaḥ pātu bāhucyutā pṛthivī dyām ivopari | [AVŚ, 18, 3 25.1]
lokakṛtaḥ pathikṛto yajāmahe ye devānāṃ hutabhāgā iha stha | [AVŚ, 18, 3 25.2]
dhātā mā nirṛtyā dakṣiṇāyā diśaḥ pātu bāhucyutā pṛthivī dyāṃ ivopari | [AVŚ, 18, 3 26.1]
lokakṛtaḥ pathikṛto yajāmahe ye devānāṃ hutabhāgā iha stha | [AVŚ, 18, 3 26.2]
aditir mādityaiḥ pratīcyā diśaḥ pātu bāhucyutā pṛthivī dyām ivopari | [AVŚ, 18, 3 27.1]
lokakṛtaḥ pathikṛto yajāmahe ye devānāṃ hutabhāgā iha stha | [AVŚ, 18, 3 27.2]
somo mā viśvair devair udīcyā diśaḥ pātu bāhucyutā pṛthivī dyām ivopari | [AVŚ, 18, 3 28.1]
lokakṛtaḥ pathikṛto yajāmahe ye devānāṃ hutabhāgā iha stha | [AVŚ, 18, 3 28.2]
dhartā ha tvā dharuṇo dhārayātā ūrdhvaṃ bhānuṃ savitā dyām ivopari | [AVŚ, 18, 3 29.1]
lokakṛtaḥ pathikṛto yajāmahe ye devānāṃ hutabhāgā iha stha | [AVŚ, 18, 3 29.2]
prācyāṃ tvā diśi purā saṃvṛtaḥ svadhāyām ā dadhāmi bāhucyutā pṛthivī dyām ivopari | [AVŚ, 18, 3 30.1]
lokakṛtaḥ pathikṛto yajāmahe ye devānāṃ hutabhāgā iha stha | [AVŚ, 18, 3 30.2]
dakṣiṇāyāṃ tvā diśi purā saṃvṛtaḥ svadhāyām ā dadhāmi bāhucyutā pṛthivī dyām ivopari | [AVŚ, 18, 3 31.1]
lokakṛtaḥ pathikṛto yajāmahe ye devānāṃ hutabhāgā iha stha | [AVŚ, 18, 3 31.2]
pratīcyāṃ tvā diśi purā saṃvṛtaḥ svadhāyām ā dadhāmi bāhucyutā pṛthivī dyām ivopari | [AVŚ, 18, 3 32.1]
lokakṛtaḥ pathikṛto yajāmahe ye devānāṃ hutabhāgā iha stha | [AVŚ, 18, 3 32.2]
udīcyāṃ tvā diśi purā saṃvṛtaḥ svadhāyām ā dadhāmi bāhucyutā pṛthivī dyām ivopari | [AVŚ, 18, 3 33.1]
lokakṛtaḥ pathikṛto yajāmahe ye devānāṃ hutabhāgā iha stha | [AVŚ, 18, 3 33.2]
dhruvāyāṃ tvā diśi purā saṃvṛtaḥ svadhāyām ā dadhāmi bāhucyutā pṛthivī dyām ivopari | [AVŚ, 18, 3 34.1]
lokakṛtaḥ pathikṛto yajāmahe ye devānāṃ hutabhāgā iha stha | [AVŚ, 18, 3 34.2]
ūrdhvāyāṃ tvā diśi purā saṃvṛtaḥ svadhāyām ā dadhāmi bāhucyutā pṛthivī dyām ivopari | [AVŚ, 18, 3 35.1]
lokakṛtaḥ pathikṛto yajāmahe ye devānāṃ hutabhāgā iha stha | [AVŚ, 18, 3 35.2]
dhartāsi dharuṇo 'si vaṃsago 'si | [AVŚ, 18, 3 36.1]
udapūr asi madhupūr asi vātapūr asi | [AVŚ, 18, 3 37.1]
itaś ca māmutaś cāvatāṃ yame iva yatamāne yad aitam | [AVŚ, 18, 3 38.1]
pra vāṃ bharan mānuṣā devayanto ā sīdatāṃ svam u lokaṃ vidāne | [AVŚ, 18, 3 38.2]
svāsasthe bhavatam indave no yuje vāṃ brahma pūrvyaṃ namobhiḥ | [AVŚ, 18, 3 39.1]
vi śloka eti pathyeva sūriḥ śṛṇvantu viśve amṛtāsa etat | [AVŚ, 18, 3 39.2]
trīṇi padāni rūpo anv arohac catuṣpadīm anv etad vratena | [AVŚ, 18, 3 40.1]
akṣareṇa prati mimīte arkam ṛtasya nābhāv abhi saṃ punāti | [AVŚ, 18, 3 40.2]
devebhyaḥ kam avṛṇīta mṛtyuṃ prajāyai kim amṛtaṃ nāvṛṇīta | [AVŚ, 18, 3 41.1]
bṛhaspatir yajñam atanuta ṛṣiḥ priyāṃ yamas tanvam ā rireca | [AVŚ, 18, 3 41.2]
tvam agna īḍito jātavedo 'vāḍḍhavyāni surabhīṇi kṛtvā | [AVŚ, 18, 3 42.1]
prādāḥ pitṛbhyaḥ svadhayā te akṣann addhi tvaṃ deva prayatā havīṃṣi | [AVŚ, 18, 3 42.2]
āsīnāso aruṇīnām upasthe rayiṃ dhatta dāśuṣe martyāya | [AVŚ, 18, 3 43.1]
putrebhyaḥ pitaras tasya vasvaḥ pra yacchata ta ihorjaṃ dadhāta | [AVŚ, 18, 3 43.2]
agniṣvāttāḥ pitara eha gacchata sadaḥsadaḥ sadata supraṇītayaḥ | [AVŚ, 18, 3 44.1]
atto havīṃṣi prayatāni barhiṣi rayiṃ ca naḥ sarvavīraṃ dadhāta | [AVŚ, 18, 3 44.2]
upahūtā naḥ pitaraḥ somyāso barhiṣyeṣu nidhiṣu priyeṣu | [AVŚ, 18, 3 45.1]
ta ā gamantu ta iha śruvantv adhi bruvantu te 'vantv asmān | [AVŚ, 18, 3 45.2]
ye naḥ pituḥ pitaro ye pitāmahā anūjahire somapīthaṃ vasiṣṭhāḥ | [AVŚ, 18, 3 46.1]
tebhir yamaḥ saṃrarāṇo havīṃṣy uśann uśadbhiḥ pratikāmam attu | [AVŚ, 18, 3 46.2]
ye tātṛṣur devatrā jehamānā hotrāvidaḥ stomataṣṭāso arkaiḥ | [AVŚ, 18, 3 47.1]
āgne yāhi sahasraṃ devavandaiḥ satyaiḥ kavibhir ṛṣibhir gharmasadbhiḥ | [AVŚ, 18, 3 47.2]
ye satyāso havirado haviṣpā indreṇa devaiḥ sarathaṃ tureṇa | [AVŚ, 18, 3 48.1]
āgne yāhi suvidatrebhir arvāṅ paraiḥ pūrvair ṛṣibhir gharmasadbhiḥ | [AVŚ, 18, 3 48.2]
upa sarpa mātaraṃ bhūmim etām uruvyacasaṃ pṛthivīṃ suśevām | [AVŚ, 18, 3 49.1]
ūrṇamradāḥ pṛthivī dakṣiṇāvata eṣā tvā pātu prapathe purastāt | [AVŚ, 18, 3 49.2]
ucchvañcasva pṛthivi mā ni bādhathāḥ sūpāyanāsmai bhava sūpasarpaṇā | [AVŚ, 18, 3 50.1]
mātā putraṃ yathā sicābhy enaṃ bhūma ūrṇuhi | [AVŚ, 18, 3 50.2]
ucchvañcamānā pṛthivī su tiṣṭhatu sahasraṃ mita upa hi śrayantām | [AVŚ, 18, 3 51.1]
te gṛhāso ghṛtaścutaḥ syonā viśvāhāsmai śaraṇāḥ santv atra | [AVŚ, 18, 3 51.2]
ut te stabhnāmi pṛthivīṃ tvat parīmaṃ logaṃ nidadhan mo aham riṣam | [AVŚ, 18, 3 52.1]
etāṃ sthūṇāṃ pitaro dhārayanti te tatra yamaḥ sādanā te kṛṇotu | [AVŚ, 18, 3 52.2]
imam agne camasaṃ mā vi jihvaraḥ priyo devānām uta somyānām | [AVŚ, 18, 3 53.1]
ayaṃ yaś camaso devapānas tasmin devā amṛtā mādayantām | [AVŚ, 18, 3 53.2]
atharvā pūrṇam camasam yam indrāyābibhar vājinīvate | [AVŚ, 18, 3 54.1]
tasmin kṛṇoti sukṛtasya bhakṣaṃ tasmin induḥ pavate viśvadānim | [AVŚ, 18, 3 54.2]
yat te kṛṣṇaḥ śakuna ātutoda pipīlaḥ sarpa uta vā śvāpadaḥ | [AVŚ, 18, 3 55.1]
agniṣ ṭad viśvād agadaṃ kṛṇotu somaś ca yo brāhmaṇāṁ āviveśa | [AVŚ, 18, 3 55.2]
payasvatīr oṣadhayaḥ payasvan māmakaṃ payaḥ | [AVŚ, 18, 3 56.1]
apāṃ payaso yat payas tena mā saha śumbhatu | [AVŚ, 18, 3 56.2]
imā nārīr avidhavāḥ supatnīr āñjanena sarpiṣā saṃ spṛśantām | [AVŚ, 18, 3 57.1]
anaśravo anamīvāḥ suratnā ā rohantu janayo yonim agre | [AVŚ, 18, 3 57.2]
saṃ gacchasva pitṛbhiḥ saṃ yameneṣṭāpūrtena parame vyoman | [AVŚ, 18, 3 58.1]
hitvāvadyaṃ punar astam ehi saṃ gacchatāṃ tanvā suvarcāḥ | [AVŚ, 18, 3 58.2]
ye naḥ pituḥ pitaro ye pitāmahā ya āviviśur urv antarikṣam | [AVŚ, 18, 3 59.1]
tebhyaḥ svarāḍ asunītir no adya yathāvaśaṃ tanvaḥ kalpayāti | [AVŚ, 18, 3 59.2]
śaṃ te nīhāro bhavatu śaṃ te pruṣvāva śīyatām | [AVŚ, 18, 3 60.1]
śītike śītikāvati hlādike hlādikāvati | [AVŚ, 18, 3 60.2]
maṇḍūky apsu śaṃ bhuva imaṃ sv agniṃ śamaya | [AVŚ, 18, 3 60.3]
vivasvān no abhayaṃ kṛṇotu yaḥ sutrāmā jīradānuḥ sudānuḥ | [AVŚ, 18, 3 61.1]
iheme vīrā bahavo bhavantu gomad aśvavan mayy astu puṣṭam | [AVŚ, 18, 3 61.2]
vivasvān no amṛtatve dadhātu paraitu mṛtyur amṛtaṃ na aitu | [AVŚ, 18, 3 62.1]
imān rakṣatu puruṣān ā jarimṇo mo sv eṣām asavo yamaṃ guḥ | [AVŚ, 18, 3 62.2]
yo dadhre antarikṣe na mahnā pitṝṇāṃ kaviḥ pramatir matīnām | [AVŚ, 18, 3 63.1]
tam arcata viśvamitrā havirbhiḥ sa no yamaḥ prataraṃ jīvase dhāt | [AVŚ, 18, 3 63.2]
ā rohata divam uttamām ṛṣayo mā bibhītana | [AVŚ, 18, 3 64.1]
somapāḥ somapāyina idaṃ vaḥ kriyate havir aganma jyotir uttamam | [AVŚ, 18, 3 64.2]
pra ketunā bṛhatā bhāty agnir ā rodasī vṛṣabho roravīti | [AVŚ, 18, 3 65.1]
divaś cid antād upa mām ud ānaḍ apām upasthe mahiṣo vavardha | [AVŚ, 18, 3 65.2]
nāke suparṇam upa yat patantaṃ hṛdā venanto abhyacakṣata tvā | [AVŚ, 18, 3 66.1]
hiraṇyapakṣaṃ varuṇasya dūtaṃ yamasya yonau śakunaṃ bhuraṇyum | [AVŚ, 18, 3 66.2]
indra kratuṃ na ā bhara pitā putrebhyo yathā | [AVŚ, 18, 3 67.1]
śikṣā ṇo asmin puruhūta yāmani jīvā jyotir aśīmahi | [AVŚ, 18, 3 67.2]
apūpāpihitān kumbhān yāṃs te devā adhārayan | [AVŚ, 18, 3 68.1]
te te santu svadhāvanto madhumanto ghṛtaścutaḥ | [AVŚ, 18, 3 68.2]
yās te dhānā anukirāmi tilamiśrāḥ svadhāvatīḥ | [AVŚ, 18, 3 69.1]
tās te santu vibhvīḥ prabhvīs tās te yamo rājānu manyatām | [AVŚ, 18, 3 69.2]
punar dehi vanaspate ya eṣa nihitas tvayi | [AVŚ, 18, 3 70.1]
yathā yamasya sādana āsātai vidathā vadan | [AVŚ, 18, 3 70.2]
ā rabhasva jātavedas tejasvaddharo astu te | [AVŚ, 18, 3 71.1]
śarīram asya saṃ dahāthainaṃ dhehi sukṛtām u loke | [AVŚ, 18, 3 71.2]
ye te pūrve parāgatā apare pitaraś ca ye | [AVŚ, 18, 3 72.1]
tebhyo ghṛtasya kulyaitu śatadhārā vyundatī | [AVŚ, 18, 3 72.2]
etad ā roha vaya unmṛjānaḥ svā iha bṛhad u dīdayante | [AVŚ, 18, 3 73.1]
abhi prehi madhyato māpa hāsthāḥ pitṝṇāṃ lokaṃ prathamo yo atra | [AVŚ, 18, 3 73.2]
{AVŚ, 18, 4}
ā rohata janitrīṃ jātavedasaḥ pitṛyānaiḥ saṃ va ā rohayāmi | [AVŚ, 18, 4 1.1]
avāḍḍhavyeṣito havyavāha ījānaṃ yuktāḥ sukṛtāṃ dhatta loke | [AVŚ, 18, 4 1.2]
devā yajñam ṛtavaḥ kalpayanti haviḥ puroḍāśaṃ sruco yajñāyudhāni | [AVŚ, 18, 4 2.1]
tebhir yāhi pathibhir devayānair yair ījānāḥ svargaṃ yanti lokam | [AVŚ, 18, 4 2.2]
ṛtasya panthām anu paśya sādhv aṅgirasaḥ sukṛto yena yanti | [AVŚ, 18, 4 3.1]
tebhir yāhi pathibhiḥ svargaṃ yatrādityā madhu bhakṣayanti tṛtīye nāke adhi vi śrayasva | [AVŚ, 18, 4 3.2]
trayaḥ suparṇā uparasya māyū nākasya pṛṣṭhe adhi viṣṭapi śritāḥ | [AVŚ, 18, 4 4.1]
svargā lokā amṛtena viṣṭhā iṣam ūrjaṃ yajamānāya duhrām | [AVŚ, 18, 4 4.2]
juhūr dādhāra dyām upabhṛd antarikṣaṃ dhruvā dādhāra pṛthivīṃ pratiṣṭhām | [AVŚ, 18, 4 5.1]
pratīmāṃ lokā ghṛtapṛṣṭhāḥ svargāḥ kāmaṃ kāmaṃ yajamānāya duhrām | [AVŚ, 18, 4 5.2]
dhruva ā roha pṛthivīṃ viśvabhojasam antarikṣam upabhṛd ā kramasva | [AVŚ, 18, 4 6.1]
juhu dyāṃ gaccha yajamānena sākaṃ sruveṇa vatsena diśaḥ prapīnāḥ sarvā dhukṣvāhṛṇīyamānaḥ | [AVŚ, 18, 4 6.2]
tīrthais taranti pravato mahīr iti yajñakṛtaḥ sukṛto yena yanti | [AVŚ, 18, 4 7.1]
atrādadhur yajamānāya lokaṃ diśo bhūtāni yad akalpayanta | [AVŚ, 18, 4 7.2]
aṅgirasām ayanaṃ pūrvo agnir ādityānām ayanaṃ gārhapatyo dakṣiṇānām ayanaṃ dakṣiṇāgniḥ | [AVŚ, 18, 4 8.1]
mahimānam agner vihitasya brahmaṇā samaṅgaḥ sarva upa yāhi śagmaḥ | [AVŚ, 18, 4 8.2]
pūrvo agniṣ ṭvā tapatu śaṃ purastāc chaṃ paścāt tapatu gārhapatyaḥ | [AVŚ, 18, 4 9.1]
dakṣiṇāgniṣ ṭe tapatu śarma varmottarato madhyato antarikṣād diśodiśo agne pari pāhi ghorāt | [AVŚ, 18, 4 9.2]
yūyam agne śaṃtamābhis tanūbhir ījānam abhi lokaṃ svargam | [AVŚ, 18, 4 10.1]
aśvā bhūtvā pṛṣṭivāho vahātha yatra devaiḥ sadhamādaṃ madanti | [AVŚ, 18, 4 10.2]
śam agne paścāt tapa śaṃ purastāc cham uttarāc cham adharāt tapainam | [AVŚ, 18, 4 11.1]
ekas tredhā vihito jātavedaḥ samyag enaṃ dhehi sukṛtām u loke | [AVŚ, 18, 4 11.2]
śam agnayaḥ samiddhā ā rabhantāṃ prājāpatyaṃ medhyaṃ jātavedasaḥ | [AVŚ, 18, 4 12.1]
śṛtaṃ kṛṇvanta iha māva cikṣipan | [AVŚ, 18, 4 12.2]
yajña eti vitataḥ kalpamāna ījānam abhi lokaṃ svargam | [AVŚ, 18, 4 13.1]
tam agnayaḥ sarvahutaṃ juṣantāṃ prājāpatyaṃ medhyaṃ jātavedasaḥ | [AVŚ, 18, 4 13.2]
ījānaś citam ārukṣad agniṃ nākasya pṛṣṭhād divam utpatiṣyan | [AVŚ, 18, 4 14.1]
tasmai pra bhāti nabhaso jyotiṣīmānt svargaḥ panthāḥ sukṛte devayānaḥ | [AVŚ, 18, 4 14.2]
agnir hotādhvaryuṣ ṭe bṛhaspatir indro brahmā dakṣiṇatas te astu | [AVŚ, 18, 4 15.1]
huto 'yaṃ saṃsthito yajña eti yatra pūrvam ayanaṃ hutānām | [AVŚ, 18, 4 15.2]
apūpavān kṣīravāṃś carur eha sīdatu | [AVŚ, 18, 4 16.1]
lokakṛtaḥ pathikṛto yajāmahe ye devānāṃ hutabhāgā iha stha | [AVŚ, 18, 4 16.2]
apūpavān dadhivāṃś carur eha sīdatu | [AVŚ, 18, 4 17.1]
lokakṛtaḥ pathikṛto yajāmahe ye devānāṃ hutabhāgā iha stha | [AVŚ, 18, 4 17.2]
apūpavān drapsavāṃś carur eha sīdatu | [AVŚ, 18, 4 18.1]
lokakṛtaḥ pathikṛto yajāmahe ye devānāṃ hutabhāgā iha stha | [AVŚ, 18, 4 18.2]
apūpavān ghṛtavāṃś carur eha sīdatu | [AVŚ, 18, 4 19.1]
lokakṛtaḥ pathikṛto yajāmahe ye devānāṃ hutabhāgā iha stha | [AVŚ, 18, 4 19.2]
apūpavān māṃsavāṃś carur eha sīdatu | [AVŚ, 18, 4 20.1]
lokakṛtaḥ pathikṛto yajāmahe ye devānāṃ hutabhāgā iha stha | [AVŚ, 18, 4 20.2]
apūpavān annavāṃś carur eha sīdatu | [AVŚ, 18, 4 21.1]
lokakṛtaḥ pathikṛto yajāmahe ye devānāṃ hutabhāgā iha stha | [AVŚ, 18, 4 21.2]
apūpavān madhumāṃś carur eha sīdatu | [AVŚ, 18, 4 22.1]
lokakṛtaḥ pathikṛto yajāmahe ye devānāṃ hutabhāgā iha stha | [AVŚ, 18, 4 22.2]
apūpavān rasavāṃś carur eha sīdatu | [AVŚ, 18, 4 23.1]
lokakṛtaḥ pathikṛto yajāmahe ye devānāṃ hutabhāgā iha stha | [AVŚ, 18, 4 23.2]
apūpavān apavāṃś carur eha sīdatu | [AVŚ, 18, 4 24.1]
lokakṛtaḥ pathikṛto yajāmahe ye devānāṃ hutabhāgā iha stha | [AVŚ, 18, 4 24.2]
apūpāpihitān kumbhān yāṃs te devā adhārayan | [AVŚ, 18, 4 25.1]
te te santu svadhāvanto madhumanto ghṛtaścutaḥ | [AVŚ, 18, 4 25.2]
yās te dhānā anukirāmi tilamiśrāḥ svadhāvatīḥ | [AVŚ, 18, 4 26.1]
tās te santūdbhvīḥ prabhvīs tās te yamo rājānu manyatām | [AVŚ, 18, 4 26.2]
akṣitiṃ bhūyasīm | [AVŚ, 18, 4 27.1]
drapsaś caskanda pṛthivīm anu dyām imaṃ ca yonim anu yaś ca pūrvaḥ | [AVŚ, 18, 4 28.1]
samānaṃ yonim anu saṃcarantaṃ drapsam juhomy anu sapta hotrāḥ | [AVŚ, 18, 4 28.2]
śatadhāraṃ vāyum arkaṃ svarvidaṃ nṛcakṣasas te abhi cakṣate rayim | [AVŚ, 18, 4 29.1]
ye pṛṇanti pra ca yacchanti sarvadā te duhrate dakṣiṇāṃ saptamātaram | [AVŚ, 18, 4 29.2]
kośaṃ duhanti kalaśaṃ caturbilam iḍāṃ dhenuṃ madhumatīṃ svastaye | [AVŚ, 18, 4 30.1]
ūrjaṃ madantīm aditiṃ janeṣv agne mā hiṃsīḥ parame vyoman | [AVŚ, 18, 4 30.2]
etat te devaḥ savitā vāso dadāti bhartave | [AVŚ, 18, 4 31.1]
tat tvaṃ yamasya rājye vasānas tārpyaṃ cara | [AVŚ, 18, 4 31.2]
dhānā dhenur abhavad vatso asyās tilo 'bhavat | [AVŚ, 18, 4 32.1]
tāṃ vai yamasya rājye akṣitām upa jīvati | [AVŚ, 18, 4 32.2]
etās te asau dhenavaḥ kāmadughā bhavantu | [AVŚ, 18, 4 33.1]
enīḥ śyenīḥ sarūpā virūpās tilavatsā upa tiṣṭhantu tvātra | [AVŚ, 18, 4 33.2]
enīr dhānā hariṇīḥ śyenīr asya kṛṣṇā dhānā rohiṇīr dhenavas te | [AVŚ, 18, 4 34.1]
tilavatsā ūrjam asmai duhānā viśvāhā santv anapasphurantīḥ | [AVŚ, 18, 4 34.2]
vaiśvānare havir idaṃ juhomi sāhasraṃ śatadhāram utsam | [AVŚ, 18, 4 35.1]
sa bibharti pitaraṃ pitāmahān prapitāmahān bibharti pinvamānaḥ | [AVŚ, 18, 4 35.2]
sahasradhāraṃ śatadhāram utsam akṣitaṃ vyacyamānaṃ salilasya pṛṣṭhe | [AVŚ, 18, 4 36.1]
ūrjaṃ duhānam anapasphurantam upāsate pitaraḥ svadhābhiḥ | [AVŚ, 18, 4 36.2]
idaṃ kasāmbu cayanena citaṃ tat sajātā ava paśyateta | [AVŚ, 18, 4 37.1]
martyo 'yam amṛtatvam eti tasmai gṛhān kṛṇuta yāvatsabandhu | [AVŚ, 18, 4 37.2]
ihaivaidhi dhanasanir ihacitta ihakratuḥ | [AVŚ, 18, 4 38.1]
ihaidhi vīryavattaro vayodhā aparāhataḥ | [AVŚ, 18, 4 38.2]
putraṃ pautram abhitarpayantīr āpo madhumatīr imāḥ | [AVŚ, 18, 4 39.1]
svadhāṃ pitṛbhyo amṛtaṃ duhānā āpo devīr ubhayāṃs tarpayantu | [AVŚ, 18, 4 39.2]
āpo agniṃ pra hiṇuta pitṝṃr upemaṃ yajñaṃ pitaro me juṣantām | [AVŚ, 18, 4 40.1]
āsīnām ūrjam upa ye sacante te no rayiṃ sarvavīraṃ ni yacchān | [AVŚ, 18, 4 40.2]
sam indhate amartyaṃ havyavāhaṃ ghṛtapriyam | [AVŚ, 18, 4 41.1]
sa veda nihitān nidhīn pitṝn parāvato gatān | [AVŚ, 18, 4 41.2]
yaṃ te manthaṃ yam odanaṃ yan māṃsaṃ nipṛṇāmi te | [AVŚ, 18, 4 42.1]
te te santu svadhāvanto madhumanto ghṛtaścutaḥ | [AVŚ, 18, 4 42.2]
yās te dhānā anukirāmi tilamiśrāḥ svadhāvatīḥ | [AVŚ, 18, 4 43.1]
tās te santūdbhvīḥ prabhvīs tās te yamo rājānu manyatām | [AVŚ, 18, 4 43.2]
idaṃ pūrvam aparaṃ niyānaṃ yenā te pūrve pitaraḥ paretāḥ | [AVŚ, 18, 4 44.1]
purogavā ye abhiṣāco asya te tvā vahanti sukṛtām u lokam | [AVŚ, 18, 4 44.2]
sarasvatīṃ devayanto havante sarasvatīm adhvare tāyamāne | [AVŚ, 18, 4 45.1]
sarasvatīṃ sukṛto havante sarasvatī dāśuṣe vāryaṃ dāt | [AVŚ, 18, 4 45.2]
sarasvatīṃ pitaro havante dakṣiṇā yajñam abhinakṣamāṇāḥ | [AVŚ, 18, 4 46.1]
āsadyāsmin barhiṣi mādayadhvam anamīvā iṣa ā dhehy asme | [AVŚ, 18, 4 46.2]
sarasvati yā sarathaṃ yayāthokthaiḥ svadhābhir devi pitṛbhir madantī | [AVŚ, 18, 4 47.1]
sahasrārgham iḍo atra bhāgaṃ rāyaspoṣaṃ yajamānāya dhehi | [AVŚ, 18, 4 47.2]
pṛthivīṃ tvā pṛthivyām ā veśayāmi devo no dhātā pra tirāty āyuḥ | [AVŚ, 18, 4 48.1]
parā paraitā vasuvid vo astv adhā mṛtāḥ pitṛṣu saṃ bhavantu | [AVŚ, 18, 4 48.2]
ā pra cyavethām apa tan mṛjethāṃ yad vām abhibhā atrocuḥ | [AVŚ, 18, 4 49.1]
asmād etam aghnyau tad vaśīyo dātuḥ pitṛṣv ihabhojanau mama | [AVŚ, 18, 4 49.2]
eyam agan dakṣiṇā bhadrato no anena dattā sudughā vayodhāḥ | [AVŚ, 18, 4 50.1]
yauvane jīvān upapṛñcatī jarā pitṛbhya upasaṃparāṇayād imān | [AVŚ, 18, 4 50.2]
idaṃ pitṛbhyaḥ pra bharāmi barhir jīvaṃ devebhya uttaraṃ stṛṇāmi | [AVŚ, 18, 4 51.1]
tad ā roha puruṣa medhyo bhavan prati tvā jānantu pitaraḥ paretam | [AVŚ, 18, 4 51.2]
ā idam barhiḥ asadaḥ | [AVŚ, 18, 4 627850_1]
medhyaḥ abhūḥ | [AVŚ, 18, 4 627850_2]
prati tvā jānantu pitaraḥ paretam | [AVŚ, 18, 4 627850_3]
yathāparu tanvam sam bharasva | [AVŚ, 18, 4 627851_1]
gātrāṇi te brahmaṇā kalpayāmi | [AVŚ, 18, 4 627851_2]
parṇo rājāpidhānaṃ carūṇām ūrjo balaṃ saha ojo na āgan | [AVŚ, 18, 4 53.1]
āyur jīvebhyo vidadhad dīrghāyutvāya śataśāradāya | [AVŚ, 18, 4 53.2]
ūrjo bhāgo ya imaṃ jajānāśmānnānām ādhipatyaṃ jagāma | [AVŚ, 18, 4 54.1]
tam arcata viśvamitrā havirbhiḥ sa no yamaḥ prataraṃ jīvase dhāt | [AVŚ, 18, 4 54.2]
yathā yamāya harmyam avapan pañca mānavāḥ | [AVŚ, 18, 4 55.1]
evā vapāmi harmyaṃ yathā me bhūrayo 'sata | [AVŚ, 18, 4 55.2]
idaṃ hiraṇyaṃ bibhṛhi yat te pitābibhaḥ purā | [AVŚ, 18, 4 56.1]
svargaṃ yataḥ pitur hastaṃ nir mṛḍḍhi dakṣiṇam | [AVŚ, 18, 4 56.2]
ye ca jīvā ye ca mṛtā ye jātā ye ca yajñiyāḥ | [AVŚ, 18, 4 57.1]
tebhyo ghṛtasya kulyaitu madhudhārā vyundatī | [AVŚ, 18, 4 57.2]
vṛṣā matīnāṃ pavate vicakṣaṇaḥ sūro ahnāṃ pratarītoṣasāṃ divaḥ | [AVŚ, 18, 4 58.1]
prāṇaḥ sindhūnāṃ kalaśāṁ acikradad indrasya hārdim āviśan manīṣayā | [AVŚ, 18, 4 58.2]
tveṣas te dhūma ūrṇotu divi ṣaṃ chukra ātataḥ | [AVŚ, 18, 4 59.1]
sūro na hi dyutā tvaṃ kṛpā pāvaka rocase | [AVŚ, 18, 4 59.2]
pra vā etīndur indrasya niṣkṛtiṃ sakhā sakhyur na pra mināti saṃgiraḥ | [AVŚ, 18, 4 60.1]
marya iva yoṣāḥ sam arṣase somaḥ kalaśe śatayāmanā pathā | [AVŚ, 18, 4 60.2]
akṣann amīmadanta hy ava priyāṁ adhūṣata | [AVŚ, 18, 4 61.1]
astoṣata svabhānavo viprā yaviṣṭhā īmahe | [AVŚ, 18, 4 61.2]
ā yāta pitaraḥ somyāso gambhīraiḥ pathibhiḥ pitṛyāṇaiḥ | [AVŚ, 18, 4 62.1]
āyur asmabhyaṃ dadhataḥ prajāṃ ca rāyaś ca poṣair abhi naḥ sacadhvam | [AVŚ, 18, 4 62.2]
parā yāta pitaraḥ somyāso gambhīraiḥ pathibhiḥ pūryāṇaiḥ | [AVŚ, 18, 4 63.1]
adhā māsi punar ā yāta no gṛhān havir attuṃ suprajasaḥ suvīrāḥ | [AVŚ, 18, 4 63.2]
yad vo agnir ajahād ekam aṅgaṃ pitṛlokaṃ gamayaṃ jātavedāḥ | [AVŚ, 18, 4 64.1]
tad va etat punar ā pyāyayāmi sāṅgāḥ svarge pitaro mādayadhvam | [AVŚ, 18, 4 64.2]
abhūd dūtaḥ prahito jātavedāḥ sāyaṃ nyahna upavandyo nṛbhiḥ | [AVŚ, 18, 4 65.1]
prādāḥ pitṛbhyaḥ svadhayā te akṣann addhi tvaṃ deva prayatā havīṃṣi | [AVŚ, 18, 4 65.2]
asau hā iha te manaḥ kakutsalam iva jāmayaḥ | [AVŚ, 18, 4 66.1]
abhy enaṃ bhūma ūrṇuhi | [AVŚ, 18, 4 66.2]
śumbhantāṃ lokāḥ pitṛṣadanāḥ pitṛṣadane tvā loka ā sādayāmi | [AVŚ, 18, 4 67.1]
ye asmākaṃ pitaras teṣāṃ barhir asi | [AVŚ, 18, 4 68.1]
ud uttamaṃ varuṇa pāśam asmad avādhamaṃ śrathāya | [AVŚ, 18, 4 69.1]
adhā vayam āditya vrate tavānāgaso aditaye syāma | [AVŚ, 18, 4 69.2]
prāsmat pāśān varuṇa muñca sarvān yaiḥ samāme badhyate yair vyāme | [AVŚ, 18, 4 70.1]
adhā jīvema śaradaṃ śatāni tvayā rājan gupitā rakṣamāṇāḥ | [AVŚ, 18, 4 70.2]
agnaye kavyavāhanāya svadhā namaḥ | [AVŚ, 18, 4 71.1]
somāya pitṛmate svadhā namaḥ | [AVŚ, 18, 4 72.1]
pitṛbhyaḥ somavadbhyaḥ svadhā namaḥ | [AVŚ, 18, 4 73.1]
yamāya pitṛmate svadhā namaḥ | [AVŚ, 18, 4 74.1]
etat te pratatāmaha svadhā ye ca tvām anu | [AVŚ, 18, 4 75.1]
etat te tatāmaha svadhā ye ca tvām anu | [AVŚ, 18, 4 76.1]
etat te tata svadhā | [AVŚ, 18, 4 77.1]
svadhā pitṛbhyaḥ pṛthiviṣadbhyaḥ | [AVŚ, 18, 4 78.1]
svadhā pitṛbhyo antarikṣasadbhyaḥ | [AVŚ, 18, 4 79.1]
svadhā pitṛbhyo diviṣadbhyaḥ | [AVŚ, 18, 4 80.1]
namo vaḥ pitara ūrje namo vaḥ pitaro rasāya | [AVŚ, 18, 4 81.1]
namo vaḥ pitaro bhāmāya namo vaḥ pitaro manyave | [AVŚ, 18, 4 82.1]
namo vaḥ pitaro yad ghoraṃ tasmai namo vaḥ pitaro yat krūraṃ tasmai | [AVŚ, 18, 4 83.1]
namaḥ vaḥ pitaraḥ yat śivam tasmai | [AVŚ, 18, 4 627899_1]
namaḥ vaḥ pitaraḥ yat syonam tasmai | [AVŚ, 18, 4 627899_2]
namaḥ vaḥ pitaraḥ | [AVŚ, 18, 4 627900_1]
svadhā vaḥ pitaraḥ | [AVŚ, 18, 4 627900_2]
ye 'tra pitaraḥ pitaro ye 'tra yūyaṃ stha yuṣmāṃs te 'nu yūyaṃ teṣāṃ śreṣṭhā bhūyāstha | [AVŚ, 18, 4 86.1]
ya iha pitaro jīvā iha vayaṃ smaḥ | [AVŚ, 18, 4 87.1]
asmāṃs te 'nu vayaṃ teṣāṃ śreṣṭhā bhūyāsma | [AVŚ, 18, 4 87.2]
ā tvāgna idhīmahi dyumantaṃ devājaram | [AVŚ, 18, 4 88.1]
yad gha sā te panīyasī samid dīdayati dyavi | [AVŚ, 18, 4 88.2]
iṣaṃ stotṛbhya ā bhara | [AVŚ, 18, 4 88.3]
candramā apsv antar ā suparṇo dhāvate divi | [AVŚ, 18, 4 89.1]
na vo hiraṇyanemayaḥ padaṃ vindanti vidyuto vittaṃ me asya rodasī | [AVŚ, 18, 4 89.2]
{AVŚ, 19, 34}
{AVŚ, 19, 35}
indrasya nāma gṛhṇanta ṛṣayo jaṅgiḍaṃ daduḥ | [AVŚ, 19, 35 1.1]
devā yaṃ cakrur bheṣajam agre viṣkandhadūṣaṇam | [AVŚ, 19, 35 1.2]
sa no rakṣatu jaṅgiḍo dhanapālo dhaneva | [AVŚ, 19, 35 2.1]
devā yaṃ cakrur brāhmaṇāḥ paripāṇam arātiham | [AVŚ, 19, 35 2.2]
durhārdaḥ saṃghoraṃ cakṣuḥ pāpakṛtvānam āgamam | [AVŚ, 19, 35 3.1]
tāṃs tvaṃ sahasracakṣo pratībodhena nāśaya paripāṇo 'si jaṅgiḍaḥ | [AVŚ, 19, 35 3.2]
pari mā divaḥ pari mā pṛthivyāḥ pary antarikṣāt pari mā vīrudbhyaḥ | [AVŚ, 19, 35 4.1]
pari mā bhūtāt pari mota bhavyād diśo diśo jaṅgiḍaḥ pātv asmān | [AVŚ, 19, 35 4.2]
ya ṛṣṇavo devakṛtā ya uto vavṛte 'nyaḥ | [AVŚ, 19, 35 5.1]
sarvāṃstān viśvabheṣajo 'rasāṁ jaṅgiḍas karat | [AVŚ, 19, 35 5.2]
{AVŚ, 19, 55}
rātriṃ rātrim aprayātaṃ bharanto 'śvāyeva tiṣṭhate ghāsam asmai | [AVŚ, 19, 55 1.1]
rāyaspoṣeṇa sam iṣā madanto mā te agne prativeśā riṣāma | [AVŚ, 19, 55 1.2]
yā te vasor vāta iṣuḥ sā ta eṣā tayā no mṛḍa | [AVŚ, 19, 55 2.1]
rāyaspoṣeṇa sam iṣā madanto mā te agne prativeśā riṣāma | [AVŚ, 19, 55 2.2]
sāyaṃ sāyaṃ gṛhapatir no agniḥ prātaḥ prātaḥ saumanasasya dātā | [AVŚ, 19, 55 3.1]
vasorvasor vasudāna edhi vayaṃ tvendhānās tanvaṃ puṣema | [AVŚ, 19, 55 3.2]
prātaḥprātar gṛhapatir no agniḥ sāyaṃ sāyaṃ saumanasasya dātā | [AVŚ, 19, 55 4.1]
vasorvasor vasudāna edhīndhānās tvā śataṃhimā ṛdhema | [AVŚ, 19, 55 4.2]
apaścā dagdhānnasya bhūyāsam | [AVŚ, 19, 55 5.1]
annādāyānnapataye rudrāya namo agnaye | [AVŚ, 19, 55 5.2]
sabhyaḥ sabhāṃ me pāhi ye ca sabhyāḥ sabhāsadaḥ | [AVŚ, 19, 55 5.3]
tvām indrā puruhūta viśvam āyur vyaśnavan | [AVŚ, 19, 55 6.1]
aharahar balim it te haranto 'śvāyeva tiṣṭhate ghāsam agne | [AVŚ, 19, 55 6.2]
