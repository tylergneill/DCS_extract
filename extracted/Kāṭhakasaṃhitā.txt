{KS, 1, 1}
{KS, 1, 2}
{KS, 1, 3}
{KS, 1, 4}
{KS, 1, 5}
{KS, 1, 6}
{KS, 1, 7}
{KS, 1, 8}
{KS, 1, 9}
{KS, 1, 10}
{KS, 1, 11}
{KS, 1, 12}
{KS, 3, 6}
ghṛtenāktau paśuṃ trāyethām | [KS, 3, 6 1]
revati predhā yajñapatim āviśa | [KS, 3, 6 2]
uro antarikṣa sajūr devena vātena | [KS, 3, 6 3]
asya haviṣas tmanā yaja | [KS, 3, 6 4]
sam asya tanvā bhava | [KS, 3, 6 5]
varṣīyo varṣīyaso yajñaṃ yajñapatau dhāḥ | [KS, 3, 6 6]
namas ta ātāna | [KS, 3, 6 7]
anarvā prehi | [KS, 3, 6 8]
ghṛtasya kulyām anu saha prajayā saha rāyaspoṣeṇa | [KS, 3, 6 9]
devīr āpaś śuddhā yūyaṃ devān yūḍhvam | [KS, 3, 6 10]
śuddhā vayaṃ pariviṣṭāḥ pariveṣṭāro bhūyāsma | [KS, 3, 6 11]
prāṇaṃ te mā hiṃsiṣam | [KS, 3, 6 12]
cakṣus te mā hiṃsiṣam | [KS, 3, 6 13]
śrotraṃ te mā hiṃsiṣam | [KS, 3, 6 14]
vācaṃ te mā hiṃsiṣam | [KS, 3, 6 15]
yat te krūrataraṃ yad āsthitaṃ tat ta etena kalpatām | [KS, 3, 6 16]
tat te mā hiṃsiṣam | [KS, 3, 6 17]
caritrāṃs te mā hiṃsiṣam | [KS, 3, 6 18]
nābhiṃ te mā hiṃsiṣam | [KS, 3, 6 19]
meḍhraṃ te mā hiṃsiṣam | [KS, 3, 6 20]
pāyuṃ te mā hiṃsiṣam | [KS, 3, 6 21]
devebhyaś śundhasva | [KS, 3, 6 22]
sam adbhyaḥ | [KS, 3, 6 23]
oṣadhe trāyasvainam | [KS, 3, 6 24]
svadhite mainaṃ hiṃsīḥ | [KS, 3, 6 25]
rakṣasāṃ bhāgo 'si | [KS, 3, 6 26]
idam ahaṃ rakṣo 'vabādhe | [KS, 3, 6 27]
idam ahaṃ rakṣo 'dhamaṃ tamo nayāmi | [KS, 3, 6 28]
iṣe tvorje | [KS, 3, 6 29]
ghṛtena dyāvāpṛthivī prorṇuvāthām | [KS, 3, 6 30]
devebhyaś śundhasva | [KS, 3, 6 31]
devebhyaś śumbhasva | [KS, 3, 6 32]
amuṣmai tvā juṣṭām | [KS, 3, 6 33]
urv antarikṣaṃ vīhi | [KS, 3, 6 34]
vāyo ve ṣṭokānām | [KS, 3, 6 35]
pratyuṣṭaṃ rakṣaḥ | [KS, 3, 6 36]
pratyuṣṭārātiḥ | [KS, 3, 6 37]
devebhyas svāhā | [KS, 3, 6 38]
svāhā devebhyaḥ | [KS, 3, 6 39]
prayutā dveṣāṃsi | [KS, 3, 6 40]
svāhordhvanabhasaṃ mārutaṃ gacchatam | [KS, 3, 6 41]
{KS, 6, 1}
prajāpatiḥ vai idam āsīt | [KS, 6, 1 709241_1]
tasmāt agniḥ adhyasṛjyata | [KS, 6, 1 709242_1]
saḥ asya mūrdhnaḥ ūrdhvaḥ udadravat | [KS, 6, 1 709243_1]
tasya yat lohitam āsīt tat apāmṛṣṭa | [KS, 6, 1 709244_1]
tat bhūmyām nyamārṭ | [KS, 6, 1 709245_1]
tatas udumbaraḥ ajāyata | [KS, 6, 1 709246_1]
tasmāt sa lohitam pacyate | [KS, 6, 1 709247_1]
sa prāṅ prādravat | [KS, 6, 1 709248_1]
tam svā vāc aiṭṭa juhudhi iti | [KS, 6, 1 709249_1]
saḥ itas paryamṛṣṭa | [KS, 6, 1 709250_1]
tat svāhā iti ajuhot | [KS, 6, 1 709251_1]
tasmāt eṣā evam āhutiḥ | [KS, 6, 1 709252_1]
svā hi enam vāc aiṭṭa | [KS, 6, 1 709253_1]
tasmāt na lalāṭe loma asti na pāṇyoḥ | [KS, 6, 1 709254_1]
tasmāt aratni mātrī sruc bhavati | [KS, 6, 1 709255_1]
cakṣuḥ vāva sa tat svam ajuhot amum eva ādityam | [KS, 6, 1 709256_1]
agnau jyotiḥ jyotiḥ agnau iti | [KS, 6, 1 709258_1]
jyotiḥ eva jyotiṣi ajuhot | [KS, 6, 1 709259_1]
brahma ajuhot satyam ajuhot | [KS, 6, 1 709260_1]
amum eva tat ādityam ajuhot | [KS, 6, 1 709261_1]
eṣa hi eva agnihotram | [KS, 6, 1 709262_1]
śvas śvas vasīyān bhavati yasya evam agnihotram hūyate | [KS, 6, 1 709263_1]
na vai purā ahar rātre āstām | [KS, 6, 1 709264_1]
te etayā āhutyā ubhe saha sṛjyetām | [KS, 6, 1 709265_1]
yat sāyam juhoti tena bhrātṛvyāya parācīm vivāsayati yat prātar tena ātmane pratīcīm | [KS, 6, 1 709267_1]
agneḥ vai guptyai agnihotram hūyate | [KS, 6, 1 709270_1]
yat sāyam juhoti tena enam rātryai ramayati yat prātar tena ahne | [KS, 6, 1 709271_1]
eṣā vai agnau āhutiḥ prathamā hutā yat agnihotram | [KS, 6, 1 709273_1]
tasmāt agnau sarvāḥ āhutayaḥ hūyante | [KS, 6, 1 709274_1]
atha eṣā eva agnihotram ucyate | [KS, 6, 1 709275_1]
agnihotram ha vai nāma | [KS, 6, 1 709276_1]
na asmāt anyaḥ samāneṣu vasīyān bhavati yasya evam agnihotram hūyate | [KS, 6, 1 709277_1]
{KS, 6, 2}
sa na aramata | [KS, 6, 2 709278_1]
sa prādravat | [KS, 6, 2 709279_1]
tasmin ajuhot | [KS, 6, 2 709280_1]
tasyāḥ āhutyāḥ puruṣaḥ ajāyata | [KS, 6, 2 709281_1]
sa na aramata | [KS, 6, 2 709282_1]
sa prādravat | [KS, 6, 2 709283_1]
tasmin ajuhot | [KS, 6, 2 709284_1]
tasyāḥ āhutyāḥ aśvaḥ ajāyata | [KS, 6, 2 709285_1]
tasmāt puruṣaḥ ca aśvaḥ ca naktam pratyañcau na su vijñāyete iva | [KS, 6, 2 709286_1]
sa na aramata | [KS, 6, 2 709287_1]
sa prādravat | [KS, 6, 2 709288_1]
tasmin ajuhot | [KS, 6, 2 709289_1]
tasyāḥ āhutyāḥ gauḥ ajāyata aviḥ ajāyata ajā ajāyata yavaḥ ajāyata vrīhiḥ ajāyata | [KS, 6, 2 709290_1]
etābhyaḥ vai saptabhyaḥ āhutibhyaḥ sapta ime grāmyāḥ paśavaḥ asṛjyanta | [KS, 6, 2 709291_1]
sa na aramata | [KS, 6, 2 709292_1]
sa prādravat | [KS, 6, 2 709293_1]
tasmin ajuhot | [KS, 6, 2 709294_1]
tasyāḥ āhutyāḥ vasantaḥ ajāyata grīṣmaḥ ajāyata varṣāḥ ajāyanta śarad ajāyata hemantaḥ ajāyata | [KS, 6, 2 709295_1]
sa trayodaśyām āhutyām udyatāyām abibhet | [KS, 6, 2 709296_1]
tam pratyaṅ upāpadyata | [KS, 6, 2 709297_1]
tam pāṇitaḥ prāviśat | [KS, 6, 2 709298_1]
tasmāt pāṇyoḥ loma na asti | [KS, 6, 2 709299_1]
agnidhānam hi etat | [KS, 6, 2 709300_1]
tasmāt hastābhyām agniḥ mathyamānaḥ jāyate | [KS, 6, 2 709301_1]
tasmāt hanyamānaḥ hastau pratigṛhṇāti | [KS, 6, 2 709302_1]
agnau eva tat trāṇam icchate | [KS, 6, 2 709303_1]
agnim vai paśavaḥ anūpatiṣṭhante paśūn agniḥ | [KS, 6, 2 709304_1]
pra enam paśavaḥ viśanti pra viśati yaḥ evam veda | [KS, 6, 2 709306_1]
tām āhutim apsu prāsiñcat | [KS, 6, 2 709308_1]
tatas śiśiram ajāyata | [KS, 6, 2 709309_1]
tasmāt tat krūratamam | [KS, 6, 2 709310_1]
nahi tat hutāt na a hutāt ajāyata | [KS, 6, 2 709311_1]
sā āhutiḥ apaḥ dagdhum upākramata | [KS, 6, 2 709312_1]
tatas āpaḥ agnaye vajraḥ abhavan | [KS, 6, 2 709313_1]
tasmāt prokṣan agnim na prāpayet | [KS, 6, 2 709314_1]
yat prāpayet hatena yajeta | [KS, 6, 2 709315_1]
tām āhutim oṣadhīṣu nyadadhāt | [KS, 6, 2 709316_1]
tasmāt oṣadhayaḥ an abhyaktāḥ rebhante | [KS, 6, 2 709317_1]
oṣadhibhyaḥ adhi paśavaḥ | [KS, 6, 2 709318_1]
paśubhyaḥ adhi prajāḥ | [KS, 6, 2 709319_1]
tat etat śiśire ājyam śyāyati agnaye | [KS, 6, 2 709320_1]
tasmāt śiśire kakṣaḥ upādutyaḥ | [KS, 6, 2 709321_1]
priyam eva dhāma agnaye prādāt | [KS, 6, 2 709322_1]
saḥ asmai annādyam prayacchati | [KS, 6, 2 709323_1]
anna ādaḥ bhavati yaḥ evam veda | [KS, 6, 2 709324_1]
{KS, 6, 3}
samāne vai yonau āstām sūryaḥ ca agniḥ ca | [KS, 6, 3 709325_1]
tatas sūryaḥ ūrdhvaḥ udadravat | [KS, 6, 3 709326_1]
tasya retaḥ parāpatat | [KS, 6, 3 709327_1]
tat agniḥ yoninā upāgṛhṇāt | [KS, 6, 3 709328_1]
ayasā tat akrūḍayat | [KS, 6, 3 709329_1]
tat krūḍyamānam gavi nyadadhāt | [KS, 6, 3 709330_1]
tat idam payaḥ | [KS, 6, 3 709331_1]
tasmāt a trapu ayaspātram pratidhuk krūḍayati | [KS, 6, 3 709332_1]
yat payasā agnihotram juhoti amum eva tat ādityam juhoti | [KS, 6, 3 709334_1]
eṣa hi eva agnihotram | [KS, 6, 3 709335_1]
anaḍuhaḥ vai payaḥ taṇḍulāḥ | [KS, 6, 3 709336_1]
asau ādityaḥ anaḍvān | [KS, 6, 3 709337_1]
yat yavāgvā agnihotram juhoti amum eva tat ādityam juhoti | [KS, 6, 3 709339_1]
eṣa hi eva agnihotram | [KS, 6, 3 709340_1]
cakra vṛttam anyat a cakra vṛttam anyat | [KS, 6, 3 709341_1]
yat cakra vṛttam tat asuryam | [KS, 6, 3 709342_1]
yat a cakra vṛttam tat deva pātram | [KS, 6, 3 709343_1]
tasmāt a cakra vṛttām agnihotra tapanīm kurvīta | [KS, 6, 3 709344_1]
na kṣīreṇa pratiṣiñcet na udakena | [KS, 6, 3 709345_1]
yat kṣīreṇa pratiṣiñcet a pratiṣiktam syāt | [KS, 6, 3 709347_1]
yat udakena śamayet dohane saṃsrāvam ucchiṣya tena udaka miśreṇa pratiṣiñcet | [KS, 6, 3 709349_1]
tat na kṣīreṇa pratiṣiktam bhavati na udakena | [KS, 6, 3 709350_1]
skannam vāva tat pari ced ākaroti | [KS, 6, 3 709352_1]
yā sthālī agnihotra tapanī tayā duhyāt | [KS, 6, 3 709353_1]
iyam vai sā | [KS, 6, 3 709354_1]
na vā imām iha nehātiskandati | [KS, 6, 3 31]
anayā eva upasīdati | [KS, 6, 3 709356_1]
tat asya a skannam bhavati | [KS, 6, 3 709357_1]
adbhiḥ pratiṣiñcati | [KS, 6, 3 709358_1]
āpaḥ hi pratiṣecanāya tasthire | [KS, 6, 3 709359_1]
tat śāntam mithunam āpaḥ ca payaḥ ca | [KS, 6, 3 709360_1]
yadi duhyamānā avabhindyāt anyayā sthālyā duhyāt | [KS, 6, 3 709361_1]
sā eva tatra prāyaścittiḥ | [KS, 6, 3 709362_1]
yadi adhiśrīyamāṇam yadi adhiśritam skandet anyām abhiduhya adhiśritya unnīya juhuyāt | [KS, 6, 3 709363_1]
sā eva tatra prāyaścittiḥ | [KS, 6, 3 709364_1]
yadi unnīyamānam yadi unnītam yadi puras upasannam a hute skandet punar avanīya anyām abhiduhya adhiśritya unnīya juhuyāt | [KS, 6, 3 709365_1]
sā eva tatra prāyaścittiḥ | [KS, 6, 3 709366_1]
yatra skandet tat apaḥ ninayet | [KS, 6, 3 709367_1]
āpaḥ vai yajñasya niṣkṛtiḥ | [KS, 6, 3 709368_1]
adbhiḥ eva enam niṣkaroti | [KS, 6, 3 709369_1]
pratiṣiktam anyat a pratiṣiktam anyat | [KS, 6, 3 709370_1]
pratiṣiktam paśu kāmasya a pratiṣiktam brahmavarcasa kāmasya | [KS, 6, 3 709371_1]
gharmaḥ vai eṣa pravṛjyate yat agnihotram | [KS, 6, 3 709372_1]
yat a pratiṣiktena juhoti brahmavarcasī bhavati | [KS, 6, 3 709374_1]
yadi payaḥ na vindet ājyena juhuyāt | [KS, 6, 3 709375_1]
tat hi apratiṣekyam a paśavyam | [KS, 6, 3 709376_1]
īśvaram asya aśāntam śucā paśūn nirdahaḥ | [KS, 6, 3 709377_1]
pratiṣiktam paśu kāmasya | [KS, 6, 3 709378_1]
tat śāntam mithunam āpaḥ ca payaḥ ca | [KS, 6, 3 709379_1]
yadi payaḥ na vindet yavāgvā juhuyāt | [KS, 6, 3 709380_1]
tat hi pratiṣekyam śāntam mithunam paśavyam āpaḥ ca taṇḍulāḥ ca | [KS, 6, 3 709381_1]
{KS, 6, 4}
agnihotre vai jāyampatī vyabhicarete | [KS, 6, 4 709382_1]
yat prācīnam udvāsayet patiḥ pūrvaḥ pramīyeta | [KS, 6, 4 709383_1]
yat pratīcīnam udvāsayet jāyā pūrvā pramīyeta | [KS, 6, 4 709384_1]
saṃprati udīcīnam udvāsayet | [KS, 6, 4 709385_1]
sam evam jīryataḥ pūrṇam agre unnayet atha saṃmitam atha saṃmitam atha saṃmitatamam uttamam | [KS, 6, 4 709386_1]
anujyeṣṭham eva asya putrāḥ ṛdhnuvanti | [KS, 6, 4 709388_1]
saṃmitam agre unnayet atha bhūyas atha bhūyas atha pūrṇam uttamam bhūyaḥ | [KS, 6, 4 709389_1]
bhūyaḥ eva annādyam abhyutkrāmati | [KS, 6, 4 709391_1]
kaniṣṭhaḥ tu asya putrāṇām ardhukaḥ bhavati | [KS, 6, 4 709392_1]
sarvān samāvat unnayet yaḥ kāmayeta sarve me putrāḥ samāvat ṛdhnuyuḥ iti | [KS, 6, 4 709393_1]
sarveṣām vai pitā putrāṇām ṛddhim kāmayate | [KS, 6, 4 709395_1]
sarve eva samāvat ṛdhnuvanti | [KS, 6, 4 709396_1]
na anyaḥ anyam atikrāmati | [KS, 6, 4 709397_1]
catuḥ unnayati | [KS, 6, 4 709398_1]
catuṣpada evāsmai paśūn na ... | [KS, 6, 4 18]
dvipadaḥ eva asmai paśūn yacchati paśūn me yaccha iti | [KS, 6, 4 709400_1]
paścāt upasādayet | [KS, 6, 4 709402_1]
paśavaḥ vai gārhapatyaḥ paśavaḥ payaḥ | [KS, 6, 4 709403_1]
paśūnām eva eṣā yatiḥ | [KS, 6, 4 709404_1]
na paścāt upasādayet | [KS, 6, 4 709405_1]
haviḥ vai etat yat agnihotram | [KS, 6, 4 709406_1]
yajamānaḥ haviḥ | [KS, 6, 4 709407_1]
haviḥ bhūtam eva yajamānam apanudate | [KS, 6, 4 709408_1]
uttarāt upasādayet | [KS, 6, 4 709409_1]
a pūtam vai etat yat agnihotram | [KS, 6, 4 709410_1]
agniḥ pavitram | [KS, 6, 4 709411_1]
yat samayā agnim harati tena eva enat punāti | [KS, 6, 4 709413_1]
anu vai eṣaḥ etat dhyāyati yat paścā adhiśritya puras juhoti | [KS, 6, 4 709414_1]
yat samayā agnim harati tena eva enam prīṇāti an anudhyāyinam karoti | [KS, 6, 4 709416_1]
asmāt vai gārhapatyāt asau pūrvaḥ agniḥ asṛjyata | [KS, 6, 4 709417_1]
ayam vāva prajāpatiḥ | [KS, 6, 4 709418_1]
asau pūrvaḥ agniḥ | [KS, 6, 4 709419_1]
tat ayam itas ādāya prāṅ anūddrutya ajuhot | [KS, 6, 4 709420_1]
tasmāt agnihotram paścā adhiśritya puras juhvati | [KS, 6, 4 709421_1]
puras eva anyāni havīṃṣi śṛtāni kurvanti puras juhvati | [KS, 6, 4 709422_1]
{KS, 6, 5}
idhmaḥ vai eṣaḥ agnihotrasya yat samidh | [KS, 6, 5 709423_1]
yat samidham ādadhāti idhmam eva etam agnihotrasya karoti | [KS, 6, 5 709425_1]
rudraḥ oṣadhīḥ viṣeṇa alimpat | [KS, 6, 5 709426_1]
tāḥ paśavaḥ na aliśanta | [KS, 6, 5 709427_1]
tābhyaḥ devāḥ prāyaścittim aicchan | [KS, 6, 5 709428_1]
sa prajāpatiḥ abravīt vāryam vṛṇai aham vaḥ etāḥ svadayiṣyāmi iti | [KS, 6, 5 709429_1]
saḥ etām samidham avṛṇīta | [KS, 6, 5 709432_1]
tasmāt ekā | [KS, 6, 5 709433_1]
ekaḥ hi prajāpatiḥ | [KS, 6, 5 709434_1]
tāḥ agninā upāsṛjat | [KS, 6, 5 709435_1]
tāḥ agniḥ asvadayat | [KS, 6, 5 709436_1]
etasyām vai āhitāyām agnihotriṇe vīrudhaḥ svadanti | [KS, 6, 5 709437_1]
svaditam asya annam bhavati yaḥ evam veda | [KS, 6, 5 709438_1]
bahuḥ dvīkaroti | [KS, 6, 5 709439_1]
ubhe āhutī samiddhe juhavāni iti | [KS, 6, 5 709440_1]
ekā eva kāryā | [KS, 6, 5 709441_1]
sakṛt hi eva sarvasmai yajñāya samidhyate | [KS, 6, 5 709442_1]
āyuḥ me yaccha varcaḥ me yaccha prajām me yaccha iti | [KS, 6, 5 709443_1]
puras upasādayet | [KS, 6, 5 709446_1]
sṛṣṭiḥ vai etat yat agnihotram | [KS, 6, 5 709447_1]
yat na upasādayet parācīḥ prajāḥ iyuḥ | [KS, 6, 5 709448_1]
yat upasādayati tasmāt idam prajāḥ yatāḥ tasmāt upatiṣṭhante | [KS, 6, 5 709450_1]
agnau jyotiḥ | [KS, 6, 5 709452_1]
jyotiḥ agnau iti | [KS, 6, 5 709453_1]
sāyam agnihotram juhuyāt | [KS, 6, 5 709454_1]
garbhiṇyā vācā garbham dadhāti | [KS, 6, 5 709455_1]
mithunayā vācā garbham dadhāti | [KS, 6, 5 709456_1]
sūryaḥ jyotiḥ | [KS, 6, 5 709457_1]
jyotiḥ sūryaḥ iti prātar | [KS, 6, 5 709459_1]
tam garbhiṇyā vācā mithunayā prajanayati | [KS, 6, 5 709460_1]
yat niruktam ca a niruktam ca tat mithunam | [KS, 6, 5 709461_1]
yat yajuṣā ca manasā ca tat mithunam | [KS, 6, 5 709462_1]
tat ajāmi | [KS, 6, 5 709463_1]
āhutyoḥ āgneyī sāyamāhutiḥ saurī prātar | [KS, 6, 5 709464_1]
agniḥ pravāpayitā | [KS, 6, 5 709466_1]
sūryaḥ prajanayitā | [KS, 6, 5 709467_1]
amnas sūrye nimrukte sāyam agnihotram juhuyāt upa udayam sūryasya prātar | [KS, 6, 5 709468_1]
agniḥ eva pravāpayitvā sūryam rātryai garbham dadhāti | [KS, 6, 5 709470_1]
tam garbhiṇyā vācā mithunayā prātar prajanayati | [KS, 6, 5 709471_1]
etam vai prajāyamānam prajāḥ anuprajāyante | [KS, 6, 5 709472_1]
pra prajayā pra paśubhiḥ jāyate yasya evam agnihotram hūyate | [KS, 6, 5 709473_1]
eṣā vai agnihotrasya sthāṇuḥ | [KS, 6, 5 709474_1]
yā pūrvā āhutiḥ tām atihāya juhuyāt | [KS, 6, 5 709475_1]
tam eva parivṛṇakti | [KS, 6, 5 709476_1]
abhikrāmam sāyam hotavyam | [KS, 6, 5 709477_1]
garbham eva dadhāti | [KS, 6, 5 709478_1]
pratikrāmam prātar | [KS, 6, 5 709479_1]
pra eva janayati | [KS, 6, 5 709480_1]
tat āhuḥ | [KS, 6, 5 709481_1]
abhikrāmam eva hotavyam | [KS, 6, 5 709482_1]
abhikrāntena hi yajñasya ṛdhnoti | [KS, 6, 5 709483_1]
yat juhoti tat devānām | [KS, 6, 5 709484_1]
yat uddiśati tena rudram śamayati | [KS, 6, 5 709485_1]
yat nimārṣṭi tat pitṝṇām | [KS, 6, 5 709486_1]
yat prāśnāti tat manuṣyāṇām | [KS, 6, 5 709487_1]
tasmāt agnihotram vaiśvadevam ucyate | [KS, 6, 5 709488_1]
{KS, 6, 6}
praiyamedhāḥ vai nāma brāhmaṇāḥ āsan | [KS, 6, 6 709489_1]
te sarvam aviduḥ | [KS, 6, 6 709490_1]
tat saha eva aviduḥ | [KS, 6, 6 709491_1]
te agnihotre eva na samarādhayan | [KS, 6, 6 709492_1]
teṣām sakṛt ekaḥ agnihotram ajuhot dvis ekaḥ tris ekaḥ | [KS, 6, 6 709493_1]
teṣām yaḥ sakṛt ajuhot tam itarau apṛcchatām kasmai tvam juhoṣi iti | [KS, 6, 6 709494_1]
ekadhā eva idam iti abravīt prajāpatiḥ prajāpataye eva aham juhomi iti | [KS, 6, 6 709497_1]
teṣām yaḥ dvis ajuhot tam itarau apṛcchatām kasmai tvam juhoṣi iti | [KS, 6, 6 709499_1]
agnaye ca eva sāyam prajāpataye ca iti abravīt sūryāya ca prātar prajāpataye ca iti | [KS, 6, 6 709502_1]
teṣām yaḥ tris ajuhot tam itarau apṛcchatām kasmai tvam juhoṣi iti | [KS, 6, 6 709504_1]
agnaye sūryāya prajāpataye iti abravīt tebhyaḥ eva sāyam juhomi tebhyaḥ prātar iti | [KS, 6, 6 709507_1]
teṣām yaḥ dvis ajuhot saḥ ārdhnot | [KS, 6, 6 709510_1]
sa bhūyiṣṭhaḥ abhavat | [KS, 6, 6 709511_1]
prajayā ati itarau śriyā akrāmat | [KS, 6, 6 709512_1]
tasya prajām itarayoḥ praje sajāta tvam upaitām | [KS, 6, 6 709513_1]
tasmāt dve hotavye yajuṣā ca manasā ca | [KS, 6, 6 709514_1]
yām eva saḥ ṛddhim ārdhnot tām ṛdhnoti | [KS, 6, 6 709515_1]
yadi sāyam a hute agnihotre pūrvaḥ agniḥ anugacchet agnihotram adhiśritya unnīya agninā pūrveṇa uddrutya agnihotreṇa anu uddravet | [KS, 6, 6 709516_1]
āhutyā eva enam cyāvayati | [KS, 6, 6 709517_1]
yaḥ brāhmaṇaḥ bahu vid syāt saḥ uddharet | [KS, 6, 6 709518_1]
sarveṇa eva enam brahmaṇā uddharati | [KS, 6, 6 709519_1]
yat purā dhanam a dāyī syāt tat dadyāt | [KS, 6, 6 709520_1]
a cyutena eva enam cyāvayati | [KS, 6, 6 709521_1]
yadi prātar a hute agnihotre aparaḥ agniḥ anugacchet anugamayitvā pūrvam mathitvā aparam uddhṛtya juhuyāt | [KS, 6, 6 709522_1]
sā eva tatra prāyaścittiḥ | [KS, 6, 6 709523_1]
yadi tvareta pūrvam agnim anvavasāya tatas prāñcam uddhṛtya juhuyāt | [KS, 6, 6 709524_1]
sā eva tatra prāyaścittiḥ | [KS, 6, 6 709525_1]
jāmi nu tat | [KS, 6, 6 709526_1]
yaḥ asya pūrvaḥ agniḥ tam aparam karoti | [KS, 6, 6 709526_2]
anyatra eva avasāya agnim mathitvā uddhṛtya juhuyāt | [KS, 6, 6 709527_1]
sā eva tatra prāyaścittiḥ | [KS, 6, 6 709528_1]
tatas śvas agnaye tapasvate janadvate pāvakavate iṣṭim nirvapet | [KS, 6, 6 709529_1]
yadā vai agniḥ saṃtapyate atha jāyate | [KS, 6, 6 709530_1]
oṣadhayaḥ pāvakāḥ | [KS, 6, 6 709530_2]
oṣadhīḥ eva asmai pāvakāḥ bhāgadheyam apidadhāti | [KS, 6, 6 709531_1]
na gārham anubudhyate | [KS, 6, 6 709532_1]
yadā hi eva asmai na apidadhati atha eṣaḥ anugacchati | [KS, 6, 6 709533_1]
yau panthānau abhitas tau darśa pūrṇamāsau | [KS, 6, 6 709534_1]
yā madhye sṛtiḥ tat agnihotram | [KS, 6, 6 709535_1]
evam vai agnihotriṇe darśapūrṇamāsine svargaḥ lokaḥ anubhāti | [KS, 6, 6 709536_1]
manasā vai imām prajāpatiḥ vedim paryagṛhṇāt | [KS, 6, 6 709537_1]
agnihotriṇe tatra yat kim ca dadāti tat barhiṣyam | [KS, 6, 6 709538_1]
yathā sanneṣu nārāśaṃseṣu dadāti evam eṣa dadāti yat kim ca dadāti | [KS, 6, 6 709539_1]
madhye eva yajñasya dyāvāpṛthivī etasya sadaḥ havirdhāne ahorātrāṇi idhmaḥ diśaḥ paridhayaḥ pruṣvāḥ prokṣaṇīḥ oṣadhayaḥ barhiḥ yajamānaḥ yūpaḥ | [KS, 6, 6 709540_1]
na sambhavan vadet | [KS, 6, 6 709541_1]
paśuḥ eva bhūtvā sambhavati | [KS, 6, 6 709542_1]
aharahar vai paśavaḥ sambhavantaḥ atha medhyāḥ | [KS, 6, 6 709543_1]
na rājanyasya agnihotram asti | [KS, 6, 6 709544_1]
a vratyaḥ hi sa hanti | [KS, 6, 6 709545_1]
vratam na vicchindyāt | [KS, 6, 6 709546_1]
paurṇamāsīm ca rātrīm amāvasyām ca juhuyāt | [KS, 6, 6 709547_1]
te hi vratam gopāyati | [KS, 6, 6 709548_1]
yāni ahāni na juhuyāt tāni asya brāhmaṇāya agre gṛhe upahareyuḥ | [KS, 6, 6 709549_1]
agniḥ vai brāhmaṇaḥ | [KS, 6, 6 709550_1]
agnau eva tat juhoti | [KS, 6, 6 709551_1]
tat asya svaditam eṣṭam bhavati | [KS, 6, 6 709552_1]
{KS, 6, 7}
vācā vai saha manuṣyāḥ ajāyanta ṛte vācaḥ devāḥ ca asurāḥ ca | [KS, 6, 7 709553_1]
te yat manuṣyāḥ avadan tat eva abhavan | [KS, 6, 7 709554_1]
te devāḥ ca asurāḥ ca prajāpatim abruvan ime vāva idam abhūvan iti | [KS, 6, 7 709555_1]
sa vācaḥ satyam niramimīta bhūḥ bhuvaḥ svar iti | [KS, 6, 7 709557_1]
yat turīyam anṛtam tat manuṣyeṣu nyadadhāt | [KS, 6, 7 709559_1]
etat vai vācaḥ anṛtam yat manuṣyāḥ vadanti bhūḥ iti | [KS, 6, 7 709560_1]
imām asṛjata agnim rathaṃtaram trivṛtam gāyatrīm bhuvar iti | [KS, 6, 7 709562_1]
antarikṣam vātam vāmadevyam triṣṭubham pañcadaśam svar iti | [KS, 6, 7 709564_1]
divam sūryam bṛhat ekaviṃśam jagatīm bhūḥ bhuvaḥ svar agnau jyotiḥ jyotiḥ agnau iti | [KS, 6, 7 709566_1]
agnihotram juhuyāt | [KS, 6, 7 709568_1]
etat vai vācaḥ satyam | [KS, 6, 7 709569_1]
etat mithunam | [KS, 6, 7 709570_1]
etat brahma | [KS, 6, 7 709571_1]
tena eva juhoti | [KS, 6, 7 709572_1]
imāḥ eva etat iṣṭakāḥ upadhatte | [KS, 6, 7 709573_1]
imāḥ eva etat iṣṭakāḥ upadhāya uttamam nākam rohati | [KS, 6, 7 709574_1]
uttamaḥ samānānām bhavati yasya evam agnihotram hūyate | [KS, 6, 7 709575_1]
vācam yacchet agnihotre unnīyamāne | [KS, 6, 7 709576_1]
tapasā vai prajāpatiḥ prajāḥ asṛjata | [KS, 6, 7 709577_1]
yat na vyāharat tat eva atapyata | [KS, 6, 7 709578_1]
sṛṣṭiḥ vai etat yat agnihotram | [KS, 6, 7 709579_1]
sṛṣṭiḥ etat vratam | [KS, 6, 7 709580_1]
tāḥ udbhavaḥ stha iti udabhāvayat | [KS, 6, 7 709581_1]
yarhi bindavaḥ iva syuḥ tarhi avekṣeta | [KS, 6, 7 709582_1]
udbhavaḥ stha ud aham prajayā pra paśubhiḥ bhūyāsam iti | [KS, 6, 7 709583_1]
udbhūtiḥ vai etat prabhūtiḥ yat agnihotram | [KS, 6, 7 709585_1]
ud prajayā pra paśubhiḥ bhavati yasya evam agnihotram hūyate | [KS, 6, 7 709586_1]
agninā avekṣate | [KS, 6, 7 709587_1]
prajananam vai etat yat agnihotram | [KS, 6, 7 709588_1]
agniḥ prajanayitā | [KS, 6, 7 709589_1]
pra eva janayati | [KS, 6, 7 709590_1]
retaḥ vai etat yat agnihotram | [KS, 6, 7 709591_1]
na su śṛtam kuryāt | [KS, 6, 7 709592_1]
retaḥ krūḍayet na u a śṛtam | [KS, 6, 7 709593_1]
antareṇa eva syāt | [KS, 6, 7 709595_1]
rudra mṛḍa an ārbhava mṛḍa dhūrte namaḥ te astu iti hutvā udaṅ uddiśet | [KS, 6, 7 709599_1]
etāni vai rudrasya krūrāṇi nāmāni | [KS, 6, 7 709600_1]
taiḥ eṣa prajāḥ hinasti agnihotre bhāgadheyam icchamānaḥ | [KS, 6, 7 709601_1]
tāni eva asya pratinudati | [KS, 6, 7 709602_1]
tāni śamayati | [KS, 6, 7 709603_1]
yarhi ayam devaḥ prajāḥ abhimanyeta sajūs jātavedaḥ divā pṛthivyā haviṣaḥ vīhi svāhā iti dvādaśa rātrīḥ agnihotram juhuyāt | [KS, 6, 7 709605_1]
yā vai agneḥ jātavedasaḥ tanūḥ tayā eṣa prajāḥ hinasti agnihotre bhāgadheyam icchamānaḥ | [KS, 6, 7 709606_1]
tām eva asya prīṇāti | [KS, 6, 7 709607_1]
tasyai tat juhoti | [KS, 6, 7 709608_1]
tat ajāmi | [KS, 6, 7 709609_1]
āhutyoḥ āgneyī eṣā āgneyī itarā | [KS, 6, 7 709610_1]
saṃvatsaram vai etam indhate agnim vaiśvānaram | [KS, 6, 7 709611_1]
na vai etasya saṃvatsare apyasti na vaiśvānare yaḥ anāhitāgniḥ | [KS, 6, 7 709612_1]
yāni dārūṇi te māsāḥ | [KS, 6, 7 709613_1]
ye sthūlāḥ aṅgārāḥ te ṛtavaḥ | [KS, 6, 7 709614_1]
ye aṇīyāṃsaḥ te ardha māsāḥ | [KS, 6, 7 709615_1]
murmurāḥ ahar rātrāṇi | [KS, 6, 7 709615_2]
yat suvarṇam jyotiḥ tat bārhaspatyam | [KS, 6, 7 709616_1]
yat na suvarṇam na lohitam tat maitram | [KS, 6, 7 709617_1]
yat lohitam tat vāruṇam | [KS, 6, 7 709618_1]
yat sa dhūmam tat vaiśvadevam | [KS, 6, 7 709619_1]
yatra aṅgāreṣu agniḥ lelāya iva tat asya āsyam āvis nāma | [KS, 6, 7 709620_1]
tat brahma | [KS, 6, 7 709621_1]
tasmin hotavyam | [KS, 6, 7 709622_1]
mukhena vai aśnāti | [KS, 6, 7 709623_1]
aṅgāni avati | [KS, 6, 7 709624_1]
āvis prajāsu bhavati | [KS, 6, 7 709624_2]
śvas śvas vasīyān bhavati yasya evam agnihotram hūyate | [KS, 6, 7 709625_1]
{KS, 6, 8}
odanapacanaḥ gārhapatyaḥ āhavanīyaḥ madhya adhidevanam āmantraṇam | [KS, 6, 8 709626_1]
eṣā vai virāj pañca padā | [KS, 6, 8 709627_1]
tām eva āpnoti | [KS, 6, 8 709628_1]
tām avarunddhe | [KS, 6, 8 709629_1]
yasya hi eṣā avaruddhā sa manuṣyāṇām śreṣṭhaḥ bhavati | [KS, 6, 8 709630_1]
yadi sāyam agnihotrasya kālaḥ atipadyeta doṣā vastoḥ svāhā iti juhuyāt | [KS, 6, 8 709633_1]
sā eva tatra āhutiḥ | [KS, 6, 8 709634_1]
tena asya tat an atipannam bhavati | [KS, 6, 8 709635_1]
yadi prātar agnihotrasya kālaḥ atipadyeta divā vastoḥ svāhā iti juhuyāt | [KS, 6, 8 709638_1]
sā eva tatra āhutiḥ | [KS, 6, 8 709639_1]
tena asya tat an atipannam bhavati | [KS, 6, 8 709640_1]
na svāhākuryāt | [KS, 6, 8 709641_1]
svāhākāraḥ vai agnihotrasya āhutim yuvate | [KS, 6, 8 709642_1]
yarhi vāc pravadet tarhi juhuyāt | [KS, 6, 8 709643_1]
sa hi agnihotrasya vaṣaṭkāraḥ | [KS, 6, 8 709644_1]
sajūs agniḥ divā pṛthivyā iti | [KS, 6, 8 709645_1]
dyāvāpṛthivī agnim tān eva prīṇāti tān avarunddhe | [KS, 6, 8 709646_1]
sajūs devena savitrā iti | [KS, 6, 8 709648_1]
na hi savituḥ ṛte āhutiḥ asti | [KS, 6, 8 709649_1]
sajūs pūṣṇā antarikṣeṇa iti | [KS, 6, 8 709650_1]
paśavaḥ vai pūṣā | [KS, 6, 8 709651_1]
paśavaḥ antarikṣam | [KS, 6, 8 709651_2]
paśūn eva avarunddhe | [KS, 6, 8 709652_1]
sajūs rātryā indravatyā svāhā iti | [KS, 6, 8 709653_1]
rātrīm eva etat abhijuhoti | [KS, 6, 8 709654_1]
na hi indrāt ṛte āhutiḥ asti | [KS, 6, 8 709655_1]
devāḥ vai purā agnihotram ahauṣuḥ | [KS, 6, 8 709656_1]
tasmāt purā bṛhan mahān ajani | [KS, 6, 8 709657_1]
sajūs ahnā indravatā svāhā iti | [KS, 6, 8 709658_1]
bārhatam vai ahar | [KS, 6, 8 709659_1]
bārhataḥ sūryaḥ | [KS, 6, 8 709659_2]
ahar ca eva asya etat sūryaḥ ca abhijitau abhihutau bhavataḥ | [KS, 6, 8 709660_1]
ānuṣṭubhī vai rātrī | [KS, 6, 8 709661_1]
traiṣṭubham ahar | [KS, 6, 8 709661_2]
rātrīm ca eva etat ahar ca abhijuhoti | [KS, 6, 8 709662_1]
agne adābhya juṣasva svāhā iti uttarām āhutim juhoti | [KS, 6, 8 709664_1]
yathā agnaye samavadyati evam eva tat | [KS, 6, 8 709665_1]
apipreḥ agne svām tanvam ayāṭ dyāvāpṛthivī ūrjam asmāsu dhehi iti tṛṇam aktvā anupraharati | [KS, 6, 8 709669_1]
saṃsthitiḥ eva eṣā svagākṛtiḥ | [KS, 6, 8 709670_1]
agnihotrasya vai eṣaḥ aśāntam anu prajāḥ hinasti | [KS, 6, 8 709671_1]
yat tṛṇam aktvā anu praharati tena eva enat śamayati | [KS, 6, 8 709673_1]
agne gṛhapate juṣasva svāhā iti sruveṇa gārhapatye juhoti | [KS, 6, 8 709675_1]
yathā patnīḥ saṃyājayati evam eva tat | [KS, 6, 8 709676_1]
anu vai eṣaḥ etat dhyāyati yat paścā adhiśritya puras juhoti | [KS, 6, 8 709677_1]
yat sruveṇa gārhapatye juhoti tena eva enam prīṇāti | [KS, 6, 8 709680_1]
an anudhyāyinam karoti | [KS, 6, 8 709681_1]
ā asya agnihotrī prajāyām jāyate śvas śvas vasīyān bhavati yasya evam agnihotram hūyate | [KS, 6, 8 709682_1]
{KS, 7, 4}
agnihotre stomaḥ yoktavyaḥ | [KS, 7, 4 709683_1]
yasya vai agnihotre stomaḥ yujyate vasīyān bhavati | [KS, 7, 4 709684_1]
upaprayantaḥ adhvaram iti | [KS, 7, 4 709685_1]
prajāḥ vai imāḥ upa | [KS, 7, 4 709686_1]
tāḥ sat | [KS, 7, 4 709687_1]
sat stomaḥ | [KS, 7, 4 709687_2]
tāḥ eva upayunakti | [KS, 7, 4 709688_1]
asya pratnām anu dyutam iti | [KS, 7, 4 709689_1]
devāḥ vai pratnam | [KS, 7, 4 709690_1]
te satsatstomaḥ | [KS, 7, 4 9]
tān eva prāyukta svargāya | [KS, 7, 4 709692_1]
upa upa id nu maghavan bhūyas id nu te iti | [KS, 7, 4 709694_1]
iyam vai upa | [KS, 7, 4 709696_1]
svargam eva itvā asyām pratitiṣṭhati | [KS, 7, 4 709697_1]
yāḥ vai prajāḥ ābhaviṣyantīḥ tāḥ upa | [KS, 7, 4 709698_1]
tāḥ eva upayunakti | [KS, 7, 4 709699_1]
pari te dūḍabhaḥ rathaḥ iti | [KS, 7, 4 709700_1]
stomam eva etayā yuktam parigṛhṇāti | [KS, 7, 4 709701_1]
agniḥ mūrdhā divaḥ kakud iti | [KS, 7, 4 709702_1]
eṣā mithunā retasvatī paśavyā | [KS, 7, 4 709703_1]
yā asau dhurām gāyatrī prathamā sā eṣā gāyatryā upāsthita | [KS, 7, 4 709704_1]
ubhā vām indra agnī āhuvadhyai iti | [KS, 7, 4 709705_1]
sūryaḥ vai indraḥ | [KS, 7, 4 709706_1]
saḥ agnim naktam praviśati | [KS, 7, 4 709707_1]
ubhau eva enau saha īṭṭe | [KS, 7, 4 709708_1]
yā asau dhurām triṣṭubh prathamā sā eṣā triṣṭubhā upāsthita | [KS, 7, 4 709709_1]
ayam iha prathamaḥ dhāyi dhātṛbhiḥ iti | [KS, 7, 4 709710_1]
agniḥ hi eva asmin loke iha prathamaḥ adhīyata | [KS, 7, 4 709711_1]
yā asau dhurām jagatī prathamā sā eṣā jagatyā upāsthita | [KS, 7, 4 709712_1]
ayam te yoniḥ ṛtviyaḥ iti | [KS, 7, 4 709713_1]
iyam hi agneḥ yoniḥ agniḥ sūryasya | [KS, 7, 4 709714_1]
yā asau dhurām anuṣṭubh prathamā sā eṣā anuṣṭubhā upāsthita | [KS, 7, 4 709715_1]
dadhikrāvṇaḥ akāriṣam iti | [KS, 7, 4 709716_1]
eṣā vai agneḥ paśavyā tanūḥ yā dadhikrāvatī | [KS, 7, 4 709717_1]
tām eva asya gṛhṇāti | [KS, 7, 4 709718_1]
upasthāyukāḥ enam paśavaḥ bhavanti | [KS, 7, 4 709719_1]
paśuḥ vai agniḥ | [KS, 7, 4 709720_1]
yathā vai gauḥ jīryati yathā aśvaḥ yathā puruṣaḥ evam eṣaḥ āhitaḥ jīryati | [KS, 7, 4 709721_1]
agnyādheyasya ṛgbhiḥ upastheyaḥ | [KS, 7, 4 709722_1]
tanvaḥ vai asya etāḥ | [KS, 7, 4 709723_1]
tābhiḥ eva enam punarṇavam karoti | [KS, 7, 4 709724_1]
yat chandobhiḥ upatiṣṭhate taiḥ eva enam punarṇavam karoti | [KS, 7, 4 709726_1]
yathā agre āhitaḥ evam asya bhavati | [KS, 7, 4 709727_1]
upatiṣṭhate | [KS, 7, 4 709728_1]
yogaḥ eva asya eṣa | [KS, 7, 4 709729_1]
damaḥ eva asya eṣa | [KS, 7, 4 709730_1]
yācñaḥ eva asya eṣa | [KS, 7, 4 709731_1]
yathā śreyase āhṛtya namasyati evam eva tat | [KS, 7, 4 709732_1]
{KS, 7, 5}
agnīṣomīyayā pūrvapakṣe upatiṣṭheta | [KS, 7, 5 709733_1]
agnīṣomayoḥ vai etat bhāgadheyam yat paurṇamāsam | [KS, 7, 5 709734_1]
tābhyām eva enam paridadāti | [KS, 7, 5 709735_1]
tau enam an apakrāmantau gopāyataḥ | [KS, 7, 5 709736_1]
aindrāgnyā aparapakṣe | [KS, 7, 5 709737_1]
indra agnyoḥ vai etat bhāgadheyam yat amāvasyā | [KS, 7, 5 709738_1]
tābhyām eva enam paridadāti | [KS, 7, 5 709739_1]
tau enam an apakrāmantau gopāyataḥ | [KS, 7, 5 709740_1]
agnīṣomāḥ eva enam pūrvapakṣāya paridattaḥ indra agnī aparapakṣāya | [KS, 7, 5 709741_1]
saṃpradāyam ha vai enam devāḥ an apakrāmantaḥ gopāyanti yaḥ evam vidvān agnim upatiṣṭhate | [KS, 7, 5 709743_1]
kasmai kam agniḥ upasthīyate iti āhuḥ | [KS, 7, 5 709745_1]
aśitram vai etat agneḥ yat agnim upatiṣṭhate | [KS, 7, 5 709746_1]
agnaye eva etat aśitram kriyate | [KS, 7, 5 709748_1]
sāyam upatiṣṭhate na prātar | [KS, 7, 5 709749_1]
tasmāt sāyam atithaye pratyenasaḥ na uta tathā prātar | [KS, 7, 5 709750_1]
yajñasya yajñasya vai āśīḥ asti yat agnim upatiṣṭhate | [KS, 7, 5 709751_1]
agnihotrasya eva etām āśiṣam āśāste | [KS, 7, 5 709753_1]
prajāpatiḥ prajāḥ asṛjata | [KS, 7, 5 709754_1]
saḥ agnim eva agre asṛjata | [KS, 7, 5 709755_1]
tasmai etat bhāgadheyam akalpayat yat agnyupasthānam | [KS, 7, 5 709756_1]
yat agnim upatiṣṭhate svena eva enam bhāgadheyena samardhayati | [KS, 7, 5 709758_1]
agniḥ vai prayuktim abhyakāmayata yathā aśvaḥ rathakāmyati | [KS, 7, 5 709759_1]
yat agnim upatiṣṭhate pra eva enam yuṅkte kāmam asya ṛdhnoti | [KS, 7, 5 709761_1]
manuṣyasya id nu yaḥ kāmam ṛdhnoti sa vasīyān bhavati | [KS, 7, 5 709763_1]
ṛdhnoti vasīyān bhavati yaḥ evam vidvān agnim upatiṣṭhate | [KS, 7, 5 709764_1]
upa iti sambhavati eva etayā | [KS, 7, 5 709766_1]
agniḥ mūrdhā iti retaḥ eva etayā prasiñcati | [KS, 7, 5 709768_1]
ubhā vām indra agnī iti | [KS, 7, 5 709769_1]
prāṇa apānau vai indra agnī | [KS, 7, 5 709770_1]
prāṇa apānā eva etayā dadhāti | [KS, 7, 5 709771_1]
ayam iha prathamaḥ dhāyi iti garbham eva etayā dadhāti | [KS, 7, 5 709773_1]
asya pratnām anu dyutam iti ūdhar eva etayā karoti | [KS, 7, 5 709775_1]
ayam te yoniḥ ṛtviyaḥ iti janayati ca eva etayā vardhayati ca | [KS, 7, 5 709777_1]
kﾱptā ha vai asya prajā jāyate yaḥ evam vidvān agnim upatiṣṭhate | [KS, 7, 5 709778_1]
{KS, 7, 6}
ahar vai devānām āsīt rātrī asurāṇām | [KS, 7, 6 709779_1]
te devāḥ tamasaḥ andhasaḥ mṛtyoḥ rātryāḥ abhyāplavamānāt abibhayuḥ | [KS, 7, 6 709780_1]
te chandobhiḥ agnim anvārabhanta gāyatryā vasavaḥ triṣṭubhā rudrāḥ jagatyā ādityāḥ ambhaḥ stha iti paśavaḥ indhānāḥ iti manuṣyāḥ | [KS, 7, 6 709781_1]
te devāḥ tamasaḥ andhasaḥ mṛtyoḥ rātryāḥ pāram ataran | [KS, 7, 6 709783_1]
yat chandobhiḥ agnim upatiṣṭhate tamasaḥ eva eṣā andhasaḥ mṛtyoḥ rātryāḥ pāra tīrtiḥ | [KS, 7, 6 709785_1]
tvam agne sūrya varcāḥ iti agnaye eva etām āśiṣam āśāste | [KS, 7, 6 709787_1]
sam mām āyuṣā varcasā sṛja iti ātmane eva etām āśiṣam āśāste | [KS, 7, 6 709789_1]
sam tvam agne sūryasya jyotiṣā agathāḥ iti agnaye eva etām āśiṣam āśāste | [KS, 7, 6 709791_1]
sam ṛṣīṇām stutena iti | [KS, 7, 6 709792_1]
chandāṃsi vai ṛṣīṇām stutam | [KS, 7, 6 709793_1]
chandobhiḥ eva enam samardhayati | [KS, 7, 6 709794_1]
sam priyeṇa dhāmnā iti | [KS, 7, 6 709795_1]
paśavaḥ vai agneḥ priyam dhāma | [KS, 7, 6 709796_1]
paśubhiḥ eva enam samardhayati | [KS, 7, 6 709797_1]
sam aham āyuṣā sam varcasā sam prajayā sam rāyaspoṣeṇa gmīya iti ātmane eva etām āśiṣam āśāste | [KS, 7, 6 709799_1]
indhānāḥ tvā śatam himāḥ iti | [KS, 7, 6 709800_1]
etat ha vai dāśarmaḥ āruṇim uvāca agnim ādadhivāṃsam udgātar kena agniḥ upastheyaḥ iti | [KS, 7, 6 709801_1]
tasmai ha etat agnyupasthānam uvāca | [KS, 7, 6 709802_1]
sa ha uvāca anayā upastheyaḥ indhānāḥ tvā śatam himāḥ iti | [KS, 7, 6 709803_1]
yaḥ vai etayā upatiṣṭhate pāpīyān asmāt bhrātṛvyaḥ bhavati pāpīyān sapatnaḥ sarvam āyuḥ eti ā jīvitoḥ annam atti | [KS, 7, 6 709805_1]
āyuḥ dhāḥ agne asi āyuḥ me dhehi iti ātmane eva etām āśiṣam āśāste | [KS, 7, 6 709810_1]
vayaḥ dhāḥ agne asi vayaḥ me dhehi iti ātmane eva etām āśiṣam āśāste | [KS, 7, 6 709813_1]
tanū pāḥ agne asi tanvam me pāhi iti ātmane eva etām āśiṣam āśāste | [KS, 7, 6 709816_1]
yat me agne ūnam tanvaḥ tat me āpṛṇa iti | [KS, 7, 6 709817_1]
yat eva asya ūnam ātmanaḥ tat āpūrayate | [KS, 7, 6 709818_1]
agneḥ samidh asi abhiśastyāḥ mā pāhi somasya yamasya iti sarvasmāt eva enam etāḥ pānti | [KS, 7, 6 709821_1]
agne yat te tapaḥ tena tam pratitapa yaḥ asmān dveṣṭi yam ca vayam dviṣmaḥ iti | [KS, 7, 6 709822_1]
tena eva enam pratitapati pratiśocati pratitityakti pratyarcati pratiharati | [KS, 7, 6 709823_1]
etat ha vai āruṇiḥ uvāca etena aham sarvān sapatnān sarvān bhrātṛvyān abhyabhavam iti | [KS, 7, 6 709824_1]
śreyān śreyān ātmanā bhavati pāpīyān pāpīyān yaḥ enam dveṣṭi yaḥ asmai arātīyati yaḥ evam vidvān agnim upatiṣṭhate | [KS, 7, 6 709826_1]
agne rucām pate namaḥ te ruce mayi rucam dhehi iti | [KS, 7, 6 709827_1]
sarvāḥ eva śucaḥ śamayitvā rucam ātman dhatte | [KS, 7, 6 709830_1]
citrāvaso svasti te pāram aśīya arvāgvaso svasti te pāram aśīya iti | [KS, 7, 6 709831_1]
rātrī vai citrāvasuḥ ahar arvāgvasuḥ | [KS, 7, 6 709833_1]
ahar rātrayoḥ eva eṣā parītiḥ | [KS, 7, 6 709834_1]
na naktam na divā ārtim ārchati yaḥ evam veda | [KS, 7, 6 709835_1]
bhaṅge vai ete yajñasya agniḥ rātrī asau ādityaḥ ahar | [KS, 7, 6 709836_1]
ete eva bhaṅge īṭṭe īśvaraḥ bhūtam ca bhaviṣyat ca ājñātoḥ yaḥ evam veda | [KS, 7, 6 709837_1]
{KS, 7, 7}
ambhas stheti | [KS, 7, 7 1]
ambho hy etāḥ | [KS, 7, 7 2]
mahas stheti | [KS, 7, 7 3]
maho hy etāḥ | [KS, 7, 7 4]
ūrjas stheti | [KS, 7, 7 5]
ūrjo hy etāḥ | [KS, 7, 7 6]
rāyaspoṣas stheti | [KS, 7, 7 7]
rāyaspoṣo hy etāḥ | [KS, 7, 7 8]
revatī ramadhvam iti | [KS, 7, 7 9]
paśavo vai revatīḥ | [KS, 7, 7 10]
paśava etad yad antarāgnī | [KS, 7, 7 11]
sva evainā goṣṭhe ramayāmakaḥ | [KS, 7, 7 12]
asmin yonā iti | [KS, 7, 7 13]
eṣa hy āsāṃ yoniḥ | [KS, 7, 7 14]
asmin goṣṭha iti | [KS, 7, 7 15]
eṣa hy āsāṃ goṣṭhaḥ | [KS, 7, 7 16]
ayaṃ vo bandhur ito māpagāteti | [KS, 7, 7 17]
upopaivainaṃ paśavo yanti | [KS, 7, 7 18]
nāpakrāmanti ya evaṃ vidvān agnim upatiṣṭhate | [KS, 7, 7 19]
eti vā eṣo 'smāl lokād yo 'gnim upatiṣṭhate | [KS, 7, 7 20]
ambhas stheti | [KS, 7, 7 21]
paśavo vā ambhaḥ paśavo 'ntarikṣam | [KS, 7, 7 22]
paśuṣv eva pratitiṣṭhati | [KS, 7, 7 23]
bibhyati vai devebhyaḥ paśavaḥ | [KS, 7, 7 24]
devānām eṣa eko yo 'gnim upatiṣṭhate | [KS, 7, 7 25]
te 'smād īśvarāḥ pratrasaḥ | [KS, 7, 7 26]
saṃhitāsi viśvarūpeti | [KS, 7, 7 27]
etāni vai gor nāmāni | [KS, 7, 7 28]
saṃhitā viśvarūpā gauḥ | [KS, 7, 7 29]
tāny evāsya gṛhṇāti | [KS, 7, 7 30]
apratrāsāya | [KS, 7, 7 31]
saṃhitāsi viśvarūpeti | [KS, 7, 7 32]
rūpeṇa rūpeṇa hy eṣā saṃhitā | [KS, 7, 7 33]
ā morjā viśā gaupatyenā prajayā rāyaspoṣeṇeti | [KS, 7, 7 34]
etair hy eṣā viśanty āviśati | [KS, 7, 7 35]
mayi vo rāyaś śrayantāṃ sahasrapoṣaṃ vaḥ puṣeyam iti | [KS, 7, 7 36]
sāhasrīm eva puṣṭiṃ nyaṅkte | [KS, 7, 7 37]
vatsaṃ parāhanti | [KS, 7, 7 38]
vatsanikāntāḥ paśavaḥ | [KS, 7, 7 39]
paśūnām anukśātyai | [KS, 7, 7 40]
abhikā enaṃ paśavo bhavanti | [KS, 7, 7 41]
sapta vai bandhumatīr iṣṭakā agnau citya upadhīyante | [KS, 7, 7 42]
tās tā amuṣmai lokāya sapta grāmyāḥ | [KS, 7, 7 43]
tā atropadheyā gauś cāśvaś cāviś cājā cāśvataraś ca gardabhaś ca puruṣaḥ | [KS, 7, 7 44]
yad gāṃ parāhanti | [KS, 7, 7 45]
tā evaitad upadhatte | [KS, 7, 7 46]
atho gavaivainaṃ cinute | [KS, 7, 7 47]
{KS, 7, 8}
saṃ paśyāmi prajā aham iti | [KS, 7, 8 1]
sarvā eva prajā avarunddhe | [KS, 7, 8 2]
iḍaprajaso mānavīr iti | [KS, 7, 8 3]
aiḍīr hi prajā mānavīḥ | [KS, 7, 8 4]
ye ca vai grāmyāḥ paśavo ye cāraṇyās ta ubhaye naktaṃ saṃsṛjyante | [KS, 7, 8 5]
tasmād api ye 'lpāḥ paśavas te naktaṃ bahava iva dṛśyante | [KS, 7, 8 6]
ta īśvarā amuṃ lokam anupadaḥ | [KS, 7, 8 7]
yad etad yajur vadati | [KS, 7, 8 8]
asminn evaināṃl loke yacchati | [KS, 7, 8 9]
agnir vā etasyāsmiṃl loke 'gre jāyate | [KS, 7, 8 10]
ya āhitāgnis so 'sya paśūn upajāyamānān hinasti | [KS, 7, 8 11]
upa tvāgne divediva iti | [KS, 7, 8 12]
upaivainaṃ jāyamānebhyaś śamayati | [KS, 7, 8 13]
doṣāvastar dhiyā vayaṃ namo bharanta emasīti | [KS, 7, 8 14]
namasvatyopāsthita | [KS, 7, 8 15]
rājantam adhvarāṇāṃ gopām ṛtasya dīdivim | [KS, 7, 8 16]
vardhamānaṃ sve dama iti | [KS, 7, 8 17]
vṛdhadvatyā | [KS, 7, 8 18]
sa naḥ piteva sūnave 'gne sūpāyano bhava | [KS, 7, 8 19]
sacasvā nas svastaya iti | [KS, 7, 8 20]
svastimatyā | [KS, 7, 8 21]
agne tvaṃ no antama iti | [KS, 7, 8 22]
etaddha vai divodāso bhaimasenir āruṇim uvāca | [KS, 7, 8 23]
agnim ādadhivāṃsam udgātaḥ kena gārhapatya upastheya iti | [KS, 7, 8 24]
tasmai haitā uvāca | [KS, 7, 8 25]
sa hovāca | [KS, 7, 8 26]
ābhir upastheyo 'gne tvaṃ no antama uta trātā śivo bhavā varūthya iti | [KS, 7, 8 27]
eṣā vā agneḥ priyā tanūr yā varūthyā | [KS, 7, 8 28]
priyayaivainaṃ tanvopāsthita | [KS, 7, 8 29]
dvipadābhiḥ | [KS, 7, 8 30]
dvipāt puruṣaḥ | [KS, 7, 8 31]
gṛhā gārhapatyaḥ | [KS, 7, 8 32]
gṛheṣv eva pratitiṣṭhati | [KS, 7, 8 33]
tisraḥ pūrvāś catasra etāḥ | [KS, 7, 8 34]
tās sapta | [KS, 7, 8 35]
sapta grāmyāḥ paśavaḥ | [KS, 7, 8 36]
tān evāvarunddhe | [KS, 7, 8 37]
ūrjā vaḥ paśyāmi | [KS, 7, 8 38]
ūrjā mā paśyateti | [KS, 7, 8 39]
ūrjam eva gṛheṣu paśuṣv ātman dhatte | [KS, 7, 8 40]
atho yā amūr iṣṭakā upadhatte tā evaitat kalpayati | [KS, 7, 8 41]
iḍās stha madhukṛta iti | [KS, 7, 8 42]
iḍā hy etā madhukṛtaḥ | [KS, 7, 8 43]
syonā māviśateraṃmada iti | [KS, 7, 8 44]
syonā hy etā irayā sahāviśanti | [KS, 7, 8 45]
mayi vo rāyaś śrayantāṃ sahasrapoṣaṃ vaḥ puṣeyam iti | [KS, 7, 8 46]
sāhasrīm eva puṣṭiṃ nyaṅkte | [KS, 7, 8 47]
vatsaṃ parāhanti | [KS, 7, 8 48]
vatsanikāntāḥ paśavaḥ | [KS, 7, 8 49]
paśūnām anukśātyai | [KS, 7, 8 50]
abhikā enaṃ paśavo bhavanti | [KS, 7, 8 51]
atho iṣṭakām evaitāṃ gārhapatya upadhatte | [KS, 7, 8 52]
{KS, 7, 9}
mahi trīṇām avo 'stv iti | [KS, 7, 9 1]
eṣa prājāpatyas tricaḥ | [KS, 7, 9 2]
prājāpatyā imāḥ prajāḥ | [KS, 7, 9 3]
sarvā eva prajā avarunddhe | [KS, 7, 9 4]
prajāpatir vā etāḥ | [KS, 7, 9 5]
prajāpatim evaitad upetya sarvam āptvā sarvam avarudhya | [KS, 7, 9 6]
somānaṃ svaraṇaṃ kṛṇuhi brahmaṇaspata iti | [KS, 7, 9 7]
brāhmaṇaspatyā | [KS, 7, 9 8]
brahmavarcasam evaitayātman dhatte | [KS, 7, 9 9]
vaiśvadevīr vā etāḥ | [KS, 7, 9 10]
vaiśvadevīr imāḥ prajāḥ | [KS, 7, 9 11]
brahmaṇo yoneḥ prajāḥ prajāyante | [KS, 7, 9 12]
yad eṣā brāhmaṇaspatyā | [KS, 7, 9 13]
brahmaṇa evainā yoneḥ prajanayati | [KS, 7, 9 14]
etābhir vā aditiḥ putrān anvaikṣata | [KS, 7, 9 15]
yat somam āharann amuṣmāl lokāt svasti punar āgacchan saha somena | [KS, 7, 9 16]
yam eva kāmaṃ kāmayate taṃ spṛṇoti | [KS, 7, 9 17]
yaṃ kāmayeta | [KS, 7, 9 18]
svasti punar āgacched iti | [KS, 7, 9 19]
tam etābhir anvīkṣeta | [KS, 7, 9 20]
svasty eva punar āgacchati | [KS, 7, 9 21]
kadā cana starīr asi pari te dūḍabho ratha iti | [KS, 7, 9 22]
stomasyaivaitad yogaḥ | [KS, 7, 9 23]
kadā cana starīr asīti | [KS, 7, 9 24]
etaddha vā āruṇir uvāca | [KS, 7, 9 25]
na tāvad rātrīṃ staryam uvasa yāvad etām ṛcam aśṛṇavam iti | [KS, 7, 9 26]
na rātrīṃ staryaṃ vasati ya evaṃ veda | [KS, 7, 9 27]
gāyatro vā agniḥ | [KS, 7, 9 28]
gāyatracchandās taṃ chandasā vyardhayati | [KS, 7, 9 29]
yad vicchandobhir upatiṣṭhate | [KS, 7, 9 30]
yad eṣā gāyatry uttamā | [KS, 7, 9 31]
svenaivainaṃ chandasā samardhayati | [KS, 7, 9 32]
sarvaṃ vā eṣa āptvā sarvam avarudhya svargaṃ lokam eti yo 'gnim upatiṣṭhate | [KS, 7, 9 33]
vy asya prajā chidyate | [KS, 7, 9 34]
yat putraṃ hvayati | [KS, 7, 9 35]
prajām evānusaṃtanoti | [KS, 7, 9 36]
mānuṣam iva vā etad upāvartate | [KS, 7, 9 37]
yat putraṃ hvayati | [KS, 7, 9 38]
acchinno daivyas tantur mā manuṣyaś chedīti | [KS, 7, 9 39]
devalokaṃ caiva manuṣyalokaṃ ca saṃtanoti | [KS, 7, 9 40]
ubhau lokā ājayati | [KS, 7, 9 41]
nimrado 'sīti | [KS, 7, 9 42]
ava taṃ gṛhṇāti yo 'sya paścād bhrātṛvyaḥ | [KS, 7, 9 43]
abhibhūr asīti | [KS, 7, 9 44]
abhi taṃ bhavati ya enena sadṛṅ | [KS, 7, 9 45]
prabhūr asi | [KS, 7, 9 46]
prāhaṃ tam atibhūyāsam iti | [KS, 7, 9 47]
ati taṃ krāmati ya evainaṃ pūrvo 'tikrānto bhrātṛvyaḥ | [KS, 7, 9 48]
pūṣā mā prapathe pātu | [KS, 7, 9 49]
pūṣā mā paśupāḥ pātu | [KS, 7, 9 50]
pūṣā mādhipatiḥ pātv iti | [KS, 7, 9 51]
iyaṃ vai pūṣā prapathe | [KS, 7, 9 52]
antarikṣaṃ paśupāḥ | [KS, 7, 9 53]
dyaur adhipatiḥ | [KS, 7, 9 54]
ima evainaṃ lokāḥ pānti | [KS, 7, 9 55]
agniṃ saminddhe | [KS, 7, 9 56]
anusaṃtatyai | [KS, 7, 9 57]
prācī dig agnir devateti | [KS, 7, 9 58]
etā eva sa devatā ṛtvā parābhavati ya enam etābhyo digbhyo 'bhidāsati | [KS, 7, 9 59]
jyotiṣe tantava āśiṣam āśāsa iti | [KS, 7, 9 60]
āśiṣam evāśāste | [KS, 7, 9 61]
yo 'sya priyaḥ putras syāt tasya nāma gṛhṇīyāt | [KS, 7, 9 62]
tasminn eva tā āśiṣo dadhāti | [KS, 7, 9 63]
{KS, 7, 10}
ahar vāvāsīn na rātrī | [KS, 7, 10 1]
sā yamī bhrātaraṃ mṛtaṃ nāmṛṣyata | [KS, 7, 10 2]
tāṃ yad apṛcchan yami karhi te bhrātāmṛteti | [KS, 7, 10 3]
adyety evābravīt | [KS, 7, 10 4]
te devā abruvan | [KS, 7, 10 5]
antardadhāma | [KS, 7, 10 6]
idaṃ rātrīṃ karavāmeti | [KS, 7, 10 7]
te rātrīm akurvan | [KS, 7, 10 8]
te rātryāṃ bhūtāyāṃ paśūn nāpaśyan | [KS, 7, 10 9]
sāvet | [KS, 7, 10 10]
na vai paśyantīti | [KS, 7, 10 11]
sā na vyaucchat | [KS, 7, 10 12]
arekṇasyat paśuṣu | [KS, 7, 10 13]
tān devā icchantaḥ palyāyanta | [KS, 7, 10 14]
tāṃś chandobhir anvapaśyan | [KS, 7, 10 15]
tasmāc chandobhir naktam agnir upastheyaḥ | [KS, 7, 10 16]
paśūnām anukśātyai | [KS, 7, 10 17]
nāsmāt paśavas tiro bhavanti ya evaṃ veda | [KS, 7, 10 18]
sāvet | [KS, 7, 10 19]
anu vā akhyann iti | [KS, 7, 10 20]
sā vyaucchat | [KS, 7, 10 21]
te devā abruvan | [KS, 7, 10 22]
amā vai no vasv abhūd iti | [KS, 7, 10 23]
sāmāvasyā | [KS, 7, 10 24]
amā ha vā asya vasu bhavati | [KS, 7, 10 25]
vindate 'nyasya vasu nāsyānyo vasu vindate ya evaṃ vidvān agnim upatiṣṭhate | [KS, 7, 10 26]
devā vā ahno rakṣāṃsi niraghnan | [KS, 7, 10 27]
tāni rātrīṃ prāviśan | [KS, 7, 10 28]
tāṃ devā na vyetum adhṛṣṇuvan | [KS, 7, 10 29]
ta indram abruvan | [KS, 7, 10 30]
tvaṃ vai na ojiṣṭho 'si | [KS, 7, 10 31]
tvam imāṃ vīhīti | [KS, 7, 10 32]
stuta meti | [KS, 7, 10 33]
abravīt | [KS, 7, 10 34]
nāstuto vīryaṃ kartum arhāmīti | [KS, 7, 10 35]
te 'bruvan | [KS, 7, 10 36]
eṣa te 'gnir nediṣṭham | [KS, 7, 10 37]
sa tvā stautv iti | [KS, 7, 10 38]
tam agnir astaut | [KS, 7, 10 39]
sa stutas sarvā mṛdhas sarvā nāṣṭrās sarvāṇi rakṣāṃsy atarat | [KS, 7, 10 40]
indro yajamānaḥ | [KS, 7, 10 41]
yad agnim upatiṣṭhate | [KS, 7, 10 42]
sarvā eva mṛdhas sarvā nāṣṭrās sarvāṇi rakṣāṃsi tarati | [KS, 7, 10 43]
nāsya naktaṃ rakṣāṃsīśate ya evaṃ veda | [KS, 7, 10 44]
tvaṣṭā vai bhūtvā prajāpatiḥ prajā asṛjata | [KS, 7, 10 45]
tvaṣṭā yajamānaḥ | [KS, 7, 10 46]
sa yad vācāvadat tad abhavat | [KS, 7, 10 47]
yad vai vācā vadati tad bhavati | [KS, 7, 10 48]
yadyad eva vācā vadati tattad bhavati tattat sṛjate | [KS, 7, 10 49]
{KS, 7, 11}
dhanaṃ me śaṃsya pāhi | [KS, 7, 11 1]
tan me gopāyeti | [KS, 7, 11 2]
pravatsyann āhavanīyam upatiṣṭheta | [KS, 7, 11 3]
dhanasya vā eṣa goptā | [KS, 7, 11 4]
tad evāsmai paridadāti | [KS, 7, 11 5]
mama nāma prathamaṃ jātaveda iti | [KS, 7, 11 6]
agninaivaitat tanvaṃ viparidhatte | [KS, 7, 11 7]
yathānte sato 'gnihotraṃ hutaṃ yatheṣṭam evam asyāpi pravasato bhavati | [KS, 7, 11 8]
prajāṃ me narya pāhi | [KS, 7, 11 9]
tāṃ me gopāyeti | [KS, 7, 11 10]
prajāyā vā eṣa goptā | [KS, 7, 11 11]
tām evāsmai paridadāti | [KS, 7, 11 12]
imān me mitrāvaruṇau gṛhān gopāyataṃ yuvam iti | [KS, 7, 11 13]
mitreṇa ca vā imāḥ prajā guptāḥ krūreṇa ca | [KS, 7, 11 14]
mitraṃ mitraḥ krūraṃ varuṇa iyaṃ pūṣā | [KS, 7, 11 15]
etābhya eva devatābhyo gṛhān paridadāti | [KS, 7, 11 16]
annaṃ me purīṣya pāhi | [KS, 7, 11 17]
tan me gopāyeti | [KS, 7, 11 18]
annasya vā eṣa goptā | [KS, 7, 11 19]
tad evāsmai paridadāti | [KS, 7, 11 20]
dhanaṃ me śaṃsyājugupaḥ | [KS, 7, 11 21]
tan me punar dehīti | [KS, 7, 11 22]
dhanam eva guptaṃ punar ātman dhatte | [KS, 7, 11 23]
agne sahasrākṣa śatamūrdhañ chatateja iti | [KS, 7, 11 24]
etair vā etau vyṛdhyete vipravasantau prāṇair apānais tejobhir vīryaiḥ | [KS, 7, 11 25]
yad etair upatiṣṭhate | [KS, 7, 11 26]
tair eva samṛdhyete | [KS, 7, 11 27]
mama ca nāma tava ca jātaveda iti | [KS, 7, 11 28]
agninaivaitat tanvaṃ yathāyathaṃ kurute | [KS, 7, 11 29]
prajāṃ me naryājugupaḥ | [KS, 7, 11 30]
tāṃ me punar dehīti | [KS, 7, 11 31]
prajām eva guptāṃ punar ātman dhatte | [KS, 7, 11 32]
agne gṛhapata iti | [KS, 7, 11 33]
nārtim ārchato 'gniś ca yajamānaś ca | [KS, 7, 11 34]
na bhreṣaṃ nītaḥ | [KS, 7, 11 35]
annaṃ me purīṣyājugupaḥ | [KS, 7, 11 36]
tan me punar dehīti | [KS, 7, 11 37]
annam eva guptaṃ punar ātman dhatte | [KS, 7, 11 38]
{KS, 7, 15}
aditir vai prajākāmaudanam apacat | [KS, 7, 15 1]
tasyocchiṣṭam āśnāt | [KS, 7, 15 2]
sā garbham adhatta | [KS, 7, 15 3]
tata ādityā ajāyanta | [KS, 7, 15 4]
ya eṣa odanaḥ pacyata ārambhaṇam evaitat kriyate | [KS, 7, 15 5]
ākramaṇam eva | [KS, 7, 15 6]
prādeśamātrīs samidho bhavanti | [KS, 7, 15 7]
etāvān hy ātmā prajāpatinā saṃmitaḥ | [KS, 7, 15 8]
agner vai yā yajñiyā tanūr aśvatthe tayā samagacchata | [KS, 7, 15 9]
eṣāsya ghṛtyā tanūr yad ghṛtam | [KS, 7, 15 10]
yad ghṛtena samidho 'nakti | [KS, 7, 15 11]
tābhyām evainaṃ tanūbhyāṃ saṃgamayati | [KS, 7, 15 12]
nirmārgasyādadhāti | [KS, 7, 15 13]
apagūrtyā vai vīryaṃ kriyate | [KS, 7, 15 14]
yan nirmārgasyādadhāti | [KS, 7, 15 15]
apagūrtyā eva | [KS, 7, 15 16]
saṃvatsaro vai prajananam | [KS, 7, 15 17]
agniḥ prajanayitā | [KS, 7, 15 18]
tat prajananam | [KS, 7, 15 19]
yat purā saṃvatsarād agnau samidha ādadhāti | [KS, 7, 15 20]
prajananād evainaṃ prajanayitā prajanayati | [KS, 7, 15 21]
abhaktartur vai puruṣaḥ | [KS, 7, 15 22]
na hi tad veda yam ṛtum abhijāyate yan nakṣatram | [KS, 7, 15 23]
yat samidha ādadhāti | [KS, 7, 15 24]
ya evāsyartur yan nakṣatraṃ tad āpnoti | [KS, 7, 15 25]
ya eṣa odanaḥ pacyate | [KS, 7, 15 26]
yonir evaiṣa kriyate | [KS, 7, 15 27]
yat samidha ādhīyante | [KS, 7, 15 28]
retas tad dhīyate | [KS, 7, 15 29]
saṃvatsare vai reto hitaṃ prajāyate | [KS, 7, 15 30]
yat saṃvatsare paryete 'gnim ādhatte | [KS, 7, 15 31]
prajātam evainam ādhatte | [KS, 7, 15 32]
dvādaśasu rātrīṣu purādheyāḥ | [KS, 7, 15 33]
tā hi saṃvatsarasya pratimā | [KS, 7, 15 34]
atho tisṛṣv atho dvayor atho pūrvedyuḥ | [KS, 7, 15 35]
ādheyās tv evāgnim ādadhānena | [KS, 7, 15 36]
ādityā vā ita uttamā amuṃ lokam āyan | [KS, 7, 15 37]
te pathirakṣayaḥ | [KS, 7, 15 38]
ta iyakṣamāṇaṃ pratinudante | [KS, 7, 15 39]
uccheṣaṇabhāgā vā ādityāḥ | [KS, 7, 15 40]
yad ucchiṣṭena samidho 'nakti | [KS, 7, 15 41]
tebhya eva prāvocata | [KS, 7, 15 42]
tebhya eva procya svargaṃ lokam ārohati | [KS, 7, 15 43]
{KS, 8, 1}
diśaḥ vai na akalpanta na prājñāyanta | [KS, 8, 1 710130_1]
tatas etām agnaye prācīm diśam arocayan yat kṛttikāḥ | [KS, 8, 1 710131_1]
yat kṛttikāsu agnim ādhatte prācyām eva enam diśi ādhatte | [KS, 8, 1 710133_1]
eṣa vāva ekaḥ prāṅ avasyati yaḥ āhitāgniḥ | [KS, 8, 1 710134_1]
pratyañcaḥ anye | [KS, 8, 1 710135_1]
āgneyam etat nakṣatram yat kṛttikāḥ | [KS, 8, 1 710136_1]
yat kṛttikāsu agnim ādhatte sve eva enam nakṣatre ādhatte | [KS, 8, 1 710138_1]
prajāpateḥ vai etat śiraḥ yat kṛttikāḥ | [KS, 8, 1 710139_1]
yat kṛttikāsu agnim ādhatte śīrṣaṇyaḥ mukhyaḥ bhavati | [KS, 8, 1 710141_1]
sapta vai kṛttikāḥ | [KS, 8, 1 710142_1]
sapta śīrṣaṇyāḥ prāṇāḥ | [KS, 8, 1 710143_1]
śīrṣaṇyāḥ | [KS, 8, 1 710143_2]
prāṇāḥ indriyāṇi | [KS, 8, 1 710143_3]
prāṇān eva indriyāṇi āpnoti | [KS, 8, 1 710144_1]
puṣṭim āvat bhūyiṣṭham ekam nakṣatram | [KS, 8, 1 710145_1]
puṣṭim eva prajāyāḥ paśūnām gacchati | [KS, 8, 1 710146_1]
rohiṇyām ādheyaḥ | [KS, 8, 1 710147_1]
rohiṇyām vai etam devāḥ ādadhata | [KS, 8, 1 710148_1]
tayā roham arohan | [KS, 8, 1 710149_1]
tat rohiṇyāḥ rohiṇī tvam | [KS, 8, 1 710150_1]
rohiṇyām vai etam prajāpatiḥ ādhatta | [KS, 8, 1 710151_1]
tayā roham arohat | [KS, 8, 1 710152_1]
tat rohiṇyāḥ rohiṇī tvam | [KS, 8, 1 710153_1]
eṣa vai manuṣyasya svargaḥ lokaḥ yat asmin loke vasīyān bhavati | [KS, 8, 1 710154_1]
ṛddhyai eva rohiṇyām ādheyaḥ | [KS, 8, 1 710155_1]
kālakāñjāḥ vai nāma asurāḥ āsan | [KS, 8, 1 710156_1]
te iṣṭakāḥ acinvata | [KS, 8, 1 710157_1]
tat indraḥ iṣṭakām api upādhatta | [KS, 8, 1 710158_1]
teṣām mithunau divam ākrametām | [KS, 8, 1 710159_1]
tatas tām āvṛhat | [KS, 8, 1 710160_1]
te avākīryanta | [KS, 8, 1 710161_1]
tau etau divyau śvānau | [KS, 8, 1 710162_1]
saḥ | [KS, 8, 1 710163_1]
yaḥ vyavṛhyata saḥ ayam ūrṇavābhiḥ svaiḥ āntraiḥ saṃtitaṃsati | [KS, 8, 1 710163_2]
ojaḥ vāva eṣām tat vīryam ādhatta | [KS, 8, 1 710164_1]
ojaḥ vīryam bhrātṛvyasya ādhatte yat citrāyām agnim ādhatte | [KS, 8, 1 710165_1]
tat etat aindram nakṣatram abhibhūtimat | [KS, 8, 1 710166_1]
pūrvāsu phalgunīṣu ādadhīta yaḥ kāmayeta bhagī syām iti | [KS, 8, 1 710167_1]
bhagasya vai etat nakṣatram | [KS, 8, 1 710169_1]
bhagī bhavati | [KS, 8, 1 710170_1]
uttarāsu ādadhīta yaḥ kāmayeta dāna kāmāḥ me prajāḥ syuḥ iti | [KS, 8, 1 710171_1]
aryamṇaḥ vai etat nakṣatram | [KS, 8, 1 710173_1]
eṣaḥ aryamā yaḥ dadāti | [KS, 8, 1 710174_1]
dānam imāḥ prajāḥ upajīvanti | [KS, 8, 1 710175_1]
dāna kāmāḥ asmai bhavanti | [KS, 8, 1 710176_1]
rājanyasya ādadhyāt | [KS, 8, 1 710177_1]
sa hi dānam upajīvati | [KS, 8, 1 710178_1]
vasantā brāhmaṇena ādheyaḥ | [KS, 8, 1 710179_1]
vasantaḥ vai brāhmaṇasya ṛtuḥ | [KS, 8, 1 710180_1]
sve eva enam ṛtau ādhatte | [KS, 8, 1 710181_1]
tejaḥ brahmavarcasam upādhatte | [KS, 8, 1 710182_1]
grīṣme rājanyena ādheyaḥ | [KS, 8, 1 710183_1]
grīṣmaḥ vai rājanyasya ṛtuḥ | [KS, 8, 1 710184_1]
sve eva enam ṛtau ādhatte | [KS, 8, 1 710185_1]
ojaḥ vīryam upādhatte | [KS, 8, 1 710186_1]
śaradi vaiśyena ādheyaḥ | [KS, 8, 1 710187_1]
śarad vai vaiśyasya ṛtuḥ | [KS, 8, 1 710188_1]
sve eva enam ṛtau ādhatte | [KS, 8, 1 710189_1]
ūrjam paśūn upādhatte | [KS, 8, 1 710190_1]
somena yajai iti vai agnim ādhatte | [KS, 8, 1 710191_1]
yasmin eva kasmin ca ṛtau ādadhīta somena yakṣyamāṇaḥ | [KS, 8, 1 710192_1]
etat hi avardhayat | [KS, 8, 1 710193_1]
somena yajate | [KS, 8, 1 710194_1]
phalgunī pūrṇamāse ādheyaḥ | [KS, 8, 1 710195_1]
etat vai ṛtūnām mukham | [KS, 8, 1 710196_1]
ṛtu mukhe eva enam ādhatte | [KS, 8, 1 710197_1]
śiśire ādheyaḥ | [KS, 8, 1 710198_1]
śiśiram | [KS, 8, 1 710199_1]
śiśiram vai agneḥ janma | [KS, 8, 1 710199_2]
prajātam eva enam ādhatte | [KS, 8, 1 710200_1]
sarvāsu dikṣu ṛdhnavāni iti vai agnim ādhatte | [KS, 8, 1 710201_1]
sarvāsu dikṣu agniḥ śiśire | [KS, 8, 1 710202_1]
sarvāsu eva dikṣu ṛdhnoti yaḥ śiśire agnim ādhatte | [KS, 8, 1 710203_1]
pūrṇamāse vā amāvasyāyām vā ādadhīta | [KS, 8, 1 710204_1]
etat vai puṇya aham | [KS, 8, 1 710205_1]
puṇya ahe eva enam ādhatte | [KS, 8, 1 710206_1]
tasmāt iṣṭyā vā āgrāyaṇena vā paśunā vā somena vā pūrṇamāse vā amāvasyāyām vā yajeta | [KS, 8, 1 710207_1]
eṣa vai yajñaḥ | [KS, 8, 1 710208_1]
yajñam eva etat prati yajñam ālabhate | [KS, 8, 1 710209_1]
{KS, 8, 2}
yat vai ime vyaitām yat amuṣyāḥ yajñiyam āsīt tat imām abhyasṛjyata uṣāḥ | [KS, 8, 2 710210_1]
yat ūṣāḥ bhavanti anayoḥ eva enam yajñiye ādhatte | [KS, 8, 2 710212_1]
prājāpatyāḥ vai ūṣāḥ | [KS, 8, 2 710213_1]
śvas śvas bhūyāṃsaḥ bhavanti | [KS, 8, 2 710214_1]
prajananāya eva ete | [KS, 8, 2 710215_1]
paśūnām vai etat priyam dhāma yat ūṣāḥ | [KS, 8, 2 710216_1]
yat ūṣāḥ bhavanti paśūnām eva priyam dhāma upāpnoti | [KS, 8, 2 710218_1]
alelet vai iyam pṛthivī | [KS, 8, 2 710219_1]
sā abibhet agniḥ mā atidhakṣyati iti | [KS, 8, 2 710220_1]
abibhet agniḥ haraḥ me vineṣyati iti | [KS, 8, 2 710222_1]
ārdrā iva hi iyam āsīt | [KS, 8, 2 710224_1]
tām devāḥ śarkarābhiḥ adṛṃhan | [KS, 8, 2 710225_1]
tejaḥ agnau adadhuḥ | [KS, 8, 2 710226_1]
yat śarkarāḥ bhavanti imām eva dṛṃhati | [KS, 8, 2 710228_1]
tejaḥ agnau dadhāti | [KS, 8, 2 710229_1]
abhimṛtā vai iyam vṛtreṇa | [KS, 8, 2 710230_1]
vamriyaḥ tvai tat viduḥ yatra asyāḥ jīvam yajñiyam | [KS, 8, 2 710231_1]
yat valmīka vapā bhavati asyāḥ eva enam jīve yajñiye ādhatte | [KS, 8, 2 710233_1]
āpaḥ vai idam āsan | [KS, 8, 2 710234_1]
salilam eva sa prajāpatiḥ varāhaḥ bhūtvā upanyamajjat | [KS, 8, 2 710235_1]
tasya yāvat mukham āsīt tāvatīm mṛdam udaharat | [KS, 8, 2 710236_1]
sā iyam abhavat | [KS, 8, 2 710237_1]
yat varāha vihatam bhavati asyām eva enam pratyakṣam ādhatte | [KS, 8, 2 710239_1]
varāhaḥ vai asyām annam paśyati | [KS, 8, 2 710240_1]
tasmai iyam vijihīte | [KS, 8, 2 710241_1]
yat varāha vihatam bhavati tat eva annam avarunddhe | [KS, 8, 2 710243_1]
yat tat ādatta tat aditiḥ | [KS, 8, 2 710244_1]
yat aprathata tat pṛthivī | [KS, 8, 2 710245_1]
yat abhavat tat bhūmiḥ | [KS, 8, 2 710246_1]
yat varāha vihatam bhavati prathate eva prajayā paśubhiḥ | [KS, 8, 2 710248_1]
nānā vai paśūnām annāni | [KS, 8, 2 710249_1]
anyat goḥ annam anyat aśvasya anyat avyāḥ anyat ajāyāḥ anyat puruṣasya āpaḥ annam | [KS, 8, 2 710249_2]
yat apaḥ upasṛjati yāvat eva annam tat avarunddhe | [KS, 8, 2 710251_1]
pañca ete saṃbhārāḥ | [KS, 8, 2 710252_1]
pañca vai puruṣe vīryāṇi | [KS, 8, 2 710253_1]
karoti anayā vīryam karoti anayā karoti anena | [KS, 8, 2 710254_1]
yāvat eva vīryam tat āpnoti tat spṛṇoti | [KS, 8, 2 710255_1]
pañca ete saṃbhārāḥ | [KS, 8, 2 710256_1]
pāṅktaḥ yajñaḥ | [KS, 8, 2 710257_1]
yajñam eva avarunddhe | [KS, 8, 2 710258_1]
na vai ṛte ūrjaḥ annam dhinoti | [KS, 8, 2 710259_1]
ūrj udumbaraḥ | [KS, 8, 2 710260_1]
yat audumbarāṇi bhavanti anne eva ūrjam dadhāti | [KS, 8, 2 710262_1]
śamī mayāni bhavanti mithuna tvāya | [KS, 8, 2 710263_1]
agnim vai sṛṣṭam prajāpatiḥ tam śamyā agre samainddha | [KS, 8, 2 710265_1]
yat śamī mayāni bhavanti svayā eva enam samidhā saminddhe | [KS, 8, 2 710267_1]
aśvaḥ vai bhūtvā agniḥ devebhyaḥ apākrāmat | [KS, 8, 2 710268_1]
sa yatra atiṣṭhat tat aśvatthaḥ samabhavat | [KS, 8, 2 710269_1]
tat aśvatthasya aśvattha tvam | [KS, 8, 2 710270_1]
yat āśvatthāni bhavanti yat eva asya tatra nyaktam tat taiḥ saṃbharati | [KS, 8, 2 710272_1]
agniḥ vai manuṣyaiḥ devebhyaḥ apākrāmat | [KS, 8, 2 710273_1]
tam devāḥ amanyanta ayam vāva idam bhaviṣyati iti | [KS, 8, 2 710274_1]
tasya marutaḥ stanayitnunā hṛdayam āchindan | [KS, 8, 2 710276_1]
sā divyā aśaniḥ abhavat | [KS, 8, 2 710277_1]
yat eva asya tatra nyaktam tat taiḥ saṃbharati | [KS, 8, 2 710279_1]
parṇa mayāni pañcathāni bhavanti pāṅkta tvāya | [KS, 8, 2 710280_1]
{KS, 8, 3}
aṣṭāsu prakrameṣu brāhmaṇena ādheyaḥ | [KS, 8, 3 710282_1]
aṣṭa akṣarā gāyatrī | [KS, 8, 3 710283_1]
gāyatra chandāḥ brāhmaṇaḥ | [KS, 8, 3 710284_1]
svasya eva enam chandasaḥ prātyenasye ādhatte | [KS, 8, 3 710285_1]
yathā pitā putram jinvati evam eva enam svam chandaḥ jinvati | [KS, 8, 3 710286_1]
ekādaśasu prakrameṣu rājanyena ādheyaḥ | [KS, 8, 3 710287_1]
ekādaśa akṣarā triṣṭubh | [KS, 8, 3 710288_1]
triṣṭubh chandāḥ rājanyaḥ | [KS, 8, 3 710289_1]
svasya eva enam chandasaḥ prātyenasye ādhatte | [KS, 8, 3 710290_1]
yathā pitā putram jinvati evam enam svam chandaḥ jinvati | [KS, 8, 3 710291_1]
dvādaśasu prakrameṣu vaiśyena ādheyaḥ | [KS, 8, 3 710292_1]
dvādaśa akṣarā jagatī | [KS, 8, 3 710293_1]
jagat chandāḥ vaiśyaḥ | [KS, 8, 3 710294_1]
svasya eva enam chandasaḥ prātyenasye ādhatte | [KS, 8, 3 710295_1]
yathā pitā putram jinvati evam enam svam chandaḥ jinvati | [KS, 8, 3 710296_1]
aparimitam avaruṇadhai iti vai agnim ādhatte | [KS, 8, 3 710298_1]
aparimite ādheyaḥ aparimitasya avaruddhyai | [KS, 8, 3 710299_1]
yāvati cakṣuṣā manyeta tāvati ādadhīta | [KS, 8, 3 710301_1]
satyam vai cakṣuḥ | [KS, 8, 3 710302_1]
satye eva enam ādhatte | [KS, 8, 3 710303_1]
pūrvāhne ādheyaḥ | [KS, 8, 3 710304_1]
etat vai puṇya aham | [KS, 8, 3 710305_1]
puṇya ahe eva enam ādhatte | [KS, 8, 3 710306_1]
vyuṣṭāyām purā sūryasya udetoḥ ādheyaḥ | [KS, 8, 3 710307_1]
etasmin vai loke prajāpatiḥ prajāḥ asṛjata | [KS, 8, 3 710308_1]
tāḥ prājāyanta | [KS, 8, 3 710309_1]
prajananāya evam ādheyaḥ | [KS, 8, 3 710310_1]
āgneyī vai rātrī aindram ahar | [KS, 8, 3 710311_1]
yat udite sūrye ādadhīta āgneyāt varṇāt iyāt | [KS, 8, 3 710312_1]
yat an udite aindrāt | [KS, 8, 3 710313_1]
an udite aparaḥ ādheyaḥ udite pūrvaḥ | [KS, 8, 3 710314_1]
ubhau eva aindrāgnyoḥ varṇau āpnoti | [KS, 8, 3 710315_1]
asuryā vai rātrī varṇena śukriyam ahar | [KS, 8, 3 710316_1]
śukriye ādhatte | [KS, 8, 3 710317_1]
naktam vai an uditena divā uditena | [KS, 8, 3 710318_1]
divā ādhatte yaḥ udite sūrye ādhatte | [KS, 8, 3 710319_1]
na vai su viduḥ iva manuṣyāḥ nakṣatram | [KS, 8, 3 710320_1]
mīmāṃsante iva hi uditena vāva puṇya aham | [KS, 8, 3 710321_1]
puṇya ahe ādhatte yaḥ udite sūrye ādhatte sapta te agne samidhaḥ sapta jihvāḥ sapta ṛṣayaḥ sapta dhāma priyāṇi sapta hotrāḥ anuvidvān sapta yonīṃr āpṛṇasva ghṛtena iti | [KS, 8, 3 710322_1]
yāvatīḥ vai agneḥ tanvaḥ etāvatīḥ vai agneḥ tanvaḥ ṣoḍhā sapta sapta | [KS, 8, 3 710327_1]
tāḥ eva asya prīṇāti na vitṛṣyati | [KS, 8, 3 710328_1]
pūrṇayā srucā manasā prajāpataye juhoti | [KS, 8, 3 710330_1]
pūrṇaḥ prajāpatiḥ | [KS, 8, 3 710331_1]
prajāpatim eva āpnoti | [KS, 8, 3 710332_1]
{KS, 8, 4}
aṅgirasām tvā devānām vratena ādadhe iti brāhmaṇena ādheyaḥ | [KS, 8, 4 710334_1]
ye vai devānām aṅgirasaḥ te brāhmaṇasya pratyenasaḥ agniḥ vāyuḥ vāc bṛhaspatiḥ | [KS, 8, 4 710335_1]
tatobandhuḥ asya yajñaḥ tataāyanaḥ | [KS, 8, 4 710336_1]
yatobandhuḥ eva asya yajñaḥ yataāyanaḥ tatas enam pratīcchati | [KS, 8, 4 710338_1]
indrasya tvā marutvataḥ vratena ādadhe iti rājanyena ādheyaḥ | [KS, 8, 4 710340_1]
ye vai devānām rājānaḥ te rājanyasya pratyenasaḥ indraḥ varuṇaḥ dhātā tvaṣṭā | [KS, 8, 4 710341_1]
tatobandhuḥ asya yajñaḥ tataāyanaḥ | [KS, 8, 4 710342_1]
yatobandhuḥ eva asya yajñaḥ yataāyanaḥ tatas enam pratīcchati | [KS, 8, 4 710344_1]
manoḥ tvā grāmaṇyaḥ vratena ādadhe iti vaiśyena ādheyaḥ | [KS, 8, 4 710346_1]
marutaḥ vai devānām viśaḥ | [KS, 8, 4 710347_1]
te vaiśyasya pratyenasaḥ | [KS, 8, 4 710347_2]
tatobandhuḥ asya yajñaḥ tataāyanaḥ | [KS, 8, 4 710348_1]
yatobandhuḥ eva asya yajñaḥ yataāyanaḥ tatas enam pratīcchati | [KS, 8, 4 710350_1]
iḍā vai manau āsīt | [KS, 8, 4 710351_1]
sā asurān agnim ādadhānān agacchat | [KS, 8, 4 710352_1]
te āhavanīyam agre ādadhata atha gārhapatyam atha odanapacanam | [KS, 8, 4 710353_1]
tān abravīt āptvā śriyam pratyavārukṣan puṇyāḥ bhaviṣyanti parā tu bhaviṣyanti iti | [KS, 8, 4 710356_1]
sā devān agnim ādadhānān agacchat | [KS, 8, 4 710360_1]
te odanapacanam agre ādadhata atha gārhapatyam atha āhavanīyam | [KS, 8, 4 710361_1]
tān abravīt āpan śriyam vi imam lokam achindan puṇyāḥ bhaviṣyanti prajā tu eṣām na bhaviṣyati iti | [KS, 8, 4 710364_1]
sā iḍā eva manoḥ ādadhāt | [KS, 8, 4 710369_1]
sā bravīt tathā te agnim ādhāsyāmi yathā manuṣyāḥ devān upa prajaniṣyante iti | [KS, 8, 4 710370_1]
sā gārhapatyam agre ādadhāt atha odanapacanam atha āhavanīyam anayoḥ lokayoḥ vyavagṛhītyai | [KS, 8, 4 710372_1]
tatas manuṣyāḥ devān upa prājāyanta | [KS, 8, 4 710376_1]
prajananāya evam ādheyaḥ atha u anayoḥ eva lokayoḥ vyavagṛhītyai | [KS, 8, 4 710377_1]
prajāpatiḥ vai yat agre vyāharat sa satyam eva vyāharat | [KS, 8, 4 710379_1]
etat vāva sa tris vyāharat bhūḥ bhuvar svar iti | [KS, 8, 4 710380_1]
etat vai vācaḥ satyam | [KS, 8, 4 710382_1]
yat eva vācaḥ satyam tena ādhatte | [KS, 8, 4 710383_1]
bhūṣṇu vai satyam | [KS, 8, 4 710384_1]
yaḥ evam vidvān etena ādhatte bhavati eva | [KS, 8, 4 710385_1]
ayam vai aparaḥ bhūḥ asau pūrvaḥ bhuvar | [KS, 8, 4 710386_1]
bhūḥ bhuvar iti aparaḥ ādheyaḥ satyasya an anugatyai | [KS, 8, 4 710388_1]
bhūḥ bhuvar svar iti pūrvaḥ | [KS, 8, 4 710391_1]
tat puras sarvam āpyate | [KS, 8, 4 710392_1]
vāc vai devatām niravadata | [KS, 8, 4 710393_1]
nirudita devatā hi vai vāc | [KS, 8, 4 710394_1]
atha tat sarvam na satyam yat vācā śapate yat prāśūḥ bhavati | [KS, 8, 4 710395_1]
yām vai tām vāc devatām niravadata eṣā vāva sā yat etāḥ vyāhṛtayaḥ | [KS, 8, 4 710396_1]
etat vai vācaḥ sa devam | [KS, 8, 4 710397_1]
yat eva vācaḥ sa devam tena ādhatte | [KS, 8, 4 710398_1]
ayam vai aparaḥ bhūḥ asau pūrvaḥ bhuvar | [KS, 8, 4 710399_1]
bhūḥ bhuvar iti aparaḥ ādheyaḥ | [KS, 8, 4 710401_1]
ubhau eva enau saha ādhatte | [KS, 8, 4 710402_1]
eṣa hi etasya yoniḥ | [KS, 8, 4 710403_1]
etasmāt hi eṣaḥ adhisṛjyate | [KS, 8, 4 710404_1]
ayam vāva agniḥ yaḥ ayam antaragni | [KS, 8, 4 710405_1]
yaḥ asau pūrvaḥ asau ādityaḥ | [KS, 8, 4 710406_1]
eṣa yaḥ asau amuṣmāt adhisṛjyate | [KS, 8, 4 710407_1]
yaḥ asau amuṣmāt adhisṛjyate | [KS, 8, 4 710407_2]
yat dvitīyam jyotiḥ tat eva tat | [KS, 8, 4 710408_1]
bhūḥ bhuvar svar iti pūrvaḥ ādheyaḥ | [KS, 8, 4 710410_1]
ubhau eva enau saha ādhatte | [KS, 8, 4 710411_1]
eṣa hi etasya yoniḥ | [KS, 8, 4 710412_1]
etasmāt hi eṣaḥ adhi prahriyate | [KS, 8, 4 710413_1]
yaḥ asau amuṣmāt adhi prahriyate yat tṛtīyam jyotiḥ tat eva tena āpyate | [KS, 8, 4 710414_1]
asau vāva eṣa ādityaḥ pratyaṅ ādhīyate | [KS, 8, 4 710415_1]
tasmāt eṣa sarvāḥ prajāḥ pratyaṅ | [KS, 8, 4 710416_1]
agninā vai devāḥ annam adanti | [KS, 8, 4 710417_1]
pratyak vai annam adyate | [KS, 8, 4 710418_1]
yat pratyaṅ ādhīyate annādyāya | [KS, 8, 4 710420_1]
prācaḥ vai devān prajāpatiḥ asṛjata apācaḥ asurān | [KS, 8, 4 710421_1]
saḥ asurān brahmaṇā apānudata | [KS, 8, 4 710422_1]
agniḥ brahma | [KS, 8, 4 710423_1]
yat pratyaṅ ādhīyate bhrātṛvyasya apanuttyai | [KS, 8, 4 710425_1]
imam ardham agninā pariyanti | [KS, 8, 4 710426_1]
imam ardham upacaranti | [KS, 8, 4 710426_2]
devānām eva ardham pariyanti | [KS, 8, 4 710427_1]
devānām ardham upacaranti | [KS, 8, 4 710427_2]
imām diśam abhyāvṛtya juhoti | [KS, 8, 4 710428_1]
etasyām vai devāḥ diśi | [KS, 8, 4 710429_1]
yasyām eva devāḥ diśi tām diśam abhyāvṛtya juhoti | [KS, 8, 4 710430_1]
{KS, 8, 5}
agnir vai prāṅ udetuṃ nākāmayata | [KS, 8, 5 1]
tam aśvenodavahan | [KS, 8, 5 2]
yat pūrvam udavahaṃs tat pūrvavāhaḥ pūrvavāṭtvam | [KS, 8, 5 3]
agnir vai prajāpatis tasyāśvaś cakṣuḥ | [KS, 8, 5 4]
yad aśvaṃ puro nayanti | [KS, 8, 5 5]
svam eva tac cakṣuḥ paśyann anūdeti | [KS, 8, 5 6]
stomapurogā vai devā ebhyo lokebhyo 'surān prāṇudanta | [KS, 8, 5 7]
stomād aśvas sambhūtaḥ | [KS, 8, 5 8]
yad aśvaṃ puro nayanti | [KS, 8, 5 9]
stomapurogā evaibhyo lokebhyo bhrātṛvyaṃ praṇudate | [KS, 8, 5 10]
agniṃ vai jātaṃ rakṣāṃsy adhūrvan | [KS, 8, 5 11]
tāny enam abhisamalabhanta | [KS, 8, 5 12]
tāny aśvenāpāhata | [KS, 8, 5 13]
yad aśvaṃ puro nayanti | [KS, 8, 5 14]
rakṣasām apahatyai | [KS, 8, 5 15]
aśvo vai bhūtvā yajño manuṣyān atyakrāmat | [KS, 8, 5 16]
tam etad atikrāmantaṃ manyante | [KS, 8, 5 17]
yad aśvam abhyāvartayanti | [KS, 8, 5 18]
yajñam evaitad yajamānam abhyāvartayanti | [KS, 8, 5 19]
agnir vā aśvaṃ prāviśat | [KS, 8, 5 20]
kṛṣṇo bhūtvā so 'trāgacchad yatraiṣa mṛgaśapha iva | [KS, 8, 5 21]
tasmād ākramyaḥ | [KS, 8, 5 22]
yad aśvam ākramayati | [KS, 8, 5 23]
tam evāvarunddhe | [KS, 8, 5 24]
vāstu vā etat | [KS, 8, 5 25]
atho antarhitam iva | [KS, 8, 5 26]
tasmān nākramyaḥ | [KS, 8, 5 27]
indro vai yatīn sālāvṛkeyebhyaḥ prāyacchat | [KS, 8, 5 28]
teṣām adyamānānāṃ syūmaraśmir ṛṣir aśvaṃ prāviśat | [KS, 8, 5 29]
tasmād aśvas svaṃ śakṛd upajighrati | [KS, 8, 5 30]
kaccid ṛṣiṃ cāgniṃ ca na nirāsthā3m iti | [KS, 8, 5 31]
agniṃ vai vibhājaṃ nāśaknuvan | [KS, 8, 5 32]
tam aśvena vyabhajan | [KS, 8, 5 33]
yad aśvaṃ puro nayanti | [KS, 8, 5 34]
agner eva vibhaktyai | [KS, 8, 5 35]
yau vāva tā ṛṣiś cāgniś ca te evainaṃ tad devate vibhajataḥ | [KS, 8, 5 36]
aśvo deyaḥ | [KS, 8, 5 37]
prājāpatyo vā aśvaḥ | [KS, 8, 5 38]
yad aśvaṃ dadāti | [KS, 8, 5 39]
sarvā evāsya tena devatā abhīṣṭāḥ prītā bhavanti | [KS, 8, 5 40]
paramā vā eṣā dakṣiṇā yad aśvaḥ | [KS, 8, 5 41]
yad aśvaṃ dadāti | [KS, 8, 5 42]
paryāptyai | [KS, 8, 5 43]
vahī deyaḥ | [KS, 8, 5 44]
vahino vai paśavo bhuñjanti | [KS, 8, 5 45]
yajño 'gner vahī | [KS, 8, 5 46]
bhunakty enam agnir āhitaḥ | [KS, 8, 5 47]
hiraṇyaṃ deyam | [KS, 8, 5 48]
satejastvāya | [KS, 8, 5 49]
śatamānam | [KS, 8, 5 50]
vīraṃ vā eṣa janayati yo 'gnim ādhatte | [KS, 8, 5 51]
śatadāyo vīraḥ | [KS, 8, 5 52]
triṃśanmāne pūrvayor haviṣor deye catvāriṃśanmānam uttame | [KS, 8, 5 53]
abhikrāntyai | [KS, 8, 5 54]
abhikrāntena hi yajñasyardhnoti | [KS, 8, 5 55]
ātmā vai haviḥ pavitraṃ hiraṇyam | [KS, 8, 5 56]
sarveṣv evainaṃ haviṣṣu punāti | [KS, 8, 5 57]
agnir vai varuṇānīr abhyakāmayata | [KS, 8, 5 58]
tasya tejaḥ parāpatat | [KS, 8, 5 59]
taddhiraṇyam abhavat | [KS, 8, 5 60]
yaddhiraṇyam upāsyati | [KS, 8, 5 61]
svenaivainaṃ tejasā samardhayati | [KS, 8, 5 62]
nopāsya punar ādadhīta | [KS, 8, 5 63]
grasitam asya niṣkhidati | [KS, 8, 5 64]
kṣodhuko bhavati | [KS, 8, 5 65]
agniṃ vai varuṇānīr abhyakāmayanta | [KS, 8, 5 66]
tās samabhavad āpo varuṇānīḥ | [KS, 8, 5 67]
yad agne reto 'sicyata taddharitam abhavat | [KS, 8, 5 68]
yad apāṃ tad rajatam | [KS, 8, 5 69]
tasmāddharitarajatābhyām ubhayāhiraṇyaḥ | [KS, 8, 5 70]
yad garbhasya śamalaṃ tad durvarṇam | [KS, 8, 5 71]
tasmād brāhmaṇena durvarṇaṃ na bhartavyam | [KS, 8, 5 72]
śamalaṃ hi tat | [KS, 8, 5 73]
hiraṇyam upāsyati | [KS, 8, 5 74]
svenaivainaṃ retasā samardhayati | [KS, 8, 5 75]
{KS, 8, 6}
saha vā imā agnes tanva iyam odanapacano 'ntarikṣaṃ gārhapatyo dyaur āhavanīyaḥ | [KS, 8, 6 1]
yo vā asyaitā avyākṛtyādhatte na pāpmanā vyāvartate ghātuko 'sya rudraḥ paśūn bhavati | [KS, 8, 6 2]
yad etair upatiṣṭhate | [KS, 8, 6 3]
tā evāsyaitad vyākṛtya yathāyoni pratiṣṭhāpyādhatte vi pāpmanāvartate 'ghātuko 'sya rudraḥ paśūn bhavati | [KS, 8, 6 4]
dyaur mahnāsīti | [KS, 8, 6 5]
mahān agnim ādhāya bhavati | [KS, 8, 6 6]
bhūmir bhūmneti | [KS, 8, 6 7]
śvaśśvo bhūyān bhavati | [KS, 8, 6 8]
tasyās te devy adita upasthe 'nnādam annādyāyānnapatyāyādadha iti | [KS, 8, 6 9]
annādam evainam annādyāyānnapatyāyādhatte | [KS, 8, 6 10]
annādyāyāgnim ādhatte | [KS, 8, 6 11]
atty annaṃ ya evaṃ vidvān agnim ādhatte | [KS, 8, 6 12]
athaitās sarparājñyā ṛcaḥ | [KS, 8, 6 13]
iyaṃ vai sarparājñī | [KS, 8, 6 14]
annaṃ sārparājñam | [KS, 8, 6 15]
annādyāyāgnim ādhatte | [KS, 8, 6 16]
atty annaṃ ya evaṃ vidvān agnim ādhatte | [KS, 8, 6 17]
vasanto vā imāḥ prajā grīṣmāyoparuṇaddhi | [KS, 8, 6 18]
grīṣmo varṣābhyaḥ | [KS, 8, 6 19]
varṣāś śarade | [KS, 8, 6 20]
śaraddhemantāya | [KS, 8, 6 21]
hemantaś śiśirāya | [KS, 8, 6 22]
śiśiram agnaye | [KS, 8, 6 23]
agnir yajamānāya | [KS, 8, 6 24]
annādyāyāgnim ādhatte | [KS, 8, 6 25]
atty annaṃ ya evaṃ vidvān agnim ādhatte | [KS, 8, 6 26]
{KS, 8, 7}
niruptaṃ havir upasannam aprokṣitaṃ bhavati | [KS, 8, 7 1]
atha madhyādhidevanam avokṣyākṣān nyupya juhoti | [KS, 8, 7 2]
niṣasāda dhṛtavrato varuṇaḥ pastyāsv ā sāmrājyāya sukratur iti | [KS, 8, 7 3]
trir vai virāḍ vyakramata gārhapatyam āhavanīyaṃ madhyādhidevanam | [KS, 8, 7 4]
virāja evainaṃ vikrāntam anuvikramayati | [KS, 8, 7 5]
praty eva tiṣṭhati | [KS, 8, 7 6]
gacchati pratiṣṭhām | [KS, 8, 7 7]
dharmadhṛtyā juhoti | [KS, 8, 7 8]
dharmadhṛtam evainaṃ karoti | [KS, 8, 7 9]
savitāraṃ dhārayitāraṃ gāṃ ghnanti | [KS, 8, 7 10]
tāṃ vidīvyante | [KS, 8, 7 11]
tāṃ sabhāsadbhya upaharanti | [KS, 8, 7 12]
tenāsya so 'bhīṣṭaḥ prīto bhavati | [KS, 8, 7 13]
pra nūnaṃ brahmaṇaspatir iti | [KS, 8, 7 14]
āmantraṇe juhoti mantravatyā vaiśvadevyā | [KS, 8, 7 15]
mantram evāsmai gṛhṇāti | [KS, 8, 7 16]
tam abhisametya mantrayante | [KS, 8, 7 17]
saha vai devāś ca manuṣyāś caudanapacana āsan | [KS, 8, 7 18]
te manuṣyā devān atyacaran | [KS, 8, 7 19]
tebhyo devā annaṃ pratyuhya gārhapatyam abhyudakrāman | [KS, 8, 7 20]
tāṃs tasminn anvāgacchan | [KS, 8, 7 21]
te manuṣyā eva devān atyacaran | [KS, 8, 7 22]
tebhyo devāḥ paśūn pratyuhyāhavanīyam abhyudakrāman | [KS, 8, 7 23]
tāṃs tasminn anvāgacchan | [KS, 8, 7 24]
te manuṣyā eva devān atyacaran | [KS, 8, 7 25]
tebhyo devā yajñaṃ pratyuhya sabhām abhyudakrāman | [KS, 8, 7 26]
tāṃs tasyām anvāgacchan | [KS, 8, 7 27]
te manuṣyā eva devān atyacaran | [KS, 8, 7 28]
tebhyo devā virājaṃ pratyuhyāmantraṇam abhyudakrāman | [KS, 8, 7 29]
tāṃs tato nānuprācyavanta | [KS, 8, 7 30]
ete vai devānāṃ saṃkramāḥ | [KS, 8, 7 31]
śreyāṃsaṃ śreyāṃsaṃ lokam abhyutkrāmati ya evaṃ veda | [KS, 8, 7 32]
etad vai devānāṃ satyam anabhijitaṃ yad āmantraṇam | [KS, 8, 7 33]
tasmād āmantraṇaṃ suprātar gacchet | [KS, 8, 7 34]
satyam eva gacchati | [KS, 8, 7 35]
tasmād āmantraṇaṃ nāhuta eyāt | [KS, 8, 7 36]
tasmād āmantraṇe nānṛtaṃ vadet | [KS, 8, 7 37]
vahnir vai nāmaudanapacanaḥ | [KS, 8, 7 38]
āsya vahnir jāyate ya evaṃ veda | [KS, 8, 7 39]
gṛhā gārhapatyaḥ | [KS, 8, 7 40]
gṛhavān bhavati ya evaṃ veda | [KS, 8, 7 41]
dhiṣṇyā āhavanīyaḥ | [KS, 8, 7 42]
upainaṃ yajño namati ya evaṃ veda | [KS, 8, 7 43]
saprathā madhyādhidevanam | [KS, 8, 7 44]
prathate prajayā paśubhir ya evaṃ veda | [KS, 8, 7 45]
anāpta āmantraṇam | [KS, 8, 7 46]
nainam āpnoti ya īpsati ya evaṃ veda | [KS, 8, 7 47]
{KS, 8, 8}
ajo deyaḥ | [KS, 8, 8 1]
sayonitvāya | [KS, 8, 8 2]
vāso deyam | [KS, 8, 8 3]
sarvadevatyaṃ vāsaḥ | [KS, 8, 8 4]
devatānām abhīṣṭyai | [KS, 8, 8 5]
vardhamānā dakṣiṇā deyā | [KS, 8, 8 6]
dakṣiṇāyā vai vṛddhiṃ yajamāno 'nuvardhate | [KS, 8, 8 7]
upāharantī dakṣiṇā deyā | [KS, 8, 8 8]
dhenur vā upāharantī | [KS, 8, 8 9]
upa hy eṣā paya āharati | [KS, 8, 8 10]
nāsyāgnim ādadhānasya kanīyo bhavati | [KS, 8, 8 11]
dhenur hotre deyā | [KS, 8, 8 12]
āśiṣām avaruddhyai | [KS, 8, 8 13]
anaḍvān adhvaryave | [KS, 8, 8 14]
vahny eva yajñasyāvarunddhe | [KS, 8, 8 15]
ratho deyaḥ | [KS, 8, 8 16]
devaratho vā eṣa prayujyate yad yajñaḥ | [KS, 8, 8 17]
manuṣyarathenaiva devaratham abhyātiṣṭhati | [KS, 8, 8 18]
mithunau gāvau deyau | [KS, 8, 8 19]
mithunasyāvaruddhyai | [KS, 8, 8 20]
ṣaḍ deyāḥ | [KS, 8, 8 21]
ṣaḍ vā ṛtavaḥ | [KS, 8, 8 22]
ṛtuṣv eva pratitiṣṭhati | [KS, 8, 8 23]
dvādaśa deyāḥ | [KS, 8, 8 24]
dvādaśa māsās saṃvatsaraḥ | [KS, 8, 8 25]
saṃvatsarasyāptyai | [KS, 8, 8 26]
yadi dvādaśātipracyaveta caturviṃśatiṃ dadyāt | [KS, 8, 8 27]
caturviṃśatyakṣarā gāyatrī | [KS, 8, 8 28]
gāyatrī yajñamukham | [KS, 8, 8 29]
gāyatrīm eva yajñamukhaṃ nātikrāmati | [KS, 8, 8 30]
trīṇi havīṃṣi bhavanti | [KS, 8, 8 31]
traya ime lokāḥ | [KS, 8, 8 32]
imān eva lokān āpnoti | [KS, 8, 8 33]
trir virāḍ vyakramata | [KS, 8, 8 34]
virāja evainaṃ vikrāntam anu vikramayati | [KS, 8, 8 35]
yat pavamānam | [KS, 8, 8 36]
punāty evainaṃ tena | [KS, 8, 8 37]
yat pāvakam | [KS, 8, 8 38]
annaṃ vai pāvakam | [KS, 8, 8 39]
annam evāsmai tena prayacchati | [KS, 8, 8 40]
yac chucaye | [KS, 8, 8 41]
śucim evainaṃ medhyaṃ yajñiyaṃ tena karoti | [KS, 8, 8 42]
paśumān asāni | [KS, 8, 8 43]
prajāvān asāni | [KS, 8, 8 44]
tejasvy asānīti | [KS, 8, 8 45]
vā agnim ādhatte | [KS, 8, 8 46]
prāṇo vai pavamānaḥ | [KS, 8, 8 47]
prāṇād adhi paśavaḥ prajāyante | [KS, 8, 8 48]
yad agnaye pavamānāya | [KS, 8, 8 49]
paśūn evāsmai tena prajanayati | [KS, 8, 8 50]
āpo vai pāvakāḥ | [KS, 8, 8 51]
adbhyaḥ prajāḥ prajāyante | [KS, 8, 8 52]
yad agnaye pāvakāya | [KS, 8, 8 53]
prajām evāsmai tena prajanayati | [KS, 8, 8 54]
asau vā ādityaś śuciḥ | [KS, 8, 8 55]
eṣa tejasaḥ pradātā | [KS, 8, 8 56]
yad agnaye śucaye | [KS, 8, 8 57]
asā evāsmā ādityas tejaḥ prayacchati | [KS, 8, 8 58]
devāś ca vā asurāś ca saṃyattā āsan | [KS, 8, 8 59]
so 'gnir vijayam upayatsu tredhā tanvo vinyadhatta paśuṣu tṛtīyam apsu tṛtīyam amuṣminn āditye tṛtīyam | [KS, 8, 8 60]
yad etāni havīṃṣi nirupyante | [KS, 8, 8 61]
tā evāsyaitat tanvas saṃbharati | [KS, 8, 8 62]
satanūr evaitat satejā ādhīyate | [KS, 8, 8 63]
ime vai lokā etāni havīṃṣi | [KS, 8, 8 64]
nānābarhīṃṣi bhavanti | [KS, 8, 8 65]
imān eva lokān āpṛṇāti | [KS, 8, 8 66]
yan nānābarhīṃṣi syuḥ | [KS, 8, 8 67]
lokaṃ prajananāya | [KS, 8, 8 68]
nocchiṃṣet | [KS, 8, 8 69]
ūnaṃ vai prajā upaprajāyante | [KS, 8, 8 70]
samānabarhiṣī uttare kārye | [KS, 8, 8 71]
lokam eva prajananāyākaḥ | [KS, 8, 8 72]
tam upaprajāyate | [KS, 8, 8 73]
vidma vā imaṃ lokaṃ vidmemaṃ nāmuṃ paśyāmo vā tu na vā | [KS, 8, 8 74]
tasmāt samānabarhiṣī uttare kārye | [KS, 8, 8 75]
paśavo vā etāni havīṃṣi | [KS, 8, 8 76]
ghṛtaṃ puroḍāśāḥ | [KS, 8, 8 77]
rudro 'gniḥ | [KS, 8, 8 78]
yad amno 'nunirvaped rudrāya paśūn apidadhyād apaśus syāt | [KS, 8, 8 79]
saṃvatsare 'nunirupyam | [KS, 8, 8 80]
saṃvatsareṇaivainaṃ śamayati | [KS, 8, 8 81]
śithilaṃ vā etad yajñasya kriyate 'sayoni yat saṃvatsare 'nunirvapati | [KS, 8, 8 82]
amna evānunirupyam | [KS, 8, 8 83]
aśithilatvāya sayonitvāya | [KS, 8, 8 84]
{KS, 8, 9}
agnir vā imaṃ lokaṃ nopākāmayata | [KS, 8, 9 1]
yad asminn āmaṃ māṃsaṃ pacanti yat puruṣaṃ dahanti yat steyaṃ pacanti tad abhīmaṃ lokaṃ nopākāmayata | [KS, 8, 9 2]
sa yad imaṃ lokam upāvartata yā asya yajñiyās tanva āsaṃs tābhir udakrāmat | [KS, 8, 9 3]
tā etāḥ pavamānā pāvakā śuciḥ | [KS, 8, 9 4]
tasya yā pavamānā tanūr āsīt paśūṃs tayā prāviśat | [KS, 8, 9 5]
yā pāvakāpas tayā | [KS, 8, 9 6]
yā śucir amum ādityaṃ tayā | [KS, 8, 9 7]
prāṇo vai pavamānaḥ | [KS, 8, 9 8]
prāṇena paśavo yatāḥ | [KS, 8, 9 9]
yad agnaye pavamānāya | [KS, 8, 9 10]
paśūn evāsmai tena yacchati | [KS, 8, 9 11]
eṣā vā asya sā tanūr yayā paśūn prāviśad yad idaṃ ghṛte hute pratīvārcir ujjvalati | [KS, 8, 9 12]
eṣā vā asya sā tanūr yayāpaḥ prāviśad yad idam apsu parīva dadṛśe | [KS, 8, 9 13]
yaddhastā avanijya snātvā śrad iva dhatte | [KS, 8, 9 14]
ya evāpsv agnis sa evainaṃ tat pāvayati sa svadayati | [KS, 8, 9 15]
yad agnaye pāvakāya | [KS, 8, 9 16]
sapaśum evainaṃ pāvayati | [KS, 8, 9 17]
eṣā vā asya sā tanūr yayāpaḥ prāviśad yad idaṃ ghṛte hute śoṇam ivārcir ujjvalati | [KS, 8, 9 18]
eṣā vā asya sā tanūr yayāmum ādityaṃ prāviśad yad idam upariṣṭād vīva bhāti yaj jyotir iva | [KS, 8, 9 19]
yad agnaye śucaye | [KS, 8, 9 20]
āvirbhūtyā eva | [KS, 8, 9 21]
ghoṣāyaiva | [KS, 8, 9 22]
ślokāyaiva | [KS, 8, 9 23]
ruca eva | [KS, 8, 9 24]
eṣā vā asya sā tanūr yayāmum ādityaṃ prāviśad yad idaṃ ghṛte hute suvarṇam ivārcir ujjvalati | [KS, 8, 9 25]
yad etāni havīṃṣi nirupyante | [KS, 8, 9 26]
tā evāsyaitat tanvas saṃbharati | [KS, 8, 9 27]
satanūr evaitat satejā ādhīyate | [KS, 8, 9 28]
ime vai lokā etāni havīṃṣi | [KS, 8, 9 29]
nānābarhīṃṣi bhavanti | [KS, 8, 9 30]
nānā hīme lokāḥ pratiṣṭhitāḥ | [KS, 8, 9 31]
{KS, 8, 10}
gāyatrīs saṃyājyā bhavanti | [KS, 8, 10 1]
gāyatro vā agnir gāyatracchandāḥ | [KS, 8, 10 2]
āgneyam etat kriyate yad agnyādheyam | [KS, 8, 10 3]
agnā evaitad agniḥ pratitiṣṭhann eti yad āgneyāni havīṃṣi | [KS, 8, 10 4]
agnināgnis samidhyata iti | [KS, 8, 10 5]
uttarayor haviṣor anuvākyāṃ kuryāt | [KS, 8, 10 6]
tejasa āyatanāya | [KS, 8, 10 7]
urvaśī vai purūravasy āsīt | [KS, 8, 10 8]
sāntarvatī devān punaḥ parait | [KS, 8, 10 9]
so 'do deveṣv āyur ajāyata | [KS, 8, 10 10]
tām anvāgacchat | [KS, 8, 10 11]
tāṃ punar ayācata | [KS, 8, 10 12]
tām asmai na punar adaduḥ | [KS, 8, 10 13]
tasmā āyuṃ prāyacchan | [KS, 8, 10 14]
eṣa āyur iti | [KS, 8, 10 15]
agniṃ cokhyam ukhāyāṃ samupyaitam ādhatsva tena prajaniṣyasa iti | [KS, 8, 10 16]
sa vṛkṣasya śākhāyām agnim āsajyāyunā grāmam abhyavait | [KS, 8, 10 17]
sa punar aimīti | [KS, 8, 10 18]
ed vṛkṣasyāgre 'gniṃ jvalantam | [KS, 8, 10 19]
so 'ciket | [KS, 8, 10 20]
ayaṃ vāva so 'gnir iti | [KS, 8, 10 21]
tasyāraṇī ādāyāgniṃ mathitvādhatta | [KS, 8, 10 22]
tena prājāyata | [KS, 8, 10 23]
yad ārohasyāraṇī bhavataḥ | [KS, 8, 10 24]
prajananāya | [KS, 8, 10 25]
adityai ghṛte carum amāvasyāyāṃ paśukāmo 'nunirvapet | [KS, 8, 10 26]
iyam aditiḥ | [KS, 8, 10 27]
asyām adhi paśavaḥ prajāyante | [KS, 8, 10 28]
yajñamukham agnyādheyam | [KS, 8, 10 29]
yajñamukham evālabhya paśūn avarunddhe | [KS, 8, 10 30]
cātuṣprāśyo bhavati | [KS, 8, 10 31]
ācaturaṃ hīme paśavaḥ | [KS, 8, 10 32]
dvandvaṃ mithunāḥ | [KS, 8, 10 33]
te vīryakṛtaḥ | [KS, 8, 10 34]
agnīṣomīyam ekādaśakapālaṃ pūrṇamāse 'nunirvapet | [KS, 8, 10 35]
āgneyo vai brāhmaṇaḥ | [KS, 8, 10 36]
devatayā somarājā | [KS, 8, 10 37]
yajñamukham agnyādheyam | [KS, 8, 10 38]
yajñamukham evākramya svārājyam upaiti | [KS, 8, 10 39]
devān vai yajño nābhyanamat | [KS, 8, 10 40]
te 'śrāmyan | [KS, 8, 10 41]
yajño no nābhinamatīti | [KS, 8, 10 42]
teṣām agnīṣomā evāgre yajño 'bhyanamat | [KS, 8, 10 43]
te 'viduḥ | [KS, 8, 10 44]
agnīṣomau vai no 'gre yajño 'bhyanān | [KS, 8, 10 45]
tayor yajñasyābhinatim icchāmahā iti | [KS, 8, 10 46]
te 'bruvan | [KS, 8, 10 47]
yuvāṃ vai no 'gre yajño 'bhyanān | [KS, 8, 10 48]
yuvayor no 'dhi yajño 'bhinamatv iti | [KS, 8, 10 49]
tā abruvatām | [KS, 8, 10 50]
vāryaṃ vṛṇāvahai | [KS, 8, 10 51]
āvām evāgra ājyabhāgau yajān iti | [KS, 8, 10 52]
tasmād agnīṣomā evāgra ājyabhāgau yajanti | [KS, 8, 10 53]
vāryavṛtaṃ hy enayoḥ | [KS, 8, 10 54]
yad agnīṣomīyam anunirvapati | [KS, 8, 10 55]
yajñasyābhinatyai | [KS, 8, 10 56]
ato hi devān agre yajño 'bhyanamat | [KS, 8, 10 57]
yad anyad anunirvaped devatayā yajñam antardadhyāt | [KS, 8, 10 58]
mithunaṃ vā agniś ca somaś ca | [KS, 8, 10 59]
somo retodhā agniḥ prajanayitā | [KS, 8, 10 60]
agnir vāvedaṃ sarvam | [KS, 8, 10 61]
āpa oṣadhayo vanaspatayas tad eva somaḥ | [KS, 8, 10 62]
etau vai no devānāṃ nediṣṭham | [KS, 8, 10 63]
etau hi paśyāmaḥ | [KS, 8, 10 64]
yathā vā idaṃ manuṣyā upāsata evam etaṃ devā upāsata | [KS, 8, 10 65]
te 'cikayuḥ | [KS, 8, 10 66]
uddhṛtena tvā anenābhijayemeti | [KS, 8, 10 67]
tam udaharanta | [KS, 8, 10 68]
tenābhyajayan | [KS, 8, 10 69]
abhijityā evaiṣa uddhriyate | [KS, 8, 10 70]
agnir vai nirādhānād abibhet | [KS, 8, 10 71]
nātidūra ādheyaḥ | [KS, 8, 10 72]
anirādhānāya | [KS, 8, 10 73]
{KS, 8, 11}
agniṃ vai sṛṣṭam agnihotram anvasṛjyata | [KS, 8, 11 1]
tasmād agnim āhitam agnihotreṇānūddravanti | [KS, 8, 11 2]
āgneyī sāyam āhutis saurī prātaḥ | [KS, 8, 11 3]
yad āgneyyā prātar juhuyāt prajananaṃ purastāt pariharet | [KS, 8, 11 4]
ayathāpūrvaṃ kuryāt | [KS, 8, 11 5]
pūrṇayā srucā manasā prajāpataye juhoti | [KS, 8, 11 6]
pūrṇaḥ prajāpatiḥ | [KS, 8, 11 7]
prajāpatim evāpnoti | [KS, 8, 11 8]
pūrṇo vai prajāpatis samṛddhibhir ūno vyṛddhibhiḥ | [KS, 8, 11 9]
pūrṇaḥ puruṣaḥ kāmair ūnas samṛddhibhiḥ | [KS, 8, 11 10]
pūrṇayaiva pūrṇās samṛddhīr avarunddhe | [KS, 8, 11 11]
ānītā vā anyeṣāṃ devānāṃ smo 'nānītā anyeṣām | [KS, 8, 11 12]
saṃsparśenānyeṣāṃ jīvāmas sakāśenānyeṣām | [KS, 8, 11 13]
pṛthivyā vātasyāpāṃ teṣām ānītās smas teṣāṃ saṃsparśena jīvāmaḥ | [KS, 8, 11 14]
agnes sūryasya divas teṣām anānītās smas teṣāṃ sakāśena jīvāmaḥ | [KS, 8, 11 15]
tān evālabdha | [KS, 8, 11 16]
ta enam āneṣata | [KS, 8, 11 17]
śreyaso vrātasya bhavati | [KS, 8, 11 18]
nāsya manuṣyāḥ pāpavasīyasasyeśate ya evaṃ veda | [KS, 8, 11 19]
yad ātmanālabheta pramāyukas syāt | [KS, 8, 11 20]
ājyena cauṣadhībhiś cālabhate | [KS, 8, 11 21]
apramāyuko bhavati | [KS, 8, 11 22]
ānīto vā eṣa devānāṃ ya āhitāgniḥ | [KS, 8, 11 23]
adanty asyānnam | [KS, 8, 11 24]
pūrṇayā srucā juhoti | [KS, 8, 11 25]
pūrṇayāgnaye 'lamakaḥ | [KS, 8, 11 26]
alam asmai bhavati | [KS, 8, 11 27]
oṣadhayaś ca vai vanaspatayaś ca divā samadadhuḥ | [KS, 8, 11 28]
ta ito 'nyat sarvam abādhanta | [KS, 8, 11 29]
sa prajāpatir amanyata | [KS, 8, 11 30]
ime vāvedam abhūvann iti | [KS, 8, 11 31]
so 'gniṃ sṛṣṭvā tam ādhatta | [KS, 8, 11 32]
tenainān nyabhāvayat | [KS, 8, 11 33]
bhrātṛvyasahano vāvaiṣa ādhīyate hutādyāya | [KS, 8, 11 34]
eṣa vā ahutādyo 'lam agnyādheyāya sann anāhitāgniḥ | [KS, 8, 11 35]
hutam evaitena svaditam atti | [KS, 8, 11 36]
{KS, 8, 12}
ādheyo 'gnī3r nādheyā3 iti | [KS, 8, 12 1]
mīmāṃsante | [KS, 8, 12 2]
śvo 'gnim ādhāsyamānenā3 iti | [KS, 8, 12 3]
ādheya eva | [KS, 8, 12 4]
ayajño hy eṣa yo 'nagniḥ | [KS, 8, 12 5]
ajo baddhas tāṃ rātrīṃ vaset | [KS, 8, 12 6]
agnitejasaṃ vā ajaḥ | [KS, 8, 12 7]
tad eva tam agnim ādhatte | [KS, 8, 12 8]
kalmāṣas syāt | [KS, 8, 12 9]
sa hi sarvadevatyaḥ | [KS, 8, 12 10]
yas taṃ śvo 'gnim ādhāsyan syāt sa tāṃ rātrīṃ vrataṃ caret | [KS, 8, 12 11]
na māṃsam aśnīyāt | [KS, 8, 12 12]
na striyam upeyāt | [KS, 8, 12 13]
sarvo vai puruṣo 'gnimān | [KS, 8, 12 14]
agnir asmād apakrāmet | [KS, 8, 12 15]
eṣa hy etasya yoniḥ | [KS, 8, 12 16]
etasmāddhy eṣo 'dhi sṛjyate yas tam uddharati | [KS, 8, 12 17]
yo dakṣiṇo brahmavarcasāyaivaiṣa mathyate | [KS, 8, 12 18]
atho agnibhyām evainaṃ sayoniṃ karoti | [KS, 8, 12 19]
durgopas tu | [KS, 8, 12 20]
aharahar asya mantheyuḥ | [KS, 8, 12 21]
yata eva kutas cāharet | [KS, 8, 12 22]
eṣā vā asyānavaruddhā tanūḥ | [KS, 8, 12 23]
tām evāvarunddhe | [KS, 8, 12 24]
yatra dīpyamānaṃ parāpaśyet tata āharet | [KS, 8, 12 25]
devatā vā etā āvirbhavanti | [KS, 8, 12 26]
tā evāvarunddhe | [KS, 8, 12 27]
bhṛjjanād āhared annakāmasya | [KS, 8, 12 28]
eṣā vā asyānnādī tanūḥ | [KS, 8, 12 29]
tām evāvarunddhe | [KS, 8, 12 30]
yo brāhmaṇo vā vaiśyo vā puṣṭo 'sura iva syāt tasya gṛhād āharet | [KS, 8, 12 31]
yaiva sā puṣṭir yad annaṃ tad avarunddhe | [KS, 8, 12 32]
gṛhe tv asya tato nāśnīyāt | [KS, 8, 12 33]
trir udyacchate | [KS, 8, 12 34]
traya ime lokāḥ | [KS, 8, 12 35]
imān eva lokān āpnoti | [KS, 8, 12 36]
yad udyacchate | [KS, 8, 12 37]
imaṃ tena lokam āpnoti | [KS, 8, 12 38]
yat prāṅ uddravati | [KS, 8, 12 39]
antarikṣaṃ tena | [KS, 8, 12 40]
yad ādadhāti | [KS, 8, 12 41]
amuṃ tena | [KS, 8, 12 42]
nādhāya punar udgṛhṇīyāt | [KS, 8, 12 43]
apakramas sa | [KS, 8, 12 44]
pāpīyān bhavati | [KS, 8, 12 45]
prāṇebhyo vai prajāpatiḥ prajā asṛjata | [KS, 8, 12 46]
tāḥ prājāyanta | [KS, 8, 12 47]
tayā mātrayodgṛhṇīyāt | [KS, 8, 12 48]
prajananāya | [KS, 8, 12 49]
nātyudgṛhṇīyāt | [KS, 8, 12 50]
agnir asya prāṇān uddahet pramīyeta | [KS, 8, 12 51]
nādho daghnuyāt | [KS, 8, 12 52]
apakramas sa | [KS, 8, 12 53]
pāpīyān bhavati | [KS, 8, 12 54]
{KS, 8, 15}
agner vai bhāgaḥ punarādheyam | [KS, 8, 15 1]
taṃ bhāgaṃ prepsan vyardhayati | [KS, 8, 15 2]
yady ādhāya manyeta | [KS, 8, 15 3]
vyṛdhyate sya iti | [KS, 8, 15 4]
punar ādadhīta | [KS, 8, 15 5]
yaṃ bhāgaṃ prepsan vyardhayati taṃ prāpyārdhayaty eva | [KS, 8, 15 6]
sarvam āgneyaṃ kriyate | [KS, 8, 15 7]
yat kiṃ ca sarvam agnaye bhāgaṃ prādāt sarvām ṛddhim ṛdhnoti | [KS, 8, 15 8]
na saṃbhṛtyās saṃbhārā iti āhuḥ | [KS, 8, 15 9]
na yajuṣ kāryam iti | [KS, 8, 15 10]
saṃbhṛtasaṃbhāro hy eṣa kṛtayajuḥ | [KS, 8, 15 11]
tat tan na sūrkṣyam | [KS, 8, 15 12]
saṃbhṛtyā eva saṃbhārāḥ kāryaṃ yajuḥ | [KS, 8, 15 13]
punarutsyūtaṃ vāso deyam | [KS, 8, 15 14]
punarutsṛṣṭo 'naḍvān | [KS, 8, 15 15]
punarniṣkṛto rathaḥ | [KS, 8, 15 16]
etāni vai punarādheyasya rūpāṇi | [KS, 8, 15 17]
rūpair evainat samardhayati | [KS, 8, 15 18]
agnir vā utsīdann apa oṣadhīr anūtsīdati | [KS, 8, 15 19]
āpa etā oṣadhayo yad darbhāḥ | [KS, 8, 15 20]
yad darbhā upolapā bhavanti | [KS, 8, 15 21]
adbhya evainam oṣadhībhyo 'dhyavarunddhe | [KS, 8, 15 22]
devāś ca vā asurāś ca saṃyattā āsan | [KS, 8, 15 23]
te devā vijayam upayanto 'gnau priyās tanvas saṃnyadadhata | [KS, 8, 15 24]
yadi jayememā upāvartemahi yadi no jayeyur imā abhyupadhāvemeti | [KS, 8, 15 25]
te 'bhijityānvaicchan | [KS, 8, 15 26]
sarveṣāṃ nas saheti | [KS, 8, 15 27]
so 'gnir abravīt | [KS, 8, 15 28]
yo mā maddevatyam ādadhātai sa etābhis tanūbhis saṃbhavād iti | [KS, 8, 15 29]
taṃ devā ādadhata | [KS, 8, 15 30]
ta etābhis tanūbhis samabhavan | [KS, 8, 15 31]
etābhir eva tanūbhis sambhavati ya evaṃ vidvān etam ādhatte | [KS, 8, 15 32]
tvaṣṭā paśukāma ādhatta | [KS, 8, 15 33]
ta ime tvāṣṭrāḥ paśavaḥ | [KS, 8, 15 34]
tenarddhāḥ | [KS, 8, 15 35]
manuḥ puṣṭikāma ādhatta | [KS, 8, 15 36]
sa imān poṣān apuṣyat | [KS, 8, 15 37]
tenarddhāḥ | [KS, 8, 15 38]
prajāpatiḥ prajākāma ādhatta | [KS, 8, 15 39]
tā imāḥ prājāpatyāḥ prajāḥ prājāyanta | [KS, 8, 15 40]
tenarddhāḥ | [KS, 8, 15 41]
yo vai tam ādhatta sa tena vasunā samabhavat | [KS, 8, 15 42]
tasmāt punarvasuḥ | [KS, 8, 15 43]
tasmāt punarvasā ādheyaḥ | [KS, 8, 15 44]
ārdhnod vai sa yas tam ādhatta | [KS, 8, 15 45]
tasmād anūrādhāḥ | [KS, 8, 15 46]
tasmād anūrādheṣv ādheyaḥ | [KS, 8, 15 47]
{KS, 9, 1}
agnir vā utsīdan saṃvatsaram anūtsīdati | [KS, 9, 1 1]
saptadaśa sāmidhenīḥ kāryāḥ | [KS, 9, 1 2]
saptadaśo vai saṃvatsaraḥ pañcartavo dvādaśa māsāḥ | [KS, 9, 1 3]
eṣa vāva sa saṃvatsaraḥ | [KS, 9, 1 4]
saṃvatsarād evainam adhy avarunddhe | [KS, 9, 1 5]
tad āhuḥ | [KS, 9, 1 6]
pañcadaśaiva kāryā na saptadaśeti | [KS, 9, 1 7]
etaddhi saṃvatsarasya saṃkramaṇataraṃ yat pañcadaśa | [KS, 9, 1 8]
pañcadaśa sāmidhenīr anūcyante | [KS, 9, 1 9]
pañcadaśārdhamāsasya rātrayaḥ | [KS, 9, 1 10]
tābhir eva tā āpyante | [KS, 9, 1 11]
yāvanti vai sāmidhenīnām akṣarāṇi tāvanti saṃvatsarasyāhāni | [KS, 9, 1 12]
tair eva tāny āpyante | [KS, 9, 1 13]
agnir vā utsīdan saṃvatsaram anūtsīdati | [KS, 9, 1 14]
ṣaḍ vā ṛtavas saṃvatsaraḥ | [KS, 9, 1 15]
yat ṣaḍ vibhaktayaḥ | [KS, 9, 1 16]
saṃvatsarād evainam adhyavarunddhe | [KS, 9, 1 17]
saṃvatsaro vā agnir vaiśvānaraḥ | [KS, 9, 1 18]
ṣaḍ ṛtavaḥ | [KS, 9, 1 19]
tasmāt ṣaḍ vibhaktayaḥ | [KS, 9, 1 20]
yad dvyakṣarās satīś caturakṣarāḥ kriyante | [KS, 9, 1 21]
ācaturaṃ hīme paśavaḥ | [KS, 9, 1 22]
dvandvaṃ mithunāḥ | [KS, 9, 1 23]
te vīryakṛtaḥ | [KS, 9, 1 24]
yad vā idam agniṃ bahudhā viharanti yad imān poṣān pupoṣa | [KS, 9, 1 25]
tasmād agnir evaitāvatīr vibhaktīr aśnute nānyā devatāḥ | [KS, 9, 1 26]
yajñamukhaṃ vai prayājāḥ | [KS, 9, 1 27]
yat prayājān antariyād yajñamukham antariyāt | [KS, 9, 1 28]
annaṃ vai prayājāḥ | [KS, 9, 1 29]
yat prayājān antariyād annam antariyāt | [KS, 9, 1 30]
yaṃ kāmayeta | [KS, 9, 1 31]
ṛdhnuyād iti | [KS, 9, 1 32]
tasyopariṣṭāt prayājānāṃ vibhaktīḥ kuryāt | [KS, 9, 1 33]
vīryaṃ vai prayājāḥ | [KS, 9, 1 34]
vīryaṃ vibhaktayaḥ | [KS, 9, 1 35]
vīryād evādhi vaṣaṭkaroti | [KS, 9, 1 36]
ajiram ṛddhim abhikrāmati | [KS, 9, 1 37]
nānāgneyaṃ kriyata iti | [KS, 9, 1 38]
āhuḥ | [KS, 9, 1 39]
kasmāt savibhaktayaḥ prayājā bhavantīti | [KS, 9, 1 40]
saṃvatsaraṃ vā ete parījyante | [KS, 9, 1 41]
yat prayājāḥ | [KS, 9, 1 42]
tenāgneyam | [KS, 9, 1 43]
tena nānāgneyaṃ kriyate | [KS, 9, 1 44]
punar ūrjā nivartasva punar agna iṣāyuṣā | [KS, 9, 1 45]
punar naḥ pāhy aṃhasa iti | [KS, 9, 1 46]
purastāt prayājānāṃ juhuyāt | [KS, 9, 1 47]
saha rayyā nivartasva | [KS, 9, 1 48]
agne pinvasva dhārayā viśvapsnyā viśvatas parīti | [KS, 9, 1 49]
upariṣṭād anuyājānāṃ juhuyāt | [KS, 9, 1 50]
ūrjā vā eṣa paśubhir utsīdan sahotsīdati | [KS, 9, 1 51]
punar evorjaṃ paśūn avarunddhe | [KS, 9, 1 52]
atho ubhayata eva yajñasyāśiṣardhnoti | [KS, 9, 1 53]
{KS, 9, 2}
nānāgneyaṃ kriyata iti | [KS, 9, 2 1]
āhuḥ | [KS, 9, 2 2]
kasmād ājyabhāgau yajantīti | [KS, 9, 2 3]
cakṣuṣī vā ete yajñasya yad ājyabhāgau | [KS, 9, 2 4]
yad ājyabhāgā antariyāc cakṣuṣī yajñasyāntariyāt | [KS, 9, 2 5]
agna āyūṃṣi pavasa iti | [KS, 9, 2 6]
etāṃ somasyājyabhāgasya loke kuryāt | [KS, 9, 2 7]
yad āgneyam | [KS, 9, 2 8]
tenāgneyī | [KS, 9, 2 9]
yat pāvamānam | [KS, 9, 2 10]
tena saumī | [KS, 9, 2 11]
nānāgneyaṃ kriyate | [KS, 9, 2 12]
na somam antareti | [KS, 9, 2 13]
agnir mūrdhā divaḥ kakud iti | [KS, 9, 2 14]
etāṃ somasyājyabhāgasya loke kuryāt prajākāmasya vā paśukāmasya vā | [KS, 9, 2 15]
yan mithunā | [KS, 9, 2 16]
tena prajananavatī | [KS, 9, 2 17]
yad retasvatī | [KS, 9, 2 18]
tena saumī | [KS, 9, 2 19]
nānāgneyaṃ kriyate | [KS, 9, 2 20]
na somam antareti | [KS, 9, 2 21]
vīrahā vā eṣa devānāṃ yo 'gnim utsādayate | [KS, 9, 2 22]
śatadāyo vīraḥ | [KS, 9, 2 23]
yad etāś śatākṣarā akṣarapaṅktayaḥ | [KS, 9, 2 24]
vīram evaitad devānām avadayate | [KS, 9, 2 25]
anyasyai vai pramāyā ādheyo 'nyasyai punarādheyaḥ | [KS, 9, 2 26]
na vai tām ādheyena spṛṇoti yasyai punarādheyaḥ | [KS, 9, 2 27]
punarādheyena vāva tāṃ spṛṇoti | [KS, 9, 2 28]
jarā vai devahitam āyuḥ | [KS, 9, 2 29]
tāvatīr hi samā jīvati | [KS, 9, 2 30]
tasmād āhuḥ | [KS, 9, 2 31]
śatadāyo vīra iti | [KS, 9, 2 32]
yad etāś śatākṣarā akṣarapaṅktayo bhavanti | [KS, 9, 2 33]
yāvad eva vīryaṃ tad āpnoti | [KS, 9, 2 34]
tat spṛṇoti | [KS, 9, 2 35]
āyuṣā vā eṣa vīryeṇa vyṛdhyate yo 'gnim utsādayate | [KS, 9, 2 36]
śatāyur vai puruṣaś śatavīryaḥ | [KS, 9, 2 37]
āyur vīryaṃ hiraṇyam | [KS, 9, 2 38]
yaddhiraṇyaṃ śatamānaṃ dadāti | [KS, 9, 2 39]
āyur eva vīryaṃ punar ālabhate | [KS, 9, 2 40]
{KS, 9, 3}
yajñena vā eṣa vyṛdhyate yo 'gnim utsādayate | [KS, 9, 3 1]
pāṅkto yajñaḥ | [KS, 9, 3 2]
yat pañcakapālaḥ | [KS, 9, 3 3]
yajñam evālabhate | [KS, 9, 3 4]
tad āhuḥ | [KS, 9, 3 5]
aṣṭākapāla eva kāryo na pañcakapāla iti | [KS, 9, 3 6]
aṣṭākṣarā gāyatrī | [KS, 9, 3 7]
gāyatro 'gnir gāyatracchandāḥ | [KS, 9, 3 8]
āgneyam etat kriyate yat punarādheyam | [KS, 9, 3 9]
tasmād aṣṭākapālaḥ | [KS, 9, 3 10]
tat tan na sūrkṣyam | [KS, 9, 3 11]
pañcakapāla eva kāryaḥ | [KS, 9, 3 12]
agnir vā utsīdan saṃvatsaram anūtsīdati | [KS, 9, 3 13]
pañca vā ṛtavas saṃvatsaraḥ | [KS, 9, 3 14]
pañcathād vā adhy ṛtoṣ ṣaṣṭha ṛtur babhūva | [KS, 9, 3 15]
samānam etad yat pañcathaś cartuṣ ṣaṣṭhaś ca | [KS, 9, 3 16]
yat pañcakapālaḥ | [KS, 9, 3 17]
saṃvatsarād evainam adhy avarunddhe | [KS, 9, 3 18]
pañca vā ṛtavaḥ | [KS, 9, 3 19]
prajananam ṛtavaḥ | [KS, 9, 3 20]
yat pañcakapālaḥ | [KS, 9, 3 21]
prajananāya | [KS, 9, 3 22]
prajananaṃ vā ṛtavo 'gniḥ prajanayitā | [KS, 9, 3 23]
yat pañcakapālaḥ | [KS, 9, 3 24]
prajananād evainaṃ prajanayitā prajanayati | [KS, 9, 3 25]
ādityā vā itas sarveṇaiva sahāmuṃ lokam āyan | [KS, 9, 3 26]
te 'muṃ lokaṃ gatvā vyatṛṣyan | [KS, 9, 3 27]
te 'viduḥ | [KS, 9, 3 28]
amutaḥpradānād vā ihājagāmeti | [KS, 9, 3 29]
ta etaṃ punar ādadhata | [KS, 9, 3 30]
tenārdhnuvan | [KS, 9, 3 31]
ādityā vā asmiṃl loka ṛddhāḥ | [KS, 9, 3 32]
ādityā amuṣmin | [KS, 9, 3 33]
paśavo 'smin | [KS, 9, 3 34]
ṛtavo 'muṣmin | [KS, 9, 3 35]
ubhayor eva lokayor ṛdhnoti ya evaṃ vidvān etam ādhatte | [KS, 9, 3 36]
ketas suketas saketas te na ādityā juṣāṇā asya haviṣo vyantu svāhā | [KS, 9, 3 37]
salilas saligas sagaras te na ādityā juṣāṇā asya haviṣo vyantu svāhā | [KS, 9, 3 38]
divo jyotir vivasva āditya te no devā deveṣu satyāṃ devahūtim āsuvadhvam | [KS, 9, 3 39]
ādityebhyas svāheti | [KS, 9, 3 40]
etair vai te tam ādadhata | [KS, 9, 3 41]
tenārdhnuvan | [KS, 9, 3 42]
yadā vā etair ādhatte 'thāhitaḥ | [KS, 9, 3 43]
ādityo hi punarādheyaḥ | [KS, 9, 3 44]
{KS, 9, 11}
prajāpatir akāmayata | [KS, 9, 11 1]
syāt prajāyeyeti | [KS, 9, 11 2]
sa daśadhātmānaṃ vyadhatta | [KS, 9, 11 3]
tasya cittis srug āsīc cittam ājyaṃ vāg vedir ādhītaṃ barhiḥ keto agnir vijñātam agnid vācaspatir hotā mana upavaktā prāṇo havis sāmādhvaryuḥ | [KS, 9, 11 4]
sa daśadhātmānaṃ vidhāya mithunaṃ kṛtvā sa āyatanam aicchat | [KS, 9, 11 5]
sa trivṛtam evāyatanam acāyat prāṇān | [KS, 9, 11 6]
tataḥ prajā asṛjata | [KS, 9, 11 7]
tata ūrdhvo 'nya udatṛṇat pañcadaśo 'vāṅ anyo 'vātṛṇat pañcadaśaḥ | [KS, 9, 11 8]
ya ūrdhva udatṛṇat sa pūrvapakṣaḥ | [KS, 9, 11 9]
tena devān asṛjata | [KS, 9, 11 10]
tam ūrdhvam āpyāyamānaṃ devā ūrdhvā anvāpyāyanta | [KS, 9, 11 11]
yo 'vāṅ avātṛṇat so 'parapakṣaḥ | [KS, 9, 11 12]
tenāsurān asṛjata | [KS, 9, 11 13]
tam apadhvaṃsamānam asurā avāñco 'nuprādhvaṃsanta | [KS, 9, 11 14]
dakṣiṇaṃ hastam anu devān asṛjata | [KS, 9, 11 15]
te vīryāvanto 'bhavan | [KS, 9, 11 16]
savyaṃ hastam anv asurān | [KS, 9, 11 17]
te mṛddhā abhavan | [KS, 9, 11 18]
tasmād dakṣiṇo 'rdha ātmano vīryāvattaraḥ | [KS, 9, 11 19]
satyena devān asṛjata te satyam abhavan | [KS, 9, 11 20]
anṛtenāsurāṃs te 'nṛtam abhavan | [KS, 9, 11 21]
ahnā devān asṛjata te śuklaṃ varṇam apuṣyan | [KS, 9, 11 22]
rātryāsurāṃs te kṛṣṇā abhavan | [KS, 9, 11 23]
sa vai tad evaicchat | [KS, 9, 11 24]
yasmin hoṣyāmīti | [KS, 9, 11 25]
sa indram eva vīryam antarātmann apaśyat | [KS, 9, 11 26]
sarvam anyaj jātam āsīt | [KS, 9, 11 27]
sa indraṃ | [KS, 9, 11 28]
gaccha svāheti | [KS, 9, 11 29]
apānīt | [KS, 9, 11 30]
vīryaṃ vai prāṇo vīryam indraḥ | [KS, 9, 11 31]
vīrya eva vīryam ādadhāt | [KS, 9, 11 32]
te caturhotrā somagṛhapatayo nyasīdan | [KS, 9, 11 33]
indraṃ janayāmeti | [KS, 9, 11 34]
teṣāṃ pṛthivī hotāsīd dyaur adhvaryus tvaṣṭāgnin mitra upavaktā | [KS, 9, 11 35]
ta etau grahā agṛhṇata | [KS, 9, 11 36]
ta āyatanam aicchan | [KS, 9, 11 37]
ta ekaviṃśam evāyatanam acāyan | [KS, 9, 11 38]
ta indram ajanayan | [KS, 9, 11 39]
te pañcahotrā varuṇagṛhapatayo nyasīdan | [KS, 9, 11 40]
svar ayāmeti | [KS, 9, 11 41]
teṣām agnir hotāsīd aśvinādhvaryū yad aśvinā tena pañcahotrā rudro 'gnid bṛhaspatir upavaktā | [KS, 9, 11 42]
ta etau grahā agṛhṇata | [KS, 9, 11 43]
ta āyatanam aicchan | [KS, 9, 11 44]
te triṇavam evāyatanam acāyan | [KS, 9, 11 45]
te svar āyan | [KS, 9, 11 46]
taṃ setuṃ kṛtvā tat paśavo 'sṛjyanta | [KS, 9, 11 47]
tān devatābhyo 'nayan yamāyāśvam agnaye hiraṇyaṃ rudrāya gāṃ bṛhaspataye vāsa uttānāyāṅgirasāyāprāṇat prajāpataye puruṣam | [KS, 9, 11 48]
{KS, 9, 12}
tasya yamasyāśvaṃ pratijagṛhuṣo 'rdham indriyasyāpākrāmat | [KS, 9, 12 1]
sa etena pratyagṛhṇāt | [KS, 9, 12 2]
so 'rdham indriyasyopādhatta | [KS, 9, 12 3]
ya etad vidvān aśvaṃ pratigṛhṇāty ardham indriyasyopadhatte | [KS, 9, 12 4]
ya etad avidvān pratigṛhṇāty ardham asyendriyasyāpakrāmati | [KS, 9, 12 5]
tasyāgner hiraṇyaṃ pratijagṛhuṣas tṛtīyam indriyasyāpākrāmat | [KS, 9, 12 6]
sa etena pratyagṛhṇāt | [KS, 9, 12 7]
sa tṛtīyam indriyasyopādhatta | [KS, 9, 12 8]
ya etad vidvān hiraṇyaṃ pratigṛhṇāti tṛtīyam indriyasyopadhatte | [KS, 9, 12 9]
ya etad avidvān pratigṛhṇāti tṛtīyam asyendriyasyāpakrāmati | [KS, 9, 12 10]
tasya rudrasya gāṃ pratijagṛhuṣaś caturtham indriyasyāpākrāmat | [KS, 9, 12 11]
sa etena pratyagṛhṇāt | [KS, 9, 12 12]
sa caturtham indriyasyopādhatta | [KS, 9, 12 13]
ya etad vidvān gāṃ pratigṛhṇāti caturtham indriyasyopadhatte | [KS, 9, 12 14]
ya etad avidvān pratigṛhṇāti caturtham asyendriyasyāpakrāmati | [KS, 9, 12 15]
tasya bṛhaspater vāsaḥ pratijagṛhuṣaḥ pañcamam indriyasyāpākrāmat | [KS, 9, 12 16]
sa etena pratyagṛhṇāt | [KS, 9, 12 17]
sa pañcamam indriyasyopādhatta | [KS, 9, 12 18]
ya etad vidvān vāsaḥ pratigṛhṇāti pañcamam indriyasyopadhatte | [KS, 9, 12 19]
ya etad avidvān pratigṛhṇāti pañcamam asyendriyasyāpakrāmati | [KS, 9, 12 20]
tasyottānasyāṅgirasasyāprāṇat pratijagṛhuṣaḥ ṣaṣṭham indriyasyāpākrāmat | [KS, 9, 12 21]
sa etena pratyagṛhṇāt | [KS, 9, 12 22]
sa ṣaṣṭham indriyasyopādhatta | [KS, 9, 12 23]
ya etad vidvān aprāṇat pratigṛhṇāti ṣaṣṭham indriyasyopadhatte | [KS, 9, 12 24]
ya etad avidvān pratigṛhṇāti ṣaṣṭham asyendriyasyāpakrāmati | [KS, 9, 12 25]
tasya prajāpateḥ puruṣaṃ pratijagṛhuṣas saptamam indriyasyāpākrāmat | [KS, 9, 12 26]
sa etena pratyagṛhṇāt | [KS, 9, 12 27]
sa saptamam indriyasyopādhatta | [KS, 9, 12 28]
ya etad vidvān puruṣaṃ pratigṛhṇāti saptamam indriyasyopadhatte | [KS, 9, 12 29]
ya etad avidvān pratigṛhṇāti saptamam asyendriyasyāpakrāmati | [KS, 9, 12 30]
ka idaṃ kasmā adāt | [KS, 9, 12 31]
kāmaḥ kāmāyeti | [KS, 9, 12 32]
kāmo hi dātā | [KS, 9, 12 33]
kāmaḥ pratigrahītā | [KS, 9, 12 34]
kāmas samudram āviśad iti | [KS, 9, 12 35]
samudra iva hi kāmo 'parimitaḥ | [KS, 9, 12 36]
kāmena tvā pratigṛhṇāmi | [KS, 9, 12 37]
kāmaitat ta iti | [KS, 9, 12 38]
kāmenaiva pratigṛhṇāti | [KS, 9, 12 39]
kāme pratiṣṭhāpayati | [KS, 9, 12 40]
na ha vai tasminn amuṣmiṃl loke dakṣiṇām icchanti | [KS, 9, 12 41]
ya evaṃ vidvān dakṣiṇāṃ pratigṛhṇāti yas taṃ devaṃ veda yo 'gre dakṣiṇā anayat pra tāvad āpnoti yāvad dakṣiṇānāṃ netram | [KS, 9, 12 42]
ya u tān veda yebhyas sa tad anayad dakṣiṇīyo bhavati | [KS, 9, 12 43]
yas taṃ pratigrahaṃ veda yena te pratyagṛhṇan vasīyān bhavati pratigṛhya | [KS, 9, 12 44]
vasīyāṃso hi te pratigṛhyābhavan | [KS, 9, 12 45]
te devās svar itvā vyatṛṣyan | [KS, 9, 12 46]
te 'viduḥ | [KS, 9, 12 47]
amutaḥpradānād vā ihājagāmeti | [KS, 9, 12 48]
ta ṛṣīn abruvan | [KS, 9, 12 49]
ato no yūyaṃ prayacchateti | [KS, 9, 12 50]
saptahotṝn kenāyataneneti | [KS, 9, 12 51]
atraiva vetsyatheti | [KS, 9, 12 52]
te saptahotrāryamagṛhapatayo nyasīdan | [KS, 9, 12 53]
saṃtanavāmeti | [KS, 9, 12 54]
teṣāṃ mahāhavir hotāsīt satyahavir adhvaryur acittapājā agnid acittamanā upavaktānādhṛṣyaś cāpratidhṛṣyaś cābhigarā ayāsya udgātā | [KS, 9, 12 55]
ta etaṃ graham agṛhṇata | [KS, 9, 12 56]
ta āyatanam aicchan | [KS, 9, 12 57]
te trayastriṃśam evāyatanam acāyan | [KS, 9, 12 58]
tenedaṃ samatanvan | [KS, 9, 12 59]
trayastriṃśena ca ha vā idaṃ saptahotrā ca saṃtataṃ yad idaṃ devamanuṣyā anyonyasmai pradadati | [KS, 9, 12 60]
saṃtatam asmā avicchinnaṃ pradīyate ya evaṃ veda | [KS, 9, 12 61]
{KS, 9, 13}
prajāpatir daśahotā | [KS, 9, 13 1]
darśapūrṇamāsau caturhotā | [KS, 9, 13 2]
cāturmāsyāni pañcahotā | [KS, 9, 13 3]
saumyo 'dhvaras saptahotā | [KS, 9, 13 4]
agnihotraṃ daśahotā | [KS, 9, 13 5]
darśapūrṇamāsau caturhotā | [KS, 9, 13 6]
paśuyajñaṣ ṣaḍḍhotā | [KS, 9, 13 7]
saumyo 'dhvaras saptahotā | [KS, 9, 13 8]
prāṇo daśahotā | [KS, 9, 13 9]
cakṣuś caturhotā | [KS, 9, 13 10]
śrotraṃ pañcahotā | [KS, 9, 13 11]
vāk cātmā ca saptahotā | [KS, 9, 13 12]
āyuṣe kam agnihotraṃ hūyate sarvam āyur eti ya evaṃ veda | [KS, 9, 13 13]
cakṣuṣe kaṃ pūrṇamā ijyate na cakṣuṣo gṛhaye ya evaṃ veda | [KS, 9, 13 14]
śrotrāya kam amāvasyejyate na śrotrasya gṛhaye ya evaṃ veda | [KS, 9, 13 15]
vāce cātmane ca kaṃ saumyo 'dhvara ijyate na vāco nātmano gṛhaye ya evaṃ veda | [KS, 9, 13 16]
prajāpatir daśahotā | [KS, 9, 13 17]
ekas san bhūyiṣṭhabhāg vyāhṛtīnām utaikas san bahur bhavati ya evaṃ veda | [KS, 9, 13 18]
tejase kaṃ pūrṇamā ijyate | [KS, 9, 13 19]
āgneyo vai brāhmaṇaḥ | [KS, 9, 13 20]
gāyatro 'gnir gāyatracchandāḥ | [KS, 9, 13 21]
sve eva devate saprasthe akaḥ | [KS, 9, 13 22]
nāsyānyo yogakṣemasyeśe ya evaṃ veda | [KS, 9, 13 23]
āyuṣe kam amāvasyejyate | [KS, 9, 13 24]
sarvam āyur eti ya evaṃ veda | [KS, 9, 13 25]
svargāya kaṃ saumyo 'dhvara ijyate | [KS, 9, 13 26]
svargam eva tenaiti | [KS, 9, 13 27]
{KS, 9, 14}
yaḥ prajayā paśubhir naiva prabhaved varāsīṃ paridhāya taptaṃ piban dvādaśa rātrīr adhaś śayīta | [KS, 9, 14 1]
dvādaśyāḥ prātaḥ prāṅ uddrutya daśahotāraṃ vyācakṣīta | [KS, 9, 14 2]
amithuno hi vā eṣo 'tha na prabhavati | [KS, 9, 14 3]
prajāpatir daśahotā | [KS, 9, 14 4]
daśadhaivātmānaṃ vidhāya mithunaṃ kṛtvā pra prajayā pra paśubhir jāyate | [KS, 9, 14 5]
caturhotrā yājayet putrakāmam | [KS, 9, 14 6]
caturhotrā vai devā indram ajanayan | [KS, 9, 14 7]
indriyaṃ putraḥ | [KS, 9, 14 8]
putram evāsmai janayati | [KS, 9, 14 9]
na tv enam aparo 'nujāyate | [KS, 9, 14 10]
sarveṇa hīndriyeṇa sarveṇa vīryeṇa jāyate | [KS, 9, 14 11]
varo dakṣiṇā | [KS, 9, 14 12]
varo hi putraḥ | [KS, 9, 14 13]
caturhotrā yājayed rājānaṃ saṃgrāme saṃyatte | [KS, 9, 14 14]
caturhotrā vai devā indram ajanayan | [KS, 9, 14 15]
yatareṣām indro bhavati te saṃgrāmaṃ jayanti | [KS, 9, 14 16]
indram evāsmai janayati | [KS, 9, 14 17]
jayati saṃgrāmam | [KS, 9, 14 18]
yat tatra vindate tato dakṣiṇā | [KS, 9, 14 19]
samṛddhyai | [KS, 9, 14 20]
pañcahotrā yājayet paśukāmam | [KS, 9, 14 21]
pañcahotrā vai devāḥ paśūn asṛjanta | [KS, 9, 14 22]
sarvān evāsmai paśūñ janayati | [KS, 9, 14 23]
tasyaitāś catasro dakṣiṇā aśvo hiraṇyaṃ gaur vāsaḥ | [KS, 9, 14 24]
saptahotrā yājayed yo yajñasya saṃsthām anu pāpīyān syāt | [KS, 9, 14 25]
vi vā eṣa cchinatti yo yajñasya saṃsthām anu pāpīyān bhavati | [KS, 9, 14 26]
parāṅ eva saṃkrāmati | [KS, 9, 14 27]
saptahotrā vai devās svar āyan | [KS, 9, 14 28]
saptahotredaṃ samatanvan | [KS, 9, 14 29]
sam eva tanoti | [KS, 9, 14 30]
na tataḥ pāpīyān bhavati yādṛṅ san yajate | [KS, 9, 14 31]
yaś caturhotṝn anusavanaṃ tarpayitavyān veda tṛpyati prajayā paśubhir upainaṃ somapītho namati | [KS, 9, 14 32]
daśahotāraṃ vyākhyāya bahiṣpavamānenodgāyet | [KS, 9, 14 33]
prajāpatir daśahotā | [KS, 9, 14 34]
praiva janayati | [KS, 9, 14 35]
caturhotāraṃ vyākhyāyājyair udgāyet | [KS, 9, 14 36]
caturhotrā vai devā indram ajanayan | [KS, 9, 14 37]
indram evāsmai janayati | [KS, 9, 14 38]
sendraṃ tat savanaṃ karoti | [KS, 9, 14 39]
pañcahotāraṃ vyākhyāya mādhyaṃdinena pavamānenodgāyet | [KS, 9, 14 40]
pañcahotrā vai devā asurān prāṇudanta | [KS, 9, 14 41]
pañcahotrā paśūn asṛjanta | [KS, 9, 14 42]
bhrātṛvyam eva parāṇudya paśūn sṛjate | [KS, 9, 14 43]
saptahotāraṃ vyākhyāyārbhaveṇa pavamānenodgāyet | [KS, 9, 14 44]
saptahotrā vai devās svar āyan | [KS, 9, 14 45]
saptahotredaṃ samatanvan | [KS, 9, 14 46]
sam eva tanoti | [KS, 9, 14 47]
daśahotāraṃ sāmidhenīṣv anūcyamānāsu vyācakṣīta | [KS, 9, 14 48]
prajāpatir daśahotā | [KS, 9, 14 49]
praiva janayati | [KS, 9, 14 50]
caturhotāraṃ prayājānāṃ purastād vyācakṣīta | [KS, 9, 14 51]
caturhotrā vai devā indram ajanayan | [KS, 9, 14 52]
indram evāsmai janayati | [KS, 9, 14 53]
sendraṃ yajñaṃ karoti | [KS, 9, 14 54]
pañcahotāraṃ haviṣām avadīyamāne vyācakṣīta | [KS, 9, 14 55]
pañcahotrā vai devā asurān prāṇudanta | [KS, 9, 14 56]
pañcahotrā paśūn asṛjanta | [KS, 9, 14 57]
bhrātṛvyam eva parāṇudya paśūn sṛjate | [KS, 9, 14 58]
saptahotāram anuyājānām upariṣṭād vyācakṣīta | [KS, 9, 14 59]
saptahotrā vai devās svar āyan | [KS, 9, 14 60]
saptahotredaṃ samatanvan | [KS, 9, 14 61]
sam eva tanoti | [KS, 9, 14 62]
caturhotrā pūrṇamāse havīṃṣy āsannāny abhimṛśet | [KS, 9, 14 63]
caturhotrā vai devā indram ajanayan | [KS, 9, 14 64]
prajananaṃ pūrṇamāḥ | [KS, 9, 14 65]
praiva janayati | [KS, 9, 14 66]
pañcahotrāmāvasyāyāṃ havīṃṣy āsannāṇy abhimṛśet | [KS, 9, 14 67]
pañcahotrā vai devās svar āyan | [KS, 9, 14 68]
svargyāmāvasyā | [KS, 9, 14 69]
svargasyaivaiṣa lokasya parigrahaḥ | [KS, 9, 14 70]
{KS, 9, 15}
annaṃ vai caturhotāraḥ | [KS, 9, 15 1]
annavān bhavati ya evaṃ veda | [KS, 9, 15 2]
yad eka eva caturhoteti | [KS, 9, 15 3]
āhuḥ | [KS, 9, 15 4]
kasmāt sarve caturhotāra ucyanta iti | [KS, 9, 15 5]
catvāro vā ete yajñāḥ | [KS, 9, 15 6]
teṣāṃ catvāro hotāraḥ | [KS, 9, 15 7]
tad eṣāṃ caturhotṛtvam | [KS, 9, 15 8]
saṃvatsaraṃ caturṇām eko nāśnīyāt | [KS, 9, 15 9]
tad eṣāṃ vratam | [KS, 9, 15 10]
eṣā vā anāhitāgner iṣṭir yac caturhotāraḥ | [KS, 9, 15 11]
annādyāyaivaitāṃ viduḥ | [KS, 9, 15 12]
tejase vīryāya | [KS, 9, 15 13]
sarparājñyā ṛgbhir daśame 'hann udgātodgāyet | [KS, 9, 15 14]
iyaṃ vai sarparājñī | [KS, 9, 15 15]
annaṃ caturhotāraḥ | [KS, 9, 15 16]
annam evāptvānnam avarunddhe | [KS, 9, 15 17]
aprayuktā vā ete 'navaruddhā yac caturhotāraḥ | [KS, 9, 15 18]
yac caturhotṝn hotā vadati | [KS, 9, 15 19]
tān eva prayuṅkte | [KS, 9, 15 20]
tān avarunddhe | [KS, 9, 15 21]
etad vai devānāṃ stotram aniruktaṃ yat sarparājñyā ṛcaḥ | [KS, 9, 15 22]
tasyai tad uktham aniruktaṃ yac caturhotāraḥ | [KS, 9, 15 23]
manasā prastauti manasodgāyati manasā pratiharati | [KS, 9, 15 24]
reta evaitad udgātāraḥ prasiñcanti | [KS, 9, 15 25]
yac caturhotṝn hotā vadati | [KS, 9, 15 26]
reta eva prasiktaṃ hotā prajanayati | [KS, 9, 15 27]
agnyādheye vyācakṣīta | [KS, 9, 15 28]
brahmaṇo vā etad udaraṇaṃ yad agnyādheyam | [KS, 9, 15 29]
brahmaṇa etad udaraṇaṃ yac caturhotāraḥ | [KS, 9, 15 30]
brahmaṇa etad udaraṇaṃ yad asā āditya udeti | [KS, 9, 15 31]
sarvam eva brahma sṛjate | [KS, 9, 15 32]
athaite saṃbhārāḥ | [KS, 9, 15 33]
saha vai devānāṃ cāsurāṇāṃ ca yajñau pratatā āstām | [KS, 9, 15 34]
yad eva devā akurvata tad asurā akurvata | [KS, 9, 15 35]
te devā yajñam ādāya vyakrāman | [KS, 9, 15 36]
tam upari samabharan | [KS, 9, 15 37]
tenāsurān parābhāvayan | [KS, 9, 15 38]
yat samabharaṃs tat saṃbhārāṇāṃ saṃbhāratvam | [KS, 9, 15 39]
samṛtasoma eteṣāṃ caturbhiścaturbhiḥ pracariṣyañ juhuyāt | [KS, 9, 15 40]
pūrva eva yajñaṃ pūrvo devatā gṛhṇāti | [KS, 9, 15 41]
sayajño bhavaty ayajña itaraḥ | [KS, 9, 15 42]
dīkṣāyāṃ vācayet | [KS, 9, 15 43]
etāvān vai yajñaḥ | [KS, 9, 15 44]
yāvān eva yajñas taṃ gṛhītvā dīkṣate | [KS, 9, 15 45]
dvādaśāhe vācayet | [KS, 9, 15 46]
etāvān vai yajño yāvān dvādaśāhaḥ | [KS, 9, 15 47]
yāvān eva yajño yāvān dvādaśāhas taṃ gṛhītvā dīkṣate | [KS, 9, 15 48]
athaitāḥ patnyaḥ | [KS, 9, 15 49]
dakṣiṇato vai devānām asurā yajñam abhyajayan | [KS, 9, 15 50]
teṣām āgnīdhram anabhijitam āsīt | [KS, 9, 15 51]
tad devāḥ patnībhis samprāpadyanta | [KS, 9, 15 52]
te 'surā hlīkāḥ patnīḥ prakhyāya punar āvartanta | [KS, 9, 15 53]
tān devās tato 'nūtthāya mādhyaṃdinena pavamānenābhyajayan | [KS, 9, 15 54]
yasya patnīr vidvān agnid bhavati | [KS, 9, 15 55]
abhi bhrātṛvyasya gṛhān abhi paśūn ārohati | [KS, 9, 15 56]
nāsya bhrātṛvyo gṛhān na paśūn abhyārohati | [KS, 9, 15 57]
yasya patnīr vidvān agnit pātnīvatasya yajati | [KS, 9, 15 58]
vidvān patnīṃ tarpayati | [KS, 9, 15 59]
tṛptā patnī reto dhatte | [KS, 9, 15 60]
retasaḥ prajāḥ prajāyante | [KS, 9, 15 61]
prajaniṣṇuḥ prajayā ca paśubhiś ca bhavati | [KS, 9, 15 62]
{KS, 9, 16}
prajās sṛṣṭvā so 'kāmayata | [KS, 9, 16 1]
yajñaṃ sṛjeyeti | [KS, 9, 16 2]
sa etaṃ saptahotāram apaśyat | [KS, 9, 16 3]
taṃ manasānūddrutyājuhot | [KS, 9, 16 4]
tena yajñam asṛjata | [KS, 9, 16 5]
so 'smād yajñas sṛṣṭaḥ parāṅ ait | [KS, 9, 16 6]
taṃ graheṇānūddrutyāgṛhṇāt | [KS, 9, 16 7]
tad grahasya grahatvam | [KS, 9, 16 8]
dīkṣiṣyamāṇas saptahotrā purastāj juhuyāt | [KS, 9, 16 9]
yajñam eva sṛṣṭvālabhya pratanute | [KS, 9, 16 10]
graho bhavati | [KS, 9, 16 11]
yajñasya sṛṣṭasya dhṛtyai | [KS, 9, 16 12]
yajñaṃ sṛṣṭvā so 'kāmayata | [KS, 9, 16 13]
darśapūrṇamāsau sṛjeyeti | [KS, 9, 16 14]
sa etaṃ caturhotāram apaśyat | [KS, 9, 16 15]
taṃ manasānūddrutyājuhot | [KS, 9, 16 16]
tena darśapūrṇamāsā asṛjata | [KS, 9, 16 17]
tā asmād darśapūrṇamāsau sṛṣṭau parāñcā aitām | [KS, 9, 16 18]
tau graheṇānūddrutyāgṛhṇāt | [KS, 9, 16 19]
tad grahasya grahatvam | [KS, 9, 16 20]
darśapūrṇamāsā ālapsyamānaś caturhotrā purastāj juhuyāt | [KS, 9, 16 21]
darśapūrṇamāsā eva sṛṣṭvālabhya pratanute | [KS, 9, 16 22]
graho bhavati | [KS, 9, 16 23]
darśapūrṇamāsayos sṛṣṭayor dhṛtyai | [KS, 9, 16 24]
darśapūrṇamāsau sṛṣṭvā so 'kāmayata | [KS, 9, 16 25]
cāturmāsyāni sṛjeyeti | [KS, 9, 16 26]
sa etaṃ pañcahotāram apaśyat | [KS, 9, 16 27]
taṃ manasānūddrutyājuhot | [KS, 9, 16 28]
tena cāturmāsyāny asṛjata | [KS, 9, 16 29]
tāny asmāc cāturmāsyāni sṛṣṭāni parāñcy āyan | [KS, 9, 16 30]
tāni graheṇānūddrutyāgṛhṇāt | [KS, 9, 16 31]
tad grahasya grahatvam | [KS, 9, 16 32]
cāturmāsyāny ālapsyamānaḥ pañcahotrā purastāj juhuyāt | [KS, 9, 16 33]
cāturmāsyāny eva sṛṣṭvālabhya pratanute | [KS, 9, 16 34]
graho bhavati | [KS, 9, 16 35]
cāturmāsyānāṃ sṛṣṭānāṃ dhṛtyai | [KS, 9, 16 36]
abhicaran daśahotrā juhuyāt | [KS, 9, 16 37]
nava vai puruṣe prāṇā nābhir daśamī | [KS, 9, 16 38]
prāṇān evāsyopadāsayati | [KS, 9, 16 39]
svakṛta iriṇe pradare vā juhuyāt | [KS, 9, 16 40]
etad vā asyā nirṛtigṛhītam | [KS, 9, 16 41]
nirṛtyaivainaṃ grāhayati | [KS, 9, 16 42]
vaṣaṭkaroti | [KS, 9, 16 43]
etad vai vācaḥ krūram | [KS, 9, 16 44]
vāca evainaṃ krūreṇa pravṛścati | [KS, 9, 16 45]
aṅgirasaś ca vā ādityāś ca svarge loke 'spardhanta | [KS, 9, 16 46]
ta ādityā etaṃ pañcahotāram apaśyan | [KS, 9, 16 47]
taṃ manasānūddrutyājuhavuḥ | [KS, 9, 16 48]
tata ādityās svargaṃ lokam āyan | [KS, 9, 16 49]
apāṅgiraso 'bhraṃśanta | [KS, 9, 16 50]
te 'ṅgirasa ādityān abruvan | [KS, 9, 16 51]
kva stha kathaṃ vo havyaṃ vakṣyāma iti | [KS, 9, 16 52]
chandassv iti | [KS, 9, 16 53]
abruvan | [KS, 9, 16 54]
gāyatryāṃ vasavas triṣṭubhi rudrā jagatyām ādityā iti | [KS, 9, 16 55]
atra vai devebhyas sadbhyo havyam uhyate | [KS, 9, 16 56]
ya evaṃ devān upadeśanād vedopadeśanavān bhavati | [KS, 9, 16 57]
yas svargakāmas syāt sa etaṃ pañcahotāraṃ manasānūddrutya juhuyāt | [KS, 9, 16 58]
pañca vā ṛtavaḥ | [KS, 9, 16 59]
ṛtavas saṃvatsaraḥ | [KS, 9, 16 60]
saṃvatsaras svargo lokaḥ | [KS, 9, 16 61]
ṛtuṣv eva saṃvatsare pratiṣṭhāya svargaṃ lokam eti | [KS, 9, 16 62]
yo 'brāhmaṇo vidyām anūcya neva roceta sa etāṃś caturhotṝn araṇyaṃ paretya darbhastambam udgrathya brāhmaṇaṃ dakṣiṇato niṣādya vyācakṣīta | [KS, 9, 16 63]
etad vai devānāṃ brahmāniruktaṃ yac caturhotāraḥ | [KS, 9, 16 64]
tad enaṃ nirucyamānaṃ prakāśaṃ gamayati | [KS, 9, 16 65]
darbhastambam udgrathya vyācaṣṭe | [KS, 9, 16 66]
agnir vai darbhastambaḥ | [KS, 9, 16 67]
agnimaty eva vyācaṣṭe | [KS, 9, 16 68]
brāhmaṇo dakṣiṇata āste | [KS, 9, 16 69]
brāhmaṇo vai prajānām upadraṣṭā | [KS, 9, 16 70]
upadraṣṭṛmaty eva vyācaṣṭe | [KS, 9, 16 71]
īśvaraṃ vā etā ubhau yaśo 'rtor yo vyācaṣṭe yaś ca dakṣiṇata āste | [KS, 9, 16 72]
yo dakṣiṇata āste tasmai varaṃ dadyāt | [KS, 9, 16 73]
yad eva tatra yaśa ṛcchati tad vareṇāvarunddhe | [KS, 9, 16 74]
{KS, 9, 17}
aindrāgnam ekādaśakapālaṃ nirvaped bhrātṛvyavān | [KS, 9, 17 1]
ojo vai vīryam indrāgnī | [KS, 9, 17 2]
ojasaivainaṃ vīryeṇābhibhavati | [KS, 9, 17 3]
aindrāgnam ekādaśakapālaṃ nirvapet sajātakāmaḥ | [KS, 9, 17 4]
ojo vai vīryam indrāgnī | [KS, 9, 17 5]
ojasaivainān vīryeṇādhastād upāsyate | [KS, 9, 17 6]
na vā eta etaṃ prayāntam akāmā anuprayānti | [KS, 9, 17 7]
ojo vīryam indrāgnī | [KS, 9, 17 8]
yad aindrāgnaḥ | [KS, 9, 17 9]
oja evaiṣāṃ vīryaṃ saṃgṛhya prayāti taṃ prayāntam akāmā anuprayānti | [KS, 9, 17 10]
aindrāgnam ekādaśakapālaṃ nirvapet prajākāmaḥ | [KS, 9, 17 11]
prajāpater vai prajās sisṛkṣamāṇasya tasyendrāgnī prajā apāgūhatām | [KS, 9, 17 12]
so 'vet | [KS, 9, 17 13]
indrāgnī vai me prajā apāghukṣatām iti | [KS, 9, 17 14]
sa etam aindrāgnam apaśyad ekādaśakapālam | [KS, 9, 17 15]
tato vai tasmai tau prajāḥ punar adattām | [KS, 9, 17 16]
indrāgnī etasya prajām apagūhato yo 'laṃ prajāyai san prajāṃ na vindate | [KS, 9, 17 17]
tā eva bhāgadheyenopadhāvati | [KS, 9, 17 18]
tā asmai prītau prajāṃ punar dattaḥ | [KS, 9, 17 19]
punardātṛmatī yājyānuvākye bhavataḥ | [KS, 9, 17 20]
samṛddhyai | [KS, 9, 17 21]
aindrāgnam ekādaśakapālaṃ nirvapet saṃgrāmam abhiprayān | [KS, 9, 17 22]
ojo vai vīryam indrāgnī | [KS, 9, 17 23]
ojasaivainaṃ vīryeṇābhiprayāti | [KS, 9, 17 24]
aindrāgnam ekādaśakapālaṃ nirvapet saṃgrāmam āgatya | [KS, 9, 17 25]
ojo vai vīryam indrāgnī | [KS, 9, 17 26]
ojasaivainaṃ vīryeṇa jayati | [KS, 9, 17 27]
aindrāgnam ekādaśakapālaṃ nirvapet saṃgrāmaṃ jitvā | [KS, 9, 17 28]
ojasā vā eṣa vīryeṇa vyṛdhyate yas saṃgrāmaṃ jayati | [KS, 9, 17 29]
sarveṇa hīndriyeṇa sarveṇa vīryeṇa jayati | [KS, 9, 17 30]
ojo vīryam indrāgnī | [KS, 9, 17 31]
yad aindrāgnaḥ | [KS, 9, 17 32]
indrāgnī evainam ojasā vīryeṇa samardhayataḥ | [KS, 9, 17 33]
aindrāgnam ekādaśakapālaṃ nirvapet pauṣṇaṃ caruṃ saniṃ prayan | [KS, 9, 17 34]
ojo vai vīryam indrāgnī | [KS, 9, 17 35]
ojasaiva vīryeṇa praiti | [KS, 9, 17 36]
pūṣā vīryasyānupradātā | [KS, 9, 17 37]
yat pauṣṇaḥ | [KS, 9, 17 38]
pūṣaivāsmai vīryam anuprayacchati | [KS, 9, 17 39]
aindrāgnam ekādaśakapālaṃ nirvapet pauṣṇaṃ caruṃ kṣetrasya pataye caruṃ yaḥ kāmayeta | [KS, 9, 17 40]
asyāṃ me janatāyām ṛdhyeteti | [KS, 9, 17 41]
ojo vai vīryam indrāgnī | [KS, 9, 17 42]
yad aindrāgnaḥ | [KS, 9, 17 43]
indrāgnī evāsmā ojasā vīryeṇa lokaṃ vindataḥ | [KS, 9, 17 44]
pūṣā vīryasyānupradātā | [KS, 9, 17 45]
yat pauṣṇaḥ | [KS, 9, 17 46]
pūṣaivāsmai vīryam anuprayacchati | [KS, 9, 17 47]
iyaṃ kṣetrasya patnī | [KS, 9, 17 48]
yat kṣetrapatyaḥ | [KS, 9, 17 49]
asyām eva pratitiṣṭhati | [KS, 9, 17 50]
{KS, 10, 1}
āgnāvaiṣṇavam ekādaśakapālaṃ nirvapet sārasvataṃ caruṃ bārhaspatyaṃ carum abhicaran vābhicaryamāṇo vā | [KS, 10, 1 1]
agnir vai sarvā devatāḥ | [KS, 10, 1 2]
viṣṇur yajñaḥ | [KS, 10, 1 3]
vāk sarasvatī | [KS, 10, 1 4]
brahma bṛhaspatiḥ | [KS, 10, 1 5]
agninaivāsya devatābhir devatāḥ praticarati | [KS, 10, 1 6]
viṣṇunā yajñena yajñam | [KS, 10, 1 7]
sarasvatyā vācā vācam | [KS, 10, 1 8]
bṛhaspatinā brahmaṇā brahma | [KS, 10, 1 9]
samam eva kṛtvā yat kiṃ ca tataḥ karoti tenātiprayuṅkte | [KS, 10, 1 10]
etām eva nirvaped abhicaran | [KS, 10, 1 11]
agnir vai sarvā devatāḥ | [KS, 10, 1 12]
viṣṇur yajñaḥ | [KS, 10, 1 13]
vāk sarasvatī | [KS, 10, 1 14]
brahma bṛhaspatiḥ | [KS, 10, 1 15]
agninaivainaṃ devatābhir abhiprayuṅkte | [KS, 10, 1 16]
viṣṇunā yajñena | [KS, 10, 1 17]
sarasvatyā vācā | [KS, 10, 1 18]
bṛhaspatinā brahmaṇā | [KS, 10, 1 19]
stṛṇuta enam | [KS, 10, 1 20]
āgnāvaiṣṇavam ekādaśakapālaṃ nirvapet paśum ālapsyamānaḥ | [KS, 10, 1 21]
vyṛddhena vā eṣa paśunā carati yo devatāś ca yajñaṃ cānavarudhya paśum ālabhate | [KS, 10, 1 22]
agnir vai sarvā devatāḥ | [KS, 10, 1 23]
viṣṇur yajñaḥ | [KS, 10, 1 24]
devatāś caiva yajñaṃ cāvarudhya paśum ālabhate | [KS, 10, 1 25]
āgnāvaiṣṇavam ekādaśakapālaṃ nirvapet saṃgrāme | [KS, 10, 1 26]
agnir vai sarvā devatā viṣṇur yajñaḥ | [KS, 10, 1 27]
devatābhiś caivainaṃ yajñena ca jayati | [KS, 10, 1 28]
yadi manyeta | [KS, 10, 1 29]
prati purastāc carantīti | [KS, 10, 1 30]
dve anuvākye kuryād ekāṃ yājyām | [KS, 10, 1 31]
samam eva dvābhyāṃ karoti | [KS, 10, 1 32]
aty ekayā prayuṅkte | [KS, 10, 1 33]
āgnāvaiṣṇavaṃ ghṛte caruṃ nirvaped abhicaryamāṇaḥ | [KS, 10, 1 34]
agnir vai sarvā devatāḥ | [KS, 10, 1 35]
viṣṇur yajñaḥ | [KS, 10, 1 36]
devatāś caiva yajñaṃ ca madhyataḥ praviśati | [KS, 10, 1 37]
mithunaṃ vā etad yad ghṛtaṃ ca taṇḍulāś ca | [KS, 10, 1 38]
dhenvā ghṛtaṃ payo 'naḍuhas taṇḍulāḥ | [KS, 10, 1 39]
mithunenaivātmānam abhitaḥ paryūhate | [KS, 10, 1 40]
astṛtyai | [KS, 10, 1 41]
āgnāvaiṣṇavaṃ ghṛte caruṃ nirvapec cakṣuṣkāmaḥ | [KS, 10, 1 42]
agner vai manuṣyāś cakṣuṣā paśyanti viṣṇor devatāḥ | [KS, 10, 1 43]
tau cakṣuṣaḥ pradātārau | [KS, 10, 1 44]
tā eva bhāgadheyenopadhāvati | [KS, 10, 1 45]
tā asmai cakṣuḥ prayacchataḥ | [KS, 10, 1 46]
mithunaṃ vā etad yad ghṛtaṃ ca taṇḍulāś ca | [KS, 10, 1 47]
dhenvā ghṛtaṃ payo 'naḍuhas taṇḍulāḥ | [KS, 10, 1 48]
mithunaṃ cakṣuḥ | [KS, 10, 1 49]
mithunenaivāsmai mithunaṃ janayati | [KS, 10, 1 50]
ghṛte bhavati | [KS, 10, 1 51]
tejo vai ghṛtam | [KS, 10, 1 52]
tejaś cakṣuḥ | [KS, 10, 1 53]
tejasaivāsmiṃs tejo dadhāti | [KS, 10, 1 54]
āgnāvaiṣṇavam aṣṭākapālaṃ nirvapet prātas sārasvataṃ caruṃ bārhaspatyaṃ carum āgnāvaiṣṇavam ekādaśakapālaṃ madhyaṃdina etau ca carū āgnāvaiṣṇavaṃ dvādaśakapālam aparāhṇa etau ca carū yasya bhrātṛvyas somena yajeta | [KS, 10, 1 55]
agnir vai sarvā devatāḥ | [KS, 10, 1 56]
viṣṇur yajñaḥ | [KS, 10, 1 57]
vāk sarasvatī | [KS, 10, 1 58]
brahma bṛhaspatiḥ | [KS, 10, 1 59]
agninaivāsya devatābhir devatā āpnoti | [KS, 10, 1 60]
viṣṇunā yajñena yajñam | [KS, 10, 1 61]
sarasvatyā vācā vācam | [KS, 10, 1 62]
bṛhaspatinā brahmaṇā brahma | [KS, 10, 1 63]
puroḍāśais savanāni | [KS, 10, 1 64]
kapālaiś chandāṃsi | [KS, 10, 1 65]
saiṣādhvarakalpā nāmeṣṭiḥ | [KS, 10, 1 66]
yajñam evaitayāpnoti | [KS, 10, 1 67]
tatra yat kiṃ ca dadāti tad dakṣiṇā | [KS, 10, 1 68]
maitrāvaruṇam ekakapālam anunirvapati | [KS, 10, 1 69]
yaivāsau maitrāvaruṇī vaśānūbandhyā tām eva tenāpnoti | [KS, 10, 1 70]
ekakapālo bhavati | [KS, 10, 1 71]
na vai puruṣaṃ kapālair āptum arhati | [KS, 10, 1 72]
ekadhaivainam āpnoti | [KS, 10, 1 73]
{KS, 10, 2}
devā vai sattram āsata yaśaskāmā agnis soma indraḥ | [KS, 10, 2 1]
te 'bruvan | [KS, 10, 2 2]
yan no yaśa ṛchāt tan nas saheti | [KS, 10, 2 3]
teṣāṃ somaṃ yaśa ārchat | [KS, 10, 2 4]
tasmāt sa yaśasvī | [KS, 10, 2 5]
sa girim agacchat | [KS, 10, 2 6]
tasmāt sa girau | [KS, 10, 2 7]
tam agnir anvāgacchat | [KS, 10, 2 8]
tā agnīṣomau samabhavatām | [KS, 10, 2 9]
athendro 'dhṛtaś śithila ivāmanyata | [KS, 10, 2 10]
so 'nvāgacchat | [KS, 10, 2 11]
so 'gnau caiva some cānāthata | [KS, 10, 2 12]
tam etayeṣṭyāyājayatām agnīṣomīyeṇaikādaśakapālena | [KS, 10, 2 13]
tejo vā agniḥ | [KS, 10, 2 14]
indriyaṃ somaḥ | [KS, 10, 2 15]
teja evāsminn agnir āgneyenādadhāt | [KS, 10, 2 16]
indriyaṃ somas saumyena | [KS, 10, 2 17]
tato vai so 'bhavat | [KS, 10, 2 18]
etena yajeta bubhūṣann agnīṣomīyeṇaikādaśakapālena | [KS, 10, 2 19]
tejo vā agniḥ | [KS, 10, 2 20]
indriyaṃ somaḥ | [KS, 10, 2 21]
teja evāsminn agnir āgneyenādadhāti | [KS, 10, 2 22]
indriyaṃ somas saumyena | [KS, 10, 2 23]
bhavaty eva | [KS, 10, 2 24]
āgnīṣomīyam ekādaśakapālaṃ nirvapet sarvebhyaḥ kāmebhyo brāhmaṇaḥ | [KS, 10, 2 25]
agnīṣomau vai brāhmaṇasya svā devatā | [KS, 10, 2 26]
tā eva bhāgadheyenopadhāvati | [KS, 10, 2 27]
tā asmai sarvān kāmān prayacchataḥ | [KS, 10, 2 28]
agnīṣomīyam aṣṭākapālaṃ nirvapec chyāmākaṃ vasantā brāhmaṇo brahmavarcasakāmaḥ | [KS, 10, 2 29]
agnīṣomau vai brahmavarcasasya pradātārau | [KS, 10, 2 30]
tā eva bhāgadheyenopadhāvati | [KS, 10, 2 31]
tā asmai brahmavarcasaṃ prayacchataḥ | [KS, 10, 2 32]
vasantā yajeta | [KS, 10, 2 33]
vasanto vai brāhmaṇasyartuḥ | [KS, 10, 2 34]
sva evartau brahmavarcasam avarunddhe | [KS, 10, 2 35]
evam iva vai brahmavarcasaṃ babhrv iva kṣudram iva haritam iva | [KS, 10, 2 36]
brahmavarcasam eva saṃdadhāti | [KS, 10, 2 37]
yad aṣṭākapālaḥ | [KS, 10, 2 38]
tenāgneyaḥ | [KS, 10, 2 39]
yac chyāmākaḥ | [KS, 10, 2 40]
tena saumyaḥ | [KS, 10, 2 41]
tenobhayasmān naiti | [KS, 10, 2 42]
agnīṣomīye yājyānuvākye bhavataḥ | [KS, 10, 2 43]
saumāgnī saṃyājye | [KS, 10, 2 44]
tejo vā agniḥ | [KS, 10, 2 45]
indriyaṃ somaḥ | [KS, 10, 2 46]
tejasā caivendriyeṇa ca brahmavarcasam ubhayataḥ parigṛhyātman dhatte | [KS, 10, 2 47]
{KS, 10, 3}
agnaye vaiśvānarāya dvādaśakapālaṃ nirvaped yo 'nannam adyād yo vā jighatset | [KS, 10, 3 1]
saṃvatsaro vā agnir vaiśvānaraḥ | [KS, 10, 3 2]
saṃvatsareṇaiva pūtaṃ svaditam atti | [KS, 10, 3 3]
yadi jagdhvā nirvapati | [KS, 10, 3 4]
saṃvatsara evāsmai jagdhaṃ svadayati | [KS, 10, 3 5]
agnaye vaiśvānarāya dvādaśakapālaṃ nirvaped yas samāntam abhidruhyed yo vābhidudrukṣet | [KS, 10, 3 6]
saṃvatsaro vā agnir vaiśvānaraḥ | [KS, 10, 3 7]
saṃvatsarāyaiṣa samamate yas samamate | [KS, 10, 3 8]
saṃvatsaram evāptvā kāmam avaruṇam abhidruhyati | [KS, 10, 3 9]
agnaye vaiśvānarāya dvādaśakapālaṃ nirvaped yaḥ pratigṛhītas syāt sanikāmaḥ | [KS, 10, 3 10]
saṃvatsaro vā agnir vaiśvānaraḥ | [KS, 10, 3 11]
saṃvatsarāyaitaṃ pratigṛhṇanti yaṃ pratigṛhṇanti | [KS, 10, 3 12]
saṃvatsaram evāptvā sātāṃ saniṃ vanute | [KS, 10, 3 13]
agnaye vaiśvānarāya dvādaśakapālaṃ nirvapet saniṃ nidadhat | [KS, 10, 3 14]
saṃvatsaro vā agnir vaiśvānaraḥ | [KS, 10, 3 15]
saṃvatsaram eṣa prayuṅkte yo yācati | [KS, 10, 3 16]
saṃvatsaram eva vimuñcati | [KS, 10, 3 17]
saṃvatsaro vā etad etasmai sanoti yad vanute | [KS, 10, 3 18]
tam eva bhāginaṃ karoti | [KS, 10, 3 19]
yam uttamam ārjat taṃ sa rajjum apriyāya bhrātṛvyāya dadyāt | [KS, 10, 3 20]
pāśena vā eṣa carati yo yācati | [KS, 10, 3 21]
pāśam evāpriyāya bhrātṛvyāya pratimuñcati | [KS, 10, 3 22]
agnaye vaiśvānarāya dvādaśakapālaṃ nirvaped yaḥ kāmayeta | [KS, 10, 3 23]
anena rājñā vā grāmaṇyā vedaṃ sasyam ādadīyeti | [KS, 10, 3 24]
saṃvatsaro vā agnir vaiśvānaraḥ | [KS, 10, 3 25]
saṃvatsaro 'nnādyasya pradātā | [KS, 10, 3 26]
tam eva bhāgadheyenopadhāvati | [KS, 10, 3 27]
so 'smā annādyaṃ prayacchati | [KS, 10, 3 28]
saṃvatsaraṃ hy annam anuprajāyate | [KS, 10, 3 29]
agnaye vaiśvānarāya dvādaśakapālaṃ nirvaped vṛṣṭikāmaḥ | [KS, 10, 3 30]
saṃvatsaro vā agnir vaiśvānaraḥ | [KS, 10, 3 31]
eṣā saṃvatsarasya krūrā tanūr yā vaiśvānarī | [KS, 10, 3 32]
tayaitad abhitapann abhiśocayaṃs tiṣṭhati bhāgadheyam icchamānaḥ | [KS, 10, 3 33]
tām evāsya prīṇāti | [KS, 10, 3 34]
sāsmai prītā vṛṣṭiṃ ninayati | [KS, 10, 3 35]
agnaye vaiśvānarāya dvādaśakapālaṃ nirvapet saṃgrāme | [KS, 10, 3 36]
saṃvatsaro vā agnir vaiśvānaraḥ | [KS, 10, 3 37]
yataras saṃyattayor anāyatano bhavati parā sa jayate | [KS, 10, 3 38]
saṃvatsaram evāyatanaṃ kṛtvā jayati saṃgrāmam | [KS, 10, 3 39]
{KS, 10, 4}
agnaye vaiśvānarāya dvādaśakapālaṃ nirvaped grāmakāmo bhūtikāmo brahmavarcasakāmaḥ | [KS, 10, 4 1]
tasya haritaṃ hiraṇyaṃ madhye kuryāt | [KS, 10, 4 2]
rajatam upariṣṭāt | [KS, 10, 4 3]
saṃvatsaro vā agnir vaiśvānaraḥ | [KS, 10, 4 4]
vīryaṃ saṃvatsaraḥ | [KS, 10, 4 5]
ātmā haritaṃ hiraṇyam | [KS, 10, 4 6]
vīryasyaivainaṃ madhyato dadhāti | [KS, 10, 4 7]
bhūtyai | [KS, 10, 4 8]
bhavaty eva | [KS, 10, 4 9]
yad rajataṃ tat saha bhasmanāpohati | [KS, 10, 4 10]
śamalagṛhīto vā eṣa yo 'laṃ brahmavarcasāya san na brahmavarcasī bhavati | [KS, 10, 4 11]
śamalam evāsmād apahanti | [KS, 10, 4 12]
brahmavarcasenainaṃ saṃsṛjati | [KS, 10, 4 13]
yathā vai nābhim arā abhisaṃśritā evaṃ saṃvatsaraṃ māsāś cartavaś cābhisaṃśritāḥ | [KS, 10, 4 14]
yaddhiraṇyaṃ madhye karoti | [KS, 10, 4 15]
nābhim evainaṃ karoti | [KS, 10, 4 16]
yathā nābhim arā abhisaṃśritā evam enaṃ sajātair abhisaṃśrayati | [KS, 10, 4 17]
vāruṇaṃ yavamayaṃ caruṃ nirvaped agnaye vaiśvānarāya dvādaśakapālam āmayāvī | [KS, 10, 4 18]
varuṇagṛhīto vā eṣa ya āmayāvī | [KS, 10, 4 19]
yad vāruṇaḥ | [KS, 10, 4 20]
varuṇād evainaṃ muñcati | [KS, 10, 4 21]
yavamayo bhavati | [KS, 10, 4 22]
etad vai varuṇasya bhāgadheyaṃ yad yavāḥ | [KS, 10, 4 23]
svenaiva bhāgadheyena varuṇaṃ niravadayate | [KS, 10, 4 24]
prādeśamātro bhavati | [KS, 10, 4 25]
etāvān vai puruṣo yāvad asya prāṇā abhi | [KS, 10, 4 26]
yāvān evāsyātmā taṃ varuṇān muñcati | [KS, 10, 4 27]
saṃvatsaro vā agnir vaiśvānaraḥ | [KS, 10, 4 28]
āyus saṃvatsaraḥ | [KS, 10, 4 29]
saṃvatsara evainam āyuṣi pratiṣṭhāpayati | [KS, 10, 4 30]
sarvam āyur eti | [KS, 10, 4 31]
vāruṇaṃ yavamayaṃ caruṃ nirvaped agnaye vaiśvānarāya dvādaśakapālaṃ rājanyāyābhicarate vā bubhūṣate vā | [KS, 10, 4 32]
varuṇagṛhīto vā eṣa yo 'nyasyādadāna upaharamāṇaś carati | [KS, 10, 4 33]
yad vāruṇaḥ | [KS, 10, 4 34]
varuṇād evainaṃ muñcati | [KS, 10, 4 35]
yavamayo bhavati | [KS, 10, 4 36]
prādeśamātro bhavati | [KS, 10, 4 37]
saṃvatsaro vā agnir vaiśvānaraḥ | [KS, 10, 4 38]
vīryaṃ saṃvatsaraḥ | [KS, 10, 4 39]
saṃvatsara evainaṃ vīrye pratiṣṭhāpayati | [KS, 10, 4 40]
bhūtyai | [KS, 10, 4 41]
bhavaty eva | [KS, 10, 4 42]
agnaye vaiśvānarāya dvādaśakapālaṃ nirvaped agnim utsādayiṣyan | [KS, 10, 4 43]
saṃvatsaro vā agnir vaiśvānaraḥ | [KS, 10, 4 44]
saṃvatsaram eṣa utsādyamāno 'nūtsīdati | [KS, 10, 4 45]
bhāginam evainaṃ kṛtvā saṃvatsaram anūtsādayati | [KS, 10, 4 46]
agnaye vaiśvānarāya dvādaśakapālaṃ nirvaped yaḥ puruṣaṃ pratigṛhṇīyāt | [KS, 10, 4 47]
āptāṃ vā eṣa ātmanā dakṣiṇāṃ pratigṛhṇāti yaḥ puruṣaṃ pratigṛhṇāti | [KS, 10, 4 48]
āptāṃ dakṣiṇāṃ pratigṛhītāṃ hinasti | [KS, 10, 4 49]
saṃvatsaro vā agnir vaiśvānaraḥ | [KS, 10, 4 50]
saṃvatsaras svaditasya svadayitā | [KS, 10, 4 51]
tam eva bhāgadheyenopadhāvati | [KS, 10, 4 52]
so 'smai tat sarvaṃ svadayati | [KS, 10, 4 53]
{KS, 10, 5}
agnaye pathikṛte 'ṣṭākapālaṃ nirvaped yasya paurṇamāsī vāmāvasyā vātipadyeta | [KS, 10, 5 1]
bahiṣpathaṃ vā eṣa eti yasya paurṇamāsī vāmāvasyā vātipadyate | [KS, 10, 5 2]
agnir devānāṃ pathikṛt | [KS, 10, 5 3]
tam evānvārabhate | [KS, 10, 5 4]
sa enaṃ panthām apinayati | [KS, 10, 5 5]
vi vā etad yajñaṃ chinatti yad yajñe pratata etām antareṣṭiṃ nirvapati | [KS, 10, 5 6]
ya evāsā āgneyo 'ṣṭākapālaḥ pūrṇamāse yo 'māvasyāyāṃ tam agnaye pathikṛte kuryāt | [KS, 10, 5 7]
tenaiva punaḥ panthām avaiti | [KS, 10, 5 8]
na yajñaṃ vicchinatti | [KS, 10, 5 9]
agnaye vājasṛte 'ṣṭākapālaṃ nirvapet saṃgrāme | [KS, 10, 5 10]
agnir vai devānāṃ vājasṛt | [KS, 10, 5 11]
vājam eṣa dhāvati yas saṃgrāmaṃ jayati | [KS, 10, 5 12]
tam eva bhāgadheyenopadhāvati | [KS, 10, 5 13]
vājam eva dhāvati | [KS, 10, 5 14]
jayati saṃgrāmam | [KS, 10, 5 15]
atho agnir iva na pratidhṛṣe bhavati | [KS, 10, 5 16]
agnaye vratapataye 'ṣṭākapālaṃ nirvaped ya āhitāgnis sann avratyaṃ caret | [KS, 10, 5 17]
ānīto vā eṣa devānāṃ ya āhitāgniḥ | [KS, 10, 5 18]
adanty asyānnam | [KS, 10, 5 19]
vratapatim etasya vrataṃ gacchati ya āhitāgnis sann avratyaṃ carati | [KS, 10, 5 20]
agnir devānāṃ vratapatiḥ | [KS, 10, 5 21]
tam eva bhāgadheyenopadhāvati | [KS, 10, 5 22]
vratapater evādhi vratam ālabhate | [KS, 10, 5 23]
agnaye rakṣoghne 'ṣṭākapālaṃ nirvaped āmayāvī | [KS, 10, 5 24]
indraṃ vai jātaṃ rakṣāṃsy asacanta | [KS, 10, 5 25]
sa ādīyamāno rakṣobhis saṃmṛśyamāno 'gniṃ prāviśat | [KS, 10, 5 26]
tasmād agnī rakṣāṃsy apāhan | [KS, 10, 5 27]
rakṣāṃsy etaṃ sacante ya āmayāvī | [KS, 10, 5 28]
agnir devānāṃ rakṣohā | [KS, 10, 5 29]
tam eva bhāgadheyenopadhāvati | [KS, 10, 5 30]
so 'smād rakṣāṃsy apahanti | [KS, 10, 5 31]
amāvasyāṃ rātrīṃ niśi yajeta | [KS, 10, 5 32]
amāvasyāṃ vai rātrīṃ niśi rakṣāṃsi prerate | [KS, 10, 5 33]
prerṇāny evaināny apavapati | [KS, 10, 5 34]
pariśrite yajeta | [KS, 10, 5 35]
rakṣasām antarhityai | [KS, 10, 5 36]
vāmadevasyaitat pañcadaśaṃ rakṣoghnaṃ sāmidhenyo bhavanti | [KS, 10, 5 37]
vāmadevaś ca vai kusidāyī cātmanor ājim ayātām | [KS, 10, 5 38]
tasya kusidāyī pūrvasyātidrutasya kūbaraṃ nyamṛṇat | [KS, 10, 5 39]
sā dvitīyam upaparyāvartata | [KS, 10, 5 40]
iṣāṃ vākṣaṃ vā chetsyāmīti | [KS, 10, 5 41]
sa vāmadeva ukhyam agnim abibhaḥ | [KS, 10, 5 42]
tam avaikṣata | [KS, 10, 5 43]
sa etat sūktam apaśyat | [KS, 10, 5 44]
kṛṇuṣva pājaḥ prasitiṃ na pṛthvīm iti | [KS, 10, 5 45]
tām agnir anūddrutya samadahat | [KS, 10, 5 46]
sā dahyamānā hradaṃ kausidaṃ prāmajjat | [KS, 10, 5 47]
yad etad anūcyate | [KS, 10, 5 48]
rakṣasāṃ duṣṭyai | [KS, 10, 5 49]
{KS, 10, 6}
naimiṣyā vai sattram āsata | [KS, 10, 6 1]
ta utthāya saptaviṃśatiṃ kurupañcāleṣu vatsatarān avanvata | [KS, 10, 6 2]
tān vako dālbhir abravīt | [KS, 10, 6 3]
yūyam evaitān vibhajadhvam | [KS, 10, 6 4]
imam ahaṃ dhṛtarāṣṭraṃ vaicitravīryaṃ gamiṣyāmi | [KS, 10, 6 5]
sa mahyaṃ gṛhān kariṣyatīti | [KS, 10, 6 6]
tam āgacchat | [KS, 10, 6 7]
tan nāsūrkṣat | [KS, 10, 6 8]
taṃ prākālayata | [KS, 10, 6 9]
etā gā brahmabandha iti | [KS, 10, 6 10]
abravīt | [KS, 10, 6 11]
paśupatir gā hanti | [KS, 10, 6 12]
tāḥ paraḥ pacamānaś careti | [KS, 10, 6 13]
tāsāṃ devasūr me rājānnaṃ prāsuṣod iti | [KS, 10, 6 14]
sakthāny utkartam apacata | [KS, 10, 6 15]
tasmin pacamāne vyadasyat | [KS, 10, 6 16]
so 'gnaye rudravate 'ṣṭākapālaṃ niravapat kṛṣṇānāṃ vrīhīṇām | [KS, 10, 6 17]
tasya yat kiṃ ca dhṛtarāṣṭrasyāsīt tat sarvam avakīrṇaṃ vidrāṇam abhi vyaucchat | [KS, 10, 6 18]
tā vipraśnikā avindan | [KS, 10, 6 19]
brāhmaṇo vai tvāyam abhicarati | [KS, 10, 6 20]
tasmin nāthasveti | [KS, 10, 6 21]
tam upāśikṣat | [KS, 10, 6 22]
tasmai bahv adadāt | [KS, 10, 6 23]
so 'gnaye surabhimate 'ṣṭākapālaṃ niravapac chuklānāṃ vrīhīṇām | [KS, 10, 6 24]
tato vai tad vyadasyat | [KS, 10, 6 25]
agnaye rudravate 'ṣṭākapālaṃ nirvapet kṛṣṇānāṃ vrīhīṇām abhicaran | [KS, 10, 6 26]
agnir vai rudraḥ | [KS, 10, 6 27]
rudrāyaivainam apidadhāti | [KS, 10, 6 28]
kṛṣṇānāṃ vrīhīṇāṃ bhavati | [KS, 10, 6 29]
kṛṣṇam iva vai tamaḥ | [KS, 10, 6 30]
tamo mṛtyuḥ | [KS, 10, 6 31]
mṛtyunaivainaṃ grahayati | [KS, 10, 6 32]
agnaye surabhimate 'ṣṭākapālaṃ nirvapet | [KS, 10, 6 33]
yarhy ayaṃ devaḥ prajā abhimanyeta yadā kāmayeta vidasyed iti | [KS, 10, 6 34]
eṣā vā agner bhiṣajyā tanūr yā surabhimatī | [KS, 10, 6 35]
tām eva bhāgadheyenopadhāvati | [KS, 10, 6 36]
tayainā bhiṣajyati | [KS, 10, 6 37]
agnaye surabhimate 'ṣṭākapālaṃ nirvaped yam apramītaṃ pramītaṃ śṛṇuyuḥ | [KS, 10, 6 38]
pūtir vā eṣa śrūyate yaḥ pramītaś śrūyate | [KS, 10, 6 39]
yaivāgnes surabhimatī tanūs tām eva bhāgadheyenopadhāvati | [KS, 10, 6 40]
tayainaṃ surabhiṃ karoti | [KS, 10, 6 41]
agnaye surabhimate 'ṣṭākapālaṃ nirvaped yam ajaghnivāṃsam abhiśaṃseyuḥ | [KS, 10, 6 42]
śamalagṛhīto vā eṣa yam ajaghnivāṃsam abhiśaṃsanti | [KS, 10, 6 43]
yaivāgnes surabhimatī tanūs tām eva bhāgadheyenopadhāvati | [KS, 10, 6 44]
tayainaṃ punāti | [KS, 10, 6 45]
agnaye 'nnādāyāṣṭākapālaṃ nirvaped yaḥ kāmayeta | [KS, 10, 6 46]
annādas syām iti | [KS, 10, 6 47]
agnir vai devānām annādaḥ | [KS, 10, 6 48]
tam eva bhāgadheyenopadhāvati | [KS, 10, 6 49]
sa enam annādaṃ karoti | [KS, 10, 6 50]
agnaye 'nnavate 'ṣṭākapālaṃ nirvaped yaḥ kāmayeta | [KS, 10, 6 51]
annavān syām iti | [KS, 10, 6 52]
agnir vai devānāṃ annavān | [KS, 10, 6 53]
tam eva bhāgadheyenopadhāvati | [KS, 10, 6 54]
sa enam annavantaṃ karoti | [KS, 10, 6 55]
agnaye 'nnapataye 'ṣṭākapālaṃ nirvaped yaḥ kāmayeta | [KS, 10, 6 56]
annapatis syām iti | [KS, 10, 6 57]
agnir vai devānām annapatiḥ | [KS, 10, 6 58]
tam eva bhāgadheyenopadhāvati | [KS, 10, 6 59]
sa enam annapatiṃ karoti | [KS, 10, 6 60]
saṃvatsaraṃ parinirvapet | [KS, 10, 6 61]
saṃvatsaro vā annādyasya pradātā | [KS, 10, 6 62]
tam eva bhāgadheyenopadhāvati | [KS, 10, 6 63]
sa enam annādam annavantam annapatiṃ karoti | [KS, 10, 6 64]
agnaye vasumate 'ṣṭākapālaṃ nirvapet sarvebhyaḥ kāmebhyo brāhmaṇaḥ | [KS, 10, 6 65]
yad vai kiṃ ca vindate tad vasu | [KS, 10, 6 66]
agnir devānāṃ vasumān | [KS, 10, 6 67]
tam eva bhāgadheyenopadhāvati | [KS, 10, 6 68]
so 'smai sarvān kāmān prayacchati | [KS, 10, 6 69]
{KS, 10, 7}
agnaye yaviṣṭhāyāṣṭākapālaṃ nirvaped abhicaran vābhicaryamāṇo vā | [KS, 10, 7 1]
devāś ca vā asurāś ca vyabhyacaranta | [KS, 10, 7 2]
te 'surā devebhyo visṛṣṭīr vyasṛjan | [KS, 10, 7 3]
te devā aviduḥ | [KS, 10, 7 4]
visṛṣṭīr vai no 'surā vyasrākṣur iti | [KS, 10, 7 5]
te 'gnaye yaviṣṭhāyāṣṭākapālaṃ niravapan | [KS, 10, 7 6]
tena vai te tā visṛṣṭīr ayāvayantātmano 'dhi | [KS, 10, 7 7]
visṛṣṭim etasmai visṛjanti yam abhicaranti | [KS, 10, 7 8]
yad agnaye yaviṣṭhāya nirvapati | [KS, 10, 7 9]
tenaiva tāṃ visṛṣṭiṃ yāvayata ātmano 'dhi | [KS, 10, 7 10]
agnaye yaviṣṭhāyāṣṭākapālaṃ nirvapet samṛtasome | [KS, 10, 7 11]
devatāsu vā ete samṛcchante yeṣāṃ somau samṛcchete | [KS, 10, 7 12]
agnis sarvā devatāḥ | [KS, 10, 7 13]
agninaivaiṣāṃ yaviṣṭhena devatā vṛṅkte | [KS, 10, 7 14]
devāś ca vā asurāś ca saṃyattā āsan | [KS, 10, 7 15]
yān devānām aghnaṃs tad eva te 'bhavan | [KS, 10, 7 16]
yān asurāṇāṃ punas ta utpattyāyudhyanta | [KS, 10, 7 17]
te devā aviduḥ | [KS, 10, 7 18]
ye vai na ime ke ca mriyante 'gnir vāvaitān hantīti | [KS, 10, 7 19]
te 'bruvan | [KS, 10, 7 20]
mā naś śamnīthāḥ kathā naś śamnīṣa iti | [KS, 10, 7 21]
bhāgo me 'stv iti | [KS, 10, 7 22]
abravīt | [KS, 10, 7 23]
na vo 'bhāgadheyaḥ kṣamiṣya iti | [KS, 10, 7 24]
te 'gnaye kṣamavate 'ṣṭākapālaṃ niravapan | [KS, 10, 7 25]
tato vai sa tebhyo 'kṣamata | [KS, 10, 7 26]
agnaye kṣamavate 'ṣṭākapālaṃ nirvapet | [KS, 10, 7 27]
yarhy ayaṃ devaḥ prajā abhimanyeta yadā kāmayeta vidasyed iti | [KS, 10, 7 28]
ye vā ime ke ca mriyante 'gnir vāvaitān hanti | [KS, 10, 7 29]
agnir devānāṃ kṣamavān | [KS, 10, 7 30]
tam eva bhāgadheyenopadhāvati | [KS, 10, 7 31]
so 'smai prītaḥ | [KS, 10, 7 32]
kṣamata eva | [KS, 10, 7 33]
devāḥ pitaro manuṣyās te 'nyata āsan | [KS, 10, 7 34]
asurā rakṣāṃsi piśācās te 'nyataḥ | [KS, 10, 7 35]
te samayatanta | [KS, 10, 7 36]
te yad devānām apy alpakaṃ lohitam asurā akurvan | [KS, 10, 7 37]
tad rātrībhī rakṣāṃsy asumbhan | [KS, 10, 7 38]
tān subdhān mṛtān abhi vyaucchat | [KS, 10, 7 39]
te devā aviduḥ | [KS, 10, 7 40]
ye vai na ime ke ca mriyante rakṣāṃsi vāvaitān sumbhantīti | [KS, 10, 7 41]
tāny upāmantrayanta | [KS, 10, 7 42]
tāny abruvan | [KS, 10, 7 43]
vāryaṃ vṛṇāmahai | [KS, 10, 7 44]
yad evemān asurāñ jayāma tan nas sahāsad iti | [KS, 10, 7 45]
tato devā asurān ajayan | [KS, 10, 7 46]
te 'surāñ jitvā rakṣāṃsy apānudanta | [KS, 10, 7 47]
tāny anṛtam akarteti | [KS, 10, 7 48]
samantaṃ devān paryaviśan | [KS, 10, 7 49]
te devā agnā evānāthanta | [KS, 10, 7 50]
te 'gnaye pravate 'ṣṭākapālaṃ niravapann agnaye vibādhavate 'ṣṭākapālam agnaye pratīkavate 'ṣṭākapālam | [KS, 10, 7 51]
yad agnaye pravate yāny eva purastād rakṣāṃsy āsaṃs tāni tena prāṇudanta | [KS, 10, 7 52]
yad vibādhavate yāny evābhita āsaṃs tāni tena vyabādhanta | [KS, 10, 7 53]
yat pratīkavate yāny eva paścād rakṣāṃsy āsaṃs tāni tenāpānudanta | [KS, 10, 7 54]
etayā yajeta bhrātṛvyavān yo bahubhrātṛvyas syāt | [KS, 10, 7 55]
agnaye pravate 'ṣṭākapālaṃ nirvaped agnaye vibādhavate 'ṣṭākapālam agnaye pratīkavate 'ṣṭākapālam | [KS, 10, 7 56]
yad agnaye pravate | [KS, 10, 7 57]
ya evainaṃ pūrvo 'tikrānto bhrātṛvyas taṃ tena praṇudate | [KS, 10, 7 58]
yad vibādhavate | [KS, 10, 7 59]
ya evainena sadṛṅ taṃ tena vibādhate | [KS, 10, 7 60]
yat pratīkavate | [KS, 10, 7 61]
ya evāsya paścād bhrātṛvyas taṃ tenāpanudate | [KS, 10, 7 62]
pra śreyāṃsaṃ bhrātṛvyaṃ nudate 'ti sadṛśaṃ krāmati | [KS, 10, 7 63]
nainaṃ pāpīyān āpnoti ya evaṃ vidvān etayā yajate | [KS, 10, 7 64]
devāś ca vā asurāś ca saṃyattā āsan | [KS, 10, 7 65]
tān gāyatry antarātiṣṭhat | [KS, 10, 7 66]
ojo vīryam annādyaṃ parigṛhya saṃvatsaro vāvainān so 'ntarātiṣṭhat | [KS, 10, 7 67]
caturviṃśatir gāyatryā akṣarāṇi | [KS, 10, 7 68]
caturviṃśatis saṃvatsarasyārdhamāsāḥ | [KS, 10, 7 69]
te 'viduḥ | [KS, 10, 7 70]
yatarān vā iyam upāvartsyati ta idaṃ bhaviṣyantīti | [KS, 10, 7 71]
tāṃ vyahvayanta | [KS, 10, 7 72]
dābhīti | [KS, 10, 7 73]
asurā ahvayan | [KS, 10, 7 74]
viśvakarmann iti | [KS, 10, 7 75]
devāḥ | [KS, 10, 7 76]
sā nānyatarāṃś canopāvartata | [KS, 10, 7 77]
te devā etad yajur apaśyan | [KS, 10, 7 78]
ojo 'si | [KS, 10, 7 79]
saho 'si | [KS, 10, 7 80]
balam asi | [KS, 10, 7 81]
bhrājo 'si | [KS, 10, 7 82]
devānāṃ dhāma nāmāsi | [KS, 10, 7 83]
viśvam asi | [KS, 10, 7 84]
viśvāyus sarvam asi | [KS, 10, 7 85]
sarvāyur abhibhūr iti | [KS, 10, 7 86]
sā devān upāvartata | [KS, 10, 7 87]
tato devā abhavan | [KS, 10, 7 88]
parāsurā abhavan | [KS, 10, 7 89]
āgneyam aṣṭākapālaṃ nirvaped bhrātṛvyavān vā spardhamāno vā | [KS, 10, 7 90]
tam āsādyaitair yajurbhir abhimṛśet | [KS, 10, 7 91]
ojo vai vīryaṃ saṃvatsaraḥ | [KS, 10, 7 92]
oja eva vīryaṃ bhrātṛvyasya vṛṅkte | [KS, 10, 7 93]
sa nirvīryaḥ parābhavati | [KS, 10, 7 94]
saiṣā gāyatrī nāmeṣṭiḥ | [KS, 10, 7 95]
atho āhuḥ | [KS, 10, 7 96]
kṣatrasya saṃvarga iti | [KS, 10, 7 97]
{KS, 10, 8}
indrāya gharmavata ekādaśakapālaṃ nirvaped brahmavarcasakāmaḥ | [KS, 10, 8 1]
asau vā ādityo gharmaḥ | [KS, 10, 8 2]
eṣa indraḥ | [KS, 10, 8 3]
eṣa brahmavarcasasya pradātā | [KS, 10, 8 4]
tam eva bhāgadheyenopadhāvati | [KS, 10, 8 5]
so 'smai brahmavarcasaṃ prayacchati | [KS, 10, 8 6]
indrāyendriyavata ekādaśakapālaṃ nirvapet paśukāmaḥ | [KS, 10, 8 7]
indriyaṃ vai paśavaḥ | [KS, 10, 8 8]
indraḥ paśūnāṃ pradātā | [KS, 10, 8 9]
tam eva bhāgadheyenopadhāvati | [KS, 10, 8 10]
so 'smai paśūn prayacchati | [KS, 10, 8 11]
indrāyārkavata ekādaśakapālaṃ nirvaped annakāmaḥ | [KS, 10, 8 12]
annaṃ vā arkaḥ | [KS, 10, 8 13]
indro 'nnādyasya pradātā | [KS, 10, 8 14]
tam eva bhāgadheyenopadhāvati | [KS, 10, 8 15]
so 'smā annādyaṃ prayacchati | [KS, 10, 8 16]
indrāyārkavata ekādaśakapālaṃ nirvaped aparuddho 'vagamakāmaḥ | [KS, 10, 8 17]
antaṃ vā eṣa gacchati yam aparundhanti | [KS, 10, 8 18]
eṣendrasyāntyā tanūr yārkavatī | [KS, 10, 8 19]
anta evāsmā antaṃ kalpayati | [KS, 10, 8 20]
vaśā dakṣiṇā | [KS, 10, 8 21]
vaśaṃ mā nayād iti | [KS, 10, 8 22]
indrāya gharmavata ekādaśakapālaṃ nirvaped indrāyendriyavata ekādaśakapālam indrāyārkavata ekādaśakapālaṃ samānabarhīṃṣi bubhūṣan | [KS, 10, 8 23]
yad indrāya gharmavate | [KS, 10, 8 24]
asau vā ādityo gharmaḥ | [KS, 10, 8 25]
eṣa indraḥ | [KS, 10, 8 26]
eṣa śiraḥ prajānām | [KS, 10, 8 27]
śira eva tena kurute | [KS, 10, 8 28]
yad indrāyendriyavate | [KS, 10, 8 29]
indriyam eva tenātman dhatte | [KS, 10, 8 30]
yad indrāyārkavate | [KS, 10, 8 31]
iyaṃ vā arkaḥ | [KS, 10, 8 32]
asyām eva tena pratitiṣṭhati | [KS, 10, 8 33]
carur madhye syāt | [KS, 10, 8 34]
ajāmitvāya | [KS, 10, 8 35]
indrāya manyumata ekādaśakapālaṃ nirvapet saṃgrāme | [KS, 10, 8 36]
manyunā vai vīryaṃ karoti | [KS, 10, 8 37]
indriyeṇa jayati | [KS, 10, 8 38]
manyuṃ caivaiṣv indriyaṃ ca jityai dadhāti | [KS, 10, 8 39]
indrāya manyumate manasvata ekādaśakapālaṃ nirvapet saṃgrāme | [KS, 10, 8 40]
manyunā vai vīryaṃ karoti | [KS, 10, 8 41]
indriyeṇa jayati | [KS, 10, 8 42]
manyuṃ caivaiṣv indriyaṃ ca sayujau kṛtvā tayor mano jityai dadhāti | [KS, 10, 8 43]
indrāya manasvate tviṣīmata ekādaśakapālaṃ nirvaped yaḥ kāmayeta | [KS, 10, 8 44]
manasvī tviṣīmān syām iti | [KS, 10, 8 45]
mano vai śrīs tviṣiḥ | [KS, 10, 8 46]
mana evāsmiñchriyaṃ tviṣiṃ dadhāti | [KS, 10, 8 47]
saṃvatsaraṃ purā manaso na kīrtayet | [KS, 10, 8 48]
saṃvatsareṇa vā anāptam āpyate | [KS, 10, 8 49]
saṃvatsaram evāptvāvarunddhe | [KS, 10, 8 50]
{KS, 10, 9}
indrāya sutrāmṇa ekādaśakapālaṃ nirvaped aparuddho vāparurutsyamāno vā | [KS, 10, 9 1]
indro vai trātā | [KS, 10, 9 2]
indro 'paroddhā | [KS, 10, 9 3]
tam eva bhāgadheyenopadhāvati | [KS, 10, 9 4]
sa enaṃ trāyate | [KS, 10, 9 5]
indrāyāṃhomuca ekādaśakapālaṃ nirvaped āmayāvī | [KS, 10, 9 6]
aṃhasā vā eṣa gṛhīto ya āmayāvī | [KS, 10, 9 7]
eṣendrasya bhiṣajyā tanūr yāṃhomuk | [KS, 10, 9 8]
indro 'ṃhaso moktā | [KS, 10, 9 9]
tam eva bhāgadheyenopadhāvati | [KS, 10, 9 10]
sa enam aṃhaso muñcati | [KS, 10, 9 11]
indrāyāṃhomuca ekādaśakapālaṃ nirvaped ya ātmanā vā gṛhair vāṃhūraṇam aveyāt | [KS, 10, 9 12]
aṃhasā vā eṣa gṛhīto ya ātmanā vā gṛhair vāṃhūraṇam avaiti | [KS, 10, 9 13]
indro 'ṃhaso moktā | [KS, 10, 9 14]
tam eva bhāgadheyenopadhāvati | [KS, 10, 9 15]
sa enam aṃhaso muñcati | [KS, 10, 9 16]
indrāyārkavate 'śvamedhavata ekādaśakapālaṃ nirvaped yaḥ kāmayeta | [KS, 10, 9 17]
mahāyajño mopanamed iti | [KS, 10, 9 18]
iyaṃ vā arkaḥ | [KS, 10, 9 19]
asā arko 'sā aśvamedha aindro yajñaḥ | [KS, 10, 9 20]
antam etasya yajño gacchati yaṃ yajñakāmaṃ yajño nopanamati | [KS, 10, 9 21]
ete indrasyāntye tanvau ye arkavatī | [KS, 10, 9 22]
ye evendrasyāntye tanvau tābhyām eva yajñam ālabhate | [KS, 10, 9 23]
upainaṃ yajño namati | [KS, 10, 9 24]
indrāyānvṛjava ekādaśakapālaṃ nirvapet sajātakāmaḥ | [KS, 10, 9 25]
indriyaṃ vai jyaiṣṭhyam | [KS, 10, 9 26]
indriyeṇaiva sajātān anvṛjūn kurute | [KS, 10, 9 27]
indrāya prababhrāyaikādaśakapālaṃ nirvaped bhrātṛvyavān | [KS, 10, 9 28]
vajro vai prababhraḥ | [KS, 10, 9 29]
prababhreṇa vā indro 'surebhyo vajraṃ prāharat | [KS, 10, 9 30]
vajram eva bhrātṛvyāya praharati | [KS, 10, 9 31]
stṛṇuta enam | [KS, 10, 9 32]
āgneyam aṣṭākapālaṃ nirvaped indrāya vimṛdhāyaikādaśakapālaṃ saṃgrāme | [KS, 10, 9 33]
ṛddhyā evāgneyaḥ | [KS, 10, 9 34]
indraṃ vai vṛtraṃ jaghnivāṃsaṃ mṛdho 'sacanta | [KS, 10, 9 35]
sa etaṃ vaimṛdham apaśyat | [KS, 10, 9 36]
tena tā mṛdho 'pāhata | [KS, 10, 9 37]
vṛtram eṣa jighāṃsati yas saṃgrāmaṃ jigīṣati | [KS, 10, 9 38]
yaivendrasya vimṛdhā tanūs tām eva bhāgadheyenopadhāvati | [KS, 10, 9 39]
tayā mṛdho 'pahate | [KS, 10, 9 40]
hanti vṛtram | [KS, 10, 9 41]
jayati saṃgrāmam | [KS, 10, 9 42]
āgneyam aṣṭākapālaṃ nirvaped indrāya vimṛdhāyaikādaśakapālaṃ yaṃ sarvato bhayam āgacchet | [KS, 10, 9 43]
ṛddhyā evāgneyaḥ | [KS, 10, 9 44]
indraṃ vai vṛtraṃ jaghnivāṃsaṃ taṃ samantaṃ mṛdhas samprākampanta | [KS, 10, 9 45]
sa etaṃ vaimṛdham apaśyat | [KS, 10, 9 46]
tena tā mṛdho 'pāhata | [KS, 10, 9 47]
samantam etaṃ mṛdhas samprakampante yaṃ sarvato bhayam āgacchati | [KS, 10, 9 48]
yaivendrasya vimṛdhā tanūs tām eva bhāgadheyenopadhāvati | [KS, 10, 9 49]
tayā mṛdho 'pahata ātmano 'dhi | [KS, 10, 9 50]
{KS, 10, 10}
prajāpatir vā indrāya vajraṃ pratyamuñcat | [KS, 10, 10 1]
mahānāmnīs tena vyajayata | [KS, 10, 10 2]
tato vai so 'bhavat | [KS, 10, 10 3]
so 'bibhet | [KS, 10, 10 4]
vajro me 'śānto grīvā apidhakṣyatīti | [KS, 10, 10 5]
tato revatīr niramimīta | [KS, 10, 10 6]
śāntyai | [KS, 10, 10 7]
aindraṃ caruṃ nirvaped rājanyāya bubhūṣate | [KS, 10, 10 8]
aindro vai rājanyo devatayā | [KS, 10, 10 9]
svād evainaṃ yoner janayati | [KS, 10, 10 10]
bhūtyai | [KS, 10, 10 11]
bhavaty eva | [KS, 10, 10 12]
revaty anuvākyā | [KS, 10, 10 13]
śakvarī yājyā | [KS, 10, 10 14]
vajro vai revatī | [KS, 10, 10 15]
vajraś śakvarī | [KS, 10, 10 16]
vajram eva saṃdadhāti | [KS, 10, 10 17]
tena vijayate | [KS, 10, 10 18]
bhavaty eva | [KS, 10, 10 19]
carur bhavati | [KS, 10, 10 20]
śāntyai | [KS, 10, 10 21]
anuddāhāya | [KS, 10, 10 22]
indrāṇyai caruṃ nirvapet senāyām utthitāyāṃ rājño gṛhe | [KS, 10, 10 23]
senā vā indrāṇī | [KS, 10, 10 24]
brahmaṇaivaināṃ vittyai saṃśyati | [KS, 10, 10 25]
balbajā idhme ca barhiṣi cāpibhavanti | [KS, 10, 10 26]
śakno vā ete jātāḥ | [KS, 10, 10 27]
nyāyenaivainām abhinayati | [KS, 10, 10 28]
yat sā vindeta tato dakṣiṇā | [KS, 10, 10 29]
samṛddhyai | [KS, 10, 10 30]
indrāya cendrāṇyai ca caruṃ nirvapet senāyām utthitāyāṃ rājño gṛhe | [KS, 10, 10 31]
eṣā vā indrasya parivṛktī jāyā | [KS, 10, 10 32]
goṣv evainām adhinayati | [KS, 10, 10 33]
balbajā idhme ca barhiṣi cāpibhavanti | [KS, 10, 10 34]
śakno vā ete jātāḥ | [KS, 10, 10 35]
nyāyenaivainām abhinayati | [KS, 10, 10 36]
yat sā vindeta tato dakṣiṇā | [KS, 10, 10 37]
samṛddhyai | [KS, 10, 10 38]
prajāpatir vai devebhyo bhāgadheyāni vyādiśat | [KS, 10, 10 39]
tad indriyam atyaricyata | [KS, 10, 10 40]
tad indro 'bravīt | [KS, 10, 10 41]
mayīdam astv iti | [KS, 10, 10 42]
tad asminn adadhāt | [KS, 10, 10 43]
tad enam atyaty evāricyata | [KS, 10, 10 44]
tad imāṃl lokān ūrdhvam anūdaśrayata | [KS, 10, 10 45]
tan naikenāpnon na dvitīyena | [KS, 10, 10 46]
tat tṛtīyenāptvāvārunddha | [KS, 10, 10 47]
trīn puroḍāśān nirvaped bubhūṣan | [KS, 10, 10 48]
traya ime lokāḥ | [KS, 10, 10 49]
imān eva lokān āptvaujo vīryam avarunddhe | [KS, 10, 10 50]
uttara uttaro jyāyān bhavati | [KS, 10, 10 51]
uttara uttaro hy eṣāṃ lokāṇāṃ jyāyān | [KS, 10, 10 52]
indrāya rājñe prathamam athendrāya svarāje 'thendrāyādhirājāya | [KS, 10, 10 53]
etāni vai sarvāṇīndro 'bhavan nod | [KS, 10, 10 54]
etāny eva sarvāṇi bhavati ya evaṃ vidvān etayā yajate | [KS, 10, 10 55]
tisro 'nuvākyās tā yājyāḥ | [KS, 10, 10 56]
tāsāṃ prathamām anūcya madhyamayā yajati | [KS, 10, 10 57]
madhyamām anūcyottamayā yajati | [KS, 10, 10 58]
uttamām anūcya punaḥ prathamayā yajati | [KS, 10, 10 59]
eṣāṃ lokānāṃ saṃtatyai | [KS, 10, 10 60]
prati prajñātyai | [KS, 10, 10 61]
sarvā evānuvākyāḥ karoti sarvā yājyāḥ | [KS, 10, 10 62]
devāś ca vā asurāś ca saṃyattā āsan | [KS, 10, 10 63]
te 'surā bhūyāṃso 'jitamanasa āsan | [KS, 10, 10 64]
kanīyāṃsaḥ parājitamanastarā iva devāḥ | [KS, 10, 10 65]
te devā abruvan | [KS, 10, 10 66]
cikitsata yo no vīryāvattamas tam anusamārabhāmahā iti | [KS, 10, 10 67]
ta indram abruvan | [KS, 10, 10 68]
tvaṃ vai no vīryāvattamo 'si | [KS, 10, 10 69]
tvām anusamārabhāmahā iti | [KS, 10, 10 70]
so 'bravīt | [KS, 10, 10 71]
tisro ma imās tanvo vīryāvatīḥ | [KS, 10, 10 72]
tā me prīṇīta | [KS, 10, 10 73]
athaitān abhibhaviṣyāma iti | [KS, 10, 10 74]
tā vai brūhīti | [KS, 10, 10 75]
abruvan | [KS, 10, 10 76]
iyaṃ vimṛdheti | [KS, 10, 10 77]
abravīt | [KS, 10, 10 78]
iyam aṃhomug iyam indriyāvatīti | [KS, 10, 10 79]
ta indrāya vimṛdhāyaikādaśakapālaṃ niravapann indrāyāṃhomuca ekādaśakapālam indrāyendriyavata ekādaśakapālam | [KS, 10, 10 80]
yad indrāya vimṛdhāya | [KS, 10, 10 81]
mṛdhā vai te 'bhiṣaṇṇā āsan ye śreyobhir asurair aspardhanta | [KS, 10, 10 82]
mṛdha eva tenāpāghnata | [KS, 10, 10 83]
yad indrāyāṃhomuce | [KS, 10, 10 84]
aṃhasā vai te gṛhītā āsan | [KS, 10, 10 85]
aṃhasa eva tenāmucyanta | [KS, 10, 10 86]
yad indrāyendriyavate | [KS, 10, 10 87]
indriyam eva tenātmann adadhata | [KS, 10, 10 88]
etayā yajeta bhrātṛvyavān yo bahubhrātṛvyas syāt | [KS, 10, 10 89]
indrāya vimṛdhāyaikādaśakapālaṃ nirvaped indrāyāṃhomuca ekādaśakapālam indrāyendriyavata ekādaśakapālam | [KS, 10, 10 90]
yad indrāya vimṛdhāya | [KS, 10, 10 91]
mṛdhā vā eṣo 'bhiṣaṇṇo yaś śreyasā bhrātṛvyeṇa spardhate | [KS, 10, 10 92]
mṛdha eva tenāpahate | [KS, 10, 10 93]
yad indrāyāṃhomuce | [KS, 10, 10 94]
aṃhasā vā eṣa gṛhīto yo bhrātṛvyavān | [KS, 10, 10 95]
aṃhasa eva tena mucyate | [KS, 10, 10 96]
yad indrāyendriyavate | [KS, 10, 10 97]
indriyam eva tenātman dhatte | [KS, 10, 10 98]
trayastriṃśad vai devatāḥ | [KS, 10, 10 99]
tās taṃ sarvā vīryair anusamārabhanta | [KS, 10, 10 100]
sa uttamāṃ vijitim asurair vyajayata | [KS, 10, 10 101]
tato vai so 'bhavat | [KS, 10, 10 102]
yat trayastriṃśat kapālāni bhavanti | [KS, 10, 10 103]
yāvatīr eva devatās tās sarvā vīryair ātmānam anusamārambhayate | [KS, 10, 10 104]
bhavaty eva | [KS, 10, 10 105]
saiṣā vijitir nāmeṣṭiḥ | [KS, 10, 10 106]
uttamām eva vijitiṃ bhrātṛvyeṇa vijayate ya evaṃ vidvān etayā yajate | [KS, 10, 10 107]
{KS, 10, 11}
prajāpatiḥ paśūn asṛjata | [KS, 10, 11 1]
te 'smād apākrāman | [KS, 10, 11 2]
teṣāṃ bṛhaspatiś ca padenānvaitām | [KS, 10, 11 3]
te yatrāvasaṃs tad garmutaṃ śakno jātām avindatām | [KS, 10, 11 4]
tām ācchidyāharatām | [KS, 10, 11 5]
taṃ bṛhaspatir abravīt | [KS, 10, 11 6]
anayā tvā yājayāni | [KS, 10, 11 7]
upa vai tvaite paśavaḥ punar naṃsyantīti | [KS, 10, 11 8]
sa prājāpatyaṃ caruṃ niravapad gārmutam apsu | [KS, 10, 11 9]
tato vai taṃ paśavaḥ punar upānaman | [KS, 10, 11 10]
prājāpatyaṃ caruṃ nirvaped gārmutam apsu paśukāmaḥ | [KS, 10, 11 11]
apakrāntā vā etasmāt paśavo yo 'paśuḥ | [KS, 10, 11 12]
prajāpatiḥ paśūnāṃ pradātā | [KS, 10, 11 13]
tam eva bhāgadheyenopadhāvati | [KS, 10, 11 14]
so 'smai paśūn punar upāvartayati | [KS, 10, 11 15]
gomūtrasyāpi syāt | [KS, 10, 11 16]
sayonitvāya | [KS, 10, 11 17]
prajāpatiḥ paśūn sṛṣṭvā teṣāṃ pūṣaṇam adhipām akarot | [KS, 10, 11 18]
te 'smād apākrāman | [KS, 10, 11 19]
teṣāṃ pūṣā padenānvait | [KS, 10, 11 20]
te yatrāvasaṃs tad garmutam śakno jātām avindat | [KS, 10, 11 21]
tām ācchidyāharat | [KS, 10, 11 22]
tayā prajāpatim abravīt | [KS, 10, 11 23]
anayā mā pratiṣṭhasva | [KS, 10, 11 24]
upa vai tvaite paśavaḥ punar naṃsyantīti | [KS, 10, 11 25]
tat somo 'bhyārtīyata | [KS, 10, 11 26]
mama vā etad yad akṛṣṭapacyam iti | [KS, 10, 11 27]
sa saumāpauṣṇaṃ caruṃ niravapad gārmutam apsu | [KS, 10, 11 28]
tato vai taṃ paśavaḥ punar upānaman | [KS, 10, 11 29]
saumāpauṣṇaṃ caruṃ nirvaped gārmutam apsu prajākāmo vā paśukāmo vā | [KS, 10, 11 30]
somo vai retodhāḥ | [KS, 10, 11 31]
pūṣā prajanayitā | [KS, 10, 11 32]
soma evāsmai reto dadhāti | [KS, 10, 11 33]
pūṣā prajanayati | [KS, 10, 11 34]
vindate prajā vā paśūn vā yatarasmai kāmāya nirvapati | [KS, 10, 11 35]
gomūtrasyāpi syāt | [KS, 10, 11 36]
sayonitvāya | [KS, 10, 11 37]
mārutaṃ praiyaṅgavaṃ caruṃ nirvapet pṛśnyā dugdhe sajātakāmaḥ | [KS, 10, 11 38]
pṛśnyā vai maruto jātā vāco vāsyā vā | [KS, 10, 11 39]
pṛthivyā mārutās sajātāḥ | [KS, 10, 11 40]
etan marutāṃ svaṃ payo yat priyaṅgavaḥ | [KS, 10, 11 41]
svenaivainān payasācchaiti | [KS, 10, 11 42]
yathā vatsa ūdho 'bhyāyacchaty evam enaṃ sajātā abhyāyacchanti | [KS, 10, 11 43]
priyavaty anuvākyā | [KS, 10, 11 44]
śrīvatī yājyā | [KS, 10, 11 45]
yat priyavatī | [KS, 10, 11 46]
priyam evainaṃ sajātānāṃ karoti | [KS, 10, 11 47]
yac chrīvatī | [KS, 10, 11 48]
śriyam evainaṃ gamayati | [KS, 10, 11 49]
dvipadānuvākyā | [KS, 10, 11 50]
catuṣpadā yājyā | [KS, 10, 11 51]
dvipadaś caiva catuṣpadaś ca paśūn avarunddhe | [KS, 10, 11 52]
aindram ekādaśakapālaṃ nirvapen mārutaṃ praiyaṅgavaṃ carum | [KS, 10, 11 53]
taṃ paścā śṛtaṃ kuryur yasmāt kṣatriyād viḍ abhyardhaś caret | [KS, 10, 11 54]
kṣatraṃ vā indraḥ | [KS, 10, 11 55]
viṇ marutaḥ | [KS, 10, 11 56]
kṣatrāyaiva viśam anuniyunakti | [KS, 10, 11 57]
tam anūcyamāne paścāt prāñcam udāharanti | [KS, 10, 11 58]
viśam evāsmai paścād upadadhāti | [KS, 10, 11 59]
asaṃsargāya | [KS, 10, 11 60]
mārutaṃ saptakapālaṃ nirvaped aindram ekādaśakapālaṃ yaḥ kāmayeta | [KS, 10, 11 61]
viśe ca kṣatrāya ca samadaṃ kuryām iti | [KS, 10, 11 62]
kṣatraṃ vā indraḥ | [KS, 10, 11 63]
viṇ marutaḥ | [KS, 10, 11 64]
bhāgadheya evaibhyas samadaṃ karoti | [KS, 10, 11 65]
mārutasya mārutīm anūcyaindryā yajet | [KS, 10, 11 66]
aindrasyaindrīm anūcya mārutyā yajet | [KS, 10, 11 67]
kṣatram eva viśaḥ parihāyādatte | [KS, 10, 11 68]
viṭ kṣatrasya | [KS, 10, 11 69]
te anyānyāṃ nirṇayataḥ | [KS, 10, 11 70]
ubhayataḥ puroḍāśasyāvadyed yatarān kāmayeta | [KS, 10, 11 71]
parājayerann iti | [KS, 10, 11 72]
ubhayata eva viśam upadīpayati | [KS, 10, 11 73]
tājak parājayante | [KS, 10, 11 74]
etām eva nirvaped yadā kāmayeta | [KS, 10, 11 75]
kalperann iti | [KS, 10, 11 76]
tasyāḥ prasṛtiṃ yajet | [KS, 10, 11 77]
bhāgadheyenaivainān kalpayati | [KS, 10, 11 78]
mārutaṃ saptakapālaṃ nirvaped yaḥ kṣatriyo viśo jyānyā bibhīyāt | [KS, 10, 11 79]
brāhmaṇo vā | [KS, 10, 11 80]
viḍ vai marutaḥ | [KS, 10, 11 81]
bhāgadheyenaivaināñchamayati | [KS, 10, 11 82]
agastyasyaitat sūktaṃ kayāśubhīyam | [KS, 10, 11 83]
tasya sāmidhenīṣv apy anubrūyāt | [KS, 10, 11 84]
tasya yājyānuvākye syātām | [KS, 10, 11 85]
agastyo vai marudbhyaś śatam ukṣṇaḥ pṛśnīn praukṣat | [KS, 10, 11 86]
tān indrāyālabhata | [KS, 10, 11 87]
taṃ marutaḥ kruddhā vajram udyatyābhyapatan | [KS, 10, 11 88]
sa etat sūktam apaśyat | [KS, 10, 11 89]
tenainān aśamayat | [KS, 10, 11 90]
yad etad anūcyate | [KS, 10, 11 91]
śāntyai | [KS, 10, 11 92]
{KS, 11, 1}
mārutaṃ caruṃ nirvapet | [KS, 11, 1 1]
tasyaikaviṃśatinirbādho harito rukmo 'pidhānas syāt tasyāpagrāham avadyed yat kṣatriyaṃ viṇ nirbādhe kurvīta | [KS, 11, 1 2]
viḍ vai marutaḥ | [KS, 11, 1 3]
bhāgadheyenaivaināñ chamayati | [KS, 11, 1 4]
ekaviṃśatinirbādho bhavati | [KS, 11, 1 5]
ekaviṃśatir vai mārutā gaṇāḥ | [KS, 11, 1 6]
yad ekaviṃśatinirbādhaḥ | [KS, 11, 1 7]
nirbādhair evaiṣāṃ nirbādhān vṛṅkte | [KS, 11, 1 8]
aindram ekādaśakapālaṃ nirvaped vaiśvadevaṃ dvādaśakapālaṃ sajātakāmaḥ | [KS, 11, 1 9]
kṣatraṃ vā indraḥ | [KS, 11, 1 10]
vaiśvadevīr imāḥ prajāḥ | [KS, 11, 1 11]
kṣatrāyaiva viśam anuniyunakti | [KS, 11, 1 12]
aindrasyāvadāyātha vaiśvadevasyobhe avadāne avadyet | [KS, 11, 1 13]
athaindrasya | [KS, 11, 1 14]
kṣatraṃ vā indraḥ | [KS, 11, 1 15]
vaiśvadevīr imāḥ prajāḥ | [KS, 11, 1 16]
kṣatreṇaiva viśam ubhayataḥ parigṛhṇāti | [KS, 11, 1 17]
aindrī vaiśvadevavarṇe yājyānuvākye bhavataḥ | [KS, 11, 1 18]
samṛddhyai | [KS, 11, 1 19]
upacāyyapṛḍaṃ hiraṇyaṃ dakṣiṇā | [KS, 11, 1 20]
sajātān evāsmā upadadhāti | [KS, 11, 1 21]
tad etad anuvartma nāma haviḥ | [KS, 11, 1 22]
sajātān evāsmā anuvartmanaḥ karoti | [KS, 11, 1 23]
saumyaṃ śyāmākaṃ caruṃ nirvapet somavāmī | [KS, 11, 1 24]
indro vai tvaṣṭus somam anupahūto 'pibat | [KS, 11, 1 25]
sa viṣvak somapīthena vyārdhyata | [KS, 11, 1 26]
tasmāt somo nānupahūtena pātavai | [KS, 11, 1 27]
somapīthena vyardhuko bhavati | [KS, 11, 1 28]
sa yat parāvamīt te śyāmākāḥ | [KS, 11, 1 29]
eṣa vāva sa somapītho yac chyāmākaḥ | [KS, 11, 1 30]
samakṣam eva somapītham avarunddhe | [KS, 11, 1 31]
saumendraḥ kāryaḥ | [KS, 11, 1 32]
indriyeṇa vā eṣa somapīthena vyṛdhyate yas somaṃ vamiti | [KS, 11, 1 33]
saumyo brāhmaṇo devatayā | [KS, 11, 1 34]
indriyam asya somapītho yat saumendraḥ | [KS, 11, 1 35]
indriyeṇaivainaṃ somapīthena samardhayati | [KS, 11, 1 36]
adhṛto vā etasmin somapītho yas somaṃ vamiti | [KS, 11, 1 37]
taṇḍulān ucchiṃṣet | [KS, 11, 1 38]
tān kvathati pratyāvapet | [KS, 11, 1 39]
somapītham evāsmin dādhāra | [KS, 11, 1 40]
agnaye jyotiṣmate 'ṣṭākapālaṃ nirvapet sauryaṃ carum agnaye jyotiṣmata upariṣṭād aṣṭākapālaṃ cakṣuṣkāmaḥ | [KS, 11, 1 41]
agner vai manuṣyā naktaṃ cakṣuṣā paśyanti | [KS, 11, 1 42]
sūryasya divā | [KS, 11, 1 43]
tau cakṣuṣaḥ pradātārau | [KS, 11, 1 44]
tā eva bhāgadheyenopadhāvati | [KS, 11, 1 45]
tā asmai cakṣuḥ prayacchataḥ | [KS, 11, 1 46]
yat samānī devatā dvedhā kriyate tasmāt samānaṃ sac cakṣur dvedhā | [KS, 11, 1 47]
tasmāt samānī yājyānuvākye bhavataḥ | [KS, 11, 1 48]
sauryasya madhyato 'vadyati | [KS, 11, 1 49]
idam eva tena karoti | [KS, 11, 1 50]
yad idam antarā cakṣuṣī | [KS, 11, 1 51]
cakṣuṣor vyāvṛttyai | [KS, 11, 1 52]
trīn piṇḍān prayacchati | [KS, 11, 1 53]
ud u tyaṃ jātavedasam ayukta sapta śundhyuvas sapta tvā harito ratha iti | [KS, 11, 1 54]
cakṣur evāsmai tat prayacchati yad eva tasya tat | [KS, 11, 1 55]
saiṣā rājanī nāmeṣṭiḥ | [KS, 11, 1 56]
etayā ha vai rajanaṃ kauṇeyaṃ kratujijjānakiś cakṣuṣkāmaṃ yājayāṃcakāra | [KS, 11, 1 57]
tayaitayā cakṣuṣkāma eva yajeta | [KS, 11, 1 58]
āgneyam aṣṭākapālaṃ nirvaped aindram ekādaśakapālaṃ bārhaspatyam aṣṭākapālaṃ bubhūṣan | [KS, 11, 1 59]
indro vā adhṛtaś śithila ivāmanyata | [KS, 11, 1 60]
so 'gnau caiva bṛhaspatau cānāthata | [KS, 11, 1 61]
tam etayeṣṭyāyājayatām | [KS, 11, 1 62]
yad āgneyaḥ | [KS, 11, 1 63]
teja evāsmiṃs tena purastād adhattām | [KS, 11, 1 64]
yad aindraḥ | [KS, 11, 1 65]
indriyam evāsmiṃs tena madhyato 'dhattām | [KS, 11, 1 66]
yad bārhaspatyaḥ | [KS, 11, 1 67]
upariṣṭād evāsmiṃs tena brahmavarcasam adhattām | [KS, 11, 1 68]
tato vai so 'bhavat | [KS, 11, 1 69]
etayā yajeta bubhūṣan | [KS, 11, 1 70]
yad āgneyaḥ | [KS, 11, 1 71]
tejo vā agniḥ | [KS, 11, 1 72]
teja eva tena purastād dhatte | [KS, 11, 1 73]
yad aindraḥ | [KS, 11, 1 74]
indriyaṃ vā indraḥ | [KS, 11, 1 75]
indriyam eva tena madhyato dhatte | [KS, 11, 1 76]
yad bārhaspatyaḥ | [KS, 11, 1 77]
brahma vai bṛhaspatiḥ | [KS, 11, 1 78]
upariṣṭād eva tena brahmavarcasaṃ dhatte | [KS, 11, 1 79]
bhavaty eva | [KS, 11, 1 80]
aindra itarayor nābhī samādadhāti | [KS, 11, 1 81]
indriyam evāsmin madhyatas samādadhāti | [KS, 11, 1 82]
aindro madhye bhavati | [KS, 11, 1 83]
abhita itarau | [KS, 11, 1 84]
tejo vā agniḥ | [KS, 11, 1 85]
indriyam indraḥ | [KS, 11, 1 86]
brahma bṛhaspatiḥ | [KS, 11, 1 87]
tejasā caiva brahmavarcasena cendriyam ubhayata ātman parigṛhṇāti | [KS, 11, 1 88]
trivatīr yājyānuvākyā bhavanti | [KS, 11, 1 89]
samṛddhyai | [KS, 11, 1 90]
tad etat tridhātu nāma haviḥ | [KS, 11, 1 91]
trīṇi hi sa tena vīryāṇy adhatta | [KS, 11, 1 92]
{KS, 11, 2}
āgneyam aṣṭākapālaṃ nirvapet sāvitram aṣṭākapālaṃ vāyavyāṃ yavāgūṃ bhaumam ekakapālaṃ yasya hiraṇyam apahṛtaṃ vopahṛtaṃ vā syād yo vā kāmayeta | [KS, 11, 2 1]
hiraṇyaṃ vindeyeti | [KS, 11, 2 2]
agnir vā agre hiraṇyam avindat | [KS, 11, 2 3]
tasmin savitā cāmantrayetām | [KS, 11, 2 4]
neto vāyunānupagatam asti | [KS, 11, 2 5]
asyām etad vindanti | [KS, 11, 2 6]
asyāṃ punanti | [KS, 11, 2 7]
yad āgneyaḥ | [KS, 11, 2 8]
vittyā eva | [KS, 11, 2 9]
sa jātavedā iti hi | [KS, 11, 2 10]
prasavāyaiva sāvitraḥ | [KS, 11, 2 11]
abhinītyai vāyavyā | [KS, 11, 2 12]
asyām etad vindanti | [KS, 11, 2 13]
asyāṃ punanti | [KS, 11, 2 14]
etā vai devatā hiraṇyasyeśate | [KS, 11, 2 15]
tā eva bhāgadheyenopadhāvati | [KS, 11, 2 16]
tā asmai hiraṇyaṃ dadati | [KS, 11, 2 17]
yadā hiraṇyaṃ vindetāthaitām eva nirvapet | [KS, 11, 2 18]
yā evāsmai devatā hiraṇyaṃ dadati tā eva bhāginīḥ karoti | [KS, 11, 2 19]
ātmano 'hiṃsāyai | [KS, 11, 2 20]
āgneyam aṣṭākapālaṃ nirvaped aindram ekādaśakapālam | [KS, 11, 2 21]
dadhi madhu ghṛtaṃ dhānās taṇḍulās tat saṃsṛṣṭaṃ syāt | [KS, 11, 2 22]
tena paśukāmo yajeta | [KS, 11, 2 23]
ṛddhyā evāgneyaḥ | [KS, 11, 2 24]
yad aindraḥ | [KS, 11, 2 25]
indraḥ paśūnāṃ pradātā | [KS, 11, 2 26]
tam eva bhāgadheyenopadhāvati | [KS, 11, 2 27]
so 'smai paśūn prayacchati | [KS, 11, 2 28]
yat saṃsṛṣṭam | [KS, 11, 2 29]
paśavo vai saṃsṛṣṭam | [KS, 11, 2 30]
paśūn evāvarunddhe | [KS, 11, 2 31]
aindraṃ kāryam | [KS, 11, 2 32]
indraḥ paśūnāṃ pradātā | [KS, 11, 2 33]
yad aindre dve saha kuryāj jāmi syāt | [KS, 11, 2 34]
prājāpatyaṃ kāryam | [KS, 11, 2 35]
prajāpatiḥ paśūnāṃ yoniḥ | [KS, 11, 2 36]
svād evainān yoneḥ prajanayati | [KS, 11, 2 37]
prajāpatiḥ pradātā | [KS, 11, 2 38]
tam eva bhāgadheyenopadhāvati | [KS, 11, 2 39]
so 'smai paśūn prayacchati | [KS, 11, 2 40]
revatī saṃsṛṣṭasya yājyānuvākye | [KS, 11, 2 41]
śakvarī itarasya | [KS, 11, 2 42]
paśavo vai revatī | [KS, 11, 2 43]
paśavaś śakvarī | [KS, 11, 2 44]
paśūn evāvarunddhe | [KS, 11, 2 45]
pañcaitāni saṃsṛṣṭāni | [KS, 11, 2 46]
dve itare | [KS, 11, 2 47]
tāni sapta | [KS, 11, 2 48]
saptapadā śakvarī | [KS, 11, 2 49]
śākvarāḥ paśavaḥ | [KS, 11, 2 50]
paśūn evāvarunddhe | [KS, 11, 2 51]
paṅktir apibhavati | [KS, 11, 2 52]
pāṅktaḥ puruṣaḥ | [KS, 11, 2 53]
sarva eva bhūtvā paśūn upaiti | [KS, 11, 2 54]
ghṛtaṃ bhavati | [KS, 11, 2 55]
āgneyaṃ vai ghṛtam | [KS, 11, 2 56]
agniḥ pravāpayitā | [KS, 11, 2 57]
praiva tena vāpayati | [KS, 11, 2 58]
madhu bhavati | [KS, 11, 2 59]
saumyaṃ vai madhu | [KS, 11, 2 60]
somo retodhāḥ | [KS, 11, 2 61]
reta eva tena dadhāti | [KS, 11, 2 62]
dhānāś ca taṇḍulāś ca bhavanti | [KS, 11, 2 63]
ahno vai rūpaṃ dhānāḥ | [KS, 11, 2 64]
rātryās taṇḍulāḥ | [KS, 11, 2 65]
ahorātre paśavo 'nuprajāyante | [KS, 11, 2 66]
naktaṃ vā hi divā vā prajāyante | [KS, 11, 2 67]
ahorātre evainān anuprajanayati | [KS, 11, 2 68]
dadhi bhavati | [KS, 11, 2 69]
etadrūpā vai paśavaḥ | [KS, 11, 2 70]
yad dadhi | [KS, 11, 2 71]
sarūpān eva paśūn avarunddhe | [KS, 11, 2 72]
na madhu hotavyam | [KS, 11, 2 73]
āyur vai madhu | [KS, 11, 2 74]
āyur agnau pradadhyāt | [KS, 11, 2 75]
pramāyukas syāt | [KS, 11, 2 76]
etayeṣṭvāyuṣyayā yajeta | [KS, 11, 2 77]
paśūn evāvarudhyāyur upaiti | [KS, 11, 2 78]
yady etayā na yajeta varaṃ dadyāt | [KS, 11, 2 79]
vareṇaiva varaṃ spṛṇoti | [KS, 11, 2 80]
dvau dadyāt | [KS, 11, 2 81]
dvau hi prāṇaś cāpānaś ca | [KS, 11, 2 82]
trīn dadyāt | [KS, 11, 2 83]
trayo hi prāṇāḥ prāṇo vyāno 'pānaḥ | [KS, 11, 2 84]
tān eva yajamāne dadhāti | [KS, 11, 2 85]
ekam eva dadyāt | [KS, 11, 2 86]
trivṛtaṃ tu | [KS, 11, 2 87]
trivṛddhi prāṇaḥ | [KS, 11, 2 88]
bahu vā etat | [KS, 11, 2 89]
anyadanyaj juhoti | [KS, 11, 2 90]
sa īśvaro 'nyadrūpaṃ poṣṭoḥ | [KS, 11, 2 91]
sidhmāṃ gāṃ dadyāt | [KS, 11, 2 92]
rūpāṇāṃ niṣkrītyai | [KS, 11, 2 93]
sarvāṇi vayāṃsi dadyāt | [KS, 11, 2 94]
sarvān eva paśūn avarunddhe | [KS, 11, 2 95]
yadi nābhyāśaṃseta paṣṭhauhīm antarvatīṃ dadyāt | [KS, 11, 2 96]
sā hi sarvāṇi vayāṃsi | [KS, 11, 2 97]
yad vatsaṃ bibharti tena vatsā | [KS, 11, 2 98]
yad vatsatarī tena vayaḥ | [KS, 11, 2 99]
yat paraṃ vaya āptā tena sthavirā | [KS, 11, 2 100]
tayaiva sarvān paśūn avarunddhe | [KS, 11, 2 101]
āpo vā idaṃ niramṛjan | [KS, 11, 2 102]
sa manur evodaśiṣyata | [KS, 11, 2 103]
sa etām iṣṭim apaśyat | [KS, 11, 2 104]
tām āharat | [KS, 11, 2 105]
tayāyajata | [KS, 11, 2 106]
tayāprathata | [KS, 11, 2 107]
tayemaṃ bhūmānam agacchat | [KS, 11, 2 108]
prathata eva taṃ bhūmānaṃ gacchati yaṃ manur agacchad ya evaṃ vidvān etayā yajate | [KS, 11, 2 109]
{KS, 11, 3}
devā vai na samajānata | [KS, 11, 3 1]
te caturdhā vyudakrāmann agnir vasubhis somo rudrair indro marudbhir varuṇa ādityaiḥ | [KS, 11, 3 2]
tān bṛhaspatir abravīt | [KS, 11, 3 3]
yājayāni vaḥ | [KS, 11, 3 4]
saṃ vai jñāsyadhva iti | [KS, 11, 3 5]
tava gṛhe yājayānīti | [KS, 11, 3 6]
indram abravīt | [KS, 11, 3 7]
tava vai śraiṣṭhyāya saṃjñāsyanta iti | [KS, 11, 3 8]
so 'gnaye vasumate 'ṣṭākapālaṃ niravapat somāya rudravate carum indrāya marutvata ekādaśakapālaṃ varuṇāyādityavate carum | [KS, 11, 3 9]
tān indrasya gṛhe 'yājayat | [KS, 11, 3 10]
tato vai te samajānata | [KS, 11, 3 11]
ta indrasyaiva śraiṣṭhyāya samajānata | [KS, 11, 3 12]
sa triṣṭubhau yājyānuvākye akarot | [KS, 11, 3 13]
triṣṭub vā indrasya svaṃ chandaḥ | [KS, 11, 3 14]
ojaḥ vīryaṃ triṣṭup | [KS, 11, 3 15]
svenaivāsmiñś chandasaujo vīryam adadhāt | [KS, 11, 3 16]
tasmād indro devānām ojiṣṭhaḥ | [KS, 11, 3 17]
ye svā na saṃjānīraṃs tān etayā yājayed yaṃ kāmayeta | [KS, 11, 3 18]
ayaṃ śreṣṭhas syād iti | [KS, 11, 3 19]
tasya gṛhe | [KS, 11, 3 20]
sam eva jānate | [KS, 11, 3 21]
etā evainaṃ devatā bhāgadheyam abhi saṃjānānās saṃjñāpayanti | [KS, 11, 3 22]
triṣṭubhau yājyānuvākye kuryāt | [KS, 11, 3 23]
ojo vai vīryaṃ triṣṭup | [KS, 11, 3 24]
oja evaiṣu vīryaṃ dadhāti | [KS, 11, 3 25]
saṃvatī saṃyājye | [KS, 11, 3 26]
samṛddhyai | [KS, 11, 3 27]
saiṣā saṃjñānī nāmeṣṭiḥ | [KS, 11, 3 28]
sam eva jānate | [KS, 11, 3 29]
prajāpatir vai somāya rājñe duhitṝr adadān nakṣatrāṇi | [KS, 11, 3 30]
sa rohiṇyām evāvasat | [KS, 11, 3 31]
tāny anupeyamānāni punar agacchan | [KS, 11, 3 32]
tasmāt stry anupeyamānā punar gacchati | [KS, 11, 3 33]
tāny anvāgacchat | [KS, 11, 3 34]
tāni punar ayācata | [KS, 11, 3 35]
tāny asmai na punar adadāt | [KS, 11, 3 36]
so 'bravīt | [KS, 11, 3 37]
sarveṣv eva samāvad vasa | [KS, 11, 3 38]
atha te punar dāsyāmīti | [KS, 11, 3 39]
sa rohiṇyām evāvasat | [KS, 11, 3 40]
taṃ tasminn anṛte yakṣmo 'gṛhṇāt | [KS, 11, 3 41]
candramā vai somo rājā | [KS, 11, 3 42]
yad rājānaṃ yakṣmo 'gṛhṇāt tad rājayakṣmasya janma | [KS, 11, 3 43]
sa tṛṇam ivāśuṣyat | [KS, 11, 3 44]
sa prajāpatā anāthata | [KS, 11, 3 45]
so 'bravīt | [KS, 11, 3 46]
sarveṣv eva samāvad vasa | [KS, 11, 3 47]
atha tvāto mokṣyāmīti | [KS, 11, 3 48]
tasmāc candramās sarveṣu nakṣatreṣu samāvad vasati | [KS, 11, 3 49]
taṃ vaiśvadevena caruṇāmāvasyāṃ rātrīm ayājayat | [KS, 11, 3 50]
tenainaṃ yakṣmād amuñcat | [KS, 11, 3 51]
so 'mum evāpyāyamānam anvāpyāyata | [KS, 11, 3 52]
vaiśvadevena caruṇāmāvasyāṃ rātrīṃ yajeta yo rājayakṣmād bibhīyāt | [KS, 11, 3 53]
yakṣmād evainaṃ muñcati | [KS, 11, 3 54]
so 'mum evāpyāyamānam anvāpyāyate | [KS, 11, 3 55]
{KS, 11, 4}
bārhaspatyaṃ caruṃ nirvaped ānuṣūkānāṃ vrīhīṇām ānujāvaraḥ | [KS, 11, 4 1]
bṛhaspatir vai devānām ānujāvaraḥ | [KS, 11, 4 2]
so 'graṃ paryait | [KS, 11, 4 3]
bṛhaspatir etasya devatā ya ānujāvaraḥ | [KS, 11, 4 4]
tam evānvārabhate | [KS, 11, 4 5]
sa enam agraṃ pariṇayati | [KS, 11, 4 6]
brahma vai bṛhaspatiḥ | [KS, 11, 4 7]
brahma brāhmaṇasya pitā | [KS, 11, 4 8]
pitā putrasyeśe prāco vāpāco vā nottoḥ | [KS, 11, 4 9]
brahmaivainaṃ pitāgraṃ pariṇayati | [KS, 11, 4 10]
ānuṣūkā vā ete vrīhayaḥ | [KS, 11, 4 11]
ya ānujāvaras tān etad agraṃ pariṇayati | [KS, 11, 4 12]
yaddhaviṣ karoti | [KS, 11, 4 13]
tān evānvārabhate | [KS, 11, 4 14]
ta enam agraṃ pariṇayanti | [KS, 11, 4 15]
punaḥ pravṛddhaṃ barhir bhavati | [KS, 11, 4 16]
punaḥ prarūḍha idhmaḥ | [KS, 11, 4 17]
samṛddhyai | [KS, 11, 4 18]
bārhaspatyaṃ caruṃ nirvapet sajātakāmaḥ | [KS, 11, 4 19]
tasya gaṇavatī yājyānuvākye syātām | [KS, 11, 4 20]
bārhaspatyo vai brāhmaṇo devatayā | [KS, 11, 4 21]
svām eva devatāṃ bhūyiṣṭhenārpayate | [KS, 11, 4 22]
gaṇavatī yājyānuvākye bhavataḥ | [KS, 11, 4 23]
sajātair evainaṃ gaṇinaṃ karoti | [KS, 11, 4 24]
brāhmaṇaspatyaṃ caruṃ nirvapet | [KS, 11, 4 25]
tasya mārutī yājyānuvākye syātāṃ yaḥ kāmayeta | [KS, 11, 4 26]
brahmabalaṃ syād iti | [KS, 11, 4 27]
brahma vai brahmaṇaspatiḥ | [KS, 11, 4 28]
viṇ marutaḥ | [KS, 11, 4 29]
brahmaṇy eva viśam anuvināśayati | [KS, 11, 4 30]
tājag brahmabalaṃ bhavati | [KS, 11, 4 31]
aryamṇe caruṃ nirvaped yaḥ kāmayeta | [KS, 11, 4 32]
dānakāmā me prajās syur iti | [KS, 11, 4 33]
eṣa vā aryamā yo dadāti | [KS, 11, 4 34]
dānam imāḥ prajā upajīvanti | [KS, 11, 4 35]
dānakāmā asmai bhavanti | [KS, 11, 4 36]
aindrābārhaspatyaṃ caruṃ nirvaped rājanyāya bubhūṣate | [KS, 11, 4 37]
devā vai rājanyāj jāyamānād abibhayuḥ | [KS, 11, 4 38]
tam anuhāya dāmnāpaumbhan | [KS, 11, 4 39]
apobdho vā eṣa jāyate yo rājanyaḥ | [KS, 11, 4 40]
yad vā eṣo 'napobdho jāyeta na kiṃ cana syāt | [KS, 11, 4 41]
sarvā imāḥ prajā adhiṣādam adyāt | [KS, 11, 4 42]
aindro rājanyo devatayā | [KS, 11, 4 43]
brahma bṛhaspatiḥ | [KS, 11, 4 44]
brahmaṇaivainam apombhanān muñcati | [KS, 11, 4 45]
so 'napobdho vīryāya prasriyate | [KS, 11, 4 46]
dvivṛddhiraṇyaṃ dakṣiṇā | [KS, 11, 4 47]
yad evādo dāma tasya niravattyai | [KS, 11, 4 48]
prājāpatyaṃ caruṃ nirvapec chatakṛṣṇalaṃ ghṛta āyuṣkāmaḥ | [KS, 11, 4 49]
devā vai pramayād abibhayuḥ | [KS, 11, 4 50]
te prajāpatā anāthanta | [KS, 11, 4 51]
tān etayeṣṭyāyājayat | [KS, 11, 4 52]
amṛtaṃ vai hiraṇyam | [KS, 11, 4 53]
amṛtenaivaiṣv amṛtam adadhāt | [KS, 11, 4 54]
tato vai te 'mṛtā abhavan | [KS, 11, 4 55]
etayā yajeta yaḥ pramayād bibhīyāt | [KS, 11, 4 56]
amṛtaṃ vai hiraṇyam | [KS, 11, 4 57]
amṛtenaivāsminn amṛtaṃ dadhāti | [KS, 11, 4 58]
śatakṛṣṇalo bhavati | [KS, 11, 4 59]
śatāyur vai puruṣaś śatavīryaḥ | [KS, 11, 4 60]
āyur eva vīryam avarunddhe | [KS, 11, 4 61]
vaiśvadevaḥ kāryaḥ | [KS, 11, 4 62]
viśvān hi sa tad devān ayājayat | [KS, 11, 4 63]
prājāpatyaḥ kāryaḥ | [KS, 11, 4 64]
prajāpatir yoniḥ | [KS, 11, 4 65]
yonā eva pratitiṣṭhati | [KS, 11, 4 66]
catvāricatvāri kṛṣṇalāny avadānaṃ bhavati | [KS, 11, 4 67]
samṛddhyai | [KS, 11, 4 68]
taṃ brahmaṇe pariharanti | [KS, 11, 4 69]
brahma vai brahmā | [KS, 11, 4 70]
brahmaṇaivāsminn ekadhāyur dadhāti | [KS, 11, 4 71]
etayā yajeta yaḥ kāmayeta | [KS, 11, 4 72]
vasīyān syām iti | [KS, 11, 4 73]
eṣa vai manuṣyasya svargo loko yad asmiṃl loke vasīyān bhavati | [KS, 11, 4 74]
ṛdhnoti vasīyān bhavati ya evaṃ vidvān etayā yajate | [KS, 11, 4 75]
sauryaṃ caruṃ nirvaped gataśrīḥ | [KS, 11, 4 76]
tasya harito rukmo 'pidhānas syāt | [KS, 11, 4 77]
rajato 'dhastāt | [KS, 11, 4 78]
asau vā ādityo 'nto 'ntaṃ manuṣyaś śriyo gatvā nivartate | [KS, 11, 4 79]
antād evāntam ālabhate | [KS, 11, 4 80]
na tataḥ pāpīyān bhavati yādṛk san yajate | [KS, 11, 4 81]
asau vā āditya idam āsīt | [KS, 11, 4 82]
sa idaṃ nirdahann acarat | [KS, 11, 4 83]
taṃ devā ābhyāṃ parigṛhyāmuṃ lokam agamayan | [KS, 11, 4 84]
sa na vyarocata | [KS, 11, 4 85]
te prayājeṣu pañca hiraṇyakṛṣṇalāny ajuhavuḥ | [KS, 11, 4 86]
tejo vai hiraṇyam | [KS, 11, 4 87]
tejasaivāsmiṃs tejo 'dadhuḥ | [KS, 11, 4 88]
tato vai sa tejo 'gṛhṇāt | [KS, 11, 4 89]
sa imāḥ pañca diśo 'nu tejasvy abhavat | [KS, 11, 4 90]
iyaṃ vai rajatāsau hiraṇyā | [KS, 11, 4 91]
ābhyām evainaṃ parigṛhyāmuṃ lokaṃ gamayati | [KS, 11, 4 92]
sa vai na virocata iti | [KS, 11, 4 93]
āhuḥ | [KS, 11, 4 94]
na hi sa vyarocateti | [KS, 11, 4 95]
prayājeṣu pañca hiraṇyakṛṣṇalāni juhuyāt | [KS, 11, 4 96]
tejo vai hiraṇyam | [KS, 11, 4 97]
tejasaivainaṃ saṃsṛjati | [KS, 11, 4 98]
sa imāḥ pañca diśo 'nu tejasvī bhavati | [KS, 11, 4 99]
{KS, 11, 5}
saumāraudraṃ caruṃ nirvapec chuklānāṃ vrīhīṇāṃ śvetāyāś śvetavatsāyā ājyaṃ mathitaṃ syāt tasmin brahmavarcasakāmaḥ | [KS, 11, 5 1]
svarbhānur vā āsuras sūryaṃ tamasāvidhyat | [KS, 11, 5 2]
sa na vyarocata | [KS, 11, 5 3]
tasmai devāḥ prāyaścittim aicchan | [KS, 11, 5 4]
tam etayeṣṭyāyājayan | [KS, 11, 5 5]
tayāsmāt tamo 'pāghnan | [KS, 11, 5 6]
tamasaiṣa prāvṛto yo 'laṃ brahmavarcasāya san na brahmavarcasī bhavati | [KS, 11, 5 7]
tama evāsmād apahanti | [KS, 11, 5 8]
brahmavarcasenainaṃ saṃsṛjati | [KS, 11, 5 9]
śvetāyāś śvetavatsāyā ājyaṃ bhavati śuklā vrīhayaḥ | [KS, 11, 5 10]
evam iva vai brahmavarcasam | [KS, 11, 5 11]
brahmavarcasam eva saṃdadhāti | [KS, 11, 5 12]
ghṛtena prokṣanti | [KS, 11, 5 13]
ghṛtena mārjayante | [KS, 11, 5 14]
aśāntyai | [KS, 11, 5 15]
śāntir hy āpaḥ | [KS, 11, 5 16]
apy asya tāṃ rātrīm apo gṛhān nāvahareyuḥ | [KS, 11, 5 17]
pariśrite yajeta | [KS, 11, 5 18]
brahmavarcasasya parigṛhītyai | [KS, 11, 5 19]
prādeśamātraś carur ūrdhvo bhavaty evaṃ tiryaṅ | [KS, 11, 5 20]
etāvān vai puruṣaḥ | [KS, 11, 5 21]
yāvad asya prāṇā abhi yāvān evāsyātmā tasmāt tamo 'pahanti | [KS, 11, 5 22]
sākaṃ raśmibhiḥ pracaranti | [KS, 11, 5 23]
asā evāsmād āditya udyaṃs tamo 'pahanti | [KS, 11, 5 24]
tiṣyāpūrṇamāse yajeta | [KS, 11, 5 25]
tiṣyo vai rudraś candramās somaḥ | [KS, 11, 5 26]
saumīr ataḥ prācīnam oṣadhayaḥ | [KS, 11, 5 27]
raudrīḥ pratīcīnam | [KS, 11, 5 28]
śuṣyanti prācīnam | [KS, 11, 5 29]
śuṣyanti pratīcīnam | [KS, 11, 5 30]
pratyakṣam evainā ṛdhnoti | [KS, 11, 5 31]
īśvaro duścarmā bhavitor ya etayā yajate | [KS, 11, 5 32]
atīva hy asmād apahanti | [KS, 11, 5 33]
manor ṛcas sāmidhenīṣv apy anubrūyāt | [KS, 11, 5 34]
manur vai yat kiṃ cāvadat tad bheṣajam āsīt | [KS, 11, 5 35]
bheṣajam evāsmai karoti | [KS, 11, 5 36]
upakṣaranti sindhavo mayobhuva iti | [KS, 11, 5 37]
nārāśaṃsyā paridadhāti | [KS, 11, 5 38]
śāntyai | [KS, 11, 5 39]
ṣaṭpadā bhavati | [KS, 11, 5 40]
ṣaḍ vā ṛtavaḥ | [KS, 11, 5 41]
ṛtuṣv eva pratitiṣṭhati | [KS, 11, 5 42]
īśvaras tu tad ati duścarmaiva bhavitoḥ | [KS, 11, 5 43]
tejāṃsi hy eṣa pratyārohann eti | [KS, 11, 5 44]
saumāpauṣṇaṃ caruṃ paśukāmo 'nunirvapet | [KS, 11, 5 45]
somo vai brāhmaṇasya svā devatā | [KS, 11, 5 46]
paśavaḥ pūṣā | [KS, 11, 5 47]
svām eva devatāṃ paśubhir baṃhayate | [KS, 11, 5 48]
tvacam eva kurute | [KS, 11, 5 49]
saumāraudraṃ caruṃ nirvapet kṛṣṇānāṃ vrīhīṇām abhicaran | [KS, 11, 5 50]
somo vā āsāṃ prajānām adhipatiḥ | [KS, 11, 5 51]
rudro 'gnir adhipatir vadhyasya cāvadhyasya ceśe | [KS, 11, 5 52]
adhipatim evainaṃ niryācya rudrāyāpidadhāti | [KS, 11, 5 53]
kṛṣṇānāṃ vrīhīṇāṃ bhavati | [KS, 11, 5 54]
kṛṣṇam iva vai tamaḥ | [KS, 11, 5 55]
tamo mṛtyuḥ | [KS, 11, 5 56]
mṛtyunaivainaṃ grāhayati | [KS, 11, 5 57]
śaramayaṃ barhiḥ | [KS, 11, 5 58]
śīrtyai | [KS, 11, 5 59]
vaibhītaka idhmaḥ | [KS, 11, 5 60]
vibhittyai | [KS, 11, 5 61]
saumāraudraṃ caruṃ nirvaped bhrātṛvyatāyai vā dvitīyatāyai vā | [KS, 11, 5 62]
tasyārdhamardhaṃ sarvaṃ syāt | [KS, 11, 5 63]
ardhaṃ śuklānāṃ vrīhīṇāṃ syād ardhaṃ kṛṣṇānām ardhaṃ śaramayaṃ barhiṣo 'rdhaṃ darbhamayam ardhaṃ vaibhītakam idhmasyārdham anyasya vṛkṣasya | [KS, 11, 5 64]
somo vai brāhmaṇasya svā devatā | [KS, 11, 5 65]
svāyām evāsmai devatāyāṃ dvitīyaṃ janayati | [KS, 11, 5 66]
yad ardhamardham | [KS, 11, 5 67]
dvitīyatvāyaiva tat | [KS, 11, 5 68]
saumāraudraṃ caruṃ nirvapet payasy āmayāvinaḥ | [KS, 11, 5 69]
saumyo vai jīvann āgneyaḥ pramītaḥ | [KS, 11, 5 70]
naiṣa jīvo na mṛto ya āmayāvī | [KS, 11, 5 71]
tayor evainaṃ bhāgadheyena niṣkrīṇāti | [KS, 11, 5 72]
payasi bhavati | [KS, 11, 5 73]
payo vai payaḥ | [KS, 11, 5 74]
payaḥ puruṣaḥ | [KS, 11, 5 75]
paya etasyāmayati yasyāmayati | [KS, 11, 5 76]
payasaivāsya payas spṛṇoti | [KS, 11, 5 77]
grasitaṃ vā eṣa etaṃ somārudrayor niṣkhidati yo hotā bhavati | [KS, 11, 5 78]
sa īśvaraḥ prametoḥ | [KS, 11, 5 79]
anaḍvāhaṃ tasmai dadyāt | [KS, 11, 5 80]
taṃ hanyāt | [KS, 11, 5 81]
tasyāśnīyāt | [KS, 11, 5 82]
saiva tatra prāyaścittiḥ | [KS, 11, 5 83]
saumāraudraṃ caruṃ nirvapet prajākāmo vā paśukāmo vā | [KS, 11, 5 84]
somo vai retodhāḥ | [KS, 11, 5 85]
rudro 'gnis sa prajanayitā | [KS, 11, 5 86]
soma evāsmai reto dadhāti | [KS, 11, 5 87]
agniḥ prajanayati | [KS, 11, 5 88]
vindate prajāṃ vā paśūn vā yatarasmai kāmāya nirvapati | [KS, 11, 5 89]
{KS, 11, 6}
ādityebhyo dhārayadvadbhyaś caruṃ nirvaped aparuddho vāparurutsyamāno vā | [KS, 11, 6 1]
ādityā vai trātāraḥ | [KS, 11, 6 2]
ādityā aparoddhāraḥ | [KS, 11, 6 3]
tān eva bhāgadheyenopadhāvati | [KS, 11, 6 4]
ta enaṃ dādhrati | [KS, 11, 6 5]
ādityebhyo bhuvanavadbhyaś caruṃ nirvaped bubhūṣan | [KS, 11, 6 6]
aditir vai prajākāmaudanam apacat | [KS, 11, 6 7]
tasyocchiṣṭam āśnāt | [KS, 11, 6 8]
sā garbham adhatta | [KS, 11, 6 9]
tata ādityā ajāyanta | [KS, 11, 6 10]
sāmanyateto me śreyāṃso 'janiṣyanta yat purastād āśiṣyam iti | [KS, 11, 6 11]
sāparam apacat | [KS, 11, 6 12]
tasyobhayata āśnāt purastāc copariṣṭāc ca | [KS, 11, 6 13]
sā garbham adhatta | [KS, 11, 6 14]
so 'ntar eva garbho 'vadat | [KS, 11, 6 15]
ta ādityā amanyanta | [KS, 11, 6 16]
ayaṃ ca vai janiṣyate | [KS, 11, 6 17]
sa evedaṃ bhaviṣyatīti | [KS, 11, 6 18]
taṃ niraghnan | [KS, 11, 6 19]
sa nirasto 'śayat | [KS, 11, 6 20]
sā tṛtīyam apacat | [KS, 11, 6 21]
ādityebhya eva | [KS, 11, 6 22]
astv eva sa yas tasmād yoner abhūd yasmād yūyam asṛjyadhvam iti | [KS, 11, 6 23]
taṃ samaskurvan | [KS, 11, 6 24]
tasya yan mṛtam āsīt tad apākṛntan | [KS, 11, 6 25]
sa hasty abhavat | [KS, 11, 6 26]
yaj jīvaṃ sa vivasvāṃ ādityaḥ | [KS, 11, 6 27]
sa na tathāsīd yathā tena bhavitavyam | [KS, 11, 6 28]
sa etam ādityebhyo bhuvadvadbhyaś caruṃ niravapat | [KS, 11, 6 29]
svo vai svāya nāthitāya suhṛdayatamaḥ | [KS, 11, 6 30]
svān evopādhāvat | [KS, 11, 6 31]
tato vai so 'bhavat | [KS, 11, 6 32]
ādityā imāḥ prajās svas svāya nāthitāya suhṛdayatamaḥ | [KS, 11, 6 33]
svān eva bhāgadheyenopadhāvati | [KS, 11, 6 34]
bhūtyai | [KS, 11, 6 35]
bhavaty eva | [KS, 11, 6 36]
ādityā bhāgaṃ vaḥ kariṣyāmīti | [KS, 11, 6 37]
nirvapan brūyāt | [KS, 11, 6 38]
imam amum āmuṣyāyaṇam amuṣyāḥ putram amuṣyāṃ viśy avagamayateti | [KS, 11, 6 39]
bhāgadheyam evaibhyaḥ kurvan prāha | [KS, 11, 6 40]
tam ādityebhyaś caruṃ nirvapati | [KS, 11, 6 41]
ādityā vai devaviśā | [KS, 11, 6 42]
devaviśā manuṣyaviśāyā īśe | [KS, 11, 6 43]
devaviśaivainaṃ manuṣyaviśām avagamayati | [KS, 11, 6 44]
saptāśvatthā mayūkhā bhavanti | [KS, 11, 6 45]
tān idhme 'pi prokṣati | [KS, 11, 6 46]
ta ā saṃsthātor vedyāṃ śerate | [KS, 11, 6 47]
tān saṃsthite madhyameṣāyām upahanti | [KS, 11, 6 48]
idam aham ādityān badhnāmy amuṣyāmuṣyāyaṇasyāvagamāyeti | [KS, 11, 6 49]
yady ā saptamād ahno nāvagacched idhmaṃ tān kṛtvāparayā yajetaivaṃ dvitīyayaivaṃ tṛtīyayā | [KS, 11, 6 50]
trir vā ādityās sapta sapta | [KS, 11, 6 51]
yāvanta evādityās tān badhnāti | [KS, 11, 6 52]
ta enaṃ baddhā mokṣamāṇā avagamayanti | [KS, 11, 6 53]
viśo vai vīryam apākrāmat | [KS, 11, 6 54]
tad aśvatthaṃ prāviśat | [KS, 11, 6 55]
tasmād eṣo 'dhṛtas sarvāhā parṇam ejayaṃs tiṣṭhati | [KS, 11, 6 56]
yad āśvatthā bhavanti | [KS, 11, 6 57]
viśa evāsmin vīryaṃ badhnāti | [KS, 11, 6 58]
satyāśīr iha mana iti | [KS, 11, 6 59]
niruddhasya padam ādadīta | [KS, 11, 6 60]
amanasa evainān karoti | [KS, 11, 6 61]
upa preta marutas svatavasa enā viśpatinābhy amuṃ rājānam iti | [KS, 11, 6 62]
viśo 'bhivātam abhidhvaṃsayan parīyāt | [KS, 11, 6 63]
abhimanasa evainān karoti | [KS, 11, 6 64]
yaḥ parastād grāmyavādī syāt tasya gṛhād vrīhīn āhareyuḥ | [KS, 11, 6 65]
tāñchuklāṃś ca kṛṣṇāṃś ca vicinuyuḥ | [KS, 11, 6 66]
ye śuklās tam ādityebhyaś caruṃ nirvapet | [KS, 11, 6 67]
ye kṛṣṇā ni tān dadhyuḥ | [KS, 11, 6 68]
ādityā vai devaviśā | [KS, 11, 6 69]
devaviśā manuṣyaviśāyā īśe | [KS, 11, 6 70]
devaviśaivainaṃ manuṣyaviśām avagamayati | [KS, 11, 6 71]
etad viśam avāgann iti | [KS, 11, 6 72]
āhuḥ | [KS, 11, 6 73]
atha kva kṣatram iti | [KS, 11, 6 74]
yadā vai kṣatram avagacchaty athāvagacchati | [KS, 11, 6 75]
yadāvagacched ye kṛṣṇās taṃ vāruṇaṃ caruṃ nirvapet | [KS, 11, 6 76]
kṣatraṃ vai varuṇaḥ | [KS, 11, 6 77]
varuṇa evainaṃ kṣatram avagamayati | [KS, 11, 6 78]
ubhe viśā avagacchati devaviśāṃ ca manuṣyaviśāṃ ca | [KS, 11, 6 79]
yac chuklānām ādityebhyo nirvapati | [KS, 11, 6 80]
tasmāc chukla iva vaiśyo jāyate | [KS, 11, 6 81]
yat kṛṣṇānāṃ vāruṇam | [KS, 11, 6 82]
tasmād dhūmra iva rājanyaḥ | [KS, 11, 6 83]
{KS, 11, 8}
āgnāvaiṣṇavam ekādaśakapālaṃ nirvapet sārasvataṃ caruṃ bārhaspatyaṃ caruṃ pūrvedyur etayā yakṣyamāṇaḥ | [KS, 11, 8 1]
agnir vai sarvā devatāḥ | [KS, 11, 8 2]
viṣṇur yajñaḥ | [KS, 11, 8 3]
vāk sarasvatī | [KS, 11, 8 4]
brahma bṛhaspatiḥ | [KS, 11, 8 5]
etā eva devatāḥ pūrvedyur gṛhṇāti | [KS, 11, 8 6]
prāṇā vai devatāḥ | [KS, 11, 8 7]
prāṇān eva gṛhītvopavasati | [KS, 11, 8 8]
āgneyam aṣṭākapālaṃ śvo nirvapet saumyaṃ carum adityai caruṃ vāruṇaṃ yavamayaṃ carum agnaye vaiśvānarāya dvādaśakapālam āmayāvī | [KS, 11, 8 9]
agniṃ vai puruṣasya pramītasya māṃsāni gacchanti | [KS, 11, 8 10]
somaṃ rasaḥ | [KS, 11, 8 11]
pṛthivīṃ śarīram | [KS, 11, 8 12]
iyam aditiḥ | [KS, 11, 8 13]
asyāṃ hi śaye | [KS, 11, 8 14]
etā vai devatāḥ puruṣasyeśate | [KS, 11, 8 15]
tābhya evainam adhi samīrayati | [KS, 11, 8 16]
saumyo vai jīvan | [KS, 11, 8 17]
āgneyaḥ pramītaḥ | [KS, 11, 8 18]
naiṣa jīvo na mṛto ya āmayāvī | [KS, 11, 8 19]
tayor evainaṃ bhāgadheyena niṣkrīṇāti | [KS, 11, 8 20]
varuṇagṛhīta eṣa ya āmayāvī | [KS, 11, 8 21]
yad vāruṇaḥ | [KS, 11, 8 22]
varuṇād evainaṃ muñcati | [KS, 11, 8 23]
yavamayo bhavati | [KS, 11, 8 24]
prādeśamātro bhavati | [KS, 11, 8 25]
saṃvatsaro vā agnir vaiśvānaraḥ | [KS, 11, 8 26]
āyus saṃvatsaraḥ | [KS, 11, 8 27]
saṃvatsara evainam āyuṣi pratiṣṭhāpayati | [KS, 11, 8 28]
sarvam āyur eti | [KS, 11, 8 29]
pañcaitāni havīṃṣi | [KS, 11, 8 30]
pāṅktaḥ puruṣaḥ | [KS, 11, 8 31]
puruṣam evāpnoti | [KS, 11, 8 32]
agner āyur asīti | [KS, 11, 8 33]
hiraṇyaṃ ghṛte 'vadadhāti | [KS, 11, 8 34]
agnijā vai hiraṇyam | [KS, 11, 8 35]
manuṣyā agner āyuṣkṛtaḥ | [KS, 11, 8 36]
tair evāsmā āyur dadhāti | [KS, 11, 8 37]
indrasya prāṇa iti | [KS, 11, 8 38]
etaddevatyā vai prāṇāḥ | [KS, 11, 8 39]
tān evāsmin dadhāti | [KS, 11, 8 40]
etaddevatyā diśaḥ | [KS, 11, 8 41]
yathādevatam evainaṃ digbhyo 'dhi samīrayati | [KS, 11, 8 42]
pañcaitāni juhoti | [KS, 11, 8 43]
pāṅktaḥ puruṣaḥ | [KS, 11, 8 44]
puruṣam eva spṛṇoti | [KS, 11, 8 45]
sarva ṛtvijaḥ paryāhuḥ | [KS, 11, 8 46]
sarva evāsmā ṛtvijaś cikitsanti | [KS, 11, 8 47]
brahmaṇo hastam anu paryāhuḥ | [KS, 11, 8 48]
brahma vai brahmā | [KS, 11, 8 49]
brahmaṇaivāsminn ekadhāyur dadhati | [KS, 11, 8 50]
yad asarpa iti | [KS, 11, 8 51]
ghṛtasyaivaitaj janma bandhutāṃ vīryaṃ vyācaṣṭe | [KS, 11, 8 52]
pāvamānena tvā stomeneti | [KS, 11, 8 53]
etāvad vāvāsti yāvad grahās stomāś chandāṃsi | [KS, 11, 8 54]
yāvad evāsti tāvatāsmai cikitsati | [KS, 11, 8 55]
yathā vadhyam uddharaty utsṛjaty unnayaty evam evainam etad uddharaty utsṛjaty unnayati | [KS, 11, 8 56]
devā āyuṣmanta iti | [KS, 11, 8 57]
prayacchati | [KS, 11, 8 58]
ete vai devā āyuṣmantaḥ | [KS, 11, 8 59]
tair evāsmā āyuḥ prayacchati | [KS, 11, 8 60]
tat pibati | [KS, 11, 8 61]
āyur eva tat pibati | [KS, 11, 8 62]
yad eva tasya tan nir iva dhayed dhiraṇyād ghṛtam | [KS, 11, 8 63]
tejo vai hiraṇyam | [KS, 11, 8 64]
āyur ghṛtam | [KS, 11, 8 65]
tejasa evādhy āyur ātman dhatte | [KS, 11, 8 66]
imam agna āyuṣe varcase kṛdhīti | [KS, 11, 8 67]
hiraṇyam ābadhnāti | [KS, 11, 8 68]
agnir vai sarvā devatāḥ | [KS, 11, 8 69]
āyur hiraṇyam | [KS, 11, 8 70]
sarvābhir evāsmai devatābhir ābadhnāti | [KS, 11, 8 71]
tigmam ojo varuṇa saṃśiśādhīti | [KS, 11, 8 72]
sam evainaṃ śyati | [KS, 11, 8 73]
mātevāsmā adite śarma yaccheti | [KS, 11, 8 74]
iyam aditiḥ | [KS, 11, 8 75]
asyām evainaṃ pratiṣṭhāpayati | [KS, 11, 8 76]
viśve devā jaradaṣṭir yathāsad iti | [KS, 11, 8 77]
jarāmṛtyum evainaṃ karoti | [KS, 11, 8 78]
aśvinoḥ prāṇo mitrāvaruṇayor bṛhaspater iti | [KS, 11, 8 79]
etaddevatyā vai prāṇāḥ | [KS, 11, 8 80]
tān evāsmin dadhāti | [KS, 11, 8 81]
tān asminn adhi viyātayati | [KS, 11, 8 82]
tān asmād anapagān karoti | [KS, 11, 8 83]
{KS, 11, 10}
kṛṣṇājinaṃ bhavati madhu karīrāṇi śyāvasyāśvasya dāma | [KS, 11, 10 1]
tāni pūrvasyāgner ante nidhāya kṛṣṇaṃ vāso yajamānaṃ paridhāpayitvānvārambhayitvaitāni juhoti | [KS, 11, 10 2]
vātanāmāni vā etāni | [KS, 11, 10 3]
eṣa vai varṣasyeśe | [KS, 11, 10 4]
yadā hy eṣa āpyāyayati yadā samīrayati yadā pradāpayaty atha varṣati | [KS, 11, 10 5]
tam eva bhāgadheyenopadhāvati | [KS, 11, 10 6]
so 'smai prīto vṛṣṭiṃ ninayati | [KS, 11, 10 7]
aṣṭā etāni juhoti | [KS, 11, 10 8]
catasro diśaś catasra upadiśāḥ | [KS, 11, 10 9]
yathādiśam eva digbhyo vṛṣṭiṃ sampracyāvayati | [KS, 11, 10 10]
kṛṣṇājine saṃyauti | [KS, 11, 10 11]
havir eva karoti | [KS, 11, 10 12]
madhunā saṃyauti | [KS, 11, 10 13]
apāṃ vā eṣa oṣadhīnāṃ raso yan madhu | [KS, 11, 10 14]
adbhya eṣa oṣadhibhyo varṣati | [KS, 11, 10 15]
yarhi varṣaty adbhya evauṣadhibhyo vṛṣṭiṃ ninayati | [KS, 11, 10 16]
māndā vaśā iti | [KS, 11, 10 17]
etāni vā apāṃ nāmadheyāni | [KS, 11, 10 18]
yathāda āha | [KS, 11, 10 19]
asā ehy asā ehīti | [KS, 11, 10 20]
evam evainā etan nāmagrāhaṃ divaś cyāvayati | [KS, 11, 10 21]
na vā anyayeti | [KS, 11, 10 22]
āhuḥ | [KS, 11, 10 23]
saumyā āhutyā divo vṛṣṭiṃ cyāvayitum arhatīti | [KS, 11, 10 24]
yatīn vai sālāvṛkeyā ādan | [KS, 11, 10 25]
teṣāṃ śīrṣāṇi parāpatan | [KS, 11, 10 26]
te kharjūrā abhavan | [KS, 11, 10 27]
yas somapīthas sa ūrdhvo 'patat | [KS, 11, 10 28]
tāni karīrāṇi | [KS, 11, 10 29]
yat karīrāṇi bhavanti | [KS, 11, 10 30]
saumyaivāhutyā divo vṛṣṭiṃ ninayati | [KS, 11, 10 31]
tasmāt karīrāṇi na striyai dadyāt | [KS, 11, 10 32]
na śūdrāya | [KS, 11, 10 33]
asomapītha iva hy eṣa | [KS, 11, 10 34]
vṛṣṇas saṃdānam asi | [KS, 11, 10 35]
vṛṣṭyai tvopanahyāmīti | [KS, 11, 10 36]
vṛṣā hy aśvaḥ | [KS, 11, 10 37]
vṛṣā parjanyaḥ | [KS, 11, 10 38]
samṛddhyai | [KS, 11, 10 39]
śyāvasyāśvasya dāma bhavati | [KS, 11, 10 40]
śyāva iva hy eṣa varṣiṣyan bhavati | [KS, 11, 10 41]
devā vasavyāḥ | [KS, 11, 10 42]
devāś śarmaṇyāḥ | [KS, 11, 10 43]
devās sapītaya iti | [KS, 11, 10 44]
etā vai devatā varṣasyeśate | [KS, 11, 10 45]
tābhir evāsmā anvahaṃ vṛṣṭim icchati | [KS, 11, 10 46]
kṛṣṇājina upanahyati | [KS, 11, 10 47]
ṛksāmayor vā etad rūpaṃ yat kṛṣṇājinam | [KS, 11, 10 48]
ṛksāmābhyām evāsmai vṛṣṭim icchati | [KS, 11, 10 49]
yadi varṣet tadaiveṣṭiṃ nirvapet | [KS, 11, 10 50]
yadi na varṣet tathaiva vaseyuḥ | [KS, 11, 10 51]
ahorātre vai mitrāvaruṇau | [KS, 11, 10 52]
ahorātre parjanyo 'nuvarṣati | [KS, 11, 10 53]
naktaṃ vā hi divā vā varṣati | [KS, 11, 10 54]
etau varṣasyeśāte | [KS, 11, 10 55]
tā eva bhāgadheyenopadhāvati | [KS, 11, 10 56]
tā asmai prītau vṛṣṭiṃ ninayataḥ | [KS, 11, 10 57]
agnaye dhāmacchade śvo 'ṣṭākapālaṃ nirvapen mārutaṃ caruṃ sauryam ekakapālam | [KS, 11, 10 58]
agnir vā ito vṛṣṭim udīrayati | [KS, 11, 10 59]
dhāmacchad iva bhūtvā varṣati | [KS, 11, 10 60]
marutas sṛṣṭāṃ vṛṣṭiṃ nayanti | [KS, 11, 10 61]
yadāsā ādityo 'rvāṅ raśmibhiḥ paryāvartate 'tha varṣati | [KS, 11, 10 62]
etā vai devatā varṣasyeśate | [KS, 11, 10 63]
tā eva bhāgadheyenopadhāvati | [KS, 11, 10 64]
tā asmai prītā vṛṣṭiṃ ninayanti | [KS, 11, 10 65]
apy avarṣiṣyan varṣaty eva ṣaḍ etāni havīṃṣi | [KS, 11, 10 66]
ṣaḍ vā ṛtavaḥ | [KS, 11, 10 67]
ṛtubhya eva vṛṣṭiṃ sampracyāvayati | [KS, 11, 10 68]
yat saptamam | [KS, 11, 10 69]
saṃvatsarād eva tena vṛṣṭiṃ cyāvayati | [KS, 11, 10 70]
athaitā mārutīś catasraḥ pitryās tāsāṃ tisṛbhiḥ pracaranti ny ekāṃ dadhaty ṛco 'nuvākyā yajūṃṣi yājyāḥ | [KS, 11, 10 71]
maruto vai varṣasyeśate | [KS, 11, 10 72]
tebhya eva bhūyo bhāgadheyaṃ karoti | [KS, 11, 10 73]
yā caturthī tāṃ saṃsthite 'psu juhoti | [KS, 11, 10 74]
sṛjā vṛṣṭiṃ divaḥ | [KS, 11, 10 75]
ādbhis samudraṃ pṛṇeti | [KS, 11, 10 76]
ābhir evāmūr acchaiti | [KS, 11, 10 77]
atho imāś caivāmūś ca saṃsṛjati | [KS, 11, 10 78]
ye devā divibhāgā iti | [KS, 11, 10 79]
kṛṣṇājinam avadhūnoti | [KS, 11, 10 80]
diśaś caiva devatāś ca tarpayati | [KS, 11, 10 81]
atho ima evāsya lokā abhīṣṭāḥ prītā bhavanti | [KS, 11, 10 82]
saiṣā kārīrī nāmeṣṭiḥ | [KS, 11, 10 83]
saṃvatsaraṃ karīrāṇāṃ nāśnīyād ya etayā yajetātho yo 'nubruvīta | [KS, 11, 10 84]
tad asyā vratam | [KS, 11, 10 85]
{KS, 12, 1}
payasyayā yajetāmayāvī | [KS, 12, 1 1]
maitrāvaruṇī brāhmaṇasya syād aindrāvaruṇī rājanyasyāgnivāruṇī vaiśyasya | [KS, 12, 1 2]
ṛddhyā evāgneyaḥ | [KS, 12, 1 3]
maitro brāhmaṇo devatayā | [KS, 12, 1 4]
varuṇagṛhīta eṣa ya āmayāvī | [KS, 12, 1 5]
svām eva devatāṃ bhāgadheyenopadhāvati | [KS, 12, 1 6]
varuṇād enaṃ vāruṇena muñcati | [KS, 12, 1 7]
aindro rājanyo devatayā | [KS, 12, 1 8]
varuṇagṛhīta eṣa ya āmayāvī | [KS, 12, 1 9]
svām eva devatāṃ bhāgadheyenopadhāvati | [KS, 12, 1 10]
varuṇād enaṃ vāruṇena muñcati | [KS, 12, 1 11]
agnis sarvā devatāḥ | [KS, 12, 1 12]
tatra vaiśyasyāpi varuṇagṛhīta eṣa ya āmayāvī | [KS, 12, 1 13]
svām eva devatāṃ bhāgadheyenopadhāvati | [KS, 12, 1 14]
varuṇād enaṃ vāruṇena muñcati | [KS, 12, 1 15]
payasyā bhavati | [KS, 12, 1 16]
payo vai payasyā | [KS, 12, 1 17]
payaḥ puruṣaḥ | [KS, 12, 1 18]
paya etasyāmayati yasyāmayati | [KS, 12, 1 19]
payasaivāsya payas spṛṇoti | [KS, 12, 1 20]
puroḍāśo bhavati | [KS, 12, 1 21]
asthanvantam evainaṃ kṛtvā pratiṣṭhāpayati | [KS, 12, 1 22]
paśur vai puruṣaḥ | [KS, 12, 1 23]
paśuḥ puroḍāśaḥ | [KS, 12, 1 24]
paśunaiva paśuṃ spṛṇoti | [KS, 12, 1 25]
vyuhyāvadyati | [KS, 12, 1 26]
yathānubhidya śalyaṃ nirharaty evam evāsyaitan madhyato yakṣmaṃ nirharati | [KS, 12, 1 27]
samuhyāgnaye 'vadyati | [KS, 12, 1 28]
yathā śalyaṃ nirhṛtya samāyatya saṃnahyaty evam eva tat | [KS, 12, 1 29]
athaita ekakapālāḥ | [KS, 12, 1 30]
na vai puruṣaṃ kapālair āptum arhati | [KS, 12, 1 31]
ekadhaivainam āpnoti | [KS, 12, 1 32]
aṣṭau bhavanti | [KS, 12, 1 33]
aṣṭau vai puruṣasya śaphāḥ | [KS, 12, 1 34]
śaphaśa evainam āpnoti | [KS, 12, 1 35]
tān anuparicāraṃ juhoti | [KS, 12, 1 36]
atrātra vai varuṇapāśaḥ | [KS, 12, 1 37]
yatrayatraiva varuṇapāśas tata enaṃ varuṇān muñcati | [KS, 12, 1 38]
vyṛddhā vā eṣāhutir yām anagnau juhoti | [KS, 12, 1 39]
agnau sarve hotavyāḥ | [KS, 12, 1 40]
agnis sarvā devatāḥ | [KS, 12, 1 41]
tenaiva tān kāmān spṛṇoti | [KS, 12, 1 42]
na vyṛddhām āhutiṃ juhoti | [KS, 12, 1 43]
payasyayā yajeta sajātakāmaḥ | [KS, 12, 1 44]
ṛddhyā evāgneyaḥ | [KS, 12, 1 45]
maitro brāhmaṇo devatayā | [KS, 12, 1 46]
varuṇagṛhīta eṣa yo 'laṃ sajātebhyas sann asajāto bhavati | [KS, 12, 1 47]
svām eva devatāṃ bhāgadheyenopadhāvati | [KS, 12, 1 48]
varuṇād enaṃ vāruṇena muñcati | [KS, 12, 1 49]
payasyā bhavati | [KS, 12, 1 50]
payo vai payasyā | [KS, 12, 1 51]
payas sajātāḥ | [KS, 12, 1 52]
payasaiva payo 'varunddhe | [KS, 12, 1 53]
vyūhati | [KS, 12, 1 54]
diśas tarpayati | [KS, 12, 1 55]
samūhati | [KS, 12, 1 56]
sajātān evāsmai samūhati | [KS, 12, 1 57]
samānam ekakapālānāṃ brāhmaṇam | [KS, 12, 1 58]
payasyayā yajeta paśukāmaḥ | [KS, 12, 1 59]
ṛddhyā evāgneyaḥ | [KS, 12, 1 60]
maitro brāhmaṇo devatayā | [KS, 12, 1 61]
varuṇagṛhīta eṣa yo 'laṃ paśubhyas sann apaśur bhavati | [KS, 12, 1 62]
svām eva devatāṃ bhāgadheyenopadhāvati | [KS, 12, 1 63]
varuṇād enaṃ vāruṇena muñcati | [KS, 12, 1 64]
payasyā bhavati | [KS, 12, 1 65]
payo vai payasyā | [KS, 12, 1 66]
payaḥ paśavaḥ | [KS, 12, 1 67]
payasaiva payo 'varunddhe | [KS, 12, 1 68]
vyūhati | [KS, 12, 1 69]
diśas tarpayati | [KS, 12, 1 70]
samūhati | [KS, 12, 1 71]
paśūn evāsmai samūhati | [KS, 12, 1 72]
samānam ekakapālānāṃ brāhmaṇam | [KS, 12, 1 73]
payasyayā yajeta bubhūṣan | [KS, 12, 1 74]
ṛddhyā evāgneyaḥ | [KS, 12, 1 75]
maitro brāhmaṇo devatayā | [KS, 12, 1 76]
varuṇagṛhīta eṣa yo 'laṃ bhūtyai san na bhavati | [KS, 12, 1 77]
svām eva devatāṃ bhāgadheyenopadhāvati | [KS, 12, 1 78]
varuṇād enaṃ vāruṇena muñcati | [KS, 12, 1 79]
payasyā bhavati | [KS, 12, 1 80]
payo vai payasyā | [KS, 12, 1 81]
payaḥ puruṣaḥ | [KS, 12, 1 82]
payasaiva payo 'varunddhe | [KS, 12, 1 83]
vyūhati | [KS, 12, 1 84]
diśas tarpayati | [KS, 12, 1 85]
samūhati | [KS, 12, 1 86]
bhūtim evāsmai samūhati | [KS, 12, 1 87]
samānam ekakapālānāṃ brāhmaṇam | [KS, 12, 1 88]
{KS, 12, 2}
dhruvo 'si | [KS, 12, 2 1]
dhruvo 'haṃ sajāteṣu bhūyāsaṃ dhruvā mayi sajātāḥ | [KS, 12, 2 2]
ugraś cettā vasuvid | [KS, 12, 2 3]
abhibhūr asi | [KS, 12, 2 4]
abhy ahaṃ sajātān bhūyāsam | [KS, 12, 2 5]
dhīraś cettā vasuvit | [KS, 12, 2 6]
paribhūr asi | [KS, 12, 2 7]
pary ahaṃ sajātān bhūyāsam | [KS, 12, 2 8]
dhīraś cettā vasuvit | [KS, 12, 2 9]
sūrir asi | [KS, 12, 2 10]
sūrir ahaṃ sajāteṣv adhibhūyāsam | [KS, 12, 2 11]
ugraś cettā vasuvit | [KS, 12, 2 12]
āmanasya devā ye sajātās samanaso yān ahaṃ kāmaye hṛdā te māṃ kāmayantāṃ hṛdā tān ma āmanasas kṛdhi svāhā | [KS, 12, 2 13]
āmanasya devā yā striyas samanaso yā ahaṃ kāmaye hṛdā tā māṃ kāmayantāṃ hṛdā tā ma āmanasas kṛdhi svāhā | [KS, 12, 2 14]
āmanasya devā ye putrāso ye paśavas samanaso yān ahaṃ kāmaye hṛdā te māṃ kāmayantāṃ hṛdā tān ma āmanasas kṛdhi svāhā | [KS, 12, 2 15]
devāś ca vā asurāś ca saṃyattā āsan | [KS, 12, 2 16]
te 'surā manasvitarā āsan | [KS, 12, 2 17]
amanastarā iva devāḥ | [KS, 12, 2 18]
te devā etat saṃgrahaṇam apaśyan | [KS, 12, 2 19]
tenāsurāṇāṃ manāṃsi samagṛhṇan | [KS, 12, 2 20]
tato vai te 'manasaḥ parābhavan | [KS, 12, 2 21]
mana eva bhrātṛvyasya saṃgṛhṇāti | [KS, 12, 2 22]
so 'syāmanāḥ parābhavati | [KS, 12, 2 23]
etayā yajeta paśukāmaḥ | [KS, 12, 2 24]
etayā vai devā asurāṇāṃ paśūn samagṛhṇan | [KS, 12, 2 25]
tato vai te paśavaḥ parābhavan | [KS, 12, 2 26]
paśūn eva bhrātṛvyasya saṃgṛhṇāti | [KS, 12, 2 27]
so 'syāpaśuḥ parābhavati | [KS, 12, 2 28]
etayā yajeta sajātakāmaḥ | [KS, 12, 2 29]
manograhaṇaṃ vā etan manasvina iva sajātāḥ | [KS, 12, 2 30]
yāvanta eva sajātās teṣāṃ manāṃsi gṛhṇāti | [KS, 12, 2 31]
te 'smān manogṛhītā nāpayanti | [KS, 12, 2 32]
vaiśvadevaḥ kāryaḥ | [KS, 12, 2 33]
vaiśvadevā hi sajātāḥ | [KS, 12, 2 34]
pṛṣatyāḥ pṛṣadvatsāyā dugdhe bhavati | [KS, 12, 2 35]
vaiśvadevī hi pṛṣatī | [KS, 12, 2 36]
sarvebhyas sajātebhya ājyaṃ samāharanti | [KS, 12, 2 37]
vaiśvadevatvāya | [KS, 12, 2 38]
vaiśvadevā hi sajātāḥ | [KS, 12, 2 39]
dhruvo 'sīti | [KS, 12, 2 40]
paridhīn paridadhāti | [KS, 12, 2 41]
sajātān evāsmā upadadhāti | [KS, 12, 2 42]
āmanasya devā iti | [KS, 12, 2 43]
anvārambhayitvā juhoti | [KS, 12, 2 44]
manograhaṇaṃ vā etad evam iva sajātās striya iva pumāṃsa iva kumārā iva | [KS, 12, 2 45]
yāvanta eva sajātās teṣāṃ manāṃsi gṛhṇāti | [KS, 12, 2 46]
te 'smān manogṛhītā nāpayanti | [KS, 12, 2 47]
vi vā etad yajñaṃ chinatti yad yajñe pratata etā antarāhutīr juhoti | [KS, 12, 2 48]
saṃsthite hotavyāḥ | [KS, 12, 2 49]
yat saṃsthite juhuyād bahirātmaṃ sajātān kurvīta | [KS, 12, 2 50]
antarā prayājānuyājāñ juhuyāt | [KS, 12, 2 51]
prāṇā vai prayājāḥ | [KS, 12, 2 52]
apānā anuyājāḥ | [KS, 12, 2 53]
ātmā haviḥ | [KS, 12, 2 54]
ātmann eva madhyatas sajātān dhatte | [KS, 12, 2 55]
dārumayeṇa juhuyād yadi kāmayeta | [KS, 12, 2 56]
kṣipraṃ mā sajātā eyuḥ | [KS, 12, 2 57]
kṣipraṃ punaḥ pareyur iti | [KS, 12, 2 58]
evam iva hi vanaspatayo 'dhruvā iva carācarā iva | [KS, 12, 2 59]
mṛnmayena juhuyād yadi kāmayeta | [KS, 12, 2 60]
ciraṃ mā sajātā eyuḥ | [KS, 12, 2 61]
ciraṃ punaḥ pareyur iti | [KS, 12, 2 62]
evam iva hīyaṃ dhruveva pratiṣṭhitevācarācareva | [KS, 12, 2 63]
{KS, 12, 3}
indro vai vṛtrāya vajram udayacchata | [KS, 12, 3 1]
so 'bravīt | [KS, 12, 3 2]
vīryaṃ vā idaṃ mayy asti | [KS, 12, 3 3]
tat te pradāsyāmi | [KS, 12, 3 4]
mā me prahār iti | [KS, 12, 3 5]
tad asmai prāyacchat | [KS, 12, 3 6]
so 'vet | [KS, 12, 3 7]
asti vāvāsmin vīryam iti | [KS, 12, 3 8]
tasmai dvitīyaṃ tasmai tṛtīyam udayacchata | [KS, 12, 3 9]
so 'bravīt | [KS, 12, 3 10]
vīryaṃ vā idam mayy asti | [KS, 12, 3 11]
tat te pradāsyāmi | [KS, 12, 3 12]
mā me prahār iti | [KS, 12, 3 13]
tad asmai prāyacchat | [KS, 12, 3 14]
yajñaṃ vāvāsmai tat prāyacchat | [KS, 12, 3 15]
yajñaṃ prāyacchat | [KS, 12, 3 16]
indrāya prāyacchat | [KS, 12, 3 17]
tasmād aindrāvaiṣṇavaṃ havir bhavati | [KS, 12, 3 18]
vīryaṃ vāvāsmai tat prāyacchat | [KS, 12, 3 19]
tan nirvīryaṃ bhūtam astṛṇuta | [KS, 12, 3 20]
taṃ viṣṇur vīryair anvatiṣṭhata | [KS, 12, 3 21]
so 'bravīt | [KS, 12, 3 22]
sakṛn mādhā viṣṇo | [KS, 12, 3 23]
dvir mādhā viṣṇo | [KS, 12, 3 24]
trir mādhā viṣṇa iti | [KS, 12, 3 25]
tat traidhātavyāyās traidhātavyātvam | [KS, 12, 3 26]
indro vai vṛtraṃ hatvā taṃ śave mānave prauhat | [KS, 12, 3 27]
somo vai vṛtra udaram | [KS, 12, 3 28]
śavo mānavaḥ | [KS, 12, 3 29]
tasmād udare somaḥ pīyate | [KS, 12, 3 30]
tasmād āhuḥ | [KS, 12, 3 31]
hato vṛtro 'stṛtas tv iti | [KS, 12, 3 32]
yajño vā asurebhyo 'pākrāmat | [KS, 12, 3 33]
utsaṅge pātrāṇy opyaitad rūpaṃ kṛtvā yat tārpyāṇi viṣīvyanti | [KS, 12, 3 34]
sa indraṃ pratinyāgacchat | [KS, 12, 3 35]
tenendro 'yajata | [KS, 12, 3 36]
tato devā abhavan | [KS, 12, 3 37]
parāsurā abhavan | [KS, 12, 3 38]
ya evaṃ vidvān etena yajate bhavaty ātmanā parāsya bhrātṛvyo bhavati | [KS, 12, 3 39]
yajño nyāgacchat | [KS, 12, 3 40]
indraṃ prati nyāgacchat | [KS, 12, 3 41]
tasmād aindrāvaiṣṇavaṃ havir bhavati | [KS, 12, 3 42]
ṛco vāvāsmai tad agre prāyacchad atha sāmāny atha yajūṃṣi | [KS, 12, 3 43]
brahmaṇo vā eṣa yoniḥ | [KS, 12, 3 44]
ato vā idaṃ sarvam asṛjyatarcas sāmāni stomā yajūṃṣi | [KS, 12, 3 45]
brahmaṇa eva yonim ālabhate | [KS, 12, 3 46]
sa idaṃ sarvam atyeti | [KS, 12, 3 47]
etena vai sṛñjayā ayajanta | [KS, 12, 3 48]
ta idaṃ sarvam atyāyan | [KS, 12, 3 49]
tad enān muhuḥ prayujyamānam avādhūnuta | [KS, 12, 3 50]
tasmān na muhuḥ prayojyam | [KS, 12, 3 51]
vi vā eṣa cchinatti ya etena yajate | [KS, 12, 3 52]
api putraṃ yājayet | [KS, 12, 3 53]
anusaṃtatyai | [KS, 12, 3 54]
etasya vai vīryeṇa vṛtro 'harahar iṣumātram ūrdhvo 'vardhateṣumātraṃ tiryaṅ | [KS, 12, 3 55]
atho yat prāṇit tat punar na samait | [KS, 12, 3 56]
vardhate prajayā pra paśubhir bhavati ya evaṃ vidvān etena yajate | [KS, 12, 3 57]
sarvebhyaḥ kāmebhyo yajeta | [KS, 12, 3 58]
sarvo vā eṣa yajñaḥ | [KS, 12, 3 59]
sarvebhyo hi kāmebhyas saumyo 'dhvaraḥ prayujyate | [KS, 12, 3 60]
abhicaran yajeta | [KS, 12, 3 61]
na dakṣiṇāṃ dadyāt | [KS, 12, 3 62]
menim evainaṃ kṛtvābhiprayuṅkte | [KS, 12, 3 63]
menir hy adakṣiṇaḥ | [KS, 12, 3 64]
{KS, 12, 4}
trīn puroḍāśān nirvaped bubhūṣan | [KS, 12, 4 1]
traya ime lokāḥ | [KS, 12, 4 2]
imān eva lokān āptvaujo vīryam avarunddhe | [KS, 12, 4 3]
uttara uttaro jyāyān bhavati | [KS, 12, 4 4]
uttara uttaro hy eṣāṃ lokānāṃ jyāyān adharottaraṃ bhavanti | [KS, 12, 4 5]
evam iva hīme lokāḥ | [KS, 12, 4 6]
dvādaśa kapālāni bhavanti | [KS, 12, 4 7]
trayo hi te catuṣkapālāḥ | [KS, 12, 4 8]
samṛddhyai | [KS, 12, 4 9]
sarveṣām abhighātam avadyati | [KS, 12, 4 10]
acchambaṭkāram | [KS, 12, 4 11]
yasya nāvadyati cchambaṭkaroti | [KS, 12, 4 12]
chambaṇ nāsya carati | [KS, 12, 4 13]
vrīhimayaḥ prathamo bhavaty atho yavamayo 'tha vrīhimayaḥ | [KS, 12, 4 14]
rohitā iva vai vrīhayaḥ | [KS, 12, 4 15]
rohita ivāyaṃ lokaḥ | [KS, 12, 4 16]
rohita ivāsau | [KS, 12, 4 17]
śuklā iva yavāḥ | [KS, 12, 4 18]
śuklam ivāntarikṣam | [KS, 12, 4 19]
antarikṣeṇeme lokās saṃtatāḥ | [KS, 12, 4 20]
eṣām lokānām anusaṃtatyai | [KS, 12, 4 21]
naivāram uttamaṃ kuryāt | [KS, 12, 4 22]
ajāmitvāya | [KS, 12, 4 23]
tisro dhenavo dakṣiṇā | [KS, 12, 4 24]
trīṇi tārpyāṇi | [KS, 12, 4 25]
trīṇi hiraṇyāni | [KS, 12, 4 26]
yajuṣāṃ vā etad rūpaṃ yat tārpyāṇi viṣīvyanti | [KS, 12, 4 27]
sāmnāṃ hiraṇyāni | [KS, 12, 4 28]
chandasāṃ dhenavaḥ | [KS, 12, 4 29]
etāni vai yajñasya rūpāṇi | [KS, 12, 4 30]
rūpair eva yajñam avarunddhe | [KS, 12, 4 31]
sarvadevatyaṃ vāsaḥ | [KS, 12, 4 32]
yad vāsāṃsi dadāti | [KS, 12, 4 33]
sarvā eva devatā avarunddhe | [KS, 12, 4 34]
tejo brahmavarcasaṃ hiraṇyam | [KS, 12, 4 35]
yaddhiraṇyāni dadāti | [KS, 12, 4 36]
teja eva brahmavarcasam avarunddhe | [KS, 12, 4 37]
trissamṛddhā dhenur ātmā vatsaḥ payaḥ | [KS, 12, 4 38]
yad dhenūr dadāti | [KS, 12, 4 39]
trissamṛddham evainaṃ karoti | [KS, 12, 4 40]
sarvāṇi cchandāṃsy anubrūyāt | [KS, 12, 4 41]
sarvo vā eṣa yajñaḥ | [KS, 12, 4 42]
sarvāṇi hi cchandāṃsi saumye 'dhvare 'nūcyante | [KS, 12, 4 43]
yajño yad asṛjyata tasyolbam anvaveṣṭata | [KS, 12, 4 44]
tat tārpyam abhavat | [KS, 12, 4 45]
yajñas traidhātavyā | [KS, 12, 4 46]
yat tārpyaṃ yajamānaḥ paridhatte | [KS, 12, 4 47]
svenaiva yoninātmānam orṇute | [KS, 12, 4 48]
uṣṇihakakubhau sāmidhenīṣv apy anubrūyāt | [KS, 12, 4 49]
uṣṇihā vai kakubho vīryaṃ kakub uṣṇihāyāḥ | [KS, 12, 4 50]
savīrye evaine avarunddhe | [KS, 12, 4 51]
na jagatyā paridadhyāt | [KS, 12, 4 52]
anto vā eṣā chandasām | [KS, 12, 4 53]
antaṃ gacchet | [KS, 12, 4 54]
yajñaṃ vicchindyāt | [KS, 12, 4 55]
agne trī te vājinā trī ṣadhastheti | [KS, 12, 4 56]
triṣṭubhā paridadhāti | [KS, 12, 4 57]
ojo vai vīryaṃ triṣṭubnāntaṃ gacchati | [KS, 12, 4 58]
ojasy enaṃ vīrye pratiṣṭhāpayati | [KS, 12, 4 59]
{KS, 12, 5}
devā vā asurāṇām veśatvam upāyan | [KS, 12, 5 1]
tad indro 'pi nopait | [KS, 12, 5 2]
teṣāṃ vīryāṇy apākrāmann agne rathantaram indrād bṛhad viśvebhyo devebhyo vairūpaṃ savitur vairājaṃ marutāṃ śakvarī tvaṣṭū revatī | [KS, 12, 5 3]
tānīndro 'varurutsamāno 'nvacarat | [KS, 12, 5 4]
sa etam aindram apaśyad dvādaśakapālam | [KS, 12, 5 5]
tena vai sa tānīndriyāṇi vīryāṇy avārunddha | [KS, 12, 5 6]
tato vai so 'bhavat | [KS, 12, 5 7]
tata enaṃ devā anusamabhavan | [KS, 12, 5 8]
etena yajeta bubhūṣann aindreṇa dvādaśakapālena | [KS, 12, 5 9]
etāny evendriyāṇi vīryāṇy avarunddhe | [KS, 12, 5 10]
bhavaty eva | [KS, 12, 5 11]
anv enaṃ svās sambhavanti | [KS, 12, 5 12]
dvādaśakapālo bhavati | [KS, 12, 5 13]
vaiśvadevatvāya | [KS, 12, 5 14]
uttāneṣu kapāleṣv adhiśrayati | [KS, 12, 5 15]
carum eva karoti | [KS, 12, 5 16]
śāntyai | [KS, 12, 5 17]
anirdāhāya | [KS, 12, 5 18]
sarvāṇi vā etānīndriyāṇi vīryāṇi yat pṛṣṭhāni | [KS, 12, 5 19]
tāny enam īśvarāṇy anāyatanāni nirmṛjaḥ | [KS, 12, 5 20]
vyatiṣajed yājyānuvākyāḥ | [KS, 12, 5 21]
indrāya rāthantarāyānubrūhīti | [KS, 12, 5 22]
rathantarasyarcam anūcya bṛhata ṛcā yajet | [KS, 12, 5 23]
indrāya bārhatāyānubrūhīti | [KS, 12, 5 24]
bṛhata ṛcam anūcya rathantarasyarcā yajet | [KS, 12, 5 25]
indrāya vairūpāyānubrūhīti | [KS, 12, 5 26]
vairūpasyarcam anūcya vairājasyarcā yajet | [KS, 12, 5 27]
indrāya vairājāyānubrūhīti | [KS, 12, 5 28]
vairājasyarcam anūcya vairūpasyarcā yajet | [KS, 12, 5 29]
indrāya śākvarāyānubrūhīti | [KS, 12, 5 30]
śakvarīm anūcya revatyā yajet | [KS, 12, 5 31]
indrāya raivatāyānubrūhīti | [KS, 12, 5 32]
revatīm anūcya śakvaryā yajet | [KS, 12, 5 33]
etair evendriyair vīryair ātmānam abhyatiṣajati | [KS, 12, 5 34]
anirmārgāya | [KS, 12, 5 35]
na bṛhatyā vaṣaṭkuryāt | [KS, 12, 5 36]
bṛhatyā vā idam anvayātayāmatvaṃ prajāḥ prajāyante | [KS, 12, 5 37]
prajananam apihanyāt | [KS, 12, 5 38]
paśavo vai bṛhatī | [KS, 12, 5 39]
rudro 'gniḥ | [KS, 12, 5 40]
rudrāya paśūn apidadhyāt | [KS, 12, 5 41]
apaśus syāt | [KS, 12, 5 42]
anuvākyāyāś catvāry akṣarāṇi yājyām abhyatyūhet | [KS, 12, 5 43]
tathā te paṅktiś cānuṣṭup ca sampadyete | [KS, 12, 5 44]
anuṣṭub anuvākyā syāt paṅktir yājyā prajākāmasya vā paśukāmasya vā | [KS, 12, 5 45]
prajāpatir vā idam āsīt | [KS, 12, 5 46]
tasya vāg dvitīyāsīt | [KS, 12, 5 47]
tāṃ mithunaṃ samabhavat | [KS, 12, 5 48]
sā garbham adhatta | [KS, 12, 5 49]
sāsmād apākrāmat | [KS, 12, 5 50]
semāḥ prajā asṛjata | [KS, 12, 5 51]
sā prajāpatim eva punaḥ prāviśat | [KS, 12, 5 52]
yad anuṣṭub anuvākyā bhavati paṅktir yājyā | [KS, 12, 5 53]
vāg vā anuṣṭup | [KS, 12, 5 54]
pāṅktas saṃvatsaraḥ | [KS, 12, 5 55]
saṃvatsaraḥ prajāpatiḥ | [KS, 12, 5 56]
vācy eva saṃvatsaraṃ vṛṣāṇam apisṛjati | [KS, 12, 5 57]
so 'smai mithunaṃ karoti | [KS, 12, 5 58]
samantaṃ paryūhaṃ puroḍāśasyāvadyet | [KS, 12, 5 59]
etair evendriyair vīryais samantam ātmānam abhitaḥ paryūhate | [KS, 12, 5 60]
astṛtyai | [KS, 12, 5 61]
etayā yajeta yam ajaghnivāṃsam abhiśaṃseyuḥ | [KS, 12, 5 62]
devatā vā etasyānnaṃ nādanti yam ajaghnivāṃsam abhiśaṃsanti | [KS, 12, 5 63]
tasya devaiḥ parivṛjyamānasya manuṣyā annaṃ nādanti | [KS, 12, 5 64]
tasmād api yam anṛtam abhiśaṃseyus tasyānnaṃ nādyāt | [KS, 12, 5 65]
sarvadevatyāni pṛṣṭhāni | [KS, 12, 5 66]
yat sarvapṛṣṭhayā yajate | [KS, 12, 5 67]
devatā evāsyānnam ādayati | [KS, 12, 5 68]
tasya pūtasya svaditasya manuṣyā annam adanti | [KS, 12, 5 69]
saiṣā sarvapṛṣṭhā nāmeṣṭiḥ | [KS, 12, 5 70]
pṛṣṭham eva samānānāṃ bhavati ya evaṃ vidvān etayā yajate | [KS, 12, 5 71]
{KS, 12, 6}
aśvo na pratigṛhyaḥ | [KS, 12, 6 1]
ubhayādan vā eṣa | [KS, 12, 6 2]
etasyendriyaṃ vīryaṃ nirbabhasti yaḥ pratigṛhṇāti | [KS, 12, 6 3]
tasmān na pratigṛhyaḥ | [KS, 12, 6 4]
varuṇo vā etam agre pratyagṛhṇāt | [KS, 12, 6 5]
sa svāṃ devatām ārchat | [KS, 12, 6 6]
taṃ varuṇo 'gṛhṇāt | [KS, 12, 6 7]
sa etena vāruṇena haviṣāyajata | [KS, 12, 6 8]
nirvaruṇatvāya | [KS, 12, 6 9]
yo 'śvaṃ pratigṛhṇīyāt sa etena vāruṇena haviṣā yajeta | [KS, 12, 6 10]
nirvaruṇatvāya | [KS, 12, 6 11]
catuṣkapālo bhavati | [KS, 12, 6 12]
catuṣpād vā aśvaḥ | [KS, 12, 6 13]
pratyakṣam evainaṃ varuṇapāśān muñcati | [KS, 12, 6 14]
tad āhuḥ | [KS, 12, 6 15]
na vai tenetarebhyo mucyate yad enam ekasmān muñcatīti | [KS, 12, 6 16]
yāvato 'śvān pratigṛhṇīyāt tāvataś catuṣkapālān nirvapet | [KS, 12, 6 17]
atrātra vai varuṇapāśaḥ | [KS, 12, 6 18]
yatrayatraiva varuṇapāśas tata enaṃ varuṇān muñcati | [KS, 12, 6 19]
eko 'dhibhavati | [KS, 12, 6 20]
yasyaiva nādhiyanti tasmād enaṃ tena muñcati | [KS, 12, 6 21]
atho bhaviṣyad eva varuṇasyāvayajate | [KS, 12, 6 22]
bhūyas tvā etaṃ varuṇo gṛhṇāti ya etayeṣṭvāparam aśvaṃ pratigṛhṇāti | [KS, 12, 6 23]
yady aparam aśvaṃ pratigrahīṣyan syāt sauryavāruṇāṃ kuryāt | [KS, 12, 6 24]
sūryam eva devatām etaṃ lokam upapratigṛhṇāti | [KS, 12, 6 25]
varuṇād enaṃ vāruṇena muñcati | [KS, 12, 6 26]
apāṃnaptrīyaś carur apibhavati | [KS, 12, 6 27]
ayonir vā aśvo 'psujāḥ | [KS, 12, 6 28]
yonimantam evainaṃ kṛtvā pratiṣṭhāpayati | [KS, 12, 6 29]
ekaviṃśatis sāmidhenyo bhavanti | [KS, 12, 6 30]
ekaviṃśo vai saṃvatsaraḥ | [KS, 12, 6 31]
pañcartavaḥ | [KS, 12, 6 32]
dvādaśa māsāḥ | [KS, 12, 6 33]
traya ime lokāḥ | [KS, 12, 6 34]
asā ādityaḥ ekaviṃśaḥ | [KS, 12, 6 35]
eṣa prajāpatiḥ | [KS, 12, 6 36]
prājāpatyo 'śvaḥ | [KS, 12, 6 37]
aśvam evāpnoti | [KS, 12, 6 38]
yas te rājan varuṇa gāyatracchandāḥ pāśas taṃ ta etad avayaje tasmai svāhā | [KS, 12, 6 39]
yas te rājan varuṇa triṣṭupchandā jagacchandā anuṣṭupchandāḥ pāśas taṃ ta etad avayaje tasmai svāheti | [KS, 12, 6 40]
etāvanti vai chandāṃsi | [KS, 12, 6 41]
chandāṃsi varuṇapāśāḥ | [KS, 12, 6 42]
tair eṣa gṛhṇāti yaṃ varuṇo gṛhṇāti | [KS, 12, 6 43]
atrātra vai varuṇapāśaḥ | [KS, 12, 6 44]
yatrayatraiva varuṇapāśas tata enaṃ varuṇān muñcati | [KS, 12, 6 45]
apāṃnaptrīye dve apibhavataḥ | [KS, 12, 6 46]
yā evāsyāpsavyau pāśau tābhyām enaṃ tena muñcati | [KS, 12, 6 47]
ṣaḍ etāni juhoti | [KS, 12, 6 48]
ṣaḍ vā ṛtavaḥ | [KS, 12, 6 49]
ṛtuṣv eva pratitiṣṭhati | [KS, 12, 6 50]
{KS, 12, 7}
devā vā oṣadhīṣu pakvāsv ājim ayuḥ | [KS, 12, 7 1]
sa indro 'vet | [KS, 12, 7 2]
agnir vā ujjeṣyatīti | [KS, 12, 7 3]
so 'bravīt | [KS, 12, 7 4]
yataro nā ujjayāt tan nau saheti | [KS, 12, 7 5]
so 'gnir eva pūrva udajayat | [KS, 12, 7 6]
tad indro 'nūdajayat | [KS, 12, 7 7]
tasmād āgnendram aindrāgnaṃ kāryam | [KS, 12, 7 8]
agnir hi pūrva udajayat | [KS, 12, 7 9]
tad indro 'nūdajayat | [KS, 12, 7 10]
abhijityā evāgrāyaṇam | [KS, 12, 7 11]
dvādaśakapālo bhavati | [KS, 12, 7 12]
saṃvatsarāddhy etad adhibhavati | [KS, 12, 7 13]
saptadaśa sāmidhenyo bhavanti | [KS, 12, 7 14]
saṃvatsarāddhy etad adhibhavati | [KS, 12, 7 15]
ekā vai tarhi vrīheś śnuṣṭir āsīd ekā yavasyaikā māṣasyaikā tilasya | [KS, 12, 7 16]
te viśve devā abruvan | [KS, 12, 7 17]
bhāgo no 'stu | [KS, 12, 7 18]
vayam idaṃ prathayiṣyāma iti | [KS, 12, 7 19]
tebhya etaṃ bhāgam akurvan | [KS, 12, 7 20]
tato vā idam aprathata bhūmne | [KS, 12, 7 21]
vaiśvadevaḥ | [KS, 12, 7 22]
prathayaty evaitena | [KS, 12, 7 23]
payasi bhavati | [KS, 12, 7 24]
vaiśvadevatvāya | [KS, 12, 7 25]
vaiśvadevaṃ hi payaḥ | [KS, 12, 7 26]
atha vā iyam abravīt | [KS, 12, 7 27]
mayi vā etad adhy asau vṛṣṭyā pacati nāvābhyām ṛta ujjeṣyatheti | [KS, 12, 7 28]
tābhyām etaṃ bhāgam akurvan | [KS, 12, 7 29]
ekakapālam | [KS, 12, 7 30]
pratiṣṭhityai | [KS, 12, 7 31]
dyāvāpṛthivyam | [KS, 12, 7 32]
grāmyā vā anyā oṣadhayaḥ | [KS, 12, 7 33]
āraṇyā anyāḥ | [KS, 12, 7 34]
tā asyaitenobhayīr eṣṭā bhavanti | [KS, 12, 7 35]
soma oṣadhīnām adhirājaḥ | [KS, 12, 7 36]
tasyaiṣa uddhāro yad akṛṣṭapacyam | [KS, 12, 7 37]
uddhāra evāsya | [KS, 12, 7 38]
eṣa bhāga eva | [KS, 12, 7 39]
yad āraṇyaṃ tasyaitenāgraṃ kriyate | [KS, 12, 7 40]
yat phālakṛṣṭaṃ tasyetareṇa | [KS, 12, 7 41]
vatsaḥ prathamajo dakṣiṇā | [KS, 12, 7 42]
reta eva hy eṣo 'prajātaḥ | [KS, 12, 7 43]
prajananāya | [KS, 12, 7 44]
sarvasmai vā eṣo 'bhiṣicyate yad āgrāyaṇam | [KS, 12, 7 45]
rājasūye bhavati | [KS, 12, 7 46]
annam evāvarunddhe | [KS, 12, 7 47]
tad asya svaditam iṣṭaṃ bhavati | [KS, 12, 7 48]
ānīto vā eṣa devānāṃ ya āhitāgniḥ | [KS, 12, 7 49]
adanty asyānnam | [KS, 12, 7 50]
yad aniṣṭvāgrāyaṇena navasyāśnīyād devānāṃ bhāgaṃ pratikﾱptam adyāt | [KS, 12, 7 51]
ārtim ārchet | [KS, 12, 7 52]
tasmān nāniṣṭvāgrāyaṇena navasyāśitavyam | [KS, 12, 7 53]
etena vai devā agraṃ paryāyan | [KS, 12, 7 54]
tad āgrāyaṇasyāgrāyaṇatvam | [KS, 12, 7 55]
agram eva samānānāṃ paryeti ya evaṃ vidvān āgrāyaṇena yajate | [KS, 12, 7 56]
{KS, 12, 8}
saṃvatsaraṃ vā etasya cchandāṃsi yātayāmāni bhavanti yas somena yajate | [KS, 12, 8 1]
chandāṃsi devikāḥ | [KS, 12, 8 2]
chandāṃsy evāyātayāmāni punaryāmāṇi kurute | [KS, 12, 8 3]
paṣṭhauhy apravītā dakṣiṇā | [KS, 12, 8 4]
āśā vā eṣā | [KS, 12, 8 5]
āśām eṣa upābhiṣicyate | [KS, 12, 8 6]
āśām evāsmai karoti | [KS, 12, 8 7]
paśukāmo devikābhir yajeta | [KS, 12, 8 8]
chandāṃsi devikāḥ | [KS, 12, 8 9]
mithunaṃ chandāṃsi | [KS, 12, 8 10]
gāyatry anumatiḥ | [KS, 12, 8 11]
rākā triṣṭup | [KS, 12, 8 12]
sinīvālī jagatī | [KS, 12, 8 13]
kuhūr anuṣṭup | [KS, 12, 8 14]
dhātā vaṣaṭkāraḥ | [KS, 12, 8 15]
yad dve avare dve pare tan mithunam | [KS, 12, 8 16]
yad dhātā vaṣaṭkāras tan mithunam | [KS, 12, 8 17]
tasmād evāsmai mithunāt paśūn prajanayati | [KS, 12, 8 18]
yā pūrvā paurṇamāsī sānumatiḥ | [KS, 12, 8 19]
yottarā sā rākā | [KS, 12, 8 20]
yā pūrvāmāvasyā sā sinīvālī | [KS, 12, 8 21]
yottarā sā kuhūḥ | [KS, 12, 8 22]
candramā eva dhātā | [KS, 12, 8 23]
yat pūrṇo 'nyāṃ vasaty ūno 'nyāṃ tan mithunam | [KS, 12, 8 24]
yat paśyanty anyāṃ nānyāṃ tan mithunam | [KS, 12, 8 25]
yac candramā amāvasyāyā adhi prajāyate tan mithunam | [KS, 12, 8 26]
tasmād evāsmai mithunāt paśūn prajanayati | [KS, 12, 8 27]
prajākāmo devikābhir yajeta | [KS, 12, 8 28]
dhātāram uttamaṃ kuryāt | [KS, 12, 8 29]
striyo vai devikāḥ | [KS, 12, 8 30]
pumān dhātā | [KS, 12, 8 31]
parācīḥ prajā reto dadhate | [KS, 12, 8 32]
parācīṣv evaitad reto dhīyate | [KS, 12, 8 33]
tad āhuḥ | [KS, 12, 8 34]
na vai tena parādhatte yat pūrvā pravīyata iti | [KS, 12, 8 35]
vyavadadhyād dhātāram | [KS, 12, 8 36]
sarvā evainā vṛṣāmodinīḥ karoti | [KS, 12, 8 37]
vindate putraṃ paścāccara iva tu bhavati | [KS, 12, 8 38]
strībhir hy enaṃ paścāt pariṇayati | [KS, 12, 8 39]
yad ājāyeta dhātāraṃ purastāt kṛtvāthaitām eva nirvapet | [KS, 12, 8 40]
agram evainaṃ pariṇayati | [KS, 12, 8 41]
āmayāvī devikābhir yajeta | [KS, 12, 8 42]
dhātāraṃ madhye kuryāt | [KS, 12, 8 43]
saṃvatsaro vai dhātā | [KS, 12, 8 44]
saṃvatsaro hi vā etasya lubdho 'thaitasyāmayati | [KS, 12, 8 45]
saṃvatsaram evāsmai madhyataḥ kalpayitvāthainam etasmān mithunāt punaḥ prajanayati | [KS, 12, 8 46]
īśvarāṇi vā enam etāni cchandāṃsy aśāntāni nirmṛjaḥ | [KS, 12, 8 47]
paśum ālabheta | [KS, 12, 8 48]
śāntyai | [KS, 12, 8 49]
anirmārgāya | [KS, 12, 8 50]
vīrasthā vā anye paśavaḥ | [KS, 12, 8 51]
avīrasthā anye | [KS, 12, 8 52]
ye purastātpuroḍāśās te vīrasthāḥ | [KS, 12, 8 53]
ye paścātpuroḍāśās te 'vīrasthāḥ | [KS, 12, 8 54]
ye vīrasthā bhuñjantas ta upatiṣṭhante | [KS, 12, 8 55]
ye 'vīrasthāḥ parā te bhavanti | [KS, 12, 8 56]
ye purastātpuroḍāśās te vīrasthāḥ | [KS, 12, 8 57]
prajāpatiṃ te pratiṣṭham abhisṛjyante | [KS, 12, 8 58]
yāsu sthālīṣu somā bhavanti tāsu devikāḥ kuryāt | [KS, 12, 8 59]
retodhā hi somaḥ | [KS, 12, 8 60]
sarvavedasī devikābhir yajeta | [KS, 12, 8 61]
paśubhir vā eṣa vyṛdhyate yas sarvaṃ dadāti | [KS, 12, 8 62]
chandāṃsi devikāḥ | [KS, 12, 8 63]
paśavaś chandāṃsi | [KS, 12, 8 64]
atraiṣa jaghanyaṃ paśūn paśyati yatrainān vibhajati | [KS, 12, 8 65]
yatraivaināñ jaghanyaṃ paśyati tata enān punaḥ prajanayati | [KS, 12, 8 66]
ya eva kaś ca somena yajeta sa devikābhir yajeta | [KS, 12, 8 67]
chandāṃsi devikāḥ | [KS, 12, 8 68]
chandāṃsy evāyātayāmāni punaryāmāṇi kurute | [KS, 12, 8 69]
{KS, 12, 9}
svādvīṃ tvā svādunā tīvrāṃ tīvreṇa devīṃ devena śukrāṃ śukreṇāmṛtām amṛtena sṛjāmi | [KS, 12, 9 1.1]
saṃ somena | [KS, 12, 9 1.2]
somo 'si | [KS, 12, 9 1.3]
aśvibhyāṃ pacyasva | [KS, 12, 9 1.4]
sarasvatyai pacyasva | [KS, 12, 9 1.5]
indrāya sutrāmṇe pacyasva | [KS, 12, 9 1.6]
punātu te parisrutaṃ somaṃ sūryasya duhitā | [KS, 12, 9 1.7]
vāreṇa śaśvatā tanā | [KS, 12, 9 1.8]
vāyuḥ pūtaḥ pavitreṇa pratyaṅ somo atidrutaḥ | [KS, 12, 9 2.1]
indrasya yujyas sakhā | [KS, 12, 9 2.2]
kuvid aṅga yavamanto yavaṃ cid yathā dānty anupūrvaṃ viyūya | [KS, 12, 9 3.1]
ihehaiṣāṃ kṛṇuta bhojanāni ye barhiṣo namovṛktiṃ na jagmuḥ | [KS, 12, 9 3.2]
upayāmagṛhīto 'si | [KS, 12, 9 4.1]
acchidrāṃ tvācchidreṇāśvibhyāṃ juṣṭāṃ gṛhṇāmi | [KS, 12, 9 4.2]
eṣa te yoniḥ | [KS, 12, 9 4.3]
aśvibhyāṃ tvā | [KS, 12, 9 4.4]
upayāmagṛhīto 'si | [KS, 12, 9 4.5]
acchidrāṃ tvācchidreṇa sarasvatyai juṣṭāṃ gṛhṇāmi | [KS, 12, 9 4.6]
eṣa te yoniḥ | [KS, 12, 9 4.7]
sarasvatyai tvā | [KS, 12, 9 4.8]
upayāmagṛhīto 'si | [KS, 12, 9 4.9]
acchidrāṃ tvācchidreṇendrāya sutrāmṇe juṣṭāṃ gṛhṇāmi | [KS, 12, 9 4.10]
eṣa te yoniḥ | [KS, 12, 9 4.11]
indrāya tvā sutrāmṇe | [KS, 12, 9 4.12]
svādvīṃ tvā svāduneti | [KS, 12, 9 4.13]
brahmaṇaivaināṃ saṃsṛjati | [KS, 12, 9 4.14]
tisro rātrīs saṃsṛṣṭā vasati | [KS, 12, 9 4.15]
tisro hi rātrīs somaḥ krīto vasati | [KS, 12, 9 4.16]
aśvibhyāṃ pacyasva sarasvatyai pacyasvendrāya sutrāmṇe pacyasveti | [KS, 12, 9 4.17]
etābhyo hy eṣā devatābhyaḥ pacyate | [KS, 12, 9 4.18]
vāyuḥ pūtaḥ pavitreṇeti | [KS, 12, 9 4.19]
vyṛddhasyātipavitasyaitayā punīyāt | [KS, 12, 9 4.20]
ekā puroruk | [KS, 12, 9 4.21]
ekadhaivāsmin vīryaṃ dadhāti | [KS, 12, 9 4.22]
aniruktā prājāpatyā | [KS, 12, 9 4.23]
aniruktaḥ prajāpatiḥ | [KS, 12, 9 4.24]
prajāpatim evāpnoti | [KS, 12, 9 4.25]
{KS, 12, 10}
viśvarūpo vai triśīrṣāsīt tvaṣṭuḥ putro 'surāṇāṃ svasrīyaḥ | [KS, 12, 10 1]
sa somam ekena śīrṣṇāpibat | [KS, 12, 10 2]
annam ekenāvayat | [KS, 12, 10 3]
surām ekenāpibat | [KS, 12, 10 4]
sa indro 'manyata | [KS, 12, 10 5]
ayaṃ vāvedaṃ bhaviṣyatīti | [KS, 12, 10 6]
tena samalabhata | [KS, 12, 10 7]
tena yugaśaram apadyata | [KS, 12, 10 8]
sa takṣāṇaṃ tiṣṭhantam abravīt | [KS, 12, 10 9]
ādhāvāsyemāni śīrṣāṇi cchinddhīti | [KS, 12, 10 10]
tasya takṣopādrutya paraśunā śīrṣāṇy achinat | [KS, 12, 10 11]
tasmāt takṣṇaś śiro dhṛtam | [KS, 12, 10 12]
tasmād asyānnam anādyam | [KS, 12, 10 13]
tasya yat somapānaṃ śira āsīt sa kapiñjalo 'bhavat | [KS, 12, 10 14]
yad annādanaṃ sa tittiriḥ | [KS, 12, 10 15]
yat surāpānaṃ sa kalaviṅkaḥ | [KS, 12, 10 16]
tasmāt sa nitatatapam iva vadati | [KS, 12, 10 17]
sa tvaṣṭā putrahato vīndraṃ somam āharat | [KS, 12, 10 18]
tam adhas sahasraśale 'sunot | [KS, 12, 10 19]
atho āhuḥ | [KS, 12, 10 20]
śataśala iti | [KS, 12, 10 21]
tam asyendraḥ prāsahāpahṛtya nāḍyā nirapibat | [KS, 12, 10 22]
sa viṣvak somapīthena vyārdhyata | [KS, 12, 10 23]
tasmāt somo nānupahūtena pātavai | [KS, 12, 10 24]
somapīthena vyardhuko bhavati | [KS, 12, 10 25]
tasya yan nasto 'mucyata tau siṃhā abhavatām | [KS, 12, 10 26]
yad akṣībhyāṃ tau śārdūlau | [KS, 12, 10 27]
yat karṇābhyāṃ tau vṛkau | [KS, 12, 10 28]
yad adhastāt sā sautrāmaṇī | [KS, 12, 10 29]
yat prathamaṃ niraṣṭhīvat tat kuvalam abhavat | [KS, 12, 10 30]
yad dvitīyaṃ tad badaram | [KS, 12, 10 31]
yat tṛtīyaṃ tat karkandhu | [KS, 12, 10 32]
tam aśvinā abhiṣajyatām | [KS, 12, 10 33]
tam ayājayatām etayā sautrāmaṇyā | [KS, 12, 10 34]
sa yair eva tad vīryair vyārdhyata tāny asminn āptvādhattām | [KS, 12, 10 35]
etayā yajeta yaṃ somo 'tipaveta | [KS, 12, 10 36]
vīryeṇa vā eṣa vyṛdhyate yaṃ somo 'tipavate | [KS, 12, 10 37]
yāvad eva vīryaṃ tad asmin dadhāti | [KS, 12, 10 38]
eṣaiva rājasūye 'pi bhavati | [KS, 12, 10 39]
vīryeṇa vā eṣa vyṛdhyate yo rājasūyenābhiṣicyate | [KS, 12, 10 40]
vṛtraṃ hi hanti | [KS, 12, 10 41]
yāvad eva vīryaṃ tad asmin dadhāti | [KS, 12, 10 42]
etayaiva brāhmaṇo vā rājanyo vā bubhūṣan yajeta | [KS, 12, 10 43]
etāvad vai vīryam | [KS, 12, 10 44]
yāvad eva vīryaṃ tad asmin dadhāti | [KS, 12, 10 45]
tad āhuḥ | [KS, 12, 10 46]
ārtayajño vā eṣa nānārta etayā yajeteti | [KS, 12, 10 47]
tad āhuḥ | [KS, 12, 10 48]
yaṣṭavyam eva | [KS, 12, 10 49]
sarvo hi puruṣa ārtaḥ | [KS, 12, 10 50]
sarvo bubhūṣati | [KS, 12, 10 51]
tasmād yaṣṭavyam | [KS, 12, 10 52]
yad āśvinaḥ | [KS, 12, 10 53]
aśvinau hy abhiṣajyatām | [KS, 12, 10 54]
yat sārasvataḥ | [KS, 12, 10 55]
vāg vai sarasvatī | [KS, 12, 10 56]
vācā hy abhiṣajyatām | [KS, 12, 10 57]
yad aindraḥ | [KS, 12, 10 58]
indre hi tad vīryam adhattām | [KS, 12, 10 59]
kuvalasaktubhir āśvinaṃ śrīṇāti | [KS, 12, 10 60]
badarasaktubhir aindram | [KS, 12, 10 61]
karkandhusaktubhis sārasvatam | [KS, 12, 10 62]
vāg vai sarasvatī | [KS, 12, 10 63]
vācy evāsya svādmānaṃ dadhāti | [KS, 12, 10 64]
atho yainam asau vāg aślīlam abhivadati sainaṃ punaḥ kalyāṇam abhivadati | [KS, 12, 10 65]
siṃhā adhvaryur manasā dhyāyet | [KS, 12, 10 66]
śārdūlau pratiprasthātā | [KS, 12, 10 67]
vṛkau yajamānaḥ | [KS, 12, 10 68]
surā bhavati | [KS, 12, 10 69]
yair eva tad vīryair vyṛdhyate tāny asminn āptvā dhattaḥ | [KS, 12, 10 70]
{KS, 12, 11}
brāhmaṇasya mūrdhan sādayet | [KS, 12, 11 1]
tena medhyā | [KS, 12, 11 2]
annaṃ vai surā | [KS, 12, 11 3]
medhyam annam | [KS, 12, 11 4]
tena medhyā | [KS, 12, 11 5]
ekā puroruk | [KS, 12, 11 6]
ekā yājyā | [KS, 12, 11 7]
ekadhaivāsmin vīryaṃ dadhāti | [KS, 12, 11 8]
sarvahutaṃ juhoti | [KS, 12, 11 9]
sarvam evāsmin vīryaṃ dadhāti | [KS, 12, 11 10]
brāhmaṇaṃ pāyayet | [KS, 12, 11 11]
tena haviṣ kriyate | [KS, 12, 11 12]
ātmanā peyā | [KS, 12, 11 13]
ātmann eva vīryaṃ dhatte | [KS, 12, 11 14]
tat tan na sūrkṣyam | [KS, 12, 11 15]
pāpmā vai surā | [KS, 12, 11 16]
madhyata eṣa pāpmanā gṛhīto yat samayātyeti | [KS, 12, 11 17]
madhyata evainaṃ pāpmano muñcati | [KS, 12, 11 18]
yad uttare 'gnau juhuyān na pāpmanā vyāvarteta | [KS, 12, 11 19]
kriyeta bheṣajam | [KS, 12, 11 20]
yad dakṣiṇe 'gnau juhoti | [KS, 12, 11 21]
vi pāpmanā vartate | [KS, 12, 11 22]
kriyate bheṣajam | [KS, 12, 11 23]
yad vikṣārayati | [KS, 12, 11 24]
vīva hy eṣa kṣariti | [KS, 12, 11 25]
yad vā etasya vyārdhi yat prāmāyi pitṝṃs tad agan | [KS, 12, 11 26]
yat pitṛmatībhir abhimantrayante | [KS, 12, 11 27]
pitṛbhya evainam adhisamīrayanti | [KS, 12, 11 28]
yat tisṛbhistisṛbhiḥ | [KS, 12, 11 29]
tṛtīye hi loke pitaraḥ | [KS, 12, 11 30]
yac catvāraḥ | [KS, 12, 11 31]
ābhya evainaṃ catasṛbhyo digbhyo 'dhisamīrayanti | [KS, 12, 11 32]
śatākṣarā bhavati | [KS, 12, 11 33]
śatāyur vai puruṣaś śatavīryaḥ | [KS, 12, 11 34]
āyur eva vīryam avarunddhe | [KS, 12, 11 35]
klībāt sīsena tokmāni krīṇāti | [KS, 12, 11 36]
anṛtaṃ vai klībaḥ | [KS, 12, 11 37]
anṛtaṃ sīsam | [KS, 12, 11 38]
anṛtaṃ surā | [KS, 12, 11 39]
anṛtenaivānṛtād adhy anṛtaṃ krīṇāti | [KS, 12, 11 40]
vaḍavā dakṣiṇā | [KS, 12, 11 41]
sṛtvarī hy eṣā | [KS, 12, 11 42]
sṛtvarīva surā | [KS, 12, 11 43]
samṛddhyai | [KS, 12, 11 44]
{KS, 12, 12}
āśvinam ajam ālabheta sārasvatīṃ meṣīm aindram ṛṣabhaṃ vā vṛṣṇiṃ vā | [KS, 12, 12 1]
evam eva vapābhiś caranti | [KS, 12, 12 2]
yad aindrī vapānām uttamā bhavati | [KS, 12, 12 3]
indra evāsmiṃs tad adhibhavati | [KS, 12, 12 4]
yat pracaranta aindreṇa punaḥ prathamena pracaranti | [KS, 12, 12 5]
indram eva tat punar ālabdha | [KS, 12, 12 6]
sendratvāya | [KS, 12, 12 7]
yad āśvinaḥ | [KS, 12, 12 8]
aśvinau hy abhiṣajyatām | [KS, 12, 12 9]
yat sārasvatī | [KS, 12, 12 10]
vāg vai sarasvatī | [KS, 12, 12 11]
vācy eva pratitiṣṭhati | [KS, 12, 12 12]
aindrī vapānām uttamā bhavati | [KS, 12, 12 13]
aindraḥ puroḍāśānāṃ prathamaḥ | [KS, 12, 12 14]
vīryaṃ vā indraḥ | [KS, 12, 12 15]
vīrya evainam abhisaṃdhattaḥ | [KS, 12, 12 16]
prasavāyaiva sāvitraḥ | [KS, 12, 12 17]
nirvaruṇatvāya vāruṇaḥ | [KS, 12, 12 18]
madhyato hy eṣa varuṇagṛhītaḥ | [KS, 12, 12 19]
paścād vā eṣā sṛṣṭā pratīcīnaśīrṣṇī | [KS, 12, 12 20]
yad upariṣṭātpuroḍāśā bhavanti | [KS, 12, 12 21]
apihityā eva | [KS, 12, 12 22]
acchidratvāya | [KS, 12, 12 23]
saha samavattaṃ bhavati | [KS, 12, 12 24]
saheḍām upahvayante | [KS, 12, 12 25]
saṃhityā eva | [KS, 12, 12 26]
atho iḍāyā avidohāya | [KS, 12, 12 27]
yad vai sautrāmaṇyāvyṛddhaṃ tad asyās samṛddham | [KS, 12, 12 28]
yad anyadevatyāḥ paśavo bhavanti | [KS, 12, 12 29]
anyadevatyāḥ puroḍāśāḥ | [KS, 12, 12 30]
etad vā asyā vyṛddhaṃ sad atha samṛddham | [KS, 12, 12 31]
nānaivaitair vīryāṇy avarunddhe | [KS, 12, 12 32]
ardhaṃ vai prajāpater dhairyam āsīt | [KS, 12, 12 33]
ardhaṃ mālvyam | [KS, 12, 12 34]
yad dhairyam āsīt tat purastāt paryaharata | [KS, 12, 12 35]
somo vāva sa | [KS, 12, 12 36]
tato brāhmaṇam asṛjata | [KS, 12, 12 37]
tasmād brāhmaṇas sarvo brahmābhi dhīraḥ | [KS, 12, 12 38]
yan mālvyam āsīt tat paścāt paryauhata | [KS, 12, 12 39]
surā vāva sā | [KS, 12, 12 40]
tato rājanyam asṛjata | [KS, 12, 12 41]
tasmāj jyāyāṃś ca kanīyāṃś ca snuṣā ca śvaśuraś ca surāṃ pītvā saha lālapata āsate | [KS, 12, 12 42]
pāpmā vai mālvyam | [KS, 12, 12 43]
tasmād brāhmaṇas surāṃ na pibati | [KS, 12, 12 44]
pāpmanā net saṃsṛjyā iti | [KS, 12, 12 45]
tad etat kṣatriyāya brāhmaṇaṃ brūyāt | [KS, 12, 12 46]
nainaṃ surā pītā hinasti ya evaṃ vidvān surāṃ pibati | [KS, 12, 12 47]
prajāpater vā eṣā tanūḥ | [KS, 12, 12 48]
vīryaṃ prajāpatiḥ | [KS, 12, 12 49]
vīryam evāsmin dadhāti | [KS, 12, 12 50]
{KS, 12, 13}
svarbhānur vā āsuras sūryaṃ tamasāvidhyat | [KS, 12, 13 1]
sa na vyarocata | [KS, 12, 13 2]
tasmād devās tamo 'pālumpan | [KS, 12, 13 3]
yat prathamam apālumpan sāviṣ kṛṣṇābhavat | [KS, 12, 13 4]
yad dvitīyaṃ sā phalguḥ | [KS, 12, 13 5]
yat tṛtīyaṃ sā balakṣī | [KS, 12, 13 6]
yad adhyasthād apālumpan sāvir vaśābhavat | [KS, 12, 13 7]
atha vā iyaṃ tarhy ṛkṣālomakāsīt | [KS, 12, 13 8]
tāṃ devā adityai kāmāyālabhanta | [KS, 12, 13 9]
tayāsyāṃ lomāny arohayan | [KS, 12, 13 10]
tato vā iyaṃ lomāny agṛhṇāt | [KS, 12, 13 11]
tām etām evam ālabhetādityai kāmāya | [KS, 12, 13 12]
yam eva kāmaṃ kāmayate taṃ spṛṇoti | [KS, 12, 13 13]
amuto vā ādityasyārvāṅ raśmir avātiṣṭhac cātvālam abhi | [KS, 12, 13 14]
tad ime mithunaṃ samabhavatām | [KS, 12, 13 15]
sāvir vaśābhavat | [KS, 12, 13 16]
atha vā imās tarhy aphalā oṣadhaya āsan | [KS, 12, 13 17]
tāṃ devā ādityebhyaḥ kāmebhya ālabhanta | [KS, 12, 13 18]
tayā su phalam agrāhayan | [KS, 12, 13 19]
tato vā imāḥ phalam agṛhṇan | [KS, 12, 13 20]
te ete evam ālabheta | [KS, 12, 13 21]
adityā anyāṃ kāmāyādityebhyo 'nyāṃ kāmebhyaḥ | [KS, 12, 13 22]
ubhābhyām eva sṛṣṭibhyāṃ kāmāyālabhate | [KS, 12, 13 23]
sārasvatīṃ meṣīm ālabheta yasmād vāg apakrāmet | [KS, 12, 13 24]
vāg vai sarasvatī | [KS, 12, 13 25]
sarasvaty etasmād apakrāmati yasmād vāg apakrāmati | [KS, 12, 13 26]
yat sārasvatī | [KS, 12, 13 27]
vācam eva samakṣam āptvāvarunddhe | [KS, 12, 13 28]
apannadatī bhavati | [KS, 12, 13 29]
sarvatvāya | [KS, 12, 13 30]
anāskannā | [KS, 12, 13 31]
samṛddhyai | [KS, 12, 13 32]
yas tretānām uttamo jāyeta tam ūrja ālabheta | [KS, 12, 13 33]
ūrk kāmaḥ | [KS, 12, 13 34]
nānā vā etau stanā abhijāyete | [KS, 12, 13 35]
athaiṣa ūrjam evābhijāyate | [KS, 12, 13 36]
ūrjam evaitenāptvāvarunddhe | [KS, 12, 13 37]
audumbaro yūpo bhavati | [KS, 12, 13 38]
devā vai yatrorjaṃ vyabhajanta tata udumbaro 'jāyata | [KS, 12, 13 39]
yad audumbaraḥ | [KS, 12, 13 40]
ūrja evāvaruddhyai | [KS, 12, 13 41]
etam eva saumāpauṣṇam ālabheta prajākāmo vā paśukāmo vā | [KS, 12, 13 42]
somo vai retodhāḥ | [KS, 12, 13 43]
pūṣā prajanayitā | [KS, 12, 13 44]
soma evāsmai reto dadhāti | [KS, 12, 13 45]
pūṣā prajanayati | [KS, 12, 13 46]
vindate prajāṃ vā paśūn vā yatarasmai kāmāyālabhate | [KS, 12, 13 47]
vāyave śvetam ajam ālabheta bubhūṣan | [KS, 12, 13 48]
vāyur vai devānāṃ kṣepiṣṭhaḥ | [KS, 12, 13 49]
tam eva bhāgadheyenopadhāvati | [KS, 12, 13 50]
sa enam āśiṣṭhaṃ śriyam abhipraṇayati | [KS, 12, 13 51]
sa nimārṣṭi | [KS, 12, 13 52]
sa pradhanvati | [KS, 12, 13 53]
sa evainaṃ śriyam abhipraṇayati | [KS, 12, 13 54]
sa eṣa ācopaca uta puṇyo bhavaty uto yatheva tatheva | [KS, 12, 13 55]
vāyave niyutvate śvetam ajaṃ piplukarṇam ālabheta sajātakāmaḥ | [KS, 12, 13 56]
vāyuṃ vā imāḥ prajā nasyotā itthaṃ cetthaṃ cānucaranti | [KS, 12, 13 57]
prāṇo vāyuḥ | [KS, 12, 13 58]
vāyur devānāṃ viśaḥ | [KS, 12, 13 59]
netā niyuto devānāṃ viśaḥ | [KS, 12, 13 60]
tam eva bhāgadheyenopadhāvati | [KS, 12, 13 61]
so 'smai viśaṃ ninayati | [KS, 12, 13 62]
yan niyutvate | [KS, 12, 13 63]
ārambhaṇam eva kurute | [KS, 12, 13 64]
anirmārgāya | [KS, 12, 13 65]
vāyave śvetam ajam ālabheta kāmebhyaḥ | [KS, 12, 13 66]
aṇu vā eṣa kāmayate yaḥ kāmayate | [KS, 12, 13 67]
vāyur devānām aṇv anuvāti | [KS, 12, 13 68]
tam eva bhāgadheyenopadhāvati | [KS, 12, 13 69]
so 'sya kāmān anuvāti | [KS, 12, 13 70]
{KS, 13, 1}
tisro 'jāś śvetā malhā garbhiṇīr ālabheta brahmavarcasakāma āgneyīṃ vasantā saurīṃ grīṣme bārhaspatyāṃ śaradi | [KS, 13, 1 1]
yad āgneyī | [KS, 13, 1 2]
mukhata eva tayā tejo dhatte | [KS, 13, 1 3]
yat saurī | [KS, 13, 1 4]
madhyata eva tayā rucaṃ dhatte | [KS, 13, 1 5]
yad bārhaspatyā | [KS, 13, 1 6]
upariṣṭād eva tayā brahmavarcasaṃ dhatte | [KS, 13, 1 7]
saṃvatsaraṃ paryālabhyante | [KS, 13, 1 8]
vīryaṃ vai saṃvatsaraḥ | [KS, 13, 1 9]
saṃvatsaram eva vīryam āpnoti | [KS, 13, 1 10]
yac chvetā | [KS, 13, 1 11]
ruca eva tad rūpam | [KS, 13, 1 12]
garbhiṇīr bhavanti | [KS, 13, 1 13]
indriyaṃ vai garbhaḥ | [KS, 13, 1 14]
indriyam evāvarunddhe | [KS, 13, 1 15]
tisro malhā garbhiṇīr ālabheta yaṃ paryamyur vāyavyāṃ śvetāṃ sārasvatīṃ meṣīm ādityām ajām adhorāmāṃ meṣīṃ vā | [KS, 13, 1 16]
manasā vā eta etaṃ paryamanti | [KS, 13, 1 17]
mano vāyuḥ | [KS, 13, 1 18]
yad vāyavyā | [KS, 13, 1 19]
manasaivaiṣāṃ manāṃsi śamayati | [KS, 13, 1 20]
vācā vā eta etaṃ paryamanti | [KS, 13, 1 21]
vāk sarasvatī | [KS, 13, 1 22]
yat sārasvatī | [KS, 13, 1 23]
vācaivaiṣāṃ vācaṃ śamayati | [KS, 13, 1 24]
apratiṣṭhito vā eṣa yaṃ paryamanti | [KS, 13, 1 25]
iyam aditiḥ | [KS, 13, 1 26]
yad ādityā | [KS, 13, 1 27]
asyām eva pratitiṣṭhati | [KS, 13, 1 28]
anapimantro vā eṣa eteṣu yaṃ paryamanti | [KS, 13, 1 29]
vāco mantro garbhaḥ | [KS, 13, 1 30]
yad garbhiṇīḥ | [KS, 13, 1 31]
vāca evainaṃ garbham akaḥ | [KS, 13, 1 32]
apimantram enaṃ karoti | [KS, 13, 1 33]
apa vā etasmād indriyaṃ krāmati yaṃ paryamanti | [KS, 13, 1 34]
indriyaṃ garbhaḥ | [KS, 13, 1 35]
yad garbhiṇīḥ | [KS, 13, 1 36]
indriyam evāvarunddhe | [KS, 13, 1 37]
agnaye vaiśvānarāya kṛṣṇam petvam ālabheta yas samāntam abhidruhyed yo vābhidudrukṣet | [KS, 13, 1 38]
saṃvatsaro vā agnir vaiśvānaraḥ | [KS, 13, 1 39]
saṃvatsarāyaiṣa samamate yas samamate | [KS, 13, 1 40]
saṃvatsaram evāptvā kāmam avaruṇam abhidruhyati | [KS, 13, 1 41]
prājāpatyam ajaṃ tūparaṃ viśvarūpam ālabheta sarvebhyaḥ kāmebhyaḥ | [KS, 13, 1 42]
prajāpatir yoniḥ | [KS, 13, 1 43]
yoner eva prajāyate | [KS, 13, 1 44]
prajāpatiḥ pradātā | [KS, 13, 1 45]
tam eva bhāgadheyenopadhāvati | [KS, 13, 1 46]
so 'smai sarvān kāmān prayacchati | [KS, 13, 1 47]
aśvasyeva vā etasya śiro gardabhasyeva karṇau puruṣasyeva śmaśrūṇi gor iva pūrvau pādā aver ivāparau śuna iva lomāni | [KS, 13, 1 48]
ajo bhavati | [KS, 13, 1 49]
etāvanto vai grāmyāḥ paśavaḥ | [KS, 13, 1 50]
tān evaitenāptvāvarunddhe | [KS, 13, 1 51]
dvādaśa dhenavo dakṣiṇā tārpyaṃ hiraṇyam adhīvāsaḥ | [KS, 13, 1 52]
prajāpater yās sāmidhenyas tās sāmidhenyaḥ | [KS, 13, 1 53]
prajāpater yā āpriyas tā āpriyaḥ | [KS, 13, 1 54]
hiraṇyagarbhavatyāghāraḥ | [KS, 13, 1 55]
etasya sūktasya yājyānuvākye | [KS, 13, 1 56]
etena ha vā upaketū rarādha | [KS, 13, 1 57]
ṛdhnoti ya etena yajate | [KS, 13, 1 58]
dvādaśadhā ha tvai sa prāśitrāṇi parijahāra | [KS, 13, 1 59]
tatra dvādaśadvādaśa dhenūr dadau | [KS, 13, 1 60]
yad dvādaśa dadāti | [KS, 13, 1 61]
saiva tasya pratimā | [KS, 13, 1 62]
yat tārpyaṃ hiraṇyam adhīvāsam | [KS, 13, 1 63]
aparimitam eva tenāvarunddhe | [KS, 13, 1 64]
{KS, 13, 2}
vāruṇaṃ kṛṣṇaṃ petvam ekaśitipādam ālabhetāmayāvī jyogāmayāvī | [KS, 13, 2 1]
prajāpatiḥ prajā asṛjata | [KS, 13, 2 2]
tā enam atyacaran | [KS, 13, 2 3]
tā aticarantīr varuṇenāgrāhayat | [KS, 13, 2 4]
tā jihmāḥ pannā aśerata varuṇagṛhītāḥ | [KS, 13, 2 5]
tāḥ kṛṣṇaḥ petva āpravata | [KS, 13, 2 6]
tasyābhihāya pādam agṛhṇāt | [KS, 13, 2 7]
sa prāvṛhyata | [KS, 13, 2 8]
sa ekaśitipād abhavat | [KS, 13, 2 9]
tāḥ prajāpatā anāthanta | [KS, 13, 2 10]
so 'paśyat | [KS, 13, 2 11]
yo 'yam avaruṇagṛhītas tenainā varuṇān muñcānīti | [KS, 13, 2 12]
taṃ vāruṇam ālabhata | [KS, 13, 2 13]
tenainā varuṇād amuñcat | [KS, 13, 2 14]
varuṇagṛhīta eṣa ya āmayāvī | [KS, 13, 2 15]
yad vāruṇaḥ | [KS, 13, 2 16]
varuṇād evainaṃ muñcati | [KS, 13, 2 17]
dvīpe yajeta | [KS, 13, 2 18]
āpo vai varuṇaḥ | [KS, 13, 2 19]
samakṣam evainaṃ varuṇān muñcati | [KS, 13, 2 20]
prajāpatiḥ paśūn sṛṣṭvā varuṇaṃ varam abhyasṛjat | [KS, 13, 2 21]
sa etam avṛṇīta | [KS, 13, 2 22]
tasmād varuṇadevatyaḥ | [KS, 13, 2 23]
pāpmanaiṣa gṛhīto ya āmayāvī | [KS, 13, 2 24]
kṛṣṇa iva pāpmā | [KS, 13, 2 25]
yat kṛṣṇaḥ | [KS, 13, 2 26]
pāpmānam evāpahate | [KS, 13, 2 27]
yad ekaśitipāt | [KS, 13, 2 28]
varuṇapāśam eva tena pramuñcate | [KS, 13, 2 29]
āgneyam ajam ālabheta vāruṇaṃ kṛṣṇaṃ petvaṃ bubhūṣan | [KS, 13, 2 30]
ṛddhyā evāgneyaḥ | [KS, 13, 2 31]
varuṇagṛhīta eṣa yo 'laṃ bhūtyai san na bhavati | [KS, 13, 2 32]
yad vāruṇaḥ | [KS, 13, 2 33]
varuṇād evainaṃ muñcati | [KS, 13, 2 34]
ardhaṃ vai puruṣasyāgneyam | [KS, 13, 2 35]
ardhaṃ vāruṇam | [KS, 13, 2 36]
asthāny āgneyāni māṃsāni vāruṇāni | [KS, 13, 2 37]
tayor evainaṃ bhāgadheyena niṣkrīṇāti | [KS, 13, 2 38]
so 'nṛṇo bhūtvā bhavaty eva | [KS, 13, 2 39]
vāruṇaṃ kṛṣṇaṃ vṛṣṇim abhicarann ālabheta | [KS, 13, 2 40]
mṛtyur vai varuṇaḥ | [KS, 13, 2 41]
mṛtyunaivainaṃ grāhayati | [KS, 13, 2 42]
etad vai pāpmano rūpam | [KS, 13, 2 43]
kṛṣṇa iva pāpmā | [KS, 13, 2 44]
yat kṛṣṇaḥ | [KS, 13, 2 45]
pāpmanaivainam abhiṣuvati | [KS, 13, 2 46]
paśuṃ badhnāmi varuṇāya rājña indrāya bhāgam ṛṣabhaṃ kevalo hi | [KS, 13, 2 47.1]
gātrāṇi devā abhisaṃviśantu yamo gṛhṇātu nirṛtis sapatnān iti | [KS, 13, 2 47.2]
etā vai devatāḥ puruṣasyeśate | [KS, 13, 2 48]
tābhya evainam adhi niṣkrīya | [KS, 13, 2 49]
mṛtyur yamaḥ | [KS, 13, 2 50]
mṛtyunaivainaṃ grāhayati | [KS, 13, 2 51]
{KS, 13, 3}
vaiṣṇavaṃ vāmanam ālabheta bhrātṛvyavān | [KS, 13, 3 1]
viṣṇur vā imāṃl lokān udajayat | [KS, 13, 3 2]
sa ebhyo lokebhyo 'surān prāṇudata | [KS, 13, 3 3]
imān eva lokān ujjayati | [KS, 13, 3 4]
ebhyo lokebhyo bhrātṛvyaṃ praṇudate | [KS, 13, 3 5]
viṣame yajeta | [KS, 13, 3 6]
viṣamā iva hīme lokāḥ | [KS, 13, 3 7]
aindrāmārutaṃ pṛśnisaktham ālabheta yasmāt kṣatriyād viḍ abhyardhaś caret | [KS, 13, 3 8]
kṣatraṃ vā indro viṇ marutaḥ | [KS, 13, 3 9]
kṣatrāyaiva viśam anuniyunakti | [KS, 13, 3 10]
pṛśnisaktho bhavati | [KS, 13, 3 11]
viśam evāsmai paścād upadadhāti | [KS, 13, 3 12]
asaṃsargāya | [KS, 13, 3 13]
aindram utpṛṣṭim ālabheta paśukāmaḥ | [KS, 13, 3 14]
indro vai valam apāvṛṇot | [KS, 13, 3 15]
taṃ sahasram anūdait | [KS, 13, 3 16]
tasyaiṣo 'grata udatṛṇat | [KS, 13, 3 17]
sa samaiṣad uttitṛtsann imāṃl lokān paśyan | [KS, 13, 3 18]
tasmād eṣa samīṣitaḥ pratīṣitagrīvaḥ | [KS, 13, 3 19]
tam etaṃ purastāt sahasrasyālabheta | [KS, 13, 3 20]
pra sahasraṃ paśūn āpnoti | [KS, 13, 3 21]
valam evāpavṛṇoti | [KS, 13, 3 22]
yadā sahasraṃ paśūn prāpnuyād atha vaiṣṇavaṃ vāmanam ālabheta | [KS, 13, 3 23]
pratiṣṭhityai | [KS, 13, 3 24]
etasmin vai tat sahasram adhyatiṣṭhat | [KS, 13, 3 25]
sa vyaiṣad adhiṣṭhīyamānaḥ | [KS, 13, 3 26]
tasmād eṣa tiryaṅṅ iva vīṣitaḥ | [KS, 13, 3 27]
tā etā evam abhita ālabheta | [KS, 13, 3 28]
sahasrasya parigṛhītyai | [KS, 13, 3 29]
yajño vai dakṣiṇām abhyakāmayata | [KS, 13, 3 30]
tāṃ samabhavat | [KS, 13, 3 31]
sā garbham adhatta | [KS, 13, 3 32]
tam avavṛjya prādravat | [KS, 13, 3 33]
tam avavṛktaṃ śayānam aditir acāyat | [KS, 13, 3 34]
tam āharat | [KS, 13, 3 35]
tam adhastād ūrvor upāsyata | [KS, 13, 3 36]
so 'dhastād ūrvor avardhata | [KS, 13, 3 37]
tasmād eṣa tiryaṅṅ iva vīṣitaḥ | [KS, 13, 3 38]
adhastāddhy ūrvor avardhata | [KS, 13, 3 39]
taṃ viṣṇur acāyat | [KS, 13, 3 40]
tam abhyavadat | [KS, 13, 3 41]
tasmin praśnam aitāṃ taṃ viṣṇave 'nvabruvan | [KS, 13, 3 42]
tasmād āhuḥ | [KS, 13, 3 43]
kartur eva putra iti | [KS, 13, 3 44]
yena vāmanenertsed adityai caruṃ purastān nirvapet | [KS, 13, 3 45]
aditir vā etam avardhayat | [KS, 13, 3 46]
tasyā evainam adhi niṣkrīṇāti | [KS, 13, 3 47]
tenānṛṇena niṣkrītena medhyena prasūtenardhnoty eva | [KS, 13, 3 48]
saumyaṃ babhrum ṛṣabhaṃ prathamakusindham ālabheta yo rājya āśaṃseta | [KS, 13, 3 49]
somo vai devānāṃ rājā | [KS, 13, 3 50]
soma etasya devatā yo rājya āśaṃsate | [KS, 13, 3 51]
svām eva devatāṃ bhāgadheyenopadhāvati | [KS, 13, 3 52]
sainaṃ rājyāya pariṇayati | [KS, 13, 3 53]
yat prathamakusindhaḥ | [KS, 13, 3 54]
vīryasya tad rūpam | [KS, 13, 3 55]
indrāya vajriṇe rohitam ṛṣabhaṃ prathamakusindham ālabheta rājanyāyābhicarate vā bubhūṣate vā | [KS, 13, 3 56]
aindro vai rājanyo devatayā | [KS, 13, 3 57]
vajro 'sya vīryam | [KS, 13, 3 58]
vajram evāsmin dadhāti | [KS, 13, 3 59]
tena vijayati | [KS, 13, 3 60]
bhavaty eva | [KS, 13, 3 61]
yat prathamakusindhaḥ | [KS, 13, 3 62]
vīryasya tad rūpam | [KS, 13, 3 63]
ya ekāṣṭakāyāṃ jāyeta tam utsṛjet | [KS, 13, 3 64]
yadi dvau jāyeyātāṃ tā ubhā utsṛjet | [KS, 13, 3 65]
yadi saṃvatsare dvitīyo jāyeta taṃ saṃvatsare 'nūtsṛjet | [KS, 13, 3 66]
āgneyam aṣṭākapālaṃ nirvapej jātayoḥ | [KS, 13, 3 67]
āgneyā vai paśavaḥ | [KS, 13, 3 68]
tasmād evainā adhi niṣkrīṇāti | [KS, 13, 3 69]
agnaye vaiśvānarāya dvādaśakapālaṃ nirvapet saṃvatsare paryete | [KS, 13, 3 70]
saṃvatsaro vā agnir vaiśvānaraḥ | [KS, 13, 3 71]
saṃvatsarād evainā adhi niṣkrīṇāty ā medhyābhyāṃ bhavitoḥ | [KS, 13, 3 72]
saṃvatsaresaṃvatsare 'gnaye vaiśvānarāya dvādaśakapālaṃ nirvapet | [KS, 13, 3 73]
saṃvatsaro vā agnir vaiśvānaraḥ | [KS, 13, 3 74]
saṃvatsarātsaṃvatsarād evainā adhi niṣkrīṇāti | [KS, 13, 3 75]
tābhyāṃ sarvato niṣkrītābhyāṃ medhyābhyāṃ prasūtābhyām ṛdhnoty eva | [KS, 13, 3 76]
etasyāṃ vā indro 'jāyata | [KS, 13, 3 77]
sa devānāṃ vīryāvattamaḥ | [KS, 13, 3 78]
tasmād ya ekāṣṭakāyāṃ paśūnāṃ jāyate sa vīryāvān bhavati | [KS, 13, 3 79]
vīryāvān bhavati ya evaṃ vidvān etābhyāṃ yajate | [KS, 13, 3 80]
indrāyābhimātighne pūrvam ālabheta | [KS, 13, 3 81]
pāpmā vā abhimātiḥ | [KS, 13, 3 82]
pāpmānam evāpahate | [KS, 13, 3 83]
indrāya vṛtratura uttaram | [KS, 13, 3 84]
pāpmā vā abhimātiḥ | [KS, 13, 3 85]
pāpmānam evāpahatyāthaitena vṛtratūr bhavati | [KS, 13, 3 86]
svārājyam upaiti | [KS, 13, 3 87]
nāsmād anyas samāneṣu vasīyān bhavati ya evaṃ vidvān etābhyāṃ yajate | [KS, 13, 3 88]
śatam anyasya dakṣiṇā | [KS, 13, 3 89]
aśvo 'nyasya pūrvavāṭ | [KS, 13, 3 90]
yā eva kau ca dvā etad brāhmaṇau | [KS, 13, 3 91]
anevamutsṛṣṭā ālabheta | [KS, 13, 3 92]
tābhyām evardhnoti | [KS, 13, 3 93]
tatra yat kiṃ ca dadāti tad dakṣiṇā | [KS, 13, 3 94]
{KS, 13, 4}
indrāya manyumate lalāmam ṛṣabham ālabheta saṃgrāme | [KS, 13, 4 1]
manyunā vai vīryaṃ karoti | [KS, 13, 4 2]
indriyeṇa jayati | [KS, 13, 4 3]
manyuṃ caivaiṣv indriyaṃ ca jityai dadhāti | [KS, 13, 4 4]
yal lalāmaḥ | [KS, 13, 4 5]
purastān manyos samṛddhyai | [KS, 13, 4 6]
devāś ca vā asurāś ca saṃyattā āsan | [KS, 13, 4 7]
te na vyajayanta | [KS, 13, 4 8]
te 'bruvan | [KS, 13, 4 9]
brahmaṇā no menī vijayetām iti | [KS, 13, 4 10]
ta ṛṣabhau samavāsṛjan | [KS, 13, 4 11]
śvaitreyo 'ruṇas tūparo devānām āsīt | [KS, 13, 4 12]
śyaineyaś śyeto 'yaśśṛṅgo 'surāṇām | [KS, 13, 4 13]
tau samahatām | [KS, 13, 4 14]
taṃ śvaitreyas samayābhinat | [KS, 13, 4 15]
sā yā vāk parājitāsīt sāvācy apatat | [KS, 13, 4 16]
yājayat sordhvā | [KS, 13, 4 17]
tasmād yasyāvācī vāk so 'nārtvijīnaḥ | [KS, 13, 4 18]
asuryo hi sa varṇaḥ | [KS, 13, 4 19]
tasmād yasyordhvā vāk sa ārtvijīnaḥ | [KS, 13, 4 20]
devatreva hi sa | [KS, 13, 4 21]
bārhaspatyam aruṇaṃ tūparam abhicarann ālabheta | [KS, 13, 4 22]
brahma vai bṛhaspatiḥ | [KS, 13, 4 23]
brahmaṇaivainam abhiprayuṅkte | [KS, 13, 4 24]
etena vai devā asurān astṛṇvata | [KS, 13, 4 25]
yat tūparaḥ | [KS, 13, 4 26]
stṛtyai | [KS, 13, 4 27]
indro vai vṛtram ahan | [KS, 13, 4 28]
taṃ hatas saptabhir bhogaiḥ paryahan | [KS, 13, 4 29]
tasya mūrdhno vaidehīr udāyan | [KS, 13, 4 30]
tāḥ prācīr āyan | [KS, 13, 4 31]
tasmāt tāḥ puras sa jaghanyam ṛṣabhaṃ vaideham anūdyantam amanyata | [KS, 13, 4 32]
imam idānīm ālabheya tena tvā ito mucyeyeti | [KS, 13, 4 33]
tam ālabhata | [KS, 13, 4 34]
tena nāmucyata | [KS, 13, 4 35]
sa āgneyam ajam ālabhataindram ṛṣabham | [KS, 13, 4 36]
tena vai sa tān agninā pāpmano bhogān apidahyāthaindreṇendriyaṃ vīryam ātmann adhatta | [KS, 13, 4 37]
tato vai so 'bhavat | [KS, 13, 4 38]
āgneyam ajam ālabhetaindram ṛṣabhaṃ bubhūṣan yaḥ pāpmagṛhīta iva manyeta | [KS, 13, 4 39]
pāpmā vai sa taṃ saptabhir bhogaiḥ paryahan | [KS, 13, 4 40]
pāpmana eṣa bhogaiḥ parihato yo 'laṃ bhūtyai san na bhavati | [KS, 13, 4 41]
yad āgneyaḥ | [KS, 13, 4 42]
agninaiva pāpmano bhogān apidahyāthaindreṇendriyaṃ vīryam ātman dhatte | [KS, 13, 4 43]
bhavaty eva | [KS, 13, 4 44]
devāś ca vā asurāś cāsmiṃl loka āsan | [KS, 13, 4 45]
te 'surā devān anudantāsmāl lokāt | [KS, 13, 4 46]
te devāḥ prajāpatā evānāthanta | [KS, 13, 4 47]
sa etā asṛjatarṣabhaṃ ca vaśāṃ ca yamaṃ ca yamyaṃ ca | [KS, 13, 4 48]
tasmād yau yamau mithunau jāyete | [KS, 13, 4 49]
ṛṣabha evānyo bhavati | [KS, 13, 4 50]
vaśānyā | [KS, 13, 4 51]
sa vaiṣṇuvāruṇīṃ vaśām ālabhataindram ṛṣabham | [KS, 13, 4 52]
tena vai sa tān varuṇenāsurān grāhayitvā viṣṇunā yajñena prāṇudata | [KS, 13, 4 53]
athaindreṇendriyaṃ vīryam ātmann adadhāt | [KS, 13, 4 54]
eṣu tato devā abhavan | [KS, 13, 4 55]
parāsurā abhavan | [KS, 13, 4 56]
tā etā evam ālabheta yo bhrātṛvyeṇa vyāyaccheta vaiṣṇuvāruṇīṃ vaśām aindram ṛṣabham | [KS, 13, 4 57]
varuṇenaiva bhrātṛvyaṃ grāhayitvā viṣṇunā yajñena praṇudate | [KS, 13, 4 58]
athaindreṇendriyaṃ vīryam ātman dhatte | [KS, 13, 4 59]
bhavaty ātmanā | [KS, 13, 4 60]
parāsya bhrātṛvyo bhavati | [KS, 13, 4 61]
oṣadhibhyo vehatam ālabheta prajākāmaḥ | [KS, 13, 4 62]
oṣadhīnāṃ vā eṣā priyā | [KS, 13, 4 63]
tā etāṃ sūtoḥ paribādhante | [KS, 13, 4 64]
tasmād eṣā sarveṣāṃ paśūnāṃ priyāpa oṣadhaya āpo 'sat khananti | [KS, 13, 4 65]
tā eva bhāgadheyenopadhāvati | [KS, 13, 4 66]
tā asmai prajāṃ khananti | [KS, 13, 4 67]
yāvantas tāṃ vāśitām anvādhāvanti te dakṣiṇā | [KS, 13, 4 68]
samṛddhyai | [KS, 13, 4 69]
aindrīṃ sūtavaśām ālabheta rājanyāya bubhūṣate | [KS, 13, 4 70]
indro vā etasyā ajāyata | [KS, 13, 4 71]
sa punaḥ pratyavaikṣata | [KS, 13, 4 72]
so 'manyata | [KS, 13, 4 73]
yo vā ito 'paro janiṣyate sa me bhrātṛvyo bhaviṣyatīti | [KS, 13, 4 74]
taṃ pratyavamṛśya yoniṃ nyaveṣṭayat | [KS, 13, 4 75]
tasmād eṣā nāparaṃ sūte | [KS, 13, 4 76]
aindro rājanyo devatayā | [KS, 13, 4 77]
svād evainaṃ yoner janayati | [KS, 13, 4 78]
bhūtyai | [KS, 13, 4 79]
bhavaty eva | [KS, 13, 4 80]
yas tasyā adhijāyeta tam aindram ālabhetendriyakāmaḥ | [KS, 13, 4 81]
indriyaṃ vā etad etasyā adhijāyate | [KS, 13, 4 82]
tad eva samakṣam āptvāvarunddhe | [KS, 13, 4 83]
brāhmaṇaspatyam atiṣṭhāyam ālabheta yaḥ kāmayeta | [KS, 13, 4 84]
atiṣṭhāyas syām iti | [KS, 13, 4 85]
agner vai jihvā brahmaṇaspatiḥ | [KS, 13, 4 86]
sarvam eṣātitiṣṭhati | [KS, 13, 4 87]
rūpeṇaivainaṃ samardhayati | [KS, 13, 4 88]
sainam atiṣṭhāyaṃ karoti | [KS, 13, 4 89]
{KS, 13, 5}
āgneyam ajam ālabheta saumyam ṛṣabhaṃ yasya pitā pitāmahaḥ puṇyas syād atha tan na prāpnuyāt | [KS, 13, 5 1]
agnis sarvā devatāḥ | [KS, 13, 5 2]
mukhata eva devatā ālabhate | [KS, 13, 5 3]
indriyeṇa vā eṣa somapīthena vyṛdhyate yasya pitā pitāmahaḥ puṇyo bhavaty atha tan na prāpnoti | [KS, 13, 5 4]
saumyo brāhmaṇo devatayā | [KS, 13, 5 5]
indriyam asya somapītho yat saumyaḥ | [KS, 13, 5 6]
indriyeṇaivainaṃ somapīthena samardhayati | [KS, 13, 5 7]
dyāvāpṛthivyāṃ dhenuṃ paryāriṇīm ālabheta niruddho jyoṅniruddhaḥ | [KS, 13, 5 8]
dyāvāpṛthivyor vā eṣa nirbhakto yo niruddho jyoṅniruddhaḥ | [KS, 13, 5 9]
yad dyāvāpṛthivyā | [KS, 13, 5 10]
dyāvāpṛthivyor evainam ābhajati | [KS, 13, 5 11]
paryārī vā eṣa yo niruddho jyoṅniruddhaḥ | [KS, 13, 5 12]
paryāriṇy asya devatā | [KS, 13, 5 13]
yat paryāriṇī | [KS, 13, 5 14]
sva evāsya tena paśuḥ | [KS, 13, 5 15]
etasyā eva | [KS, 13, 5 16]
vāyavyaṃ vatsaṃ śva ālabheta | [KS, 13, 5 17]
vāyur vā anayor vatsaḥ | [KS, 13, 5 18]
sa ime āpyāyayati | [KS, 13, 5 19]
sa pradāpayati | [KS, 13, 5 20]
tam eva bhāgadheyenopadhāvati | [KS, 13, 5 21]
so 'smā ime pradāpayati | [KS, 13, 5 22]
aindrāgnam etam anusṛṣṭam ālabheta yasya pitā pitāmahas somaṃ na pibed atha sa pipāset | [KS, 13, 5 23]
indriyeṇa vā eṣa somapīthena vyṛdhyate yasya pitā pitāmahas somaṃ na pibati | [KS, 13, 5 24]
āgneyo brāhmaṇo devatayā | [KS, 13, 5 25]
indriyam asya somapītho yad aindrāgnaḥ | [KS, 13, 5 26]
svayaiva devatayā somapītham anusaṃtanoti | [KS, 13, 5 27]
anusṛṣṭo vā etasya somapītho yasya pitā pitāmahas somaṃ na pibati | [KS, 13, 5 28]
yad anusṛṣṭaḥ | [KS, 13, 5 29]
sva evāsya tena paśuḥ | [KS, 13, 5 30]
yad etau | [KS, 13, 5 31]
dvidevatyasya tad rūpam | [KS, 13, 5 32]
tvāṣṭraṃ śuṇṭham ālabheta yaḥ kāmayeta | [KS, 13, 5 33]
sūpakāśo me putro jāyeteti | [KS, 13, 5 34]
tvaṣṭā vai rūpāṇāṃ vikartā | [KS, 13, 5 35]
tam eva bhāgadheyenopadhāvati | [KS, 13, 5 36]
so 'smai rūpāṇi vikaroti | [KS, 13, 5 37]
āśvinaṃ kṛṣṇalalāmam ālabheta bhrātṛvyavān | [KS, 13, 5 38]
devā vā asurān ahno 'nudanta | [KS, 13, 5 39]
teṣāṃ yat svam āsīd yad vittaṃ yad vedyaṃ tena rātrīṃ samavāyan | [KS, 13, 5 40]
te devā etam āśvinaṃ kṛṣṇalalāmam apaśyan | [KS, 13, 5 41]
tam ālabhanta | [KS, 13, 5 42]
tenainān rātrīm anvavāyan | [KS, 13, 5 43]
dyāvāpṛthivī vā aśvinau | [KS, 13, 5 44]
tān dyāvāpṛthivībhyām evāvastān nibādhyādityena parastād rātryā anudanta | [KS, 13, 5 45]
teṣāṃ yat svam āsīd yad vittaṃ yad vedyaṃ tad avṛñjata | [KS, 13, 5 46]
tato devā abhavan | [KS, 13, 5 47]
parāsurā abhavan | [KS, 13, 5 48]
dyāvāpṛthivī vā aśvinau | [KS, 13, 5 49]
dyāvāpṛthivībhyām evāvastād bhrātṛvyaṃ nibādhyādityena parastād ahorātrayoḥ praṇudate | [KS, 13, 5 50]
tasya yat svaṃ yad vittaṃ yad vedyaṃ tad vṛṅkte | [KS, 13, 5 51]
bhavaty ātmanā | [KS, 13, 5 52]
parāsya bhrātṛvyo bhavati | [KS, 13, 5 53]
yal lalāmaḥ | [KS, 13, 5 54]
ahnas tad rūpam | [KS, 13, 5 55]
yat kṛṣṇaḥ | [KS, 13, 5 56]
rātryās tat | [KS, 13, 5 57]
ubhayor evainaṃ varṇayoḥ praṇudate | [KS, 13, 5 58]
indro vai vilisteṅgāṃ dānavīm akāmayata | [KS, 13, 5 59]
so 'sureṣv acarat | [KS, 13, 5 60]
stry eva strīṣv abhavat | [KS, 13, 5 61]
pumān puṃsu | [KS, 13, 5 62]
sa nirṛtigṛhīta ivāmanyata | [KS, 13, 5 63]
sa etam aindrānairṛtaṃ vipuṃsakam apaśyat | [KS, 13, 5 64]
yena rūpeṇācarat tam ālabhata | [KS, 13, 5 65]
tasya yad anavadānīyam āsīt tena pūrveṇa prācarat | [KS, 13, 5 66]
dakṣiṇā paretya svakṛta iriṇe juṣāṇā nirṛtir vetu svāheti | [KS, 13, 5 67]
athetaraṃ punar etyaindraṃ samasthāpayat | [KS, 13, 5 68]
sa nirṛtim eva pūrvāṃ niravadāyāthaindreṇendriyaṃ vīryam ātmann adhatta | [KS, 13, 5 69]
tato vai so 'bhavat | [KS, 13, 5 70]
aindrānairṛtaṃ vipuṃsakam ālabheta bubhūṣan yo nirṛtigṛhīta iva manyeta | [KS, 13, 5 71]
tasya yad anavadānīyaṃ syāt tena pūrveṇa pracaret | [KS, 13, 5 72]
dakṣiṇā paretya svakṛta iriṇe juṣāṇā nirṛtir vetu svāheti | [KS, 13, 5 73]
athetaraṃ punar etyaindraṃ saṃsthāpayet | [KS, 13, 5 74]
nirṛtim eva pūrvāṃ niravadāyāthaindreṇendriyaṃ vīryam ātman dhatte | [KS, 13, 5 75]
bhavaty eva | [KS, 13, 5 76]
aindraṃ viśālam ṛṣabham ālabheta saṃgrāme yaḥ kāmayeta | [KS, 13, 5 77]
ayaṃ saṃgrāmo na vijayeteti | [KS, 13, 5 78]
indro vai saṃgrāmasya vinetā | [KS, 13, 5 79]
indro vijāpayitā | [KS, 13, 5 80]
tam eva bhāgadheyenopadhāvati | [KS, 13, 5 81]
sa enān vinayati | [KS, 13, 5 82]
yad viśālaḥ | [KS, 13, 5 83]
viyatāṃ tad rūpam | [KS, 13, 5 84]
indrāya vighanāya viśālam ṛṣabham ālabheta janatayos saṃdhau yaḥ kāmayeta | [KS, 13, 5 85]
ubhe janate ṛccheyam iti | [KS, 13, 5 86]
ubhe eva janate ṛcchati | [KS, 13, 5 87]
te anyānyāṃ ghnatī carataḥ | [KS, 13, 5 88]
yad viśālaḥ | [KS, 13, 5 89]
āvraskam evaine gamayati | [KS, 13, 5 90]
{KS, 13, 6}
āgnivāruṇīm anaḍvāhīm ālabhetānājñātayakṣmagṛhītaḥ | [KS, 13, 6 1]
anājñātayakṣmo vā etāṃ vitto yā strī saty anaḍvāhī | [KS, 13, 6 2]
tasmād enām anājñātayakṣmagṛhīta ālabheta | [KS, 13, 6 3]
agnis sarvā devatāḥ | [KS, 13, 6 4]
yad evāsya devatābhir niṣitaṃ tad agninā muñcati | [KS, 13, 6 5]
yad varuṇagṛhītaṃ tad varuṇena | [KS, 13, 6 6]
yad vahinī | [KS, 13, 6 7]
tenāgneyī | [KS, 13, 6 8]
yat strī satī dāntā | [KS, 13, 6 9]
tena vāruṇī | [KS, 13, 6 10]
tasmād āgnivāruṇī bhavati | [KS, 13, 6 11]
tvāṣṭram aṃsepādam ālabheta paśukāmaḥ | [KS, 13, 6 12]
mithuno vā eṣa yo 'ṃsepāt | [KS, 13, 6 13]
tvaṣṭā mithunasya prajanayitā | [KS, 13, 6 14]
tam eva bhāgadheyenopadhāvati | [KS, 13, 6 15]
so 'smā etasmān mithunāt paśūn prajanayati | [KS, 13, 6 16]
vāruṇaṃ śyāmaśitikaṇṭham ālabheta yaṃ vyemānaṃ yakṣmo gṛhṇīyāt | [KS, 13, 6 17]
varuṇo vā etaṃ gṛhṇāti yaṃ vyemānaṃ yakṣmo gṛhṇāti | [KS, 13, 6 18]
yad vāruṇaḥ | [KS, 13, 6 19]
varuṇād evainaṃ muñcati | [KS, 13, 6 20]
pāpmanaiṣa gṛhīto ya āmayāvī | [KS, 13, 6 21]
śyāma iva pāpmā | [KS, 13, 6 22]
yac chyāmaḥ | [KS, 13, 6 23]
pāpmānam evāpahate | [KS, 13, 6 24]
yac chitikaṇṭhaḥ | [KS, 13, 6 25]
varuṇapāśam eva tena pramuñcate | [KS, 13, 6 26]
āśvinaṃ dhūmralalāmam ālabheta yo durbrāhmaṇaṃ somaṃ pipāyayiṣet | [KS, 13, 6 27]
aśvinau vai devānām asomapā āstām | [KS, 13, 6 28]
tau paścāt somapīthaṃ prāpnutām | [KS, 13, 6 29]
aśvinā etasya devatā yaḥ paścāt somapaḥ | [KS, 13, 6 30]
tā eva bhāgadheyenopadhāvati | [KS, 13, 6 31]
tā enaṃ somapīthāya pariṇayataḥ | [KS, 13, 6 32]
stāyad iva yajeta | [KS, 13, 6 33]
stāyad iva hi durbrāhmaṇo brāhmaṇo bubhūṣati | [KS, 13, 6 34]
dhūmra iva vā eṣa yo durbrāhmaṇaḥ | [KS, 13, 6 35]
yad dhūmraḥ | [KS, 13, 6 36]
dhūmrimāṇam evāpahate | [KS, 13, 6 37]
yal lalāmaḥ | [KS, 13, 6 38]
mukhata eva tena tejo dhatte | [KS, 13, 6 39]
sārasvatīṃ dhenuṣṭarīm ālabheta yaṃ bhrātṛvyā nīva śvāsayeran | [KS, 13, 6 40]
vācā vā eta etaṃ niśvāsayante | [KS, 13, 6 41]
vāk sarasvatī | [KS, 13, 6 42]
yat sārasvatī | [KS, 13, 6 43]
vācaivaiṣāṃ vācaṃ pratiśṛṇāti | [KS, 13, 6 44]
dhenur vā eṣā satī na duhe | [KS, 13, 6 45]
tasmād dhenuṣṭary ucyate | [KS, 13, 6 46]
yad dhenuṣṭarī | [KS, 13, 6 47]
vācam evaiṣāṃ starīkaroti | [KS, 13, 6 48]
sārasvatīṃ dhenuṣṭarīm ālabheta yam ajaghnivāṃsam abhiśaṃseyuḥ | [KS, 13, 6 49]
aśāntā vā etaṃ vāg ṛcchati yam ajaghnivāṃsam abhiśaṃsanti | [KS, 13, 6 50]
vāk sarasvatī | [KS, 13, 6 51]
yat sārasvatī | [KS, 13, 6 52]
vācaivaiṣāṃ vācaṃ śamayati | [KS, 13, 6 53]
dhenur vā eṣā satī na duhe | [KS, 13, 6 54]
tasmād dhenuṣṭary ucyate | [KS, 13, 6 55]
yad dhenuṣṭarī | [KS, 13, 6 56]
vācam evaiṣāṃ starīkaroti | [KS, 13, 6 57]
sāvitraṃ punarutsṛṣṭam ālabheta yaḥ purā puṇyo bhūtvā paścāt pāpīyān syāt | [KS, 13, 6 58]
yayā vā eṣa devatayā purā puṇyo bhavati sā hi vā etam anusṛjati | [KS, 13, 6 59]
athaiṣa pāpīyān bhavati | [KS, 13, 6 60]
savitā śriyaḥ prasavitā | [KS, 13, 6 61]
tam eva bhāgadheyenopadhāvati | [KS, 13, 6 62]
sa enaṃ punaś śriye prasuvati | [KS, 13, 6 63]
pāpo vā eṣa purā bhūtvā paścāc chriyaṃ prāpnoti yo 'naḍvān bhūtvokṣā bhavati | [KS, 13, 6 64]
yathaiva sa śriyaṃ prāpnoty evam enaṃ śriyaṃ prāpayati | [KS, 13, 6 65]
{KS, 13, 7}
trīṃllalāmān ṛṣabhān vasantālabheta trīñchitikakudo grīṣme trīñchitibhasadaś śaradi | [KS, 13, 7 1]
yal lalāmāḥ | [KS, 13, 7 2]
mukhata eva tena tejo dhatte | [KS, 13, 7 3]
yac chitikakudaḥ | [KS, 13, 7 4]
madhyata eva tena rucaṃ dhatte | [KS, 13, 7 5]
yac chitibhasadaḥ | [KS, 13, 7 6]
upariṣṭād eva tena brahmavarcasaṃ dhatte | [KS, 13, 7 7]
saṃvatsaraṃ paryālabhyante | [KS, 13, 7 8]
vīryaṃ vai saṃvatsaraḥ | [KS, 13, 7 9]
saṃvatsaram eva vīryam āpnoti | [KS, 13, 7 10]
nava bhavanti | [KS, 13, 7 11]
nava prāṇāḥ | [KS, 13, 7 12]
prāṇān evātman dhatte | [KS, 13, 7 13]
aindrās syuḥ | [KS, 13, 7 14]
bubhūṣan yajeta | [KS, 13, 7 15]
asau vā āditya indraḥ | [KS, 13, 7 16]
sa etair abhavat | [KS, 13, 7 17]
sa etais tejo vīryam ātmann adhatta | [KS, 13, 7 18]
bhavaty eva tejo vīryam ātman dhatte ya evaṃ vidvān etair yajate | [KS, 13, 7 19]
prājāpatyaṃ sarvarūpaṃ daśamam ālabheta saṃvatsare paryete | [KS, 13, 7 20]
saṃvatsarasyāptyai | [KS, 13, 7 21]
prajāpatir yoniḥ | [KS, 13, 7 22]
yonā eva pratitiṣṭhati | [KS, 13, 7 23]
sarvarūpo bhavati | [KS, 13, 7 24]
sarvasyāptyai | [KS, 13, 7 25]
sarvasyāvaruddhyai | [KS, 13, 7 26]
daśa bhavanti | [KS, 13, 7 27]
daśa prāṇāḥ | [KS, 13, 7 28]
prāṇā vīryam | [KS, 13, 7 29]
vīrya eva pratitiṣṭhati | [KS, 13, 7 30]
dyāvāpṛthivye dhenū saṃmātarā ālabhetānnakāmaḥ | [KS, 13, 7 31]
dyāvāpṛthivī vā annādyasyeśāte | [KS, 13, 7 32]
amuto varṣati | [KS, 13, 7 33]
asyāṃ pratitiṣṭhati | [KS, 13, 7 34]
ete annādyasya pradātrī | [KS, 13, 7 35]
te eva bhāgadheyenopadhāvati | [KS, 13, 7 36]
te asmā annādyaṃ prayacchataḥ | [KS, 13, 7 37]
saṃmātarau bhavataḥ | [KS, 13, 7 38]
saṃmātarā iva hīme | [KS, 13, 7 39]
etayor eva vāyavyaṃ vatsaṃ śva ālabheta | [KS, 13, 7 40]
vāyur vā anayor vatsaḥ | [KS, 13, 7 41]
sa ime āpyāyayati | [KS, 13, 7 42]
sa pradāpayati | [KS, 13, 7 43]
tam eva bhāgadheyenopadhāvati | [KS, 13, 7 44]
so 'smā ime pradāpayati | [KS, 13, 7 45]
bārhaspatyaṃ śitipṛṣṭham ālabheta brahmavarcasakāmaḥ | [KS, 13, 7 46]
brahma vai bṛhaspatiḥ | [KS, 13, 7 47]
bṛhaspatir brahmavarcasasya pradātā | [KS, 13, 7 48]
tam eva bhāgadheyenopadhāvati | [KS, 13, 7 49]
so 'smai brahmavarcasaṃ prayacchati | [KS, 13, 7 50]
pṛṣṭham iva vā eṣa bhavati yo bhavati | [KS, 13, 7 51]
yac chitipṛṣṭhaḥ | [KS, 13, 7 52]
pṛṣṭham evainaṃ karoti | [KS, 13, 7 53]
āśvinaṃ kṛṣṇalalāmam ālabhetānujāvaraḥ | [KS, 13, 7 54]
aśvinau vai devānām ānujāvarau | [KS, 13, 7 55]
tā agraṃ paryaitām | [KS, 13, 7 56]
aśvinā etasya devatā ya ānujāvaraḥ | [KS, 13, 7 57]
tā evānvārabhate | [KS, 13, 7 58]
tā enam agraṃ pariṇayataḥ | [KS, 13, 7 59]
pāpmanaiṣa gṛhīto ya ānujāvaraḥ | [KS, 13, 7 60]
kṛṣṇa iva pāpmā | [KS, 13, 7 61]
yat kṛṣṇaḥ | [KS, 13, 7 62]
pāpmānam evāpahate | [KS, 13, 7 63]
yal lalāmaḥ | [KS, 13, 7 64]
mukhata eva tena tejo dhatte | [KS, 13, 7 65]
āśvinaṃ kṛṣṇalalāmam ālabhetāmayāvī | [KS, 13, 7 66]
aśvinau vai devānāṃ bhiṣajau | [KS, 13, 7 67]
aśvinā etasya devatā ya āmayāvī | [KS, 13, 7 68]
tā eva bhāgadheyenopadhāvati | [KS, 13, 7 69]
tā enaṃ bhiṣajyataḥ | [KS, 13, 7 70]
pāpmanaiṣa gṛhīto ya āmayāvī | [KS, 13, 7 71]
kṛṣṇa iva pāpmā | [KS, 13, 7 72]
yat kṛṣṇaḥ | [KS, 13, 7 73]
pāpmānam evāpahate | [KS, 13, 7 74]
yal lalāmaḥ | [KS, 13, 7 75]
mukhata eva tena tejo dhatte | [KS, 13, 7 76]
tvāṣṭraṃ vipuṃsakam ālabheta prajākāmo vā paśukāmo vā | [KS, 13, 7 77]
prajāpatir vai prajās sisṛkṣamāṇaḥ | [KS, 13, 7 78]
sa dvitīyaṃ mithunaṃ nāvindata | [KS, 13, 7 79]
sa etad rūpaṃ kṛtvāṅguṣṭhenātmānaṃ samabhavat | [KS, 13, 7 80]
tataḥ prajā asṛjata | [KS, 13, 7 81]
tvaṣṭā mithunasya prajanayitā | [KS, 13, 7 82]
tam eva bhāgadheyenopadhāvati | [KS, 13, 7 83]
so 'smā etasmān mithunāt paśūn prajanayati | [KS, 13, 7 84]
etena vai rūpeṇa prajāpatiḥ prajā asṛjata | [KS, 13, 7 85]
yenaiva rūpeṇa prajāpatiḥ prajā asṛjata tasmād eva rūpāt prajayā ca paśubhiś ca prajāyate | [KS, 13, 7 86]
aindraṃ vipuṃsakam ālabheta yaḥ paṇḍakatvād bibhīyāt | [KS, 13, 7 87]
indro vā etāṃ tvacam etaṃ pāpmānam apāhata | [KS, 13, 7 88]
tam eva bhāgadheyenopadhāvati | [KS, 13, 7 89]
so 'smāt tāṃ tvacaṃ taṃ pāpmānam apahanti | [KS, 13, 7 90]
ṛṣabho dakṣiṇā | [KS, 13, 7 91]
vīryaṃ vā ṛṣabhaḥ | [KS, 13, 7 92]
vīryam evāsmin dadhāti | [KS, 13, 7 93]
{KS, 13, 8}
chandāṃsi vai yajñam abhyamanyanta | [KS, 13, 8 1]
sa vaṣaṭkāro 'bhyayya gāyatryāś śiro 'cchinat | [KS, 13, 8 2]
tato yo raso 'sravat sā vaśābhavat | [KS, 13, 8 3]
yad vaśam asravat tad vaśāyā vaśātvam | [KS, 13, 8 4]
yat prathamam asraval lohitaṃ vāva tad asravat | [KS, 13, 8 5]
tad bṛhaspatir upāgṛhṇāt | [KS, 13, 8 6]
sā yā rohiṇī sābhavat | [KS, 13, 8 7]
tasmāt sā bārhaspatyā | [KS, 13, 8 8]
yad dvitīyam asravat tan mitrāvaruṇā upāgṛhṇītām | [KS, 13, 8 9]
sā yā dvirūpā sābhavat | [KS, 13, 8 10]
tasmāt sā maitrāvaruṇī | [KS, 13, 8 11]
yat tṛtīyam asravat tad viśve devā upāgṛhṇan | [KS, 13, 8 12]
sā yā bahurūpā sābhavat | [KS, 13, 8 13]
tasmāt sā vaiśvadevī | [KS, 13, 8 14]
yad udaukṣata tad bṛhaspatir abhyagṛhṇāt | [KS, 13, 8 15]
sa ukṣābhavat | [KS, 13, 8 16]
tad ukṣṇa ukṣatvam | [KS, 13, 8 17]
yad atyamucyata tānīmāny anyāni rūpāṇi | [KS, 13, 8 18]
bārhaspatyāṃ rohiṇīm ālabheta brahmavarcasakāmaḥ | [KS, 13, 8 19]
rasena vā eṣa vyṛdhyate yo 'laṃ brahmavarcasāya san na brahmavarcasī bhavati | [KS, 13, 8 20]
chandasām eṣa rasaḥ | [KS, 13, 8 21]
brahma bṛhaspatiḥ | [KS, 13, 8 22]
brahmaṇaivāsmiṃs tejo rasaṃ dadhāti | [KS, 13, 8 23]
brahmavarcasī bhavati | [KS, 13, 8 24]
maitrāvaruṇīṃ dvirūpām ālabheta vṛṣṭikāmaḥ | [KS, 13, 8 25]
ahorātre vai mitrāvaruṇau | [KS, 13, 8 26]
ahorātre parjanyo 'nuvarṣati | [KS, 13, 8 27]
naktaṃ vā hi divā vā varṣati | [KS, 13, 8 28]
etau varṣasyeśāte | [KS, 13, 8 29]
tā eva bhāgadheyenopadhāvati | [KS, 13, 8 30]
tā asmai prītau vṛṣṭiṃ ninayataḥ | [KS, 13, 8 31]
maitrāvaruṇīṃ dvirūpām ālabheta prajākāmaḥ | [KS, 13, 8 32]
ahorātre vai mitrāvaruṇā ahorātre prajā anuprajāyante | [KS, 13, 8 33]
naktaṃ vā hi divā vā prajāyante | [KS, 13, 8 34]
ahorātre evainā anuprajanayati | [KS, 13, 8 35]
vaiśvadevīṃ bahurūpām ālabheta kāmebhyaḥ | [KS, 13, 8 36]
kāmā vai viśve devāḥ | [KS, 13, 8 37]
tān eva bhāgadheyenopadhāvati | [KS, 13, 8 38]
te 'smai sarvān kāmān prayacchanti | [KS, 13, 8 39]
bārhaspatyam ukṣāṇam ālabheta bubhūṣan | [KS, 13, 8 40]
rasena vā eṣa vyṛdhyate yo 'laṃ bhūtyai san na bhavati | [KS, 13, 8 41]
chandasām eṣa raso brahma bṛhaspatiḥ | [KS, 13, 8 42]
brahmaṇaivāsmin bhūtiṃ rasaṃ dadhāti | [KS, 13, 8 43]
bhavaty eva | [KS, 13, 8 44]
saurīṃ śvetām ālabheta rukkāmaḥ | [KS, 13, 8 45]
asau vā ādityo rucaḥ pradātā | [KS, 13, 8 46]
tam eva bhāgadheyenopadhāvati | [KS, 13, 8 47]
so 'smai rucaṃ prayacchati | [KS, 13, 8 48]
brāhmaṇaspatyāṃ babhrūm abhicarann ālabheta | [KS, 13, 8 49]
brahma vai brahmaṇaspatiḥ | [KS, 13, 8 50]
brahmaṇaivainam abhiprayuṅkte | [KS, 13, 8 51]
etad vai brahmaṇo rūpaṃ yad babhruḥ | [KS, 13, 8 52]
rūpeṇaivainat saṃśyati | [KS, 13, 8 53]
{KS, 13, 10}
yadāṣṭāpady abhūd iti | [KS, 13, 10 1]
anubudhyeta | [KS, 13, 10 2]
dhātā rātis savitedaṃ juṣantām iti | [KS, 13, 10 3]
sruveṇāhavanīye juhuyāt | [KS, 13, 10 4]
devatābhya evainān nivedayati | [KS, 13, 10 5]
āvartaya nivartayeti | [KS, 13, 10 6]
indram eva digbhya āvartayati | [KS, 13, 10 7]
prāyaścittyai | [KS, 13, 10 8]
vi te bhinadmi takarim iti | [KS, 13, 10 9]
praiva janayati | [KS, 13, 10 10]
antarā śroṇī nighnanti | [KS, 13, 10 11]
prajananāya | [KS, 13, 10 12]
purudasmavad iti | [KS, 13, 10 13]
pātram upadadhāti | [KS, 13, 10 14]
askandāya | [KS, 13, 10 15]
ekapādaṃ dvipādam iti | [KS, 13, 10 16]
prathayaty eva | [KS, 13, 10 17]
yad avadyed avadānāny atirecayet | [KS, 13, 10 18]
yan nāvadyet paśor ālabdhasya nāvadyed ārtim ārchet | [KS, 13, 10 19]
purastād anyan nābhyā avadyet | [KS, 13, 10 20]
paścād anyat | [KS, 13, 10 21]
purastād vai nābhyāḥ prāṇaḥ | [KS, 13, 10 22]
paścād apānaḥ | [KS, 13, 10 23]
etāvān vai paśuḥ | [KS, 13, 10 24]
yāvān eva paśus tasyāvadyati | [KS, 13, 10 25]
acchambaṭkāram | [KS, 13, 10 26]
yad rasam avadāneṣu vyānayati | [KS, 13, 10 27]
tenaiva sarveṣām aṅgānām avattaṃ bhavati | [KS, 13, 10 28]
aṣṭāpṛḍaṃ hiraṇyaṃ dakṣiṇā | [KS, 13, 10 29]
aṣṭāpadī vā eṣā | [KS, 13, 10 30]
ātmā navamaḥ | [KS, 13, 10 31]
aṣṭāpṛḍam etat | [KS, 13, 10 32]
nemir navamaḥ | [KS, 13, 10 33]
paśor āptyai | [KS, 13, 10 34]
tṛtīye 'ntarakośa uṣṇīṣeṇāveṣṭitaṃ bhavati | [KS, 13, 10 35]
vibilān iva kośān kuryāt | [KS, 13, 10 36]
evam eva hi paśur loma carma māṃsam asthi majjā | [KS, 13, 10 37]
paśum evāpnoti | [KS, 13, 10 38]
tad viṣṇave śipiviṣṭāya juhoti | [KS, 13, 10 39]
yo vai paśūnāṃ bhūmā yad atiriktaṃ tad viṣṇoś śipiviṣṭam | [KS, 13, 10 40]
atiriktaṃ vā etat | [KS, 13, 10 41]
atiriktaṃ śipiviṣṭam | [KS, 13, 10 42]
atiriktenaivātiriktam āpnoti | [KS, 13, 10 43]
atho atirikta evātiriktaṃ dadhāti | [KS, 13, 10 44]
garbho yas te yajñiya iti | [KS, 13, 10 45]
yajñiyam evainaṃ karoti | [KS, 13, 10 46]
yonir yas te hiraṇyaya iti | [KS, 13, 10 47]
hiraṇyayam evainaṃ karoti | [KS, 13, 10 48]
aṅgāny ahrutā yasya taṃ devās samacīkﾱpann iti | [KS, 13, 10 49]
sam evainaṃ kalpayati | [KS, 13, 10 50]
mahī dyauḥ pṛthivī ca na iti | [KS, 13, 10 51]
paśuśrapaṇa upavapati | [KS, 13, 10 52]
anayor vā eṣa garbhaḥ | [KS, 13, 10 53]
anayor evainaṃ pratiṣṭhāpayati | [KS, 13, 10 54]
namo mahimna uta cakṣuṣe ta iti | [KS, 13, 10 55]
vyṛddhena vā eṣa paśunā carati yasyaitāni na kriyante | [KS, 13, 10 56]
yad etāni karoti | [KS, 13, 10 57]
sarvam evainaṃ savīryaṃ sayoniṃ satanūm ṛddhyai saṃbharati | [KS, 13, 10 58]
{KS, 13, 12}
ime vai sahāstām | [KS, 13, 12 1]
te vāyur vyavāt | [KS, 13, 12 2]
te garbham adadhātām | [KS, 13, 12 3]
tato 'jā vaśājāyata | [KS, 13, 12 4]
tām agnir agrasata | [KS, 13, 12 5]
tāṃ prajāpatir etena puroḍāśena nirakrīṇāt | [KS, 13, 12 6]
yad āgneyaḥ puroḍāśo bhavati | [KS, 13, 12 7]
niṣkrītyai | [KS, 13, 12 8]
yad vāyur vyavāt tasmād vāyavyā | [KS, 13, 12 9]
yad dyāvāpṛthivī garbham adadhātāṃ tasmād dyāvāpṛthivyā | [KS, 13, 12 10]
ime vai sahāstām | [KS, 13, 12 11]
te yathā veṇū saṃdhāvyete evaṃ samadhāvyetām | [KS, 13, 12 12]
sā yā vāg āsīt sājā vaśābhavat | [KS, 13, 12 13]
tasmāt sārasvatī bhavati | [KS, 13, 12 14]
asau vā āditya ime abhyakrandat | [KS, 13, 12 15]
te garbham adadhātām | [KS, 13, 12 16]
tato 'jā vaśājāyata | [KS, 13, 12 17]
tasmāt saurī bhavati | [KS, 13, 12 18]
vāyavyām ālabheta bubhūṣan | [KS, 13, 12 19]
kṣiprā devatājiraṃ bhūtim upaiti | [KS, 13, 12 20]
dyāvāpṛthivyām ālabheta kṛṣim avasyan | [KS, 13, 12 21]
pratiṣṭhā vā etasmā eṣṭavyā yaḥ kṛṣim avasyati | [KS, 13, 12 22]
yad dyāvāpṛthivyā | [KS, 13, 12 23]
dyāvāpṛthivyor eva pratitiṣṭhati | [KS, 13, 12 24]
varṣuko 'smai parjanyo bhavati | [KS, 13, 12 25]
tām etāṃ kaṇvās sauśravasā viduḥ | [KS, 13, 12 26]
sārasvatīm ālabheta yasmād vāg apakrāmet | [KS, 13, 12 27]
vāg vai sarasvatī | [KS, 13, 12 28]
sarasvaty etasmād apakrāmati yasmād vāg apakrāmati | [KS, 13, 12 29]
yat sārasvatī | [KS, 13, 12 30]
vācam evāvarunddhe | [KS, 13, 12 31]
tām etāṃ garbhāḥ prāvareyā viduḥ | [KS, 13, 12 32]
saurīm ālabheta rukkāmaḥ | [KS, 13, 12 33]
asau vā ādityo rucaḥ pradātā | [KS, 13, 12 34]
so 'smai rucaṃ prayacchati | [KS, 13, 12 35]
tām etāṃ yaskā gairikṣitā viduḥ | [KS, 13, 12 36]
āgnendrīm ālabheta purodhākāmaḥ | [KS, 13, 12 37]
āgneyo vai brāhmaṇa aindro rājanyaḥ | [KS, 13, 12 38]
brahma caiva kṣatraṃ ca sayujau karoti | [KS, 13, 12 39]
tām etāṃ kāpeyā viduḥ | [KS, 13, 12 40]
agnīṣomīyām ālabhetānnakāmaḥ | [KS, 13, 12 41]
agnir vai devānām annādaḥ | [KS, 13, 12 42]
somo 'nnam | [KS, 13, 12 43]
agninaivānnam atti | [KS, 13, 12 44]
somenāvarunddhe | [KS, 13, 12 45]
tām etām āruṇayo viduḥ | [KS, 13, 12 46]
ā vāyo bhūṣa śucipā upa na iti | [KS, 13, 12 47]
ya eva prājanayat tasmād enām adhyavarunddhe | [KS, 13, 12 48]
ākūtyai tveti | [KS, 13, 12 49]
ākūtyai hy eṣālabhyate | [KS, 13, 12 50]
kāmāya tveti | [KS, 13, 12 51]
kāmāya hy eṣālabhyate | [KS, 13, 12 52]
samṛdhe tveti | [KS, 13, 12 53]
samṛdhe hy eṣālabhyate | [KS, 13, 12 54]
kikkiṭā te manaḥ prajāpataye svāheti | [KS, 13, 12 55]
prajāpatim evāsyā mano gamayati | [KS, 13, 12 56]
kikkiṭā te cakṣus sūryāya svāheti | [KS, 13, 12 57]
sūryam evāsyāś cakṣur gamayati | [KS, 13, 12 58]
kikkiṭā te śrotraṃ dyāvāpṛthivībhyāṃ svāheti | [KS, 13, 12 59]
dyāvāpṛthivī evāsyāś śrotraṃ gamayati | [KS, 13, 12 60]
kikkiṭā te vācaṃ sarasvatyai svāheti | [KS, 13, 12 61]
sarasvatīm evāsyā vācaṃ gamayati | [KS, 13, 12 62]
kikkiṭā te prāṇaṃ vātāya svāheti | [KS, 13, 12 63]
vātam evāsyāḥ prāṇaṃ gamayati | [KS, 13, 12 64]
kikkiṭā ta iti | [KS, 13, 12 65]
juhoti | [KS, 13, 12 66]
tasmāt kikkiṭākāraṃ grāmyāḥ paśava upatiṣṭhante | [KS, 13, 12 67]
kikkiṭākārād āraṇyāḥ pratrasanti | [KS, 13, 12 68]
pañcaitāni juhoti | [KS, 13, 12 69]
pāṅktāḥ paśavaḥ | [KS, 13, 12 70]
yāvān eva paśus taṃ svargaṃ lokaṃ gamayati | [KS, 13, 12 71]
vaśāsi vaśinīti | [KS, 13, 12 72]
āśiṣam evāśāste | [KS, 13, 12 73]
sakṛd yat te manasā garbham āśayad iti | [KS, 13, 12 74]
praiva janayati | [KS, 13, 12 75]
ajāsi rayiṣṭhā | [KS, 13, 12 76]
pṛthivyāṃ sīdeti | [KS, 13, 12 77]
imān evaināṃl lokān gamayati | [KS, 13, 12 78]
ūrdhvāntarikṣam upatiṣṭhasva divi te bṛhad bhās svāheti | [KS, 13, 12 79]
svargam evaināṃl lokaṃ gamayati | [KS, 13, 12 80]
tantuṃ tataṃ rajaso bhānum anvihīti | [KS, 13, 12 81]
āśiṣam evāśāste | [KS, 13, 12 82]
jyotiṣmataḥ patho rakṣa dhiyā kṛtān iti | [KS, 13, 12 83]
rakṣasām apahatyai | [KS, 13, 12 84]
anulbaṇaṃ vayasi joguvām apa iti | [KS, 13, 12 85]
anulbaṇam evaināṃ tanute | [KS, 13, 12 86]
manur bhava janayā daivyaṃ janam iti | [KS, 13, 12 87]
praiva janayati | [KS, 13, 12 88]
tapaso havir asi prajāpater varṇaḥ | [KS, 13, 12 89]
gātrāṇāṃ te gātrabhāg bhūyāsam iti | [KS, 13, 12 90]
āśiṣam evāśāste | [KS, 13, 12 91]
yad apsu pravapati | [KS, 13, 12 92]
vyṛddhis sā | [KS, 13, 12 93]
yad agnau juhoti | [KS, 13, 12 94]
svagākṛtis sā | [KS, 13, 12 95]
yan megha ālabhate | [KS, 13, 12 96]
vyṛddhā tena | [KS, 13, 12 97]
aprajātaiva tarhi | [KS, 13, 12 98]
vīdhrasamṛddhā vā eṣā | [KS, 13, 12 99]
vīdhra evaitayā yajeta | [KS, 13, 12 100]
trayāṇām vāvaiṣāvaruddhā saṃvatsarasado gṛhamedhinas sahasrayājinaḥ | [KS, 13, 12 101]
ta evaitayā yajeran | [KS, 13, 12 102]
sūryo divo diviṣadbhyo dhātā kṣatrasya vāyuḥ prajānāṃ bṛhaspatis tvā prajāpataye jyotiṣmate jyotiṣmatīṃ juhotu svāheti | [KS, 13, 12 103]
brahma vai bṛhaspatiḥ | [KS, 13, 12 104]
brahmaṇaivaināṃ prajāpataye jyotiṣmate jyotiṣmatīṃ juhoti | [KS, 13, 12 105]
{KS, 13, 13}
agnir vai jāto na vyarocata | [KS, 13, 13 1]
so 'kāmayata | [KS, 13, 13 2]
tejasvī syām iti | [KS, 13, 13 3]
so 'gnaye tejasvine 'jaṃ kṛṣṇagrīvam ālabhata | [KS, 13, 13 4]
tato vai sa tejasvy abhavat | [KS, 13, 13 5]
so 'kāmayata | [KS, 13, 13 6]
sarvatra vibhaveyam iti | [KS, 13, 13 7]
so 'gnaye vibhumate 'jaṃ kṛṣṇagrīvam ālabhata | [KS, 13, 13 8]
tato vai sa sarvatra vyabhavat | [KS, 13, 13 9]
so 'kāmayata | [KS, 13, 13 10]
sarvatrāpibhāgas syām iti | [KS, 13, 13 11]
so 'gnaye bhāgine 'jaṃ kṛṣṇagrīvam ālabhata | [KS, 13, 13 12]
tato vai sa sarvatrāpibhāgo 'bhavat | [KS, 13, 13 13]
yaḥ kāmayeta | [KS, 13, 13 14]
tejasvī syām | [KS, 13, 13 15]
sarvatra vibhaveyam | [KS, 13, 13 16]
sarvatrāpibhāgas syām iti | [KS, 13, 13 17]
sa etān āgneyān ajān kṛṣṇagrīvān ālabheta | [KS, 13, 13 18]
tejasvy eva bhavati | [KS, 13, 13 19]
sarvatra vibhavati | [KS, 13, 13 20]
sarvatrāpibhāgo bhavati | [KS, 13, 13 21]
{KS, 14, 5}
devā vai nānaiva yajñān apaśyan | [KS, 14, 5 1]
imam aham | [KS, 14, 5 2]
imaṃ tvam iti | [KS, 14, 5 3]
athaitaṃ sarve 'paśyan | [KS, 14, 5 4]
tasminn āyatanta | [KS, 14, 5 5]
tasminn ājim ayuḥ | [KS, 14, 5 6]
taṃ bṛhaspatir udajayat | [KS, 14, 5 7]
bṛhaspatir vai devānāṃ purohitaḥ | [KS, 14, 5 8]
yad vai purohito brahma śṛṇoti tad rājñe | [KS, 14, 5 9]
tenendram ayājayat | [KS, 14, 5 10]
sa svārājyam agacchat | [KS, 14, 5 11]
sa eṣa svārājyo yajñaḥ | [KS, 14, 5 12]
svārājyaṃ gacchati ya etena yajate | [KS, 14, 5 13]
yad bṛhaspatir udajayat | [KS, 14, 5 14]
tasmād brāhmaṇo yajeta | [KS, 14, 5 15]
yad indram ayājayat | [KS, 14, 5 16]
tasmād rājanyaḥ | [KS, 14, 5 17]
devā vai nānaiva yajñān āharan | [KS, 14, 5 18]
athaitaṃ prajāpatir āharat | [KS, 14, 5 19]
tasmin devā apitvam aicchanta | [KS, 14, 5 20]
tebhyaś chandāṃsy ujjitīḥ prāyacchat | [KS, 14, 5 21]
athaitena prajāpatir ayajata | [KS, 14, 5 22]
sa svārājyam agacchat | [KS, 14, 5 23]
sa eṣa svārājyo yajñaḥ | [KS, 14, 5 24]
svārājyaṃ gacchati ya etena yajate | [KS, 14, 5 25]
annaṃ vai vājaḥ | [KS, 14, 5 26]
ya evaṃ vidvān annam atti vājayaty evam | [KS, 14, 5 27]
somo vājapeyaḥ | [KS, 14, 5 28]
ya evaṃ vidvān somaṃ pibati vājam eva gacchati | [KS, 14, 5 29]
yāvanto hi devās somam apibaṃs te vājam agacchan | [KS, 14, 5 30]
tasmāt sarva eva somaṃ pipāsati | [KS, 14, 5 31]
vāg vai vājasya prasavaḥ | [KS, 14, 5 32]
sā vāk sṛṣṭā caturdhā vyabhavat | [KS, 14, 5 33]
eṣu lokeṣu trīṇi turīyāṇi | [KS, 14, 5 34]
paśuṣu turīyam | [KS, 14, 5 35]
yā divi sā bṛhati sā stanayitnau | [KS, 14, 5 36]
yāntarikṣe sā vāte sā vāmadevye | [KS, 14, 5 37]
yā pṛthivyāṃ sāgnau sā rathantare | [KS, 14, 5 38]
yā paśuṣu tasyā yad atyaricyata tāṃ brāhmaṇe nyadadhuḥ | [KS, 14, 5 39]
tasmād brāhmaṇa ubhe vācau vadati daivīṃ ca mānuṣīṃ ca | [KS, 14, 5 40]
karoti vācā vīryaṃ ya evaṃ veda | [KS, 14, 5 41]
yā bṛhadrathantarayos tayainaṃ yajña āgacchati | [KS, 14, 5 42]
yā paśuṣu tayarteyajñam | [KS, 14, 5 43]
ā ha vā enam apratikhyātād gacchati ya evaṃ veda | [KS, 14, 5 44]
yāvatī hi vāk tāṃ veda | [KS, 14, 5 45]
vācā hi dīyate | [KS, 14, 5 46]
vācā pradīyate | [KS, 14, 5 47]
yo gāthānārāśaṃsībhyāṃ sanoti tasya na pratigṛhyam | [KS, 14, 5 48]
anṛtena hi sa sanoti | [KS, 14, 5 49]
anṛtaṃ hi gāthānṛtaṃ nārāśaṃsī | [KS, 14, 5 50]
mattasya na pratigṛhyam | [KS, 14, 5 51]
anṛtaṃ hi mattaḥ | [KS, 14, 5 52]
yadā hi so 'matto bhavaty atha taṃ tat tupati | [KS, 14, 5 53]
{KS, 14, 6}
saptadaśaite dvayā grahāḥ prājāpatyāḥ | [KS, 14, 6 1]
saptadaśo vai puruṣaḥ prājāpatyaḥ | [KS, 14, 6 2]
catvāry aṅgāni śirogrīvam ātmā vāk saptathī daśa prāṇāḥ | [KS, 14, 6 3]
aṅge'ṅge vai puruṣasya pāpmopaśliṣṭaḥ | [KS, 14, 6 4]
yad vyatiṣaṅgaṃ grahān gṛhṇāti | [KS, 14, 6 5]
aṅgādaṅgād evainaṃ pāpmano muñcati | [KS, 14, 6 6]
śrīr vai somaḥ | [KS, 14, 6 7]
pāpmā suropayāmāḥ | [KS, 14, 6 8]
yad āgate kāle prāñcas somair uddravanti pratyañcas suropayāmaiḥ | [KS, 14, 6 9]
pāpmanaivainaṃ vipunāti | [KS, 14, 6 10]
tasmād āhuḥ | [KS, 14, 6 11]
vājapeyayājī tvai pūta iti | [KS, 14, 6 12]
pāpmanā hy enaṃ vipunāti | [KS, 14, 6 13]
pañcaite grahā gṛhyante | [KS, 14, 6 14]
pāṅkto yajñaḥ | [KS, 14, 6 15]
yajñam evāvarunddhe | [KS, 14, 6 16]
aindrās sarve bhavanti | [KS, 14, 6 17]
ekadhaivāsminn indriyaṃ dadhāti | [KS, 14, 6 18]
paraṃ vā etad devānām annaṃ yat somaḥ | [KS, 14, 6 19]
paramam etan manuṣyāṇām annādyaṃ yat surā | [KS, 14, 6 20]
yat somagrahāś ca surāgrahāś ca saha gṛhyante | [KS, 14, 6 21]
pareṇaivānnenāvaram annādyam avarunddhe | [KS, 14, 6 22]
brahmaṇo vā etat tejo yat somaḥ | [KS, 14, 6 23]
annasya śamalaṃ surā | [KS, 14, 6 24]
yat somagrahāś ca surāgrahāś ca saha gṛhyante | [KS, 14, 6 25]
brahmaṇa eva tejasā teja ātman dhatte | [KS, 14, 6 26]
annasya śamalena śamalam apahate | [KS, 14, 6 27]
devalokam eva somagrahair abhijayati | [KS, 14, 6 28]
manuṣyalokaṃ surāgrahaiḥ | [KS, 14, 6 29]
ātmānam eva somagrahais spṛṇoti | [KS, 14, 6 30]
patnīṃ surāgrahaiḥ | [KS, 14, 6 31]
tasmād āhuḥ | [KS, 14, 6 32]
vājapeyayājī tvā amuṣmiṃl loke sambhavatīti | [KS, 14, 6 33]
yajñena hy asyābhijitam | [KS, 14, 6 34]
deva savitaḥ prasuva yajñaṃ prasuva yajñapatiṃ bhagāyeti | [KS, 14, 6 35]
sāvitryā paruṣi paruṣi juhoti | [KS, 14, 6 36]
utsannayajño vā eṣa | [KS, 14, 6 37]
ko ha tad veda yāvad etasyādhiyanti yāvan na | [KS, 14, 6 38]
sarvatvāyaiva | [KS, 14, 6 39]
prasavāya | [KS, 14, 6 40]
vājasya nu prasave mātaraṃ mahīm iti | [KS, 14, 6 41]
ratham upāvaharati | [KS, 14, 6 42]
iyam aditiḥ | [KS, 14, 6 43]
anayā caiva savitrā ca prasūta upāvaharati | [KS, 14, 6 44]
vājasyojjityai | [KS, 14, 6 45]
apsv antar amṛtam | [KS, 14, 6 46]
apsu bheṣajam iti | [KS, 14, 6 47]
aśvān palpūlayati | [KS, 14, 6 48]
apsujā vā aśvāḥ | [KS, 14, 6 49]
svād evainān yoner janayati | [KS, 14, 6 50]
atho medhyān evainān yajñiyān karoti | [KS, 14, 6 51]
vāyur vā tvā manur vā tveti | [KS, 14, 6 52]
yunakti | [KS, 14, 6 53]
na vā etān manuṣyo yoktum arhati | [KS, 14, 6 54]
devatābhir evainān yunakti | [KS, 14, 6 55]
apāṃ napād āśuhemann iti | [KS, 14, 6 56]
rarāṭāni pratimārṣṭi | [KS, 14, 6 57]
pūrvam evoditam anuvadati | [KS, 14, 6 58]
{KS, 14, 7}
saptadaśas sarvo bhavati | [KS, 14, 7 1]
saptadaśaḥ prajāpatiḥ | [KS, 14, 7 2]
prajāpatim evāpnoti | [KS, 14, 7 3]
dundubhīn nirhrādayanti | [KS, 14, 7 4]
vāg vā eṣaikāraṇyaṃ prāviśat | [KS, 14, 7 5]
tām evojjayati | [KS, 14, 7 6]
devasya savituḥ prasave satyasavasyeti | [KS, 14, 7 7]
savitṛprasūta eva vajraṃ rohati | [KS, 14, 7 8]
devasya vayaṃ savituḥ prasave satyasavanasyeti | [KS, 14, 7 9]
savitṛprasūta eva ratham abhyātiṣṭhati | [KS, 14, 7 10]
vājasyojjityai | [KS, 14, 7 11]
brahmānveti | [KS, 14, 7 12]
prajāpatir vai brahmā yajñasya | [KS, 14, 7 13]
prajāpatir indram asuvata | [KS, 14, 7 14]
prajāpatir evainaṃ vajrād adhi prasuvati | [KS, 14, 7 15]
sāma gāyati | [KS, 14, 7 16]
satyaṃ vai sāma | [KS, 14, 7 17]
satyenaivainam ujjāpayati | [KS, 14, 7 18]
vājinām ṛco 'nvāha | [KS, 14, 7 19]
vājasyojjityai | [KS, 14, 7 20]
anudiṣṭai rathair dhāvanti | [KS, 14, 7 21]
dakṣiṇayā vai devās svargaṃ lokam āyan | [KS, 14, 7 22]
yad anudiṣṭai rathair dhāvanti | [KS, 14, 7 23]
dakṣiṇayaiva svargaṃ lokam eti | [KS, 14, 7 24]
darbhamayaṃ vāso bhavati | [KS, 14, 7 25]
pavitratvāya | [KS, 14, 7 26]
ujjitīr vācayati | [KS, 14, 7 27]
vāg vā ujjitayaḥ | [KS, 14, 7 28]
vācam evojjayati | [KS, 14, 7 29]
devā vā oṣadhīṣu pakvāsv ājim ayuḥ | [KS, 14, 7 30]
tā bṛhaspatir udajayat | [KS, 14, 7 31]
sa nīvārān niravṛṇīta | [KS, 14, 7 32]
tan nīvārāṇāṃ nīvāratvam | [KS, 14, 7 33]
bṛhaspatir vā etam udajayat | [KS, 14, 7 34]
tam eva bhāginaṃ karoti | [KS, 14, 7 35]
cātvāle 'vadadhāti | [KS, 14, 7 36]
iha vā asā āditya āsīt | [KS, 14, 7 37]
taṃ devā ābhyāṃ parigṛhyāmuṃ lokam agamayan | [KS, 14, 7 38]
svargasya lokasya samaṣṭyai | [KS, 14, 7 39]
ā mā vājasya prasavo jagamyād iti | [KS, 14, 7 40]
punarāgateṣu juhoti | [KS, 14, 7 41]
yam eva te vājam ujjayanti tam ātman dhatte | [KS, 14, 7 42]
eṣā vas sā satyā saṃvāg abhūd yām indreṇa samadaddhvam | [KS, 14, 7 43]
ajījapata vanaspataya indraṃ vājam | [KS, 14, 7 44]
vimucyadhvam iti | [KS, 14, 7 45]
yajuṣaiva yujyante yajuṣā vimucyante | [KS, 14, 7 46]
vājinau vājajitā iti | [KS, 14, 7 47]
yugyā avaghrāpayati | [KS, 14, 7 48]
bhāginā evainau karoti | [KS, 14, 7 49]
vājino vājajita iti | [KS, 14, 7 50]
anudiśati | [KS, 14, 7 51]
sarvān evainān prīṇāti | [KS, 14, 7 52]
{KS, 14, 8}
ardhavaśāṃ ca suropayāmāṃś ca haranti ya ājiṃ dhāvanti tebhyaḥ | [KS, 14, 8 1]
yam eva te vājam ujjayanti taṃ tena parikrīṇāti | [KS, 14, 8 2]
madhuṣṭhālaṃ brahmaṇe haranti | [KS, 14, 8 3]
brahmaṇa eva tena parikrīṇāti | [KS, 14, 8 4]
kakubho rājaputraḥ prāśnāti | [KS, 14, 8 5]
vīryaṃ vai kakup | [KS, 14, 8 6]
vīryaṃ rājaputraḥ | [KS, 14, 8 7]
vīrya eva vīryaṃ dadhāti | [KS, 14, 8 8]
patnī3 svo rohāveti | [KS, 14, 8 9]
svar eva rokṣyan patnyā saṃvadate | [KS, 14, 8 10]
patnyā evaiṣa yajñasyānvārambhaḥ | [KS, 14, 8 11]
atho mithunam eva yajñamukhe dadhāti | [KS, 14, 8 12]
prajanāya | [KS, 14, 8 13]
āyur yajñena kalpatām iti | [KS, 14, 8 14]
etāvān vai puruṣaḥ | [KS, 14, 8 15]
sarva eva bhūtvā svargaṃ lokam eti | [KS, 14, 8 16]
gaudhūmaṃ caṣālaṃ bhavati | [KS, 14, 8 17]
prājāpatyā vai godhūmāḥ | [KS, 14, 8 18]
ardhaṃ praty oṣadhīnām | [KS, 14, 8 19]
sahaivānnādyena svargaṃ lokam eti | [KS, 14, 8 20]
vājāya svāhā | [KS, 14, 8 21]
prasavāya svāheti | [KS, 14, 8 22]
trayodaśaitā āhutayaḥ | [KS, 14, 8 23]
trayodaśa māsās saṃvatsaraḥ | [KS, 14, 8 24]
saṃvatsaras svargo lokaḥ | [KS, 14, 8 25]
saṃvatsaram evāsmai svarge loka upādhāt | [KS, 14, 8 26]
tasminn adhi pratitiṣṭhati | [KS, 14, 8 27]
ūṣapuṭair arpayanti | [KS, 14, 8 28]
prājāpatyā vā ūṣāḥ | [KS, 14, 8 29]
annādyenaivainam arpayanti | [KS, 14, 8 30]
eti vā eṣo 'smāl lokād yo 'muṃ lokaṃ gacchati | [KS, 14, 8 31]
yad ūṣapuṭair arpayanti | [KS, 14, 8 32]
tenāsmāl lokān naiti | [KS, 14, 8 33]
bastājinaṃ ca rukmaṃ cābhyavarohati | [KS, 14, 8 34]
paśavo vai bastājinam | [KS, 14, 8 35]
yad bastājinam abhyavarohati | [KS, 14, 8 36]
paśuṣv eva pratitiṣṭhati | [KS, 14, 8 37]
tejo hiraṇyam | [KS, 14, 8 38]
yad rukmam abhyavarohati | [KS, 14, 8 39]
tejasy eva pratitiṣṭhati | [KS, 14, 8 40]
śatamāno bhavati | [KS, 14, 8 41]
śatāyur vai puruṣaś śatavīryaḥ | [KS, 14, 8 42]
āyur eva vīryam avarunddhe | [KS, 14, 8 43]
vājaprasavyābhir annasyānnasya juhoti | [KS, 14, 8 44]
annādyasyāvaruddhyai | [KS, 14, 8 45]
saptabhiḥ | [KS, 14, 8 46]
sapta vai chandāṃsi | [KS, 14, 8 47]
chandobhir evānnādyam avarunddhe | [KS, 14, 8 48]
vāg vai chandāṃsi | [KS, 14, 8 49]
vācaivānnādyam avarunddhe | [KS, 14, 8 50]
devasya tvā savituḥ prasave 'śvinor bāhubhyāṃ pūṣṇo hastābhyāṃ sarasvatyā vācā yantur yantreṇemam amum āmuṣyāyaṇam amuṣyāḥ putraṃ bṛhaspates sāmrājyeṇābhiṣiñcāmīti | [KS, 14, 8 51]
yadi brāhmaṇo yajeta | [KS, 14, 8 52]
bṛhaspatisavo hy eṣa | [KS, 14, 8 53]
indrasyeti | [KS, 14, 8 54]
yadi rājanyaḥ | [KS, 14, 8 55]
indrasavo hy eṣaḥ | [KS, 14, 8 56]
{KS, 14, 9}
athaite 'tigrāhyāḥ | [KS, 14, 9 1]
yad eva param annādyam anavaruddhaṃ tasyāvaruddhyai | [KS, 14, 9 2]
athaite paśavaḥ | [KS, 14, 9 3]
yajñakratūnām avaruddhyai | [KS, 14, 9 4]
yad āgneyaḥ | [KS, 14, 9 5]
agniṣṭomaṃ tenāpnoti | [KS, 14, 9 6]
agnipratiṣṭhāno hy agniṣṭomaḥ | [KS, 14, 9 7]
yad aindrāgnaḥ | [KS, 14, 9 8]
ukthāni tenāpnoti | [KS, 14, 9 9]
aindrāgnāni hy ukthāni | [KS, 14, 9 10]
yad aindraḥ | [KS, 14, 9 11]
ṣoḍaśinaṃ tenāpnoti | [KS, 14, 9 12]
aindro hi ṣoḍaśī | [KS, 14, 9 13]
ātmānam evāgniṣṭomena spṛṇoti | [KS, 14, 9 14]
prāṇāpānā ukthena | [KS, 14, 9 15]
vīryaṃ ṣoḍaśinas stotreṇa | [KS, 14, 9 16]
vācam atirātreṇa | [KS, 14, 9 17]
prajāṃ bṛhatas stotreṇa | [KS, 14, 9 18]
asminn eva loke 'gniṣṭomena pratitiṣṭhati | [KS, 14, 9 19]
antarikṣa ukthena | [KS, 14, 9 20]
svarge loke ṣoḍaśinas stotreṇa | [KS, 14, 9 21]
ye devayānāḥ panthānas teṣv atirātreṇa | [KS, 14, 9 22]
nāke bṛhatas stotreṇa | [KS, 14, 9 23]
etāvanto vai devalokāḥ | [KS, 14, 9 24]
yāvanta eva devalokās tān āpnoti | [KS, 14, 9 25]
athaiṣā sārasvatī meṣī | [KS, 14, 9 26]
yad evādas saptadaśaṃ stotram anavaruddhaṃ tasyāvaruddhyai | [KS, 14, 9 27]
athaiṣā mārutī pṛśnir vaśā | [KS, 14, 9 28]
devāś ca vā asurāś cāsmiṃl loka āsan | [KS, 14, 9 29]
neme devā neme 'surāḥ | [KS, 14, 9 30]
te devā etāṃ mārutīṃ pṛśniṃ vaśām apaśyan | [KS, 14, 9 31]
tām ālabhanta | [KS, 14, 9 32]
tayā lokaṃ dvitīyam avṛñjatāsuralokam | [KS, 14, 9 33]
yasyāvadyanti sa devalokaḥ | [KS, 14, 9 34]
yasya nāvadyanti so 'suralokaḥ | [KS, 14, 9 35]
lokam evaitayā dvitīyaṃ vṛṅkte bhrātṛvyalokam | [KS, 14, 9 36]
dvitīye hi loke bhrātṛvyaḥ | [KS, 14, 9 37]
sārasvaty eteṣāṃ pañcānām uttamā bhavati | [KS, 14, 9 38]
sārasvata itareṣāṃ saptadaśānām uttamaḥ | [KS, 14, 9 39]
vāg vai sarasvatī | [KS, 14, 9 40]
vācaiva yajñaṃ saṃtanoti | [KS, 14, 9 41]
yad vai vidvān yajñasya na karoti yad vāvidvān antareti tac chidram | [KS, 14, 9 42]
tad vācaiva sarasvatyā kalpayati | [KS, 14, 9 43]
saptadaśaite prājāpatyāḥ paśava ālabhyante | [KS, 14, 9 44]
saptadaśaḥ prajāpatiḥ | [KS, 14, 9 45]
prajāpatim evāpnoti | [KS, 14, 9 46]
ekarūpā bhavanti | [KS, 14, 9 47]
ekadhaivāsmin vīryaṃ dadhāti | [KS, 14, 9 48]
sārasvata uttamo bhavati | [KS, 14, 9 49]
vāg vai sarasvatī | [KS, 14, 9 50]
vācy eva pratitiṣṭhati | [KS, 14, 9 51]
{KS, 14, 10}
rathantaraṃ sāma bhavati | [KS, 14, 10 1]
āśīya ujjityai | [KS, 14, 10 2]
iyaṃ vai rathantaram | [KS, 14, 10 3]
asyām evādhyabhiṣicyate | [KS, 14, 10 4]
viyonir vai vājapeyo niruktas san prājāpatyaḥ | [KS, 14, 10 5]
niruktasāmā | [KS, 14, 10 6]
tena viyoniḥ | [KS, 14, 10 7]
yad aniruktāḥ prātassavāḥ | [KS, 14, 10 8]
tena sayoniḥ | [KS, 14, 10 9]
aniruktāḥ prātassavāḥ | [KS, 14, 10 10]
aniruktaḥ prajāpatiḥ | [KS, 14, 10 11]
prajāpatim evāpnoti | [KS, 14, 10 12]
vājavatībhir madhyaṃdine stuvanti | [KS, 14, 10 13]
annaṃ vai vājaḥ | [KS, 14, 10 14]
annādyasyāvaruddhyai | [KS, 14, 10 15]
citravatībhir ārbhave pavamāne | [KS, 14, 10 16]
svargasya lokasya samaṣṭyai | [KS, 14, 10 17]
āṣṭrādaṃṣṭram uttamam ukthānāṃ bhavati | [KS, 14, 10 18]
uttare eva stotre abhisaṃtanoti | [KS, 14, 10 19]
bṛhat sāma bhavati | [KS, 14, 10 20]
yad vā atiricyate 'muṃ tal lokam abhyatiricyate | [KS, 14, 10 21]
bṛhat tvā amuṃ lokam āptum arhati | [KS, 14, 10 22]
indriyaṃ vīryaṃ bṛhat | [KS, 14, 10 23]
indriya eva vīrye pratitiṣṭhati | [KS, 14, 10 24]
vaiṣṇavīṣu śipiviṣṭavatīṣu stuvanti | [KS, 14, 10 25]
eṣā vai prajāpateḥ paśuṣṭhās tanūr yā śipiviṣṭavatī | [KS, 14, 10 26]
tasmāc chipiviṣṭavatīṣu stuvanti | [KS, 14, 10 27]
atiriktaṃ vā etat | [KS, 14, 10 28]
atiriktaṃ śipiviṣṭam | [KS, 14, 10 29]
atiriktenaivātiriktam āpnoti | [KS, 14, 10 30]
{KS, 15, 1}
anumatyā aṣṭākapālaḥ | [KS, 15, 1 1]
dhenur dakṣiṇā | [KS, 15, 1 2]
ye pratyañcaś śamyām atiśīyante sa nairṛta ekakapālo bhavati | [KS, 15, 1 3]
tā ubhau saha śṛtau kurvanti | [KS, 15, 1 4]
tayor nairṛtena pūrveṇa pracaranti | [KS, 15, 1 5]
dakṣiṇā paretya svakṛta iriṇa ekolmukaṃ nidhāya visraṃsikāyāḥ kāṇḍābhyāṃ juhoti | [KS, 15, 1 6]
juṣāṇā nirṛtir vetu svāheti | [KS, 15, 1 7]
vāso bhinnāntaṃ dakṣiṇā | [KS, 15, 1 8]
ya udañco 'vaśīyante tān udaṅ paretya valmīkavapām uddhatya juhoti | [KS, 15, 1 9]
idam aham amuṣyāmuṣyāyaṇasya kṣetriyam avayaje svāhā | [KS, 15, 1 10]
idam aham amuṣyāmuṣyāyaṇasya kṣetriyam apidadhāmīty apidadhāti | [KS, 15, 1 11]
ādityebhyo bhuvadvadbhyo ghṛte caruḥ | [KS, 15, 1 12]
varo dakṣiṇā | [KS, 15, 1 13]
āgnāvaiṣṇava ekādaśakapālaḥ | [KS, 15, 1 14]
anaḍvān vāmano dakṣiṇā | [KS, 15, 1 15]
agnīṣomīya ekādaśakapālaḥ | [KS, 15, 1 16]
hiraṇyaṃ dakṣiṇā | [KS, 15, 1 17]
aindrāgna ekādaśakapālaḥ | [KS, 15, 1 18]
ṛṣabho 'naḍvān dakṣiṇā | [KS, 15, 1 19]
āgneyo 'ṣṭākapālaḥ | [KS, 15, 1 20]
mahendrīyaṃ dadhi vāsaḥ kṣaumaṃ dakṣiṇā | [KS, 15, 1 21]
saumyaś śyāmākaś caruḥ | [KS, 15, 1 22]
babhruḥ piṅgalo dakṣiṇā | [KS, 15, 1 23]
aindrāgno dvādaśakapālaḥ | [KS, 15, 1 24]
vaiśvadevaś caruḥ | [KS, 15, 1 25]
dyāvāpṛthivya ekakapālaḥ | [KS, 15, 1 26]
vatsaḥ prathamajo dakṣiṇā | [KS, 15, 1 27]
{KS, 15, 2}
āgneyo 'ṣṭākapālaḥ | [KS, 15, 2 1]
saumyaś caruḥ | [KS, 15, 2 2]
sāvitro 'ṣṭākapālaḥ | [KS, 15, 2 3]
sārasvataś caruḥ | [KS, 15, 2 4]
pauṣṇaś caruḥ | [KS, 15, 2 5]
vāyave niyutvate payo vā yavāgūr vā | [KS, 15, 2 6]
indrāya śunāsīrāya dvādaśakapālaḥ | [KS, 15, 2 7]
saurya ekakapālaḥ | [KS, 15, 2 8]
uṣṭārau dakṣiṇā sīraṃ vā dvādaśāyogam | [KS, 15, 2 9]
āgneyo 'ṣṭākapālaḥ | [KS, 15, 2 10]
vāruṇo yavamayo daśakapālaḥ | [KS, 15, 2 11]
raudro gāvīdhukaś caruḥ | [KS, 15, 2 12]
aindraṃ sānnāyyam | [KS, 15, 2 13]
dhenur anaḍvāhī dakṣiṇā | [KS, 15, 2 14]
apāṃ nyayanād apāmārgān āharanti | [KS, 15, 2 15]
tān saktūn kurvanti | [KS, 15, 2 16]
tān parṇamayena sruveṇa juhoti dakṣiṇā paretya svakṛta iriṇe | [KS, 15, 2 17]
devasya savituḥ prasave 'śvinor bāhubhyāṃ pūṣṇo hastābhyām indrasyaujasā rakṣohāsi svāhā | [KS, 15, 2 18]
hataṃ rakṣaḥ | [KS, 15, 2 19]
avadhiṣma rakṣaḥ | [KS, 15, 2 20]
varo dakṣiṇā | [KS, 15, 2 21]
ye devāḥ purassado 'gninetrā rakṣohaṇas te naḥ pāntu te no 'vantu | [KS, 15, 2 22]
tebhyas svāhā | [KS, 15, 2 23]
ye devā dakṣiṇātsado yamanetrā rakṣohaṇas te naḥ pāntu te no 'vantu | [KS, 15, 2 24]
tebhyas svāhā | [KS, 15, 2 25]
ye devāḥ paścātsado marunnetrā rakṣohaṇas te naḥ pāntu te no 'vantu | [KS, 15, 2 26]
tebhyas svāhā | [KS, 15, 2 27]
ye devā uttarātsado mitrāvaruṇanetrā rakṣohaṇas te naḥ pāntu te no 'vantu | [KS, 15, 2 28]
tebhyas svāhā | [KS, 15, 2 29]
ye devā upariṣadas somanetrā avasvadvanto rakṣohaṇas te naḥ pāntu te no 'vantu | [KS, 15, 2 30]
tebhyas svāhā | [KS, 15, 2 31]
idam ahaṃ rakṣo 'bhisamūhāmi | [KS, 15, 2 32]
agne saṃdaha rakṣaḥ | [KS, 15, 2 33]
saṃdagdhaṃ rakṣaḥ | [KS, 15, 2 34]
agnaye purassade rakṣoghne svāhā | [KS, 15, 2 35]
yamāya dakṣiṇātsade rakṣoghne svāhā | [KS, 15, 2 36]
marudbhyaḥ paścātsadbhyo rakṣohabhyas svāhā | [KS, 15, 2 37]
mitrāvaruṇābhyām uttarātsadbhyāṃ rakṣohabhyāṃ svāhā | [KS, 15, 2 38]
somāyopariṣade 'vasvadvate rakṣoghne svāhā | [KS, 15, 2 39]
rathaḥ pañcavāhī dakṣiṇā | [KS, 15, 2 40]
{KS, 15, 3}
anumatyai caruḥ | [KS, 15, 3 1]
rākāyai caruḥ | [KS, 15, 3 2]
sinīvālyai caruḥ | [KS, 15, 3 3]
kuhvai caruḥ | [KS, 15, 3 4]
dhātre dvādaśakapālaḥ | [KS, 15, 3 5]
paṣṭhauhy apravītā dakṣiṇā | [KS, 15, 3 6]
pṛthivyai svāhā | [KS, 15, 3 7]
antarikṣāya svāhā | [KS, 15, 3 8]
dive svāhā | [KS, 15, 3 9]
sūryāya svāhā | [KS, 15, 3 10]
candramase svāhā | [KS, 15, 3 11]
nakṣatrebhyas svāhā | [KS, 15, 3 12]
adbhyas svāhā | [KS, 15, 3 13]
oṣadhībhyas svāhā | [KS, 15, 3 14]
vanaspatibhyas svāhā | [KS, 15, 3 15]
patayadbhyas svāhā | [KS, 15, 3 16]
pariplavebhyas svāhā | [KS, 15, 3 17]
carācarebhyas svāhā | [KS, 15, 3 18]
sarīsṛpebhyas svāhā | [KS, 15, 3 19]
āgnāvaiṣṇava ekādaśakapālaḥ | [KS, 15, 3 20]
aindrāvaiṣṇavaś caruḥ | [KS, 15, 3 21]
vaiṣṇavas trikapālaḥ | [KS, 15, 3 22]
vāmano dakṣiṇā | [KS, 15, 3 23]
saumāpauṣṇaś caruḥ | [KS, 15, 3 24]
aindrāpauṣṇaś caruḥ | [KS, 15, 3 25]
pauṣṇaś caruḥ | [KS, 15, 3 26]
śyāmo dakṣiṇā | [KS, 15, 3 27]
agnaye vaiśvānarāya dvādaśakapālaḥ | [KS, 15, 3 28]
hiraṇyaṃ dakṣiṇā | [KS, 15, 3 29]
vāruṇo yavamayaś caruḥ | [KS, 15, 3 30]
aśvo babhrur dakṣiṇā | [KS, 15, 3 31]
{KS, 15, 4}
bārhaspatyaś caruḥ purohitasya gṛhe | [KS, 15, 4 1]
śitipṛṣṭho dakṣiṇā | [KS, 15, 4 2]
aindra ekādaśakapālo rājño gṛhe | [KS, 15, 4 3]
ṛṣabho dakṣiṇā | [KS, 15, 4 4]
adityai carur mahiṣyā gṛhe | [KS, 15, 4 5]
dhenur dakṣiṇā | [KS, 15, 4 6]
nairṛtaś caruḥ kṛṣṇānāṃ vrīhīṇāṃ nakhanirbhinnānāṃ parivṛktyā gṛhe | [KS, 15, 4 7]
śyenī kūṭā vaṇḍāpasphurā dakṣiṇā | [KS, 15, 4 8]
āgneyo 'ṣṭākapālas senānyo gṛhe | [KS, 15, 4 9]
hiraṇyaṃ dakṣiṇā | [KS, 15, 4 10]
āśvino dvikapālas saṃgrahītur gṛhe | [KS, 15, 4 11]
savātyau dakṣiṇā | [KS, 15, 4 12]
sāvitro 'ṣṭākapālaḥ kṣattur gṛhe | [KS, 15, 4 13]
śyeto dakṣiṇā | [KS, 15, 4 14]
vāruṇo yavamayo daśakapālas sūtasya gṛhe | [KS, 15, 4 15]
babhrur mahāniraṣṭo dakṣiṇā | [KS, 15, 4 16]
mārutas saptakapālo vaiśyasya grāmaṇyo gṛhe | [KS, 15, 4 17]
pṛśniḥ paṣṭhauhī dakṣiṇā | [KS, 15, 4 18]
pauṣṇaś carur bhāgadughasya gṛhe | [KS, 15, 4 19]
śyāmo dakṣiṇā | [KS, 15, 4 20]
raudro gāvīdhukaś carur akṣāvapasya ca govyacchasya ca gṛhe | [KS, 15, 4 21]
asir vālāvṛto vavrir vālapratigrathitā barāsī dāmatūṣā vatsataro vā śabalo dakṣiṇā | [KS, 15, 4 22]
indrāya sutrāmṇa ekādaśakapāla indrāyāṃhomuca ekādaśakapālo rājño gṛhe | [KS, 15, 4 23]
ṛṣabho dakṣiṇā | [KS, 15, 4 24]
{KS, 15, 5}
svayamavapannāyā aśvatthaśākhāyāḥ pātraṃ bhavati | [KS, 15, 5 1]
śvetāṃ śvetavatsāṃ duhanti | [KS, 15, 5 2]
tat svayaṃ mūrchati | [KS, 15, 5 3]
svayaṃ mathyate | [KS, 15, 5 4]
svayaṃ vilīyate | [KS, 15, 5 5]
atha maitrābārhaspatyaṃ havir nirvapati | [KS, 15, 5 6]
tān dvedhā taṇḍulān vibhajati | [KS, 15, 5 7]
ye kṣodīyāṃsas taṃ bārhaspatyaṃ caruṃ śṛtaṃ kurvanti | [KS, 15, 5 8]
sa yadā śṛto bhavaty atha tat pātram āśvattham apidhāya pavitravatyājyam ānayati | [KS, 15, 5 9]
tat sthavīyasa āvapati | [KS, 15, 5 10]
sa maitraś carus svayaṃśṛto bhavati | [KS, 15, 5 11]
ardhaṃ vedyāḥ kurvanti | [KS, 15, 5 12]
ardhaṃ svayaṃkṛtam ardhaṃ barhiṣo dānti | [KS, 15, 5 13]
ardhaṃ svayaṃdinam ardham idhmasya kurvanti | [KS, 15, 5 14]
ardhaṃ svayaṃkṛtam | [KS, 15, 5 15]
śitipṛṣṭho bārhaspatyasya dakṣiṇā | [KS, 15, 5 16]
aśvo maitrasya | [KS, 15, 5 17]
sā vā śvetā śvetavatsā | [KS, 15, 5 18]
agnaye gṛhapataya āśūnām aṣṭākapālaḥ | [KS, 15, 5 19]
savitre prasavitre satīnānām aṣṭākapālaḥ | [KS, 15, 5 20]
somāya vanaspataye śyāmākaś caruḥ | [KS, 15, 5 21]
bṛhaspataye vācaspataye naivāraś caruḥ | [KS, 15, 5 22]
indrāya jyeṣṭhāya hāyanānām ekādaśakapālaḥ | [KS, 15, 5 23]
mitrāya satyasya pataya āmbānāṃ caruḥ | [KS, 15, 5 24]
varuṇāya dharmaṇaspataye yavamayo daśakapālaḥ | [KS, 15, 5 25]
rudrāya paśupataye gāvīdhukaś caruḥ | [KS, 15, 5 26]
savitā tvā prasavānāṃ suvatām | [KS, 15, 5 27]
agnir gārhapatyānām | [KS, 15, 5 28]
somo vanaspatīnām | [KS, 15, 5 29]
bṛhaspatir vācām | [KS, 15, 5 30]
indro jyaiṣṭhyānām | [KS, 15, 5 31]
mitras satyānām | [KS, 15, 5 32]
varuṇo dharmaṇām | [KS, 15, 5 33]
rudraḥ paśūnām | [KS, 15, 5 34]
te devā asapatnam imaṃ suvadhvaṃ mahate kṣatrāya mahate jyaiṣṭhyāya mahate rājyāya mahate jānarājyāya mahate viśvasya bhuvanasyādhipatyāya | [KS, 15, 5 35]
{KS, 15, 6}
devīr āpo apāṃ napāt | [KS, 15, 6 1]
rāṣṭradās stha | [KS, 15, 6 2]
rāṣṭraṃ datta svāhā | [KS, 15, 6 3]
vṛṣormir asi | [KS, 15, 6 4]
rāṣṭradās stha | [KS, 15, 6 5]
rāṣṭraṃ datta svāhā | [KS, 15, 6 6]
vṛṣaseno 'si | [KS, 15, 6 7]
rāṣṭradās stha | [KS, 15, 6 8]
rāṣṭraṃ datta svāhā | [KS, 15, 6 9]
apāṃ patir asi | [KS, 15, 6 10]
rāṣṭradās stha | [KS, 15, 6 11]
rāṣṭraṃ datta svāhā | [KS, 15, 6 12]
aprahāvarīs stha | [KS, 15, 6 13]
parivāhiṇīs stha | [KS, 15, 6 14]
ojasvinīs stha | [KS, 15, 6 15]
vrajakṣitas stha | [KS, 15, 6 16]
sūryavarcasas stha | [KS, 15, 6 17]
sūryatvacasas stha | [KS, 15, 6 18]
māndās stha | [KS, 15, 6 19]
vaśās stha | [KS, 15, 6 20]
śakvarīs stha | [KS, 15, 6 21]
marutām ojas stha | [KS, 15, 6 22]
janabhṛtas stha | [KS, 15, 6 23]
viśvabhṛtas stha | [KS, 15, 6 24]
anādhṛṣṭās sthāpām oṣadhīnāṃ rasaḥ | [KS, 15, 6 25]
śraviṣṭhās stha | [KS, 15, 6 26]
rāṣṭradās stha | [KS, 15, 6 27]
rāṣṭraṃ datta svāhā | [KS, 15, 6 28]
apo devīr madhumatīr agṛbhṇām ūrjasvatī rājasūyāś citānāḥ | [KS, 15, 6 29]
yābhir mitrāvaruṇā abhyaṣiñcan yābhir indram anayann atyarātīḥ | [KS, 15, 6 30]
devīr āpo madhumatīs saṃsṛjyadhvaṃ mahi kṣatraṃ kṣatriyāya vanvānāḥ | [KS, 15, 6 31]
anādhṛṣṭās sīdatorjasvatīr mahi varcaḥ kṣatriyāya dadatīḥ | [KS, 15, 6 32]
anibhṛṣṭam asi vāco bandhus tapojāḥ | [KS, 15, 6 33]
somasya dātram | [KS, 15, 6 34]
śukrā vaś śukreṇa punāmi | [KS, 15, 6 35]
candrā vaś candreṇa punāmi | [KS, 15, 6 36]
devo vas savitā punātv acchidreṇa pavitreṇa sūryasya raśmibhiḥ | [KS, 15, 6 37]
svāhā rājasūyāḥ | [KS, 15, 6 38]
sadhamādo dyumnyā ūrja ekā anādhṛṣṭā apasyo vasānaḥ | [KS, 15, 6 39]
pastyāsu cakre varuṇas sadhastham apāṃ śiśur mātṛtamāsv antaḥ | [KS, 15, 6 40]
rudra yat te krivi paraṃ nāma tasmai hutam asi | [KS, 15, 6 41]
yameṣṭam asi svāhā | [KS, 15, 6 42]
soma indro varuṇo mitro agnis te devā dharmadhṛto dharmaṃ dhārayantāṃ te 'smai vācaṃ suvantām | [KS, 15, 6 43]
{KS, 15, 7}
kṣatrasya yonir asi | [KS, 15, 7 1]
kṣatrasyolbam asi | [KS, 15, 7 2]
kṣatrasya nābhir asi | [KS, 15, 7 3]
āvida āvedayata | [KS, 15, 7 4]
āvitto agnir gṛhapatiḥ | [KS, 15, 7 5]
āvitta indro vṛddhaśravāḥ | [KS, 15, 7 6]
āvittau mitrāvaruṇau dhṛtavratau | [KS, 15, 7 7]
āvitte dyāvāpṛthivī ṛtāvṛdhau | [KS, 15, 7 8]
āvittā devy aditiḥ | [KS, 15, 7 9]
āvittaḥ pūṣā viśvavedāḥ | [KS, 15, 7 10]
āvitto 'yam asā āmuṣyāyaṇo 'muṣyāḥ putro 'muṣyāṃ viśi | [KS, 15, 7 11]
eṣa te janate rājā | [KS, 15, 7 12]
somo asmākaṃ brāhmaṇānāṃ rājā | [KS, 15, 7 13]
indrasya vajro 'si vārtraghnaḥ | [KS, 15, 7 14]
tvayāyaṃ vṛtraṃ vadhyāt | [KS, 15, 7 15]
śatrubādhanās stha | [KS, 15, 7 16]
pāta prācaḥ | [KS, 15, 7 17]
pāta pratīcaḥ | [KS, 15, 7 18]
pātānūcaḥ | [KS, 15, 7 19]
pāta tiraścaḥ | [KS, 15, 7 20]
mitro 'si | [KS, 15, 7 21]
varuṇo 'si | [KS, 15, 7 22]
hiraṇyavarṇam uṣaso vyuṣṭā ayassthūṇam uditau sūryasya | [KS, 15, 7 23]
ārohatho varuṇa mitra gartaṃ tatra cakrāthe aditiṃ ditiṃ ca | [KS, 15, 7 24]
samidham ātiṣṭha | [KS, 15, 7 25]
gāyatrī tvā chandasāvatu | [KS, 15, 7 26]
trivṛt stomaḥ | [KS, 15, 7 27]
rathantaraṃ sāma | [KS, 15, 7 28]
agnir devatā | [KS, 15, 7 29]
brahma draviṇam | [KS, 15, 7 30]
ugrām ātiṣṭha | [KS, 15, 7 31]
triṣṭup tvā chandasāvatu | [KS, 15, 7 32]
pañcadaśas stomaḥ | [KS, 15, 7 33]
bṛhat sāma | [KS, 15, 7 34]
indro devatā | [KS, 15, 7 35]
kṣatraṃ draviṇam | [KS, 15, 7 36]
prācīm ātiṣṭha | [KS, 15, 7 37]
jagatī tvā chandasāvatu | [KS, 15, 7 38]
saptadaśas stomaḥ | [KS, 15, 7 39]
vairūpaṃ sāma | [KS, 15, 7 40]
maruto devatā | [KS, 15, 7 41]
viḍ draviṇam | [KS, 15, 7 42]
udīcīm ātiṣṭha | [KS, 15, 7 43]
anuṣṭup tvā chandasāvatu | [KS, 15, 7 44]
ekaviṃśas stomaḥ | [KS, 15, 7 45]
vairājaṃ sāma | [KS, 15, 7 46]
mitrāvaruṇau devatā | [KS, 15, 7 47]
puṣṭaṃ draviṇam | [KS, 15, 7 48]
ūrdhvām ātiṣṭha | [KS, 15, 7 49]
paṅktis tvā chandasāvatu | [KS, 15, 7 50]
triṇavatrayastriṃśau stomau | [KS, 15, 7 51]
śākvararaivate sāmanī | [KS, 15, 7 52]
bṛhaspatir devatā | [KS, 15, 7 53]
varco draviṇam | [KS, 15, 7 54]
somasya tviṣir asi | [KS, 15, 7 55]
tviṣimāṁ asi | [KS, 15, 7 56]
taveva me tviṣir bhūyāt | [KS, 15, 7 57]
pratyastaṃ namuceś śiraḥ | [KS, 15, 7 58]
aveṣṭā dandaśūkāḥ | [KS, 15, 7 59]
mṛtyoḥ pāhi | [KS, 15, 7 60]
didyot pāhi | [KS, 15, 7 61]
agnaye svāhā | [KS, 15, 7 62]
somāya svāhā | [KS, 15, 7 63]
savitre svāhā | [KS, 15, 7 64]
sarasvatyai svāhā | [KS, 15, 7 65]
pūṣṇe svāhā | [KS, 15, 7 66]
bṛhaspataye svāhā | [KS, 15, 7 67]
indrāya svāhā | [KS, 15, 7 68]
ghoṣāya svāhā | [KS, 15, 7 69]
ślokāya svāhā | [KS, 15, 7 70]
aṃśāya svāhā | [KS, 15, 7 71]
bhagāya svāhā | [KS, 15, 7 72]
kṣetrasya pataye svāhā | [KS, 15, 7 73]
somasya tvā dyumnenāgnes tejasā sūryasya varcasendrasyendriyeṇa viśveṣāṃ tvā devānāṃ kratunābhiṣiñcāmi | [KS, 15, 7 74]
ati divas pāhi | [KS, 15, 7 75]
indrasya yonir asi | [KS, 15, 7 76]
janaya | [KS, 15, 7 77]
samāvavṛtrann adharāg udak tā ahiṃ budhnyam anvīyamānāḥ | [KS, 15, 7 78]
tāḥ parvatasya vṛṣabhasya pṛṣṭhe nāvo viyanti suṣico na vāṇīḥ | [KS, 15, 7 79]
{KS, 15, 9}
sāvitro 'ṣṭākapālaḥ | [KS, 15, 9 1]
śyeto dakṣiṇā | [KS, 15, 9 2]
sārasvataś caruḥ | [KS, 15, 9 3]
paṣṭhauhy apravītā dakṣiṇā | [KS, 15, 9 4]
pauṣṇaś caruḥ | [KS, 15, 9 5]
śyāmo dakṣiṇā | [KS, 15, 9 6]
bārhaspatyaś caruḥ | [KS, 15, 9 7]
śitipṛṣṭho dakṣiṇā | [KS, 15, 9 8]
aindra ekādaśakapālaḥ | [KS, 15, 9 9]
ṛṣabho dakṣiṇā | [KS, 15, 9 10]
vāruṇo yavamayo daśakapālaḥ | [KS, 15, 9 11]
babhrur mahāniraṣṭo dakṣiṇā | [KS, 15, 9 12]
tvāṣṭro 'ṣṭākapālaḥ | [KS, 15, 9 13]
śuṇṭho dakṣiṇā | [KS, 15, 9 14]
āgneyo 'ṣṭākapālaḥ | [KS, 15, 9 15]
saumyaś caruḥ | [KS, 15, 9 16]
vaiṣṇavas trikapālaḥ | [KS, 15, 9 17]
āgneyo 'ṣṭākapālaḥ | [KS, 15, 9 18]
hiraṇyaṃ dakṣiṇā | [KS, 15, 9 19]
aindra ekādaśakapālaḥ | [KS, 15, 9 20]
ṛṣabho dakṣiṇā | [KS, 15, 9 21]
vaiśvadevaś caruḥ | [KS, 15, 9 22]
dhenuḥ piśaṅgī dakṣiṇā | [KS, 15, 9 23]
maitrāvaruṇy āmikṣā | [KS, 15, 9 24]
vaśā dakṣiṇā | [KS, 15, 9 25]
bārhaspatyaś caruḥ | [KS, 15, 9 26]
śitipṛṣṭho dakṣiṇā | [KS, 15, 9 27]
āgneyo 'ṣṭākapālaḥ | [KS, 15, 9 28]
saumyaś caruḥ | [KS, 15, 9 29]
sāvitro 'ṣṭākapālaḥ | [KS, 15, 9 30]
bārhaspatyaś caruḥ | [KS, 15, 9 31]
agnaye vaiśvānarāya dvādaśakapālaḥ | [KS, 15, 9 32]
tvāṣṭro 'ṣṭākapālaḥ | [KS, 15, 9 33]
dakṣiṇo rathavāhanavāho dakṣiṇā | [KS, 15, 9 34]
sārasvataś caruḥ | [KS, 15, 9 35]
pauṣṇaś caruḥ | [KS, 15, 9 36]
maitraś caruḥ | [KS, 15, 9 37]
vāruṇaś caruḥ | [KS, 15, 9 38]
adityai caruḥ | [KS, 15, 9 39]
kṣetrasya pataye caruḥ | [KS, 15, 9 40]
itaro rathavāhanavāho dakṣiṇā | [KS, 15, 9 41]
savitre dvādaśakapālaḥ | [KS, 15, 9 42]
aśvibhyāṃ pūṣṇa ekādaśakapālaḥ | [KS, 15, 9 43]
sarasvatyai satyavāce caruḥ | [KS, 15, 9 44]
tisṛdhanvaṃ śuṣkadṛtir daṇḍa upānahau tad dakṣiṇāśvo vā śoṇakarṇaḥ | [KS, 15, 9 45]
{KS, 15, 10}
trivṛd bahiṣpavamānaṃ pañcadaśāny ājyāni | [KS, 15, 10 1]
pañcadaśo mādhyaṃdinaḥ pavamānas saptadaśāni pṛṣṭhāni | [KS, 15, 10 2]
saptadaśa ārbhavaḥ pavamāna ekaviṃśo 'gniṣṭomaḥ | [KS, 15, 10 3]
catustriṃśāḥ pavamānā abhiṣecanīyasya pañcadaśāny ājyāni | [KS, 15, 10 4]
saptadaśāni pṛṣṭhāny ekaviṃśo 'gniṣṭomaś cokthāni ca saptadaśo daśapeyas sarvaḥ | [KS, 15, 10 5]
ekaviṃśaṃ bahiṣpavamānaṃ keśavapanīyasya saptadaśāny ājyāni | [KS, 15, 10 6]
saptadaśo mādhyaṃdinaḥ pavamānaḥ pañcadaśāni pṛṣṭhāni | [KS, 15, 10 7]
pañcadaśa ārbhavaḥ pavamānas trivṛd agniṣṭomaś cokthāni caikaviṃśaṣ ṣoḍaśī pañcadaśī rātrī trivṛt sandhiḥ | [KS, 15, 10 8]
athaiṣa dvirātro vyuṣṭis tasya yāvanti saṃvatsarasyāhorātrāṇi tāvatīs stotrīyāḥ | [KS, 15, 10 9]
{KS, 19, 1}
om | [KS, 19, 1 1]
sāvitrair abhrim ādatte prasūtyai | [KS, 19, 1 2]
iyaṃ vai gāyatrī | [KS, 19, 1 3]
antarikṣaṃ triṣṭup | [KS, 19, 1 4]
dyaur jagatī | [KS, 19, 1 5]
diśo 'nuṣṭup | [KS, 19, 1 6]
chandobhir evainām ebhyo lokebhya āvartayati | [KS, 19, 1 7]
ubhayataḥkṣṇud bhavati | [KS, 19, 1 8]
anyataḥkṣṇuten nvai phāleneyad annaṃ kriyate | [KS, 19, 1 9]
annam arkaḥ | [KS, 19, 1 10]
arko 'gnir annasyārkasyāvaruddhyai | [KS, 19, 1 11]
aratnimātrīṃ kuryāt | [KS, 19, 1 12]
puruṣeṇa vai yajñas saṃmitaḥ | [KS, 19, 1 13]
yajñapuruṣā saṃmitām | [KS, 19, 1 14]
vyāmamātrīṃ kuryāt | [KS, 19, 1 15]
etāvad vai puruṣe vīryam | [KS, 19, 1 16]
vīryeṇa saṃmitām | [KS, 19, 1 17]
aparimitāṃ kuryād aparimitasyāvaruddhyai | [KS, 19, 1 18]
yo vṛkṣaḥ phalagrahis tasya kuryāt | [KS, 19, 1 19]
eṣa vai vanaspatīnāṃ vīryāvattamaḥ savīryatvāya | [KS, 19, 1 20]
kalmāṣīṃ vaiṇavīṃ suṣirāṃ kuryāt | [KS, 19, 1 21]
agnir vai devebhyo 'pākrāmat | [KS, 19, 1 22]
sa veṇuṃ prāviśat | [KS, 19, 1 23]
sa etāni varmāṇy anahyata yāni parūṃṣi | [KS, 19, 1 24]
etaṃ lokam anvacarad yat suṣiraḥ | [KS, 19, 1 25]
sa yatrayatrāvasat tan niradahat tat kalmāṣam abhavat | [KS, 19, 1 26]
yat kalmāṣī vaiṇavī suṣirā bhavati sā hy āgneyītamā samṛddhyai | [KS, 19, 1 27]
atho yad evāsyātra nyaktaṃ tasyāvaruddhyai | [KS, 19, 1 28]
{KS, 19, 2}
agnir vai devebhyo 'pākrāmat | [KS, 19, 2 1]
sa yatra yatrāgacchat taṃ prajāpatir anvapaśyat | [KS, 19, 2 2]
prājāpatyo 'śvaḥ | [KS, 19, 2 3]
yad aśvena yanty agner evānukśātyai | [KS, 19, 2 4]
etena vai devā asurān uttamam abhyabhavan | [KS, 19, 2 5]
yad aśvena yanti bhrātṛvyasyābhibhūtyai | [KS, 19, 2 6]
etaṃ vai rakṣāṃsi nātaran | [KS, 19, 2 7]
yad aśvena yanti rakṣasām atīrtyai | [KS, 19, 2 8]
aśvaṃ pūrvaṃ nayanti gardabham aparam | [KS, 19, 2 9]
pāpavasīyasasya vyāvṛttyai | [KS, 19, 2 10]
tasmāt puṇyaṃ pūrvaṃ yantaṃ pāpīyān paścād anveti | [KS, 19, 2 11]
gardabhena saṃbharati | [KS, 19, 2 12]
tasmād eṣa samāvat paśūnāṃ reto dadhānānāṃ kaniṣṭhaḥ | [KS, 19, 2 13]
agnir hy asya reto niradahat | [KS, 19, 2 14]
yad etenāsyām ūrjam arkaṃ saṃbharati tasmād eṣo 'syāṃ jīvitatamaḥ | [KS, 19, 2 15]
pratūrtaṃ vājinn ādrava yuñjāthāṃ rāsabhaṃ yuvam iti | [KS, 19, 2 16]
aśvagardabhayor evaiṣa | [KS, 19, 2 17]
yoge yoge tavastaraṃ vāje vāje havāmahe sakhāya indram ūtaya iti | [KS, 19, 2 18]
ūtyai hi vājāyāgniś cīyate | [KS, 19, 2 19]
pratūrvann ehy avakrāmann aśastīr iti | [KS, 19, 2 20]
bahur vai bhavato bhrātṛvyaḥ | [KS, 19, 2 21]
bhavaty eṣa yo 'gniṃ cinute | [KS, 19, 2 22]
vajry aśvaḥ | [KS, 19, 2 23]
pāpmāśastir bhrātṛvyaḥ | [KS, 19, 2 24]
vajreṇaiva pāpmānaṃ bhrātṛvyam avakrāmati | [KS, 19, 2 25]
rudrasya gāṇapatye mayobhūr ehīti | [KS, 19, 2 26]
raudrā vai paśavaḥ | [KS, 19, 2 27]
rudram eva paśūn niryācyātmane karma kurute | [KS, 19, 2 28]
urv antarikṣaṃ vīhīti | [KS, 19, 2 29]
antarikṣadevatyo hy eṣa etarhi | [KS, 19, 2 30]
pūṣṇā sayujā saheti | [KS, 19, 2 31]
pūṣā vā adhvanāṃ saṃnetā samaṣṭyai | [KS, 19, 2 32]
pṛthivyās sadhasthād agniṃ purīṣyam aṅgirasvad ābhareti | [KS, 19, 2 33]
purīṣāyatano vā agniḥ | [KS, 19, 2 34]
aṅgirasa etam agre devatābhis samabharan | [KS, 19, 2 35]
sāyatanam evainaṃ devatābhis saṃbharati | [KS, 19, 2 36]
agniṃ purīṣyam aṅgirasvad acchema iti brūyād yena saṃgaccheta | [KS, 19, 2 37]
sarvo vai puruṣo 'gnimān | [KS, 19, 2 38]
vājam evāsya vṛṅkte | [KS, 19, 2 39]
prajāpataye procyāgniś cetavyaḥ | [KS, 19, 2 40]
rājñe procya | [KS, 19, 2 41]
sa hi prājāpatyatamaḥ | [KS, 19, 2 42]
iyaṃ vāva prajāpatiḥ | [KS, 19, 2 43]
tasyā eṣa karṇo yad valmīkaḥ | [KS, 19, 2 44]
yad valmīkavapām uddhatyābhimantrayate prajāpataya eva procyāgniṃ cinute | [KS, 19, 2 45]
śṛṇvanty enam agniṃ cikyānam | [KS, 19, 2 46]
asā agnim aceṣṭeti | [KS, 19, 2 47]
karṇo hi | [KS, 19, 2 48]
karṇāyāha | [KS, 19, 2 49]
{KS, 19, 3}
anv agnir uṣasām agram akhyad ity anukśātyai | [KS, 19, 3 1]
āgatya vājy adhvānaṃ sarvā mṛdho vidhūnuta iti mṛdha evaitayāpahate | [KS, 19, 3 2]
ākramya vājin pṛthivīm agnim iccha rucā tvam iti | [KS, 19, 3 3]
aicchad vā etaṃ pūrvayā prajāpatiḥ | [KS, 19, 3 4]
avindad uttarayā | [KS, 19, 3 5]
icchaty eva pūrvayā | [KS, 19, 3 6]
vindaty uttarayā | [KS, 19, 3 7]
dyaus te pṛṣṭhaṃ pṛthivī sadhastham iti | [KS, 19, 3 8]
vajrī vā aśvaḥ prājāpatyaḥ | [KS, 19, 3 9]
lomabhir ubhayādataḥ paśūn ati dadbhir anyatodataḥ | [KS, 19, 3 10]
vajreṇaiva bhrātṛvyam avagṛhṇāti | [KS, 19, 3 11]
yatra vai yajñasyānurūpaṃ kriyate tat paśavo 'nurūpā jāyante | [KS, 19, 3 12]
utkrāmodakramīd ity anurūpābhyām utkramayati | [KS, 19, 3 13]
tasmāt paśavo 'nurūpā jāyante | [KS, 19, 3 14]
dvābhyām | [KS, 19, 3 15]
dvipād yajamānaḥ pratiṣṭhityai | [KS, 19, 3 16]
yāṃ vā anagnā adhvaryur āhutiṃ juhoty andho 'dhvaryur bhavati | [KS, 19, 3 17]
rakṣāṃsi yajñaṃ ghnanti | [KS, 19, 3 18]
agnir vai varuṇānīr abhyakāmayata | [KS, 19, 3 19]
tasya tejaḥ parāpatat | [KS, 19, 3 20]
taddhiraṇyam abhavat | [KS, 19, 3 21]
yaddhiraṇyam upāsya juhoty agnimaty eva juhoti samṛddhyai | [KS, 19, 3 22]
nāndho 'dhvaryur bhavati | [KS, 19, 3 23]
na rakṣāṃsi yajñaṃ ghnanti | [KS, 19, 3 24]
jigharmy agniṃ manasā ghṛteneti | [KS, 19, 3 25]
mano vai vācaḥ kṣepīyaḥ | [KS, 19, 3 26]
manasaivāhutim āpnoti | [KS, 19, 3 27]
pratikṣiyantaṃ bhuvanāni viśveti tasmād eṣa sarvāḥ prajāḥ pratyaṅ kṣiyate | [KS, 19, 3 28]
vyaciṣṭham annaṃ rabhasaṃ vidānam ity annam evāsmai svadayati | [KS, 19, 3 29]
ā tvā jigharmi vacasā ghṛteneti pūrvam evoditam anuvadati | [KS, 19, 3 30]
arakṣasā manasā taj juṣethā iti rakṣasām apahatyai | [KS, 19, 3 31]
maryaśrīs spṛhayadvarṇo agnir ity apacitim evāsmin dadhāti | [KS, 19, 3 32]
dvābhyāṃ juhoti | [KS, 19, 3 33]
dvipād yajamānaḥ pratiṣṭhityai | [KS, 19, 3 34]
yajñamukhe yajñamukhe vai yajñaṃ rakṣāṃsi jighāṃsanti | [KS, 19, 3 35]
yat parilikhati rakṣasām apahatyai | [KS, 19, 3 36]
tisṛbhiḥ parilikhati | [KS, 19, 3 37]
traya ime lokāḥ | [KS, 19, 3 38]
ebhya eva lokebhyo rakṣāṃsy apahanti | [KS, 19, 3 39]
pari vājapatiḥ kavir iti gāyatryā parilikhati | [KS, 19, 3 40]
brahma vai gāyatrī | [KS, 19, 3 41]
brahmaṇaivainaṃ parigṛhṇāti | [KS, 19, 3 42]
pari tvāgne puraṃ vayam ity anuṣṭubhā | [KS, 19, 3 43]
vāg vā anuṣṭup | [KS, 19, 3 44]
anuṣṭup sarvāṇi chandāṃsi paribhūḥ | [KS, 19, 3 45]
vācaiva sarvāṇi chandāṃsi parigṛhṇāti | [KS, 19, 3 46]
tvam agne dyubhir iti triṣṭubhā | [KS, 19, 3 47]
vīryaṃ vai triṣṭup | [KS, 19, 3 48]
vīryeṇaivainaṃ parigṛhṇāti | [KS, 19, 3 49]
anuṣṭubhā madhyataḥ parilikhati | [KS, 19, 3 50]
vāg vā anuṣṭup | [KS, 19, 3 51]
vācam eva madhyato dadhāti | [KS, 19, 3 52]
tasmān madhyato vāg vadati | [KS, 19, 3 53]
tejo vai gāyatrī | [KS, 19, 3 54]
yajño 'nuṣṭup | [KS, 19, 3 55]
indriyaṃ triṣṭup | [KS, 19, 3 56]
tejasā caivendriyeṇa ca yajñam ubhayata ātman parigṛhṇāti | [KS, 19, 3 57]
{KS, 19, 4}
sāvitrābhyāṃ khanati prasūtyai | [KS, 19, 4 1]
dhūmam eva pūrveṇa vindati jyotir uttareṇa | [KS, 19, 4 2]
dvābhyām | [KS, 19, 4 3]
dvipād yajamānaḥ pratiṣṭhityai | [KS, 19, 4 4]
apāṃ pṛṣṭham asi yonir agner iti puṣkaraparṇam ādatte | [KS, 19, 4 5]
apāṃ hy etat pṛṣṭhaṃ yonir agneḥ | [KS, 19, 4 6]
puṣkaraparṇena saṃbharati | [KS, 19, 4 7]
svenaivainaṃ yoninā saṃbharati śāntyā anuddāhāya | [KS, 19, 4 8]
kṛṣṇājinena saṃbharati | [KS, 19, 4 9]
yajño vai kṛṣṇājinam | [KS, 19, 4 10]
yajñenaiva yajñaṃ saṃbharaty askandāya | [KS, 19, 4 11]
na hi yajñe yajñas skandati | [KS, 19, 4 12]
etad vai brahmaṇo rūpaṃ yat kṛṣṇājinam | [KS, 19, 4 13]
brahmaṇā caivainam ṛksāmābhyāṃ ca saṃbharati | [KS, 19, 4 14]
śarma ca sthaḥ | [KS, 19, 4 15]
varma ca stha iti saṃstṛṇāti | [KS, 19, 4 16]
iyaṃ vai puṣkaraparṇam | [KS, 19, 4 17]
asau kṛṣṇājinam | [KS, 19, 4 18]
ime evaitat saṃstṛṇāti | [KS, 19, 4 19]
acchidre bahule ubhe ity acchidre hīme bahule ubhe | [KS, 19, 4 20]
vyacasvatī iti tasmād ime vyacasvatī | [KS, 19, 4 21]
bhartam agniṃ purīṣyam iti purīṣyo hy eṣa | [KS, 19, 4 22]
saṃvasāthāṃ svarvidau samīcī urasā tmaneti tasmād ime nānā satī samīcī | [KS, 19, 4 23]
agnim antar bhariṣyantī jyotiṣmantam ajasram id iti jyotir evāsminn ajasraṃ dadhāti | [KS, 19, 4 24]
purīṣyo 'si viśvabharā iti purīṣyo hy eṣa viśvabharāḥ | [KS, 19, 4 25]
atharvā tvā prathamo niramanthad agna iti prajāpatir vā atharvā | [KS, 19, 4 26]
prajāpatir etam agre 'manthat | [KS, 19, 4 27]
prajāpatir evainaṃ janayati | [KS, 19, 4 28]
tam u tvā dadhyaṅṅ ṛṣir iti | [KS, 19, 4 29]
dadhyaṅ vā ātharvaṇas tejasvy āsīt | [KS, 19, 4 30]
tenaivainaṃ saṃbharati | [KS, 19, 4 31]
tam u tvā pāthyo vṛṣeti pūrvam evoditam anuvadati | [KS, 19, 4 32]
catasṛbhis saṃvapati | [KS, 19, 4 33]
catvāri vai chandāṃsi | [KS, 19, 4 34]
chandobhir evainaṃ saṃvapati | [KS, 19, 4 35]
gāyatrībhir brāhmaṇasya saṃvapet | [KS, 19, 4 36]
gāyatro hi brāhmaṇaḥ | [KS, 19, 4 37]
triṣṭubbhī rājanyasya | [KS, 19, 4 38]
traiṣṭubho hi rājanyaḥ | [KS, 19, 4 39]
jagatībhir vaiśyasya | [KS, 19, 4 40]
jāgato hi vaiśyaḥ | [KS, 19, 4 41]
yathāchandasam eva | [KS, 19, 4 42]
ubhayībhis saṃvaped yaṃ kāmayeta vasīyān syād iti | [KS, 19, 4 43]
tejo vai gāyatrī | [KS, 19, 4 44]
indriyaṃ triṣṭup | [KS, 19, 4 45]
tejaś caivāsminn indriyaṃ ca samīcī dadhāti | [KS, 19, 4 46]
aṣṭābhis saṃvapati | [KS, 19, 4 47]
aṣṭākṣarā gāyatrī | [KS, 19, 4 48]
gāyatro 'gniḥ | [KS, 19, 4 49]
yāvān evāgnis taṃ saṃbharati | [KS, 19, 4 50]
sīda hotar iti devatā evāsmin saṃsādayati ni hoteti manuṣyān eva saṃsīdasveti vayāṃsy eva | [KS, 19, 4 51]
janiṣṭa hi jenyo agre ahnām iti devamanuṣyān evāsmin saṃsannān prajanayati | [KS, 19, 4 52]
{KS, 19, 5}
apo devīr upa sṛja madhumatīr ity oṣadhīnāṃ pratiṣṭhityai | [KS, 19, 5 1]
tāsām āsthānād ujjihatām oṣadhayas supippalā iti tasmād oṣadhayaḥ phalaṃ gṛhṇanti | [KS, 19, 5 2]
saṃ te vāyur mātariśvā dadhātv iti tasmād vāyur vṛṣṭiṃ vahati | [KS, 19, 5 3]
prāṇo vai vāyuḥ | [KS, 19, 5 4]
prāṇam evāsmin dadhāti | [KS, 19, 5 5]
tasmai deva vaṣaḍ astu tubhyam iti | [KS, 19, 5 6]
ṣaḍ vā ṛtavaḥ | [KS, 19, 5 7]
ṛtuṣv eva vṛṣṭiṃ dadhāti | [KS, 19, 5 8]
tasmād ṛtumṛtuṃ varṣati | [KS, 19, 5 9]
yat pratyakṣaṃ vaṣaṭkuryād yātayāmā vaṣaṭkāras syāt | [KS, 19, 5 10]
yan na vaṣaṭkuryād rakṣāṃsi yajñaṃ hanyuḥ | [KS, 19, 5 11]
tasmai deva vaṣaḍ astu tubhyam iti | [KS, 19, 5 12]
parokṣaṃ na yātayāmā vaṣaṭkāro bhavati | [KS, 19, 5 13]
na rakṣāṃsi yajñaṃ ghnanti | [KS, 19, 5 14]
yad ājyena juhuyācchucā pṛthivīm arpayet | [KS, 19, 5 15]
apo ninayati śāntyā anuddāhāya | [KS, 19, 5 16]
sujāto jyotiṣeti etarhi vā eṣa jāyate yarhi saṃbhriyate | [KS, 19, 5 17]
jāta evāsmiñ jyotir dadhāti | [KS, 19, 5 18]
śarma varūtham āsadat svar iti brahma vai śarma varūtham | [KS, 19, 5 19]
brahmaṇy evainaṃ pratiṣṭhāpayati | [KS, 19, 5 20]
vāso agne viśvarūpaṃ saṃvyayasva vibhāvasa iti chandāṃsi vā agner vāsaḥ | [KS, 19, 5 21]
chandobhir evainaṃ paridadhāti | [KS, 19, 5 22]
anuṣṭub vā agneḥ priyā tanūḥ | [KS, 19, 5 23]
priyayaivainaṃ tanvā paridadhāti | [KS, 19, 5 24]
veduko vāso bhavati ya evaṃ veda | [KS, 19, 5 25]
varuṇamenir vā eṣa upanaddhaḥ | [KS, 19, 5 26]
ud u tiṣṭha svadhvarordhva ū ṣu ṇa ūtaya ity ūrdhvām eva varuṇamenim utsuvati | [KS, 19, 5 27]
dvābhyām | [KS, 19, 5 28]
dvipād yajamānaḥ pratiṣṭhityai | [KS, 19, 5 29]
sa jāto garbho asi rodasyor itīme vai rodasī | [KS, 19, 5 30]
anayor eṣa garbhaḥ | [KS, 19, 5 31]
anayor evainaṃ pratiṣṭhāpayati | [KS, 19, 5 32]
agne cārur vibhṛta oṣadhīṣv iti tasmād agnis sarvā anv oṣadhīḥ | [KS, 19, 5 33]
pra mātṛbhyo adhi kanikradad gā ity oṣadhayo vā etasya mātaraḥ | [KS, 19, 5 34]
tābhya evainam adhipraṇayati | [KS, 19, 5 35]
sthiro bhava vīḍvaṅga iti gardabha eva sthemānaṃ dadhāti | [KS, 19, 5 36]
tasmād eṣa paśūnāṃ bhārabhāritamaḥ | [KS, 19, 5 37]
śivo bhava prajābhyo mānuṣībhyas tvam aṅgira ity abhi vā eṣa etarhi prajāś śocayati śāntyai | [KS, 19, 5 38]
mā dyāvāpṛthivī abhiśuco māntarikṣaṃ mā vanaspatīn ity ebhya evainaṃ lokebhyaś śamayati | [KS, 19, 5 39]
praitu vājī kanikradad iti samaṣṭyai | [KS, 19, 5 40]
mā pādy āyuṣaḥ pureti āyur evāsmin dadhāti | [KS, 19, 5 41]
tasmād gardabhas sarvam āyur eti | [KS, 19, 5 42]
tasmād gardabhe pramīte bibhyati | [KS, 19, 5 43]
vṛṣāgniṃ vṛṣaṇaṃ bharann iti vṛṣā hy eṣa vṛṣāṇaṃ bharati | [KS, 19, 5 44]
apāṃ garbhaṃ samudriyam ity apāṃ hy eṣa garbhas samudriyaḥ | [KS, 19, 5 45]
agna āyāhi vītaya ity agninā vai devā idam agre vyāyan vītyai | [KS, 19, 5 46]
pracyuto vā eṣa etarhy āyatanād agataḥ pratiṣṭhāṃ sa yajamānaṃ caivādhvaryuṃ ca dhyāyati | [KS, 19, 5 47]
ṛtaṃ satyam ṛtaṃ satyam itīyaṃ vā ṛtam | [KS, 19, 5 48]
asau satyam | [KS, 19, 5 49]
anayor evainaṃ pratiṣṭhāpayati | [KS, 19, 5 50]
oṣadhayaḥ pratigṛhṇītāgnim etaṃ śivam āyantam abhy atra yuṣmān ity oṣadhayo vā etasya bhāgadheyam | [KS, 19, 5 51]
tābhir evainaṃ samyañcaṃ dadhāti | [KS, 19, 5 52]
atho yābhya enaṃ pracyāvayati tāsv enaṃ pratiṣṭhāpayati | [KS, 19, 5 53]
puṣpavatīs supippalā iti tasmād oṣadhayaḥ phalaṃ gṛhṇanti | [KS, 19, 5 54]
dvābhyām upāvaharati | [KS, 19, 5 55]
dvipād yajamānaḥ pratiṣṭhityai | [KS, 19, 5 56]
vi pājaseti visraṃsayati | [KS, 19, 5 57]
varuṇamenim eva viṣyati | [KS, 19, 5 58]
āpo hi ṣṭhā mayobhuva ity apa upasṛjati | [KS, 19, 5 59]
āpaś śāntāḥ | [KS, 19, 5 60]
śāntābhir evāsya śucaṃ śamayati | [KS, 19, 5 61]
tisṛbhiḥ | [KS, 19, 5 62]
trivṛd vā agniḥ | [KS, 19, 5 63]
yāvān evāgnis tasya śucaṃ śamayati | [KS, 19, 5 64]
ajalomais saṃsṛjati | [KS, 19, 5 65]
eṣā vā agneḥ priyā tanūr yad ajā | [KS, 19, 5 66]
priyayaivainaṃ tanvā saṃsṛjati | [KS, 19, 5 67]
śarkarābhiḥ | [KS, 19, 5 68]
dhṛtyai | [KS, 19, 5 69]
armyaiḥ kapālais saṃsṛjati | [KS, 19, 5 70]
āraṇyān eva paśūñ śucārpayati | [KS, 19, 5 71]
yad grāmyais saṃsṛjed grāmyān paśūñ śucārpayet | [KS, 19, 5 72]
tasmād ete samāvat paśūnāṃ prajāyamānānāṃ kaniṣṭhāḥ | [KS, 19, 5 73]
śucā hy eta ṛtāḥ | [KS, 19, 5 74]
{KS, 19, 6}
mitras saṃsṛjya pṛthivīm iti varuṇamenir vā eṣā | [KS, 19, 6 1]
mitreṇaiva varuṇamenim upaiti | [KS, 19, 6 2]
rudrās saṃsṛjya pṛthivīṃ saṃsṛṣṭāṃ vasubhī rudrair ity etābhir vā etāṃ devatābhiḥ prajāpatis samasṛjat | [KS, 19, 6 3]
tābhir evaināṃ saṃsṛjati | [KS, 19, 6 4]
prānyair yacchati | [KS, 19, 6 5]
anv anyair mantrayate | [KS, 19, 6 6]
mithunam eva karoti | [KS, 19, 6 7]
atho madhyata eva yajñasyāśiṣam avarunddhe | [KS, 19, 6 8]
makhasya śiro 'sīti yajño vai makhaḥ | [KS, 19, 6 9]
yajñasyaiva śiraḥ karoti | [KS, 19, 6 10]
vasavas tvā kurvantu gāyatreṇa cchandasety etābhir vā etāṃ devatābhiḥ prajāpatir akarot | [KS, 19, 6 11]
tābhir evaināṃ karoti | [KS, 19, 6 12]
tryuddhiṃ karoti | [KS, 19, 6 13]
traya ime lokāḥ | [KS, 19, 6 14]
imān eva lokān āpnoti | [KS, 19, 6 15]
pañcoddhiṃ karoti | [KS, 19, 6 16]
pāṅkto yajñaḥ | [KS, 19, 6 17]
yajñam evāvarunddhe | [KS, 19, 6 18]
dhārayā mayi prajām ity āśīr evaiṣā chandasāṃ dohaḥ | [KS, 19, 6 19]
aratnimātrīṃ kuryāt | [KS, 19, 6 20]
puruṣeṇa vai yajñas saṃmitaḥ | [KS, 19, 6 21]
yajñapuruṣā saṃmitām | [KS, 19, 6 22]
yāvad bāhubhyāṃ paryāpnuyāt tāvatīṃ kuryāt | [KS, 19, 6 23]
etāvad vai puruṣe vīryam | [KS, 19, 6 24]
vīryeṇa saṃmitām | [KS, 19, 6 25]
prādeśamātrīṃ kuryāt | [KS, 19, 6 26]
etāvad vai mukham | [KS, 19, 6 27]
mukhaṃ devānām agniḥ | [KS, 19, 6 28]
mukhena saṃmitām | [KS, 19, 6 29]
aparimitāṃ kuryād aparimitasyāvaruddhyai | [KS, 19, 6 30]
catusstanāṃ kuryād adityā dohāya | [KS, 19, 6 31]
ṣaṭstanām ṛtūnāṃ dohāya | [KS, 19, 6 32]
aṣṭāstanāṃ gāyatryā dohāya | [KS, 19, 6 33]
dvistanāṃ dyāvāpṛthivyor dohāya | [KS, 19, 6 34]
navāśrim abhicaraṇīyāṃ kuryāt | [KS, 19, 6 35]
trivṛd vajraḥ | [KS, 19, 6 36]
vajram eva bhrātṛvyāya praharati | [KS, 19, 6 37]
adityā rāsnāsy aditis te bilaṃ gṛhṇātv iti yajuṣā bilaṃ karoti | [KS, 19, 6 38]
ayajuṣā hi manuṣyāḥ kurvanti | [KS, 19, 6 39]
mānuṣeṇaivaināṃ pātreṇa vyāvartayanti | [KS, 19, 6 40]
yad vā eṣā purā paktor bhidyetārtiṃ yajamāna ārcheddhanyetāsya yajñaḥ | [KS, 19, 6 41]
kṛtvāya sā mahīm ukhām iti devatābhya evaināṃ samprayacchati | [KS, 19, 6 42]
vasavas tvā dhūpayantu gāyatreṇa cchandasety etābhir vā etāṃ devatābhiḥ prajāpatir adhūpayat | [KS, 19, 6 43]
tābhir evaināṃ dhūpayati | [KS, 19, 6 44]
aśvaśakena dhūpayati | [KS, 19, 6 45]
prājāpatyo vā aśvaḥ | [KS, 19, 6 46]
yajñaḥ prajāpatiḥ sayonitvāya | [KS, 19, 6 47]
saptabhir dhūpayati | [KS, 19, 6 48]
śiro vā etad yajñasya yad ukhā | [KS, 19, 6 49]
sapta prāṇāḥ | [KS, 19, 6 50]
śīrṣann eva prāṇān dadhāti | [KS, 19, 6 51]
tasmāt sapta śīrṣaṇyāḥ prāṇāḥ | [KS, 19, 6 52]
{KS, 19, 7}
aditis tvā devī viśvadevyāvatītīyaṃ vā aditiḥ | [KS, 19, 7 1]
adityaivādityāṃ khanaty asyā akrūraṃkārāya | [KS, 19, 7 2]
na hi svas svaṃ hinasti | [KS, 19, 7 3]
devānāṃ tvā patnīr iti devānāṃ vā etāṃ patnīr agre 'trādadhuḥ | [KS, 19, 7 4]
tābhir evaināṃ dadhāti | [KS, 19, 7 5]
dhiṣaṇās tveti vidyā vai dhiṣaṇā | [KS, 19, 7 6]
vidyayaivainām abhīnddhe | [KS, 19, 7 7]
varutrīs tveti hotrā vai varutrīḥ | [KS, 19, 7 8]
hotrābhir evaināṃ śrapayati | [KS, 19, 7 9]
gnās tveti cchandāṃsi vai gnāḥ | [KS, 19, 7 10]
chandobhir evaināṃ pacati | [KS, 19, 7 11]
janayas tvācchinnapatrā iti devānāṃ vai patnīr janayas tā etām agre 'pacan | [KS, 19, 7 12]
tābhir evaināṃ pacati | [KS, 19, 7 13]
dviṣ pacantv ity āha | [KS, 19, 7 14]
tasmād dvis saṃvatsarasya sasyaṃ pacyate | [KS, 19, 7 15]
ṣaḍbhiḥ pacati | [KS, 19, 7 16]
ṣaḍ vā ṛtavaḥ | [KS, 19, 7 17]
ṛtubhir etāṃ devānāṃ patnīr apacan | [KS, 19, 7 18]
tair evaināṃ pacati | [KS, 19, 7 19]
varuṇamenir vā eṣābhīddhā | [KS, 19, 7 20]
mitrasya carṣaṇīdhṛta iti mitreṇaiva varuṇamenim upaiti | [KS, 19, 7 21]
devas tvā savitodvapatv iti sāvitryodvapati prasūtyai | [KS, 19, 7 22]
avyathamānā pṛthivyām āśā diśa āpṛṇeti tasmād agnis sarvā diśo vibhāti | [KS, 19, 7 23]
uttiṣṭha bṛhatī bhavordhvā tiṣṭha dhruvā tvam iti dṛṃhaty evainam | [KS, 19, 7 24]
yad vā eṣā bhidyetārtiṃ yajamāna ārcheddhanyetāsya yajñaḥ | [KS, 19, 7 25]
mitraitāṃ ta ukhāṃ paridadāmīti brahma vai mitraḥ | [KS, 19, 7 26]
brahmaṇa evaināṃ paridadāti | [KS, 19, 7 27]
yadi bhidyeta taiḥ kapālais saṃsṛjyānyāṃ kuryāt | [KS, 19, 7 28]
saiva tato yajñasya niṣkṛtiḥ | [KS, 19, 7 29]
vasavas tvāchṛndantu gāyatreṇa cchandaseti cchandobhir vā eṣā kriyate | [KS, 19, 7 30]
chandobhir dhūpyate | [KS, 19, 7 31]
chandobhiḥ pacyate | [KS, 19, 7 32]
chandāṃsy eva cchandobhir ācchṛndanti svenāyatanena | [KS, 19, 7 33]
asuryaṃ vai pātram anāchṛṇṇam | [KS, 19, 7 34]
yad ācchṛṇatti devatraiva karoti | [KS, 19, 7 35]
ajakṣīreṇācchṛṇatti | [KS, 19, 7 36]
sā hy āgneyītamā samṛddhyai | [KS, 19, 7 37]
atho parameṇaiva payasā | [KS, 19, 7 38]
{KS, 19, 8}
athaite 'gnibhyaḥ kāmebhyaḥ paśava ālabhyante | [KS, 19, 8 1]
kāmā vā agnayaḥ | [KS, 19, 8 2]
sarvān evaitaiḥ kāmān abhijayati | [KS, 19, 8 3]
sarvān kāmān spṛṇoti | [KS, 19, 8 4]
yat paśūn nālabhetānavaruddhā asya paśavas syuḥ | [KS, 19, 8 5]
yat saṃsthāpayed yātayāmāni śīrṣāṇi syuḥ | [KS, 19, 8 6]
yan na saṃsthāpayed yajñaṃ vicchindyāt | [KS, 19, 8 7]
yat paśūn ālabhate tenaiva paśūn avarunddhe | [KS, 19, 8 8]
yat paryagnikṛtān utsṛjati śīrṣṇām ayātayāmatvāya | [KS, 19, 8 9]
ekena saṃsthāpayati yajñasya saṃtatyā avicchedāya | [KS, 19, 8 10]
prājāpatyena | [KS, 19, 8 11]
yajño vai prajāpatiḥ | [KS, 19, 8 12]
yajña eva yajñaṃ pratiṣṭhāpayati | [KS, 19, 8 13]
na yajñaṃ vicchinatti | [KS, 19, 8 14]
aindrā vā ete paśavo ye muṣkarāḥ | [KS, 19, 8 15]
yad aindrās santo 'gnibhya ālabhyante devatābhyas samadaṃ karoti | [KS, 19, 8 16]
āgneyīs triṣṭubho yājyānuvākyāḥ kuryāt | [KS, 19, 8 17]
aindrīr vai triṣṭubhaḥ | [KS, 19, 8 18]
tenaivaindrāḥ kriyante | [KS, 19, 8 19]
na devatābhyas samadaṃ karoti | [KS, 19, 8 20]
athaiṣa vāyavyaś śvetas tūparaḥ | [KS, 19, 8 21]
sarvān vā eṣa paśūn praty ālabhyate | [KS, 19, 8 22]
yat tūparo 'śvaṃ tena paśūnāṃ praty ālabhyate | [KS, 19, 8 23]
yacchmaśruṇaḥ puruṣaṃ tena | [KS, 19, 8 24]
yad aṣṭāśapho 'ṣṭāśaphān paśūṃs tena | [KS, 19, 8 25]
niyutvatī yājyānuvākye kuryād yajamānasya dhṛtyā anunmādāya | [KS, 19, 8 26]
yan na niyutvatī syātām ud vā mādyed yajamānaḥ pra vā patet | [KS, 19, 8 27]
vāyumatī śukravatī | [KS, 19, 8 28]
vāyur vā agnes tejaḥ | [KS, 19, 8 29]
tasmād yadriyaṅ vāto vāti tad agnir anveti | [KS, 19, 8 30]
svam eva tat tejo 'nveti | [KS, 19, 8 31]
vāyur vai paśūnāṃ priyaṃ dhāma | [KS, 19, 8 32]
prāṇo vāyuḥ | [KS, 19, 8 33]
yad vāyavya etam evainam abhisaṃjānānāḥ paśava upatiṣṭhante | [KS, 19, 8 34]
vāyavyā kāryā3 prājāpatyā3 iti mīmāṃsante | [KS, 19, 8 35]
yad vāyavyāṃ kuryāt prajāpater iyāt | [KS, 19, 8 36]
yat prājāpatyāṃ vāyor iyāt | [KS, 19, 8 37]
ya eva kaś cāgnau paśur ālabhyate tasyāgnaye vaiśvānarāya puroḍāśaṃ kuryāt | [KS, 19, 8 38]
yad vāyavyaḥ paśus tena vāyor naiti | [KS, 19, 8 39]
yat prājāpatyaḥ puroḍāśas tena prajāpater naiti | [KS, 19, 8 40]
yad dvādaśakapālo dvādaśamāsas saṃvatsaras saṃvatsaro 'gnir vaiśvānaraḥ | [KS, 19, 8 41]
tena vaiśvānaratvān naiti | [KS, 19, 8 42]
{KS, 19, 9}
āgnāvaiṣṇavam ekādaśakapālaṃ nirvapati | [KS, 19, 9 1]
agnir vai sarvā devatāḥ | [KS, 19, 9 2]
viṣṇur yajñaḥ | [KS, 19, 9 3]
devatāś caiva yajñaṃ cālabhate | [KS, 19, 9 4]
mukhaṃ vai devānām agniḥ paro 'nto viṣṇuḥ | [KS, 19, 9 5]
yajñasyaivāntau samagrahīt | [KS, 19, 9 6]
athādityebhyo ghṛte caruḥ | [KS, 19, 9 7]
ādityā vā ita uttamā amuṃ lokam āyan | [KS, 19, 9 8]
ādityā imāḥ prajā ādityānāṃ nediṣṭhinīḥ | [KS, 19, 9 9]
svām eva devatām upaiti | [KS, 19, 9 10]
ghṛte bhavati | [KS, 19, 9 11]
ghṛtabhāgā hy ādityāḥ | [KS, 19, 9 12]
athāgnaye vaiśvānarāya dvādaśakapālaḥ | [KS, 19, 9 13]
saṃvatsaro vā agnir vaiśvānaraḥ | [KS, 19, 9 14]
dvādaśamāsas saṃvatsaraḥ saṃvatsarasyāptyai | [KS, 19, 9 15]
yo 'yonim agniṃ cinute yajamānasya yonim anu praviśati | [KS, 19, 9 16]
sa enaṃ nirdahati | [KS, 19, 9 17]
saṃvatsaro vā agnir vaiśvānaraḥ | [KS, 19, 9 18]
saṃvatsaro 'gner yoniḥ | [KS, 19, 9 19]
yad agnaye vaiśvānarāya yonimantam evainaṃ cinute | [KS, 19, 9 20]
eṣā vā agneḥ priyā tanūr yā vaiśvānarī | [KS, 19, 9 21]
yad agnaye vaiśvānarāya priyāyā evāsya tanve haviṣkṛtvā priyāṃ tanvam ādatte | [KS, 19, 9 22]
kāmo vā agnir vaiśvānaraḥ | [KS, 19, 9 23]
yad agnaye vaiśvānarāya nirvapaty aśnute taṃ kāmaṃ yasmai kāmāya dīyate | [KS, 19, 9 24]
yad dvādaśakapālo dvādaśamāsas saṃvatsaraḥ | [KS, 19, 9 25]
yā vai prajā bhraṃśante saṃvatsarāt tā bhraṃśante | [KS, 19, 9 26]
yāḥ pratitiṣṭhanti saṃvatsare tāḥ pratitiṣṭhanti | [KS, 19, 9 27]
saṃvatsara eva pratiṣṭhāyāgniṃ bibharti | [KS, 19, 9 28]
{KS, 19, 10}
ṣaḍ ādhītayajūṃṣi juhoti | [KS, 19, 10 1]
ṣaḍ vā ṛtavaḥ | [KS, 19, 10 2]
ṛtubhir evainaṃ dīkṣayati | [KS, 19, 10 3]
ṛtubhir asyā vīryam udyacchate | [KS, 19, 10 4]
saptaitāni juhoti | [KS, 19, 10 5]
sapta prāṇāḥ | [KS, 19, 10 6]
prāṇair evainaṃ dīkṣayati | [KS, 19, 10 7]
nānā juhoti | [KS, 19, 10 8]
tasmān nānāvīryāḥ prāṇāś cakṣuś śrotraṃ vāk | [KS, 19, 10 9]
anuṣṭubhottamaṃ juhoti | [KS, 19, 10 10]
vāg vā anuṣṭup | [KS, 19, 10 11]
vācam evottamāṃ dadhāti | [KS, 19, 10 12]
tasmād vāk prāṇānām uttamā vihitaṃ vadati | [KS, 19, 10 13]
anuṣṭub vai sarvāṇi cchandāṃsi | [KS, 19, 10 14]
paśavaś chandāṃsi | [KS, 19, 10 15]
annaṃ paśavaḥ | [KS, 19, 10 16]
paśūn evānnādyam avarunddhe | [KS, 19, 10 17]
yaj jyotiṣi pravṛṇakti bhūtaṃ tenāvarunddhe yad aṅgāreṣu bhaviṣyat tena | [KS, 19, 10 18]
aṅgāreṣu pravṛjyā | [KS, 19, 10 19]
bhaviṣyaddhi bhūyo bhūtāt | [KS, 19, 10 20]
mā su bhitthā mā su riṣa iti dṛṃhaty evainām | [KS, 19, 10 21]
ariṣṭā tvam udihi yajñe asminn iti samaṣṭyai | [KS, 19, 10 22]
dvābhyāṃ pravṛṇakti | [KS, 19, 10 23]
dvipād yajamānaḥ pratiṣṭhityai | [KS, 19, 10 24]
parīdhyā bubhūṣataḥ | [KS, 19, 10 25]
garbho dīkṣitaḥ | [KS, 19, 10 26]
ata iva vā eṣa bhavati | [KS, 19, 10 27]
ata evainaṃ janayati | [KS, 19, 10 28]
mathitvā gataśrer avadadhyāt | [KS, 19, 10 29]
bhūto hi sa | [KS, 19, 10 30]
svām eva devatām upaiti | [KS, 19, 10 31]
anyata āhṛtyāvadadhyād yaṃ kāmayeta bhrātṛvyam asmai janayeyam iti | [KS, 19, 10 32.1]
bhrātṛvyam evāsmai janayati | [KS, 19, 10 32.2]
bhṛjjanād avadadhyād annakāmasya | [KS, 19, 10 33]
bhṛjjane vā annaṃ kriyate | [KS, 19, 10 34]
sayony evānnam avarunddhe | [KS, 19, 10 35]
yo vṛkṣa upari dīpyeta tasyāvadadhyāt svargakāmasya | [KS, 19, 10 36]
eṣa vā agnīnāṃ svargyaḥ svargasya lokasya samaṣṭyai | [KS, 19, 10 37]
drvannas sarpirāsutir iti kṛmukam ullikhitaṃ ghṛtenāktvāvadadhāti | [KS, 19, 10 38]
agner vai priyā tanūs tayā kṛmukaṃ prāviśat | [KS, 19, 10 39]
tejo ghṛtam | [KS, 19, 10 40]
priyām evāsya tanvaṃ tejasā samanakti | [KS, 19, 10 41]
muñjān avadadhāti | [KS, 19, 10 42]
ūrg vai muñjāḥ | [KS, 19, 10 43]
ūrjam evāsmā apidadhāti | [KS, 19, 10 44]
parasyā adhi saṃvata ity audumbarīm | [KS, 19, 10 45]
ūrg vā udumbaraḥ | [KS, 19, 10 46]
ūrjam evāsmā apidadhāti | [KS, 19, 10 47]
paramasyāḥ parāvata iti vaikaṅkatīm | [KS, 19, 10 48]
agner vai sṛṣṭasya vikaṅkataṃ bhā ārchat | [KS, 19, 10 49]
tad evāvarunddhe | [KS, 19, 10 50]
yad agne kāni kāni ceti | [KS, 19, 10 51]
na ha sma vai purāgnir aparaśuvṛkṇaṃ dahati | [KS, 19, 10 52]
tad asmā etābhiḥ prayoga ṛṣir asvadayat | [KS, 19, 10 53]
yad etābhis samidha ādadhātīdhmam evāsmai svadayati | [KS, 19, 10 54]
svaditam asyānnaṃ bhavati ya evaṃ veda | [KS, 19, 10 55]
chandāṃsi vā agner yoniḥ | [KS, 19, 10 56]
yac chandobhir ādadhāti svenaivainaṃ yoninānubibharti | [KS, 19, 10 57]
rātrīṃ rātrīm aprayāvaṃ bharanta ity āśiṣam evāśāste | [KS, 19, 10 58]
nābhā pṛthivyās samidhāno agnim iti pṛtanā evaitayā jayati | [KS, 19, 10 59]
yās senā abhītvarīr ity agniṃ vai jātaṃ rakṣāṃsy ajighāṃsan | [KS, 19, 10 60]
te devā etā ṛco 'paśyan | [KS, 19, 10 61]
tābhir asmād rakṣāṃsy apāghnan | [KS, 19, 10 62]
yad etābhis samidha ādadhāti rakṣasām apahatyai | [KS, 19, 10 63]
athaitan mālimlavam | [KS, 19, 10 64]
devāś ca vā asurāś cāspardhanta | [KS, 19, 10 65]
te devā etan mālimlavam apaśyan | [KS, 19, 10 66]
tenāsurān abhyabhavan | [KS, 19, 10 67]
yad etena samidha ādadhāti bhrātṛvyasyābhibhūtyai | [KS, 19, 10 68]
tasmād yāṃ samām agniṃ cinvanti grāhukās stenaṃ bhavanti | [KS, 19, 10 69]
yās senā abhītvarīr ity audumbarīm | [KS, 19, 10 70]
devā vai yatrorjaṃ vyabhajanta tata udumbaro 'jāyata | [KS, 19, 10 71]
jātāyaivāsmā ūrjam apidadhāti | [KS, 19, 10 72]
daṃṣṭrābhyāṃ malimlūn agna ity āśvatthīm | [KS, 19, 10 73]
eṣa vai vanaspatīnāṃ sapatnasāho vijityai | [KS, 19, 10 74]
yarhi daṃṣṭrābhyām iti brūyād yaṃ dviṣyāt taṃ manasā dhyāyet | [KS, 19, 10 75]
mano vai vācaḥ kṣepīyaḥ | [KS, 19, 10 76]
āhutim evainaṃ bhūtām agnaye 'pidadhāti | [KS, 19, 10 77]
ye janeṣu malimlava iti vaikaṅkatīm | [KS, 19, 10 78]
agner vai sṛṣṭasya vikaṅkataṃ bhā ārchat | [KS, 19, 10 79]
tad evāvarunddhe | [KS, 19, 10 80]
yo asmabhyam arātīyād iti śamīmayīm śāntyai | [KS, 19, 10 81]
nindād yo asmān dipsāc ceti | [KS, 19, 10 82]
tasmād agnicito nāślīlaṃ kīrtayet | [KS, 19, 10 83]
saṃśitaṃ me brahmeti brahmaṇaiva kṣatraṃ saṃśyati kṣatreṇa brahma | [KS, 19, 10 84]
tasmād brahmapurohitaṃ kṣatram aty anyāni kṣatrāṇi | [KS, 19, 10 85]
tasmād brahma kṣatravad aty anyān brāhmaṇān | [KS, 19, 10 86]
ud eṣāṃ bāhū atiram ud varco atho balam ity āśiṣam evāśāste | [KS, 19, 10 87]
kṣiṇomi brahmaṇāmitrān unnayāmi svāṁ aham iti yathāyajuḥ | [KS, 19, 10 88]
{KS, 19, 11}
dṛśāno rukma urviyā vyadyaud iti rukmaṃ pratimuñceta | [KS, 19, 11 1]
mṛtyur vā agnir amṛtaṃ hiraṇyam | [KS, 19, 11 2]
amṛtenaiva mṛtyor antardhatte | [KS, 19, 11 3]
ekaviṃśatinirbādho bhavati pratiṣṭhityai | [KS, 19, 11 4]
ekaviṃśatir devalokāḥ | [KS, 19, 11 5]
tebhya eva bhrātṛvyaṃ nirbādhate | [KS, 19, 11 6]
bahiṣṭān nirbādhaṃ kuryāt | [KS, 19, 11 7]
asmād evainaṃ lokān nirbādhate | [KS, 19, 11 8]
ubhayataḥ paryasyati pratimuñcamānaḥ | [KS, 19, 11 9]
ubhābhyām evainaṃ lokābhyāṃ nirbhajati | [KS, 19, 11 10]
naktoṣāsety ahorātrābhyām evainaṃ parigṛhṇāti | [KS, 19, 11 11]
devā agniṃ dhārayan draviṇodā iti | [KS, 19, 11 12]
prāṇā vai devā draviṇodāḥ | [KS, 19, 11 13]
prāṇair evainaṃ dādhāra | [KS, 19, 11 14]
ṣaḍudyāmaṃ śikyaṃ bhavati | [KS, 19, 11 15]
ṣaḍ vā ṛtavaḥ | [KS, 19, 11 16]
ṛtubhir evainaṃ parigṛhṇāti | [KS, 19, 11 17]
dvādaśodyāmaṃ bhavati | [KS, 19, 11 18]
dvādaśa māsās saṃvatsaraḥ | [KS, 19, 11 19]
saṃvatsareṇaivainaṃ parigṛhṇāti | [KS, 19, 11 20]
mauñjaṃ bhavati | [KS, 19, 11 21]
ūrg vai muñjāḥ | [KS, 19, 11 22]
ūrjainaṃ parigṛhṇāti | [KS, 19, 11 23]
nādhonābhi bibhṛyāt | [KS, 19, 11 24]
agnir asya reto nirdahet | [KS, 19, 11 25]
ūrdhvaṃ nābhyā bibhṛyāt | [KS, 19, 11 26]
ūrdhvaṃ nābhyās sadevam | [KS, 19, 11 27]
agnis sarvā devatāḥ | [KS, 19, 11 28]
sadeva eva devatā bibharti | [KS, 19, 11 29]
viśvā rūpāṇīti sāvitryā pratimuñcate prasūtyai | [KS, 19, 11 30]
āsīnaḥ pratimuñcate | [KS, 19, 11 31]
tasmād āsīnāḥ prajāḥ prajāyante | [KS, 19, 11 32]
suparṇo 'si garutmān iti | [KS, 19, 11 33]
agner vā ete saṃbhārāḥ | [KS, 19, 11 34]
agnim evaitais saṃbharati | [KS, 19, 11 35]
etad vā agneḥ priyaṃ dhāma | [KS, 19, 11 36]
tad evāvarunddhe | [KS, 19, 11 37]
divaṃ gaccha svaḥ pateti svargasya lokasya samaṣṭyai | [KS, 19, 11 38]
asurāṇāṃ vā ime lokā āsan | [KS, 19, 11 39]
te devā viṣṇum abruvan | [KS, 19, 11 40]
yāvad ayaṃ kumāro vikramate tāvan no datteti | [KS, 19, 11 41]
sa sakṛd evemāṃ vyakramata gāyatrīṃ chandaḥ | [KS, 19, 11 42]
sakṛd antarikṣaṃ triṣṭubhaṃ chandaḥ | [KS, 19, 11 43]
sakṛd divaṃ jagatīṃ chandaḥ | [KS, 19, 11 44]
sakṛd diśo 'nuṣṭubhaṃ chandaḥ | [KS, 19, 11 45]
te devā imāṃllokān asurāṇām avindanta | [KS, 19, 11 46]
tato devā abhavan parāsurā abhavan | [KS, 19, 11 47]
ya evaṃ vidvān prakramān prakrāmatīmān eva lokān bhrātṛvyasya vindate | [KS, 19, 11 48]
bhavaty ātmanā | [KS, 19, 11 49]
parāsya bhrātṛvyo bhavati | [KS, 19, 11 50]
akrandad agnir ity etayā vai vatsaprīr bhālandano 'gneḥ priyaṃ dhāmāvārunddha | [KS, 19, 11 51]
agner evaitayā priyaṃ dhāmāvarunddhe | [KS, 19, 11 52]
agne 'bhyāvartinn agne aṅgiraḥ punar ūrjā saha rayyeti punar eti | [KS, 19, 11 53]
tasmād grāmyāḥ paśavas sāyam araṇyād grāmam āyānti | [KS, 19, 11 54]
catasṛbhiḥ | [KS, 19, 11 55]
catuṣpādā hi paśavaḥ | [KS, 19, 11 56]
dakṣiṇā paryāvartate | [KS, 19, 11 57]
tasmād dakṣiṇo 'rdha ātmano vīryāvattaraḥ | [KS, 19, 11 58]
ā tvāhārṣam ity ā hy enaṃ harati | [KS, 19, 11 59]
viśas tvā sarvā vāñchantv asme rāṣṭram adhiśrayeti | [KS, 19, 11 60]
yaṃ kāmayeta rāṣṭraṃ syād iti taṃ manasā dhyāyet | [KS, 19, 11 61]
rāṣṭram eva bhavati | [KS, 19, 11 62]
ud uttamaṃ varuṇa pāśam asmad iti śunaśśepo vā etām ājīgartir varuṇagṛhīto 'paśyat | [KS, 19, 11 63]
tayā vai sa varuṇapāśād amucyata | [KS, 19, 11 64]
varuṇapāśam evaitayā pramuñcate | [KS, 19, 11 65]
agre bṛhann uṣasām ūrdhvo asthād iti | [KS, 19, 11 66]
pāpmā vai tamaḥ | [KS, 19, 11 67]
pāpmānam evaitayāpahate | [KS, 19, 11 68]
haṃsaś śuciṣad iti sāptāny evaitayā prīṇāti | [KS, 19, 11 69]
sad iti | [KS, 19, 11 70]
abhipūrvam evainaṃ sati pratiṣṭhāpayati | [KS, 19, 11 71]
āsandyāṃ sādayati | [KS, 19, 11 72]
sūyate vā eṣo 'gnīnāṃ ya ukhāyāṃ bhriyate | [KS, 19, 11 73]
tasmād āsandyāṃ sādayati | [KS, 19, 11 74]
yad adhas sādayet prapādukā garbhās syuḥ | [KS, 19, 11 75]
upari sādayati garbhāṇāṃ dhṛtyā aprapādāya | [KS, 19, 11 76]
tisṛbhir upatiṣṭhate | [KS, 19, 11 77]
trayaḥ prāṇāḥ prāṇo vyāno 'pānaḥ | [KS, 19, 11 78]
tān eva yajamāne dadhāti | [KS, 19, 11 79]
traya ime lokāḥ | [KS, 19, 11 80]
eṣv eva lokeṣv ṛdhnoti | [KS, 19, 11 81]
{KS, 19, 12}
athaitad vātsapram | [KS, 19, 12 1]
etena vai vatsaprīr bhālandano 'gneḥ priyaṃ dhāmāvārunddha | [KS, 19, 12 2]
agner evaitena priyaṃ dhāmāvarunddhe | [KS, 19, 12 3]
etena vai sa ṛṣīṇām adhivādam apājayat | [KS, 19, 12 4]
pāpmānam evaitenādhivādam apajayati | [KS, 19, 12 5]
etena vai so 'bhiśastīr ajayat | [KS, 19, 12 6]
abhiśastīr eva jayati ya evaṃ vidvān etenopatiṣṭhate | [KS, 19, 12 7]
yat prakramān prakrāmati yāmaṃ tena dādhāra yad upatiṣṭhate kṣemaṃ tena | [KS, 19, 12 8]
pūrvedyuḥ prakrāmati | [KS, 19, 12 9]
aparedyur upatiṣṭhate | [KS, 19, 12 10]
tasmād yāme 'nyāsāṃ prajānāṃ manaḥ kṣeme 'nyāsām | [KS, 19, 12 11]
tasmād yāyāvaraḥ kṣemasyeśe | [KS, 19, 12 12]
tasmād yāyāvaraḥ kṣemyam adhyavasyati | [KS, 19, 12 13]
ekādaśaṃ bhavati | [KS, 19, 12 14]
ekādaśākṣarā triṣṭup | [KS, 19, 12 15]
vīryaṃ triṣṭup | [KS, 19, 12 16]
vīryam evāvarunddhe | [KS, 19, 12 17]
ekeṣaṃ vai purā na āsīt | [KS, 19, 12 18]
tata etad ṛṣayo 'gnaye dvīṣam ādhānam apaśyan | [KS, 19, 12 19]
tasmād dvīṣam agnaya ādhānaṃ kurvanti | [KS, 19, 12 20]
tām idam anukṛtiṃ dvīṣam anaḥ kriyate | [KS, 19, 12 21]
ud u tvā viśve devā iti prāṇā vai viśve devāḥ | [KS, 19, 12 22]
prāṇair evainam udyacchate | [KS, 19, 12 23]
manuṣyā vai viśve devāḥ | [KS, 19, 12 24]
manuṣyair evainam udyacchate | [KS, 19, 12 25]
agne bharantu cittibhir iti yasmā evainaṃ cittāyodyacchate tenainaṃ samardhayati | [KS, 19, 12 26]
pred agne jyotiṣmān yāhīty abhi vā eṣa etarhi prajāś śocayati śāntyai | [KS, 19, 12 27]
akrandad agnir ity anumantrayeta yadi kṣvedet | [KS, 19, 12 28]
krandataiva hy anasā vahanti | [KS, 19, 12 29]
tasmād anasvī ca rathī cātithīnām apacitatamau | [KS, 19, 12 30]
annapate annasya no dehīty annam evāsmai svadayati | [KS, 19, 12 31]
anamīvasya śuṣmiṇa iti | [KS, 19, 12 32]
ayakṣmasyety evaitad āha | [KS, 19, 12 33]
prapra dātāraṃ tāriṣa ūrjaṃ no dhehi dvipade catuṣpada ity āśiṣam evāśāste | [KS, 19, 12 34]
samidhāgniṃ duvasyateti ghṛtenāktvā samidham ādadhāti | [KS, 19, 12 35]
yathā brāhmaṇāyātithaye sarpiṣvantaṃ pacaty evam eva tat | [KS, 19, 12 36]
gāyatryā brāhmaṇasyādadhyāt | [KS, 19, 12 37]
gāyatro hi brāhmaṇaḥ | [KS, 19, 12 38]
triṣṭubhā rājanyasya | [KS, 19, 12 39]
traiṣṭubho hi rājanyaḥ | [KS, 19, 12 40]
jagatyā vaiśyasya | [KS, 19, 12 41]
jāgato hi vaiśyaḥ | [KS, 19, 12 42]
yathāchandasam eva | [KS, 19, 12 43]
āpo devīḥ pratigṛhṇīta bhasmaitad ity apsu bhasma pravapati | [KS, 19, 12 44]
āpo vā agner yoniḥ | [KS, 19, 12 45]
svam evainaṃ yoniṃ gamayati | [KS, 19, 12 46]
tisṛbhiḥ | [KS, 19, 12 47]
trivṛd vā agniḥ | [KS, 19, 12 48]
yāvān evāgnis taṃ pratiṣṭhāṃ gamayati | [KS, 19, 12 49]
parā vā eṣo 'gniṃ vapati yo 'psu bhasma pravapati | [KS, 19, 12 50]
saṃsṛjya mātṛbhiṣ ṭvaṃ jyotiṣmān punar āsada iti jyotir evāsmin dadhāti | [KS, 19, 12 51]
ūrjā vā eṣa paśubhir vyṛdhyate yo 'psu bhasma pravapati | [KS, 19, 12 52]
punar ūrjā saha rayyeti punar evorjaṃ paśūn avarunddhe | [KS, 19, 12 53]
bodhā me asya vacaso yaviṣṭheti tasmāt prajās suṣupuṣīḥ prabudhyante | [KS, 19, 12 54]
sa bodhi sūrir maghaveti tasmāt paśavaḥ prertvānaś caritvā punar etya yathālokaṃ niṣīdanti | [KS, 19, 12 55]
dvābhyām | [KS, 19, 12 56]
dvipād yajamānaḥ pratiṣṭhityai | [KS, 19, 12 57]
{KS, 20, 1}
apeta vīta vi ca sarpatāta iti devayajanam adhyavasyati | [KS, 20, 1 1]
yo vā asyā adhipatiṃ devayajanam aniryācyāgniṃ cinute yamāya te 'gnayaś cīyante | [KS, 20, 1 2]
yamo 'syā adhipatiḥ | [KS, 20, 1 3]
yamam evāsyā adhipatiṃ devayajanaṃ niryācyātmane 'gniṃ cinute | [KS, 20, 1 4]
iṣvagreṇa ha vā asyā anāmṛtam icchanto na vividuḥ | [KS, 20, 1 5]
yad etena devayajanam adhyavasyaty asyā evānāmṛte 'gniṃ cinute | [KS, 20, 1 6]
uvāca ha sanācchava etan mā katipayathaṃ yajurāyatanād acucyavad iti | [KS, 20, 1 7]
divaḥ priye dhāmann agniś cetavyaḥ | [KS, 20, 1 8]
ūṣā vai divaḥ priyaṃ dhāma | [KS, 20, 1 9]
yad ūṣān upavapati diva eva priye dhāmann agniṃ cinute | [KS, 20, 1 10]
iṣṭakā vā etā vaiśvānarīr aparimitā yat sikatāḥ | [KS, 20, 1 11]
yat sikatā upavapati tā evāvarunddhe | [KS, 20, 1 12]
agner vā eṣā vaiśvānarasya priyā tanūr yat sikatāḥ | [KS, 20, 1 13]
yat sikatā upavapati tām evāvarunddhe | [KS, 20, 1 14]
ayaṃ so agnir ity etad viśvāmitrasya sūktam | [KS, 20, 1 15]
etena vai viśvāmitro 'gneḥ priyaṃ dhāmāvārunddha | [KS, 20, 1 16]
agner evaitena priyaṃ dhāmāvarunddhe | [KS, 20, 1 17]
catasraḥ prācīr upadadhāti | [KS, 20, 1 18]
catvāri vai chandāṃsi | [KS, 20, 1 19]
chandobhir devās svargaṃ lokam āyan | [KS, 20, 1 20]
teṣāṃ diśas samavlīyanta | [KS, 20, 1 21]
ta etā diśyā apaśyan | [KS, 20, 1 22]
tābhir diśo 'dṛṃhan | [KS, 20, 1 23]
yad dve purastāt samīcī upadadhāti dve paścād diśāṃ vidhṛtyai | [KS, 20, 1 24]
aṣṭā etā upadadhāti | [KS, 20, 1 25]
aṣṭākṣarā gāyatrī | [KS, 20, 1 26]
gāyatrī svargaṃ lokam añjasā veda | [KS, 20, 1 27]
svargasya lokasya prajñātyai | [KS, 20, 1 28]
aṣṭā etā upadadhāti | [KS, 20, 1 29]
aṣṭākṣarā gāyatrī | [KS, 20, 1 30]
gāyatro 'gniḥ | [KS, 20, 1 31]
yāvān evāgnis taṃ cinute | [KS, 20, 1 32]
aṣṭā etā upadhāya trayodaśa lokaṃpṛṇayopadadhāti | [KS, 20, 1 33]
tā ekaviṃśatis sampadyante | [KS, 20, 1 34]
ekaviṃśo vai stomānāṃ pratiṣṭhā | [KS, 20, 1 35]
pratiṣṭhā gārhapatyaḥ | [KS, 20, 1 36]
ekaviṃśasyaiva pratiṣṭhām anu gārhapatyena pratitiṣṭhati | [KS, 20, 1 37]
praty agniṃ cikyānas tiṣṭhati ya evaṃ veda | [KS, 20, 1 38]
pañcacitīkaṃ cinvīta prathamaṃ cinvānaḥ | [KS, 20, 1 39]
pāṅkto vai yajñaḥ | [KS, 20, 1 40]
pāṅktāḥ paśavaḥ | [KS, 20, 1 41]
yajñaṃ caiva paśūṃś cāvarunddhe | [KS, 20, 1 42]
tricitīkaṃ cinvīta dvitīyaṃ cinvānaḥ | [KS, 20, 1 43]
traya ime lokāḥ | [KS, 20, 1 44]
eṣv eva lokeṣv ṛdhnoti | [KS, 20, 1 45]
ekacitīkaṃ cinvītottamaṃ cinvānaḥ | [KS, 20, 1 46]
ekavṛd eva svargaṃ lokam eti | [KS, 20, 1 47]
pañca citayaḥ | [KS, 20, 1 48]
pañca purīṣāṇi | [KS, 20, 1 49]
tad daśa | [KS, 20, 1 50]
daśākṣarā virāṭ | [KS, 20, 1 51]
annaṃ virāṭ | [KS, 20, 1 52]
virājy evānnādye pratitiṣṭhati | [KS, 20, 1 53]
asthi vā iṣṭakā māṃsaṃ purīṣam | [KS, 20, 1 54]
yad iṣṭakāṃ purīṣeṇābhyūhati tasmād asthi māṃsena cchannam | [KS, 20, 1 55]
na duścarmā bhavati ya evaṃ veda | [KS, 20, 1 56]
samitaṃ saṃkalpethām iti saṃnivapati | [KS, 20, 1 57]
kṣatraṃ vā etā agnīnāṃ yaś cokhāyāṃ bhriyate yaś ca cīyate | [KS, 20, 1 58]
brahmaṇā kṣatraṃ sameti | [KS, 20, 1 59]
brahma yajuḥ | [KS, 20, 1 60]
brahmaṇaivainau saṃnivapati | [KS, 20, 1 61]
caturbhis saṃnivapati | [KS, 20, 1 62]
catvāri vai chandāṃsi | [KS, 20, 1 63]
chandobhir evainau saṃnivapati | [KS, 20, 1 64]
eṣā vā agneḥ priyā tanūr yac chandāṃsi | [KS, 20, 1 65]
priyayaivainau tanvā saṃśāsti | [KS, 20, 1 66]
yat saṃnyupya viharati tasmād brahmaṇā kṣatraṃ sameti | [KS, 20, 1 67]
brahmaṇā vyeti | [KS, 20, 1 68]
māteva putraṃ pṛthivī purīṣyam ity ṛtubhir evainaṃ dīkṣayitvartubhir vimuñcati | [KS, 20, 1 69]
prajāpatir viśvakarmā vimuñcatv iti prajāpatim evāsyā vimoktāraṃ karoti | [KS, 20, 1 70]
{KS, 20, 2}
athaitā nairṛtīḥ | [KS, 20, 2 1]
tisraḥ kṛṣṇās tuṣapakvāḥ | [KS, 20, 2 2]
yat kṛṣṇā eṣa hi taṃ varṇas sacate yaṃ nirṛtir gṛhṇāti | [KS, 20, 2 3]
etad vai nirṛtyā bhāgadheyam | [KS, 20, 2 4]
yat tuṣā rūpeṇa caiva bhāgadheyena ca nirṛtiṃ niravadayate | [KS, 20, 2 5]
yad asya pāre rajasa iti vaiśvānaryādatte | [KS, 20, 2 6]
svadayaty eva | [KS, 20, 2 7]
imāṃ diśaṃ haranti | [KS, 20, 2 8]
etāṃ hi taṃ diśaṃ haranti yaṃ nirṛtir gṛhṇāti | [KS, 20, 2 9]
eṣā vai nirṛtyā dik | [KS, 20, 2 10]
svāyām eva diśi nirṛtiṃ niravadayate | [KS, 20, 2 11]
svakṛta iriṇa upadadhāti | [KS, 20, 2 12]
etad vā asyā nirṛtigṛhītam | [KS, 20, 2 13]
yatraivāsyā nirṛtigṛhītaṃ nirṛtiṃ niravadayate | [KS, 20, 2 14]
parācīr upadadhāti | [KS, 20, 2 15]
parācīm eva nirṛtiṃ niravadayate | [KS, 20, 2 16]
tisra upadadhāti | [KS, 20, 2 17]
tredhāvihito vai puruṣaḥ | [KS, 20, 2 18]
yāvān evāsyātmā tasmān nirṛtiṃ niravadayate | [KS, 20, 2 19]
yaṃ te devī nirṛtir ābabandheti śikyam adhinyasyati | [KS, 20, 2 20]
nairṛto vai pāśaḥ | [KS, 20, 2 21]
nirṛtipāśād evainaṃ muñcati | [KS, 20, 2 22]
pitṛlokaṃ vā ete nigacchanti ye dakṣiṇā nairṛtībhiś caranti | [KS, 20, 2 23]
devaloka āhavanīyaḥ | [KS, 20, 2 24]
yad āhavanīyam upatiṣṭhate devalokam evopāvartate | [KS, 20, 2 25]
triṣṭubhopatiṣṭhate | [KS, 20, 2 26]
vīryaṃ vai triṣṭup | [KS, 20, 2 27]
vīryam evāsmin dadhāti | [KS, 20, 2 28]
ekayā | [KS, 20, 2 29]
ekadhaivāsmin vīryaṃ dadhāti | [KS, 20, 2 30]
{KS, 20, 3}
yāvān puruṣa ūrdhvabāhus tāvatā veṇunā vimimīte | [KS, 20, 3 1]
etāvad vai puruṣe vīryam | [KS, 20, 3 2]
vīryeṇaivainaṃ vimimīte | [KS, 20, 3 3]
trīn puruṣān prāñcaṃ mimīte caturas tiryañcam | [KS, 20, 3 4]
tasmāt sapta puruṣān abhy agnicid annam atti trīn parastāt trīn avastād ātmā saptamaḥ | [KS, 20, 3 5]
aratnimātraṃ pakṣayor upadadhāti prādeśamātraṃ pucche | [KS, 20, 3 6]
puruṣeṇa vai yajñas saṃmitaḥ | [KS, 20, 3 7]
yajñapuruṣā saṃmitam | [KS, 20, 3 8]
tasmāt pakṣapravayāṃsi vayāṃsi | [KS, 20, 3 9]
ṣaḍgavena kṛṣati | [KS, 20, 3 10]
ṣaḍ vā ṛtavaḥ | [KS, 20, 3 11]
ṛtubhir eva | [KS, 20, 3 12]
tisrastisras sītās sampādayati | [KS, 20, 3 13]
trivṛddhy agniḥ | [KS, 20, 3 14]
tā dvādaśa sampadyante | [KS, 20, 3 15]
dvādaśa māsās saṃvatsaraḥ | [KS, 20, 3 16]
saṃvatsarasyaiva vidhām anuvidhīyate | [KS, 20, 3 17]
atho ṛtubhir eva kṛṣṭvā saṃvatsare pratitiṣṭhati | [KS, 20, 3 18]
iyaṃ vā agner atidāhād abibhet | [KS, 20, 3 19]
saitad dviguṇaṃ kṛṣṭaṃ cākṛṣṭaṃ cākuruta | [KS, 20, 3 20]
yat kṛṣṭaṃ cākṛṣṭaṃ ca bhavaty asyā anatidāhāya | [KS, 20, 3 21]
atho dviguṇenaivāsyā vīryam udyacchate | [KS, 20, 3 22]
etāvanto vai paśavo dvipādaś ca catuṣpādaś ca | [KS, 20, 3 23]
tān etad agnau pratidadhāti | [KS, 20, 3 24]
yad udīca utsṛjed rudrāya paśūn apidadhyād apaśus syāt | [KS, 20, 3 25]
yad dakṣiṇā pitṛbhyo nidhūvet | [KS, 20, 3 26]
yat pratīco rakṣāṃsi hanyuḥ | [KS, 20, 3 27]
dakṣiṇā prācas sūryam abhy utsṛjati | [KS, 20, 3 28]
sūryo vai paśūnāṃ prāṇaḥ | [KS, 20, 3 29]
prāṇam evainān abhy utsṛjati | [KS, 20, 3 30]
oṣadhīnām ṛgbhir oṣadhīnāṃ phalāni vapati | [KS, 20, 3 31]
rūpeṇaivānnam avarunddhe | [KS, 20, 3 32]
annasyānnasya vapati | [KS, 20, 3 33]
sarvam evānnam avarunddhe | [KS, 20, 3 34]
yasya na vapati tena vyṛdhyate | [KS, 20, 3 35]
yasya na vapet tan manasā dhyāyet | [KS, 20, 3 36]
tenaiva tad avarunddhe | [KS, 20, 3 37]
caturdaśabhir vapati | [KS, 20, 3 38]
sapta vai grāmyā oṣadhayaḥ saptāraṇyāḥ | [KS, 20, 3 39]
tā evobhayīr avarunddhe | [KS, 20, 3 40]
annam arkaḥ | [KS, 20, 3 41]
arko 'gniḥ | [KS, 20, 3 42]
arka evaitad arkaś cīyate | [KS, 20, 3 43]
kṛṣṭe vapati | [KS, 20, 3 44]
kṛṣṭe hy āśiṣṭham oṣadhayaḥ pratitiṣṭhanti | [KS, 20, 3 45]
anusītaṃ prajātyai | [KS, 20, 3 46]
dvādaśasu sītāsu vapati | [KS, 20, 3 47]
dvādaśa māsās saṃvatsaraḥ | [KS, 20, 3 48]
saṃvatsareṇaivāsmā annaṃ pacati | [KS, 20, 3 49]
{KS, 20, 4}
digbhyo loṣṭān samasyati | [KS, 20, 4 1]
digbhya ūrjaṃ saṃbharati | [KS, 20, 4 2]
ūrjy evāgniṃ cinute | [KS, 20, 4 3]
yāṃ janatāṃ dviṣyāt tasyā diśa āharet | [KS, 20, 4 4]
iṣam ūrjam aham ita ādīti | [KS, 20, 4 5]
iṣam evāsyā ūrjam ādatte | [KS, 20, 4 6]
kṣodhukā bhavati | [KS, 20, 4 7]
uttaravediṃ nivapati | [KS, 20, 4 8]
uttaravedyāṃ hy agniś cīyate | [KS, 20, 4 9]
atho yajñaparur eva nāntareti | [KS, 20, 4 10]
paśavo vā uttaravediḥ | [KS, 20, 4 11]
paśūn evāvarunddhe | [KS, 20, 4 12]
agne tava śravo vaya iti ṣaḍṛcena nivapati | [KS, 20, 4 13]
ṣaḍ vā ṛtavas saṃvatsaraḥ | [KS, 20, 4 14]
saṃvatsaro 'gnir vaiśvānaraḥ | [KS, 20, 4 15]
rūpeṇaiva vaiśvānaram avarunddhe | [KS, 20, 4 16]
aṣṭākṣarā prathamā | [KS, 20, 4 17]
aṣṭāśaphāḥ paśavaḥ | [KS, 20, 4 18]
paśūn evāvarunddhe | [KS, 20, 4 19]
ūnātiriktā mithunāḥ prajātyai | [KS, 20, 4 20]
samudraṃ vai nāmaitat prajāpateś chandaḥ | [KS, 20, 4 21]
samudrāt paśavaḥ prajāyante paśūnāṃ prajātyai | [KS, 20, 4 22]
indro vai vṛtrāya vajraṃ prāharat | [KS, 20, 4 23]
sa tredhābhavat sphyas tṛtīyaṃ yūpas tṛtīyaṃ rathas tṛtīyam | [KS, 20, 4 24]
yad aśīryata tāś śarkarāḥ | [KS, 20, 4 25]
paśur vā agnir vajraś śarkarāḥ | [KS, 20, 4 26]
yac charkarābhiḥ pariminoti vajreṇaivāsmai paśūn parigṛhṇāti | [KS, 20, 4 27]
tasmāt paśavo vajreṇa vidhṛtāḥ | [KS, 20, 4 28]
tasmāt stheyān astheyaso nādatte | [KS, 20, 4 29]
daśabhirdaśabhiḥ pariminuyād annakāmasya | [KS, 20, 4 30]
daśākṣarā virāṭ | [KS, 20, 4 31]
annaṃ virāṭ | [KS, 20, 4 32]
virājy evānnādye pratitiṣṭhati | [KS, 20, 4 33]
navabhirnavabhir abhicarataḥ | [KS, 20, 4 34]
trivṛd vajraḥ | [KS, 20, 4 35]
vajram eva bhrātṛvyāya praharati | [KS, 20, 4 36]
saptabhis saptabhiḥ paśukāmasya | [KS, 20, 4 37]
sapta prāṇāḥ | [KS, 20, 4 38]
prāṇebhyo 'dhi paśavaḥ prajāyante paśūnāṃ prajātyai | [KS, 20, 4 39]
aparimitya śarkarās sikatā vyūhed yaṃ kāmayetāpaśus syād iti | [KS, 20, 4 40]
aparigṛhītam evāsya retaḥ parāsiñcati | [KS, 20, 4 41]
apaśur bhavati | [KS, 20, 4 42]
parimitya śarkarās sikatā vyūhed yaṃ kāmayeta paśumān syād iti | [KS, 20, 4 43]
parigṛhītam evāsmai retas siñcati | [KS, 20, 4 44]
paśumān bhavati | [KS, 20, 4 45]
chandāṃsi vā agner yoniḥ | [KS, 20, 4 46]
somo retodhāḥ | [KS, 20, 4 47]
yac chandobhir nyupya saumyā vyūhati yonā eva reto dadhāti vyūhati | [KS, 20, 4 48]
tasmād yonau garbhā vardhante | [KS, 20, 4 49]
samānaprabhṛtayo bhavanti nānodarkāḥ | [KS, 20, 4 50]
tasmāt samānād yoner nānārūpāḥ prajāyante | [KS, 20, 4 51]
gāyatryā brāhmaṇasya vyūhet | [KS, 20, 4 52]
gāyatro hi brāhmaṇaḥ | [KS, 20, 4 53]
triṣṭubhā rājanyasya | [KS, 20, 4 54]
traiṣṭubho hi rājanyaḥ | [KS, 20, 4 55]
jagatyā vaiśyasya | [KS, 20, 4 56]
jāgato hi vaiśyaḥ | [KS, 20, 4 57]
yathācchandasam eva | [KS, 20, 4 58]
{KS, 20, 5}
upāṃśv anvāha | [KS, 20, 5 1]
anirukto vā etarhy agnir yarhy avyāvṛttaḥ | [KS, 20, 5 2]
tasmād upāṃśv anvāha | [KS, 20, 5 3]
chandāṃsy anvāha | [KS, 20, 5 4]
chandobhir vā agnir uttaravedim ānaśe | [KS, 20, 5 5]
tasmāc chandāṃsy anvāha | [KS, 20, 5 6]
sūryasya vā etad adhvānaṃ yanti yad aśvaṃ prāñcaṃ ca pratyañcaṃ cākramayanti | [KS, 20, 5 7]
tasmād asā ādityaḥ prāṅ caiti pratyaṅ ca | [KS, 20, 5 8]
prājāpatyo 'śvaḥ | [KS, 20, 5 9]
yad aśvam ākramayati prajāpatinaivainaṃ cinute | [KS, 20, 5 10]
apāṃ pṛṣṭham asi yonir agner iti puṣkaraparṇam upadadhāti | [KS, 20, 5 11]
sva evainaṃ yonau cinute śāntyā anuddāhāya | [KS, 20, 5 12]
vardhamāno mahāṃ ā ca puṣkara iti | [KS, 20, 5 13]
vardhate hy eṣa yo bhavati | [KS, 20, 5 14]
divo mātrayā variṇā prathasveti prathayaty eva | [KS, 20, 5 15]
brahma jajñānaṃ prathamaṃ purastād iti rukmam upadadhāti | [KS, 20, 5 16]
brahmamukhābhir vai prajāpatiḥ prajābhir ārdhnod ṛddhyai | [KS, 20, 5 17]
ekaviṃśatinirbādho bhavati pratiṣṭhityai | [KS, 20, 5 18]
ekaviṃśatir devalokāḥ | [KS, 20, 5 19]
tebhya eva bhrātṛvyaṃ nirbādhate | [KS, 20, 5 20]
adhastān nirbādhān kuryād bhrātṛvyasya nigṛhītyai | [KS, 20, 5 21]
na pṛthivyāṃ nāntarikṣe na divy agniś cetavyaḥ | [KS, 20, 5 22]
yat pṛthivyāṃ cinvītauṣadhīś śucā nirdahed yad antarikṣe vayāṃsi yad divi divam | [KS, 20, 5 23]
amṛtaṃ hiraṇyam | [KS, 20, 5 24]
yad rukmam upadadhāti amṛta evāgniṃ cinute | [KS, 20, 5 25]
hiraṇyagarbhas samavartatāgra iti puruṣaṃ hiraṇyayam upadadhāti | [KS, 20, 5 26]
yajamānalokam evaitena dādhāra | [KS, 20, 5 27]
atho madhyejyotiṣam evāgniṃ cinute | [KS, 20, 5 28]
drapsaś caskandety abhimṛśati | [KS, 20, 5 29]
hotrāsv evainaṃ satye pratiṣṭhāpayati | [KS, 20, 5 30]
sarpaśīrṣair upatiṣṭhate | [KS, 20, 5 31]
mṛtyava evainaṃ paridadāti | [KS, 20, 5 32]
atho yā sarpe tviṣis tām evāvarunddhe | [KS, 20, 5 33]
yad upadadhyāt pramāyukas syāt | [KS, 20, 5 34]
yat samīcīnam itaraiś śīrṣair upadadhyād grāmyān paśūn daṃśukās syur yad viṣūcīnam āraṇyān | [KS, 20, 5 35]
yajur eva vadet | [KS, 20, 5 36]
tenaiva tāṃ tviṣim avarunddhe tena śāntam | [KS, 20, 5 37]
etasmāddha vai purāgnicitam adidṛkṣanta | [KS, 20, 5 38]
sarvā hy etās tviṣīr avāruddha yāgnau yā sarpe yā sūrye | [KS, 20, 5 39]
athaitad vāmadevasya rākṣoghnaṃ yajñamukhe | [KS, 20, 5 40]
yajñamukhe vai yajñaṃ rakṣāṃsi jighāṃsanti rakṣasām apahatyai | [KS, 20, 5 41]
pañcarcaṃ bhavati | [KS, 20, 5 42]
pāṅkto 'gniḥ | [KS, 20, 5 43]
yāvān evāgnis tasmād rakṣāṃsy apahanti | [KS, 20, 5 44]
sarvā diśo 'nuparicāraṃ juhoti | [KS, 20, 5 45]
digbhya eva rakṣāṃsi hanti | [KS, 20, 5 46]
srucā upadadhāti | [KS, 20, 5 47]
ime evaitad upadhatte | [KS, 20, 5 48]
tūṣṇīm upadadhāti | [KS, 20, 5 49]
na hīme yajuṣāptum arhati | [KS, 20, 5 50]
ātmā vai puruṣaḥ | [KS, 20, 5 51]
bāhū srucau | [KS, 20, 5 52]
yat srucā upadadhāti sātmatvāya | [KS, 20, 5 53]
dakṣiṇato vai devānāṃ rakṣāṃsy āhutīr niṣkāvam ādan | [KS, 20, 5 54]
tāni kārṣmaryeṇāntaradadhata | [KS, 20, 5 55]
yat kārṣmaryamayīṃ dakṣiṇata upadadhāti rakṣasām antarhityai | [KS, 20, 5 56]
ghṛtena pūrayati | [KS, 20, 5 57]
vajro vai kārṣmaryaḥ | [KS, 20, 5 58]
vajro ghṛtam | [KS, 20, 5 59]
vajra eva vajraṃ dadhāti | [KS, 20, 5 60]
gāyatryopadadhāti | [KS, 20, 5 61]
gāyatro vā agnir gāyatracchandāḥ | [KS, 20, 5 62]
svenaivainaṃ chandasā samardhayati | [KS, 20, 5 63]
dadhnaudumbarīṃ pūrayati | [KS, 20, 5 64]
annaṃ vai dadhi | [KS, 20, 5 65]
ūrg udumbaraḥ | [KS, 20, 5 66]
anna evorjaṃ dadhāti | [KS, 20, 5 67]
triṣṭubhopadadhāti | [KS, 20, 5 68]
aindrī vai triṣṭup | [KS, 20, 5 69]
annam indriyam | [KS, 20, 5 70]
indriyam evānnādyam avarunddhe | [KS, 20, 5 71]
iyaṃ vai kārṣmaryamayy asā audumbarī | [KS, 20, 5 72]
yad audumbarīm uttarām upadadhāti tasmād asā asyā uttarā | [KS, 20, 5 73]
mūrdhanvatī | [KS, 20, 5 74]
mūrdhaivaitābhyāṃ kriyate | [KS, 20, 5 75]
virājy agniś cetavyaḥ | [KS, 20, 5 76]
srug vai virāṭ | [KS, 20, 5 77]
yat srucā upadadhāti virājy evāgniṃ cinute | [KS, 20, 5 78]
{KS, 20, 6}
yāṃ vā avidvān adhvaryur iṣṭakāṃ prathamām upadadhāti tayā yajamānasya prāṇam apidadhāti prajāyāś ca paśūnāṃ ca | [KS, 20, 6 1]
svayamātṛṇṇā bhavati prāṇānām utsṛṣṭyai svargasya lokasyānukśātyai | [KS, 20, 6 2]
prājāpatyo 'śvaḥ | [KS, 20, 6 3]
yad aśvam upaghrāpayati prajāpatinaivainaṃ cinute | [KS, 20, 6 4]
iyaṃ vai svayamātṛṇṇā | [KS, 20, 6 5]
imām evaitad upadhatte | [KS, 20, 6 6]
yadi manyeta pūrvo mātikrānto bhrātṛvya iti prācīm udūhet | [KS, 20, 6 7]
ya evainaṃ pūrvo 'tikrānto bhrātṛvyas tam anayā praṇudate | [KS, 20, 6 8]
yadi manyeta paścān me bhrātṛvya iti pratīcīm apohet | [KS, 20, 6 9]
ya evāsya paścād bhrātṛvyas tam anayāpanudate | [KS, 20, 6 10]
pra śreyāṃsaṃ bhrātṛvyaṃ nudate | [KS, 20, 6 11]
prati pāpīyāṃsaṃ nudate | [KS, 20, 6 12]
yadi manyeta sadṛṅ mayeti vicālayet | [KS, 20, 6 13]
yā vā iyaṃ prajā vyadhūnuta parā tā abhavan | [KS, 20, 6 14]
iyam evainaṃ vidhūnute | [KS, 20, 6 15]
athaiṣā dūrveṣṭakā | [KS, 20, 6 16]
paśur vā agniḥ | [KS, 20, 6 17]
na paśava āyavase ramante | [KS, 20, 6 18]
paśubhya evaitad āyatanaṃ karoti paśūnāṃ dhṛtyai | [KS, 20, 6 19]
kāṇḍāt kāṇḍāt prarohantīti pratiṣṭhityai | [KS, 20, 6 20]
sahasreṇa śatena ceti | [KS, 20, 6 21]
sahasravatī prajāpatinā saṃmitā | [KS, 20, 6 22]
gacchati sāhasrīṃ puṣṭiṃ paśūnāṃ ya evaṃ vidvān etām upadhatte | [KS, 20, 6 23]
athaiṣā vāmabhṛt | [KS, 20, 6 24]
etayā vai devā asurāṇāṃ vāmaṃ paśūn avṛñjata | [KS, 20, 6 25]
vāmam evaitayā paśūn bhrātṛvyasya vṛṅkte | [KS, 20, 6 26]
dviyajur bhavati | [KS, 20, 6 27]
bhrātṛvyalokam eva dviyajuṣā vṛṅkte | [KS, 20, 6 28]
dvitīye hi loke bhrātṛvyaḥ | [KS, 20, 6 29]
hiraṇyaśīrṣṇī bhavati | [KS, 20, 6 30]
hiraṇyajyotir eva svargaṃ lokam eti | [KS, 20, 6 31]
prabāhuk kācā āhatau bhavataḥ | [KS, 20, 6 32]
tasmāt prabāhug akṣyau | [KS, 20, 6 33]
athaite retassicau | [KS, 20, 6 34]
asau vai svarāṭ | [KS, 20, 6 35]
iyaṃ virāṭ | [KS, 20, 6 36]
uttānāyāṃ striyāṃ pumān retas siñcati | [KS, 20, 6 37]
asā asyāṃ retas siñcati | [KS, 20, 6 38]
iyaṃ prajanayati | [KS, 20, 6 39]
agnir atti | [KS, 20, 6 40]
saretasam agniṃ cinute | [KS, 20, 6 41]
prajāyate 'tty annaṃ ya evaṃ vidvān ete upadhatte | [KS, 20, 6 42]
svarāḍ asīti dakṣiṇata upadadhāti | [KS, 20, 6 43]
tasmād dakṣiṇataḥ pumān striyam upaśaye | [KS, 20, 6 44]
yadi pūrvavayase cinvītobhe saha prathamāyāṃ cityām upadadhyāt | [KS, 20, 6 45]
samīcī evāsmai retas siñcataḥ | [KS, 20, 6 46]
anyatarām upadadhyād yaṃ dviṣyāt tasya | [KS, 20, 6 47]
retasaivainaṃ vyardhayati | [KS, 20, 6 48]
yady uttaravayase cinvīta prathamāyām anyāṃ cityām upadadhyād uttamāyām anyām | [KS, 20, 6 49]
reta eva siktam ābhyāṃ parigṛhṇāti | [KS, 20, 6 50]
ṛtavye upadadhāty ṛtūnāṃ vidhṛtyai | [KS, 20, 6 51]
dve dve upadadhāti | [KS, 20, 6 52]
dvau dvau hy ṛtavaḥ | [KS, 20, 6 53]
athaiṣā tryālikhitā | [KS, 20, 6 54]
devāś ca vā asurāś ca samāvad eva yajñe 'kurvata | [KS, 20, 6 55]
yad eva devā akurvata tad asurā akurvata | [KS, 20, 6 56]
te devā etāṃ tryālikhitām apaśyan | [KS, 20, 6 57]
tām uttaralakṣmāṇam upādadhata | [KS, 20, 6 58]
tad asurā nānvavāyan | [KS, 20, 6 59]
tato devā abhavan | [KS, 20, 6 60]
parāsurā abhavan | [KS, 20, 6 61]
ya evaṃ vidvān etām uttaralakṣmāṇam upadhatte bhrātṛvyasyānanvavāyāya bhavaty ātmanā parāsya bhrātṛvyo bhavati | [KS, 20, 6 62]
adharalakṣmāṇam upadadhyād yaṃ dviṣyāt tasya | [KS, 20, 6 63]
asurayonim evainam anuparābhāvayati | [KS, 20, 6 64]
ime vai lokās tryālikhitāḥ | [KS, 20, 6 65]
imān evaitayā lokān āpnoti | [KS, 20, 6 66]
yasyā mṛda ukhāṃ kurvanti tasyā etāṃ kuryāt | [KS, 20, 6 67]
tenaivāsya sarvā iṣṭakā jyotiṣmatīr yajuṣmatīr bhavanti | [KS, 20, 6 68]
{KS, 20, 7}
medho vā eṣa paśūnāṃ yat kūrmaḥ | [KS, 20, 7 1]
yat kūrmam upadadhāty etam evainaṃ medham abhisaṃjānānāḥ paśava upatiṣṭhante | [KS, 20, 7 2]
jīvantam upadadhāti | [KS, 20, 7 3]
sa hi medhyaḥ | [KS, 20, 7 4]
catuṣpād bhavati | [KS, 20, 7 5]
catasro diśaḥ | [KS, 20, 7 6]
dikṣv eva pratitiṣṭhati | [KS, 20, 7 7]
mahī dyauḥ pṛthivī ca na iti dyāvāpṛthivyor evaitayā rūpe dādhāra | [KS, 20, 7 8]
dadhnā ca madhunā cābhyanakti | [KS, 20, 7 9]
apāṃ vā eṣa oṣadhīnāṃ raso yan madhu | [KS, 20, 7 10]
yan madhunābhyanakty apām evauṣadhīnāṃ rasam avarunddhe | [KS, 20, 7 11]
medho vā eṣa paśūnām ūrg dadhi | [KS, 20, 7 12]
yad dadhnābhyanakti paśūnām eva medha ūrjaṃ dadhāti | [KS, 20, 7 13]
iṣṭakacid vā anyo 'gniḥ paśucid anyaḥ | [KS, 20, 7 14]
yaj jīvantaṃ kūrmam upadadhāti tenaivainaṃ paśucitaṃ karoti | [KS, 20, 7 15]
eṣa vai svargasya lokasyottamapadī | [KS, 20, 7 16]
yathā kṣetravit prajānann añjasānyān nayaty evam evainam eṣa svargaṃ lokam abhinayati | [KS, 20, 7 17]
viṣṇor nābhā agniś cetavyaḥ | [KS, 20, 7 18]
yo 'nābhim agniṃ cinute yajamānasya nābhim anupraviśati | [KS, 20, 7 19]
sa enaṃ nirdahati | [KS, 20, 7 20]
eṣā vai viṣṇor nābhiḥ | [KS, 20, 7 21]
yad ulūkhalam upadadhāti viṣṇor eva nābhā agniṃ cinute | [KS, 20, 7 22]
audumbaraṃ bhavati | [KS, 20, 7 23]
ūrg vā udumbaraḥ | [KS, 20, 7 24]
ūrjam eva madhyato dadhāti yajamāne ca prajāsu ca | [KS, 20, 7 25]
tasmān madhyataḥ prajā ūrg ūrjayati | [KS, 20, 7 26]
prādeśamātraṃ bhavati | [KS, 20, 7 27]
etāvatī hi viṣṇor nābhiḥ | [KS, 20, 7 28]
vaiṣṇavyā karmaṇyayopadadhāti | [KS, 20, 7 29]
karma hy etat kriyate | [KS, 20, 7 30]
athaiṣokhā | [KS, 20, 7 31]
ojo vā etad vīryaṃ saṃbhriyate | [KS, 20, 7 32]
yad ukhauja eva vīryam avarunddhe | [KS, 20, 7 33]
eṣāṃ vā etal lokānāṃ jyotir avarunddhe | [KS, 20, 7 34]
jyotir madhyato dadhāti | [KS, 20, 7 35]
madhyejyotiṣam agniṃ cinute | [KS, 20, 7 36]
tasmān madhyato jyotir upāsate | [KS, 20, 7 37]
sikatābhiḥ pūrayati svenāyatanena | [KS, 20, 7 38]
agner vā etad vaiśvānarasya bhasma yat sikatāḥ | [KS, 20, 7 39]
rūpeṇaiva vaiśvānaram avarunddhe | [KS, 20, 7 40]
yad ūnām upadadhyāt kṣodhuko yajamānas syāt | [KS, 20, 7 41]
pūrṇām upadadhāti | [KS, 20, 7 42]
akṣodhuko yajamāno bhavati | [KS, 20, 7 43]
anupadasvad annam atti | [KS, 20, 7 44]
ghṛtena pūrayati | [KS, 20, 7 45]
etad vā agneḥ priyaṃ dhāma yad ghṛtam | [KS, 20, 7 46]
priyeṇaivainaṃ dhāmnā samardhayati | [KS, 20, 7 47]
{KS, 20, 8}
ekaviṃśatiṃ māṣān pratinyupya puruṣaśīrṣam āharati | [KS, 20, 8 1]
amedhyā vai māṣāḥ | [KS, 20, 8 2]
amedhyaṃ puruṣaśīrṣam | [KS, 20, 8 3]
amedhyenaivāmedhyaṃ krīṇāti | [KS, 20, 8 4]
ekaviṃśatir bhavanti | [KS, 20, 8 5]
ekaviṃśo vai puruṣaḥ | [KS, 20, 8 6]
yāvān evāsyātmā taṃ krīṇāti | [KS, 20, 8 7]
saptadhātṛṇṇāṃ valmīkavapāṃ pratinidadhāti | [KS, 20, 8 8]
vyṛddhaṃ vā etat prāṇaiḥ | [KS, 20, 8 9]
sapta śīrṣaṇyāḥ prāṇāḥ | [KS, 20, 8 10]
prāṇair evainat samardhayati | [KS, 20, 8 11]
yamagāthā gāyati | [KS, 20, 8 12]
yamalokād evainad vṛṅkte | [KS, 20, 8 13]
tisro gāyati | [KS, 20, 8 14]
traya ime lokāḥ | [KS, 20, 8 15]
ebhya evainal lokebhyo vṛṅkte | [KS, 20, 8 16]
tasmād gāyate na deyam | [KS, 20, 8 17]
gāthā hy eva tad vṛṅkte | [KS, 20, 8 18]
apa vā etasmād indriyaṃ krāmati prāṇāś śīrṣan vīryaṃ cakṣuś śrotraṃ vāk | [KS, 20, 8 19]
vyṛddhendriyaṃ vā etad amedhyam | [KS, 20, 8 20]
mṛtaśīrṣam iti vā etad āhuḥ | [KS, 20, 8 21]
medhyaṃ hiraṇyam | [KS, 20, 8 22]
yaddhiraṇyaśalkaiḥ pratyasyati medhyam evainad yajñiyaṃ karoti | [KS, 20, 8 23]
ukhāyām apidhāya pratyasyati | [KS, 20, 8 24]
pratiṣṭhām evainad gamayitvā prāṇais samardhayati | [KS, 20, 8 25]
sahasradā asi sahasrāya tveti puruṣaśīrṣam upadadhāti | [KS, 20, 8 26]
puruṣo ha tvai sahasraṃ paśūn yacchati | [KS, 20, 8 27]
sahasram anye paśavaḥ | [KS, 20, 8 28]
yan madhye puruṣaśīrṣam upadadhāti sayatvāya | [KS, 20, 8 29]
athaitāni paśuśīrṣāṇi | [KS, 20, 8 30]
etā ha vai sāhasrīr iṣṭakās somadakṣaḥ kauśreyaś śyāmaparṇāyopadadhau | [KS, 20, 8 31]
tato vai sāhasrīṃ puṣṭiṃ paśūnāṃ jagāma | [KS, 20, 8 32]
gacchati sāhasrīṃ puṣṭiṃ paśūnāṃ ya evaṃ vidvān etā upadhatte | [KS, 20, 8 33]
purastāt pratīcīnam aśvasya śira upadadhāti paścāt prācīnam ṛṣabhasya | [KS, 20, 8 34]
goaśvān evāsmin samīco dadhāti | [KS, 20, 8 35]
samīcīnāny upadadhyād yaṃ kāmayeta paśumān syād iti | [KS, 20, 8 36]
samīca evāsmin paśūn dadhāti | [KS, 20, 8 37]
viṣūcīnāny upadadhyād yaṃ kāmayetāpaśus syād iti | [KS, 20, 8 38]
vimukhān evāsmāt paśūn karoti | [KS, 20, 8 39]
nāntarā paśuśīrṣāṇi vyaveyād adhvaryuḥ | [KS, 20, 8 40]
yaviṣṭho vai nāmaiṣo 'gniḥ | [KS, 20, 8 41]
prāṇān asya yuveta pramīyeta | [KS, 20, 8 42]
ekam upadhāyaitais sarvair upatiṣṭheta | [KS, 20, 8 43]
tad vā sarvato 'nuparihāraṃ sādayet | [KS, 20, 8 44]
tenaiva sarvāṇy upadhīyante | [KS, 20, 8 45]
nārtim ārchaty adhvaryuḥ | [KS, 20, 8 46]
na bhreṣaṃ nyeti | [KS, 20, 8 47]
etāvanto vai paśavo dvipādaś ca catuṣpādaś ca | [KS, 20, 8 48]
tān etac chucārpayati | [KS, 20, 8 49]
amum āraṇyam anu te diśāmīti grāmyebhya eva paśubhya āraṇyān paśūñ śucam anūtsṛjati | [KS, 20, 8 50]
tasmād ete samāvat paśūnāṃ prajāyamānānāṃ kaniṣṭhāḥ | [KS, 20, 8 51]
śucā hy eta ṛtāḥ | [KS, 20, 8 52]
{KS, 20, 9}
paśur vā agniḥ | [KS, 20, 9 1]
paśor eṣa yonir vikriyate | [KS, 20, 9 2]
reto 'pasyāḥ | [KS, 20, 9 3]
yad apasyā upadadhāti yonā eva reto dadhāti | [KS, 20, 9 4]
yadā vai paśus saṃvartate 'tha jāyate | [KS, 20, 9 5]
paśavaś chandasyāḥ | [KS, 20, 9 6]
yad apasyā anu chandasyā upadadhāti paśūnāṃ prajātyai | [KS, 20, 9 7]
pañcopadadhāti | [KS, 20, 9 8]
pāṅktāḥ paśavaḥ | [KS, 20, 9 9]
yāvān eva paśus taṃ prajanayati | [KS, 20, 9 10]
iyaṃ vā agner atidāhād abibhet | [KS, 20, 9 11]
saitā apasyā asṛjata | [KS, 20, 9 12]
tā upādhatta | [KS, 20, 9 13]
yad apasyā upadhīyante 'syā anatidāhāya | [KS, 20, 9 14]
uvāca heyam | [KS, 20, 9 15]
adad it sa brahmaṇānnaṃ yasyaitā upadhīyanta iti | [KS, 20, 9 16]
atti brahmaṇānnaṃ ya evaṃ vidvān etā upadhatte | [KS, 20, 9 17]
pañca purastāt pratīcīr upadadhāti | [KS, 20, 9 18]
tasmāt purastāt pratyaṅ paśur jāyate | [KS, 20, 9 19]
pañca dakṣiṇata udīcīḥ | [KS, 20, 9 20]
tasmād dakṣiṇataḥ pumān striyam upaśaye | [KS, 20, 9 21]
pañca paścāt prācīḥ | [KS, 20, 9 22]
tasmāt paścāt prācīnaṃ reto dhīyate | [KS, 20, 9 23]
pañcottarāc chandasyāḥ | [KS, 20, 9 24]
paśavo vai chandasyā uttarādāyatanāḥ paśavaḥ | [KS, 20, 9 25]
paśūn eva prajātān svam āyatanam abhiparyūhati paśūnām ahiṃsāyai | [KS, 20, 9 26]
nottarād apasyā upadadhyāt | [KS, 20, 9 27]
yad upadadhyād abhīpataḥ prajā varuṇo gṛhṇīyāt | [KS, 20, 9 28]
apasyā anu prāṇabhṛta upadadhāti | [KS, 20, 9 29]
retasy eva sikte prāṇaṃ manaś cakṣuś śrotraṃ vācaṃ dadhāti | [KS, 20, 9 30]
tasmāt prāṇan paśyañ śṛṇvan vadan paśur jāyate | [KS, 20, 9 31]
ayaṃ puro bhūr iti | [KS, 20, 9 32]
yāḥ prāṇavatīs tāḥ purastād upadadhāti | [KS, 20, 9 33]
prāṇam eva purastād dadhāti | [KS, 20, 9 34]
tasmāt prāṅ paśuḥ prāṇiti | [KS, 20, 9 35]
ayaṃ dakṣiṇā viśvakarmeti | [KS, 20, 9 36]
yā manasvatīs tā dakṣiṇataḥ | [KS, 20, 9 37]
mana eva dakṣiṇato dadhāti | [KS, 20, 9 38]
tasmād dakṣiṇo 'rdho manasvitaraḥ | [KS, 20, 9 39]
tasmād dakṣiṇato mana upacaranti | [KS, 20, 9 40]
ayaṃ paścād viśvavyacā iti | [KS, 20, 9 41]
yāś cakṣuṣmatīs tāḥ paścāt | [KS, 20, 9 42]
cakṣur eva paścād dadhāti | [KS, 20, 9 43]
tasmāt prāṅ paśuḥ paśyati | [KS, 20, 9 44]
idam uttarāt svar iti | [KS, 20, 9 45]
yāś śrotravatīs tā uttarāt | [KS, 20, 9 46]
śrotram evottarād dadhāti | [KS, 20, 9 47]
tasmād uttarāt paśur bhūyaś śṛṇoti | [KS, 20, 9 48]
iyam upari matir iti | [KS, 20, 9 49]
yā vāṅmatīs tā madhye | [KS, 20, 9 50]
vācam eva madhyato dadhāti | [KS, 20, 9 51]
tasmān madhyato vāg vadati | [KS, 20, 9 52]
akṣṇayopadadhāti | [KS, 20, 9 53]
tasmād akṣṇayāṅgāni paśavo haranto yanti | [KS, 20, 9 54]
yāḥ purastād upādadhāt tābhir vasiṣṭha ārdhnot | [KS, 20, 9 55]
yā dakṣiṇatas tābhir bharadvājaḥ | [KS, 20, 9 56]
yāḥ paścāt tābhir jamadagniḥ | [KS, 20, 9 57]
yā uttarāt tābhir viśvāmitraḥ | [KS, 20, 9 58]
yā madhye tābhir viśvakarmā | [KS, 20, 9 59]
ya evam etāsām ṛddhiṃ vedardhnoti | [KS, 20, 9 60]
ya evam āsāṃ kﾱptiṃ veda kalpate 'smai | [KS, 20, 9 61]
ya evam āsāṃ bandhutāṃ veda bandhumān bhavati | [KS, 20, 9 62]
ya evam āsāṃ nidānaṃ veda nidānavān bhavati | [KS, 20, 9 63]
ya evam āsām āyatanaṃ vedāyatanavān bhavati | [KS, 20, 9 64]
ya evam āsāṃ pratiṣṭhāṃ veda gacchati pratiṣṭhām | [KS, 20, 9 65]
nidānavān āyatanavān bhavati ya evaṃ veda | [KS, 20, 9 66]
{KS, 20, 10}
athaitā āśvinīḥ | [KS, 20, 10 1]
utsannayajño vā eṣa yad agniḥ | [KS, 20, 10 2]
ko ha tad veda yāvad etasya na kriyate yāvan na cīyate tad etābhiḥ kalpayati tad bhiṣajyati | [KS, 20, 10 3]
pañcaitā upadadhāti | [KS, 20, 10 4]
pāṅkto 'gniḥ | [KS, 20, 10 5]
yāvān evāgnis tasmai bheṣajaṃ karoti | [KS, 20, 10 6]
agner evaitābhir diśaḥ kalpayati | [KS, 20, 10 7]
adityās tvā pṛṣṭhe sādayāmīti | [KS, 20, 10 8]
imān evaitayā lokān dādhāra | [KS, 20, 10 9]
ṛtavyā upadadhāty ṛtūnāṃ kﾱptyai | [KS, 20, 10 10]
pañcopadadhāti | [KS, 20, 10 11]
pañca vā ṛtavaḥ | [KS, 20, 10 12]
yāvanta evartavas tān kalpayati | [KS, 20, 10 13]
samānaprabhṛtayo bhavanti samānodarkāḥ | [KS, 20, 10 14]
samānaprabhṛtayo hy ṛtavas samānodarkāḥ | [KS, 20, 10 15]
ekayā vyāhṛtyā vyāvartayati | [KS, 20, 10 16]
tasmād ṛtavo vyāvartante | [KS, 20, 10 17]
tasmāt samānasya saṃvatsarasya nānārūpāṇi | [KS, 20, 10 18]
āśvinīr anvṛtavyā upadadhāti | [KS, 20, 10 19]
retasy eva hita ṛtūn upadadhāti | [KS, 20, 10 20]
tasmād reto hitam ṛtūn anu prajāyate | [KS, 20, 10 21]
ṛtavyā anu vāyavyā upadadhāti | [KS, 20, 10 22]
ṛtuṣv eva prāṇaṃ dadhāti | [KS, 20, 10 23]
tasmād ete samānāḥ pariyanto na jīryanti | [KS, 20, 10 24]
tasmād ṛtūn anu vāyur āvarīvarti | [KS, 20, 10 25]
vāyavyā anv apasyā upadadhāti | [KS, 20, 10 26]
tasmād vāyur vṛṣṭiṃ vahati | [KS, 20, 10 27]
vṛṣṭim evaitābhir avarunddhe | [KS, 20, 10 28]
yad ekadhopadadhyād ekam ṛtuṃ varṣet | [KS, 20, 10 29]
anuparihāraṃ sādayati | [KS, 20, 10 30]
tasmād ṛtumṛtuṃ varṣati | [KS, 20, 10 31]
apasyā anu vayasyā upadadhāti | [KS, 20, 10 32]
paśavo vai vayasyāḥ | [KS, 20, 10 33]
yad apasyā anu vayasyā upadadhāti tasmāt paśavo nānāmanaso nānāvratāḥ | [KS, 20, 10 34]
apa evābhi samanasaḥ | [KS, 20, 10 35]
apasyā upadhāya vayasyā upadadhyād yaṃ kāmayeta paśumān syād iti | [KS, 20, 10 36]
saṃjñānaṃ vā etat paśūnāṃ yad āpaḥ | [KS, 20, 10 37]
paśūnām eva saṃjñāne 'gniṃ cinute | [KS, 20, 10 38]
paśumān bhavati | [KS, 20, 10 39]
vayasyā upadhāyāpasyā upadadhyād yaṃ kāmayetāpaśus syād iti | [KS, 20, 10 40]
paśūnām evāsaṃjñāne 'gniṃ cinute | [KS, 20, 10 41]
apaśur bhavati | [KS, 20, 10 42]
catasraḥ purastād upadadhāti | [KS, 20, 10 43]
tasmāt purastāt paśur aṇīyān | [KS, 20, 10 44]
tasmāc catvāri cakṣuṣo rūpāṇi dve śukle dve kṛṣṇe | [KS, 20, 10 45]
mūrdhanvatīḥ | [KS, 20, 10 46]
tasmāt purastāt paśūnāṃ mūrdhā | [KS, 20, 10 47]
pañca pañcābhitaḥ paśos sayatvāya | [KS, 20, 10 48]
tasmāt prāṅ paśuḥ pravaṇaḥ | [KS, 20, 10 49]
basto vaya iti dakṣiṇata upadadhāti vṛṣṇir vaya iti uttarāt | [KS, 20, 10 50]
aṃsā evāsyopadadhāti | [KS, 20, 10 51]
vyāghro vaya iti dakṣiṇe pakṣe siṃho vaya ity uttarasmin | [KS, 20, 10 52]
pakṣayor eva vīryaṃ dadhāti | [KS, 20, 10 53]
vyāghro vaya iti pūrvāṃ siṃho vaya ity aparām | [KS, 20, 10 54]
tasmāt puro vyāghro jāyate paścāt siṃhaḥ | [KS, 20, 10 55]
puruṣo vaya iti madhye | [KS, 20, 10 56]
tasmāt puruṣaḥ paśūnām adhipatiḥ | [KS, 20, 10 57]
{KS, 20, 11}
indrāgnī avyathamānām iṣṭakāṃ dṛṃhataṃ yuvam ity ojo vai vīryam indrāgnī | [KS, 20, 11 1]
antarikṣam eṣā citiḥ | [KS, 20, 11 2]
śithilam ivāntarikṣam | [KS, 20, 11 3]
prajā antarikṣam | [KS, 20, 11 4]
prajāsv evaujo vīryaṃ dadhāti | [KS, 20, 11 5]
svayamātṛṇṇā bhavati prāṇānām utsṛṣṭyai svargasya lokasyānukśātyai | [KS, 20, 11 6]
prājāpatyo 'śvaḥ | [KS, 20, 11 7]
yad aśvam upaghrāpayati prajāpatinaivainaṃ cinute | [KS, 20, 11 8]
athaitā diśyāḥ | [KS, 20, 11 9]
devānāṃ vai svargaṃ lokaṃ yatāṃ teṣāṃ diśas samavlīyanta | [KS, 20, 11 10]
ta etā diśyā apaśyan | [KS, 20, 11 11]
tābhir diśo 'dṛṃhan | [KS, 20, 11 12]
yad etā upadhīyante diśāṃ vidhṛtyai | [KS, 20, 11 13]
rājñy asi prācī dig iti tasmād eṣā diśāṃ rājñī | [KS, 20, 11 14]
virāḍ asi dakṣiṇā dig iti tasmād eṣā diśāṃ virājati | [KS, 20, 11 15]
samrāḍ asi pratīcī dig iti tasmād atra sāmrājyam | [KS, 20, 11 16]
svarāḍ asy udīcī dig iti tasmād atra svārājyam | [KS, 20, 11 17]
adhipatny asi bṛhatī dig iti tasmād eṣā diśām adhipatnī | [KS, 20, 11 18]
etāny eva sarvāṇi bhavati ya evaṃ vidvān etā upadhatte | [KS, 20, 11 19]
āyur me pāhīti daśa purastād upadadhāti | [KS, 20, 11 20]
nava vai puruṣe prāṇāḥ | [KS, 20, 11 21]
nābhir daśamī | [KS, 20, 11 22]
prāṇān evāsmin dadhāti | [KS, 20, 11 23]
jyotir me yacchety uttamām | [KS, 20, 11 24]
jyotir evottamaṃ dadhāti | [KS, 20, 11 25]
tasmād vāk prāṇānāṃ jyotir uttamam | [KS, 20, 11 26]
daśaitā upadadhāti | [KS, 20, 11 27]
daśākṣarā virāṭ | [KS, 20, 11 28]
virāṭ chandasāṃ jyotiḥ | [KS, 20, 11 29]
cakṣur jyotiḥ | [KS, 20, 11 30]
cakṣur eva prajānāṃ purastād dadhāti | [KS, 20, 11 31]
mā chanda iti dakṣiṇata upadadhāti | [KS, 20, 11 32]
tasmād dakṣiṇāvṛto māsāḥ | [KS, 20, 11 33]
pṛthivī chanda iti paścāt pratiṣṭhityai | [KS, 20, 11 34]
agnir devatety uttarāt | [KS, 20, 11 35]
ojo vā agniḥ | [KS, 20, 11 36]
oja evottarād dadhāti | [KS, 20, 11 37]
tasmād uttarād abhiprayāyī jayati | [KS, 20, 11 38]
dvādaśa dakṣiṇata upadadhāti dvādaśa paścād dvādaśottarāt | [KS, 20, 11 39]
tāṣ ṣaṭtriṃśat sampadyante | [KS, 20, 11 40]
ṣaṭtriṃśadakṣarā bṛhatī | [KS, 20, 11 41]
bṛhatī chandasāṃ svārājyam ānaśe | [KS, 20, 11 42]
svārājyaṃ gacchati ya evaṃ vidvān etā upadhatte | [KS, 20, 11 43]
ṣaṭtriṃśad etāḥ | [KS, 20, 11 44]
ṣaṭtriṃśadakṣarā bṛhatī | [KS, 20, 11 45]
bārhatāḥ paśavaḥ | [KS, 20, 11 46]
antarikṣam eṣā citiḥ | [KS, 20, 11 47]
paśavo 'ntarikṣam | [KS, 20, 11 48]
paśuṣv eva paśūn dadhāti | [KS, 20, 11 49]
ādityadhāmāno vā anye prāṇā aṅgirodhāmāno 'nye | [KS, 20, 11 50]
ye purastāt ta ādityadhāmānaḥ | [KS, 20, 11 51]
ye paścāt te 'ṅgirodhāmānaḥ | [KS, 20, 11 52]
mūrdhāsi rāḍ iti purastād upadadhāti | [KS, 20, 11 53]
ya ādityadhāmānaḥ prāṇās tāṃs tad dādhāra | [KS, 20, 11 54]
yantrī rāḍ iti paścāt | [KS, 20, 11 55]
ye 'ṅgirodhāmānaḥ prāṇās tāṃs tad dādhāra | [KS, 20, 11 56]
sapta purastād upadadhāti sapta paścāt | [KS, 20, 11 57]
tasmād adharaḥ prāṇa uttareṣāṃ prāṇānām ardhabhāk | [KS, 20, 11 58]
prajāpatiḥ prajās sṛṣṭvā tāsām akāmayata mūrdhā syām iti | [KS, 20, 11 59]
sa etā mūrdhanyā apaśyat | [KS, 20, 11 60]
tābhir nirajihīta | [KS, 20, 11 61]
tāsāṃ mūrdhābhavat | [KS, 20, 11 62]
tan mūrdhanyānāṃ mūrdhanyātvam | [KS, 20, 11 63]
mūrdhaiva samānānāṃ bhavati ya evaṃ vidvān etā upadhatte | [KS, 20, 11 64]
{KS, 20, 12}
āśus trivṛd iti purastād upadadhāti | [KS, 20, 12 1]
yajñamukhaṃ vai trivṛt | [KS, 20, 12 2]
yajñamukham eva purastād viyātayati | [KS, 20, 12 3]
vyomā saptadaśa iti dakṣiṇataḥ | [KS, 20, 12 4]
annaṃ vai saptadaśaḥ | [KS, 20, 12 5]
saptadaśaṃ saṃvatsaram annam anuprajāyate | [KS, 20, 12 6]
annam eva dakṣiṇato bhavati | [KS, 20, 12 7]
tasmād dakṣiṇena hastena puruṣo 'nnam atti | [KS, 20, 12 8]
yat saptadaśavatīṃ dakṣiṇata upadadhāti tasmād dakṣiṇaṃ pakṣaṃ vayāṃsy anupariplavante | [KS, 20, 12 9]
ekaviṃśavatīṃ paścāt pratiṣṭhityai | [KS, 20, 12 10]
paścāddhi vayāṃsi pratitiṣṭhanti | [KS, 20, 12 11]
pañcadaśavatīm uttarāt | [KS, 20, 12 12]
ojo vai pañcadaśaḥ | [KS, 20, 12 13]
oja evottarād dadhāti | [KS, 20, 12 14]
tasmād uttarād abhiprayāyī jayati | [KS, 20, 12 15]
agner bhāgo 'si dīkṣāyā ādhipatyam iti purastād dvau trivṛtau | [KS, 20, 12 16]
abhipūrvam eva yajñamukhe viyātayati | [KS, 20, 12 17]
pañcadaśavatīṃ dakṣiṇataḥ saptadaśavatīm uttarāt pakṣayos sayatvāya | [KS, 20, 12 18]
annaṃ vai saptadaśaḥ | [KS, 20, 12 19]
yat saptadaśavatīm ubhayata upadadhāty annam evobhayato dadhāti | [KS, 20, 12 20]
tasmād ubhābhyāṃ hastābhyāṃ parigṛhya puruṣo 'nnam atti | [KS, 20, 12 21]
ekaviṃśavatī bhavati pratiṣṭhityai | [KS, 20, 12 22]
agner bhāgo 'si dīkṣāyā ādhipatyam iti | [KS, 20, 12 23]
etadetad vai devā etābhir aspṛṇvan | [KS, 20, 12 24]
etadetad evaitābhis spṛṇoti | [KS, 20, 12 25]
tā etās spṛtayo nāmeṣṭakāḥ | [KS, 20, 12 26]
ekayāstuvata prajā adhīyanteti | [KS, 20, 12 27]
etadetad vai devā etābhir asṛjanta | [KS, 20, 12 28]
etad evaitābhis sarvam avarunddhe | [KS, 20, 12 29]
arkyasya vā eṣā vidhām anuvidhīyate | [KS, 20, 12 30]
annam arkaḥ | [KS, 20, 12 31]
arko 'gniḥ | [KS, 20, 12 32]
atty annaṃ yasyaiṣaivaṃ viduṣo vidhīyate | [KS, 20, 12 33]
{KS, 20, 13}
devāś ca vā asurāś ca samāvad eva yajñe 'kurvata | [KS, 20, 13 1]
yad eva devā akurvata tad asurā akurvata | [KS, 20, 13 2]
te devā etāṃ caturthīṃ citim apaśyan | [KS, 20, 13 3]
tām anyathānūcyānyathopādadhata | [KS, 20, 13 4]
tad asurā nānvavāyan | [KS, 20, 13 5]
tato devā abhavan parāsurā abhavan | [KS, 20, 13 6]
ya evaṃ vidvān etāṃ caturthīṃ citim upadhatte bhrātṛvyasyānanvavāyāya bhavaty ātmanā parāsya bhrātṛvyo bhavati | [KS, 20, 13 7]
āśus trivṛd iti purastād upadadhāti | [KS, 20, 13 8]
yajñamukhaṃ vai trivṛt | [KS, 20, 13 9]
yajñamukham eva purastād dadhāti | [KS, 20, 13 10]
vyomā saptadaśa iti dakṣiṇataḥ | [KS, 20, 13 11]
annaṃ vai saptadaśaḥ | [KS, 20, 13 12]
annam eva dakṣiṇato 'varunddhe | [KS, 20, 13 13]
ekaviṃśavatīṃ paścāt pratiṣṭhityai | [KS, 20, 13 14]
pañcadaśavatīm uttarāt | [KS, 20, 13 15]
ojo vai pañcadaśaḥ | [KS, 20, 13 16]
oja evottarād dadhāti | [KS, 20, 13 17]
tasmād uttarād abhiprayāyī jayati | [KS, 20, 13 18]
pratūrtir aṣṭādaśa iti purastāt | [KS, 20, 13 19]
dvau trivṛtau | [KS, 20, 13 20]
abhipūrvam eva yajñamukhe dadhāti | [KS, 20, 13 21]
abhīvartas saviṃśa iti dakṣiṇataḥ | [KS, 20, 13 22]
annaṃ vai saviṃśaḥ | [KS, 20, 13 23]
annam eva dakṣiṇato 'varunddhe | [KS, 20, 13 24]
varco dvāviṃśa iti paścāt | [KS, 20, 13 25]
yad dve dvipād yajamānaḥ pratiṣṭhityai | [KS, 20, 13 26]
yad viṃśatiḥ dve virājā annaṃ virāḍ virājy evānnādye pratitiṣṭhati | [KS, 20, 13 27]
tapo navadaśa ity uttarāt | [KS, 20, 13 28]
tasmāt savyo hastayos tapasvitaro bāhukucanaṃ nigacchati | [KS, 20, 13 29]
yoniś caturviṃśa iti purastāt | [KS, 20, 13 30]
yajñamukhaṃ vai caturviṃśaḥ | [KS, 20, 13 31]
yajñamukham eva purastād dadhāti | [KS, 20, 13 32]
garbhāḥ pañcaviṃśa iti dakṣiṇataḥ | [KS, 20, 13 33]
annaṃ vai pañcaviṃśaḥ | [KS, 20, 13 34]
annam eva dakṣiṇato 'varunddhe | [KS, 20, 13 35]
yad daśa daśākṣarā virāḍ annaṃ virāḍ virājy evānnādye pratitiṣṭhati | [KS, 20, 13 36]
yat pañcadaśa yajñaḥ pañcadaśo vajram evopariṣṭād dadhāti rakṣasām apahatyai | [KS, 20, 13 37]
ojas triṇava iti paścāt | [KS, 20, 13 38]
ime vai lokās triṇavaḥ | [KS, 20, 13 39]
eṣv eva lokeṣu pratitiṣṭhati | [KS, 20, 13 40]
saṃbharaṇas trayoviṃśa ity uttarāt | [KS, 20, 13 41]
tasmāt savyo hastayos saṃbhāryataraḥ | [KS, 20, 13 42]
kratur ekatriṃśa iti purastāt | [KS, 20, 13 43]
vāg vā ekatriṃśaḥ | [KS, 20, 13 44]
vācam eva yajñamukhe dadhāti | [KS, 20, 13 45]
bradhnasya viṣṭapaṃ catustriṃśa iti dakṣiṇataḥ | [KS, 20, 13 46]
asau vā ādityo bradhnasya viṣṭapam | [KS, 20, 13 47]
brahmavarcasam asā ādityaḥ | [KS, 20, 13 48]
brahmavarcasam eva dakṣiṇato 'varunddhe | [KS, 20, 13 49]
pratiṣṭhā trayastriṃśa iti paścāt | [KS, 20, 13 50]
trayastriṃśad devatāḥ | [KS, 20, 13 51]
devatāsv eva pratitiṣṭhati | [KS, 20, 13 52]
nākaṣ ṣaṭtriṃśa ity uttarāt | [KS, 20, 13 53]
svargo vai loko nākaḥ | [KS, 20, 13 54]
svarga eva loke yajamānaṃ pratiṣṭhāpayati | [KS, 20, 13 55]
{KS, 21, 1}
agner bhāgo 'si dīkṣāyā ādhipatyam iti purastād upadadhāti | [KS, 21, 1 1]
yajñamukhaṃ vā agniḥ | [KS, 21, 1 2]
yajñamukhaṃ dīkṣā | [KS, 21, 1 3]
yajñamukhaṃ trivṛt | [KS, 21, 1 4]
yajñamukham eva purastād dadhāti | [KS, 21, 1 5]
nṛcakṣasāṃ bhāgo 'si dhātur ādhipatyam iti dakṣiṇataḥ | [KS, 21, 1 6]
ye vai vidvāṃsas te nṛcakṣasaḥ | [KS, 21, 1 7]
annaṃ dhātā | [KS, 21, 1 8]
prajananaṃ saptadaśaḥ | [KS, 21, 1 9]
prajābhya eva prajātābhyo 'nnam apidadhāti | [KS, 21, 1 10]
tasmāj jāto 'nnam abhyāyacchati | [KS, 21, 1 11]
mitrasya bhāgo 'si varuṇasyādhipatyam iti paścāt | [KS, 21, 1 12]
prāṇo vai mitraḥ | [KS, 21, 1 13]
apāno varuṇaḥ | [KS, 21, 1 14]
prāṇāpānā eva yajamāne dadhāti | [KS, 21, 1 15]
indrasya bhāgo 'si viṣṇor ādhipatyam ity uttarāt | [KS, 21, 1 16]
ojo vā indraḥ | [KS, 21, 1 17]
ojo viṣṇuḥ | [KS, 21, 1 18]
ojaḥ pañcadaśaḥ | [KS, 21, 1 19]
oja evottarād dadhāti | [KS, 21, 1 20]
tasmād uttarād abhiprayāyī jayati | [KS, 21, 1 21]
vasūnāṃ bhāgo 'si rudrāṇām ādhipatyam iti purastāt | [KS, 21, 1 22]
yajñamukhaṃ vai vasavaḥ | [KS, 21, 1 23]
yajñamukhaṃ rudrāḥ | [KS, 21, 1 24]
yajñamukhaṃ caturviṃśaḥ | [KS, 21, 1 25]
yajñamukham eva purastād dadhāti | [KS, 21, 1 26]
ādityānāṃ bhāgo 'si marutām ādhipatyam iti dakṣiṇataḥ | [KS, 21, 1 27]
annaṃ vā ādityāḥ | [KS, 21, 1 28]
annaṃ marutaḥ | [KS, 21, 1 29]
annaṃ pañcaviṃśaḥ | [KS, 21, 1 30]
annam eva dakṣiṇato 'varunddhe | [KS, 21, 1 31]
adityā bhāgo 'si pūṣṇa ādhipatyam iti paścāt | [KS, 21, 1 32]
pratiṣṭhā vā aditiḥ | [KS, 21, 1 33]
pratiṣṭhā pūṣā | [KS, 21, 1 34]
pratiṣṭhā triṇavaḥ | [KS, 21, 1 35]
pratiṣṭhityai | [KS, 21, 1 36]
devasya savitur bhāgo 'si bṛhaspater ādhipatyam ity uttarāt | [KS, 21, 1 37]
brahma vai bṛhaspatiḥ | [KS, 21, 1 38]
brahma catuṣṣṭomaḥ | [KS, 21, 1 39]
brahmavarcasam evottarād dadhāti | [KS, 21, 1 40]
savitṛmatī bhavati | [KS, 21, 1 41]
tasmād udīcī brāhmaṇebhyas saniḥ prasūtā | [KS, 21, 1 42]
dhartraṃ catuṣṣṭoma iti purastāt | [KS, 21, 1 43]
yajñamukhaṃ vai catuṣṣṭomaḥ | [KS, 21, 1 44]
yajñamukham eva purastād dadhāti | [KS, 21, 1 45]
yavānāṃ bhāgo 'sy ayavānām ādhipatyam iti dakṣiṇataḥ | [KS, 21, 1 46]
māsā vai yavāḥ | [KS, 21, 1 47]
annaṃ māsāḥ | [KS, 21, 1 48]
annam eva dakṣiṇato 'varunddhe | [KS, 21, 1 49]
ṛbhūṇāṃ bhāgo 'si viśveṣāṃ devānām ādhipatyam iti paścāt | [KS, 21, 1 50]
trayastriṃśad devatāḥ | [KS, 21, 1 51]
devatāsv eva pratitiṣṭhati | [KS, 21, 1 52]
vīvarto aṣṭācatvāriṃśa ity uttarāt | [KS, 21, 1 53]
tasmāddhastau samāvadvīryau | [KS, 21, 1 54]
arkyasya vā eṣā vidhām anuvidhīyate | [KS, 21, 1 55]
annam arkaḥ | [KS, 21, 1 56]
arko 'gniḥ | [KS, 21, 1 57]
atty annaṃ yasyaiṣaivaṃ viduṣo vidhīyate | [KS, 21, 1 58]
yā mukhyās tāḥ purastād upadadhāti | [KS, 21, 1 59]
āsya mukhyo jāyate ya evaṃ veda | [KS, 21, 1 60]
yā annavatīs tā dakṣiṇataḥ | [KS, 21, 1 61]
āsyānnādo jāyate ya evaṃ veda | [KS, 21, 1 62]
yāḥ pratiṣṭhāvatīs tāḥ paścāt | [KS, 21, 1 63]
gacchati pratiṣṭhāṃ ya evaṃ veda | [KS, 21, 1 64]
yā ojasvatīs tā uttarāt | [KS, 21, 1 65]
āsya balī jāyate ya evaṃ veda | [KS, 21, 1 66]
ya evam etāsām ṛddhiṃ vedardhnoti | [KS, 21, 1 67]
{KS, 21, 2}
agne jātān praṇudā nas sapatnān iti purastād upadadhāti | [KS, 21, 2 1]
ya evainaṃ pūrvo 'tikrānto bhrātṛvyas taṃ tayā praṇudati | [KS, 21, 2 2]
sahasā jātān iti paścāt | [KS, 21, 2 3]
ya evāsya paścād bhrātṛvyas taṃ tayāpanudate | [KS, 21, 2 4]
pra śreyāṃsaṃ bhrātṛvyaṃ nudate prati pāpīyāṃsaṃ nudate | [KS, 21, 2 5]
catuścatvāriṃśas stoma iti dakṣiṇataḥ | [KS, 21, 2 6]
ṣoḍaśas stoma ity uttarāt | [KS, 21, 2 7]
vajro vai ṣoḍaśaḥ | [KS, 21, 2 8]
vajras triṣṭup | [KS, 21, 2 9]
traiṣṭubhaś catuścatvāriṃśaḥ | [KS, 21, 2 10]
savyāpagrahaṇo vajro dakṣiṇāvisarjanaḥ | [KS, 21, 2 11]
bhrātṛvyam eva parāṇudya tasmai vajram anuvisṛjati | [KS, 21, 2 12]
catuścatvāriṃśas stoma iti dakṣiṇata upadadhāti | [KS, 21, 2 13]
brahmavarcasaṃ vai catuścatvāriṃśaḥ | [KS, 21, 2 14]
brahmavarcasam eva dakṣiṇato 'varunddhe | [KS, 21, 2 15]
ṣoḍaśas stoma ity uttarāt | [KS, 21, 2 16]
ojo vai ṣoḍaśaḥ | [KS, 21, 2 17]
oja evottarād dadhāti | [KS, 21, 2 18]
tasmād uttarād abhiprayāyī jayati | [KS, 21, 2 19]
pṛthivyāḥ purīṣam asīti madhye | [KS, 21, 2 20]
purīṣaṃ vā ātmano madhyam | [KS, 21, 2 21]
sātmānam evāgniṃ cinute | [KS, 21, 2 22]
tā etā abhrātṛvyā nāmeṣṭakāḥ | [KS, 21, 2 23]
nāsya bhrātṛvyo bhavati ya evaṃ vidvān etā upadhatte | [KS, 21, 2 24]
athaitā virājaḥ | [KS, 21, 2 25]
virājam eva paśuṣūttamāṃ dadhāti | [KS, 21, 2 26]
tasmāt paśumān uttamāṃ vācaṃ vadati | [KS, 21, 2 27]
daśadaśopadadhāti sayatvāya | [KS, 21, 2 28]
devā vai svargaṃ lokaṃ yantas teṣāṃ yāni chandāṃsy aniruktāni svaryāṇy āsaṃs tais saha svargaṃ lokam āyan | [KS, 21, 2 29]
tāny ṛṣayo 'nuprājijñāsanta | [KS, 21, 2 30]
tānīṣṭakābhir niramimata | [KS, 21, 2 31]
tānīmāni chandāṃsi yāny ayajñavāhāni | [KS, 21, 2 32]
yāny eva devānāṃ chandāṃsy aniruktāni svargyāṇi tais saha svargaṃ lokam eti ya evaṃ vidvān etā upadhatte | [KS, 21, 2 33]
athaite stomabhāgāḥ | [KS, 21, 2 34]
bṛhaspatir vā etāṃ yajñasya pratiṣṭhām āharat | [KS, 21, 2 35]
yad eta upadhīyante yajñasya pratiṣṭhityai | [KS, 21, 2 36]
bṛhaspatir vā etat tejo yajñasya samabharat | [KS, 21, 2 37]
yad eta upadhīyante satejasam evāgniṃ cinute | [KS, 21, 2 38]
prajāpatiḥ prajā asṛjata | [KS, 21, 2 39]
tās stomabhāgair evāsṛjata | [KS, 21, 2 40]
yad eta upadhīyante prajananāya | [KS, 21, 2 41]
dakṣiṇato vai devānāṃ yajño 'vlīyata | [KS, 21, 2 42]
taṃ stomabhāgaiḥ pratyudastabhnuvan | [KS, 21, 2 43]
yad ete dakṣiṇata udañca upadhīyante yajñasya pratyuttabdhyai | [KS, 21, 2 44]
saptasaptopadadhāti savīryatvāya trīn madhye pratiṣṭhityai | [KS, 21, 2 45]
athaitā nākasadaḥ | [KS, 21, 2 46]
nākasadbhir vai devās svargaṃ lokam āyan | [KS, 21, 2 47]
yad etā upadhīyante svargasya lokasyābhijityai | [KS, 21, 2 48]
na vā amuṃ lokaṃ jagmuṣe kiṃ canākam | [KS, 21, 2 49]
tan nākasadāṃ nākasattvam | [KS, 21, 2 50]
tā etās sarvapṛṣṭhā nāmeṣṭakāḥ | [KS, 21, 2 51]
yad eva kiṃca pṛṣṭhā nāmeṣṭakā yad eva kiṃca pṛṣṭhānāṃ tejas tad avarunddhe ya evaṃ vidvān etā upadhatte | [KS, 21, 2 52]
athaitāḥ pañcacūḍāḥ | [KS, 21, 2 53]
yajamānāyatanaṃ vai patnyaḥ | [KS, 21, 2 54]
yan nākasatsu pañcacūḍā upadadhāti nāka eva yajamānaṃ pratiṣṭhāpayati | [KS, 21, 2 55]
apsaraso vā etāḥ | [KS, 21, 2 56]
etad rūpaṃ kṛtvā patnyo bhūtvāmuṣmiṃl loke yajamānam upaśerate | [KS, 21, 2 57]
paścāt prācīm ekām upadadhāti | [KS, 21, 2 58]
tasmāt paścāt prācī patny anvāste | [KS, 21, 2 59]
tanūpānīr vā etā yajamānasya | [KS, 21, 2 60]
sarvam āyur eti ya evaṃ vidvān etā upadhatte | [KS, 21, 2 61]
etā vai devatās svargyāḥ | [KS, 21, 2 62]
tābhir eva svargaṃ lokam eti | [KS, 21, 2 63]
etā vai devatā abhicaraṇīyāḥ | [KS, 21, 2 64]
yaṃ dviṣyāt taṃ brūyād amuṃ vo jambhe dadhāmīti | [KS, 21, 2 65]
etābhya evainaṃ devatābhya āvṛścati | [KS, 21, 2 66]
tājak pradhanvati | [KS, 21, 2 67]
{KS, 21, 3}
āyos tvā sadane sādayāmīti | [KS, 21, 3 1]
āyur evottamaṃ dadhāti | [KS, 21, 3 2]
tasmād āyuḥ prāṇānām uttamam | [KS, 21, 3 3]
svayamātṛṇṇā bhavati prāṇānām utsṛṣṭyai svargasya lokasyānukśātyai | [KS, 21, 3 4]
prājāpatyo 'śvaḥ | [KS, 21, 3 5]
yad aśvam upaghrāpayati prajāpatinaivainaṃ cinute | [KS, 21, 3 6]
athaiṣā vikarṇī | [KS, 21, 3 7]
devānāṃ vā eṣā vikrāntiḥ | [KS, 21, 3 8]
yad vikarṇī devānām evainaṃ vikrāntim anu vikramayati | [KS, 21, 3 9]
vāyumatī | [KS, 21, 3 10]
prāṇo vai vāyuḥ | [KS, 21, 3 11]
āyus svayamātṛṇṇā | [KS, 21, 3 12]
āyuś caivāsmin prāṇaṃ ca samīcī dadhāti | [KS, 21, 3 13]
saṃ vā enam etad inddhe yac cinoti | [KS, 21, 3 14]
dīpayati vāyumatyā | [KS, 21, 3 15]
saṃvatsaramukhyaṃ bhṛtvāgniṃ cinvīta | [KS, 21, 3 16]
saṃvatsaro vā agnir vaiśvānaraḥ | [KS, 21, 3 17]
tasyāhorātrāṇīṣṭakāḥ | [KS, 21, 3 18]
āpteṣṭakam evainaṃ cinuta ṛdhnoti | [KS, 21, 3 19]
yan naivaṃ cinuyāt priyayainaṃ tanvā vyardhayet | [KS, 21, 3 20]
yad evaṃ cinute priyayaivainaṃ tanvā samardhayati | [KS, 21, 3 21]
satanūr evaitad vaiśvānaraś cīyate | [KS, 21, 3 22]
ṛtavyā upadadhāty ṛtūnāṃ vidhṛtyai | [KS, 21, 3 23]
dve dve upadadhāti | [KS, 21, 3 24]
dvau dvau hy ṛtavaḥ | [KS, 21, 3 25]
catasro madhyamāyāṃ cityām upadadhāti | [KS, 21, 3 26]
antarikṣam iva vā eṣā yā madhyamā citiḥ | [KS, 21, 3 27]
śithilam ivāntarikṣam | [KS, 21, 3 28]
catasro diśaḥ | [KS, 21, 3 29]
dikṣv eva pratitiṣṭhati | [KS, 21, 3 30]
ṛtubhyo vā etā devā niramimata | [KS, 21, 3 31]
tad ṛtavyānām ṛtavyātvam | [KS, 21, 3 32]
āyantamāyantam ṛtuṃ pratitiṣṭhati ya evaṃ vidvān etā upadhatte | [KS, 21, 3 33]
nānāprabhṛtayo bhavanti samānodarkāḥ | [KS, 21, 3 34]
tasmāt samānasya saṃvatsarasya nānā rūpāṇi | [KS, 21, 3 35]
avakām upadhāyeṣṭakām upadadhāti | [KS, 21, 3 36]
agner vā eṣā vaiśvānarasya yonir yad avakā | [KS, 21, 3 37]
sva evainā yonā upadadhāti śāntyā anuddāhāya | [KS, 21, 3 38]
ṛdhnoti ya evaṃ vidvān etā upadhatte | [KS, 21, 3 39]
athaitā viśvajyotiṣaḥ | [KS, 21, 3 40]
prāṇabhṛto vā etā yajamānasya | [KS, 21, 3 41]
prāṇam eva prathamayā dādhāra vyānaṃ dvitīyayāpānaṃ tṛtīyayā | [KS, 21, 3 42]
etā vai devatās svargyāḥ | [KS, 21, 3 43]
tābhir eva svargaṃ lokam eti | [KS, 21, 3 44]
etā vai devatā jyotiṣmatīḥ | [KS, 21, 3 45]
agnir evāsyāsmiṃl loke jyotir bhavati vāyur antarikṣe sūryo divi | [KS, 21, 3 46]
sarve 'smā ime lokā jyotiṣmanto bhavanti | [KS, 21, 3 47]
adhipativatīr bhavanti | [KS, 21, 3 48]
ādhipatyam evaitābhir gacchati | [KS, 21, 3 49]
lokaṃ pṛṇa chidraṃ pṛṇeti | [KS, 21, 3 50]
yad evāsyonaṃ yac chidraṃ tad āpūrayati | [KS, 21, 3 51]
atho sīda dhruvā tvam iti dṛṃhaty evainām | [KS, 21, 3 52]
indrāgnī tvā bṛhaspatir ity ojo vai vīryam indrāgnī | [KS, 21, 3 53]
ojasaivainaṃ vīryeṇa cinute | [KS, 21, 3 54]
tā asya sūdadohasa iti tasmāt paruṣi paruṣi sūdaḥ | [KS, 21, 3 55]
somaṃ śrīṇanti pṛśnaya ity annaṃ pṛśnī | [KS, 21, 3 56]
annam evāvarunddhe | [KS, 21, 3 57]
triṣv ā rocane diva iti trīṇi savanāni | [KS, 21, 3 58]
savaneṣv evainaṃ cinute | [KS, 21, 3 59]
anuṣṭub anucarā bhavati | [KS, 21, 3 60]
prāṇo vā anuṣṭup | [KS, 21, 3 61]
tasmāt prāṇas sarvāṇy aṅgāny anusaṃcarati | [KS, 21, 3 62]
vāg vā anuṣṭup | [KS, 21, 3 63]
yad evāsyātra na kriyate yan na cīyate tad vācā kalpayati tad bhiṣajyati | [KS, 21, 3 64]
{KS, 21, 4}
yā āgneyīr gāyatrīr mūrdhanvatīs tābhis tisṛbhis tisraḥ pūrvārdha upadadhāti | [KS, 21, 4 1]
atha triṣṭubbhir atha jagatībhir athānuṣṭubbhir atha paṅktibhir atha yat kiñcāgneyaṃ chandaḥ | [KS, 21, 4 2]
tisra ekena chandasā | [KS, 21, 4 3]
tisra ekena | [KS, 21, 4 4]
sarvam agnim anūpadadhāti | [KS, 21, 4 5]
etāṃ ha vai yajñasenaś caitraś citiṃ vidāṃcakāra | [KS, 21, 4 6]
tayā ha vai sa ānardha | [KS, 21, 4 7]
ṛdhnoti ya evaṃ vidvān etā upadhatte | [KS, 21, 4 8]
paśavo vai chandāṃsi | [KS, 21, 4 9]
vāmaṃ devānām | [KS, 21, 4 10]
paśūn eva vāmaṃ bhrātṛvyasya vṛṅkte | [KS, 21, 4 11]
ātmā vā āhavanīyaḥ | [KS, 21, 4 12]
bhrātṛvyo dhiṣṇyaḥ | [KS, 21, 4 13]
yad gārhapatya upadadhyād bhrātṛvye vāmaṃ paśūn dadhyāt | [KS, 21, 4 14]
āhavanīya upadadhāti | [KS, 21, 4 15]
ātmann eva vāmaṃ paśūn dhatte | [KS, 21, 4 16]
saiṣottaravedir nāma citiḥ | [KS, 21, 4 17]
tasmād etā uttamāyāṃ cityām upadhīyante | [KS, 21, 4 18]
uttamas samānānāṃ bhavati ya evaṃ vidvān etā upadhatte | [KS, 21, 4 19]
paśur vā agniḥ | [KS, 21, 4 20]
agnimukhān prajāpatiḥ paśūn asṛjata | [KS, 21, 4 21]
yat pañca citayaḥ tasmāt pāṅktāḥ paśava ucyante | [KS, 21, 4 22]
yat tisraḥ trivṛddhy agniḥ | [KS, 21, 4 23]
yad dve dvipād yajamānaḥ pratiṣṭhityai | [KS, 21, 4 24]
dvyakṣaraṃ loma | [KS, 21, 4 25]
dvyakṣaraṃ carma | [KS, 21, 4 26]
dvyakṣaraṃ māṃsam | [KS, 21, 4 27]
dvyakṣaram asthi | [KS, 21, 4 28]
dvyakṣaro majjā | [KS, 21, 4 29]
tad daśa | [KS, 21, 4 30]
daśākṣarā virāṭ | [KS, 21, 4 31]
tasmād vairājāḥ paśava ucyante | [KS, 21, 4 32]
yo jānudaghnas sa gāyatracit | [KS, 21, 4 33]
yo nābhidaghnas sa triṣṭupcit | [KS, 21, 4 34]
yaḥ puruṣamātras sa jagaccit | [KS, 21, 4 35]
śyenacitaṃ pakṣiṇaṃ cinvīta svargakāmaḥ | [KS, 21, 4 36]
śyeno vai vayasāṃ kṣepiṣṭhaḥ svargasya lokasya samaṣṭyai | [KS, 21, 4 37]
alajacitaṃ pakṣiṇaṃ catussītaṃ cinvīta pratiṣṭhākāmaḥ | [KS, 21, 4 38]
catasro diśaḥ | [KS, 21, 4 39]
dikṣv eva pratitiṣṭhati | [KS, 21, 4 40]
kaṅkacitaṃ śīrṣaṇvantaṃ cinvīta yaḥ kāmayeta saśīrṣāmuṣmiṃl loke syām iti | [KS, 21, 4 41]
saśīrṣaivāmuṣmiṃl loke bhavati | [KS, 21, 4 42]
praugacitaṃ cinvīta yadi manyeta pūrvo mātikrānto bhrātṛvya iti | [KS, 21, 4 43]
praugacitā vai devā asurān prāṇudanta ya enān pūrve 'tikrāntā āsan | [KS, 21, 4 44]
ya evainaṃ pūrvo 'tikrānto bhrātṛvyas taṃ tena praṇudate | [KS, 21, 4 45]
ubhayataḥpraugaṃ cinvīta yadi manyeta paścān me bhrātṛvya iti | [KS, 21, 4 46]
ya evāsya paścād bhrātṛvyas taṃ tenāpanudate | [KS, 21, 4 47]
pra śreyāṃsaṃ bhrātṛvyaṃ nudate | [KS, 21, 4 48]
prati pāpīyāṃsaṃ nudate | [KS, 21, 4 49]
rathacakracitaṃ cinvītābhicaran | [KS, 21, 4 50]
rathacakracitaṃ ha sma vai devā asurebhyo vajram iyadbhyas tvety abhyavasṛjanti | [KS, 21, 4 51]
vajram eva bhrātṛvyāya praharati | [KS, 21, 4 52]
stṛṇuta enam | [KS, 21, 4 53]
samūhyaṃ cinvīta paśukāmaḥ | [KS, 21, 4 54]
paśavo vai purīṣam | [KS, 21, 4 55]
paśūn evāsmai samūhati | [KS, 21, 4 56]
sarvata uttaravediṃ nivapati | [KS, 21, 4 57]
paśavo vā uttaravediḥ | [KS, 21, 4 58]
paśūn evāvarunddhe | [KS, 21, 4 59]
paricāyyaṃ cinvīta sajātakāmaḥ | [KS, 21, 4 60]
parīva vai sajātā viśanti | [KS, 21, 4 61]
sajātair evainaṃ paricinoti | [KS, 21, 4 62]
droṇacitaṃ cinvītānnakāmaḥ | [KS, 21, 4 63]
pātreṇa vā annam adyate | [KS, 21, 4 64]
tenaiva mukhenānnam atti | [KS, 21, 4 65]
śmaśānacitaṃ cinvīta yaḥ kāmayeta pitṛloka ṛdhnuyām iti | [KS, 21, 4 66]
śmaśānacitā vai yamo 'muṣmiṃl loka ārdhnot | [KS, 21, 4 67]
pitṛloka evardhnoti | [KS, 21, 4 68]
gāyatracitaṃ pakṣiṇaṃ cinvīta svargakāmaḥ | [KS, 21, 4 69]
agnir vai tat pakṣī bhūtvā svargaṃ lokam apatat | [KS, 21, 4 70]
yad āhur gāyatrī pakṣiṇī bhūtvā svargaṃ lokam apatad iti svargasya lokasya samaṣṭyai | [KS, 21, 4 71]
anye 'gnaya ūrdhvāś cīyante nyañco 'nye | [KS, 21, 4 72]
ya ūrdhvāś cīyante te 'muṣmai lokāya ye nyañcas te 'smai | [KS, 21, 4 73]
yad ūrdhvas tiṣṭhan hiraṇyaśalkaiḥ prokṣati tenaivainam ūrdhvaṃ cinute svargasya lokasya samaṣṭyai | [KS, 21, 4 74]
{KS, 21, 5}
dīkṣayā virāḍ āptavyā | [KS, 21, 5 1]
tisro rātrīr dīkṣitas syāt | [KS, 21, 5 2]
tripadā virāṭ | [KS, 21, 5 3]
virājam evāpnoti | [KS, 21, 5 4]
ṣaḍ rātrīr dīkṣitas syāt | [KS, 21, 5 5]
ṣaḍ vā ṛtavas saṃvatsaraḥ | [KS, 21, 5 6]
saṃvatsaro virāṭ | [KS, 21, 5 7]
virājam evāpnoti | [KS, 21, 5 8]
daśa rātrīr dīkṣitas syāt | [KS, 21, 5 9]
daśākṣarā virāṭ | [KS, 21, 5 10]
virājam evāpnoti | [KS, 21, 5 11]
dvādaśa rātrīr dīkṣitas syāt | [KS, 21, 5 12]
dvādaśa māsās saṃvatsaraḥ | [KS, 21, 5 13]
saṃvatsaro virāṭ | [KS, 21, 5 14]
virājam evāpnoti | [KS, 21, 5 15]
trayodaśa rātrīr dīkṣitas syāt | [KS, 21, 5 16]
trayodaśa māsās saṃvatsaraḥ | [KS, 21, 5 17]
saṃvatsaro virāṭ | [KS, 21, 5 18]
virājam evāpnoti | [KS, 21, 5 19]
pañcadaśa rātrīr dīkṣitas syāt | [KS, 21, 5 20]
pañcadaśārdhamāsasya rātryaḥ | [KS, 21, 5 21]
ardhamāsaśas saṃvatsara āpyate | [KS, 21, 5 22]
saṃvatsaro virāṭ | [KS, 21, 5 23]
virājam evāpnoti | [KS, 21, 5 24]
caturviṃśatiṃ rātrīr dīkṣitas syāt | [KS, 21, 5 25]
caturviṃśatis saṃvatsarasyārdhamāsāḥ | [KS, 21, 5 26]
ardhamāsaśas saṃvatsara āpyate | [KS, 21, 5 27]
saṃvatsaro virāṭ | [KS, 21, 5 28]
virājam evāpnoti | [KS, 21, 5 29]
māsaṃ dīkṣitas syāt | [KS, 21, 5 30]
yo vai māsas sa saṃvatsaraḥ | [KS, 21, 5 31]
saṃvatsaro virāṭ | [KS, 21, 5 32]
virājam evāpnoti | [KS, 21, 5 33]
caturo māso dīkṣitas syāt | [KS, 21, 5 34]
caturo vā etaṃ māso vasavo 'bibharuḥ | [KS, 21, 5 35]
te pṛthivīm ājayan gāyatrīṃ chandaḥ | [KS, 21, 5 36]
aṣṭau rudrāḥ | [KS, 21, 5 37]
te 'ntarikṣam ājayaṃs triṣṭubhaṃ chandaḥ | [KS, 21, 5 38]
dvādaśādityāḥ | [KS, 21, 5 39]
te divam ājayañ jagatīṃ chandaḥ | [KS, 21, 5 40]
tato vai te vyāvṛtam agacchañchraiṣṭhyaṃ devānām | [KS, 21, 5 41]
tasmād dvādaśa māso bhṛtvāgniṃ cinvīta | [KS, 21, 5 42]
dvādaśa māsās saṃvatsaraḥ | [KS, 21, 5 43]
saṃvatsaro 'gnir vaiśvānaraḥ | [KS, 21, 5 44]
tasyāhorātrāṇīṣṭakāḥ | [KS, 21, 5 45]
āpteṣṭakam evainaṃ cinute | [KS, 21, 5 46]
ṛdhnoti | [KS, 21, 5 47]
vyāvṛtam eva gacchati śraiṣṭhyaṃ samānānām | [KS, 21, 5 48]
gāyatraṃ purastād gāyati | [KS, 21, 5 49]
śiro vai devānāṃ gāyatram | [KS, 21, 5 50]
gāyatro 'gniḥ | [KS, 21, 5 51]
tasmād gāyatraṃ purastād gāyati | [KS, 21, 5 52]
āgnipāvamānyām | [KS, 21, 5 53]
ayaṃ vāva yaḥ pavate sa prāṇaḥ | [KS, 21, 5 54]
mukhaṃ devānām agniḥ | [KS, 21, 5 55]
mukhata eva prāṇaṃ dadhāti | [KS, 21, 5 56]
tasmān mukhataḥ prāṇaḥ | [KS, 21, 5 57]
rathantaram uttarād gāyati bṛhad dakṣiṇataḥ | [KS, 21, 5 58]
pakṣā evāsyopadadhāti | [KS, 21, 5 59]
iyaṃ vai rathantaram asau bṛhat | [KS, 21, 5 60]
ābhyām evainaṃ parigṛhṇāti | [KS, 21, 5 61]
yajñāyajñīyaṃ pucche gāyati śroṇyāṃ vāmadevyam | [KS, 21, 5 62]
ātmā vai yajñāyajñīyam | [KS, 21, 5 63]
tanūr vāmadevyam | [KS, 21, 5 64]
sātmānam evainaṃ satanūṃ cinute | [KS, 21, 5 65]
hṛdayam apikakṣe | [KS, 21, 5 66]
tasmād apikakṣe hṛdayam anṛcaṃ bhavati | [KS, 21, 5 67]
tasmād anasthakaṃ hṛdayam | [KS, 21, 5 68]
arkyaiḥ parigāyati | [KS, 21, 5 69]
arko vā agniḥ | [KS, 21, 5 70]
arkam evārkyaiḥ parigāyati śāntyai | [KS, 21, 5 71]
{KS, 21, 6}
saṃvatsaro vā antarā tamas svargaṃ lokam | [KS, 21, 6 1]
jyotiṣmatīr etās sāhasrīr iṣṭakāḥ | [KS, 21, 6 2]
yaddhiraṇyaśalkaiḥ prokṣati jyotiṣaivāsmai saṃvatsaraṃ vivāsayati | [KS, 21, 6 3]
sahasrasya pramāsi | [KS, 21, 6 4]
sahasrasya pratimāsīti | [KS, 21, 6 5]
sahasrasaṃmitā hīme lokāḥ | [KS, 21, 6 6]
ghnanti vā etad agner yad asyātra na kriyate yan na cīyate | [KS, 21, 6 7]
amṛtaṃ hiraṇyam | [KS, 21, 6 8]
yaddhiraṇyaśalkaiḥ prokṣaty amṛtenaivāsya tanvaṃ pṛṇakti | [KS, 21, 6 9]
imā me agna iṣṭakā dhenavas santv iti dhenūr evaināḥ kurute | [KS, 21, 6 10]
tā enaṃ kāmadughā amuṣmiṃl loka upatiṣṭhante | [KS, 21, 6 11]
rudraṃ vai devā yajñān nirabhajan | [KS, 21, 6 12]
sa devān āyatayābhiparyāvartata | [KS, 21, 6 13]
te devā etac chatarudriyam apaśyan | [KS, 21, 6 14]
tenainam aśamayan | [KS, 21, 6 15]
yacchatarudriyaṃ juhoti tenaivainaṃ śamayati | [KS, 21, 6 16]
jānudaghne 'gre juhoti | [KS, 21, 6 17]
asyā eva rudram avayajate | [KS, 21, 6 18]
atha nābhidaghne | [KS, 21, 6 19]
antarikṣād eva rudram avayajate | [KS, 21, 6 20]
atha puruṣamātre | [KS, 21, 6 21]
amuṣyā eva rudram avayajate | [KS, 21, 6 22]
ita evordhvaṃ rudram avayajate | [KS, 21, 6 23]
atha puruṣamātre | [KS, 21, 6 24]
atha nābhidaghne | [KS, 21, 6 25]
atha jānudaghne | [KS, 21, 6 26]
amuta evārvāñcaṃ rudram avayajate | [KS, 21, 6 27]
tat ṣaṭ sampadyate | [KS, 21, 6 28]
ṣaḍ vā ṛtavaḥ | [KS, 21, 6 29]
ṛtubhya eva rudraṃ niravayajate | [KS, 21, 6 30]
gavīdhukāsaktubhir vā jartilair vā kusayasarpiṣā vā mṛgakṣīreṇa vā juhoti | [KS, 21, 6 31]
yad grāmyeṇa juhuyād grāmāvacāriṇaṃ rudraṃ kuryāt | [KS, 21, 6 32]
āraṇyenaivāraṇyam abhi rudraṃ niravayajate | [KS, 21, 6 33]
arkaparṇena juhoti | [KS, 21, 6 34]
arko vā agniḥ | [KS, 21, 6 35]
arkeṇaivainam arkād adhi niravayajate | [KS, 21, 6 36]
uttarasya pakṣasya yā carameṣṭakā tasyāṃ juhoti | [KS, 21, 6 37]
eṣā vai rudrasya dik | [KS, 21, 6 38]
svāyām eva diśi rudraṃ pratihṛtyāvayajate | [KS, 21, 6 39]
paśur vā agniḥ | [KS, 21, 6 40]
etarhi vā eṣa jāyate yarhi cīyate | [KS, 21, 6 41]
yathā vatso jātas stanaṃ prepsaty evaṃ vā eṣa etarhi bhāgadheyaṃ prepsati | [KS, 21, 6 42]
sa yajamānaṃ caivādhvaryuṃ ca dhyāyati | [KS, 21, 6 43]
yac chatarudriyaṃ juhoti bhāgadheyenaivainaṃ śamayati | [KS, 21, 6 44]
aṅgiraso vai svargaṃ lokaṃ yantas te 'jāyāṃ gharmaṃ prāsiñcan | [KS, 21, 6 45]
sā śocantī parṇaṃ parāmṛśat | [KS, 21, 6 46]
so 'rko 'bhavat | [KS, 21, 6 47]
tad arkasyārkatvam | [KS, 21, 6 48]
yad arkaparṇena juhoti sayonitvāya | [KS, 21, 6 49]
yaṃ dviṣyāt tasya saṃcare paśūnāṃ nyasyet | [KS, 21, 6 50]
yaḥ prathamaḥ paśur ākrāmati ta ārtim ārchanti | [KS, 21, 6 51]
yā uttamās tā yajamānaṃ vācayet | [KS, 21, 6 52]
etā vai devatās svargyāḥ | [KS, 21, 6 53]
tābhir eva svargaṃ lokam eti | [KS, 21, 6 54]
etā vai devatā abhicaraṇīyāḥ | [KS, 21, 6 55]
yaṃ dviṣyāt taṃ brūyād amuṃ vo jambhe dadhāmīti | [KS, 21, 6 56]
etābhya evainaṃ devatābhya āvṛścati | [KS, 21, 6 57]
tājak pradhanvati | [KS, 21, 6 58]
{KS, 21, 7}
aśmann ūrjaṃ parvate śiśriyāṇām ity adbhiḥ pariṣiñcati | [KS, 21, 7 1]
prajāpater vā eṣa raso yad āpaḥ | [KS, 21, 7 2]
prajāpater evainaṃ rasena tarpayati | [KS, 21, 7 3]
sa enaṃ tṛptaḥ prīto 'kṣudhyann upatiṣṭhate | [KS, 21, 7 4]
aśman te kṣud yaṃ dviṣmas taṃ te śug ṛcchatv iti yam eva dveṣṭi tam asya kṣudhā ca śucā cārpayati | [KS, 21, 7 5]
triḥ pariṣiñcati | [KS, 21, 7 6]
traya ime lokāḥ | [KS, 21, 7 7]
ebhya evainaṃ lokebhyaś śamayati | [KS, 21, 7 8]
triḥ punar apariṣiñcan paryeti | [KS, 21, 7 9]
tat ṣaṭ sampadyate | [KS, 21, 7 10]
ṣaḍ vā ṛtavaḥ | [KS, 21, 7 11]
ṛtubhya evainaṃ śamayati | [KS, 21, 7 12]
yady abhicaret triḥ punar apariṣiñcan parītya yā dakṣiṇā śroṇis tasyāṃ prakṣiṇīyāt | [KS, 21, 7 13]
idam aham amum āmuṣyāyaṇam amuṣya putraṃ prakṣiṇāmīti | [KS, 21, 7 14]
yaivāgnau śuk tām ādāya tayainam arpayati | [KS, 21, 7 15]
taṃ bhidyamānam anv ārtim ārchati | [KS, 21, 7 16]
yan nāma gṛhṇāti mūlam evāsya cchinatti | [KS, 21, 7 17]
varuṇamenir vā eṣa saṃcitaḥ | [KS, 21, 7 18]
maṇḍūkena vikarṣati | [KS, 21, 7 19]
maṇḍūkasyāyuṣā vyeti | [KS, 21, 7 20]
na grāmyān paśūn hinasti nāraṇyān | [KS, 21, 7 21]
tasmād etaṃ vasantā ca prāvṛṣi cābhigacchati | [KS, 21, 7 22]
śucā hy eṣa ṛtaḥ | [KS, 21, 7 23]
avakayā ca vetasaśākhayā ca vikarṣati | [KS, 21, 7 24]
apāṃ vā etac charo yad avakāpām etat puṣyaṃ yad vetasaḥ | [KS, 21, 7 25]
āpaś śāntāḥ | [KS, 21, 7 26]
śāntābhir evāsya śucaṃ śamayati | [KS, 21, 7 27]
tisṛbhiḥ | [KS, 21, 7 28]
trivṛd vā agniḥ | [KS, 21, 7 29]
yāvān evāgnis tasya śucaṃ śamayati | [KS, 21, 7 30]
prajāpatiḥ prajā asṛjata | [KS, 21, 7 31]
tā akṣudhyan | [KS, 21, 7 32]
tābhyo 'nnaṃ prāyacchat | [KS, 21, 7 33]
tā abruvan no 'bhūd iti | [KS, 21, 7 34]
annaṃ pāvakam | [KS, 21, 7 35]
yat pāvakavatīr bhavanty annādyāya | [KS, 21, 7 36]
kam asmā agniś cikyānāya bhavati | [KS, 21, 7 37]
saptabhir vikarṣayati | [KS, 21, 7 38]
sapta vai chandāṃsi | [KS, 21, 7 39]
chandobhir evāsya śucaṃ śamayati | [KS, 21, 7 40]
aṣṭābhir vikarṣati | [KS, 21, 7 41]
aṣṭākṣarā gāyatrī | [KS, 21, 7 42]
gāyatro 'gniḥ | [KS, 21, 7 43]
yāvān evāgnis tasya śucaṃ śamayati | [KS, 21, 7 44]
saṃlupyotkare 'dhyasyati | [KS, 21, 7 45]
eṣā vā asyāṃ śuk | [KS, 21, 7 46]
śucy evāsya śucaṃ dadhāti | [KS, 21, 7 47]
yaṃ dviṣyāt tam abhyasyet | [KS, 21, 7 48]
śucaivainam arpayati | [KS, 21, 7 49]
pañcagṛhīta ājye pañca hiraṇyaśalkān avāsyati | [KS, 21, 7 50]
tejo vai hiraṇyam | [KS, 21, 7 51]
āyur ghṛtam | [KS, 21, 7 52]
tejasaivāsyāyur vyāghārayati | [KS, 21, 7 53]
atho paṅktyaivāhutyāgnim ālabhate | [KS, 21, 7 54]
namas te harase śociṣa ity adhikrāmati | [KS, 21, 7 55]
namaskṛtya hi śreyāṃsam upacaranti | [KS, 21, 7 56]
akṣṇayā vyāghārayaty ajāmitvāya | [KS, 21, 7 57]
nṛṣade veḍ iti pratiṣṭhityai | [KS, 21, 7 58]
hutādo vā anye devā ahutādo 'nye | [KS, 21, 7 59]
agnicid attvaitān ubhayān avarunddhe | [KS, 21, 7 60]
yaj juhoti cāva cokṣati tān eva prīṇāti tān avarunddhe | [KS, 21, 7 61]
te 'syobhaye prītā yajñe bhavanti | [KS, 21, 7 62]
gurumuṣṭināvokṣati | [KS, 21, 7 63]
sa hi prājāpatyatamaḥ | [KS, 21, 7 64]
tenāsya na hutaṃ bhavati nāhutam | [KS, 21, 7 65]
kṛṣṇājinasyopānahau kurute | [KS, 21, 7 66]
brahmaṇo vā etad rūpaṃ yat kṛṣṇājinam | [KS, 21, 7 67]
mṛtyur agniḥ | [KS, 21, 7 68]
brahmaṇaiva mṛtyor antardhatte | [KS, 21, 7 69]
antar mṛtyor dhatte | [KS, 21, 7 70]
antar annādyād anyatarām upānahaṃ kurvīta | [KS, 21, 7 71]
antar mṛtyor dhatte | [KS, 21, 7 72]
avānnādyaṃ runddhe | [KS, 21, 7 73]
prāṇair vā eṣa paśubhir vyṛdhyate yo 'gniṃ cinute | [KS, 21, 7 74]
taṃ prathamo 'dhikrāmati | [KS, 21, 7 75]
prāṇadā vyānadā iti prāṇair evainaṃ samardhayati | [KS, 21, 7 76]
varcodā varivodā iti prajā vai varcaḥ | [KS, 21, 7 77]
paśavo varivaḥ | [KS, 21, 7 78]
prajayā caivainaṃ paśubhiś ca samardhayati | [KS, 21, 7 79]
prāṇadā apānadā ity avarohati | [KS, 21, 7 80]
rūpeṇaiva | [KS, 21, 7 81]
dvābhyām | [KS, 21, 7 82]
dvipād yajamānaḥ pratiṣṭhityai | [KS, 21, 7 83]
{KS, 31, 15}
{KS, 32, 1}
{KS, 32, 2}
{KS, 32, 3}
{KS, 32, 4}
