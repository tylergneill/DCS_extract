{RKDh, 1, 1}
śrīprasādavarārūḍho jayati tripurāpriyaḥ | [RKDh, 1, 1 1.1]
nityānandamayo nātho gurur nārāyaṇaḥ svayam | [RKDh, 1, 1 1.2]
upakaraṇadhātusaṃgrahasūtakarmacikitsācatuṣpādaiḥ | [RKDh, 1, 1 2.1]
jayati rasakāmadhenuś cūḍāmaṇisaṃgṛhīteyam | [RKDh, 1, 1 2.2]
rasoparasalohāni khalvapāṣāṇamardakam | [RKDh, 1, 1 3.1]
mṛnmayāni ca yantrāṇi dhamanī lohayantrakam | [RKDh, 1, 1 3.2]
koṣṭhikā vakranālaṃ ca gomayaṃ sāram indhanam | [RKDh, 1, 1 4.1]
saṃdaṃśī paṭṭasaṃdaṃśaṃ mṛtpātrāyaḥkaṭorakam | [RKDh, 1, 1 4.2]
pratimānāni ca tulā chedanī nikaṣopalam | [RKDh, 1, 1 5.1]
vaṃśanālī lohanālī mūsalolūkhalāni ca | [RKDh, 1, 1 5.2]
mūṣā nāḍyas tathauṣadhyo vasanaṃ kāñjikaṃ viḍam | [RKDh, 1, 1 6.1]
snehāmlalavaṇakṣāraviṣāṇyupaviṣāṇi ca | [RKDh, 1, 1 6.2]
evaṃ saṃgṛhya sambhāraṃ karmayogaṃ samācaret | [RKDh, 1, 1 7.1]
tatra rasā daradābhrakasasyakacapalādayo ratnāni ca | [RKDh, 1, 1 7.2]
uparasā gandhatālaśilādayaḥ | [RKDh, 1, 1 7.3]
lohāni svarṇādyā dhātavaḥ | [RKDh, 1, 1 7.4]
eṣāṃ bhasmasattvadravāḥ śrīrasendrajāraṇārtham atyartham upayuktāḥ | [RKDh, 1, 1 7.5]
ata evaiṣāṃ prathamata eva kathanam | [RKDh, 1, 1 7.6]
utsedhena navāṅgulaṃ śaśikalāsaṃkhyāṅgulaṃ dairghyato vistāreṇa navāṅgulaṃ rasamitair nimnaṃ tathaivāṅgulaiḥ | [RKDh, 1, 1 7.7]
kaṇṭhe dvyaṅgulasaṃmitaṃ sumasṛṇaṃ droṇārdhayantropamaṃ gharṣaṃ caiva daśāṅgulaṃ talam idaṃ khalvākhyayantraṃ vadet | [RKDh, 1, 1 7.8]
utsedhena daśāṅgulaḥ khalu kalātulyāṅgulāyāmavān vistāreṇa daśāṅgulo munimitair nimnas tathārdhāṅgulaiḥ | [RKDh, 1, 1 8.1]
pālyāṃ dvyaṅgulavistṛtaśca masṛṇo 'tīvārdhacandropamo gharṣo dvādaśakāṅgulaśca kathitaḥ khalvottamaḥ siddhaye | [RKDh, 1, 1 8.2]
mṛnmaye lohapāṣāṇe hy ayaskāntamaye 'thavā | [RKDh, 1, 1 9.1]
anyatra tu kṛtaḥ kāntāyase khalve bhavet koṭiguṇo rasaḥ | [RKDh, 1, 1 9.2]
asmin pañcapalaḥ sūto mardanīyo viśuddhaye | [RKDh, 1, 1 10.1]
tattadaucityayogena khalveṣvanyeṣu yojayet | [RKDh, 1, 1 10.2]
dvādaśāṅgulavistāraḥ khalvo bhavati vartulaḥ | [RKDh, 1, 1 11.1]
caturaṅgulanimnaḥ syānmardako 'ṣṭāṅgulāyataḥ | [RKDh, 1, 1 11.2]
lohair nivartito yastu taptakhalvaḥ sa ucyate | [RKDh, 1, 1 12.1]
ajāśakṛttuṣāgniṃ tu dīpayitvā bhuvi kṣipet | [RKDh, 1, 1 12.2]
tasyopari sthitaḥ khalvas taptakhalvaḥ sa ucyate | [RKDh, 1, 1 13.1]
sudṛḍho mardakaḥ kāryaś caturaṅgulakoṭikaḥ | [RKDh, 1, 1 13.2]
sarvalohamayaḥ śailo hy ayaskāntamayo 'thavā | [RKDh, 1, 1 14.1]
lauho navāṅguloccastu nimnatve ca ṣaḍaṅgulaḥ | [RKDh, 1, 1 14.2]
mardako 'ṣṭāṅgulaścaiva taptakhalvo 'bhidhīyate | [RKDh, 1, 1 15.1]
lohakhalve catuṣpāde piṇḍikā ca daśāṅgulā | [RKDh, 1, 1 15.2]
anyatkāryaṃ dṛḍhaṃ khalvaṃ śilāpaṭṭaṃ saloṣṭakam | [RKDh, 1, 1 16.1]
kharparaṃ bahudhā sthālīlohodumbaramṛnmayam | [RKDh, 1, 1 16.2]
khalvayantraṃ tridhā proktam mardanādiṣu karmasu | [RKDh, 1, 1 17.1]
pāṣāṇaṃ dārusambhūtaṃ tṛtīyaṃ lohasambhavam | [RKDh, 1, 1 17.2]
lauho navāṅgulaḥ khalvo nimnatve ca ṣaḍaṅgulaḥ | [RKDh, 1, 1 18.1]
mardako 'ṣṭāṅgulaścaiva taptakhallābhidho 'pyayam | [RKDh, 1, 1 18.2]
kṛtvā khallākṛtiṃ cullīm aṅgāraiḥ paripūritām | [RKDh, 1, 1 19.1]
tasyāṃ niveśya taṃ khallaṃ pārśve bhastrikayā dhamet | [RKDh, 1, 1 19.2]
tadantarmarditā piṣṭiḥ kṣārairamlaiśca saṃyutāḥ | [RKDh, 1, 1 19.3]
pradravatyativegena sveditā nātra saṃśayaḥ | [RKDh, 1, 1 20.1]
kṛtaḥ kāntāyasā so 'yaṃ bhavet koṭiguṇo rasaḥ | [RKDh, 1, 1 20.2]
ajāśakṛttuṣāgniṃ ca bhūgarte tritayaṃ kṣipet | [RKDh, 1, 1 21.1]
tasyopari sthitaḥ khallastaptakhalla iti smṛtaḥ | [RKDh, 1, 1 21.2]
dravadravyeṇa bhāṇḍasya pūritārdhodarasya ca | [RKDh, 1, 1 22.1]
mukhe tiryakkṛte daṇḍe rasaṃ sūtreṇa lambitam | [RKDh, 1, 1 22.2]
taṃ svedayedatalagaṃ dolāyantram iti smṛtam | [RKDh, 1, 1 23.1]
dravadravyeṇa bhāṇḍasya pūritārdhodarasya ca | [RKDh, 1, 1 23.2]
kaṇṭhasyobhayato dvāradvayaṃ kṛtvā prayatnataḥ | [RKDh, 1, 1 23.3]
tayostu kṣipeddaṇḍaṃ tanmadhye rasapoṭalīm | [RKDh, 1, 1 24.1]
baddhvā tu svedayedevaṃ dolāyantram iti smṛtam | [RKDh, 1, 1 24.2]
dravadravyeṇa bhāṇḍasya pūritārdhodakasya ca | [RKDh, 1, 1 25.1]
mukhasyobhayato dvāradvayaṃ kṛtvā prayatnataḥ | [RKDh, 1, 1 25.2]
tayostu nikṣipeddaṇḍaṃ tanmadhye rasapoṭalīm | [RKDh, 1, 1 26.1]
baddhvā tu svedayedetad dolāyantram iti smṛtam | [RKDh, 1, 1 26.2]
vibadhya sauṣadhaṃ sūtaṃ sabhūrje triguṇāmbare | [RKDh, 1, 1 27.1]
rasapoṭalikāṃ kāṣṭhe dṛḍhaṃ baddhvā guṇena hi | [RKDh, 1, 1 27.2]
saṃdhānapūrṇakumbhāntaḥ pralambanagatisthitām | [RKDh, 1, 1 28.1]
adhastājjvālayed agniṃ tattaduktakrameṇa hi | [RKDh, 1, 1 28.2]
dolāyantram idaṃ proktam | [RKDh, 1, 1 29.1]
sūtādikaṃ svedanīyaṃ nikṣipet triguṇāmbare | [RKDh, 1, 1 29.2]
sphītakena nirudhyātha poṭalīṃ kārayed bhṛśam | [RKDh, 1, 1 29.3]
pūritārdhodare bhāṇḍe dravais tanmukhapārśvayoḥ | [RKDh, 1, 1 30.1]
randhradvayaṃ vidhāyātha tatra daṇḍaṃ vinikṣipet | [RKDh, 1, 1 30.2]
daṇḍamadhye tu sudṛḍhaṃ badhnīyād dravyapoṭalīm | [RKDh, 1, 1 31.1]
gurudarśitamārgeṇa vahniṃ prajvālayedadhaḥ | [RKDh, 1, 1 31.2]
svedayecca tataścaitad dolāyantramiti smṛtam | [RKDh, 1, 1 32.1]
dravyāṇāṃ śodhanādyarthaṃ viśeṣeṇa niyujyate | [RKDh, 1, 1 32.2]
kiṃnaraṃ yantram ādāya auṣadhyā lepayettalam | [RKDh, 1, 1 33.1]
navasāragataṃ sūtaṃ yantramadhyagataṃ nyaset | [RKDh, 1, 1 33.2]
rasopari śarāvaṃ ca saṃdhilepaṃ dṛḍhaṃ mṛdā | [RKDh, 1, 1 34.1]
lavaṇena ca sampūrya dvāraṃ saṃrudhya yatnataḥ | [RKDh, 1, 1 34.2]
cuhlikopari saṃsthāpya dīpāgniṃ jvālayedadhaḥ | [RKDh, 1, 1 35.1]
yāmaikena tamuttārya kartavyaḥ śītalo rasaḥ | [RKDh, 1, 1 35.2]
kṛtvā mṛnmayabhāṇḍasampuṭam adhaḥ prakṣipya bhāṇḍodare turyāṃśārkakarair manāk sakarakaiḥ saṃmardya piṇḍīkṛtam | [RKDh, 1, 1 36.1]
anyasminnicitordhvavāriṇi mṛdā saṃrudhya saṃdhau sudhīḥ paktvā dvipraharaṃ samena śucinā bhāṇḍe tam ūrdhvaṃ nayet | [RKDh, 1, 1 36.2]
etadeva bhāṇḍasampuṭapratipādanāḍḍamarukākhyaṃ yantram | [RKDh, 1, 1 37.1]
bhūmau hastamitaṃ nimnaṃ vidadhyād gartam uttamam | [RKDh, 1, 1 37.2]
tasmin pātraṃ nidhāyātha tadrūpaṃ pātram anyakam | [RKDh, 1, 1 37.3]
ādadīta tatas tasminnauṣadhāni nidhāpayet | [RKDh, 1, 1 38.1]
āsyam asya śarāveṇa chidragarbheṇa rodhayet | [RKDh, 1, 1 38.2]
pātram etattu gartasthe pātre yatnena vinyaset | [RKDh, 1, 1 39.1]
vidadhyād anayor yatnāt sudṛḍhaṃ saṃdhibandhanam | [RKDh, 1, 1 39.2]
mṛdā sampūrya gartaṃ tu vahniṃ dadyāt prayogavit | [RKDh, 1, 1 40.1]
svāṅgaśītaṃ tato jñātvā rasatantravicakṣaṇaḥ | [RKDh, 1, 1 40.2]
uparisthaṃ tu vai pātraṃ śanaiḥ samavatārayet | [RKDh, 1, 1 41.1]
adhaḥpātragataṃ tailaṃ gṛhṇīyāttu vidhānataḥ | [RKDh, 1, 1 41.2]
etad budhaiḥ samākhyātaṃ yantraṃ pātālasaṃjñakam | [RKDh, 1, 1 42.1]
āhartuṃ gandhakādīnāṃ tailam etat prayujyate | [RKDh, 1, 1 42.2]
vālukācitasarvāṅgāṃ kumudīṃ kuṇḍagāṃ pacet | [RKDh, 1, 1 43.1]
ācchādya dīptair upalair yantraṃ bhūdharasaṃjñakam | [RKDh, 1, 1 43.2]
vālukāgūḍhasarvāṅgāṃ garte mūṣāṃ rasānvitām | [RKDh, 1, 1 44.1]
dīptopalaiḥ saṃvṛṇuyād yantraṃ tad bhūdharāhvayam | [RKDh, 1, 1 44.2]
yantraṃ ḍamarūvadvātha vādhaḥ pātanayantravat | [RKDh, 1, 1 45.1]
bhūgarte tat samādhāya cordhvamākīrya vahninā | [RKDh, 1, 1 45.2]
adhaḥsthālyāṃ jalaṃ kṣiptvā sūtakaṃ tatra pātayet | [RKDh, 1, 1 46.1]
etad bhūdharayantraṃ syāt sūtasaṃskārakarmaṇi | [RKDh, 1, 1 46.2]
sthālikopari vinyasya sthālīṃ nyubjatayāparām | [RKDh, 1, 1 47.1]
pacedyathākramaṃ tv etadyantraṃ ḍamarūkāhvayam | [RKDh, 1, 1 47.2]
ghaṭe tu cullikāsaṃsthe nikṣipetsalilādikam | [RKDh, 1, 1 48.1]
adhomukhaṃ ghaṭaṃ tv anyaṃ mukhe tasya nidhāpayet | [RKDh, 1, 1 48.2]
ubhayor mukhamālipya mṛdā saṃśoṣayettataḥ | [RKDh, 1, 1 49.1]
uparisthe tato bhāṇḍe nāḍikāṃ tu niveśayet | [RKDh, 1, 1 49.2]
ekāṃ tu nāḍikāṃ prājño yatnataḥ kuṇḍalīkṛtām | [RKDh, 1, 1 50.1]
jaladroṇyāṃ vinikṣipya bhittvā cātha niveśayet | [RKDh, 1, 1 50.2]
kācakūpīmukhe samyag vahniṃ prajvālayettataḥ | [RKDh, 1, 1 51.1]
yāvad ghaṭasthito dravyasāro yātīha bāṣpatām | [RKDh, 1, 1 51.2]
yantrasthālyupari sthālīṃ nyubjāṃ dattvā nirodhayet | [RKDh, 1, 1 52.1]
yantraṃ ḍamarukākhyaṃ syād rasabhasmakṛte hitam | [RKDh, 1, 1 52.2]
sthālikopari vinyasya sthālīṃ samyaṅnirudhya ca | [RKDh, 1, 1 53.1]
ūrdhvasthālyāṃ jalaṃ dattvā vahniṃ prajvālayedadhaḥ | [RKDh, 1, 1 53.2]
etadvidyādharaṃ yantraṃ hiṅgulākṛṣṭihetave | [RKDh, 1, 1 54.1]
iha rasakarpūrakriyāyāṃ jalam uparisthālyāṃ na deyaṃ rasasya yathārūpasyaiva tatra pātanāt | [RKDh, 1, 1 54.2]
adhastiryakpātanayantre tu rasasaṃskāreṣu vakṣyamāṇe | [RKDh, 1, 1 54.3]
aṣṭāṅgulaparīṇāhamānāhena daśāṅgulam | [RKDh, 1, 1 54.4]
caturaṅgulakotsedhaṃ toyādhāraṃ galādadhaḥ | [RKDh, 1, 1 54.5]
adhobhāṇḍe mukhaṃ tasya bhāṇḍasyoparivartinaḥ | [RKDh, 1, 1 55.1]
ṣoḍaśāṅgulavistīrṇapṛṣṭhasyāsye praveśayet | [RKDh, 1, 1 55.2]
pārśvayor mahiṣīkṣīracūrṇamaṇḍūraphāṇitaiḥ | [RKDh, 1, 1 56.1]
liptvā viśoṣayetsaṃdhiṃ jalādhāre jalaṃ kṣipet | [RKDh, 1, 1 56.2]
cullyām āropayed etat pātanayantram īritam | [RKDh, 1, 1 57.1]
athordhvabhājane liptasthāpitasya jale sudhīḥ | [RKDh, 1, 1 57.2]
dīptair vanopalaiḥ kuryād adhaḥpātaṃ prayatnataḥ | [RKDh, 1, 1 58.1]
kacchapayantrāntargatamṛnmayapīṭhasthadīpikāsaṃsthaḥ | [RKDh, 1, 1 58.2]
yasminnipatati sūtaḥ proktaṃ tad dīpikāyantram | [RKDh, 1, 1 58.3]
tiryakpātanasthāne etat | [RKDh, 1, 1 59.1]
iti pātanayantrāṇi | [RKDh, 1, 1 59.2]
atha dhātūpadhāturasoparasasattvatailādipātanārthaṃ yantrāṇyucyante siddhasāraṃ garbhasāraṃ paramānandamūrtijam | [RKDh, 1, 1 59.3]
pātālākāśasaṃjñe ca śrīrañjakakaruṇākaram | [RKDh, 1, 1 59.4]
vāruṇī jyotir ityādi yantrāṇi syur anekadhā | [RKDh, 1, 1 60.1]
cullyām āropayet pātraṃ gambhīraṃ kalkapūritam | [RKDh, 1, 1 60.2]
tatpārśvanalikāmārgāddrutasattvasya vipruṣāḥ | [RKDh, 1, 1 60.3]
patanti yena tadyantraṃ siddhasārākhyam īritam | [RKDh, 1, 1 61.1]
kalko mūrchanamāraṇabandhanauṣadhījanitaḥ | [RKDh, 1, 1 61.2]
tathaiva pātraṃ gambhīraṃ sacchidrakapidhānakam | [RKDh, 1, 1 62.1]
pidhāya pātrāntarato madhye svalpakacolake | [RKDh, 1, 1 62.2]
pātane bāṣpabindūnāṃ garbhasāraṃ pracakṣate | [RKDh, 1, 1 63.1]
etadapi kalkasattvapātanārthameva | [RKDh, 1, 1 63.2]
tathaiva pārśvanālī tu dīrghā pātrāntaraṃ gatā | [RKDh, 1, 1 63.3]
dravapāto yataḥ proktaṃ paramānandamūrti tat | [RKDh, 1, 1 63.4]
atrāmlakṣārakāñjikadravasattvapātanam | [RKDh, 1, 1 64.1]
snigdhadravyabhṛtaṃ pātraṃ sacchidram anyapātrake | [RKDh, 1, 1 64.2]
garte nidhāyoparyagnir yantraṃ pātālasaṃjñakam | [RKDh, 1, 1 64.3]
atrāgnir upalānāṃ snigdhadravyaṃ gandhatālādicūrṇaṃ jayapālakampillakādibījacūrṇaṃ vā kṣīrasiktaśuṣkam | [RKDh, 1, 1 65.1]
sacchidram iti chidraṃ cātra pātrādhastājjñeyam | [RKDh, 1, 1 65.2]
etattailapātanārtham eva | [RKDh, 1, 1 65.3]
uparyagnir ghaṭasyārdhaṃ kharparaṃ sammukhasthitam | [RKDh, 1, 1 65.4]
nyubjam uccair vastrabaddhaṃ mukhaṃ mallapidhānakam | [RKDh, 1, 1 65.5]
vastrāntaḥsthaṃ dravyacūrṇaṃ dravībhūya pated adhaḥ | [RKDh, 1, 1 66.1]
anyapātre kācajādau yantram ākāśasaṃjñitam | [RKDh, 1, 1 66.2]
tanmukhe kācakūpī vā sādhaśchidrā savastrabhṛt | [RKDh, 1, 1 67.1]
atra cūrṇaṃ bhāvitagandhādicūrṇam anyad vā | [RKDh, 1, 1 67.2]
atrāpyupalāgnir eva | [RKDh, 1, 1 67.3]
etad api tailacyāvanārtham eva | [RKDh, 1, 1 67.4]
mṛttikādikūpī vālukāyantre sthitā uparilambamānasakalkaghaṭādhaśchidrā dravabinduparipatadrasādidravyā yadi ca syāttadāpyākāśayantram uktam | [RKDh, 1, 1 67.5]
rañjakadravapūrṇāyāṃ sthālikāyāṃ tu vinyaset | [RKDh, 1, 1 67.6]
mṛttikākācajaṃ pātraṃ gambhīroccaṃ manoharam | [RKDh, 1, 1 67.7]
sūkṣmacchidrānvitāṃ tatra samāropya tripādikām | [RKDh, 1, 1 68.1]
tatra kṣiptvā gandhacūrṇaṃ taptatīkṣṇaśalākayā | [RKDh, 1, 1 68.2]
saṃdahya sadyas tatpātropari pātraṃ ca tadvidham | [RKDh, 1, 1 69.1]
tathā pidadhyāttatpātradhānaṃ majjeddravāntare | [RKDh, 1, 1 69.2]
tattalāntardhūmasattvaṃ lagnaṃ syācca tathācaret | [RKDh, 1, 1 70.1]
chidrāntarādrutaṃ tailaṃ madhyapātre patedapi | [RKDh, 1, 1 70.2]
idaṃ śrīrañjakaṃ yantraṃ sarvatantreṣu gopitam | [RKDh, 1, 1 71.1]
gandhetyupalakṣaṇaṃ tālaśilādīnām apyatra yogyatā | [RKDh, 1, 1 71.2]
gandhādayastu divyauṣadhisaṃbhāvitā eva | [RKDh, 1, 1 71.3]
tripādikātra kācādijā | [RKDh, 1, 1 71.4]
sakalkapātraṃ gambhīraṃ cullisthaṃ ca tirohitam | [RKDh, 1, 1 71.5]
sthālyāṃ tatprāntastharasaiścyutaiḥ syātkaruṇākaram | [RKDh, 1, 1 71.6]
kūpīdvayamukhaṃ tiryakkṛtvaikādho 'gnidīpanam | [RKDh, 1, 1 72.1]
tataḥ kṣāradravo 'nyasyāṃ pated vāruṇikaṃ ca tat | [RKDh, 1, 1 72.2]
haṇḍikādhastu dīpāgnirūrdhvacchidrasthakūpake | [RKDh, 1, 1 73.1]
tālādisattvapātārthaṃ jyotiryantram idaṃ smṛtam | [RKDh, 1, 1 73.2]
culhisaṃstheṣṭikāgarte 'nyapātreṇa tirohite | [RKDh, 1, 1 74.1]
tālādisattvaṃ nipatetsādhyayantraṃ taducyate | [RKDh, 1, 1 74.2]
tālādisattvaṃ cakrasaikatādiyantreṣvapi bhavatītyādyanekadhā buddhyā yantrāṇi jñeyāni | [RKDh, 1, 1 75.1]
catuḥprasthajalādhāraṃ caturaṅgulakānanam | [RKDh, 1, 1 75.2]
ghaṭayantramidaṃ khyātaṃ tadāpyāyanakaṃ smṛtam | [RKDh, 1, 1 75.3]
atha rasajāraṇārthaṃ yantrāṇyucyante | [RKDh, 1, 1 76.1]
tatra saikatayantraṃ rasendracūḍāmaṇau | [RKDh, 1, 1 76.2]
koṣṭhikādho bahucchidrā gartasyopari koṣṭhikā | [RKDh, 1, 1 76.3]
bhāṇḍasthavālukā kaṇṭhalagnā tatsaikataṃ bhavet | [RKDh, 1, 1 76.4]
rasasāre tv idam eva cakrayantram | [RKDh, 1, 1 77.1]
kharparaṃ sikatāpūrṇaṃ kṛtvā tasyopari nyaset | [RKDh, 1, 1 77.2]
aparaṃ kharparaṃ tatra śanair mṛdvagninā pacet | [RKDh, 1, 1 77.3]
pacet kṣārais tathā mūtrair lavaṇaṃ ca viḍaṃ tathā | [RKDh, 1, 1 78.1]
haṃsapākaṃ samākhyātaṃ tad yantraṃ vārttikottamaiḥ | [RKDh, 1, 1 78.2]
saptāṅguloccāṃ mṛdvastralepāṅgulaghanāvṛtām | [RKDh, 1, 1 79.1]
śoṣitāṃ kācakalaśīṃ pūrayet triṣu bhāgayoḥ | [RKDh, 1, 1 79.2]
bhāṇḍe vitastigambhīre vālukāsu pratiṣṭhitām | [RKDh, 1, 1 80.1]
bhāṇḍasya pūrayeccheṣam anyābhir avaguṇṭhayet | [RKDh, 1, 1 80.2]
bhāṇḍavaktraṃ maṇikayā saṃdhiṃ limpenmṛdā pacet | [RKDh, 1, 1 81.1]
cullyāṃ tṛṇasya cādāhānmaṇikāpṛṣṭhavartinaḥ | [RKDh, 1, 1 81.2]
etaddhi vālukāyantraṃ tadyantraṃ lavaṇāśrayam | [RKDh, 1, 1 82.1]
spaṣṭārthastu rasendracintāmaṇau niravadhinipīḍitamṛdambarādipariliptām atikaṭhinakācaghaṭīm agre vakṣyamāṇaprakārāṃ rasagarbhiṇīm adhastarjanyaṅgulipramāṇacchidrāyām anurūpasthālikāyām āropya chidrasya parito dvitryaṅgulimitena lavaṇena nirantarālīkāryākaraṇapuraḥsaraṃ sikatābhirāgalaṃ paripūrya vardhamānakam āropaṇīyaṃ kramataśca tricaturāṇi pañcaṣāṇi vā vāsarāṇi jvalanajvālayā pacanīyam ityekaṃ yantram | [RKDh, 1, 1 82.2]
kūpī ca tatraiva kācamṛttikayoḥ kūpī hemno 'yastārayorapi iti kvacit | [RKDh, 1, 1 82.3]
rasagarbhāṃ gūḍhavaktrāṃ mṛdvastrāṃgulaghanāvṛtām | [RKDh, 1, 1 83.1]
śodhitāṃ kācakalaśīṃ triṣu bhāgeṣu pūrayet | [RKDh, 1, 1 83.2]
bhāṇḍe vitastigambhīre vālukāsu pratiṣṭhitām | [RKDh, 1, 1 84.1]
tadbhāṇḍaṃ pūrayet tribhiranyābhiravaguṇṭhayet | [RKDh, 1, 1 84.2]
bhāṇḍavaktraṃ maṇikayā sandhiṃ lipenmṛdā pacet | [RKDh, 1, 1 85.1]
cullyāṃ tṛṇasya cāvāhānmaṇipṛṣṭhavartinaḥ | [RKDh, 1, 1 85.2]
etaddhi vālukayantraṃ tadyantraṃ lavaṇāśrayam | [RKDh, 1, 1 86.1]
pañcāḍhavālukāpūrṇabhāṇḍe nikṣipya yatnataḥ | [RKDh, 1, 1 86.2]
pacyate rasagolādyaṃ vālukāyantramīritam | [RKDh, 1, 1 86.3]
evaṃ lavaṇanikṣepāt proktaṃ lavaṇayantrakam | [RKDh, 1, 1 86.4]
athavāntaḥ kṛtarasālepatāmrapātramukhasya ca | [RKDh, 1, 1 87.1]
liptvā mṛllavaṇenaiva sandhiṃ bhāṇḍatalasya ca | [RKDh, 1, 1 87.2]
tadbhāṇḍaṃ paṭunāpūrya kṣārairvā pūrvavat pacet | [RKDh, 1, 1 88.1]
evaṃ lavaṇayantraṃ syād rasakarmaṇi śasyate | [RKDh, 1, 1 88.2]
savastrakuṭṭitamṛdā liptāṅgīṃ ca viśoṣitām | [RKDh, 1, 1 89.1]
rasādipūrṇajaṭharāṃ kācakūpīṃ tu vinyaset | [RKDh, 1, 1 89.2]
sthālyāṃ mṛttalaliptāyāṃ sudṛḍhāyāṃ prayatnataḥ | [RKDh, 1, 1 90.1]
ā kaṇṭhaṃ kūpikāṃ tatra vālukābhiḥ prapūrayet | [RKDh, 1, 1 90.2]
bhāṇḍādho jvālayedagniṃ yathākālaṃ yathākramam | [RKDh, 1, 1 91.1]
etad budhaiḥ samākhyātaṃ vālukāyantrasaṃjñakam | [RKDh, 1, 1 91.2]
vṛntākākāramūṣe dve tayoḥ kaṇṭhād adhaḥ khalu | [RKDh, 1, 1 92.1]
prādeśamātrā nalikā mṛdā saṃliptarandhrakā | [RKDh, 1, 1 92.2]
tatraikasyāṃ kṣipetsūtam anyasyāṃ gandhacūrṇakam | [RKDh, 1, 1 93.1]
nirudhya mūṣayorvaktraṃ vālukāyantragaṃ pacet | [RKDh, 1, 1 93.2]
gandhādho jvālayedvahniṃ tulāyantramidaṃ smṛtam | [RKDh, 1, 1 94.1]
nalikācaturdikṣu chidrāṇi dhūmaniḥsaraṇārtham | [RKDh, 1, 1 94.2]
vidhāya vartulaṃ gartaṃ mallam atra nidhāya ca | [RKDh, 1, 1 94.3]
vinidhāyeṣikāṃ tatra madhye gartavatīṃ śubhām | [RKDh, 1, 1 94.4]
gartasya paritaḥ kuryāt pālikām aṅgulocchritām | [RKDh, 1, 1 95.1]
garbhe sūtaṃ vinikṣipya gartāsye vasanaṃ kṣipet | [RKDh, 1, 1 95.2]
nikṣipedgandhakaṃ tatra mallenāsyaṃ nirudhya ca | [RKDh, 1, 1 96.1]
mallapālikayormadhye mṛdā samyaṅnirudhya ca | [RKDh, 1, 1 96.2]
vanopalaiḥ puṭaṃ deyaṃ kapotākhyaṃ na cādhikam | [RKDh, 1, 1 97.1]
iṣṭikāyantrametaddhi gandhakaṃ tena jārayet | [RKDh, 1, 1 97.2]
caturaṃguladīrghaṃ syāt tryaṃgulonmitavistṛtam | [RKDh, 1, 1 98.1]
mṛnmayaṃ saṃpuṭaṃ kṛtvā chāyāśuṣkaṃ ca kārayet | [RKDh, 1, 1 98.2]
lavaṇād viṃśatirbhāgā bhāga ekastu gugguloḥ | [RKDh, 1, 1 99.1]
sarvaṃ toye prapeṣyātha tenaiva saṃpuṭodaram | [RKDh, 1, 1 99.2]
liptvā tatra mukhaṃ ruddhvā garbhayantramidaṃ bhavet | [RKDh, 1, 1 100.1]
idaṃ tu piṣṭījāraṇārthaṃ garbhayantram | [RKDh, 1, 1 100.2]
caṣakaṃ darvikākalpaṃ dīrghahastakasaṃyutam | [RKDh, 1, 1 100.3]
darvikā yantrametaddhi gandhaśodhanasādhakam | [RKDh, 1, 1 100.4]
etadeva hi yantraṃ tu natahastakasaṃyutam | [RKDh, 1, 1 101.1]
pālikā yantramuddiṣṭaṃ rasatantravicakṣaṇaiḥ | [RKDh, 1, 1 101.2]
caṣakaṃ vartulaṃ lauhaṃ vinatāgrordhvadaṇḍakam | [RKDh, 1, 1 102.1]
etaddhi pālikāyantraṃ balijāraṇahetave | [RKDh, 1, 1 102.2]
tatrāhuḥ etacca dīpāgni ghaṭikāmātreṇa kṛṣṇarasabhasmakaraṇe | [RKDh, 1, 1 103.1]
tatra lohapātre gandhakaṃ drāvayitvā pārado deyaḥ | [RKDh, 1, 1 103.2]
paścāllohadaṇḍenaikīkṛtya karaṇīyam | [RKDh, 1, 1 103.3]
kharparaṃ pṛthulaṃ samyagvistāre tasya madhyame | [RKDh, 1, 1 103.4]
ālavālaṃ mṛdā kṛtvā tanmadhye pāradaṃ nyaset | [RKDh, 1, 1 103.5]
jāraṇārthaṃ rasasyoktaṃ gandhādīnām aśeṣataḥ | [RKDh, 1, 1 104.1]
jalapūrṇaṃ dṛḍhaṃ pātraṃ suviśālaṃ samāharet | [RKDh, 1, 1 104.2]
tadantaḥ kharparaṃ nyasya suvistīrṇaṃ navaṃ dṛḍham | [RKDh, 1, 1 104.3]
viḍaṃ dattvā tadupari kṣipedvā jambhajaṃ rasam | [RKDh, 1, 1 105.1]
upariṣṭādviḍaṃ dadyāttato lohakaṭorikām | [RKDh, 1, 1 105.2]
ayaskāntamayīṃ vāpi pattalībhūtavigrahām | [RKDh, 1, 1 106.1]
upariṣṭād adhovaktrāṃ dattvā samyagvilepayet | [RKDh, 1, 1 106.2]
khaṭīṃ paṭuṃ sudhāṃ bhaktaṃ piṣṭvā samyagvimudrayet | [RKDh, 1, 1 107.1]
upariṣṭād vanotthānair aṅgāraiḥ pūrṇakharparam | [RKDh, 1, 1 107.2]
jalakūrmaprakāro 'yamadhunā vakṣyate sphuṭam | [RKDh, 1, 1 108.1]
dairghyād adhaḥsthālikāyā mānaṃ syāddvādaśāṅgulam | [RKDh, 1, 1 108.2]
ṣoḍaśāṃgulavistārāṃ catuḥkīlayutāṃ mukhe | [RKDh, 1, 1 109.1]
jalenāpūrya tāṃ sthālīṃ nikhaned bhūmimadhyataḥ | [RKDh, 1, 1 109.2]
upariṣṭāccharāvaṃ tu mukhaṃ kīleṣu nikṣipet | [RKDh, 1, 1 110.1]
adhobhāṇḍe jale magnaṃ śarāvaṃ ca tathā bhavet | [RKDh, 1, 1 110.2]
jalakūrmamidaṃ yantraṃ śastaṃ jāraṇakarmaṇi | [RKDh, 1, 1 111.1]
idameva somānalayantram | [RKDh, 1, 1 111.2]
taduktaṃ devendragiriṇā | [RKDh, 1, 1 111.3]
gajavelligrahaṃ samyakpātre 'dhomukhavistare | [RKDh, 1, 1 111.4]
tadvadācchādanaṃ ramyaṃ somānalamihoditam | [RKDh, 1, 1 111.5]
jalapūrṇapātramadhye dattvā ghaṭakharparaṃ suvistīrṇam | [RKDh, 1, 1 112.1]
tadupari viḍamadhyagataḥ sthāpyaḥ sūto mṛdaḥ kuṇḍyām | [RKDh, 1, 1 112.2]
laghulohakaṭorikayā kṛtapaṭumṛtsaṃdhilepayācchādya | [RKDh, 1, 1 113.1]
pūrṇaṃ tadghaṭakharparam aṅgāraiḥ khadirakokilajaiḥ | [RKDh, 1, 1 113.2]
etannīrāgnigarbhaṃ syādyantraṃ sūtanibandhane | [RKDh, 1, 1 114.1]
sthūlāsye mṛnmaye pātre ā pākaṃ toyage nyaset | [RKDh, 1, 1 114.2]
pītā vā tadguṇairyuktā sikatādivivarjitā | [RKDh, 1, 1 115.1]
ūrdhvaṃ vahniradhaścāpo madhye tu rasasaṃgrahaḥ | [RKDh, 1, 1 115.2]
somānalamiti proktaṃ dvaṃdvitaṃ vyomasattvakam | [RKDh, 1, 1 115.3]
tato mākṣikasattvaṃ tu pādāṃśaṃ tatra jārayet | [RKDh, 1, 1 116.1]
dagdhaṃ śaṃkhaṃ ravikṣīrair bhāvitaṃ śatadhātape | [RKDh, 1, 1 116.2]
tataḥ pañcapuṭaiḥ pakvaṃ ruddhvā ruddhvātha sampuṭe | [RKDh, 1, 1 116.3]
tatsamaṃ ṭaṃkaṇaṃ kṣiptvā amlavargeṇa bhāvayet | [RKDh, 1, 1 117.1]
rājāvartaṃ pravālaṃ ca daradaṃ gandhakaṃ śilā | [RKDh, 1, 1 117.2]
pañcānāṃ tu samaṃ cūrṇaṃ śaṃkhatulyaṃ niyojayet | [RKDh, 1, 1 118.1]
sarvaṃ tadamlavargeṇa mardayed divasatrayam | [RKDh, 1, 1 118.2]
ayaṃ mahāviḍaḥ khyātaḥ khoṭānāṃ jāraṇe hitaḥ | [RKDh, 1, 1 119.1]
vidhāyāṣṭāṃgulaṃ pātraṃ lauhamaṣṭāṅgulocchrayam | [RKDh, 1, 1 119.2]
kaṇṭhādho dvyaṃgule deśe galādhāre hi tatra ca | [RKDh, 1, 1 119.3]
tiryaglohaṃ śalākāśca tanvīstiryag vinikṣipet | [RKDh, 1, 1 120.1]
tanūni svarṇapatrāṇi tāsāmupari vinyaset | [RKDh, 1, 1 120.2]
patrādho nikṣiped dhūmaṃ vakṣyamāṇamihaiva hi | [RKDh, 1, 1 121.1]
tatpātraṃ nyubjapātreṇa chādayedapareṇa hi | [RKDh, 1, 1 121.2]
mṛdā vilipya sandhiṃ ca vahniṃ prajvālayedadhaḥ | [RKDh, 1, 1 122.1]
tena patrāṇi kṛtsnāni hatānyuktavidhānataḥ | [RKDh, 1, 1 122.2]
rasaścarati vegena drutaṃ garbhe dravanti ca | [RKDh, 1, 1 123.1]
gandhālakaśilānāṃ hi kajjalyā vā mṛtāhijā | [RKDh, 1, 1 123.2]
dhūpanaṃ svarṇapatrāṇāṃ prathamaṃ parikīrtitam | [RKDh, 1, 1 124.1]
tārārthaṃ tārapatrāṇi mṛtavaṃgena dhūpayet | [RKDh, 1, 1 124.2]
dhūpayecca yathāyogyair anyair uparasairapi | [RKDh, 1, 1 125.1]
dhūpayantramidaṃ proktaṃ jāraṇādrasasādhane | [RKDh, 1, 1 125.2]
sthūlasthālyāṃ jalaṃ kṣiptvā vāso baddhvā mukhe dṛḍham | [RKDh, 1, 1 126.1]
tatra svedyaṃ vinikṣipya tanmukhaṃ prapidhāya ca | [RKDh, 1, 1 126.2]
adhastājjvālayed agniṃ yantraṃ tat kandukābhidham | [RKDh, 1, 1 127.1]
svedanīyantramityanye prāhuścedaṃ manīṣiṇaḥ | [RKDh, 1, 1 127.2]
yadvā sthālyāṃ jalaṃ kṣiptvā tṛṇaṃ dattvā mukhopari | [RKDh, 1, 1 128.1]
svedyadravyaṃ vinikṣipya pidhānaṃ prapidhāya ca | [RKDh, 1, 1 128.2]
adhastājjvālayedagniṃ yantraṃ tat kandukaṃ smṛtam | [RKDh, 1, 1 128.3]
sthūlasthālyāṃ dravaṃ kṣiptvā vāso baddhvā mukhe dṛḍham | [RKDh, 1, 1 129.1]
tatra svedyaṃ vinikṣipya pidhānyā prapidhāya ca | [RKDh, 1, 1 129.2]
adho'gniṃ jvālayettatra tat syāt kandukayantrakam | [RKDh, 1, 1 130.1]
svedanaṃ yantramityetat prāhuranye manīṣiṇaḥ | [RKDh, 1, 1 130.2]
natanāle ghaṭe dīrghe rasarājaṃ vinikṣipet | [RKDh, 1, 1 131.1]
tannālaṃ yojayedanyakumbhagarbhe prayatnataḥ | [RKDh, 1, 1 131.2]
rodhayedatha yatnena rasagarbhaghaṭīmukham | [RKDh, 1, 1 132.1]
tato rasaghaṭasyādho vahniṃ prajvālayed bhṛśam | [RKDh, 1, 1 132.2]
pūrayecca ghaṭaṃ tvanyaṃ vimalaiḥ śītalairjalaiḥ | [RKDh, 1, 1 133.1]
yantrametatsamākhyātaṃ tiryakpātanasaṃjñakam | [RKDh, 1, 1 133.2]
kṣipedrasaṃ ghaṭe dīrghanatādhonālasaṃyute | [RKDh, 1, 1 134.1]
tannālaṃ nikṣipedanyaghaṭakukṣyantare khalu | [RKDh, 1, 1 134.2]
tatra ruddhvā mṛdā samyagvadane ghaṭayoratha | [RKDh, 1, 1 135.1]
adhastād rasakumbhasya jvālayettīvrapāvakam | [RKDh, 1, 1 135.2]
itarasmin ghaṭe toyaṃ prakṣipet svāduśītalam | [RKDh, 1, 1 136.1]
tiryakpātanametaddhi vārtikair abhidhīyate | [RKDh, 1, 1 136.2]
dvādaśāṅgulamukhī suvartulā sudṛḍhā khalu garbhavistṛtā | [RKDh, 1, 1 137.1]
aṅguladvayamitoṣṭhasaṃyutā pātane bhavati nimnagā ghaṭī | [RKDh, 1, 1 137.2]
uktasarvagaṇasaṃyutā tale chidrayuktadṛḍhavṛttikānvitā | [RKDh, 1, 1 138.1]
ūrdhvagā ca jaṭharojjvālā ghaṭī tūrdhvapātanavidhau praśasyate | [RKDh, 1, 1 138.2]
nimnagāyāṃ rasaṃ kṣiptvā melayedanayor mukham | [RKDh, 1, 1 139.1]
samāveṣṭya śoṣayet sandhiṃ cullyāmāropayettataḥ | [RKDh, 1, 1 139.2]
nalikāṃ vṛttikāchidre nyasya sandhiṃ pralepayet | [RKDh, 1, 1 140.1]
vṛttimadhye kṣipettoyaṃ nalikāmukhamārgataḥ | [RKDh, 1, 1 140.2]
taptaṃ niṣkāsayettoyaṃ śītalaṃ ca vinikṣipet | [RKDh, 1, 1 141.1]
rasajñaiḥ kīrtitamidam ūrdhvapātanayantrakam | [RKDh, 1, 1 141.2]
lehavatkṛtababbūlakvāthena paribhāvitam | [RKDh, 1, 1 142.1]
jīrṇakiṭṭarajaḥ sūkṣmaṃ guḍacūrṇasamanvitam | [RKDh, 1, 1 142.2]
iyaṃ hi jalamṛtproktā durbhedyā salilaiḥ khalu | [RKDh, 1, 1 142.3]
aṣṭāṃgulaparīṇāham ānāhena daśāṃgulam | [RKDh, 1, 1 143.1]
caturaṃgulotsedhaṃ toyādhāraṃ galādadhaḥ | [RKDh, 1, 1 143.2]
adhobhāṇḍamukhaṃ yasya bhāṇḍasyoparivartinaḥ | [RKDh, 1, 1 144.1]
ṣoḍaśāṃgulavistīrṇaṃ pṛṣṭhasyāsye praveśayet | [RKDh, 1, 1 144.2]
pārśvayor mahiṣīkṣīracūrṇamaṇḍūraphāṇitaiḥ | [RKDh, 1, 1 145.1]
liptvā viśoṣayet sandhiṃ jalādhāre jalaṃ kṣipet | [RKDh, 1, 1 145.2]
cullyām āropayedetat pātanāyantramīritam | [RKDh, 1, 1 145.3]
yantraṃ vidyādharaṃ jñeyaṃ sthālī dvitayasampuṭāt | [RKDh, 1, 1 146.1]
cullīṃ caturmukhīṃ kṛtvā yantrabhāṇḍaṃ niveśayet | [RKDh, 1, 1 146.2]
tatrauṣadhaṃ vinikṣipya nirundhyād bhāṇḍakānanam | [RKDh, 1, 1 147.1]
yantraṃ vidyādharaṃ nāma tantrajñaiḥ parikīrtitam | [RKDh, 1, 1 147.2]
adhaḥsthālyāṃ rasaṃ kṣiptvā nidadhyāttanmukhopari | [RKDh, 1, 1 148.1]
sthālīm ūrdhvamukhīṃ samyaṅ nirudhya mṛdumṛtsnayā | [RKDh, 1, 1 148.2]
ūrdhvaṃ sthālyāṃ jalaṃ kṣiptvā cullyāmāropya yatnataḥ | [RKDh, 1, 1 148.3]
adhastājjvālayed agniṃ yāvat praharapañcakam | [RKDh, 1, 1 148.4]
svāṃgaśītaṃ tato yantrād gṛhṇīyādrasam uttamam | [RKDh, 1, 1 148.5]
vidyādharābhidhaṃ yantrametat tajjñair udāhṛtam | [RKDh, 1, 1 148.6]
jalapūritabhājanamadhyagate ghaṭakharparake vinidhāya rasam | [RKDh, 1, 1 148.7]
balimadhyagataṃ kumudīnihitaṃ caṣakeṇa bhṛśaṃ pidadhīta tataḥ | [RKDh, 1, 1 148.8]
kṛtasandhivilepanam ambumṛdā khalu khādirakokilakair jvalanam | [RKDh, 1, 1 149.1]
paridīpya bhṛśaṃ supaced gaditaṃ kila kacchapasaṃjñakayantram idam | [RKDh, 1, 1 149.2]
balijāraṇasiddhyarthaṃ yantraṃ kacchapasaṃjñakam | [RKDh, 1, 1 150.1]
samākhyātaṃ rasācāryai rasasiddhapradāyakam | [RKDh, 1, 1 150.2]
mṛdaṅgasadṛśākāraṃ śūnyagarbhaṃ ca saṃdṛḍham | [RKDh, 1, 1 151.1]
pātraṃ nirmāpayed yuktyā dakṣatantravicakṣaṇaḥ | [RKDh, 1, 1 151.2]
vyāvartanavidhānena saṃyuktaṃ tvekapārśvataḥ | [RKDh, 1, 1 152.1]
paribhramaṇaśīlau ca vāraṅgau tvekapārśvayoḥ | [RKDh, 1, 1 152.2]
kārayecca tato yuktyā sūtaṃ gandhaṃ ca nikṣipet | [RKDh, 1, 1 153.1]
vyāvartanapidhānaṃ ca sudṛḍhaṃ saṃniveśayet | [RKDh, 1, 1 153.2]
tato narotsedhamitau stambhau bhūmau tu vinyaset | [RKDh, 1, 1 154.1]
sammukhīnatayā tatra vidhānajño bhiṣagvaraḥ | [RKDh, 1, 1 154.2]
tataḥ pralambayed yantraṃ stambhayordaṇḍasaṃśritam | [RKDh, 1, 1 155.1]
mṛdaṃgayantrakamidaṃ rasajñaiḥ parikīrtitam | [RKDh, 1, 1 155.2]
nirmātuṃ kṛtrimaṃ mlecchaṃ rasatantravicakṣaṇaiḥ | [RKDh, 1, 1 156.1]
mṛdaṃgayantramadhunā viśeṣeṇa prayujyate | [RKDh, 1, 1 156.2]
ūrdhvapātrāntare sūtaṃ liptvādhaḥ pātrake jalam | [RKDh, 1, 1 157.1]
nikṣipya bhūmau gate ca vidhāya vinyased dṛḍham | [RKDh, 1, 1 157.2]
pradīptaiśchagaṇaistatra vahniṃ prajvālayed bhṛśam | [RKDh, 1, 1 158.1]
rasajñaiḥ kīrtitamidam adhaḥpātanayantrakam | [RKDh, 1, 1 158.2]
athordhvabhājane liptasthāpitasya jale sudhīḥ | [RKDh, 1, 1 159.1]
dīptair vanotpalaiḥ kuryād adhaḥpātaṃ prayatnataḥ | [RKDh, 1, 1 159.2]
uparyadhastanasthālyāṃ kṣipedanyāmadhomukhīm | [RKDh, 1, 1 160.1]
sthālikāṃ cipaṭībhūtatalāntaliptapāradām | [RKDh, 1, 1 160.2]
kṣiptvā taṃ paṃkile garte jvālayenmūrdhni pāvakam | [RKDh, 1, 1 161.1]
adhaḥpātanayantraṃ hi tadetat parikīrtitam | [RKDh, 1, 1 161.2]
nīrapūritagarbhaṃ tu pātre pātraṃ niveśayet | [RKDh, 1, 1 162.1]
pārśvayoḥ kaṇikāpetaṃ dravyakvāthaprapūritam | [RKDh, 1, 1 162.2]
cullikāyāṃ nidhāyātha vahniṃ prajvālayedadhaḥ | [RKDh, 1, 1 163.1]
saṃśoṣayettataḥ kvāthaṃ yāvadāyāti cūrṇatām | [RKDh, 1, 1 163.2]
bāṣpena svedanaṃ yasmād rasatantraviśāradaiḥ | [RKDh, 1, 1 164.1]
tasmād yantramidaṃ khyātaṃ bāṣpasvedanasaṃjñakam | [RKDh, 1, 1 164.2]
vanyauṣadhiviśeṣāṇāṃ sattvanirmāṇasādhakam | [RKDh, 1, 1 165.1]
yantrametat samākhyātaṃ bhiṣajāṃ sukhahetave | [RKDh, 1, 1 165.2]
ṣoḍaśāṃgulavistīrṇaṃ hastamātrāyataṃ samam | [RKDh, 1, 1 166.1]
dhātusattvanipātārthaṃ koṣṭhīyantramiti smṛtam | [RKDh, 1, 1 166.2]
paripūrṇaṃ dṛḍhāṃgārair adhovātena koṣṭhake | [RKDh, 1, 1 167.1]
mātrayā jvālamārgeṇa jvālayecca hutāśanam | [RKDh, 1, 1 167.2]
gāraṃ dagdhaṃ tuṣā dagdhā dagdhā valmīkamṛttikā | [RKDh, 1, 1 168.1]
viḍam aṅgārakaḥ kiṭṭaṃ vajreṇāpi na bhidyate | [RKDh, 1, 1 168.2]
jale ciraṃ śīrṇamṛttikā gāram | [RKDh, 1, 1 169.1]
dagdhāṃgārasya ṣaḍbhāgā bhāgaikā kṛṣṇamṛttikā | [RKDh, 1, 1 169.2]
viḍam aṅgārakaḥ kiṭṭaṃ vajramūṣā prakīrtitā | [RKDh, 1, 1 169.3]
tuṣaṃ vastraṃ samaṃ dagdhaṃ mṛttikā caturaṃśikā | [RKDh, 1, 1 170.1]
kūrmapāṣāṇasaṃyuktā vajramūṣā prakīrtitā | [RKDh, 1, 1 170.2]
bhāgaikaṃ lohakiṭṭasya dvayaṃ dagdhatuṣādbhavet | [RKDh, 1, 1 171.1]
mṛdbhāgatrayasaṃyuktaṃ kiṃcit kupyaṃ pradīyate | [RKDh, 1, 1 171.2]
ekatra kuṭṭayet sarvaṃ mṛttikā vajravad bhavet | [RKDh, 1, 1 172.1]
tayā mūṣā prakartavyā trividhā sādhakena tu | [RKDh, 1, 1 172.2]
lohakiṭṭaṃ tuṣā dagdhā śukticūrṇaṃ saśarkaram | [RKDh, 1, 1 173.1]
etāni samabhāgāni tāvadbhāgena mṛttikā | [RKDh, 1, 1 173.2]
mūṣābandhaḥ prakartavyo dhamanādvajratāṃ vrajet | [RKDh, 1, 1 174.1]
iṣṭikācūrṇabhāgaikaṃ samabhāgā tu mṛttikā | [RKDh, 1, 1 174.2]
mūṣābandhaḥ prakartavyo dhamanādvajratāṃ vrajet | [RKDh, 1, 1 174.3]
mṛdastribhāgo lavaṇadvibhāgau bhāgaśca nirdagdhatuṣopalādeḥ | [RKDh, 1, 1 175.1]
kiṭṭārdhabhāgaṃ parikuṭya vajramūṣāṃ vidadhyātkhalu sattvapāte | [RKDh, 1, 1 175.2]
vartulā gostanākārā vajramūṣā prakīrtitā | [RKDh, 1, 1 176.1]
valmīkamṛttikābhāgo dvau bhāgau tuṣabhasmanaḥ | [RKDh, 1, 1 176.2]
lohakiṭṭasya bhāgaikaṃ śvetapāṣāṇabhāgakam | [RKDh, 1, 1 176.3]
narakeśāḥ samastaistu chāgīkṣīreṇa peṣayet | [RKDh, 1, 1 177.1]
yāmadvayaṃ dṛḍhaṃ mardyaṃ tena mūṣātha saṃpuṭam | [RKDh, 1, 1 177.2]
śoṣayitvā rasaṃ kṣiptvā tatkalkaiḥ saṃdhimudraṇā | [RKDh, 1, 1 178.1]
vajramūṣeti vikhyātā samyak sūtasya māraṇe | [RKDh, 1, 1 178.2]
yāvadākṛṣṇatāṃ yāti tāvaddāhyaṃ tuṣādikam | [RKDh, 1, 1 179.1]
tuṣaṃ vastraṃ samaṃ dagdhaṃ tatpādāṃśena mṛttikām | [RKDh, 1, 1 179.2]
tatpādāṃśena pāṣāṇaṃ vajravallyā dravairdinam | [RKDh, 1, 1 180.1]
mardayetkalpayenmūṣāṃ vajrākhyāṃ rasabandhane | [RKDh, 1, 1 180.2]
gaurī dagdhā tuṣā dagdhā dagdhā valmīkamṛttikā | [RKDh, 1, 1 181.1]
gajāśvānāṃ malaṃ dagdhaṃ yāvad ākṛṣṇatāṃ gatam | [RKDh, 1, 1 181.2]
pāṣāṇabhedapatrāṇi kṛṣṇā mṛtsnā samā bhavet | [RKDh, 1, 1 182.1]
vajravallīdravair mardyaṃ niśāṃ saṃśoṣya ca dṛḍham | [RKDh, 1, 1 182.2]
tena koṣṭhīṃ vakranālīṃ vajramūṣāṃ ca kārayet | [RKDh, 1, 1 183.1]
kācakūpī lohakūpī catuḥpañcanavāṃgulā | [RKDh, 1, 1 183.2]
saptadhā lepitā śuṣkā saiva karpaṭamṛtsnayā | [RKDh, 1, 1 183.3]
valmīkamṛttikāṅgārapūraṇaṃ lohakiṭṭakam | [RKDh, 1, 1 184.1]
śvetapāṣāṇakaṃ caiva tatsarvaṃ cūrṇayetsamam | [RKDh, 1, 1 184.2]
sarvatulyaṃ dagdhatuṣaṃ toyenaiva vimardayet | [RKDh, 1, 1 185.1]
mūṣādisaṃpuṭaṃ kuryāt sarvasaṃdhipralepanam | [RKDh, 1, 1 185.2]
kulālabhāṇḍarūpā yā dṛḍhaiva paripācitā | [RKDh, 1, 1 186.1]
pakvamūṣeti sā proktā sā sarvatra vipācane | [RKDh, 1, 1 186.2]
prakāśā cāndhamūṣā tu prākṛtā dvividhā smṛtā | [RKDh, 1, 1 187.1]
prakāśamūṣā deveśi śarāvākārasaṃyutā | [RKDh, 1, 1 187.2]
dravyanirvāhaṇe sā ca vaidyake saṃpraśasyate | [RKDh, 1, 1 187.3]
andhabhūtā tu kartavyā gostanākārasaṃnibhā | [RKDh, 1, 1 188.1]
pidhānakasamāyuktā kiṃcidunnatamastakā | [RKDh, 1, 1 188.2]
patralepe tathā bhāge dvandvamelāpake tathā | [RKDh, 1, 1 189.1]
saiva chidrānvitā mandagambhīrā sāraṇocitā | [RKDh, 1, 1 189.2]
dīrghamūṣā prakartavyā sāraṇe sattvapātane | [RKDh, 1, 1 190.1]
saṃpuṭaṃ saghanaṃ kuryāccharāvā dahane hitāḥ | [RKDh, 1, 1 190.2]
sārdhahastapramāṇena mūṣā kāryā sulohajā | [RKDh, 1, 1 191.1]
mūṣordhvaṃ saṃpuṭaṃ kṛtvā saṃdhilepaṃ tu kārayet | [RKDh, 1, 1 191.2]
sacchidre saṃpuṭe nālamunmattakusumaprabham | [RKDh, 1, 1 192.1]
tilabhasma dviraṃśaṃ tu iṣṭakāṃśasamanvitam | [RKDh, 1, 1 192.2]
bhasmamūṣā tu vijñeyā tārasaṃśodhane hitā | [RKDh, 1, 1 193.1]
ṣaḍaṅgulapramāṇena mūṣā mañjūṣasaṃjñitā | [RKDh, 1, 1 193.2]
mañjūṣākāramūṣā yā nimnatākāravistarā | [RKDh, 1, 1 194.1]
bhūmau nikhanya tāṃ mūṣāṃ dadyātpuṭamathopari | [RKDh, 1, 1 194.2]
nirvakrā golakākārā puṭanadravyagarbhiṇī | [RKDh, 1, 1 195.1]
golamūṣeti sā proktā satvaraṃ dravarūpiṇī | [RKDh, 1, 1 195.2]
dagdhā tuṣā lohakiṭṭaṃ gairikaṃ ca kulālamṛt | [RKDh, 1, 1 196.1]
śvetamṛtkhaṭikā tulyā chāyāśuṣketi mūṣikā | [RKDh, 1, 1 196.2]
valmīkamṛttikā dhūmo gairikaṃ khaṭikā paṭu | [RKDh, 1, 1 197.1]
ityetā mṛttikāḥ pañca samproktā rasakarmaṇi | [RKDh, 1, 1 197.2]
bhūnāgamṛttikā mṛtsnā lohakiṭṭaṃ ca karkaśam | [RKDh, 1, 1 198.1]
vrīhidhānyasamudbhūtāstuṣā dagdhāḥ prayatnataḥ | [RKDh, 1, 1 198.2]
kṛṣṇā raktā ca pītā ca śuklavarṇā ca mṛttikā | [RKDh, 1, 1 199.1]
ādyā śreṣṭhā kaniṣṭhāntyā madhyamā madhyamā matā | [RKDh, 1, 1 199.2]
dagdhadhānyatuṣopetā mṛttikā koṣṭhakāya vai | [RKDh, 1, 1 200.1]
vakranālakṛtā vāpi śasyate surasundari | [RKDh, 1, 1 200.2]
gārā dagdhā tuṣā dagdhā dagdhā valmīkamṛttikā | [RKDh, 1, 1 201.1]
ajāśvānāṃ malaṃ dagdhaṃ dagdhā mṛtkṛṣṇatāṃ gatā | [RKDh, 1, 1 201.2]
vāsakasya ca patrāṇi valmīkasya mṛdā saha | [RKDh, 1, 1 202.1]
peṣayedvajritoyena yāvattacchlakṣṇatāṃ gatam | [RKDh, 1, 1 202.2]
mardayettena badhnīyādvakranālaṃ ca koṣṭhikām | [RKDh, 1, 1 203.1]
cikkaṇā picchilā gurvī kṛṣṇā mṛtsarvājitā | [RKDh, 1, 1 203.2]
pītā vā tadguṇair yuktā sikatādivivarjitā | [RKDh, 1, 1 204.1]
yā mṛttikā dagdhatuṣopalena śikhitrakairvā hayaladdinā ca | [RKDh, 1, 1 204.2]
lauhena daṇḍena ca kuṭṭitā sā sādhāraṇā syāt khalu mūṣikārtham | [RKDh, 1, 1 204.3]
mṛttikā cātra kaulālī valmīkamṛttikāthavā | [RKDh, 1, 1 204.4]
khaṭikāpaṭukiṭṭaiśca mahiṣīdugdhamarditaiḥ | [RKDh, 1, 1 204.5]
vahnau mṛtsnā bhaved ghoravahnitāpasahā khalu | [RKDh, 1, 1 205.1]
lehavatkṛtababbūlakvāthena parimarditam | [RKDh, 1, 1 205.2]
jīrṇakiṭṭarajaḥ sūkṣmaṃ guḍacūrṇasamanvitam | [RKDh, 1, 1 206.1]
iyaṃ hi toyamṛtproktā durbhedyā salilairapi | [RKDh, 1, 1 206.2]
mṛtkārpāsakakiṭṭaiśca mṛttikā sādhitāparā | [RKDh, 1, 1 207.1]
lākṣāmṛccūrṇalavaṇaguḍamāṣajalādibhiḥ | [RKDh, 1, 1 207.2]
kārpāsajīrṇatṛṇato meṣīkṣīreṇa mardayet | [RKDh, 1, 1 208.1]
kukkuṭāṇḍarasenāpi mṛttikānyā vimarditā | [RKDh, 1, 1 208.2]
kācakūpīvilepārtham ete dve mṛttike vare | [RKDh, 1, 1 209.1]
kāsīsacūrṇamaṇḍūraṃ ṭaṃkaṇaṃ navasādaram | [RKDh, 1, 1 209.2]
paṭūni pañca nimbūkarasaiḥ saṃmardayenmṛdam | [RKDh, 1, 1 210.1]
phenatulyaṃ ca ḍamaruyantralepe mṛducyate | [RKDh, 1, 1 210.2]
kulālakaramṛtkṛṣṇā pītamṛcca karambhakam | [RKDh, 1, 1 211.1]
narakeśāḥ kāgaraṃ ca tuṣā etadvimardayet | [RKDh, 1, 1 211.2]
drākṣāguḍādiśuktena vajramūṣāmṛd ucyate | [RKDh, 1, 1 212.1]
khaṭikā lavaṇaṃ gairī kāṃkṣī ceṣṭakacūrṇakam | [RKDh, 1, 1 212.2]
etāḥ pañca mṛdaḥ proktāḥ suvarṇasiddhihetave | [RKDh, 1, 1 212.3]
lepitaṃ puṭitaṃ tābhirdivyaṃ bhavati kāñcanam | [RKDh, 1, 1 213]
mokṣakṣārasya bhāgau dvāviṣṭakāṃśasamanvitau | [RKDh, 1, 1 214.1]
mṛdbhāgāstāraśuddhyartham uttamā varavarṇinī | [RKDh, 1, 1 214.2]
raktavargeṇa saṃmiśrā raktavargapariplutā | [RKDh, 1, 1 215.1]
raktavargakṛtālepā sarvaśuddhiṣu śobhanā | [RKDh, 1, 1 215.2]
śuklavargeṇa saṃmiśrā śuklavargapariplutā | [RKDh, 1, 1 216.1]
śuklavargakṛtālepā śuklaśuddhiṣu śobhanā | [RKDh, 1, 1 216.2]
viḍavargeṇa saṃmiśrāṃ mṛdamicchanti jāraṇe | [RKDh, 1, 1 217.1]
nirvāhaṇaṃ prakurvīta raktavargapraliptayā | [RKDh, 1, 1 217.2]
viṣaṭaṃkaṇaguñjābhir mūṣālepaṃ tu kārayet | [RKDh, 1, 1 218.1]
prakāśāyāṃ prakurvīta yadi vāṃgāralepanam | [RKDh, 1, 1 218.2]
tasyāṃ vinyasya mūṣāyāṃ dravyamāvartayed budhaḥ | [RKDh, 1, 1 219.1]
lepo varṇapuṭe devi raktamṛtsindhubhūkhagaiḥ | [RKDh, 1, 1 219.2]
stanyaṃ ṭaṃkaṇasauvīre lāṅgalī girikarṇikā | [RKDh, 1, 1 220.1]
citrakaḥ karavīraśca sārivā kṣīriṇī viṣam | [RKDh, 1, 1 220.2]
ebhir viliptamūṣāyāṃ bandhanārthaṃ mahauṣadham | [RKDh, 1, 1 221.1]
khaṭikā lavaṇaṃ māṣacūrṇaṃ guḍapurau tathā | [RKDh, 1, 1 221.2]
atasī ca dṛṣaccūrṇaṃ mṛllepādiṣu pūjitam | [RKDh, 1, 1 222.1]
saṃdhiṃ vilepayed yatnānmṛdā vastreṇa caiva hi | [RKDh, 1, 1 222.2]
mūṣāpidhānayoḥ sandhau kācaṭaṃkaṇakaṃ dadet | [RKDh, 1, 1 223.1]
uparyagniṃ tathā dadyātsaṃdhiśleṣo bhavedbhṛśam | [RKDh, 1, 1 223.2]
rasapaddhatiṭīkākārastvāha vālukāyantrakūpaṃ tu mṛttikayā dṛḍhāgnisahaṃ kāryam | [RKDh, 1, 1 224.1]
uktaṃ ca | [RKDh, 1, 1 224.2]
śvetāśmānas tuṣāchāyā śikhitrāḥ śaṇakarpaṭāḥ | [RKDh, 1, 1 224.3]
laddiḥ kiṭṭaṃ kṛṣṇamṛcca saṃyojyā kūpikāmṛdi | [RKDh, 1, 1 224.4]
śvetāśmānaḥ śvetapāṣāṇāḥ | [RKDh, 1, 1 225.1]
chāyā kṛṣṇamṛttikā athavā kaulālī grāhyā | [RKDh, 1, 1 225.2]
tuṣamekabhāgaṃ śvetamṛttikaikabhāgā kṛṣṇamṛttikaikabhāgā vastrakhaṇḍam ekabhāgaṃ kuṭṭayitvā lepaḥ kāryaḥ | [RKDh, 1, 1 225.3]
vastrakhaṇḍaṃ tu saṃpradāyātsaptaiva | [RKDh, 1, 1 225.4]
evaṃ vālukāyantrasyāpi mṛtkarpaṭāni madhye chidraṃ ca kāryam | [RKDh, 1, 1 225.5]
vālukā pañcāḍhakapramāṇā deyā | [RKDh, 1, 1 225.6]
evaṃ lavaṇayantre'pi pramāṇam | [RKDh, 1, 1 225.7]
kūpīṣu rasendracintamaṇau | [RKDh, 1, 1 225.8]
kīlālāyaḥkṛto lepaḥ khaṭikālavaṇādhikaḥ | [RKDh, 1, 1 225.9]
śaivālabhakṣyo'pyāha | [RKDh, 1, 1 225.10]
tuṣaṃ bhāgadvayaṃ grāhyaṃ bhāgaikaṃ vastrakhaṇḍakam | [RKDh, 1, 1 225.11]
mṛdaṃ ca triguṇīkṛtya jalaṃ dattvā vimardayet | [RKDh, 1, 1 225.12]
narakeśaṃ samaṃ kṛtvā kiṃcit tāvat prakuṭṭayet | [RKDh, 1, 1 226.1]
yāvat sikthasamābhāsaṃ mṛtpiṇḍaṃ jāyate tathā | [RKDh, 1, 1 226.2]
yathā na śuṣkatāmeti tathā yatnaṃ samācaret | [RKDh, 1, 1 227.1]
evaṃ saptadinād ūrdhvaṃ mṛdaṃ yoge prayojayet | [RKDh, 1, 1 227.2]
kūpikādivilepārthaṃ yantrādeśca bhiṣak kramāt | [RKDh, 1, 1 228.1]
jalaṃ babbūlaniryāsaṃ samitāṃ tatsamaṃ kuru | [RKDh, 1, 1 228.2]
tayostulyaṃ lohakiṭṭaṃ śuddhamañjanasaṃnibham | [RKDh, 1, 1 229.1]
mudrāṃ vai vāriyantrasya siddhyarthaṃ durlabhāṃ kuru | [RKDh, 1, 1 229.2]
jalāgniyogato naiva bhidyate'tra kadācana | [RKDh, 1, 1 230.1]
sūtakastu na saṃgacchetpralayāgnijavena vai | [RKDh, 1, 1 230.2]
ratnapuṣpābhavaṃ tailaṃ kuḍave dve jalena vai | [RKDh, 1, 1 231.1]
prasthena miśritaṃ vahnau tailaśeṣaṃ ca kārayet | [RKDh, 1, 1 231.2]
tanmadhye bhūrjapatraṃ tu kuṭṭitaṃ cāñjanopamam | [RKDh, 1, 1 232.1]
pāṃśuśūkādirahitaṃ palamekaṃ prayojayet | [RKDh, 1, 1 232.2]
palaikaṃ lohakiṭṭaṃ ca śuddhāñjanasamaprabham | [RKDh, 1, 1 233.1]
vimardya nimbunīreṇa lepayedvā tadarthakṛt | [RKDh, 1, 1 233.2]
punaśca tatraiva | [RKDh, 1, 1 234.1]
kācabhāgo bhaved eko dviguṇaṃ mṛtabhāskaram | [RKDh, 1, 1 234.2]
rasakātpañcabhāgāḥ syuḥ ṣaḍbhāgā dhautamṛttikā | [RKDh, 1, 1 234.3]
āṭarūṣajalaiḥ piṣṭvā saṃpuṭaṃ tena kārayet | [RKDh, 1, 1 235.1]
mūṣāṃ viracayetsatyaṃ rasasya nigaḍo bhavet | [RKDh, 1, 1 235.2]
vahnimadhyānna gaccheddhi pakṣacchedī ca tiṣṭhati | [RKDh, 1, 1 236.1]
kācakūpī dvitīyā tu tṛtīyo lohasaṃpuṭaḥ | [RKDh, 1, 1 236.2]
palāśabhasmāpāmārgayavakṣāraśca kāñjikam | [RKDh, 1, 1 237.1]
sauvarcalaṃ ca kāsīsaṃ sāmudraṃ saindhavaṃ tathā | [RKDh, 1, 1 237.2]
āsurī ṭaṃkaṇaṃ caiva navasārastathaiva ca | [RKDh, 1, 1 238.1]
karpūraṃ caiva mākṣīkaṃ samabhāgāni kārayet | [RKDh, 1, 1 238.2]
snuhyarkadugdhaṃ deveśi mūṣālepaṃ tu kārayet | [RKDh, 1, 1 239.1]
iti gandhakajāraṇārthaṃ lepaḥ | [RKDh, 1, 1 239.2]
snuhyarkaprabhavaṃ kṣīraṃ brahmabījāni guggulum | [RKDh, 1, 1 239.3]
saindhavaṃ dviguṇaṃ dattvā mardayitvā vicakṣaṇaḥ | [RKDh, 1, 1 240.1]
piṣṭakāveṣṭanaṃ kṛtvā kalkenānena sundari | [RKDh, 1, 1 240.2]
bilvapramāṇāṃ kṛtvā tu mūṣāmatidṛḍhāṃ navām | [RKDh, 1, 1 241.1]
ūrdhvādho lavaṇaṃ dattvā mūṣāmadhye rasaṃ kṣipet | [RKDh, 1, 1 241.2]
mūṣālepaḥ pradātavyo dagdhaśaṃkhādicūrṇataḥ | [RKDh, 1, 1 242.1]
mūṣāsaṃdhiṃ dṛḍhaṃ baddhvā loṇamṛttikayā saha | [RKDh, 1, 1 242.2]
kārayecca sudhālepaṃ chāyāśuṣkaṃ ca kārayet | [RKDh, 1, 1 243.1]
ukto nigaḍabandho'yaṃ putrasyāpi na kathyate | [RKDh, 1, 1 243.2]
atra snuhyarkaprabhavaṃ kṣīraṃ ityatra śigrusarjabhavaṃ kṣāraṃ ityapi pāṭhaḥ | [RKDh, 1, 1 244.1]
brahmapalāśaḥ | [RKDh, 1, 1 244.2]
tailārkakṣīrakāhārī lāṃgalī nigaḍo varaḥ | [RKDh, 1, 1 244.3]
kākaviṭ brahmabījāni lāṃgalī nigaḍo varaḥ | [RKDh, 1, 1 244.4]
bākucī brahmabījāni snuhyarkakṣīrasaindhavāḥ | [RKDh, 1, 1 245.1]
jvālinī kākaviṣṭhā tu praśasto nigaḍo'paraḥ | [RKDh, 1, 1 245.2]
lavaṇaṃ ṭaṃkaṇaṃ kṣāraṃ śilātālakagandhakam | [RKDh, 1, 1 246.1]
tathāmlavetasaṃ tāpyaṃ hiṃgulaṃ samabhāgikam | [RKDh, 1, 1 246.2]
snuhyarkapayasā yuktaṃ peṣayennigaḍottamam | [RKDh, 1, 1 247.1]
piṣṭikāṃ veṣṭayedeṣāmekena nigaḍena tu | [RKDh, 1, 1 247.2]
lohamūṣāgataṃ prāgvatkhoṭaṃ kṛtvā tu vedhayet | [RKDh, 1, 1 248]
prāgvaditi vakṣyamāṇam | [RKDh, 1, 1 249.1]
cumbakaṃ lohacūrṇaṃ ca kroḍaraktena saṃyutam | [RKDh, 1, 1 249.2]
tatra sarvaṃ pradātavyaṃ ghanaghātena tāḍayet | [RKDh, 1, 1 249.3]
sandhyārabhyodayo yāvatsūryabimbaṃ ca dṛśyate | [RKDh, 1, 1 250.1]
haṭhamudreti vikhyātā sarvasiddhair namaskṛtā | [RKDh, 1, 1 250.2]
kroḍo varāhaḥ | [RKDh, 1, 1 251.1]
triṭaṃkaṃ cumbakaṃ deyaṃ navaṭaṃkamayorajaḥ | [RKDh, 1, 1 251.2]
nararaktena saṃyuktaṃ melayitvā sakṛt sakṛt | [RKDh, 1, 1 251.3]
ghanena kuṭitaṃ sarvaṃ caturyāmaṃ ca marditam | [RKDh, 1, 1 252.1]
haṭhamudreti vikhyātā sarvasiddhairnamaskṛtā | [RKDh, 1, 1 252.2]
lohakiṭṭaṃ samānīya cūrṇayedvai palāni ṣaṭ | [RKDh, 1, 1 253.1]
gālayedvastramadhye tu khalvamadhye nidhāya ca | [RKDh, 1, 1 253.2]
ajaiḍakahadisthaṃ ca māṃsaṃ saṃmiśritaṃ nayet | [RKDh, 1, 1 254.1]
kuṭṭayed dṛḍhahastena madhye nikṣipya cūrṇakam | [RKDh, 1, 1 254.2]
sikthatulyaṃ tu tadyāvatsiddhā bhavati mudrikā | [RKDh, 1, 1 255.1]
athānyamudrā ucyante yuktayuktayaiva sādhitāḥ | [RKDh, 1, 1 255.2]
kācaṭaṃkaṇamaṇḍūreṣṭakāsaṃsādhitā bhṛśam | [RKDh, 1, 1 256.1]
vaṭārkodumbarakṣīrair dinamekaṃ haṭhā bhavet | [RKDh, 1, 1 256.2]
audumbarākhyavaṭadugdhapalaṃ palaṃ ca lākṣāpalamṛṣipalaṃ tvatha cumbakasya | [RKDh, 1, 1 257.1]
saṃkuṭyamānam atasīphalatailamiśraṃ sūtasya jāraṇavidhau madanākhyamudrā | [RKDh, 1, 1 257.2]
caturṣu lohakuṇḍeṣu kramatastaptatoyataḥ | [RKDh, 1, 1 258.1]
uttarottarataḥ kṣepātkaṭāhe kvāthayedbhṛśam | [RKDh, 1, 1 258.2]
yāvattalasthitaṃ sikthaṃ tāvattoye bhṛtaṃ bhavet | [RKDh, 1, 1 259.1]
tatsikthaṃ jalayantrādau lepe pravaramīritam | [RKDh, 1, 1 259.2]
jīrṇasūkṣmasya vastrasya kuryātkhaṇḍadvayaṃ budhaḥ | [RKDh, 1, 1 260.1]
caturasrakācakūpyām adhyardhārdhapramāṇataḥ | [RKDh, 1, 1 260.2]
pakvapādāṃśato madhye dvidhā kurvīta vistṛtam | [RKDh, 1, 1 261.1]
magnaṃ tanmṛttikāpaṃke kācakūpyāṃ niyojayet | [RKDh, 1, 1 261.2]
yavapramāṇaliptāyāṃ dṛḍhamṛttikayā punaḥ | [RKDh, 1, 1 262.1]
khaṇḍamekaṃ tu vastrasya madhye chidrasamanvitam | [RKDh, 1, 1 262.2]
niveśya kūpikānālāt samīkuryānmṛdābhitaḥ | [RKDh, 1, 1 263.1]
khaṇḍamanyamadhastadvat kācakūpyāṃ niyojayet | [RKDh, 1, 1 263.2]
ātape tāṃ viśoṣyātha mṛdā tadvadvilepayet | [RKDh, 1, 1 264.1]
punastathā vastrakhaṇḍadvayena viniyojayet | [RKDh, 1, 1 264.2]
evaṃ viśoṣya saṃyojya mṛttikākarpaṭatrayam | [RKDh, 1, 1 265.1]
rasādipiṣṭiṃ kṣipya mudrāṃ kuryāt prayatnataḥ | [RKDh, 1, 1 265.2]
pidhāya bhasmanā kūpīṃ kaṇṭhanālavivarjitam | [RKDh, 1, 1 266.1]
kaṇṭhe kokilakān dattvā pañcaṣāñjvalitān bhṛśam | [RKDh, 1, 1 266.2]
lohavaṃśādinālībhir dhamenmukhasamīraṇaiḥ | [RKDh, 1, 1 267.1]
kācakūpīkaṇṭhagataṃ yāvadbhirgalitaṃ bhavet | [RKDh, 1, 1 267.2]
saṃdaṃśena samīkṛtya sandhirodhaṃ prayatnataḥ | [RKDh, 1, 1 268.1]
mudrāṃ galitakācasya kuryādgorakṣanirmitām | [RKDh, 1, 1 268.2]
śanaiḥ śanaiḥ kokilakān saṃdaṃśenāpasārayet | [RKDh, 1, 1 269.1]
śītībhūtavibhūtyāstu gṛhṇīyātkūpikāṃ tataḥ | [RKDh, 1, 1 269.2]
mṛtkarpaṭacatuṣkeṇa pūrvavadviniyojayet | [RKDh, 1, 1 270.1]
chidravarjyaṃ keśatuṣamṛdbhirliptvā viśoṣayet | [RKDh, 1, 1 270.2]
yantre cakrādike dhṛtvā jāraṇādikriyāṃ caret | [RKDh, 1, 1 271.1]
evaṃ nirdhūmapākena siddhiḥ koṭiguṇottarā | [RKDh, 1, 1 271.2]
{RKDh, 1, 2}
koṣṭhīculliyantravidhiṃ pravakṣyāmi śṛṇu priye | [RKDh, 1, 2 1.1]
aṣṭādaśāṃgulotsedhapramāṇāyāmaveṣṭanām | [RKDh, 1, 2 1.2]
valmīkākāravad vṛttām adhobhāge bṛhattarām | [RKDh, 1, 2 2.1]
koṣṭhīvacchuṣirāmantaḥ pañcagulphāgrasaṃyutām | [RKDh, 1, 2 2.2]
prākārāgre yathā gulphāstathā gulphāṃśca kārayet | [RKDh, 1, 2 3.1]
mūlabhāge prakurvīta bahirdvāraṃ ca kārayet | [RKDh, 1, 2 3.2]
dvādaśāṃgulavistāraṃ caturasraṃ samantataḥ | [RKDh, 1, 2 4.1]
sadvārā culhikā koṣṭhī rasajñeṣu iyaṃ matā | [RKDh, 1, 2 4.2]
bhavedekamukhī culhī pātanādikriyākarī | [RKDh, 1, 2 5.1]
culhī tu dvimukhī proktā svedanādiṣu karmasu | [RKDh, 1, 2 5.2]
mahāsvedādiṣu tathā culhī tu trimukhī smṛtā | [RKDh, 1, 2 6.1]
caturmukhī jāraṇādau sattvapāte ca kīrtitā | [RKDh, 1, 2 6.2]
śrīnāthākhyā tathā culhī jāraṇe bahubhirmukhaiḥ | [RKDh, 1, 2 7.1]
ṣoḍaśāṃgulavistīrṇaṃ hastamātrāyataṃ śubham | [RKDh, 1, 2 7.2]
dhātusattvanipātārthaṃ koṣṭhakaṃ varavarṇini | [RKDh, 1, 2 7.3]
bhūrandhraṃ bahurandhraṃ ca trinālaṃ cāṣṭanālakam | [RKDh, 1, 2 8.1]
vakranālaiḥ ṣoḍaśabhistallauhādikriyāsu ca | [RKDh, 1, 2 8.2]
sthūlaṃ vitastiracitaṃ yadvaktraṃ koṣṭhakasya tu | [RKDh, 1, 2 9.1]
bakagalasamānaṃ syādvakranālaṃ taducyate | [RKDh, 1, 2 9.2]
vakranālaṃ bhujāgre ca koṭimadhye vitastikam | [RKDh, 1, 2 10.1]
bhastrā bhavyā prakartavyā dhamanī dhātuhetave | [RKDh, 1, 2 10.2]
vaṃśanālī lohanālī hastamātrāyatā śubhā | [RKDh, 1, 2 11.1]
svarṇādibījadhamanī mukhaśvāsasamīraṇaiḥ | [RKDh, 1, 2 11.2]
kiṃtu nāvarā nālī syānmṛnmayī dīrghavṛntakā | [RKDh, 1, 2 12.1]
vaṃśakhādiramādhūkabadarīdārusaṃbhavaiḥ | [RKDh, 1, 2 12.2]
paripūrṇaṃ dṛḍhāṃgārairdhamedvātena koṣṭhakam | [RKDh, 1, 2 13.1]
bhastrayā jvālamārgeṇa jvālayecca hutāśanam | [RKDh, 1, 2 13.2]
āvartyamāne kanake pītā tāre sitaprabhā | [RKDh, 1, 2 14.1]
śulve nīlanibhā tīkṣṇe kṛṣṇavarṇā sureśvari | [RKDh, 1, 2 14.2]
vaṃge jvālā kapotābhā nāge malinadhūmakā | [RKDh, 1, 2 15.1]
śaile tu dhūsarā devi āyase kapilaprabhā | [RKDh, 1, 2 15.2]
ayaskānte dhūmravarṇā sasyake lohitā bhavet | [RKDh, 1, 2 16.1]
vajre nānāvidhā jvālā khasattve pāṇḍuraprabhā | [RKDh, 1, 2 16.2]
na visphuliṅgā na ca budbudaśca yadā na lekhā paṭalaṃ na śabdāḥ | [RKDh, 1, 2 17.1]
mūṣāgataṃ ratnasamaṃ sthitaṃ ca tadā viśuddhaṃ pravadanti loham | [RKDh, 1, 2 17.2]
prativāpaḥ purā yojyo niṣekastadanantaram | [RKDh, 1, 2 18.1]
chādanaṃ tu pratīvāpo niṣekaṃ majjanaṃ viduḥ | [RKDh, 1, 2 18.2]
abhiṣekaṃ tadicchanti snapanaṃ kriyate tu yat | [RKDh, 1, 2 19.1]
vāpo niṣekaḥ snapanaṃ drute nirmalatāṃ gate | [RKDh, 1, 2 19.2]
uṣṇenaiva hi vāñchanti śītalaṃ ca na vāñchati | [RKDh, 1, 2 20.1]
śukladīptiḥ saśabdastu yadā vaiśvānaro bhavet | [RKDh, 1, 2 20.2]
lohāvartaḥ sa vijñeyaḥ sattvaṃ patati nirmalam | [RKDh, 1, 2 21.1]
dhamettaṃ ca dṛḍhāṃgārairyāvatsattvaṃ patatyadhaḥ | [RKDh, 1, 2 21.2]
kadācinna dravetsattvaṃ baddhā piṇḍīṃ dhamet punaḥ | [RKDh, 1, 2 22.1]
ityagnividhiḥ | [RKDh, 1, 2 22.2]
śikhitrāḥ pāvakocchiṣṭā aṅgārāḥ kokilāḥ smṛtāḥ | [RKDh, 1, 2 22.3]
atraviśeṣaḥ jalena siktāścettarhi kokilāḥ anyathā tu pāvakocchiṣṭāḥ | [RKDh, 1, 2 23.1]
te ca vaṃśakhādiramādhūkabadarīdārusaṃbhavaiḥ iti rasārṇavoktā eva | [RKDh, 1, 2 23.2]
bahuvacanamādyarthe tena āmalakīprabhṛtijāśca jñeyāḥ | [RKDh, 1, 2 23.3]
ityaṃgārāḥ | [RKDh, 1, 2 23.4]
piṣṭakaṃ chagaṇaṃ śāṇamupalaṃ cotpalaṃ tathā | [RKDh, 1, 2 23.5]
giriṇḍopalaśāṭhi ca saṃśuṣkagomayābhidhāḥ | [RKDh, 1, 2 23.6]
nāmānyetāni vanopalaparāṇyeva anyathā gomayopalamityādi nāmāni | [RKDh, 1, 2 24.1]
śatādistu sahasrāntaḥ puṭo deyo rasāyane | [RKDh, 1, 2 24.2]
daśādistu śatāntaḥ syādvyādhināśanakarmaṇi | [RKDh, 1, 2 24.3]
śatādipuṭapakṣe mudganibhān dhātukhaṇḍān kṛtvā puṭayet vastrapūtaṃ ca na kuryāt | [RKDh, 1, 2 25.1]
puṭaṃ tu bhāvanāṃ vinā nāstīti bhāvanāmātrocyate | [RKDh, 1, 2 25.2]
auṣadhīnāṃ rasairyāvat kardamābho bhavedrasaḥ | [RKDh, 1, 2 25.3]
saṃplāvitaḥ paraṃ mānaṃ bhāvanāyāḥ prakīrtitam | [RKDh, 1, 2 25.4]
rasapaddhatiṭīkākārastu prāha | [RKDh, 1, 2 26.1]
atra sūryapuṭāni prātaḥkālād ārabhya sandhyāparyantaṃ śuṣkamardanena saṃpādanīyāni | [RKDh, 1, 2 26.2]
bhāvanā tu sandhyāyāṃ yathārdratā sampadyate tathā kāryā | [RKDh, 1, 2 26.3]
lohakarmaṇi bhāvanāyāṃ niyamo nāsti mardanasyaiva bhasmasaṃpādakatvāt | [RKDh, 1, 2 26.4]
dhātuṣūpalendhanadāhaḥ puṭam | [RKDh, 1, 2 26.5]
dravaplāvanaṃ bhāvanā | [RKDh, 1, 2 26.6]
iti puṭabhāvanā | [RKDh, 1, 2 26.7]
rasādidravyapākānāṃ pramāṇajñāpanaṃ puṭam | [RKDh, 1, 2 26.8]
neṣṭo nyūnādhikaḥ pākaḥ supākaṃ hitamauṣadham | [RKDh, 1, 2 26.9]
lohāderapunarbhāvo guṇādhikyaṃ tathogratā | [RKDh, 1, 2 27.1]
anapsumajjatā rekhāpūrṇatā puṭato bhavet | [RKDh, 1, 2 27.2]
puṭādguror laghutvaṃ syācchīghravyāptiśca dīpanam | [RKDh, 1, 2 28.1]
jāritādapi sūtendrāllohānāmadhiko guṇaḥ | [RKDh, 1, 2 28.2]
ūrdhvaṃ ṣoḍaśikāpatraistuṣairvā govaraiḥ puṭam | [RKDh, 1, 2 29.1]
yatra tallāvakākhyaṃ syānmṛdudravyasya sādhane | [RKDh, 1, 2 29.2]
puṭaṃ bhūmitale yaddhi vitastidvitayocchritam | [RKDh, 1, 2 30.1]
tāvacca talavistīrṇaṃ tatsyāt kukkuṭakaṃ puṭam | [RKDh, 1, 2 30.2]
yatpuṭaṃ dīyate bhūmāvaṣṭasaṃkhyavanopalaiḥ | [RKDh, 1, 2 31.1]
baddhasūtakabhasmārthaṃ kapotapuṭam ucyate | [RKDh, 1, 2 31.2]
govarairvā tuṣairvāpi puṭaṃ yatra pradīyate | [RKDh, 1, 2 32.1]
tadgovarapuṭaṃ proktaṃ rasabhasmaprasiddhaye | [RKDh, 1, 2 32.2]
nimne vistarataḥ kuṇḍe dvihaste caturasrake | [RKDh, 1, 2 33.1]
vanopalasahasreṇa pūrite puṭanauṣadham | [RKDh, 1, 2 33.2]
krauñcyāṃ ruddhaṃ prayatnena piṇḍikopari nikṣipet | [RKDh, 1, 2 34.1]
vanopalasahasrārdhaṃ krauñcyā upari vinyaset | [RKDh, 1, 2 34.2]
vahniṃ prajvālayettatra mahāpuṭamidaṃ smṛtam | [RKDh, 1, 2 35.1]
gajahastapramāṇena puṭaṃ gajapuṭaṃ smṛtam | [RKDh, 1, 2 35.2]
kecittu gajapramāṇamūrdhvādhaḥpuṭaṃ gajapuṭamityāhuḥ | [RKDh, 1, 2 36.1]
gajahastapramāṇena caturasraṃ ca gartakam | [RKDh, 1, 2 36.2]
pūrvacchagaṇato'rdhāni giriṇḍāni vinikṣipet | [RKDh, 1, 2 36.3]
etadgajapuṭaṃ proktaṃ mahāguṇavidhāyakam | [RKDh, 1, 2 37.1]
itthaṃ cāratnike kuṇḍe puṭaṃ vārāhapuṭam ucyate | [RKDh, 1, 2 37.2]
pūrṇaṃ copalasāṭhībhiḥ kaṇṭhāvadhyatha vinyaset | [RKDh, 1, 2 38.1]
kalaśīṃ tatra vibhajet puṭanadravyapūritām | [RKDh, 1, 2 38.2]
vālukāgūḍhasarvāṅgāṃ garte mūṣāṃ rasānvitām | [RKDh, 1, 2 39.1]
dīptopalaiḥ saṃvṛṇuyād yantraṃ tad bhūdharāhvayam | [RKDh, 1, 2 39.2]
vahnimatra kṣitau samyaṅnikhanya dvyaṃgulādadhaḥ | [RKDh, 1, 2 40.1]
upariṣṭātpuṭaṃ yatra puṭaṃ tadbhūdharāhvayam | [RKDh, 1, 2 40.2]
tathā cānyad yantraṃ rasendracintāmaṇau hastaikapramāṇamātrabhūgarbhāntarnikhātāṃ prāgvatkācaghaṭīṃ nāticipiṭamukhīṃ nātyucchūnamukhīṃ maṣībhājanaprāyāṃ karparacakrikayā kācacakrikayā vā niruddhavadanavivarāṃ mṛnmayīṃ vā vidhāya karīṣairupari puṭo deya ityanyadyantram | [RKDh, 1, 2 41.1]
asamaśakaladvayātmakalohasaṃpuṭakena sikatāyantramadhye bhūdhare veti trilocanaḥ | [RKDh, 1, 2 41.2]
sthūlabhāṇḍaṃ tuṣāpūrṇaṃ madhye mūṣāṃ rasānvitām | [RKDh, 1, 2 41.3]
vahninā vihite pāke tad bhāṇḍapuṭam ucyate | [RKDh, 1, 2 41.4]
etāni lohādau sarvatra jñeyāni | [RKDh, 1, 2 42.1]
anuktapuṭamāne tu sādhyadravyabalābalam | [RKDh, 1, 2 42.2]
puṭaṃ vijñāya dātavyam ūhāpohavicakṣaṇaiḥ | [RKDh, 1, 2 42.3]
etāni puṭāni yatra yatropayuktāni tatra tatra vicārya deyāni | [RKDh, 1, 2 43.1]
prathamaṃ puṭaṃ govareṇaiva | [RKDh, 1, 2 43.2]
dvitīyādipuṭe punargandhaṃ dattvā nimbūrasena mardayitvā kukkuṭapuṭaṃ dadyāt | [RKDh, 1, 2 43.3]
evaṃ yāvad vihitapuṭaparyantaṃ kuryāt | [RKDh, 1, 2 43.4]
idaṃ sarvatra lohādimāraṇe jñeyam | [RKDh, 1, 2 43.5]
yadi tu tīkṣṇādilohamāraṇaṃ tadā gajapuṭāni jñeyāni tathā tāmrādimāraṇe kāṣṭhādijanyo'gnipāko jñeyaḥ | [RKDh, 1, 2 43.6]
iti puṭabhedāḥ | [RKDh, 1, 2 43.7]
nāgārjuno munīndraḥ śasāsa yallohaśāstram atigahanam | [RKDh, 1, 2 43.8]
tasyārthasya smṛtaye vayam etadviśadākṣarair brūmaḥ | [RKDh, 1, 2 43.9]
śītodakaṃ payaḥ kṣaudraṃ sarpir ityekaśo dviśaḥ | [RKDh, 1, 2 44.1]
triśaḥ samastam athavā prākkṛtaṃ sthāpayetpunaḥ | [RKDh, 1, 2 44.2]
mene muniḥ svatantre yaḥ pākaṃ na palapañcakād arvāk | [RKDh, 1, 2 44.3]
subahuprayāsadoṣād ūrdhvaṃ palatrayodaśakāt | [RKDh, 1, 2 44.4]
tatrāyasi pacanīye pañcapalādau trayodaśapale kānte | [RKDh, 1, 2 45.1]
lohāt triguṇā triphalā grāhyā ṣaḍbhiḥ palair adhikā | [RKDh, 1, 2 45.2]
māraṇapuṭanasthālīpākās triphalaikabhāgasaṃpādyāḥ | [RKDh, 1, 2 46.1]
triphalābhāgadvitayaṃ grahaṇīyaṃ lauhapākārtham | [RKDh, 1, 2 46.2]
sarvatrāyaḥ puṭanādyarthaikāṃśe śarāṣṭapalasaṃkhyānam | [RKDh, 1, 2 47.1]
pratipalameva triguṇaṃ pāthaḥ kvāthārtham ādeyam | [RKDh, 1, 2 47.2]
saptapalādau bhāge pañcadaśānte'mbhasāṃ śarāvaiśca | [RKDh, 1, 2 48.1]
tryādyaikādaśakāntair adhikaṃ tadvāri kartavyam | [RKDh, 1, 2 48.2]
tatrāṣṭamastu bhāgaḥ śeṣaḥ kvāthasya yatnataḥ sthāpyaḥ | [RKDh, 1, 2 49.1]
tena hi māraṇapuṭanasthālīpākā bhaviṣyanti | [RKDh, 1, 2 49.2]
pākārthe tu triphalābhāgadvitaye śarāvasaṃkhyātam | [RKDh, 1, 2 50.1]
pratipalamambu samaṃ syādadhikaṃ dvābhyāṃ śarāvābhyām | [RKDh, 1, 2 50.2]
tatra caturtho bhāgaḥ śeṣo nipuṇaiḥ prayatnato grāhyaḥ | [RKDh, 1, 2 51.1]
ayasaḥ pākārthatvāt sa ca sarvasmāt pradhānatamaḥ | [RKDh, 1, 2 51.2]
pākārtham aśmasāre pañcapalādau trayodaśapalānte | [RKDh, 1, 2 52.1]
dugdhaśarāvadvitayaṃ pādair ekārdhikair adhikam | [RKDh, 1, 2 52.2]
pañcapalādikaṃ mātrā tadabhāve tadanusārato grāhyam | [RKDh, 1, 2 53.1]
caturādikam ekāntaṃ śaktāvadhikaṃ trayodaśakāt | [RKDh, 1, 2 53.2]
triphalātrikaṭukacitrakakāntakrāmakaviḍaṅgacūrṇāni | [RKDh, 1, 2 54.1]
jātīphalajātikośailākaṅkolakalavaṃgānām | [RKDh, 1, 2 54.2]
sitakṛṣṇajīrayor api cūrṇānyayasā samāni syuḥ | [RKDh, 1, 2 54.3]
triphalātrikaṭuviḍaṃgāni niyatā anyanye yathāprakṛti | [RKDh, 1, 2 55]
kajjalābhāḥ śirojāste rasāyanavidhau matāḥ | [RKDh, 1, 2 56.1]
tathā ca | [RKDh, 1, 2 56.2]
kaphapittānilaprāyā dehāstatra mahītale | [RKDh, 1, 2 56.3]
patitā dānavāstatra pradeśāścāpi tādṛśāḥ | [RKDh, 1, 2 56.4]
girisārāstato jātā uttamādhamamadhyamāḥ | [RKDh, 1, 2 56.5]
kaphakṣetraṃ śiraḥsthānaṃ hṛdayaṃ pittabhaṇḍakām | [RKDh, 1, 2 56.6]
vāyo nābhir adhaḥ kṣetramiti dehavido viduḥ | [RKDh, 1, 2 56.7]
vakṣojā vyādhināśārthe kaphajā bastikarmaṇi | [RKDh, 1, 2 56.8]
śirojā dehasiddhyartham ityevaṃ trividhā matā | [RKDh, 1, 2 56.9]
śirojā iti bhūpatitadānavaśiraḥprajātā lauhāḥ kajjalābhā bhavanti | [RKDh, 1, 2 56.10]
teṣāmeva rasāyanārthe grahaṇamityarthaḥ | [RKDh, 1, 2 56.11]
kālāyasadoṣahate jātīphalāderlavaṃgakāntasya | [RKDh, 1, 2 56.12]
tasya | [RKDh, 1, 2 56.13]
kṣeprāptyanurūpaḥ sarvakṣeprāptyanurūpaḥ sarvasyonasya caikādyaiḥ | [RKDh, 1, 2 56.14]
kāntakrāmakamekaṃ niḥśeṣaṃ doṣam apaharatyayasaḥ | [RKDh, 1, 2 57]
dviguṇatriguṇacaturguṇamājyaṃ grāhyaṃ yathāprakṛti | [RKDh, 1, 2 58]
yadi bheṣajabhūyastvaṃ stokatvaṃ vā tathāpi cūrṇānām | [RKDh, 1, 2 59.1]
ayasā sāmyaṃ saṃkhyā bhūyo'lpatvena bhūyo'lpā | [RKDh, 1, 2 59.2]
kāntalādilauhabhāraṇavidhānasarvasvam ucyate tāvat | [RKDh, 1, 2 60.1]
yasya kṛte tallauhaṃ paktavyaṃ tasya śubhadivase | [RKDh, 1, 2 60.2]
samṛdaṅgarakāralitanatabhūbhāge śivaṃ samabhyarcya | [RKDh, 1, 2 60.3]
vedikavidhinā vahniṃ nidhāya hutvāhutīstatra | [RKDh, 1, 2 60.4]
evaṃ dhātvanusārāt tattat kathitauṣadhasya bādhena | [RKDh, 1, 2 60.5]
sarvatraiva vidheyastattat kathitasyauṣadhasyohaḥ | [RKDh, 1, 2 60.6]
ūrdhvādhaśca viḍaṃ dadyād rasendrād aṣṭamāṃśataḥ | [RKDh, 1, 2 60.7]
na nyūnādhikamādadyādanyathā doṣakṛdbhavet | [RKDh, 1, 2 60.8]
auṣadhaṃ śodhanārthaṃ yadūrdhvādho dayite budhaiḥ | [RKDh, 1, 2 60.9]
viḍasaṃjñāṃ tu labhate taditi pratibodhitam | [RKDh, 1, 2 60.10]
ṣaṭtruṭyaścaikalikṣā syāt ṣaḍlikṣā yūka eva ca | [RKDh, 1, 2 61.1]
ṣaḍyūkāstu rajaḥsaṃjñāḥ kathitāstava suvrate | [RKDh, 1, 2 61.2]
ṣaḍrajaḥ sarṣapaḥ sākṣātsiddhārthaḥ sa ca kīrtitaḥ | [RKDh, 1, 2 62.1]
ṣaṭ siddhārthāśca deveśi yavastvekaḥ prakīrtitaḥ | [RKDh, 1, 2 62.2]
ṣaḍyavairekaguñjā syāt ṣaḍguñjāś caikamāṣakaḥ | [RKDh, 1, 2 63.1]
māṣā dvādaśa tolaḥ syāt taccaturthiḥ palaṃ bhavet | [RKDh, 1, 2 63.2]
dvātriṃśatpalikaṃ devi śubhaṃ tu parikīrtitam | [RKDh, 1, 2 64.1]
śubhasya tu sahasre dve bhāra ekaḥ prakīrtitaḥ | [RKDh, 1, 2 64.2]
tolanāni vicitrāṇi laghusthūlāni tolane | [RKDh, 1, 2 65.1]
pratimānaṃ mānasamaṃ loharūpyādikalpitam | [RKDh, 1, 2 65.2]
rājikāmaṇaparyantaṃ jñātavyaṃ kramato budhaiḥ | [RKDh, 1, 2 66.1]
retanī ca vitastyaiva chinnako'ṣṭāṃgulaḥ śubhaḥ | [RKDh, 1, 2 66.2]
saṃdaṃśī dvividhā kāryā śukacañcuśca vāyasī | [RKDh, 1, 2 67.1]
dīrghaḥ saṃdaṃśakasacaiva hastamātro 'tisundaraḥ | [RKDh, 1, 2 67.2]
unmattakusumākārā laghuḥ sthūlā ca kartarī | [RKDh, 1, 2 68.1]
chinniśca dhātuvicchede sā syādaṣṭāṃgulā śubhā | [RKDh, 1, 2 68.2]
kāṇo dvihastamātraśca dhātūnāṃ cālane hitaḥ | [RKDh, 1, 2 69.1]
dvividhā hariṇī kāryā laghuḥ sthūlā ca śobhanā | [RKDh, 1, 2 69.2]
hastāḍī dvimukhī kāryā yantrākārā ca vartulā | [RKDh, 1, 2 70.1]
dvābhyāṃ caturbhir aṣṭābhiḥ pañcabhirdaśabhistathā | [RKDh, 1, 2 70.2]
prakartavyā ghanā bhavyā dhātūnāṃ kuṭṭane hitā | [RKDh, 1, 2 71.1]
kharparā bahudhā sthālī lohodumbaramṛnmayī | [RKDh, 1, 2 71.2]
śarāvāśca tathā jñeyāḥ kācajāśca kacolavat | [RKDh, 1, 2 72.1]
musalolūkhalādyaṃ ca dṛḍhakāṣṭhasulohajam | [RKDh, 1, 2 72.2]
svarṇādivarṇavijñāne kathitaṃ nikaṣopalam | [RKDh, 1, 2 73.1]
varālakaḥ pāharaśca kuśikuddalivardhanam | [RKDh, 1, 2 73.2]
{RKDh, 1, 5}
bījasādhane gaganaṃ jārayevādau ityādivakṣyamāṇakramād abhrakagandhamākṣikādisattvapiṣṭikā nirūpyante | [RKDh, 1, 5 1.1]
tatra vyomno daśaguṇaṃ sattvaṃ sattvāddaśaguṇā drutiḥ iti vyomacūrṇasattvadrutiṣu tāvaccūrṇarūpāṃ piṣṭiṃ nirūpayati | [RKDh, 1, 5 1.2]
vyomapiṣṭīkaraṇaṃ rasārṇave | [RKDh, 1, 5 1.3]
kṣārāmlabhāvitaṃ vyomaṃ rajasā prathamena ca | [RKDh, 1, 5 1.4]
sṛṣṭitrayodakakaṇātumburudravamarditam | [RKDh, 1, 5 1.5]
jāritaṃ vātha puṭitaṃ yavaciñcārasena ca | [RKDh, 1, 5 2.1]
śatāvarī guhā rambhā meghanādaḥ punarnavā | [RKDh, 1, 5 2.2]
śigruko yavaciñcā ca bhāvitaṃ tadrasaiḥ kramāt | [RKDh, 1, 5 3.1]
mūlaṃ sitamumāyāstu kauberīmūlameva ca | [RKDh, 1, 5 3.2]
kadalīmusalīśigrutāmbūlībāṇapīlukam | [RKDh, 1, 5 4.1]
alambuṣā balā kolī hyāsphoṭā kharamañjarī | [RKDh, 1, 5 4.2]
tumbarus tiktaśākaṃ cāpyeṣām ekarasena tu | [RKDh, 1, 5 5.1]
rājikāvyoṣayuktena tridinaṃ svinnamabhrakam | [RKDh, 1, 5 5.2]
kāśīśatumbarusindhuṭaṃkaṇakṣārasaṃyutam | [RKDh, 1, 5 6.1]
pūrvābhiṣavayogena sūtakaścarati kṣaṇāt | [RKDh, 1, 5 6.2]
atra prathamena rajasā pūrvoktenābhiṣekeṇa sṛṣṭitrayaṃ lavaṇatrayam umātasī kauberī uttaravāruṇī yavaciñcā tintiḍī | [RKDh, 1, 5 7.1]
ayamarthaḥ kṣārāmlādimarditapuṭitasya yavaciñcārasena piṣṭiḥ kāryā | [RKDh, 1, 5 7.2]
śatāvaryādirasamarditakāśīśādibhiḥ saha puṭitasya yavaciñcārasena piṣṭirvā kāryeti piṣṭidvayam | [RKDh, 1, 5 7.3]
tathā ca tatraiva | [RKDh, 1, 5 7.4]
gṛhītvā devi dhānyābhram amlavargeṇa saṃyutam | [RKDh, 1, 5 7.5]
kvāthayitvābhrakaṃ taṃ tu snuhīkṣīreṇa marditam | [RKDh, 1, 5 7.6]
araṇyagomayenaiva kapotākhyaṃ puṭaṃ tataḥ | [RKDh, 1, 5 8.1]
kadalīkandaniryāsairmūlakandarasena ca | [RKDh, 1, 5 8.2]
kākamācī ca mīnākṣī hyapāmārgo munistathā | [RKDh, 1, 5 9.1]
eraṇḍo hyārdrakaścaiva meghanādaḥ punarnavā | [RKDh, 1, 5 9.2]
ekaikasya punar drāvaiḥ puṭamekaṃ pradāpayet | [RKDh, 1, 5 10.1]
vajrīkṣīreṇa saṃyuktaṃ dolāyantreṇa pācayet | [RKDh, 1, 5 10.2]
chāyāśuṣkaṃ tataḥ kṛtvā caṇakāmlena bhairavi | [RKDh, 1, 5 11.1]
ghanasāraṃ ca kāśīśaṃ vacā nimbaṃ tathaiva ca | [RKDh, 1, 5 11.2]
abhrakātṣoḍaśāṃśena hyekaikaṃ tatra nikṣipet | [RKDh, 1, 5 12.1]
nidhāya tāmrapātre tu gharṣayettaṃ ca suvrate | [RKDh, 1, 5 12.2]
navavāraṃ tato devi lohapātre tu jārayet | [RKDh, 1, 5 13.1]
rasena saha deveśi caṇakāmlena kāñjikam | [RKDh, 1, 5 13.2]
mṛdvagninā tu niṣkvāthyaṃ praharārdhena jāyate | [RKDh, 1, 5 14.1]
somavallīrasaiḥ piṣṭvā vyomaṃ sauvarcalānvitam | [RKDh, 1, 5 14.2]
śanaiḥ śanair haṃsapāke dāpayecca puṭatrayam | [RKDh, 1, 5 15.1]
somavallīrasenaiva saptavārāṃśca bhāvayet | [RKDh, 1, 5 15.2]
somavallīrasenaiva saptavārāṃśca dāpayet | [RKDh, 1, 5 16.1]
pātayenmṛnmaye bhāṇḍe rasena saha saṃplutam | [RKDh, 1, 5 16.2]
mūlaṃ vallīṣupuṅkhāyā gavyakṣīreṇa gharṣayet | [RKDh, 1, 5 16.3]
kalkena lepayetsūtaṃ gaganaṃ ca tadūrdhvagam | [RKDh, 1, 5 16.4]
tāpayedravitāpena nirmukhaṃ grasate kṣaṇāt | [RKDh, 1, 5 16.5]
jāyate piṣṭikā śīghraṃ nātra kāryā vicāraṇā | [RKDh, 1, 5 16.6]
iti puṭanenānyā tṛtīyā piṣṭiḥ | [RKDh, 1, 5 16.7]
tilaparṇīrasenaiva gaganaṃ tena bhāvayet | [RKDh, 1, 5 16.8]
mardanājjāyate piṣṭirnātra kāryā vicāraṇā | [RKDh, 1, 5 16.9]
pūrvoktavidhinā puṭita iti śeṣaḥ | [RKDh, 1, 5 17.1]
ityanyā piṣṭiḥ | [RKDh, 1, 5 17.2]
ityabhram arkacūrṇapiṣṭicatuṣṭayam | [RKDh, 1, 5 17.3]
atha vyomasattvapiṣṭiḥ rasārṇave | [RKDh, 1, 5 17.4]
sattvamāvartitaṃ vyomnaḥ śodhitaṃ kācaṭaṃkaṇaiḥ | [RKDh, 1, 5 17.5]
ciñcāphalāmlasehuṇḍapatrakalkaniṣevaṇaiḥ | [RKDh, 1, 5 17.6]
paktvā niṣpādyatāṃ devi rasapiṣṭisamaṃ bhavet | [RKDh, 1, 5 18.1]
rasaratnākare'pi | [RKDh, 1, 5 18.2]
abhrasattvaṃ samāvartya samāṃśaṃ kācaṭaṃkaṇam | [RKDh, 1, 5 18.3]
dattvā dattvā trivāraṃ tadvajramūṣāgataṃ dhamet | [RKDh, 1, 5 19.1]
amlavargasnuhīpatraciñcābījaṃ savalkalam | [RKDh, 1, 5 19.2]
kalkayettatra tatsattvaṃ saptavāraṃ niṣecayet | [RKDh, 1, 5 20.1]
mṛdu śubhraṃ bhavettacca hitaṃ sūtasya jāraṇe | [RKDh, 1, 5 20.2]
atha gandhakapiṣṭiḥ | [RKDh, 1, 5 21.1]
rasaratnapradīpikāyām | [RKDh, 1, 5 21.2]
viloḍite svarṇajale viśuṣke vastre'tha dattvā navanītagarbham | [RKDh, 1, 5 21.3]
cūrṇaṃ śilātālakagandhakānāṃ sapannagānāṃ samabhāgikānām | [RKDh, 1, 5 21.4]
karṣapramāṇāṃ tu tato'sya vartiṃ prajvālayettadgalitaṃ ghṛtaṃ syāt | [RKDh, 1, 5 22.1]
anena kuryādrasanāyakasya sarvatra piṣṭiṃ balijāraṇāya | [RKDh, 1, 5 22.2]
rasendracintāmaṇāvapi | [RKDh, 1, 5 23.1]
śuddhasūtapalaikaṃ tu karṣaikaṃ gandhakasya tu | [RKDh, 1, 5 23.2]
taptakhalve vinikṣipya devadālīrasaplutam | [RKDh, 1, 5 23.3]
mardayecca karāṃgulyā jāyate gandhapiṣṭikā | [RKDh, 1, 5 24.1]
bhāgā dvādaśa sūtasya dvau bhāgau gandhakasya ca | [RKDh, 1, 5 24.2]
mardayed ghṛtayogena jāyate gandhapiṣṭikā | [RKDh, 1, 5 25.1]
anyatra ca | [RKDh, 1, 5 25.2]
gandhakasya palaṃ cūrṇaṃ bṛhatīphalajadravaiḥ | [RKDh, 1, 5 25.3]
ākāśavallīsvarasairgomūtreṇa ca bhāvayet | [RKDh, 1, 5 26.1]
ekaviṃśativārāṃśca pratyekaṃ śoṣitaṃ ca tat | [RKDh, 1, 5 26.2]
amlavargair bhāvitaṃ ca raktapītagaṇena ca | [RKDh, 1, 5 27.1]
śuṣkaṃ śrīraṅgayantreṇa sattvaṃ grāhyaṃ prayatnataḥ | [RKDh, 1, 5 27.2]
tadyantragadraveṇaiva piṣṭiḥ syādrasajāraṇe | [RKDh, 1, 5 27.3]
pūrvoktaraṅgākṛṣṭinā vā bhāvitā gandhādipiṣṭakā | [RKDh, 1, 5 28.1]
iti gandhakapiṣṭikā | [RKDh, 1, 5 28.2]
atha śilātālapiṣṭiḥ rasārṇave | [RKDh, 1, 5 28.3]
snehakṣārāmlavargaiśca śilāyāśca puṭatrayam | [RKDh, 1, 5 28.4]
kaṭāhe dhūpane yantre dhūpagandhānulepanāt | [RKDh, 1, 5 28.5]
vaṃgasya hi vidhānena tālasya hatasya ca | [RKDh, 1, 5 29.1]
tāpyahiṃgulayor vāpi hīnaṃ vai rasakasya vā | [RKDh, 1, 5 29.2]
devendragiristvāha | [RKDh, 1, 5 30.1]
ṣoḍaśāṃśaṃ rasātsattvaṃ liptamūṣāndhitaṃ puṭet | [RKDh, 1, 5 30.2]
satuṣe karṣage'gnau ca yāvatsūtāvaśeṣitam | [RKDh, 1, 5 30.3]
evamanyasattvapiṣṭiśca dhātuvargoktasattvānāṃ kāryā | [RKDh, 1, 5 31.1]
iti śilātālakamākṣikādipiṣṭiḥ | [RKDh, 1, 5 31.2]
atha rasārṇave svarṇatārabījāni | [RKDh, 1, 5 31.3]
athātaḥ sampravakṣyāmi bījānāṃ sādhanaṃ priye | [RKDh, 1, 5 31.4]
hematāravaśād bījaṃ dvividhaṃ tāvadīśvari | [RKDh, 1, 5 31.5]
pītāruṇair haimabījaṃ tārabījaṃ sitairbhavet | [RKDh, 1, 5 32.1]
kalpitaṃ rañjitaṃ pakvam iti bhūyastridhā bhavet | [RKDh, 1, 5 32.2]
kalpitaṃ dvividhaṃ tatra śuddhamiśravibhedataḥ | [RKDh, 1, 5 33.1]
rasoparasalohānāṃ bījānāṃ kalpitaṃ pṛthak | [RKDh, 1, 5 33.2]
śuddhaṃ miśraṃ tu saṃyogādyathālābhaṃ sureśvari | [RKDh, 1, 5 34.1]
miśraṃ yathā hemābhratāmrābhratārābhravaṅgābhranāgābhrakāntābhrādikam | [RKDh, 1, 5 34.2]
iti kalpitabījāni | [RKDh, 1, 5 34.3]
atha tatraiva rañjitabījāni bījāni kalpitānyevaṃ rañjitāni paraṃ śṛṇu | [RKDh, 1, 5 34.4]
ghanaṃ mākṣikacūrṇena śulvacūrṇena rañjitam | [RKDh, 1, 5 34.5]
dvaṃdvitaṃ tāpyasattvena rasarājasya rañjanam | [RKDh, 1, 5 34.6]
āraktavallibhirmūtrairbahudhā paribhāvitaiḥ | [RKDh, 1, 5 35.1]
kunaṭīgandhapāṣāṇairhemamākṣikahiṃgulaiḥ | [RKDh, 1, 5 35.2]
vāpitaṃ secitaṃ raktagaṇaiḥ snehairmṛtaṃ tataḥ | [RKDh, 1, 5 36.1]
rañjitaṃ rasarājasya tīkṣṇaṃ tāmraṃ viśeṣataḥ | [RKDh, 1, 5 36.2]
kevalaṃ vimalaṃ tāmraṃ vāpitaṃ daradena vā | [RKDh, 1, 5 37.1]
kurute triguṇaṃ jīrṇaṃ lākṣārasanibhaṃ rasam | [RKDh, 1, 5 37.2]
dviguṇaṃ rasakaṃ dattvā tāmraṃ sudhmātamīśvari | [RKDh, 1, 5 38.1]
kṛṣṇābhrakasya cūrṇaṃ ca raktavarṇaṃ muhuḥ puṭaiḥ | [RKDh, 1, 5 38.2]
tāpyena vā mṛtaṃ hema triguṇena vipācitam | [RKDh, 1, 5 39.1]
haṇḍikāyāṃ tu rasakaṃ tāpyasaindhavasaṃyutam | [RKDh, 1, 5 39.2]
indragopanibhaṃ yāvatsarvaṃ dviguṇajāraṇāt | [RKDh, 1, 5 40.1]
drutahemanibhaṃ sūtaṃ kurute nātra saṃśayaḥ | [RKDh, 1, 5 40.2]
abhrakaṃ hema tāmraṃ ca śilayā mākṣikeṇa ca | [RKDh, 1, 5 41.1]
gairikeṇa ca mukhyena rasakena ca rañjayet | [RKDh, 1, 5 41.2]
kunaṭīhatakariṇā vā raviṇā tāpyagandhakahatena | [RKDh, 1, 5 42.1]
daradanihatāyasā vā nirvyūḍhaṃ hema tadbījam | [RKDh, 1, 5 42.2]
rasasāre tu melanakarma | [RKDh, 1, 5 43.1]
ādāveva tu bījānāṃ kuryānmelaṃ yathocitam | [RKDh, 1, 5 43.2]
nirvāhya sarvabījāni vāpayetsecanena tu | [RKDh, 1, 5 43.3]
tāpyaṃ vā rasakaṃ vāpi haṃsaṃ vā vimalāṃ śilām | [RKDh, 1, 5 44.1]
vāpayetsarvabījeṣu satataṃ sekapaṇḍitaḥ | [RKDh, 1, 5 44.2]
secanaṃ raktatoyena rañjanaṃ syādviśeṣataḥ | [RKDh, 1, 5 45.1]
bhavanti sarvabījāni rañjitāni na saṃśayaḥ | [RKDh, 1, 5 45.2]
rasaścoparasāścaiva raktapītāśca kṛtsnaśaḥ | [RKDh, 1, 5 46.1]
triguṇā hemanirvyūḍhā hemaśeṣaṃ tu bījakam | [RKDh, 1, 5 46.2]
tad bījaṃ cārayetsūte samabhāgaṃ ca kārayet | [RKDh, 1, 5 47.1]
rasasya rañjanaṃ kṛtvā samabījena sārayet | [RKDh, 1, 5 47.2]
iha cāraṇaṃ sāraṇaṃ kalpitapakvabījānāmapyevameva | [RKDh, 1, 5 48.1]
rasendracintāmaṇau | [RKDh, 1, 5 48.2]
karṣāṣṭaṃkaṇakajjalīharihayairgandhasya ca dvau rajaḥ siddhākhyaṃ sakalaiḥ kṛtaṃ palamatha dvitraiśca lohaiḥ śṛtam | [RKDh, 1, 5 48.3]
bhūyo gandhamṛtaṃ caturdaśapuṭaiḥ syādindragopāruṇaṃ tattāre madhunā puṭena dhamanenārkacchavīmīhate | [RKDh, 1, 5 48.4]
tulyaṃ tāre tāmramāvartya tāvattaptaṃ taptaṃ gandhacūrṇe kunaṭyām | [RKDh, 1, 5 49.1]
nyastaṃ yāvajjīryate khaṇḍaśo'tha prājyairgandhaiḥ pācayetkācakūpyām | [RKDh, 1, 5 49.2]
khaṇḍākāraṃ tādṛśaṃ ṭaṃkaṇena svarṇāntaḥsthaṃ bhasmamūṣāntarāle | [RKDh, 1, 5 50.1]
dhmātaṃ sādhu syāt suvarṇaṃ satāraṃ hīne varṇe rañjayenmākṣikeṇa | [RKDh, 1, 5 50.2]
atha rasārṇave pakvabījāni | [RKDh, 1, 5 51.1]
bījāni rañjitānyevaṃ pakvabījamataḥ śṛṇu | [RKDh, 1, 5 51.2]
mahārasānuparasān tīkṣṇalohāni ca kṣipet | [RKDh, 1, 5 51.3]
samāṃśaṃ samamākṣīkaṃ gandhakāvāpayogataḥ | [RKDh, 1, 5 52.1]
śataśo vāhayedetadakṣīṇaṃ sāvaśeṣitam | [RKDh, 1, 5 52.2]
samāṃśaṃ rasarājasya garbhe dravati niścitam | [RKDh, 1, 5 53.1]
tadetat piṣṭikāstambhe jāraṇāyāṃ sureśvari | [RKDh, 1, 5 53.2]
rañjane rasarājasya sāraṇāyāṃ ca śasyate | [RKDh, 1, 5 54.1]
tadeva śataśo raktagaṇasnehaniṣecitam | [RKDh, 1, 5 54.2]
adhikaṃ śasyate teṣu sahasrāṃśena vedhakṛt | [RKDh, 1, 5 55.1]
nirvyūḍhaṃ nāgavaṃgābhyāṃ kriyāyāṃ hematārayoḥ | [RKDh, 1, 5 55.2]
khasattvaṃ raviṇā yojyaṃ dvaṃdvitaṃ syādrasāyane | [RKDh, 1, 5 56.1]
sasnehakṣārakaṭvamlai rasaistaistālakādibhiḥ | [RKDh, 1, 5 56.2]
samadvitriguṇān tāmre vāhayedvaṃgapannagān | [RKDh, 1, 5 57.1]
raktasnehaniṣiktaṃ tadrasākṛṣṭiriti smṛtam | [RKDh, 1, 5 57.2]
mākṣikaṃ gandhapāṣāṇaṃ haritālaṃ manaḥśilām | [RKDh, 1, 5 58.1]
vaikrāntakaṃ kāntamukhaṃ sasyakaṃ vimalāñjanam | [RKDh, 1, 5 58.2]
rasakaṃ cāpi śataśaścūrṇitaṃ hemni vāhayet | [RKDh, 1, 5 59.1]
lohaparpaṭikātāpyakaṃkuṣṭhavimalābhrakaiḥ | [RKDh, 1, 5 59.2]
mṛtaśulvaśilāsūtasnuhyarkakṣīrahiṃgulaiḥ | [RKDh, 1, 5 60.1]
nāgo nirjīvatāṃ yāti puṭayogaiḥ punaḥ punaḥ | [RKDh, 1, 5 60.2]
rasatālakaśaṅkhaciñcākṣāraistathā trapu | [RKDh, 1, 5 61.1]
mṛtaṃ nāgaṃ mṛtaṃ vaṃgaṃ śulbaṃ tīkṣṇaṃ tathā mṛtam | [RKDh, 1, 5 61.2]
ekaikamuttame hemni vāhayetsuravandite | [RKDh, 1, 5 62.1]
nirutthe pannage hemni nirvyūḍhe śataśo guṇaiḥ | [RKDh, 1, 5 62.2]
gorocananibhaṃ hemaṃ bhāskaraṃ tārasaṃnibham | [RKDh, 1, 5 63.1]
tīkṣṇābhrakaṃ ravisamaṃ mākṣikaṃ dviguṇaṃ tathā | [RKDh, 1, 5 63.2]
āvartitaṃ cūrṇitaṃ ca māritaṃ saptabhiḥ puṭaiḥ | [RKDh, 1, 5 64.1]
vyūḍhaṃ śataguṇaṃ hemni tadbījaṃ jārayetsamam | [RKDh, 1, 5 64.2]
candrārkaṃ patralepena śatabhāgena vedhayet | [RKDh, 1, 5 65.1]
ūrdhvādho mākṣikaṃ dattvā śulbaṃ hemasamaṃ bhavet | [RKDh, 1, 5 65.2]
evaṃ daśaguṇaṃ vyūḍhaṃ bījaṃ kiraṇasaṃnibham | [RKDh, 1, 5 66.1]
rasakābhrakatāmreṇa bhāgavṛddhaṃ dhamettataḥ | [RKDh, 1, 5 66.2]
mākṣikeṇa hataṃ tacca bīje nirvāhayetpriye | [RKDh, 1, 5 67.1]
dvātriṃśadguṇitaṃ hemni nāgaṃ tāpyahataṃ vahet | [RKDh, 1, 5 67.2]
triṃśadguṇaśilāvāpaṃ nāgabījam udāhṛtam | [RKDh, 1, 5 68.1]
tāpyatālakavāpena sattvaṃ pītābhrakasya tu | [RKDh, 1, 5 68.2]
bījaṃ nirvāhayed etad ghoṣākṛṣṭasya vedhakam | [RKDh, 1, 5 69.1]
nāgaḥ karoti mṛdutāṃ nirvyūḍhastāṃ ca raktatām | [RKDh, 1, 5 69.2]
vāpitaṃ pītatāṃ tīkṣṇaṃ kāntasthāṃ kālikāṃ viṣam | [RKDh, 1, 5 70.1]
kiṃcidyathā rasaratnākare | [RKDh, 1, 5 70.2]
svarṇaṃ tāmraṃ samaṃ śuddhaṃ drāvitaṃ lepayetpunaḥ | [RKDh, 1, 5 70.3]
sāmlena tāpyayogena dhametsvarṇāvaśeṣitam | [RKDh, 1, 5 70.4]
evaṃ daśaguṇaṃ vāhyaṃ tāmraṃ vā tutthasattvakam | [RKDh, 1, 5 71.1]
pakvabījamiti khyātaṃ svarṇaśeṣaṃ samāharet | [RKDh, 1, 5 71.2]
tathā ca vistaratastu rasasāre | [RKDh, 1, 5 72.1]
raktābhrahemarasakaṃ hemābhraṃ capalaṃ śilā | [RKDh, 1, 5 72.2]
mākṣīkaṃ kāntatīkṣṇaṃ ca hema mākṣīkamabhrakam | [RKDh, 1, 5 72.3]
hemakāntaṃ ca mākṣīkaṃ tīkṣṇaṃ mākṣīkakāñcanam | [RKDh, 1, 5 73.1]
tīkṣṇāruṇaṃ ca mākṣīkaṃ kāntābhraṃ tāpyakāñcanam | [RKDh, 1, 5 73.2]
kṛṣṇābhraṃ hemaṃ tīkṣṇaṃ ca śulvāyaskāntatīkṣṇakam | [RKDh, 1, 5 74.1]
mākṣikaṃ gaganaṃ hemaṃ tīkṣṇaṃ tāmraṃ ca mākṣikam | [RKDh, 1, 5 74.2]
pītābhraṃ kāntatīkṣṇaṃ ca kāntatāmramākṣikam | [RKDh, 1, 5 75.1]
tīkṣṇābhratāmramākṣīkaṃ tāmratīkṣṇābhrakāñcanam | [RKDh, 1, 5 75.2]
śulvāyaskāntatīkṣṇaṃ ca tīkṣṇāyaskāntaśulvakam | [RKDh, 1, 5 76.1]
mākṣikaṃ gaganaṃ hema tīkṣṇatāmraṃ ca mākṣikam | [RKDh, 1, 5 76.2]
tāmrakāntābhramākṣīkaṃ tīkṣṇārkaṃ nāgamākṣikam | [RKDh, 1, 5 77.1]
rūkma vyoma ravistīkṣṇaṃ hemābhraśulvamākṣikam | [RKDh, 1, 5 77.2]
rūkma vyoma khagaṃ cauraṃ khagavaṃgābhrakāñcanam | [RKDh, 1, 5 78.1]
rūkma vyoma khagaṃ kāntaṃ sasyābhraṃ kāñcanaṃ khagam | [RKDh, 1, 5 78.2]
rūkma vyoma khagaṃ haṃsaṃ tutthābhraṃ khagakāñcanam | [RKDh, 1, 5 79.1]
rūkma vyoma khagaṃ śailaṃ rūkma vyoma khagaṃ trapu | [RKDh, 1, 5 79.2]
rūkma vyoma raviścauraṃ tālābhraṃ kāñcanaṃ khagam | [RKDh, 1, 5 80.1]
rūkma vyoma khagaṃ ghoṣaṃ rūkma vyoma khagāñjanam | [RKDh, 1, 5 80.2]
rūkma vyoma khagaṃ brāhmaṃ rūkma vyoma khagaṃ śilā | [RKDh, 1, 5 81.1]
rūkma khagaṃ trapuścauraṃ khagāyaś corakāñcanam | [RKDh, 1, 5 81.2]
rūkma coraṃ khagaṃ śailaṃ rūkma coraṃ ca mākṣikam | [RKDh, 1, 5 82.1]
rūkma coraṃ khagaṃ sasyaṃ coravaikrāntamākṣikam | [RKDh, 1, 5 82.2]
rūkma coraṃ khagaṃ gandhaṃ rūkma coraṃ khagaṃ malam | [RKDh, 1, 5 83.1]
rūkma śilā khagaṃ coraṃ rūkma coraṃ khagāñjanam | [RKDh, 1, 5 83.2]
rūkma coraṃ khagaṃ tutthaṃ kāsīsaṃ coramākṣikam | [RKDh, 1, 5 84.1]
rūkma coraṃ khagaṃ kāṃkṣī rūkma coraṃ khagaṃ trapu | [RKDh, 1, 5 84.2]
rūkma coraṃ khagaṃ nāgaṃ coraṃ rādhoṣamākṣikam | [RKDh, 1, 5 85]
rūkma coraṃ khagaṃ śulbaṃ rāścauraṃ khagamākṣikam | [RKDh, 1, 5 86.1]
rūkma coraṃ khagaṃ śulvaṃ rāścauraṃ khagamākṣikam | [RKDh, 1, 5 86.2]
rūkma coraṃ śilāṃ haṃsaṃ coraṃ rā haṃsamākṣikam | [RKDh, 1, 5 86.3]
nāgaṃ rārasakaṃ haṃsaṃ haṃsaṃ rācoramākṣikam | [RKDh, 1, 5 87.1]
rāśulvaṃ rasakaṃ haṃsaṃ rāścoraṃ śailahiṃgulam | [RKDh, 1, 5 87.2]
coraṃ rādaradaṃ coraṃ haṃsaṃ rācorahiṃgulam | [RKDh, 1, 5 88.1]
lohaṃ rādaradaṃ coraṃ hiṃgulaṃ tīkṣṇacorakam | [RKDh, 1, 5 88.2]
kāṃkṣī ca hiṃgulaṃ coraṃ rākāṃkṣī corahiṃgulam | [RKDh, 1, 5 89.1]
haṃsaṃ rārasakaṃ coraṃ punarbījaṃ ca jāyate | [RKDh, 1, 5 89.2]
hemaikaṃ triguṇaṃ coraṃ hemaikaṃ triguṇaṃ khagam | [RKDh, 1, 5 90.1]
hemaikaṃ triguṇaṃ haṃsaṃ hemaikaṃ triguṇaṃ giriḥ | [RKDh, 1, 5 90.2]
hemaikaṃ triguṇaṃ tālaṃ hemaikaṃ vimalātrayam | [RKDh, 1, 5 91.1]
trirbhūnāgaśca hemaikaṃ hemaikaṃ triguṇā śilā | [RKDh, 1, 5 91.2]
hemaikaṃ triguṇaṃ tutthaṃ hemaikaṃ triguṇaṃ vaṭam | [RKDh, 1, 5 92.1]
hemaikaṃ triguṇā rīrī hemaikaṃ ca tritutthakam | [RKDh, 1, 5 92.2]
hemaikaṃ triguṇaṃ ghoṣaṃ hemaikaṃ triguṇaṃ trapu | [RKDh, 1, 5 93.1]
hemaikaṃ triguṇaṃ nāgaṃ proktaṃ bījamanekadhā | [RKDh, 1, 5 93.2]
pratyekaṃ ślokapādaikaṃ kalpitaṃ bījamatra vai | [RKDh, 1, 5 94.1]
punaḥ pracārayogena bījānāmapyanantatā | [RKDh, 1, 5 94.2]
nānākṣetrasamudbhūtadhātupāṣāṇasattvataḥ | [RKDh, 1, 5 95.1]
rasoparasasaṃyogāt kalpayedbījam uttamam | [RKDh, 1, 5 95.2]
bījaiḥ samastairvyastairvā bhāgottarakṛtairapi | [RKDh, 1, 5 96.1]
kanake triguṇairjīrṇaiḥ kramādvedhaḥ śatāvadhiḥ | [RKDh, 1, 5 96.2]
rasagraharaviṣṭambhasaṃkhyā triṃśadguṇottarā | [RKDh, 1, 5 97.1]
uttamaṃ kanakaṃ jāryaṃ kramavṛddhyā ca vedhakṛt | [RKDh, 1, 5 97.2]
rase ca bhāgavṛddhyā ca viṃśatitriṃśadguṇottaram | [RKDh, 1, 5 98.1]
viṣamaṃ vā samaṃ vātha samaṃ viṣamameva ca | [RKDh, 1, 5 98.2]
rāgasaṃkhyākrameṇaiva bīje jīrṇe ca vedhakṛt | [RKDh, 1, 5 99.1]
atra khagaṃ kāsīsam | [RKDh, 1, 5 99.2]
coraṃ kharparam | [RKDh, 1, 5 99.3]
haṃsaṃ hiṅgulam | [RKDh, 1, 5 99.4]
brāhmaṃ tāmram | [RKDh, 1, 5 99.5]
rā suvarṇam | [RKDh, 1, 5 99.6]
rasādisaṃkhyā sahasrādivedhakaraseṣu sphuṭībhaviṣyatīti | [RKDh, 1, 5 99.7]
sahasravedhake ṣaḍguṇitair ayutavedhake navaguṇitair lakṣavedhake dvādaśaguṇitaiḥ prayutavedhake pañcadaśaguṇitaiḥ koṭivedhake'ṣṭādaśaguṇitai raktābhrādibhir jīrṇaiḥ kanakaṃ bījaṃ syādityarthaḥ | [RKDh, 1, 5 99.8]
punaśca tatraiva | [RKDh, 1, 5 99.9]
lohaghoṣāratāmrāṇām ekadvitrigrahāṃśakāḥ | [RKDh, 1, 5 99.10]
nāgastithyaṃśakaḥ sarve dhamettadardhaśeṣataḥ | [RKDh, 1, 5 99.11]
rañjanīyaṃ same jīrṇe kanake syāt subījakam | [RKDh, 1, 5 100.1]
jārite sārite bīje śatavedhī bhavedrasaḥ | [RKDh, 1, 5 100.2]
hemasīsakatāmrāṇāṃ pratyekaṃ ca grahāṃśakam | [RKDh, 1, 5 100.3]
rītikātīkṣṇaghoṣāṇāṃ vedapakṣaguṇāṃśakāḥ | [RKDh, 1, 5 101.1]
hemaśeṣaṃ bhaved bījaṃ śatavedhasya kārakam | [RKDh, 1, 5 101.2]
tīkṣṇaṃ tāmraṃ samaṃ kṛtvā nāgaṃ nirvāhya ṣaḍguṇam | [RKDh, 1, 5 102.1]
tāmraśeṣaṃ bhavedraktaṃ hemavyūḍhaṃ subījakam | [RKDh, 1, 5 102.2]
nāge ca triguṇā rītirnāgaṃ tāmraṃ tathaiva ca | [RKDh, 1, 5 103.1]
tacchulvaṃ hemanirvyūḍhaṃ bījaṃ bhavati śobhanam | [RKDh, 1, 5 103.2]
vasubhāgaṃ kṛtaṃ hema śulvaraktaṃ catuṣṭayam | [RKDh, 1, 5 104.1]
nāgabhāgadvayaṃ sarvaṃ hemaśeṣaṃ tu bījakam | [RKDh, 1, 5 104.2]
lohāṣṭakaṃ rasāḥ sarve tathaivoparasāḥ khalu | [RKDh, 1, 5 105.1]
ekatra melanaṃ kṛtvā lohaśeṣaṃ ca kārayet | [RKDh, 1, 5 105.2]
taddvātriṃśadguṇaṃ jāryaṃ mahābījamidaṃ rase | [RKDh, 1, 5 106.1]
jārayeddhemabījaṃ hi dvāviṃśatiguṇaṃ tathā | [RKDh, 1, 5 106.2]
rasaratnākare | [RKDh, 1, 5 107.1]
tāpyena mārayecchulvaṃ tathā gandhena māritam | [RKDh, 1, 5 107.2]
tat tāmraṃ vāhayennāge mūṣāmadhye dhaman dhaman | [RKDh, 1, 5 107.3]
śanaiḥ śataguṇaṃ yāvattāpyacūrṇaṃ kṣipan kṣipan | [RKDh, 1, 5 108.1]
tannāgaṃ vāhayetsvarṇe dvātriṃśadguṇitaṃ kramāt | [RKDh, 1, 5 108.2]
svarṇaśeṣaṃ tu tadbījaṃ samāṃśaṃ jārayedrase | [RKDh, 1, 5 109.1]
anenaiva tu bījena jārayetsārayetpunaḥ | [RKDh, 1, 5 109.2]
pūrvavajjāraṇāyogair bandhanāntaṃ ca kārayet | [RKDh, 1, 5 110.1]
krāmaṇena samāyuktaṃ sahasrāṃśena vedhayet | [RKDh, 1, 5 110.2]
candrārkaṃ jāyate svarṇaṃ devābharaṇamuttamam | [RKDh, 1, 5 111.1]
svarṇaṃ tāmraṃ samaṃ śuddhaṃ drāvitaṃ lepayetpunaḥ | [RKDh, 1, 5 111.2]
sāmlena tāpyayogena dhametsvarṇāvaśeṣitam | [RKDh, 1, 5 112.1]
evaṃ daśaguṇaṃ vāhyaṃ tāmraṃ vā tutthasattvakam | [RKDh, 1, 5 112.2]
pakvabījamiti khyātaṃ svarṇaśeṣaṃ samāharet | [RKDh, 1, 5 112.3]
atha tārapakvabījāni rasārṇave | [RKDh, 1, 5 113.1]
hemabījamiti proktaṃ tārabījamataḥ śṛṇu | [RKDh, 1, 5 113.2]
tīkṣṇābhratāpyavimalārasakaṃ samabhāgakam | [RKDh, 1, 5 113.3]
vaṃgabhāgāśca catvāraḥ sarvaṃ dhmātaṃ vicūrṇitam | [RKDh, 1, 5 114.1]
puṭena nihataṃ kāryaṃ vyūḍhaṃ tāraṃ tu vedhayet | [RKDh, 1, 5 114.2]
dvātriṃśacca guṇaṃ tāre vaṃgaṃ tāpyahataṃ vahet | [RKDh, 1, 5 115.1]
triṃśadguṇaṃ tālakaṃ ca vaṃgabījamudāhṛtam | [RKDh, 1, 5 115.2]
