{ŚSūtraV zu ŚSūtra, 1, 1.1}
caitanyaṃ citkriyārūpaṃ śivasya paramasya yat | [ŚSūtraV zu ŚSūtra, 1, 1.1 1]
svātantryam etad evātmā tato 'sau paramaḥ śivaḥ | [ŚSūtraV zu ŚSūtra, 1, 1.1 2]
athavā ko 'yam ātmeti praṣṭṝn bodhayituṃ śiśūn | [ŚSūtraV zu ŚSūtra, 1, 1.1 3]
nātmā deho na ca prāṇo na manaḥ khaṃ na śūnyabhūḥ | [ŚSūtraV zu ŚSūtra, 1, 1.1 4]
kiṃtu caitanyam evātmety ādiṣṭaṃ parameṣṭhinā | [ŚSūtraV zu ŚSūtra, 1, 1.1 5]
atha caitanyam evaitad ātmā svābhāvikaṃ vapuḥ | [ŚSūtraV zu ŚSūtra, 1, 1.1 6]
viśeṣācodanād asya jagataś cety arūpiṇaḥ | [ŚSūtraV zu ŚSūtra, 1, 1.1 7]
acetyamānaṃ kasyāpi vapuḥ kim api no bhavet | [ŚSūtraV zu ŚSūtra, 1, 1.1 8]
cetyamānaṃ tu cidrūpatādātmyāc cinmayaṃ bhavet | [ŚSūtraV zu ŚSūtra, 1, 1.1 9]
evaṃ śivoktayā nītyā jaṅgamasthāvarātmanaḥ | [ŚSūtraV zu ŚSūtra, 1, 1.1 10]
caitanyam eva viśvasya svarūpaṃ pāramārthikam | [ŚSūtraV zu ŚSūtra, 1, 1.1 11]
nanv evaṃvidhaviśvasya caitanyaṃ ced vapus tadā | [ŚSūtraV zu ŚSūtra, 1, 1.1 12]
kathaṃ bandhasya sambandha iti śaṅkāṃ vyapohitum | [ŚSūtraV zu ŚSūtra, 1, 1.1 13]
praśleṣāśleṣapāṭhābhyāṃ sūtram āha maheśvaraḥ | [ŚSūtraV zu ŚSūtra, 1, 1.1 14]
{ŚSūtraV zu ŚSūtra, 1, 2.1}
ajñānam iti tatrādyaṃ caitanyasphārarūpiṇi | [ŚSūtraV zu ŚSūtra, 1, 2.1 1]
ātmany anātmatājñānaṃ jñānaṃ punar anātmani | [ŚSūtraV zu ŚSūtra, 1, 2.1 2]
dehādāv ātmamānitvaṃ dvayam apy etad āṇavam | [ŚSūtraV zu ŚSūtra, 1, 2.1 3]
malaṃ svakalpitaṃ svasmin bandhaḥ svecchāvibhāvitaḥ | [ŚSūtraV zu ŚSūtra, 1, 2.1 4]
kim āṇavamalātmaiva bandho 'yaṃ nety udīryate | [ŚSūtraV zu ŚSūtra, 1, 2.1 5]
{ŚSūtraV zu ŚSūtra, 1, 3.1}
yonir bhedaprathāhetur māyā vargas tadutthitaḥ | [ŚSūtraV zu ŚSūtra, 1, 3.1 1]
kalādikṣitiparyantatattvarāśis tadātmakaḥ | [ŚSūtraV zu ŚSūtra, 1, 3.1 2]
māyīyākhyaṃ malaṃ tattadbhinnavedyaprathāmayam | [ŚSūtraV zu ŚSūtra, 1, 3.1 3]
kaleti kāyam āviśya paricchedakarī nṛṇām | [ŚSūtraV zu ŚSūtra, 1, 3.1 4]
vyāpṛtiḥ puṇyapāpātmā śarīraṃ yasya tat punaḥ | [ŚSūtraV zu ŚSūtra, 1, 3.1 5]
kārmaṃ ca malam etasmin dvaye bandho 'nuvartate | [ŚSūtraV zu ŚSūtra, 1, 3.1 6]
īśvarapratyabhijñāyām uktam etan malatrayam | [ŚSūtraV zu ŚSūtra, 1, 3.1 7]
svātantryahānir bodhasya svātantryasyāpy abodhatā | [ŚSūtraV zu ŚSūtra, 1, 3.1 8]
dvidhāṇavaṃ malam idaṃ svasvarūpāpahārataḥ | [ŚSūtraV zu ŚSūtra, 1, 3.1 9]
bhinnavedyaprathātraiva māyīyaṃ janmabhogadam | [ŚSūtraV zu ŚSūtra, 1, 3.1 10]
kartary abodhe kārmaṃ tu māyāśaktyaiva tat trayam | [ŚSūtraV zu ŚSūtra, 1, 3.1 11]
ity athaiṣāṃ malānāṃ tu bandhakatvaṃ nirūpyate | [ŚSūtraV zu ŚSūtra, 1, 3.1 12]
{ŚSūtraV zu ŚSūtra, 1, 4.1}
apūrṇam anyatārūpaṃ bhinnavedyaprathātmakam | [ŚSūtraV zu ŚSūtra, 1, 4.1 1]
śubhāśubhātmakāśeṣakarmasaṃskāravigraham | [ŚSūtraV zu ŚSūtra, 1, 4.1 2]
trividhaṃ malam uktaṃ yat tad eva jñānam ucyate | [ŚSūtraV zu ŚSūtra, 1, 4.1 3]
na so 'sti pratyayo loke yaḥ śabdānugamād ṛte | [ŚSūtraV zu ŚSūtra, 1, 4.1 4]
anuviddham iva jñānaṃ sarvaṃ śabdena gamyate | [ŚSūtraV zu ŚSūtra, 1, 4.1 5]
ity uktanītyā jñānasya vividhasyāsya mātṛkā | [ŚSūtraV zu ŚSūtra, 1, 4.1 6]
akārādikṣakārāntapañcāśadvarṇavigrahā | [ŚSūtraV zu ŚSūtra, 1, 4.1 7]
śivādikṣitiparyantatattvagrāmaprasūtibhūḥ | [ŚSūtraV zu ŚSūtra, 1, 4.1 8]
karandhracitimadhyasthā brahmapāśāvalambikāḥ | [ŚSūtraV zu ŚSūtra, 1, 4.1 9]
pīṭheśvaryo mahāghorā mohayanti muhurmuhuḥ | [ŚSūtraV zu ŚSūtra, 1, 4.1 10]
iti śrītimirodghāṭaproktanītyanusārataḥ | [ŚSūtraV zu ŚSūtra, 1, 4.1 11]
svarādivargādhiṣṭhātṛmātṛcakrapariṣkṛtā | [ŚSūtraV zu ŚSūtra, 1, 4.1 12]
apūrṇo 'ham ahaṃ pūrṇo 'haṃ kṛśo 'haṃ kṛśetaraḥ | [ŚSūtraV zu ŚSūtra, 1, 4.1 13]
iti śabdānuvedhena śokaharṣādikārikā | [ŚSūtraV zu ŚSūtra, 1, 4.1 14]
adhiṣṭhānam adhiṣṭhātrī tadadhiṣṭhānato nṛṇām | [ŚSūtraV zu ŚSūtra, 1, 4.1 15]
alabdhāntarmukhasvātmaviśrāntīni nirantaram | [ŚSūtraV zu ŚSūtra, 1, 4.1 16]
bahirmukhāni jñānāni kathyante bandhahetavaḥ | [ŚSūtraV zu ŚSūtra, 1, 4.1 17]
athedṛgbandhasambandhapraśamopāya ucyate | [ŚSūtraV zu ŚSūtra, 1, 4.1 18]
paramopeyaviśrāntisatattvaḥ parameṣṭhinā | [ŚSūtraV zu ŚSūtra, 1, 4.1 19]
{ŚSūtraV zu ŚSūtra, 1, 5.1}
yo 'yaṃ vimarśarūpāyāḥ prasarantyāḥ svasaṃvidaḥ | [ŚSūtraV zu ŚSūtra, 1, 5.1 1.1]
jhaṭity ucchalanākārapratibhonmajjanātmakaḥ | [ŚSūtraV zu ŚSūtra, 1, 5.1 1.2]
udyamo 'ntaḥparispandaḥ pūrṇāhambhāvanātmakaḥ | [ŚSūtraV zu ŚSūtra, 1, 5.1 2.1]
sa eva sarvaśaktīnāṃ sāmarasyād aśeṣataḥ | [ŚSūtraV zu ŚSūtra, 1, 5.1 2.2]
viśvato bharitatvena vikalpānāṃ vibhedinām | [ŚSūtraV zu ŚSūtra, 1, 5.1 3.1]
alaṃ kavalanenāpīty anvarthād eva bhairavaḥ | [ŚSūtraV zu ŚSūtra, 1, 5.1 3.2]
athedṛgbhairavāpatter bandhapraśamakāraṇāt | [ŚSūtraV zu ŚSūtra, 1, 5.1 4.1]
vyutthānaṃ ca bhavec chāntabhedābhāsam itīryate | [ŚSūtraV zu ŚSūtra, 1, 5.1 4.2]
{ŚSūtraV zu ŚSūtra, 1, 6.1}
yo 'yam uktaḥ svasaṃvitter udyamo bhairavātmakaḥ | [ŚSūtraV zu ŚSūtra, 1, 6.1 1.1]
asyāsti mahatī śaktir atikrāntakramākramā | [ŚSūtraV zu ŚSūtra, 1, 6.1 1.2]
niḥśeṣanijacicchakticakrākramaṇalampaṭā | [ŚSūtraV zu ŚSūtra, 1, 6.1 2.1]
riktāriktobhayākārāpy anetadrūpiṇī parā | [ŚSūtraV zu ŚSūtra, 1, 6.1 2.2]
yayaiva svātmacidbhittau prameyollāsanāditaḥ | [ŚSūtraV zu ŚSūtra, 1, 6.1 3.1]
parapramātṛviśrāntiparyantaspandarūpayā | [ŚSūtraV zu ŚSūtra, 1, 6.1 3.2]
sṛṣṭisthitilayānākhyābhāsaśaktiprasāraṇāt | [ŚSūtraV zu ŚSūtra, 1, 6.1 4.1]
prapañcaviṣayaṃ cañcatpañcakṛtyaṃ prapañcitam | [ŚSūtraV zu ŚSūtra, 1, 6.1 4.2]
tayā prasāritasyāsya śakticakrasya yat punaḥ | [ŚSūtraV zu ŚSūtra, 1, 6.1 5.1]
saṃdhānam āntarāmnāyāmnātakramavimarśanam | [ŚSūtraV zu ŚSūtra, 1, 6.1 5.2]
tasmin saty asya viśvasya kālāgnyādikalāvadheḥ | [ŚSūtraV zu ŚSūtra, 1, 6.1 6.1]
saṃhāraḥ syāt svasaṃvittivahnisadbhāvalakṣaṇaḥ | [ŚSūtraV zu ŚSūtra, 1, 6.1 6.2]
evaṃ svasaṃvitkālāgnipluṣṭabhedasya yoginaḥ | [ŚSūtraV zu ŚSūtra, 1, 6.1 7.1]
na syāt samādhivyutthānabhedaḥ ko 'pīti kathyate | [ŚSūtraV zu ŚSūtra, 1, 6.1 7.2]
jāgratsvapnasuṣuptabhede turyābhogasambhavaḥ | [ŚSūtraV zu ŚSūtra, 1, 6.1 8.1]
udyamo bhairava iti proktarūpaṃ sphuradvapuḥ | [ŚSūtraV zu ŚSūtra, 1, 6.1 8.2]
turyaṃ nāma paraṃ dhāma tadābhogaś camatkriyā | [ŚSūtraV zu ŚSūtra, 1, 6.1 9.1]
bhede 'pi jāgradādīnāṃ yoginas tasya sambhavaḥ | [ŚSūtraV zu ŚSūtra, 1, 6.1 9.2]
anusyūtiḥ parānandarūpā syād iti śiṣyate | [ŚSūtraV zu ŚSūtra, 1, 6.1 10.1]
jāgradāditrayaṃ sūtratrayeṇa lakṣyate kramāt | [ŚSūtraV zu ŚSūtra, 1, 6.1 10.2]
{ŚSūtraV zu ŚSūtra, 1, 9.1}
jñānaṃ bāhyākṣajaṃ jāgrat sarvasādhāraṇārthakam | [ŚSūtraV zu ŚSūtra, 1, 9.1 1]
svapnaḥ svātmaiva samprokto vikalpāḥ svātmasambhavāḥ | [ŚSūtraV zu ŚSūtra, 1, 9.1 2]
aviveko nijākhyātir māyā mohas tadātmakaḥ | [ŚSūtraV zu ŚSūtra, 1, 9.1 3]
sauṣuptaṃ yoginām etat tritayaṃ dhāraṇādikam | [ŚSūtraV zu ŚSūtra, 1, 9.1 4]
īśvarapratyabhijñāyāṃ jāgarādy api lakṣitam | [ŚSūtraV zu ŚSūtra, 1, 9.1 5]
śūnye buddhyādyabhāvātmany ahaṃtākartṛtāpade | [ŚSūtraV zu ŚSūtra, 1, 9.1 6]
asphuṭārūpasaṃskāramātriṇi jñeyaśūnyatā | [ŚSūtraV zu ŚSūtra, 1, 9.1 7]
sākṣāṇām āntarī vṛttiḥ prāṇādiprerikā matā | [ŚSūtraV zu ŚSūtra, 1, 9.1 8]
jīvanākhyāthavā prāṇe 'haṃtā puryaṣṭakātmikā | [ŚSūtraV zu ŚSūtra, 1, 9.1 9]
tāvan mātrasthitau proktaṃ sauṣuptaṃ pralayopamam | [ŚSūtraV zu ŚSūtra, 1, 9.1 10]
savedyam apavedyaṃ ca māyāmalayutāyutam | [ŚSūtraV zu ŚSūtra, 1, 9.1 11]
manomātrapathe 'py akṣaviṣayatvena vibhramāt | [ŚSūtraV zu ŚSūtra, 1, 9.1 12]
spaṣṭāvabhāsā bhāvānāṃ sṛṣṭiḥ svapnapadaṃ matam | [ŚSūtraV zu ŚSūtra, 1, 9.1 13]
sarvākṣagocaratvena yā tu bāhyatayā sthirā | [ŚSūtraV zu ŚSūtra, 1, 9.1 14]
sṛṣṭiḥ sādhāraṇī sarvapramātṝṇāṃ sa jāgaraḥ | [ŚSūtraV zu ŚSūtra, 1, 9.1 15]
iti vistarataḥ prokte lokayogyanusārataḥ | [ŚSūtraV zu ŚSūtra, 1, 9.1 16]
jāgarāditraye 'muṣminn avadhānena jāgrataḥ | [ŚSūtraV zu ŚSūtra, 1, 9.1 17]
śakticakrānusaṃdhānād viśvasaṃhārakāraṇāt | [ŚSūtraV zu ŚSūtra, 1, 9.1 18]
turyābhogamayābhedakhyātir akhyātihāriṇī | [ŚSūtraV zu ŚSūtra, 1, 9.1 19]
sphuraty avirataṃ yasya sa taddhārādhirohataḥ | [ŚSūtraV zu ŚSūtra, 1, 9.1 20]
turyātītamayaṃ yogī proktacaitanyam āmṛśan | [ŚSūtraV zu ŚSūtra, 1, 9.1 21]
{ŚSūtraV zu ŚSūtra, 1, 10.1}
jāgarāditrayaṃ proktaśakticakrānusaṃdhitaḥ | [ŚSūtraV zu ŚSūtra, 1, 10.1 1]
turyānandarasāsārāc churitaṃ bhedavarjanāt | [ŚSūtraV zu ŚSūtra, 1, 10.1 2]
ānandarasanirmagnaṃ paramaṃ vyoma bhāvayan | [ŚSūtraV zu ŚSūtra, 1, 10.1 3]
tritayasyāsya yo bhoktā camatkartā sa yogirāṭ | [ŚSūtraV zu ŚSūtra, 1, 10.1 4]
triṣu dhāmasu yad bhogyaṃ bhoktā yaś ca prakīrtitaḥ | [ŚSūtraV zu ŚSūtra, 1, 10.1 5]
vidyāt tad ubhayaṃ yas tu sa bhuñjāno na lipyate | [ŚSūtraV zu ŚSūtra, 1, 10.1 6]
ity uktaniṣpratidvandvisaṃvitsāmrājyavaibhavaḥ | [ŚSūtraV zu ŚSūtra, 1, 10.1 7]
cidghanaḥ svātmavijñānaparamānandanirbharaḥ | [ŚSūtraV zu ŚSūtra, 1, 10.1 8]
vīreśo yena vīrāṇāṃ bhedagrasanakāriṇām | [ŚSūtraV zu ŚSūtra, 1, 10.1 9]
antarbahirvisaratām indriyāṇām adhīśvaraḥ | [ŚSūtraV zu ŚSūtra, 1, 10.1 10]
kim asya paracittattvārohaviśrāntisūcikāḥ | [ŚSūtraV zu ŚSūtra, 1, 10.1 11]
bhūmikāḥ santy ayaṃ yābhir yāti sarvottarāṃ sthitim | [ŚSūtraV zu ŚSūtra, 1, 10.1 12]
ity antevāsihṛcchaṅkāśāntyai santīty udīryate | [ŚSūtraV zu ŚSūtra, 1, 10.1 13]
{ŚSūtraV zu ŚSūtra, 1, 11.1}
yathā sātiśayānande kasyacid vismayo bhavet | [ŚSūtraV zu ŚSūtra, 1, 11.1 1]
tathāsya yogino nityaṃ tattadvedyāvalokane | [ŚSūtraV zu ŚSūtra, 1, 11.1 2]
niḥsāmānyaparānandānubhūtistimitendriye | [ŚSūtraV zu ŚSūtra, 1, 11.1 3]
pare svātmany atṛptyaiva yad āścaryaṃ sa vismayaḥ | [ŚSūtraV zu ŚSūtra, 1, 11.1 4]
sa eva khalu yogasya paratattvaikyarūpiṇaḥ | [ŚSūtraV zu ŚSūtra, 1, 11.1 5]
bhūmikās tatkramārohaparaviśrāntisūcikāḥ | [ŚSūtraV zu ŚSūtra, 1, 11.1 6]
īdṛgvismayavadyogabhūmikārūḍhacetasaḥ | [ŚSūtraV zu ŚSūtra, 1, 11.1 7]
{ŚSūtraV zu ŚSūtra, 1, 12.1}
parabhairavatāṃ yuktyā samāpannasya śāśvatīm | [ŚSūtraV zu ŚSūtra, 1, 12.1 1]
tasyaiva yogino yecchā śaktiḥ saiva bhavaty umā | [ŚSūtraV zu ŚSūtra, 1, 12.1 2]
parā bhaṭṭārikā saiva kumārīti prakīrtitā | [ŚSūtraV zu ŚSūtra, 1, 12.1 3]
sadāśivādikṣityantaviśvasargādilīlayā | [ŚSūtraV zu ŚSūtra, 1, 12.1 4]
kumārī kuṃ mahāmāyābhūmiṃ mārayatīty api | [ŚSūtraV zu ŚSūtra, 1, 12.1 5]
kumārī copabhogyāsya yogino bhairavātmanaḥ | [ŚSūtraV zu ŚSūtra, 1, 12.1 6]
kumārī nānyabhogyā ca bhoktraikātmyena tiṣṭhati | [ŚSūtraV zu ŚSūtra, 1, 12.1 7]
umā kumārī saṃtyaktasarvāsaṅgā maheśituḥ | [ŚSūtraV zu ŚSūtra, 1, 12.1 8]
ārādhanaparā tadvad icchā śaktis tu yoginaḥ | [ŚSūtraV zu ŚSūtra, 1, 12.1 9]
ayam eva sphuṭaḥ pāṭho dṛṣṭo 'nuttaradaiśikaiḥ | [ŚSūtraV zu ŚSūtra, 1, 12.1 10]
vyākhyātaś ca paraiḥ śaktitametipaṭhanāt punaḥ | [ŚSūtraV zu ŚSūtra, 1, 12.1 11]
prakarṣo vyākṛto 'muṣyāḥ śakter jñānakriyātmataḥ | [ŚSūtraV zu ŚSūtra, 1, 12.1 12]
evam īdṛkprabhāvecchāśaktiyuktasya yoginaḥ | [ŚSūtraV zu ŚSūtra, 1, 12.1 13]
{ŚSūtraV zu ŚSūtra, 1, 13.1}
yad yad dṛśyam aśeṣaṃ tac charīraṃ tasya yoginaḥ | [ŚSūtraV zu ŚSūtra, 1, 13.1 1]
aham ity apṛthaktvena pativat pratibhāsanāt | [ŚSūtraV zu ŚSūtra, 1, 13.1 2]
śarīraṃ dehadhīprāṇaśūnyarūpaṃ ghaṭādivat | [ŚSūtraV zu ŚSūtra, 1, 13.1 3]
dṛśyam evāsya paśuvat draṣṭṛtvena na bhāsate | [ŚSūtraV zu ŚSūtra, 1, 13.1 4]
evaṃ dehe ca bāhye ca sarvatraivāsya yoginaḥ | [ŚSūtraV zu ŚSūtra, 1, 13.1 5]
mayūrāṇḍarasanyāyāt pratipattir abhedinī | [ŚSūtraV zu ŚSūtra, 1, 13.1 6]
dṛśyaṃ śarīratām eti śarīraṃ cāpi dṛśyatām | [ŚSūtraV zu ŚSūtra, 1, 13.1 7]
ity uktaṃ yogino yat tan na durghaṭam itīryate | [ŚSūtraV zu ŚSūtra, 1, 13.1 8]
hṛdaye cittasaṃghaṭṭād dṛśyasvāpadarśanam | [ŚSūtraV zu ŚSūtra, 1, 13.1 9]
hṛdayaṃ tad vijānīyād viśvasyāyatanaṃ mahat | [ŚSūtraV zu ŚSūtra, 1, 13.1 10]
ity uktanītyā hṛdayaṃ viśvaviśrāntibhittibhūḥ | [ŚSūtraV zu ŚSūtra, 1, 13.1 11]
svasaṃvit tatra saṃghaṭṭaś cittasya calataḥ sataḥ | [ŚSūtraV zu ŚSūtra, 1, 13.1 12]
tadaikātmyaparāmarśajāgarūkasvabhāvatā | [ŚSūtraV zu ŚSūtra, 1, 13.1 13]
tasmād dṛśyasya viśvasya nīladehādirūpiṇaḥ | [ŚSūtraV zu ŚSūtra, 1, 13.1 14]
svāpasyaitadabhāvasya śūnyasyāpi ca darśanam | [ŚSūtraV zu ŚSūtra, 1, 13.1 15]
svāṅgarūpeṣu bhāveṣu pramātā kathyate patiḥ | [ŚSūtraV zu ŚSūtra, 1, 13.1 16]
iti śrīpratyabhijñoktanītyā patyur iva prabhoḥ | [ŚSūtraV zu ŚSūtra, 1, 13.1 17]
svāṅgakalpatayā tasya yathāvatprathanaṃ bhavet | [ŚSūtraV zu ŚSūtra, 1, 13.1 18]
ukte 'py evaṃ prameye 'sminn upāyāntaram ucyate | [ŚSūtraV zu ŚSūtra, 1, 13.1 19]
{ŚSūtraV zu ŚSūtra, 1, 14.1}
śuddhaṃ tattvaṃ paraṃ vastu yat tat paraśivātmakam | [ŚSūtraV zu ŚSūtra, 1, 14.1 1]
tatsaṃdhānaṃ prapañcasya tanmayatvena bhāvanam | [ŚSūtraV zu ŚSūtra, 1, 14.1 2]
tenaiva yasya paśvākhyā bandhaśaktir na vidyate | [ŚSūtraV zu ŚSūtra, 1, 14.1 3]
tat sadāśivavatso 'pi viśvasya jagataḥ patiḥ | [ŚSūtraV zu ŚSūtra, 1, 14.1 4]
śuddhatattvānusaṃdhānavata evāsya yoginaḥ | [ŚSūtraV zu ŚSūtra, 1, 14.1 5]
{ŚSūtraV zu ŚSūtra, 1, 15.1}
vitarkaḥ proktasaṃdhānadhvastabandhasya yoginaḥ | [ŚSūtraV zu ŚSūtra, 1, 15.1 1]
viśvātmā śiva evāham asmīty arthavicintanam | [ŚSūtraV zu ŚSūtra, 1, 15.1 2]
etad eva sphuradrūpam ātmano jñānam ucyate | [ŚSūtraV zu ŚSūtra, 1, 15.1 3]
kiṃ cāsya proktavaitarkasvātmavijñānaśālinaḥ | [ŚSūtraV zu ŚSūtra, 1, 15.1 4]
{ŚSūtraV zu ŚSūtra, 1, 16.1}
lokyaṃ lokayitā ceti lokaś cetyacidātmani | [ŚSūtraV zu ŚSūtra, 1, 16.1 1]
tattadrūpatayā tasmiṃlloke sphurati yoginaḥ | [ŚSūtraV zu ŚSūtra, 1, 16.1 2]
grāhyagrāhakasaṃvittiḥ sāmānyā sarvadehinām | [ŚSūtraV zu ŚSūtra, 1, 16.1 3]
yogināṃ tu viśeṣo 'yaṃ sambandhe sāvadhānatā | [ŚSūtraV zu ŚSūtra, 1, 16.1 4]
ity uktanītyā tat sarvam aham ity anusaṃhiteḥ | [ŚSūtraV zu ŚSūtra, 1, 16.1 5]
ānando yo bhavaty antas tat samādhisukhaṃ smṛtam | [ŚSūtraV zu ŚSūtra, 1, 16.1 6]
yat samādhisukhaṃ tasya svātmārāmasya yoginaḥ | [ŚSūtraV zu ŚSūtra, 1, 16.1 7]
tad eva loke lokānām ānando 'ntarvicinvatām | [ŚSūtraV zu ŚSūtra, 1, 16.1 8]
vibhūtiyogam etasya darśayaty atha yoginaḥ | [ŚSūtraV zu ŚSūtra, 1, 16.1 9]
{ŚSūtraV zu ŚSūtra, 1, 17.1}
icchā śaktir umety ādisūtroktā śaktir asya yā | [ŚSūtraV zu ŚSūtra, 1, 17.1 1]
saṃdhāne yoginas tasyās tanmayībhāvane sati | [ŚSūtraV zu ŚSūtra, 1, 17.1 2]
tadvaśāt tattadicchārhaśarīrotpattir iṣyate | [ŚSūtraV zu ŚSūtra, 1, 17.1 3]
anyāś ca siddhayas tasya sambhavantīty udīryate | [ŚSūtraV zu ŚSūtra, 1, 17.1 4]
{ŚSūtraV zu ŚSūtra, 1, 18.1}
bhūtānāṃ dehadhīprāṇaśūnyānāṃ grāhakātmanām | [ŚSūtraV zu ŚSūtra, 1, 18.1 1]
grāhyāṇāṃ sthāvarāṇāṃ ca saṃdhānaṃ paripoṣaṇam | [ŚSūtraV zu ŚSūtra, 1, 18.1 2]
pṛthaktvam atha viśleṣo vyādhyādikleśaśāntaye | [ŚSūtraV zu ŚSūtra, 1, 18.1 3]
viśvasya deśakālādiviprakṛṣṭasya yat punaḥ | [ŚSūtraV zu ŚSūtra, 1, 18.1 4]
saṃghaṭṭaś cakṣurādyakṣapratyakṣīkaraṇādikam | [ŚSūtraV zu ŚSūtra, 1, 18.1 5]
etat sarvaṃ bhavec chaktisaṃdhāne sati yoginaḥ | [ŚSūtraV zu ŚSūtra, 1, 18.1 6]
yadā parimitāḥ siddhīr anicchan punar icchati | [ŚSūtraV zu ŚSūtra, 1, 18.1 7]
viśvātmatāprathārūpāṃ parāṃ siddhiṃ tadāsya tu | [ŚSūtraV zu ŚSūtra, 1, 18.1 8]
{ŚSūtraV zu ŚSūtra, 1, 19.1}
vaiśvātmyaprathanākāṅkṣī saṃdhatte śaktim ātmanaḥ | [ŚSūtraV zu ŚSūtra, 1, 19.1 1]
yadā yogī tadā tasya sadāśivapadaspṛśaḥ | [ŚSūtraV zu ŚSūtra, 1, 19.1 2]
īśvaro bahir unmeṣo nimeṣo 'ntaḥ sadāśivaḥ | [ŚSūtraV zu ŚSūtra, 1, 19.1 3]
sāmānādhikaraṇyaṃ ca sadvidyāhamidaṃdhiyoḥ | [ŚSūtraV zu ŚSūtra, 1, 19.1 4]
iti nītyā jagat sarvam aham eveti yā matiḥ | [ŚSūtraV zu ŚSūtra, 1, 19.1 5]
sā śuddhā nirmalā vidyā tadīyād udayāt sphuṭam | [ŚSūtraV zu ŚSūtra, 1, 19.1 6]
unmajjanāt sa cicchaktim ātmano nityam āmṛśet | [ŚSūtraV zu ŚSūtra, 1, 19.1 7]
yadā yogī tadā tasya cakreśatvam anuttaram | [ŚSūtraV zu ŚSūtra, 1, 19.1 8]
māheśvaryaṃ samāveśotkarṣāt sidhyati yoginaḥ | [ŚSūtraV zu ŚSūtra, 1, 19.1 9]
viśvātmakataduttīrṇasvātmārāmatvam eva saḥ | [ŚSūtraV zu ŚSūtra, 1, 19.1 10]
icchati svacchacidrūpo yadā yogī tadāsya tu | [ŚSūtraV zu ŚSūtra, 1, 19.1 11]
{ŚSūtraV zu ŚSūtra, 1, 20.1}
parā bhaṭṭārikā saṃvidicchāśaktipuraḥsaram | [ŚSūtraV zu ŚSūtra, 1, 20.1 1]
sthūlaprameyaparyantaṃ vamantī viśvam āntaram | [ŚSūtraV zu ŚSūtra, 1, 20.1 2]
pramātrantarbahīrūpahṛṣīkaviṣayātmanām | [ŚSūtraV zu ŚSūtra, 1, 20.1 3]
khecaryādipravāhāṇāṃ bāhyābhyantararūpiṇām | [ŚSūtraV zu ŚSūtra, 1, 20.1 4]
pravartakatvāt svacchatvagambhīratvādidharmataḥ | [ŚSūtraV zu ŚSūtra, 1, 20.1 5]
mahāhrado jagadvyāpī deśakālādyagocaraḥ | [ŚSūtraV zu ŚSūtra, 1, 20.1 6]
antas tasyānusaṃdhānāt tādātmyasyāvamarśanāt | [ŚSūtraV zu ŚSūtra, 1, 20.1 7]
akārādikṣakārāntaśabdarāśiprathātmanaḥ | [ŚSūtraV zu ŚSūtra, 1, 20.1 8]
kṣityādiśivaparyantatattvāntaḥkṣobhakāriṇaḥ | [ŚSūtraV zu ŚSūtra, 1, 20.1 9]
mantravīryasya sarveṣāṃ mantrāṇāṃ prāṇarūpiṇaḥ | [ŚSūtraV zu ŚSūtra, 1, 20.1 10]
parāhaṃtāparāmarśamayasyānubhavaḥ sphuṭam | [ŚSūtraV zu ŚSūtra, 1, 20.1 11]
akhilaṃ vācakaṃ vācyam aham ity avamarśanam | [ŚSūtraV zu ŚSūtra, 1, 20.1 12]
yoginaḥ sāvadhānasya bhavatīty eva śiṣyate | [ŚSūtraV zu ŚSūtra, 1, 20.1 13]
sphuṭīkaromi saṃkṣepāt tat prameyaṃ puroditam | [ŚSūtraV zu ŚSūtra, 1, 20.1 14]
mahāhrada iti proktā śaktir bhagavatī parā | [ŚSūtraV zu ŚSūtra, 1, 20.1 15]
anusaṃdhānam ityuktaṃ tattādātmyavimarśanam | [ŚSūtraV zu ŚSūtra, 1, 20.1 16]
mantravīryam iti proktaṃ pūrṇāhaṃtāvimarśanam | [ŚSūtraV zu ŚSūtra, 1, 20.1 17]
tadīyo 'nubhavas tasya sphuraṇaṃ svātmanaḥ sphuṭam | [ŚSūtraV zu ŚSūtra, 1, 20.1 18]
iti śrīśāmbhavopāyaprakāśanaparāyaṇaḥ | [ŚSūtraV zu ŚSūtra, 1, 20.1 19]
unmeṣaḥ prathamaḥ samyaksvarūponmeṣalakṣaṇaḥ | [ŚSūtraV zu ŚSūtra, 1, 20.1 20]
{ŚSūtraV zu ŚSūtra, 2, 1.1}
cetyate 'nena paramaṃ svātmatattvaṃ vimṛśyate | [ŚSūtraV zu ŚSūtra, 2, 1.1 1]
iti cittaṃ sphurattātmaprāsādādivimarśanam | [ŚSūtraV zu ŚSūtra, 2, 1.1 2]
tad eva mantryate guptam abhedena vimṛśyate | [ŚSūtraV zu ŚSūtra, 2, 1.1 3]
svasvarūpam aneneti mantras tenāsya daiśikaiḥ | [ŚSūtraV zu ŚSūtra, 2, 1.1 4]
pūrṇāhaṃtānusaṃdhyātmasphūrjanmananadharmatā | [ŚSūtraV zu ŚSūtra, 2, 1.1 5]
saṃsārakṣayakṛttrāṇadharmatā ca nirucyate | [ŚSūtraV zu ŚSūtra, 2, 1.1 6]
tanmantradevatāmarśaprāptatatsāmarasyakam | [ŚSūtraV zu ŚSūtra, 2, 1.1 7]
ārādhakasya cittaṃ ca mantras taddharmayogataḥ | [ŚSūtraV zu ŚSūtra, 2, 1.1 8]
asya coktasya mantrasya mananatrāṇadharmiṇaḥ | [ŚSūtraV zu ŚSūtra, 2, 1.1 9]
{ŚSūtraV zu ŚSūtra, 2, 2.1}
uktamantrānusaṃdhānāvaṣṭambhodyantṛtātmakaḥ | [ŚSūtraV zu ŚSūtra, 2, 2.1 1]
prayatno 'ntaḥsvasaṃrambhaḥ sa eva khalu sādhakaḥ | [ŚSūtraV zu ŚSūtra, 2, 2.1 2]
yato mantrayitur mantradevataikyapradaḥ smṛtaḥ | [ŚSūtraV zu ŚSūtra, 2, 2.1 3]
īdṛksādhakasādhyasya mantrasya prathamoditam | [ŚSūtraV zu ŚSūtra, 2, 2.1 4]
vīryaṃ vistarataḥ samyag varṇyate 'tha salakṣaṇam | [ŚSūtraV zu ŚSūtra, 2, 2.1 5]
{ŚSūtraV zu ŚSūtra, 2, 3.1}
vidyeti paramādvaitasampravedanarūpiṇī | [ŚSūtraV zu ŚSūtra, 2, 3.1 1]
śarīraṃ yasya bhagavān śabdarāśiḥ sa ucyate | [ŚSūtraV zu ŚSūtra, 2, 3.1 2]
tasya sattā samastādhvapūrṇāhaṃtāsvarūpiṇī | [ŚSūtraV zu ŚSūtra, 2, 3.1 3]
sphurattā saiva mantrāṇāṃ mananatrāṇadharmiṇām | [ŚSūtraV zu ŚSūtra, 2, 3.1 4]
guptārthatāyā jananaṃ rahasyam iti kathyate | [ŚSūtraV zu ŚSūtra, 2, 3.1 5]
etac chrīkṣemarājena tantrasārāt samuddhṛtaiḥ | [ŚSūtraV zu ŚSūtra, 2, 3.1 6]
saṃvādaiḥ saṃmataiḥ samyagvarṇitaṃ nijavṛttigaiḥ | [ŚSūtraV zu ŚSūtra, 2, 3.1 7]
samyag evaṃvidhaṃ mantravīryaṃ yeṣāṃ yathātatham | [ŚSūtraV zu ŚSūtra, 2, 3.1 8]
mahāhradānusaṃdhānaprakārāveditaṃ tv api | [ŚSūtraV zu ŚSūtra, 2, 3.1 9]
icchayaiva maheśasya hṛdayaṃgamatāṃ dṛḍham | [ŚSūtraV zu ŚSūtra, 2, 3.1 10]
na gacchaty atha tucchāyāṃ cittaṃ siddhau prarohati | [ŚSūtraV zu ŚSūtra, 2, 3.1 11]
bindunādādijātāyāṃ teṣāṃ tu mitayoginām | [ŚSūtraV zu ŚSūtra, 2, 3.1 12]
{ŚSūtraV zu ŚSūtra, 2, 4.1}
garbho 'khyātir mahāmāyā tanmaye siddhisaṃcaye | [ŚSūtraV zu ŚSūtra, 2, 4.1 1]
vikāso nāma cittasya tāvanmātre kṛtārthatā | [ŚSūtraV zu ŚSūtra, 2, 4.1 2]
saivāviśiṣṭā vidyeti kiṃcijjñatvasvarūpiṇī | [ŚSūtraV zu ŚSūtra, 2, 4.1 3]
aśuddhavidyā sā svapno vikalpapratyayāmakaḥ | [ŚSūtraV zu ŚSūtra, 2, 4.1 4]
āgatā api tāḥ siddhīḥ khalīkṛtya yadā punaḥ | [ŚSūtraV zu ŚSūtra, 2, 4.1 5]
avaṣṭabhnāty asau yogī parāṃ siddhiṃ tadāśnute | [ŚSūtraV zu ŚSūtra, 2, 4.1 6]
{ŚSūtraV zu ŚSūtra, 2, 5.1}
vidyāyāḥ prāksamākhyātarūpāyāḥ śaṃkarecchayā | [ŚSūtraV zu ŚSūtra, 2, 5.1 1]
svābhāvike samutthāne samullāse svabhāvaje | [ŚSūtraV zu ŚSūtra, 2, 5.1 2]
unmajjane sati kṣudrasiddhimajjanatatpare | [ŚSūtraV zu ŚSūtra, 2, 5.1 3]
avasthā yā śivasyāntaravasthātur abhedinī | [ŚSūtraV zu ŚSūtra, 2, 5.1 4]
sphurattā saiva sampūrṇasvānandocchalanātmikām | [ŚSūtraV zu ŚSūtra, 2, 5.1 5]
mudaṃ rātīty ato mudrā khecarī ca nabhaścarī | [ŚSūtraV zu ŚSūtra, 2, 5.1 6]
vyajyate yogino viśvag viśvottīrṇasvarūpiṇaḥ | [ŚSūtraV zu ŚSūtra, 2, 5.1 7]
evaṃprabhāvayor vīryāsādane mantramudrayoḥ | [ŚSūtraV zu ŚSūtra, 2, 5.1 8]
{ŚSūtraV zu ŚSūtra, 2, 6.1}
samyagjñānakriyāprāṇamantramudrāyathāsthitim | [ŚSūtraV zu ŚSūtra, 2, 6.1 1]
gṛṇāty upadiśaty arthaṃ tadvīryaṃ cety ato guruḥ | [ŚSūtraV zu ŚSūtra, 2, 6.1 2]
sa eva mantramudrāṇāṃ vīryavyāptiprakāśanāt | [ŚSūtraV zu ŚSūtra, 2, 6.1 3]
upāyaḥ kathyate sākṣād upeyaṃ paramaṃ prati | [ŚSūtraV zu ŚSūtra, 2, 6.1 4]
yad vā guruḥ parā śaktir īśvarānugrahātmikā | [ŚSūtraV zu ŚSūtra, 2, 6.1 5]
avakāśapradānena saiva yāyād upāyatām | [ŚSūtraV zu ŚSūtra, 2, 6.1 6]
sa gurur matsamaḥ prokto mantravīryaprakāśakaḥ | [ŚSūtraV zu ŚSūtra, 2, 6.1 7]
ādimāntyavihīnās tu mantrāḥ syuḥ śaradabhravat | [ŚSūtraV zu ŚSūtra, 2, 6.1 8]
guror lakṣaṇam etāvad ādimāntyaṃ ca vedayet | [ŚSūtraV zu ŚSūtra, 2, 6.1 9]
iti śrīmālinīśāstrasiddhātantroktavaibhavāt | [ŚSūtraV zu ŚSūtra, 2, 6.1 10]
akṛtrimāhamāmarśasvarūpādyantavedakāt | [ŚSūtraV zu ŚSūtra, 2, 6.1 11]
parameṣṭhisamāt tasmāt paramopāyato guroḥ | [ŚSūtraV zu ŚSūtra, 2, 6.1 12]
{ŚSūtraV zu ŚSūtra, 2, 7.1}
mantramudrānusaṃdhānasaṃtatodyuktacetasaḥ | [ŚSūtraV zu ŚSūtra, 2, 7.1 1]
bhavaty uktaguroḥ prītāt sādhakasyeti śiṣyate | [ŚSūtraV zu ŚSūtra, 2, 7.1 2]
athādyās tithayaḥ sarve svarā bindvavasānagāḥ | [ŚSūtraV zu ŚSūtra, 2, 7.1 3]
tadantaḥ kālayogena somasūryau prakīrtitau | [ŚSūtraV zu ŚSūtra, 2, 7.1 4]
pṛthivyādīni tattvāni puruṣāntāni pañcasu | [ŚSūtraV zu ŚSūtra, 2, 7.1 5]
kramāt kādiṣu vargeṣu makārānteṣu suvrate | [ŚSūtraV zu ŚSūtra, 2, 7.1 6]
vāyvagnisalilendrāṇāṃ dhāraṇānāṃ catuṣṭayam | [ŚSūtraV zu ŚSūtra, 2, 7.1 7]
tadūrdhve śādi vikhyātaṃ purastād brahmapañcakam | [ŚSūtraV zu ŚSūtra, 2, 7.1 8]
amūlā tatkramāj jñeyā kṣāntā sṛṣṭir udāhṛtā | [ŚSūtraV zu ŚSūtra, 2, 7.1 9]
sarveṣāṃ caiva mantrāṇāṃ vidyānāṃ ca yaśasvini | [ŚSūtraV zu ŚSūtra, 2, 7.1 10]
iyaṃ yoniḥ samākhyātā sarvatantreṣu sarvadā | [ŚSūtraV zu ŚSūtra, 2, 7.1 11]
iti śrītrīśikāśāstraproktanyāyena mātṛkā | [ŚSūtraV zu ŚSūtra, 2, 7.1 12]
akārādivisargāntasvaraṣoḍaśagarbhiṇī | [ŚSūtraV zu ŚSūtra, 2, 7.1 13]
ata evādibindvantadaśapañcatithikramā | [ŚSūtraV zu ŚSūtra, 2, 7.1 14]
tadātmakataduttīrṇabindudvaṃdvavibhūṣitā | [ŚSūtraV zu ŚSūtra, 2, 7.1 15]
ata eva jagat sarvaṃ sṛjaty antar anuttare | [ŚSūtraV zu ŚSūtra, 2, 7.1 16]
tat pañcadaśakasyāntaruddhṛtaiḥ pañcabhiḥ svaraiḥ | [ŚSūtraV zu ŚSūtra, 2, 7.1 17]
a i u ṛ ﾱ vinyāsaiḥ kādimāntaṃ ca vācakam | [ŚSūtraV zu ŚSūtra, 2, 7.1 18]
kṣityādipuruṣāntaṃ ca vācyaṃ tattvakadambakam | [ŚSūtraV zu ŚSūtra, 2, 7.1 19]
pañcapañcakabhedena pañcapañcavijṛmbhitam | [ŚSūtraV zu ŚSūtra, 2, 7.1 20]
bahiś cānuttarād eva sṛjatī viśvam īdṛśam | [ŚSūtraV zu ŚSūtra, 2, 7.1 21]
vāyvagnisalilendrāṇāṃ kramād yaralavātmanām | [ŚSūtraV zu ŚSūtra, 2, 7.1 22]
anuttarecchonmeṣākhyatritayānyonyasaṃdhitaḥ | [ŚSūtraV zu ŚSūtra, 2, 7.1 23]
kiṃcānuttaraṣaṇḍhākhyadvayasaṃdhivaśād api | [ŚSūtraV zu ŚSūtra, 2, 7.1 24]
utthitānāṃ kalāvidyāmāyārāgābhidhāyinām | [ŚSūtraV zu ŚSūtra, 2, 7.1 25]
svarūpagopanāt sarvakartṛtvādyapasārataḥ | [ŚSūtraV zu ŚSūtra, 2, 7.1 26]
khaṇḍitasya paśoḥ kiṃcitkartṛtvādipradāyinām | [ŚSūtraV zu ŚSūtra, 2, 7.1 27]
māyordhvaśuddhavidyāditattvārohanirodhanāt | [ŚSūtraV zu ŚSūtra, 2, 7.1 28]
mūlād adho 'varohasya nirodhāc ca triśaṅkuvat | [ŚSūtraV zu ŚSūtra, 2, 7.1 29]
madhye saṃsthāpitasyāsya dhāraṇād dhāraṇātmanām | [ŚSūtraV zu ŚSūtra, 2, 7.1 30]
yatis tu bhāvābhāvānāṃ vyavasthodayadāyinī | [ŚSūtraV zu ŚSūtra, 2, 7.1 31]
kālo 'pi tāṃ mahāmāyāṃ svatantrām anuvartate | [ŚSūtraV zu ŚSūtra, 2, 7.1 32]
ityuktyā kālaniyatiyuktatvāt ṣaḍvidhātmanām | [ŚSūtraV zu ŚSūtra, 2, 7.1 33]
sphārayantī vapuḥ paścāt tadūrdhvaṃ śādipañcakam | [ŚSūtraV zu ŚSūtra, 2, 7.1 34]
sadyojātādikeśānaparyantabrahmavigraham | [ŚSūtraV zu ŚSūtra, 2, 7.1 35]
sūkṣmarūpamahīvārivahnivāyunabhomayam | [ŚSūtraV zu ŚSūtra, 2, 7.1 36]
krameṇa śuddhavidyeśasādaśaktiśivātmakam | [ŚSūtraV zu ŚSūtra, 2, 7.1 37]
visphārayantī svāntaḥsthaṃ visargakalayā bahiḥ | [ŚSūtraV zu ŚSūtra, 2, 7.1 38]
kādisāntākṣarāntasthaḥ kṣakāro 'py antimo yataḥ | [ŚSūtraV zu ŚSūtra, 2, 7.1 39]
ato 'kārahakārābhyām aham ity apṛthaktayā | [ŚSūtraV zu ŚSūtra, 2, 7.1 40]
prapañcaṃ śivaśaktibhyāṃ kroḍīkṛtya prakāśate | [ŚSūtraV zu ŚSūtra, 2, 7.1 41]
asyās tv evaṃprabhāvāyāś cakraṃ yat tad ihoditam | [ŚSūtraV zu ŚSūtra, 2, 7.1 42]
anuttarecchonmeṣādispandaśaktikadambakam | [ŚSūtraV zu ŚSūtra, 2, 7.1 43]
tatsaṃbodhaś cidānandaghanasvātmānusaṃhitiḥ | [ŚSūtraV zu ŚSūtra, 2, 7.1 44]
athedṛṅmātṛkācakrasambodhodbodhitātmanaḥ | [ŚSūtraV zu ŚSūtra, 2, 7.1 45]
{ŚSūtraV zu ŚSūtra, 2, 8.1}
śūnyaṃ dhīḥ prāṇa ity etat sṛjyate kṣīyate 'pi ca | [ŚSūtraV zu ŚSūtra, 2, 8.1 1]
sthairyam asti paraṃ dehāpekṣayā na tu tattvataḥ | [ŚSūtraV zu ŚSūtra, 2, 8.1 2]
ity uktanītyā śūnyādeḥ pramātā tv asya bhittibhūḥ | [ŚSūtraV zu ŚSūtra, 2, 8.1 3]
śarīraṃ sthūlasūkṣmādi cidagnau parayoginaḥ | [ŚSūtraV zu ŚSūtra, 2, 8.1 4]
hūyamānaṃ haviḥ proktaṃ tanmātṛtvanimajjanāt | [ŚSūtraV zu ŚSūtra, 2, 8.1 5]
paripūrṇaprakāśātmapramātrunmajjanapradāt | [ŚSūtraV zu ŚSūtra, 2, 8.1 6]
evaṃ śarīrahavyena jvaladbodhordhvarociṣaḥ | [ŚSūtraV zu ŚSūtra, 2, 8.1 7]
{ŚSūtraV zu ŚSūtra, 2, 9.1}
jñānaṃ bandha iti proktaṃ yat prāk tat parayoginaḥ | [ŚSūtraV zu ŚSūtra, 2, 9.1 1]
anātmany ātmatājñaptir annaṃ grasyata ity ataḥ | [ŚSūtraV zu ŚSūtra, 2, 9.1 2]
kiṃca yad yat prakāśātmasvarūpāmarśanātmakam | [ŚSūtraV zu ŚSūtra, 2, 9.1 3]
jñānaṃ tat paramāhlādakāritvād annam ucyate | [ŚSūtraV zu ŚSūtra, 2, 9.1 4]
yadā tv avahitaḥ śaśvad yogī naivaṃ bhavaty asau | [ŚSūtraV zu ŚSūtra, 2, 9.1 5]
tadā jñānavato 'py asya samādhānāvalepataḥ | [ŚSūtraV zu ŚSūtra, 2, 9.1 6]
{ŚSūtraV zu ŚSūtra, 2, 10.1}
vidyeti jñānavisphārarūpā yā tu puroditā | [ŚSūtraV zu ŚSūtra, 2, 10.1 1]
śuddhavidyātha saṃhāre 'nutthāne 'syā nimajjane | [ŚSūtraV zu ŚSūtra, 2, 10.1 2]
tadutthasya krameṇāñcadvidyāsaṃhārajanmanaḥ | [ŚSūtraV zu ŚSūtra, 2, 10.1 3]
svapnasya bhedaniṣṭhasya vikalpaughasya darśanam | [ŚSūtraV zu ŚSūtra, 2, 10.1 4]
unmajjanaṃ bhavaty asya prāgvyākhyātottamātmanaḥ | [ŚSūtraV zu ŚSūtra, 2, 10.1 5]
avadhāne 'valiptasya sādhakasyeti śiṣyate | [ŚSūtraV zu ŚSūtra, 2, 10.1 6]
iti dvitīya unmeṣaḥ śāktopāyaprakāśakaḥ | [ŚSūtraV zu ŚSūtra, 2, 10.1 7]
{ŚSūtraV zu ŚSūtra, 3, 1.1}
viśeṣabhogyaśabdādivāsanāveśarūpitam | [ŚSūtraV zu ŚSūtra, 3, 1.1 1]
sattvādivṛttyavaṣṭambhi buddhyahaṃkṛnmanomayam | [ŚSūtraV zu ŚSūtra, 3, 1.1 3]
cittaṃ tat proktacaitanyasvarūpānavamarśanāt | [ŚSūtraV zu ŚSūtra, 3, 1.1 4]
tattatkarmānusāreṇa nānāyonīr anuvrajat | [ŚSūtraV zu ŚSūtra, 3, 1.1 5]
atatīty ata evātmā tataḥ so 'ṇuḥ prakīrtitaḥ | [ŚSūtraV zu ŚSūtra, 3, 1.1 6]
ātmanaś cātanaṃ nāsti saṃvidekasvarūpiṇaḥ | [ŚSūtraV zu ŚSūtra, 3, 1.1 7]
ataś caitanyam ātmeti dhīkriyātmakam ātmanaḥ | [ŚSūtraV zu ŚSūtra, 3, 1.1 8]
viśvasvabhāvabhūtaṃ tat tāttvikaṃ rūpam īritam | [ŚSūtraV zu ŚSūtra, 3, 1.1 9]
idānīm etadīyena svātantryeṇāvabhāsitāt | [ŚSūtraV zu ŚSūtra, 3, 1.1 10]
saṃkocād aṇutāyogāc cittam ātmeti lakṣitam | [ŚSūtraV zu ŚSūtra, 3, 1.1 11]
iti pūrvāparādeśavaiṣamyaṃ nāsti kiṃcana | [ŚSūtraV zu ŚSūtra, 3, 1.1 12]
asya cittasvarūpasya dehāder ātmanas tv aṇoḥ | [ŚSūtraV zu ŚSūtra, 3, 1.1 13]
{ŚSūtraV zu ŚSūtra, 3, 2.1}
antaḥ sukhādisaṃvedyavyavasāyādivṛttimat | [ŚSūtraV zu ŚSūtra, 3, 2.1 1]
bahis tadyogyanīlādidehādiviṣayonmukham | [ŚSūtraV zu ŚSūtra, 3, 2.1 2]
bhedābhāsātmakaṃ cāsya jñānaṃ bandho 'ṇurūpiṇaḥ | [ŚSūtraV zu ŚSūtra, 3, 2.1 3]
tatpāśitatvād evāsāv aṇuḥ saṃsarati dhruvam | [ŚSūtraV zu ŚSūtra, 3, 2.1 4]
jñānaṃ prakāśakaṃ loke ātmā caiva prakāśakaḥ | [ŚSūtraV zu ŚSūtra, 3, 2.1 5]
anayor apṛthagbhāvāj jñānī jñāne prakāśate | [ŚSūtraV zu ŚSūtra, 3, 2.1 6]
ity uktanītyā jñānaṃ ca svasvarūpaprakāśakam | [ŚSūtraV zu ŚSūtra, 3, 2.1 7]
ātmavat tat kathaṃ tasya bandhakatvaprasaṅgitā | [ŚSūtraV zu ŚSūtra, 3, 2.1 8]
ity āśaṅkyāha yady evaṃ prasannāt parameśvarāt | [ŚSūtraV zu ŚSūtra, 3, 2.1 9]
pratyabhijñā bhavaty eṣā tadā satyaṃ tvadīritam | [ŚSūtraV zu ŚSūtra, 3, 2.1 10]
tanmāyāśaktito naiṣa vimarśo 'sya yadā tadā | [ŚSūtraV zu ŚSūtra, 3, 2.1 11]
{ŚSūtraV zu ŚSūtra, 3, 3.1}
antarantaḥsphurat kiṃcitkartṛtvādipradāyinām | [ŚSūtraV zu ŚSūtra, 3, 3.1 1]
kalādikṣitiparyantatattvānāṃ kañcukātmanām | [ŚSūtraV zu ŚSūtra, 3, 3.1 2]
puryaṣṭakamayatvena sthūladehādirūpataḥ | [ŚSūtraV zu ŚSūtra, 3, 3.1 3]
sthitānām avivekas teṣv ātmatvenānusaṃhitiḥ | [ŚSūtraV zu ŚSūtra, 3, 3.1 4]
saiva sammohinī māyā tattvākhyātimayaṃ jagat | [ŚSūtraV zu ŚSūtra, 3, 3.1 5]
ataś caitaj janyamāyāpraśamāyāsya yoginaḥ | [ŚSūtraV zu ŚSūtra, 3, 3.1 6]
{ŚSūtraV zu ŚSūtra, 3, 4.1}
mahābhūtātmake sthūle sūkṣme puryaṣṭakātmani | [ŚSūtraV zu ŚSūtra, 3, 4.1 1]
mūlādisamanānte ca śarīre yoginaḥ pare | [ŚSūtraV zu ŚSūtra, 3, 4.1 2]
kalānāṃ tatra bhāgānāṃ kāryāṇāṃ kāraṇe nije | [ŚSūtraV zu ŚSūtra, 3, 4.1 3]
saṃhāraḥ saṃvidekāgnisadbhāvo layacintayā | [ŚSūtraV zu ŚSūtra, 3, 4.1 4]
dāhādyāmarśayuktyā vā dhyātavya iti śiṣyate | [ŚSūtraV zu ŚSūtra, 3, 4.1 5]
evaṃ dhyānābhidhāno yaḥ saṃhāropāya īritaḥ | [ŚSūtraV zu ŚSūtra, 3, 4.1 6]
evam etat pradhānāṃś ca prāṇāyāmapuraḥsarān | [ŚSūtraV zu ŚSūtra, 3, 4.1 7]
anyān samādhiparyantān upāyān darśayaty asau | [ŚSūtraV zu ŚSūtra, 3, 4.1 8]
{ŚSūtraV zu ŚSūtra, 3, 5.1}
bhāvanīyāni yuktena sādhakeneti śiṣyate | [ŚSūtraV zu ŚSūtra, 3, 5.1 1]
prāṇādivāhināḍīnāṃ saṃhāraḥ prāṇasaṃyamāt | [ŚSūtraV zu ŚSūtra, 3, 5.1 2]
recakādikramotpādād udānadahanātmani | [ŚSūtraV zu ŚSūtra, 3, 5.1 3]
madhyanāḍyāṃ vilīnatvāpādanaṃ tanmayatvataḥ | [ŚSūtraV zu ŚSūtra, 3, 5.1 4]
bhūtānāṃ bhūjalādīnāṃ jayo yaḥ sa udīryate | [ŚSūtraV zu ŚSūtra, 3, 5.1 5]
vāyavī dhāraṇāṅguṣṭhe āgneyī nābhimadhyataḥ | [ŚSūtraV zu ŚSūtra, 3, 5.1 6]
māheyī kaṇṭhadeśe tu vāruṇī ghaṇṭikāśritā | [ŚSūtraV zu ŚSūtra, 3, 5.1 7]
ākāśadhāraṇā mūrdhni sarvasiddhikarī smṛtā | [ŚSūtraV zu ŚSūtra, 3, 5.1 8]
iti svacchandaśāstroktadhāraṇābhir vaśīkṛtiḥ | [ŚSūtraV zu ŚSūtra, 3, 5.1 9]
bhūtebhyaḥ kila kaivalyaṃ cittapratyāhṛtis tataḥ | [ŚSūtraV zu ŚSūtra, 3, 5.1 10]
pṛthaktvaṃ tadanāliptasvacchasvātmaikarūpatā | [ŚSūtraV zu ŚSūtra, 3, 5.1 11]
bhūtasaṃdhāna ityādisūtroktaṃ yat phalaṃ purā | [ŚSūtraV zu ŚSūtra, 3, 5.1 12]
aprayatnena sādhyaṃ tacchāmbhavopāyaśālinaḥ | [ŚSūtraV zu ŚSūtra, 3, 5.1 13]
āṇavopāyasādhyaṃ tu yatneneti viśiṣyate | [ŚSūtraV zu ŚSūtra, 3, 5.1 14]
ity evaṃ dehaśuddhyādyaiḥ samādhyantaiś ca yā bhavet | [ŚSūtraV zu ŚSūtra, 3, 5.1 15]
siddhiḥ sā mohavaraṇān nātmajñānād itīryate | [ŚSūtraV zu ŚSūtra, 3, 5.1 16]
{ŚSūtraV zu ŚSūtra, 3, 6.1}
moho vimohinī māyā tatkṛtāvaraṇāt kila | [ŚSūtraV zu ŚSūtra, 3, 6.1 1]
pūrvoktadhāraṇādyuktyā siddhiḥ parimitā bhavet | [ŚSūtraV zu ŚSūtra, 3, 6.1 2]
tattattattvopabhogātmā na tv asya paracitprathā | [ŚSūtraV zu ŚSūtra, 3, 6.1 3]
vinaṣṭamohāveśasya samādhau cāgrataḥ punaḥ | [ŚSūtraV zu ŚSūtra, 3, 6.1 4]
madhyamaṃ prāṇam āśritya prāṇāpānapathāntaram | [ŚSūtraV zu ŚSūtra, 3, 6.1 5]
ālambya jñānaśaktiṃ ca tatsthaṃ caivāsanaṃ labhet | [ŚSūtraV zu ŚSūtra, 3, 6.1 6]
prāṇādisthūlabhāvaṃ tu tyaktvā sūkṣmam athāntaram | [ŚSūtraV zu ŚSūtra, 3, 6.1 7]
sūkṣmātītaṃ tu paramaṃ spandanaṃ labhyate yataḥ | [ŚSūtraV zu ŚSūtra, 3, 6.1 8]
prāṇāyāmaḥ sa uddiṣṭo yasmān na cyavate punaḥ | [ŚSūtraV zu ŚSūtra, 3, 6.1 9]
śabdādiguṇavṛttir yā cetasā hy anubhūyate | [ŚSūtraV zu ŚSūtra, 3, 6.1 10]
tyaktvā tāṃ paramaṃ dhāma praviśet tatsvacetasā | [ŚSūtraV zu ŚSūtra, 3, 6.1 11]
pratyāhāra iti prokto bhavapāśanikṛntanaḥ | [ŚSūtraV zu ŚSūtra, 3, 6.1 12]
dhīguṇān samatikramya nirdhyeyaṃ cāvyayaṃ vibhum | [ŚSūtraV zu ŚSūtra, 3, 6.1 13]
dhyātvā dhyeyaṃ svasaṃvedyaṃ dhyānaṃ tac ca vidur budhāḥ | [ŚSūtraV zu ŚSūtra, 3, 6.1 14]
dhāraṇā paramātmatvaṃ dhāryate yena sarvadā | [ŚSūtraV zu ŚSūtra, 3, 6.1 15]
dhāraṇā sā vinirdiṣṭā bhavabandhavināśinī | [ŚSūtraV zu ŚSūtra, 3, 6.1 16]
svaparastheṣu bhūteṣu jagaty asmin samānadhīḥ | [ŚSūtraV zu ŚSūtra, 3, 6.1 17]
śivo 'ham advitīyo 'haṃ samādhiḥ sa paraḥ smṛtaḥ | [ŚSūtraV zu ŚSūtra, 3, 6.1 18]
ity evaṃ mṛtyujittantrabhaṭṭārakanirūpitaiḥ | [ŚSūtraV zu ŚSūtra, 3, 6.1 19]
prāṇasaṃyamanārambhaiḥ samādhyantaiḥ kramair api | [ŚSūtraV zu ŚSūtra, 3, 6.1 20]
paratattvasamāveśo bhavaty eveti kathyate | [ŚSūtraV zu ŚSūtra, 3, 6.1 21]
{ŚSūtraV zu ŚSūtra, 3, 7.1}
moho māyā nijākhyātis tajjayāt tatparābhavāt | [ŚSūtraV zu ŚSūtra, 3, 7.1 1]
udyamārkotthito 'nantaḥ saṃskārapraśamāvadhiḥ | [ŚSūtraV zu ŚSūtra, 3, 7.1 2]
ābhogo yasya vistāra īdṛśād darśitātmanaḥ | [ŚSūtraV zu ŚSūtra, 3, 7.1 3]
bhavet sahajavidyāyā jayo lābho yoginaḥ | [ŚSūtraV zu ŚSūtra, 3, 7.1 4]
evaṃ mohajayopāttaśuddhavidyāmahodayaḥ | [ŚSūtraV zu ŚSūtra, 3, 7.1 5]
{ŚSūtraV zu ŚSūtra, 3, 8.1}
bhaktvaivaṃ sahajāṃ vidyāṃ tadekatvāvalambane | [ŚSūtraV zu ŚSūtra, 3, 8.1 1]
jāgarūkaḥ sadā yogī jāgrad ity ayam ucyate | [ŚSūtraV zu ŚSūtra, 3, 8.1 2]
sampūrṇāhaṃvimarśātmasvāhaṃtāpekṣayā jagat | [ŚSūtraV zu ŚSūtra, 3, 8.1 3]
dvitīyam idam ākāraṃ karo yasya svadīdhitiḥ | [ŚSūtraV zu ŚSūtra, 3, 8.1 4]
tathābhūto bhavaty eṣa svakarībhūtaviṣṭapaḥ | [ŚSūtraV zu ŚSūtra, 3, 8.1 5]
īdṛśo 'yaṃ sadā svātmavimarśāveśitāśayaḥ | [ŚSūtraV zu ŚSūtra, 3, 8.1 6]
{ŚSūtraV zu ŚSūtra, 3, 9.1}
nṛtyaty antaḥparicchannasvasvarūpāvalambanāḥ | [ŚSūtraV zu ŚSūtra, 3, 9.1 1]
svecchayā svātmacidbhittau svaparispandalīlayā | [ŚSūtraV zu ŚSūtra, 3, 9.1 2]
jāgarāsvapnasauṣuptarūpās tās tāḥ svabhūmikāḥ | [ŚSūtraV zu ŚSūtra, 3, 9.1 3]
ābhāsayati yat tasmād ātmā nartaka ucyate | [ŚSūtraV zu ŚSūtra, 3, 9.1 4]
evaṃvidhajagannāṭyanartakasyāsya yoginaḥ | [ŚSūtraV zu ŚSūtra, 3, 9.1 5]
bhūmikāgrahaṇasthānaṃ raṅgam āha jagadguruḥ | [ŚSūtraV zu ŚSūtra, 3, 9.1 6]
{ŚSūtraV zu ŚSūtra, 3, 10.1}
rajyate 'smin jagannāṭyakrīḍākautukinātmanā | [ŚSūtraV zu ŚSūtra, 3, 10.1 1]
iti raṅgo 'ntarātmeti jīvaḥ puryaṣṭakātmakaḥ | [ŚSūtraV zu ŚSūtra, 3, 10.1 2]
yogī kṛtapadas tatra svendriyaspandalīlayā | [ŚSūtraV zu ŚSūtra, 3, 10.1 3]
sadāśivādikṣityantajagannāṭyaṃ prakāśayet | [ŚSūtraV zu ŚSūtra, 3, 10.1 4]
dehāntaraṅge raṅge 'smin nṛtyataḥ svāntarātmani | [ŚSūtraV zu ŚSūtra, 3, 10.1 5]
{ŚSūtraV zu ŚSūtra, 3, 11.1}
prekṣakāṇīti saṃsāranāṭyaprākaṭyakṛd vapuḥ | [ŚSūtraV zu ŚSūtra, 3, 11.1 1]
cakṣurādīndriyāṇy antaś camatkurvanti yoginaḥ | [ŚSūtraV zu ŚSūtra, 3, 11.1 2]
ity evaṃ prekṣakībhūtasvākṣacakrasya yoginaḥ | [ŚSūtraV zu ŚSūtra, 3, 11.1 3]
{ŚSūtraV zu ŚSūtra, 3, 12.1}
dhīs tāttvikasvacidrūpavimarśakuśalā matiḥ | [ŚSūtraV zu ŚSūtra, 3, 12.1 1]
tadvaśād eva sattvasya spandasyāntarvivartinaḥ | [ŚSūtraV zu ŚSūtra, 3, 12.1 2]
sphurattārūpiṇaḥ siddhir abhivyaktiḥ sphuṭaṃ bhavet | [ŚSūtraV zu ŚSūtra, 3, 12.1 3]
evaṃ nijasphurattātmasattvāsādanavaibhavāt | [ŚSūtraV zu ŚSūtra, 3, 12.1 4]
{ŚSūtraV zu ŚSūtra, 3, 13.1}
siddhaḥ sampanna evāsya bhavet paramayoginaḥ | [ŚSūtraV zu ŚSūtra, 3, 13.1 1]
svatantrabhāvaḥ sahajajñatvakartṛtvalakṣaṇaḥ | [ŚSūtraV zu ŚSūtra, 3, 13.1 2]
svātantryaṃ vaśino viśvasvavaśīkaraṇakṣamam | [ŚSūtraV zu ŚSūtra, 3, 13.1 3]
svatantrabhāva evāsya svānandabharitātmanaḥ | [ŚSūtraV zu ŚSūtra, 3, 13.1 4]
{ŚSūtraV zu ŚSūtra, 3, 14.1}
yatra svābhāvike dehe sphuṭībhūtā svatantratā | [ŚSūtraV zu ŚSūtra, 3, 14.1 1]
yathā tatra tathānyatra dehe bhavati yoginaḥ | [ŚSūtraV zu ŚSūtra, 3, 14.1 2]
sphuṭībhavati yuktasya pūrṇāhaṃtāsvarūpiṇī | [ŚSūtraV zu ŚSūtra, 3, 14.1 3]
na caivam apy udāsīnena bhāvyaṃ yogināpi tu | [ŚSūtraV zu ŚSūtra, 3, 14.1 4]
{ŚSūtraV zu ŚSūtra, 3, 15.1}
sphurattātmā parā śaktir bījaṃ viśvasya kāraṇam | [ŚSūtraV zu ŚSūtra, 3, 15.1 1]
tatrāvadhānaṃ cittasya bhūyobhūyo niveśanam | [ŚSūtraV zu ŚSūtra, 3, 15.1 2]
yoginā sāvadhānena kartavyam iti śiṣyate | [ŚSūtraV zu ŚSūtra, 3, 15.1 3]
evaṃvidho mahāyogī paraśaktyavadhānavān | [ŚSūtraV zu ŚSūtra, 3, 15.1 4]
{ŚSūtraV zu ŚSūtra, 3, 16.1}
āsyate sthīyate yasminn aikātmyeneti cāsanam | [ŚSūtraV zu ŚSūtra, 3, 16.1 1]
śāktaṃ balaṃ yat tatrasthas tadevāntaḥ parāmṛśan | [ŚSūtraV zu ŚSūtra, 3, 16.1 2]
yogī parihṛtadhyānadhāraṇādipariśramaḥ | [ŚSūtraV zu ŚSūtra, 3, 16.1 3]
khecaryādimahāsrotovāhaprasarakāraṇe | [ŚSūtraV zu ŚSūtra, 3, 16.1 4]
svacchatvādiguṇair yukte svānandabharite hrade | [ŚSūtraV zu ŚSūtra, 3, 16.1 5]
saṃplutedaṃpadadvīpe sampūrṇe saṃvidarṇave | [ŚSūtraV zu ŚSūtra, 3, 16.1 6]
nirastasakalopāyo nimajjati yathāsukham | [ŚSūtraV zu ŚSūtra, 3, 16.1 7]
dehādibroḍanenaiva tanmayībhavati sphuṭam | [ŚSūtraV zu ŚSūtra, 3, 16.1 8]
ity evam āṇavopāyāsāditān mohanirjayāt | [ŚSūtraV zu ŚSūtra, 3, 16.1 9]
unmajjacchuddhavidyātmaśāktāveśaprakarṣataḥ | [ŚSūtraV zu ŚSūtra, 3, 16.1 10]
ātmīkṛtaparānandahradagāḍhāvagāhanāt | [ŚSūtraV zu ŚSūtra, 3, 16.1 11]
prasphuracchāmbhavāvaśavaibhavaḥ sādhakottamaḥ | [ŚSūtraV zu ŚSūtra, 3, 16.1 12]
{ŚSūtraV zu ŚSūtra, 3, 17.1}
svasya sambandhinī mātrā caitanyasyoktarūpiṇaḥ | [ŚSūtraV zu ŚSūtra, 3, 17.1 1]
āśyānatā mitātmāṃśo grāhyagrāhakalakṣaṇaḥ | [ŚSūtraV zu ŚSūtra, 3, 17.1 2]
nirmāṇāpādanaṃ tasyā nirmitatvena darśanam | [ŚSūtraV zu ŚSūtra, 3, 17.1 3]
sampādayati yogīndro yatheṣṭaṃ spaṣṭam icchayā | [ŚSūtraV zu ŚSūtra, 3, 17.1 4]
evam īdṛśaśaktyutthaviśvarūpasya yoginaḥ | [ŚSūtraV zu ŚSūtra, 3, 17.1 5]
punarjanmādisambandho na kaścid iti kathyate | [ŚSūtraV zu ŚSūtra, 3, 17.1 6]
{ŚSūtraV zu ŚSūtra, 3, 18.1}
vidyeti sahajā tasyā avināśaḥ sadodayaḥ | [ŚSūtraV zu ŚSūtra, 3, 18.1 1]
tenaivājñānasahakṛttattatkarmānuṣaṅgiṇaḥ | [ŚSūtraV zu ŚSūtra, 3, 18.1 2]
dehaprāṇamanīṣādisamudāyasya janmanaḥ | [ŚSūtraV zu ŚSūtra, 3, 18.1 3]
vināśo mūlavidhvaṃso bhavaty asyeti śiṣyate | [ŚSūtraV zu ŚSūtra, 3, 18.1 4]
yadā tu śuddhavidyāyāḥ svarūpaṃ tasya majjati | [ŚSūtraV zu ŚSūtra, 3, 18.1 5]
tadā tanmohanāyaiva samuttiṣṭhanti śaktayaḥ | [ŚSūtraV zu ŚSūtra, 3, 18.1 6]
{ŚSūtraV zu ŚSūtra, 3, 19.1}
kavargādiṣu tiṣṭhantyas tadadhiṣṭhātṛtāṃ gatāḥ | [ŚSūtraV zu ŚSūtra, 3, 19.1 1]
māheśvaryādikāḥ proktakarandhracitimadhyagāḥ | [ŚSūtraV zu ŚSūtra, 3, 19.1 2]
paśūn pramātṝn āviśya tattatpratyayabhūmiṣu | [ŚSūtraV zu ŚSūtra, 3, 19.1 3]
tattacchabdānuvedhena mohanāt paśumātaraḥ | [ŚSūtraV zu ŚSūtra, 3, 19.1 4]
āvṛṇvānā nijaṃ rūpaṃ cidānandaghanātmakam | [ŚSūtraV zu ŚSūtra, 3, 19.1 5]
atimānaṃ vivṛṇvānāḥ śarīrādau jaḍe 'pi ca | [ŚSūtraV zu ŚSūtra, 3, 19.1 6]
paśuvatsādhakam api pramattaṃ mohayanty amūḥ | [ŚSūtraV zu ŚSūtra, 3, 19.1 7]
tasmād bhāvyaṃ sadānena sāvadhānena yoginā | [ŚSūtraV zu ŚSūtra, 3, 19.1 8]
uktaṃ sāmānyato jñānādhiṣṭhānaṃ mātṛkety ataḥ | [ŚSūtraV zu ŚSūtra, 3, 19.1 9]
idaṃ tu prāptatattvo 'pi pramādyan sādhakaḥ punaḥ | [ŚSūtraV zu ŚSūtra, 3, 19.1 10]
paśvadhiṣṭhānabhūtābhir mohyate mātṛbhis tv iti | [ŚSūtraV zu ŚSūtra, 3, 19.1 11]
yata evam ataḥ śuddhavidyā prāptāpi yuktibhiḥ | [ŚSūtraV zu ŚSūtra, 3, 19.1 12]
bahvībhiḥ sā punar mauḍhyādy athāsya na vinaśyati | [ŚSūtraV zu ŚSūtra, 3, 19.1 13]
tathā sarvāsv avasthāsu yukto bhūyād itīryate | [ŚSūtraV zu ŚSūtra, 3, 19.1 14]
{ŚSūtraV zu ŚSūtra, 3, 20.1}
triṣv iti proktarūpeṣu jāgarādiṣu tailavat | [ŚSūtraV zu ŚSūtra, 3, 20.1 1]
caturtham iti pūrvoktaṃ śuddhavidyāprathātmakam | [ŚSūtraV zu ŚSūtra, 3, 20.1 2]
turyaṃ dhāma sadāsecyaṃ yathā syāt tanmayaṃ trayam | [ŚSūtraV zu ŚSūtra, 3, 20.1 3]
yathā tailaṃ kramāt svīyam āśrayaṃ vyāpnuyāt tathā | [ŚSūtraV zu ŚSūtra, 3, 20.1 4]
ādyantakoṭyoḥ sphuratā jāgarādeḥ parisphuṭam | [ŚSūtraV zu ŚSūtra, 3, 20.1 5]
turyānandarasenārdrīkuryān madhyadaśām api | [ŚSūtraV zu ŚSūtra, 3, 20.1 6]
jāgrad ityādisūtreṇa pūrvam udyamavattayā | [ŚSūtraV zu ŚSūtra, 3, 20.1 7]
śakticakrānusaṃdhānaśālinaḥ parayoginaḥ | [ŚSūtraV zu ŚSūtra, 3, 20.1 8]
svarasaprasarajjāgratsvapnasauṣuptabhūmiṣu | [ŚSūtraV zu ŚSūtra, 3, 20.1 9]
udīritaḥ svatoniryatturyaprasarasambhavaḥ | [ŚSūtraV zu ŚSūtra, 3, 20.1 10]
tritayetyādisūtreṇa śāmbhavopāyasādhitāt | [ŚSūtraV zu ŚSūtra, 3, 20.1 11]
haṭhapākakramāj jāgratsvapnasauṣuptasaṃhṛtiḥ | [ŚSūtraV zu ŚSūtra, 3, 20.1 12]
darśitānena sūtreṇa tv āṇavopāyayuktitaḥ | [ŚSūtraV zu ŚSūtra, 3, 20.1 13]
dalakalpatayāsthāyi jāgradādipadatrayam | [ŚSūtraV zu ŚSūtra, 3, 20.1 14]
siñcet turyaraseneti viśeṣaḥ samudīritaḥ | [ŚSūtraV zu ŚSūtra, 3, 20.1 15]
atropāyaṃ punaś cāha turyāmṛtaniṣecane | [ŚSūtraV zu ŚSūtra, 3, 20.1 16]
{ŚSūtraV zu ŚSūtra, 3, 21.1}
prāṇāyāmādikaṃ tyaktvā sthūlopāyaṃ vikalpakam | [ŚSūtraV zu ŚSūtra, 3, 21.1 1]
avikalpakarūpeṇa svacittena svasaṃvidā | [ŚSūtraV zu ŚSūtra, 3, 21.1 2]
antarmukhaparāmarśacamatkārarasātmanā | [ŚSūtraV zu ŚSūtra, 3, 21.1 3]
magnas turyarasenātra svadehādipramātṛtām | [ŚSūtraV zu ŚSūtra, 3, 21.1 4]
majjanena praśamayan praviśet tat samāviśet | [ŚSūtraV zu ŚSūtra, 3, 21.1 5]
itthaṃ parapadāviṣṭabuddher vastusvabhāvataḥ | [ŚSūtraV zu ŚSūtra, 3, 21.1 6]
yadā bhūyaḥ prasaraṇaṃ yogino jāyate tadā | [ŚSūtraV zu ŚSūtra, 3, 21.1 7]
{ŚSūtraV zu ŚSūtra, 3, 22.1}
prāṇasya prasphuracchāktasaurabhāveśasaṃskṛtaḥ | [ŚSūtraV zu ŚSūtra, 3, 22.1 1]
samyagvikasitāśeṣagranthyavaṣṭambhadhībalāt | [ŚSūtraV zu ŚSūtra, 3, 22.1 2]
īṣad bahir mandamandaṃ cāre prasaraṇe sati | [ŚSūtraV zu ŚSūtra, 3, 22.1 3]
samaṃ cinmudghanātmatvāt sarvadābhedadarśanam | [ŚSūtraV zu ŚSūtra, 3, 22.1 4]
saṃvedanaṃ bhavaty arthāt sarvāvasthāsu yoginaḥ | [ŚSūtraV zu ŚSūtra, 3, 22.1 5]
turyāvaṣṭambhato labhyaṃ turyātītam anāmṛśan | [ŚSūtraV zu ŚSūtra, 3, 22.1 6]
pūrvāparātmanoḥ koṭyoḥ saṃvedye turyamātrake | [ŚSūtraV zu ŚSūtra, 3, 22.1 7]
āste yogī tadāmuṣya tāvan mātreṇa tuṣyataḥ | [ŚSūtraV zu ŚSūtra, 3, 22.1 8]
{ŚSūtraV zu ŚSūtra, 3, 23.1}
pūrvasyām aparasyāṃ ca koṭau turyaniṣeviṇaḥ | [ŚSūtraV zu ŚSūtra, 3, 23.1 1]
avadhāne 'valiptasya kadācit tasya yoginaḥ | [ŚSūtraV zu ŚSūtra, 3, 23.1 2]
madhyāyām avaro 'śreṣṭhaḥ kutsitaḥ sarga āpatet | [ŚSūtraV zu ŚSūtra, 3, 23.1 3]
vyutthānātmā tato yogī sāvadhānaḥ sadā bhavet | [ŚSūtraV zu ŚSūtra, 3, 23.1 4]
avaraprasave vṛtte hy evaṃ madhyapade punaḥ | [ŚSūtraV zu ŚSūtra, 3, 23.1 5]
turyāvaṣṭambharasatas turyātītaṃ parāmṛśet | [ŚSūtraV zu ŚSūtra, 3, 23.1 6]
{ŚSūtraV zu ŚSūtra, 3, 24.1}
mātrāḥ padārthāḥ rūpādyās tāsv ebhiś cakṣurādibhiḥ | [ŚSūtraV zu ŚSūtra, 3, 24.1 1]
akṣaiḥ svapratyayo nāma tattatsvagrāhyavedanam | [ŚSūtraV zu ŚSūtra, 3, 24.1 2]
saṃdhānaṃ tu samastaṃ tad aham ity anusaṃhitiḥ | [ŚSūtraV zu ŚSūtra, 3, 24.1 3]
amuṣmin sati naṣṭāya hāritasyoktavargataḥ | [ŚSūtraV zu ŚSūtra, 3, 24.1 4]
turyasya punar utthānaṃ bhūya unmajjanaṃ bhavet | [ŚSūtraV zu ŚSūtra, 3, 24.1 5]
tadaikyasampatpūrṇatvaṃ yogīndrasyeti śiṣyate | [ŚSūtraV zu ŚSūtra, 3, 24.1 6]
evam udyatsamāveśaprakarṣaḥ sādhakarṣabhaḥ | [ŚSūtraV zu ŚSūtra, 3, 24.1 7]
{ŚSūtraV zu ŚSūtra, 3, 25.1}
turyābhyāsaprakarṣeṇa turyātītātmakaṃ padam | [ŚSūtraV zu ŚSūtra, 3, 25.1 1]
samprāptaḥ sādhakaḥ sākṣāt sarvalokāntarātmanā | [ŚSūtraV zu ŚSūtra, 3, 25.1 2]
śivena cinmayasvacchasvacchadānandaśālinā | [ŚSūtraV zu ŚSūtra, 3, 25.1 3]
tulyo 'vigalanād dehakalāyā galane śivaḥ | [ŚSūtraV zu ŚSūtra, 3, 25.1 4]
arjitaṃ dīkṣayā dagdhaṃ bhaviṣyanti yamādibhiḥ | [ŚSūtraV zu ŚSūtra, 3, 25.1 5]
yenedaṃ sādhitaṃ yatra tadbhuktyā vinivartate | [ŚSūtraV zu ŚSūtra, 3, 25.1 6]
anekabhāvikaṃ karma dagdhaṃ bījam ivāgninā | [ŚSūtraV zu ŚSūtra, 3, 25.1 7]
bhaviṣyad api saṃruddhaṃ yenedaṃ taddhi bhogataḥ | [ŚSūtraV zu ŚSūtra, 3, 25.1 8]
ity uktanītyā prārabdhaprāptabhogopabhogabhūḥ | [ŚSūtraV zu ŚSūtra, 3, 25.1 9]
kalevarasthitis tasya kartavyety upadiśyate | [ŚSūtraV zu ŚSūtra, 3, 25.1 10]
{ŚSūtraV zu ŚSūtra, 3, 26.1}
evaṃ pūrvoktayā nītyā śivatulyasya yoginaḥ | [ŚSūtraV zu ŚSūtra, 3, 26.1 1]
śaśvacchivātmakasvātmasaparyātatparātmanaḥ | [ŚSūtraV zu ŚSūtra, 3, 26.1 2]
antarullasadacchācchabhaktipīyūṣapoṣitam | [ŚSūtraV zu ŚSūtra, 3, 26.1 3]
bhavatpūjopayogāya śarīram idam astu me | [ŚSūtraV zu ŚSūtra, 3, 26.1 4]
iti lokottaraśrīmadutpalaproktayā diśā | [ŚSūtraV zu ŚSūtra, 3, 26.1 5]
śivabhaktisudhāpūrṇe śarīre vṛttir asya yā | [ŚSūtraV zu ŚSūtra, 3, 26.1 6]
vratam etad anuṣṭheyaṃ na tucchaṃ tasya dhāraṇam | [ŚSūtraV zu ŚSūtra, 3, 26.1 7]
evaṃvidhasya tasyāsya yā yā svālāparūpiṇī | [ŚSūtraV zu ŚSūtra, 3, 26.1 8]
{ŚSūtraV zu ŚSūtra, 3, 27.1}
mahāmantramayaṃ naumi rūpaṃ te svacchaśītalam | [ŚSūtraV zu ŚSūtra, 3, 27.1 1]
apūrvāmodasubhagaṃ parāmṛtarasolvaṇam | [ŚSūtraV zu ŚSūtra, 3, 27.1 2]
iti śrīpratyabhijñākṛddaiśikaproktayā diśā | [ŚSūtraV zu ŚSūtra, 3, 27.1 3]
akṛtrimāhamāmarśamayasvātmāvamarśinaḥ | [ŚSūtraV zu ŚSūtra, 3, 27.1 4]
yā yā svairābhilāpātmā kathā yāthārthyavādinaḥ | [ŚSūtraV zu ŚSūtra, 3, 27.1 5]
bhūyobhūyaḥ pare bhāve bhāvanā bhāvyate hi yā | [ŚSūtraV zu ŚSūtra, 3, 27.1 6]
japaḥ so 'tra svayaṃ nādo mantrātmā japya īdṛśaḥ | [ŚSūtraV zu ŚSūtra, 3, 27.1 7]
ṣaṭśatāni divārātraṃ sahasrāṇy ekaviṃśatiḥ | [ŚSūtraV zu ŚSūtra, 3, 27.1 8]
japo devyāḥ samuddiṣṭaḥ sulabho durlabho jaḍaiḥ | [ŚSūtraV zu ŚSūtra, 3, 27.1 9]
ity uktanītyā sā sarvasvātmeśāmarśasampadaḥ | [ŚSūtraV zu ŚSūtra, 3, 27.1 10]
janipālanadharmatvāj japa ity abhidhīyate | [ŚSūtraV zu ŚSūtra, 3, 27.1 11]
athedṛgvidhayogīndraviṣayāpi ca yā kathā | [ŚSūtraV zu ŚSūtra, 3, 27.1 12]
japaḥ so 'pi janasyokto janipālanayogataḥ | [ŚSūtraV zu ŚSūtra, 3, 27.1 13]
atha cāsyocyate caryā maryādānuvidhāyinī | [ŚSūtraV zu ŚSūtra, 3, 27.1 14]
{ŚSūtraV zu ŚSūtra, 3, 28.1}
proktacaitanyarūpasya sākṣātkaraṇamātmanaḥ | [ŚSūtraV zu ŚSūtra, 3, 28.1 1]
yat taj jñānaṃ tad evāsya dānaṃ yatnena dīyate | [ŚSūtraV zu ŚSūtra, 3, 28.1 2]
paripūrṇaṃ svarūpaṃ svaṃ dīyate khaṇḍyate bhidā | [ŚSūtraV zu ŚSūtra, 3, 28.1 3]
dāyate śodhyate rūpam ātmīyaṃ dīyate punaḥ | [ŚSūtraV zu ŚSūtra, 3, 28.1 4]
rakṣyate pratyabhijñātaḥ śivātmā svasvabhāvatā | [ŚSūtraV zu ŚSūtra, 3, 28.1 5]
dīyate ceti yatnena svātmajñānam anuttaram | [ŚSūtraV zu ŚSūtra, 3, 28.1 6]
kṛpayā svātmaśiṣyebhyas tad anenaiva dīyate | [ŚSūtraV zu ŚSūtra, 3, 28.1 7]
evaṃ samyagvrataṃ proktaṃ japaṃ caryā ca pālayan | [ŚSūtraV zu ŚSūtra, 3, 28.1 8]
śivatulyaḥ sadā svātmaśivārādhanatatparaḥ | [ŚSūtraV zu ŚSūtra, 3, 28.1 9]
ayam eva mahāyogī mahāmantradhuraṃdharaḥ | [ŚSūtraV zu ŚSūtra, 3, 28.1 10]
antevāsijanasyāntas tattvatas tattvabodhakaḥ | [ŚSūtraV zu ŚSūtra, 3, 28.1 11]
ity āha bhagavān īśo nityānugrahakārakaḥ | [ŚSūtraV zu ŚSūtra, 3, 28.1 12]
{ŚSūtraV zu ŚSūtra, 3, 29.1}
avīn paśujanān pātīty avipaṃ śaktimaṇḍalam | [ŚSūtraV zu ŚSūtra, 3, 29.1 1]
māheśvaryādikaṃ proktaṃ kavargādyadhidaivatam | [ŚSūtraV zu ŚSūtra, 3, 29.1 2]
adhitiṣṭhati yaḥ svairam avipasthaḥ sa ucyate | [ŚSūtraV zu ŚSūtra, 3, 29.1 3]
jānātīty akhilaṃ tat jñā jñānaśaktir udīryate | [ŚSūtraV zu ŚSūtra, 3, 29.1 4]
tasyā hetus tayā śiṣyān pratibodhayituṃ kṣamaḥ | [ŚSūtraV zu ŚSūtra, 3, 29.1 5]
anyas tu śakticakreṇa paratantrīkṛtatvataḥ | [ŚSūtraV zu ŚSūtra, 3, 29.1 6]
svātmany evāsamarthaḥ san katham anyān prabodhayet | [ŚSūtraV zu ŚSūtra, 3, 29.1 7]
yac chabdāpekṣayā sūtre tacchabdo 'dhyāhṛtaḥ svayam | [ŚSūtraV zu ŚSūtra, 3, 29.1 8]
caśabdo hy arthavācy atra yasmāj jñānaprabodhane | [ŚSūtraV zu ŚSūtra, 3, 29.1 9]
yogī hetus tato dānam ātmajñānam itīritam | [ŚSūtraV zu ŚSūtra, 3, 29.1 10]
ity evam avipasthasya jñāhetor asya yoginaḥ | [ŚSūtraV zu ŚSūtra, 3, 29.1 11]
{ŚSūtraV zu ŚSūtra, 3, 30.1}
śaktayo 'sya jagat kṛtsnaṃ śaktimāṃs tu maheśvaraḥ | [ŚSūtraV zu ŚSūtra, 3, 30.1 1]
ity āgamadiśā viśvaṃ svaśaktipracayo yathā | [ŚSūtraV zu ŚSūtra, 3, 30.1 2]
śivasya tatsamasyāpi tathāsya parayoginaḥ | [ŚSūtraV zu ŚSūtra, 3, 30.1 3]
svasyāḥ svātmāvimuktāyāḥ śakteḥ saṃvedanātmanaḥ | [ŚSūtraV zu ŚSūtra, 3, 30.1 4]
pracayaḥ sphuraṇārūpo vikāso viśvam iṣyate | [ŚSūtraV zu ŚSūtra, 3, 30.1 5]
na paraṃ sṛṣṭyavasthāyām amuṣya parayoginaḥ | [ŚSūtraV zu ŚSūtra, 3, 30.1 6]
svaśaktipracayo viśvaṃ yāvat tatpṛṣṭhapātinau | [ŚSūtraV zu ŚSūtra, 3, 30.1 7]
{ŚSūtraV zu ŚSūtra, 3, 31.1}
svaśaktipracayau proktau tāv apīty anuvartate | [ŚSūtraV zu ŚSūtra, 3, 31.1 1]
vikāsitasya viśvasya kriyāmayyā svasaṃvidā | [ŚSūtraV zu ŚSūtra, 3, 31.1 2]
tattatpramātrapekṣātaḥ kiṃcit kālam idaṃtayā | [ŚSūtraV zu ŚSūtra, 3, 31.1 3]
yā sthitiś cinmayāhaṃtāviśrāntyātmā ca yo layaḥ | [ŚSūtraV zu ŚSūtra, 3, 31.1 4]
tāv ubhau yoginas tasya svaśaktipracayātmakau | [ŚSūtraV zu ŚSūtra, 3, 31.1 5]
vikasat saṃkucat sarvaṃ vedyaṃ yat saṃvidātmakam | [ŚSūtraV zu ŚSūtra, 3, 31.1 6]
anyathā tasya vedyasya vedanānupapattitaḥ | [ŚSūtraV zu ŚSūtra, 3, 31.1 7]
nanu sṛṣṭisthitidhvaṃseṣv evam anyonyabhediṣu | [ŚSūtraV zu ŚSūtra, 3, 31.1 8]
anyathātvaṃ samāyātaṃ svasvarūpasya yoginaḥ | [ŚSūtraV zu ŚSūtra, 3, 31.1 9]
ity āśaṅkānivṛttyarthaṃ sūtram āha maheśvaraḥ | [ŚSūtraV zu ŚSūtra, 3, 31.1 10]
{ŚSūtraV zu ŚSūtra, 3, 32.1}
teṣāṃ sṛṣṭyādibhāvānāṃ pravṛttāv apy anāratam | [ŚSūtraV zu ŚSūtra, 3, 32.1 1]
unmajjane 'pi niṣkampayogāvaṣṭambhaśālinaḥ | [ŚSūtraV zu ŚSūtra, 3, 32.1 2]
avasthāyugalaṃ cātra kāryakartṛtvaśabditam | [ŚSūtraV zu ŚSūtra, 3, 32.1 3]
kāryatā kṣayiṇī tatra kartṛtvaṃ punar akṣayam | [ŚSūtraV zu ŚSūtra, 3, 32.1 4]
kāryonmukhaḥ prayatno yaḥ kevalaṃ so 'tra lupyate | [ŚSūtraV zu ŚSūtra, 3, 32.1 5]
tasmiṃl lupte vilupto 'smīty abudhaḥ pratipadyate | [ŚSūtraV zu ŚSūtra, 3, 32.1 6]
na tu yo 'ntarmukho bhāvaḥ sarvajñatvaguṇāspadam | [ŚSūtraV zu ŚSūtra, 3, 32.1 7]
tasya lopaḥ kadācit syād anyasyānupalambhanāt | [ŚSūtraV zu ŚSūtra, 3, 32.1 8]
iti śrīspandaśāstroktanītyā tasyāsya yoginaḥ | [ŚSūtraV zu ŚSūtra, 3, 32.1 9]
anirāsaḥ svasaṃvettṛbhāvād apracyutir nijāt | [ŚSūtraV zu ŚSūtra, 3, 32.1 10]
udyatturyacamatkārād upalabdhṛsvabhāvataḥ | [ŚSūtraV zu ŚSūtra, 3, 32.1 11]
nirāse tasya sṛṣṭyādeḥ sṛjyasyāpy aprakāśanāt | [ŚSūtraV zu ŚSūtra, 3, 32.1 12]
viśvasṛṣṭisthitidhvaṃseṣv aprakampasya yoginaḥ | [ŚSūtraV zu ŚSūtra, 3, 32.1 13]
{ŚSūtraV zu ŚSūtra, 3, 33.1}
uttīrṇadehaprāṇādipramātṛtvasya dhīmataḥ | [ŚSūtraV zu ŚSūtra, 3, 33.1 1]
vedyasparśajayos tasya mananaṃ sukhaduḥkhayoḥ | [ŚSūtraV zu ŚSūtra, 3, 33.1 2]
idaṃtābhāsarūpeṇa nīlapītādivad bahiḥ | [ŚSūtraV zu ŚSūtra, 3, 33.1 3]
ahaṃ sukhīti duḥkhīti lokavan na tv ahaṃtayā | [ŚSūtraV zu ŚSūtra, 3, 33.1 4]
svaśaktipracayo viśvam iti sūtrārthanītitaḥ | [ŚSūtraV zu ŚSūtra, 3, 33.1 5]
ahaṃtācchāditatvena sarvam asya prakāśate | [ŚSūtraV zu ŚSūtra, 3, 33.1 6]
yogino laukikasyeva sukhādy eva na kevalam | [ŚSūtraV zu ŚSūtra, 3, 33.1 7]
atikrāntamahāmohākrāntadehādyahaṃkṛtiḥ | [ŚSūtraV zu ŚSūtra, 3, 33.1 8]
lokavatsukhaduḥkhābhyāṃ kathaṃ spṛśyeta yogirāṭ | [ŚSūtraV zu ŚSūtra, 3, 33.1 9]
udañcaccitpramātṛtvanyañcatpuryaṣṭakasthiteḥ | [ŚSūtraV zu ŚSūtra, 3, 33.1 10]
yato na tatsukhādyantas tata evaiṣa sādhakaḥ | [ŚSūtraV zu ŚSūtra, 3, 33.1 11]
{ŚSūtraV zu ŚSūtra, 3, 34.1}
tābhyāṃ mukto viśeṣeṇa yogīndro yat tayor yataḥ | [ŚSūtraV zu ŚSūtra, 3, 34.1 1]
saṃskāreṇāpy asaṃspṛṣṭaḥ kevalī cinmayaḥ smṛtaḥ | [ŚSūtraV zu ŚSūtra, 3, 34.1 2]
tuśabdo 'ntaram ākhyāti vakṣyamāṇavyapekṣayā | [ŚSūtraV zu ŚSūtra, 3, 34.1 3]
evam uttarasūtrastho 'py etatsūtravyapekṣayā | [ŚSūtraV zu ŚSūtra, 3, 34.1 4]
tad evāha tuśabdoktam antaraṃ candraśekharaḥ | [ŚSūtraV zu ŚSūtra, 3, 34.1 5]
{ŚSūtraV zu ŚSūtra, 3, 35.1}
mohaḥ svākhyātir ajñānaṃ tena yaḥ pratisaṃhataḥ | [ŚSūtraV zu ŚSūtra, 3, 35.1 1]
tadekaghanatāṃ prāptas tato duḥkhādyupāśrayaḥ | [ŚSūtraV zu ŚSūtra, 3, 35.1 2]
tata eva sa karmātmā śubhāśubhakalaṅkitaḥ | [ŚSūtraV zu ŚSūtra, 3, 35.1 3]
tasyaivam īdṛśasyāpi tattatkarmātmano yadā | [ŚSūtraV zu ŚSūtra, 3, 35.1 4]
anargalamaheśānaśaktipātāt samunmiṣan | [ŚSūtraV zu ŚSūtra, 3, 35.1 5]
svātantryayogaḥ sahajaḥ prādurasti tadāsya tu | [ŚSūtraV zu ŚSūtra, 3, 35.1 6]
{ŚSūtraV zu ŚSūtra, 3, 36.1}
bhedasya dehaprāṇādimitāhaṃkṛtijanmanaḥ | [ŚSūtraV zu ŚSūtra, 3, 36.1 1]
kalādivalitabhrāntasakalādyucitātmanaḥ | [ŚSūtraV zu ŚSūtra, 3, 36.1 2]
tiraskāre sthitasyāpi svonmeṣād apahastane | [ŚSūtraV zu ŚSūtra, 3, 36.1 3]
mantramantreśatādātmyasvamāhātmyaprakāśanāt | [ŚSūtraV zu ŚSūtra, 3, 36.1 4]
syāt sargāntarakarmatvam amuṣya parayoginaḥ | [ŚSūtraV zu ŚSūtra, 3, 36.1 5]
yathābhilāṣanirmeyanirmātṛtvaṃ sphuṭaṃ bhavet | [ŚSūtraV zu ŚSūtra, 3, 36.1 6]
na caitad apy asaṃbhāvyaṃ sraṣṭṛtvaṃ yogino yataḥ | [ŚSūtraV zu ŚSūtra, 3, 36.1 7]
{ŚSūtraV zu ŚSūtra, 3, 37.1}
svataḥ svasmād anubhavāt svapnasaṃkalpanādiṣu | [ŚSūtraV zu ŚSūtra, 3, 37.1 1]
karaṇaṃ nijasaṃvedyagrāhyagrāhakanirmitiḥ | [ŚSūtraV zu ŚSūtra, 3, 37.1 2]
śaktis tatkartṛtonmeṣaḥ svasaṃvittyaiva sidhyati | [ŚSūtraV zu ŚSūtra, 3, 37.1 3]
sambhavantīṃ tathā sṛṣṭiṃ yadi dārḍhyena bhāvayet | [ŚSūtraV zu ŚSūtra, 3, 37.1 4]
sarvasādhāraṇāśeṣanirmitiś ca bhavet tadā | [ŚSūtraV zu ŚSūtra, 3, 37.1 5]
yataḥ karaṇaśaktyātra śaktiḥ svātantryarūpiṇī | [ŚSūtraV zu ŚSūtra, 3, 37.1 6]
pramātur bodharūpasya sāraṃ tasmāt svamāyayā | [ŚSūtraV zu ŚSūtra, 3, 37.1 7]
tirohitāyāḥ svātantryaśakter uttejanaṃ prati | [ŚSūtraV zu ŚSūtra, 3, 37.1 8]
{ŚSūtraV zu ŚSūtra, 3, 38.1}
tripadaṃ jāgarāsvapnasauṣuptānām anukramāt | [ŚSūtraV zu ŚSūtra, 3, 38.1 1]
pratyekam ādimadhyāntarūpaṃ bhaṅgyā nirūpitam | [ŚSūtraV zu ŚSūtra, 3, 38.1 2]
bhāvaunmukhyatadāsaktitadekīkaraṇātmakam | [ŚSūtraV zu ŚSūtra, 3, 38.1 3]
sṛṣṭisthitilayākāraṃ turyeṇaiva tadādinā | [ŚSūtraV zu ŚSūtra, 3, 38.1 4]
tattrayāntaś camatkārarasānandaghanātmanā | [ŚSūtraV zu ŚSūtra, 3, 38.1 5]
māyayācchāditenāpi tirodhānasvarūpayā | [ŚSūtraV zu ŚSūtra, 3, 38.1 6]
tattadviṣayabhogeṣu vidyudvatsphuratā kṣaṇam | [ŚSūtraV zu ŚSūtra, 3, 38.1 7]
anuprāṇanam ādadhyād avadhānena sādhakaḥ | [ŚSūtraV zu ŚSūtra, 3, 38.1 8]
tenaiva jīvitenāpi jīvitasya nijātmanaḥ | [ŚSūtraV zu ŚSūtra, 3, 38.1 9]
samyaguttejanaṃ kuryād yenāsau tanmayo bhavet | [ŚSūtraV zu ŚSūtra, 3, 38.1 10]
turyānuprāṇanaṃ proktaṃ jāgarādau purā triṣu | [ŚSūtraV zu ŚSūtra, 3, 38.1 11]
caturtham iti sūtreṇa tripadetyādināmunā | [ŚSūtraV zu ŚSūtra, 3, 38.1 12]
jāgarādyādimadhyāntaparvasv iti viśiṣyate | [ŚSūtraV zu ŚSūtra, 3, 38.1 13]
antarmukhasvarūpāyām avasthāyāṃ na kevalam | [ŚSūtraV zu ŚSūtra, 3, 38.1 14]
tripadādiprāṇanam ity etad uktam athāpi tu | [ŚSūtraV zu ŚSūtra, 3, 38.1 15]
{ŚSūtraV zu ŚSūtra, 3, 39.1}
anuprāṇanam ity etad ādadyād iti śiṣyate | [ŚSūtraV zu ŚSūtra, 3, 39.1 1]
antarmukhasvarūpāyāṃ yathā cittasthitau tathā | [ŚSūtraV zu ŚSūtra, 3, 39.1 2]
anuprāṇanamuktena turyeṇānandarūpiṇā | [ŚSūtraV zu ŚSūtra, 3, 39.1 3]
kuryād bahirmukhatve 'pi dehākṣaviṣayātmani | [ŚSūtraV zu ŚSūtra, 3, 39.1 4]
tanmayaṃ bhavatīty arthāt tadā sarvaṃ carācaram | [ŚSūtraV zu ŚSūtra, 3, 39.1 5]
evaṃ svānandarūpāsya śaktiḥ svātantryalakṣaṇā | [ŚSūtraV zu ŚSūtra, 3, 39.1 6]
yatheṣṭabhāvanirmāṇakāriṇī bhavati sphuṭam | [ŚSūtraV zu ŚSūtra, 3, 39.1 7]
yadā punar asau yogī proktāṃ turyātmikāṃ daśām | [ŚSūtraV zu ŚSūtra, 3, 39.1 8]
āntarīṃ nāmṛśaty antas tadā dehādyahaṃkṛteḥ | [ŚSūtraV zu ŚSūtra, 3, 39.1 9]
apūrṇamanyatārūpād asyāṇavamalātmanaḥ | [ŚSūtraV zu ŚSūtra, 3, 39.1 10]
{ŚSūtraV zu ŚSūtra, 3, 40.1}
tattvaiḥ śaktigaṇākrāntair dharaṇyantaiḥ kalādibhiḥ | [ŚSūtraV zu ŚSūtra, 3, 40.1 1]
yoner yonyantaraṃ neyaḥ saṃvāhyaḥ paśur ucyate | [ŚSūtraV zu ŚSūtra, 3, 40.1 2]
tasyāṇavamalākārāt tattatkarmānusāriṇaḥ | [ŚSūtraV zu ŚSūtra, 3, 40.1 3]
apūrṇamanyatārūpād abhilāṣād bahirgatiḥ | [ŚSūtraV zu ŚSūtra, 3, 40.1 4]
viṣayonmukhataivāsya nāntas tattvānusaṃhitiḥ | [ŚSūtraV zu ŚSūtra, 3, 40.1 5]
yadā punar maheśānaśaktipātavaśonmiṣat | [ŚSūtraV zu ŚSūtra, 3, 40.1 6]
ātmīyam eva vimṛśan nāste rūpaṃ tadāsya tu | [ŚSūtraV zu ŚSūtra, 3, 40.1 7]
abhāvād abhilāṣasya na bahirgatir āpatet | [ŚSūtraV zu ŚSūtra, 3, 40.1 8]
api tūktacarasvātmārāmataiveti kathyate | [ŚSūtraV zu ŚSūtra, 3, 40.1 9]
{ŚSūtraV zu ŚSūtra, 3, 41.1}
tad ityuktacare dhāmni saṃvettṛtvasvarūpiṇi | [ŚSūtraV zu ŚSūtra, 3, 41.1 1]
ārūḍhā pramitiḥ saṃvit tadvimarśanatatparā | [ŚSūtraV zu ŚSūtra, 3, 41.1 2]
yasya tasyāsya tad iti proktāṇavamalātmanaḥ | [ŚSūtraV zu ŚSūtra, 3, 41.1 3]
abhilāpasya rūḍhasya kṣayāj jīvasya saṃkṣayaḥ | [ŚSūtraV zu ŚSūtra, 3, 41.1 4]
puryaṣṭakasvabhāvasya praśamas tattvato bhavet | [ŚSūtraV zu ŚSūtra, 3, 41.1 5]
prāpnoti dehapāto 'sya nanv evaṃ jīvasaṃkṣaye | [ŚSūtraV zu ŚSūtra, 3, 41.1 6]
nāsau kadāpi kasyāpi dṛśyate 'trāpi yoginaḥ | [ŚSūtraV zu ŚSūtra, 3, 41.1 7]
tasmāt kathaṃ tadārūḍhapramitiḥ sādhako bhavet | [ŚSūtraV zu ŚSūtra, 3, 41.1 8]
ity āśaṅkyottaraṃ vakti bhagavān viśvadaiśikaḥ | [ŚSūtraV zu ŚSūtra, 3, 41.1 9]
{ŚSūtraV zu ŚSūtra, 3, 42.1}
tadety uktābhilāṣasya praśamāj jīvasaṃkṣaye | [ŚSūtraV zu ŚSūtra, 3, 42.1 1]
puryaṣṭakapramātṛtvābhimānagalane 'py asau | [ŚSūtraV zu ŚSūtra, 3, 42.1 2]
dehārambhakarair bhūtair aspṛśadbhir ahaṃpadam | [ŚSūtraV zu ŚSūtra, 3, 42.1 3]
kañcukīva viśeṣeṇa mukto nirvāṇabhāgyataḥ | [ŚSūtraV zu ŚSūtra, 3, 42.1 4]
bhūyo bāhulyataḥ patyā samo 'yaṃ parameśinā | [ŚSūtraV zu ŚSūtra, 3, 42.1 5]
tatsvarūpasamāviṣṭacidānandaghanātmakaḥ | [ŚSūtraV zu ŚSūtra, 3, 42.1 6]
tata eva paraḥ pūrṇaḥ samyak tanmayatāṃ gataḥ | [ŚSūtraV zu ŚSūtra, 3, 42.1 7]
bhūtakañcukitāpy asya tadaiva na nivartate | [ŚSūtraV zu ŚSūtra, 3, 42.1 8]
kasmād ity api śaṅkāyām uttaraṃ vakti śaṃkaraḥ | [ŚSūtraV zu ŚSūtra, 3, 42.1 9]
{ŚSūtraV zu ŚSūtra, 3, 43.1}
prāṇe pariṇatā saṃvit prāg iti proktayā diśā | [ŚSūtraV zu ŚSūtra, 3, 43.1 1]
nisargāt sahajāt svasya svātantryād anivāritāt | [ŚSūtraV zu ŚSūtra, 3, 43.1 2]
cañcatprapañcavaicitryaprakarṣakaraṇecchayā | [ŚSūtraV zu ŚSūtra, 3, 43.1 3]
saṃkocaṃ parigṛhṇānā saṃvid bhagavatī svayam | [ŚSūtraV zu ŚSūtra, 3, 43.1 4]
prāpnoti saṃkucattattatprāṇagrāhakabhūmikāḥ | [ŚSūtraV zu ŚSūtra, 3, 43.1 5]
uktam arthaṃ dṛḍhīkartuṃ saṃvādaḥ so 'yam atra tu | [ŚSūtraV zu ŚSūtra, 3, 43.1 6]
yā sā śaktiḥ parā sūkṣmā vyāpinī nirmalā śivā | [ŚSūtraV zu ŚSūtra, 3, 43.1 7]
śakticakrasya jananī parānandāmṛtātmikā | [ŚSūtraV zu ŚSūtra, 3, 43.1 8]
mahāghoreśvarī caṇḍā sṛṣṭisaṃhārakārikā | [ŚSūtraV zu ŚSūtra, 3, 43.1 9]
trivahaṃ trividhaṃ triṣṭhaṃ balāt kālaṃ prakarṣati | [ŚSūtraV zu ŚSūtra, 3, 43.1 10]
iti vājasaneyāyām iyam eva citiḥ parā | [ŚSūtraV zu ŚSūtra, 3, 43.1 11]
svātantryeṇāvaruhya prāk prāṇarūpe pramātari | [ŚSūtraV zu ŚSūtra, 3, 43.1 12]
candrabhāskaravahnyātmanāḍītritayavāhinam | [ŚSūtraV zu ŚSūtra, 3, 43.1 13]
antarbahirviśanniryanniśvāsocchvāsalakṣaṇam | [ŚSūtraV zu ŚSūtra, 3, 43.1 14]
atītavartamānāditrividhaṃ kālam ātmani | [ŚSūtraV zu ŚSūtra, 3, 43.1 15]
karṣanty antar bahiś ceti kathyate kālakarṣiṇī | [ŚSūtraV zu ŚSūtra, 3, 43.1 16]
tato naisargikas tasyāḥ prāṇasambandha āgataḥ | [ŚSūtraV zu ŚSūtra, 3, 43.1 17]
sthite 'pi prāṇasambandhe yas tadārūḍha āntarīm | [ŚSūtraV zu ŚSūtra, 3, 43.1 18]
saṃvidaṃ vimṛśann āste sa lokottaratāṃ vrajet | [ŚSūtraV zu ŚSūtra, 3, 43.1 19]
ity upāyopasaṃhāramukhenāha maheśvaraḥ | [ŚSūtraV zu ŚSūtra, 3, 43.1 20]
{ŚSūtraV zu ŚSūtra, 3, 44.1}
netrādiromarandhrāntanāḍīnāṃ niviḍātmanām | [ŚSūtraV zu ŚSūtra, 3, 44.1 1]
sarvāsāṃ mukhyabhūteṣu sarvāvaṣṭambhadāyiṣu | [ŚSūtraV zu ŚSūtra, 3, 44.1 2]
savyāpasavyasauṣumnanāḍīmārgeṣu sarvadā | [ŚSūtraV zu ŚSūtra, 3, 44.1 3]
nāḍīnāṃ nāsikā prāṇaśaktiḥ kuṭilavāhinī | [ŚSūtraV zu ŚSūtra, 3, 44.1 4]
antar ity āntarī saṃvit tatsvarūpasya yat punaḥ | [ŚSūtraV zu ŚSūtra, 3, 44.1 5]
madhyaṃ sarvāntaratvena pradhānaṃ viśvabhittikam | [ŚSūtraV zu ŚSūtra, 3, 44.1 6]
parāmarśamayaṃ rūpam uttīrṇaṃ tasya saṃyamāt | [ŚSūtraV zu ŚSūtra, 3, 44.1 7]
nibhālanaprakarṣotthāt svātmabuddhivimarśanāt | [ŚSūtraV zu ŚSūtra, 3, 44.1 8]
kim atra saṃyame vācyam iyam eva samāhitiḥ | [ŚSūtraV zu ŚSūtra, 3, 44.1 9]
dedīpyamānā sarvāsu daśāsv antarnirantaram | [ŚSūtraV zu ŚSūtra, 3, 44.1 10]
nirvyutthānāvadhānena yoginaivānubhūyate | [ŚSūtraV zu ŚSūtra, 3, 44.1 11]
mayy āveśya mano ye māṃ nityayuktā upāsate | [ŚSūtraV zu ŚSūtra, 3, 44.1 12]
śraddhayā parayopetās te me yuktatamā matāḥ | [ŚSūtraV zu ŚSūtra, 3, 44.1 13]
iti śrībhagavadgītāproktanītyanusārataḥ | [ŚSūtraV zu ŚSūtra, 3, 44.1 14]
viśvottīrṇanijāhaṃtāsamāveśitacetasaḥ | [ŚSūtraV zu ŚSūtra, 3, 44.1 15]
paryante yogino yogaphalaṃ samyak pradarśayan | [ŚSūtraV zu ŚSūtra, 3, 44.1 16]
upasaṃharati śrīmān uktaṃ prakaraṇaṃ śivaḥ | [ŚSūtraV zu ŚSūtra, 3, 44.1 17]
{ŚSūtraV zu ŚSūtra, 3, 45.1}
punaś ca proktacaitanyasvarūponmīlanātmakam | [ŚSūtraV zu ŚSūtra, 3, 45.1 1]
parayogādhirūḍhasya bhavet paramayoginaḥ | [ŚSūtraV zu ŚSūtra, 3, 45.1 2]
bhūyaḥ syād iti vākyasya sphuṭam evāyam āśayaḥ | [ŚSūtraV zu ŚSūtra, 3, 45.1 3]
yac chivatvam amuṣyoktaṃ nāpūrvaṃ tat tu yoginaḥ | [ŚSūtraV zu ŚSūtra, 3, 45.1 4]
svabhāva eva tanmāyāśaktiprotthāpitān nijāt | [ŚSūtraV zu ŚSūtra, 3, 45.1 5]
nāyaṃ vikalpadaurātmyād bhāsamānam api svataḥ | [ŚSūtraV zu ŚSūtra, 3, 45.1 6]
vimraṣṭuṃ kṣama ity asya proktopāyakrameṇa tat | [ŚSūtraV zu ŚSūtra, 3, 45.1 7]
śivatvaṃ vyaktim etīti śivenodīritaṃ śivam | [ŚSūtraV zu ŚSūtra, 3, 45.1 8]
ity unmeṣas tṛtīyo 'yam āṇavopāyasūcakaḥ | [ŚSūtraV zu ŚSūtra, 3, 45.1 9]
iti śrīśivasūtrāṇāṃ rahasyārthopabṛṃhitam | [ŚSūtraV zu ŚSūtra, 3, 45.1 10]
prāguktavārttikāṃśena sahitaṃ vārttikāntaram | [ŚSūtraV zu ŚSūtra, 3, 45.1 11]
akhaṇḍasaṃvitsāmrājyayauvarājyādhikāriṇām | [ŚSūtraV zu ŚSūtra, 3, 45.1 12]
parākramahaṭhākrāntaṣaṭtriṃśattattvasampadām | [ŚSūtraV zu ŚSūtra, 3, 45.1 13]
madhurājakumārāṇāṃ mahāhaṃtādhirohiṇām | [ŚSūtraV zu ŚSūtra, 3, 45.1 14]
paścimena tadālokadhvastapaścimajanmanā | [ŚSūtraV zu ŚSūtra, 3, 45.1 15]
mayā varadarājena māyāmohāpasārakam | [ŚSūtraV zu ŚSūtra, 3, 45.1 16]
śrīkṣemarājanirṇītavyākhyānādhvānusāriṇā | [ŚSūtraV zu ŚSūtra, 3, 45.1 17]
kṛtinā kṛṣṇadāsena vyañjitaṃ kṛpayāñjasā | [ŚSūtraV zu ŚSūtra, 3, 45.1 18]
anugṛhṇantu nāmaitat santaḥ saṃtoṣam āgatāḥ | [ŚSūtraV zu ŚSūtra, 3, 45.1 19]
