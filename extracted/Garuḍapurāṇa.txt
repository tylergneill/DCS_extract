{GarPur, 1, 1}
śrīgaṇādhipataye namaḥ | [GarPur, 1, 1 1.1]
sarasvatyai namaḥ | [GarPur, 1, 1 1.2]
atha śrīgaruḍamahāpurāṇaṃ prārabhyate | [GarPur, 1, 1 1.3]
tatrādau karmakāṇḍākhyaḥ pūrvakhaṇḍaḥ prārabhyate | [GarPur, 1, 1 1.4]
oṃ nārāyaṇaṃ namaskṛtya naraṃ caiva narottamam | [GarPur, 1, 1 1.5]
devīṃ sarasvatīṃ caiva tato jayamudīrayet | [GarPur, 1, 1 1.6]
oṃ ajamajaramanantaṃ jñānarūpaṃ mahāntaṃ śivamamalamanādiṃ bhūtadehādihīnam | [GarPur, 1, 1 1.7]
sakalakaraṇahīnaṃ sarvabhūtasthitaṃ taṃ harim amalam amāyaṃ sarvagaṃ vanda ekam | [GarPur, 1, 1 1.8]
namasyāmi hariṃ rudraṃ brahmāṇaṃ ca gaṇādhipam | [GarPur, 1, 1 2.1]
devīṃ sarasvatīṃ caiva manovākkarmabhiḥ sadā | [GarPur, 1, 1 2.2]
sūtaṃ paurāṇikaṃ śāntaṃ sarvaśāstraviśāradam | [GarPur, 1, 1 3.1]
viṣṇubhaktaṃ mahātmānaṃ naimiṣāraṇyam āgatam | [GarPur, 1, 1 3.2]
tīrthayātrāprasaṅgena upaviṣṭaṃ śubhāsane | [GarPur, 1, 1 4.1]
dhyāyantaṃ viṣṇumanaghaṃ tamabhyarcyāstuvankavim | [GarPur, 1, 1 4.2]
śaunakādyā mahābhāgā naimiṣīyāstapodhanāḥ | [GarPur, 1, 1 5.1]
munayo ravisaṅkāśāḥ śāntā yajñaparāyaṇāḥ | [GarPur, 1, 1 5.2]
ṛṣaya ūcuḥ | [GarPur, 1, 1 6.1]
sūta jānāsi sarvaṃ tvaṃ pṛcchāmastvāmato vayam | [GarPur, 1, 1 6.2]
devatānāṃ hi ko deva īśvaraḥ pūjya eva kaḥ | [GarPur, 1, 1 6.3]
ko dhyeyaḥ ko jagatsraṣṭā jagat pāti ca hanti kaḥ | [GarPur, 1, 1 7.1]
kasmātpravartate dharmo duṣṭahantā ca kaḥ smṛtaḥ | [GarPur, 1, 1 7.2]
tasya devasya kiṃ rūpaṃ jagatsargaḥ kathaṃ mataḥ | [GarPur, 1, 1 8.1]
kairvrataiḥ sa tu tuṣṭaḥ syātkena yogena vāpyate | [GarPur, 1, 1 8.2]
avatārāśca ke tasya kathaṃ vaṃśādisambhavaḥ | [GarPur, 1, 1 9.1]
varṇāśramādidharmāṇāṃ kaḥ pātā kaḥ pravartakaḥ | [GarPur, 1, 1 9.2]
etatsarvaṃ tathānyacca brūhi sūta mahāmate | [GarPur, 1, 1 10.1]
nārāyaṇakathāḥ sarvāḥ kathayāsmākamuttamāḥ | [GarPur, 1, 1 10.2]
sūta uvāca | [GarPur, 1, 1 11.1]
purāṇaṃ gāruḍaṃ vakṣye sāraṃ viṣṇukathāśrayam | [GarPur, 1, 1 11.2]
garuḍoktaṃ kaśyapāya purā vyāsācchrutaṃ mayā | [GarPur, 1, 1 11.3]
eko nārāyaṇo devo devānāmīśvareśvaraḥ | [GarPur, 1, 1 12.1]
paramātmā paraṃ brahma janmādyasya yato bhavet | [GarPur, 1, 1 12.2]
jagato rakṣaṇārthāya vāsudevo 'jaro 'maraḥ | [GarPur, 1, 1 13.1]
sa kumārādirūpeṇa avatārānkarotyajaḥ | [GarPur, 1, 1 13.2]
hariḥ sa prathamaṃ devaḥ kaumāraṃ sargamāsthitaḥ | [GarPur, 1, 1 14.1]
cacāra duścaraṃ brahman brahmacaryamakhaṇḍitam | [GarPur, 1, 1 14.2]
dvitīyaṃ tu bhavāyāsya rasātalagatāṃ mahīm | [GarPur, 1, 1 15.1]
uddhariṣyannupādatte yajñeśaḥ saukaraṃ vapuḥ | [GarPur, 1, 1 15.2]
tṛtīyamṛṣisargaṃ tu devarṣitvamupetya saḥ | [GarPur, 1, 1 16.1]
tantraṃ sātvatamācaṣṭe naiṣkarmyaṃ karmaṇāṃ yataḥ | [GarPur, 1, 1 16.2]
naranārāyaṇo bhūtvā turye tepe tapo hariḥ | [GarPur, 1, 1 17.1]
dharmasaṃrakṣaṇārthāya pūjitaḥ sa surāsuraiḥ | [GarPur, 1, 1 17.2]
pañcamaḥ kapilo nāma siddheśaḥ kālaviplutam | [GarPur, 1, 1 18.1]
provāca sūraye sāṃkhyaṃ tattvagrāmavinirṇayam | [GarPur, 1, 1 18.2]
ṣaṣṭhamatrerapatyatvaṃ dattaḥ prāpto 'nasūyayā | [GarPur, 1, 1 19.1]
ānvīkṣikīmalarkāya prahlādādibhya ūcivān | [GarPur, 1, 1 19.2]
tataḥ sapta ākūtyāṃ ruceryajño 'bhyajāyata | [GarPur, 1, 1 20.1]
sutrāmādyaiḥ suragaṇair yaṣṭvā svāyambhuvāntare | [GarPur, 1, 1 20.2]
aṣṭame merudevyāṃ tu nābherjāta urukramaḥ | [GarPur, 1, 1 21.1]
darśayanvartma nārīṇāṃ sarvāśramanamaskṛtam | [GarPur, 1, 1 21.2]
ṛṣibhiryācito bheje navamaṃ pārthivaṃ vapuḥ | [GarPur, 1, 1 22.1]
dugdhairmahauṣadhairviprāstena saṃjīvitāḥ prajāḥ | [GarPur, 1, 1 22.2]
rūpaṃ sa jagṛhe mātsyaṃ cākṣuṣāntarasaṃplave | [GarPur, 1, 1 23.1]
nāvyāropya mahīmayyāmapād vaivasvataṃ manum | [GarPur, 1, 1 23.2]
surāsurāṇāmudadhiṃ mathnatāṃ mandarācalam | [GarPur, 1, 1 24.1]
dadhre kamaṭharūpeṇa pṛṣṭha ekādaśe vibhuḥ | [GarPur, 1, 1 24.2]
dhānvantaraṃ dvādaśamaṃ trayodaśamameva ca | [GarPur, 1, 1 25.1]
āpyāyat surān anyān mohinyā mohayan striyā | [GarPur, 1, 1 25.2]
caturdaśaṃ nārasiṃhaṃ caitya daityendramūrjitam | [GarPur, 1, 1 26.1]
dadāra karajairugrairerakāṃ kaṭakudyathā | [GarPur, 1, 1 26.2]
pañcadaśaṃ vāmanako bhūtvāgādadhvaraṃ baleḥ | [GarPur, 1, 1 27.1]
pādatrayaṃ yācamānaḥ pratyāditsustriviṣṭapam | [GarPur, 1, 1 27.2]
avatāre ṣoḍaśame paśyanbrahmadruho nṛpān | [GarPur, 1, 1 28.1]
triḥ saptakṛtvaḥ kupito niḥkṣattrām akaronmahīm | [GarPur, 1, 1 28.2]
tataḥ saptadaśe jātaḥ satyavatyāṃ parāśarāt | [GarPur, 1, 1 29.1]
cakre vedataroḥ śākhāṃ dṛṣṭvā puṃso 'lpamedhasaḥ | [GarPur, 1, 1 29.2]
naradevatvamāpannaḥ surakāryacikīrṣayā | [GarPur, 1, 1 30.1]
samudranigrahādīni cakre kāryāṇyataḥ param | [GarPur, 1, 1 30.2]
ekonaviṃśe viṃśatime vṛṣṇiṣu prāpya janmanī | [GarPur, 1, 1 31.1]
rāmakṛṣṇāviti bhuvo bhagavānaharadbharam | [GarPur, 1, 1 31.2]
tataḥ kalestu sandhyānte saṃmohāya suradviṣām | [GarPur, 1, 1 32.1]
buddho nāmnā jinasutaḥ kīkaṭeṣu bhaviṣyati | [GarPur, 1, 1 32.2]
atha so 'ṣṭamasandhyāyāṃ naṣṭaprāyeṣu rāñjasu | [GarPur, 1, 1 33.1]
bhavitā viṣṇuyaśaso nāmnā kalkī jagatpatiḥ | [GarPur, 1, 1 33.2]
avatārā hyasaṃkhyeyā hareḥ sattvanidherdvijāḥ | [GarPur, 1, 1 34.1]
manuvedavido hyādyāḥ sarve viṣṇukalāḥ smṛtāḥ | [GarPur, 1, 1 34.2]
tasmātsargādayo jātāḥ saṃpūjyāśca vratādinā | [GarPur, 1, 1 35.1]
purāṇaṃ gāruḍaṃ vyāsaḥ purāsau me 'bravīdidam | [GarPur, 1, 1 35.2]
iti śrīgāruḍe mahāpurāṇe pūrvakhaṇḍe prathamāṃśākhye karmakāṇḍe etatpurāṇapravṛttihetunirūpaṇaṃ nāma prathamo 'dhyāyaḥ | [GarPur, 1, 1 36.1]
{GarPur, 1, 2}
ṛṣaya ūcuḥ | [GarPur, 1, 2 1.1]
kathaṃ vyāsena kathitaṃ purāṇaṃ gāruḍaṃ tava | [GarPur, 1, 2 1.2]
etatsarvaṃ samākhyāhi paraṃ viṣṇukathāśrayam | [GarPur, 1, 2 1.3]
sūta uvāca | [GarPur, 1, 2 2.1]
ahaṃ hi munibhiḥ sārdhaṃ gato badarikāśramam | [GarPur, 1, 2 2.2]
tatra dṛṣṭo mayā vyāso dhyāyamānaḥ pareśvaram | [GarPur, 1, 2 2.3]
taṃ praṇamyopaviṣṭo 'haṃ pṛṣṭavānhi munīśvaram | [GarPur, 1, 2 3.1]
sūta uvāca | [GarPur, 1, 2 3.2]
vyāsa brūhi hare rūpaṃ jagatsargādikaṃ tataḥ | [GarPur, 1, 2 3.3]
manye dhyāyasi taṃ yasmāttasmājjānāsi taṃ vibhum | [GarPur, 1, 2 4.1]
evaṃ pṛṣṭo yathā prāha tathā viprā nibodhata | [GarPur, 1, 2 4.2]
vyāsa uvāca | [GarPur, 1, 2 5.1]
śṛṇu sūta pravakṣyāmi purāṇaṃ gāruḍaṃ tava | [GarPur, 1, 2 5.2]
saha nāradadakṣādyairbrahmā māmuktavānyathā | [GarPur, 1, 2 5.3]
sūta uvāca | [GarPur, 1, 2 6.1]
dakṣanāradamukhyaistu yuktaṃ tvāṃ kathamuktavān | [GarPur, 1, 2 6.2]
brahmā śrīgāruḍaṃ puṇyaṃ purāṇaṃ sāravācakam | [GarPur, 1, 2 6.3]
vyāsa uvāca | [GarPur, 1, 2 7.1]
ahaṃ hi nārado dakṣo bhṛgvādyāḥ praṇipatya tam | [GarPur, 1, 2 7.2]
sāraṃ brūhīti papracchurbrahmāṇaṃ brahmalokagam | [GarPur, 1, 2 7.3]
brahmovāca | [GarPur, 1, 2 8.1]
purāṇaṃ gāruḍaṃ sāraṃ rudraṃ ca māṃ yathā | [GarPur, 1, 2 8.2]
suraiḥ sahābravīdviṣṇustathāhaṃ vyāsa vacmi te | [GarPur, 1, 2 8.3]
vyāsa uvāca | [GarPur, 1, 2 9.1]
kathaṃ rudraṃ suraiḥ sārdhamabravīdvai hariḥ purā | [GarPur, 1, 2 9.2]
purāṇaṃ gāruḍaṃ sāraṃ brūhi brahmanmahārthakam | [GarPur, 1, 2 9.3]
brahmovāca | [GarPur, 1, 2 10.1]
ahaṃ gato 'driṃ kailāsamindrādyairdaivataiḥ saha | [GarPur, 1, 2 10.2]
tatra dṛṣṭo mayā rudro dhyāyamānaḥ paraṃ padam | [GarPur, 1, 2 10.3]
pṛṣṭo namaskṛtaḥ kiṃ tvaṃ devaṃ dhyāyasi śaṅkara | [GarPur, 1, 2 11.1]
tvatto nānyaṃ paraṃ devaṃ jānāmi brūhi māṃ tataḥ | [GarPur, 1, 2 11.2]
sārātsārataraṃ tattvaṃ śrotukāmaḥ suraiḥ saha | [GarPur, 1, 2 12.1]
rudra uvāca | [GarPur, 1, 2 12.2]
ahaṃ dhyāyāmi taṃ viṣṇuṃ paramātmānamīśvaram | [GarPur, 1, 2 12.3]
sarvadaṃ sarvagaṃ sarvaṃ sarvaprāṇihṛdisthitam | [GarPur, 1, 2 13.1]
bhasmoddhūlitadehastu jaṭāmaṇḍalamaṇḍitaḥ | [GarPur, 1, 2 13.2]
viṣṇorārādhanārthaṃ me vratacaryā pitāmaha | [GarPur, 1, 2 14.1]
tameva gatvā pṛcchāmaḥ sāraṃ yaṃ cintayāmyaham | [GarPur, 1, 2 14.2]
viṣṇuṃ jiṣṇuṃ padmanābhaṃ hariṃ dehavivarjitam | [GarPur, 1, 2 15.1]
śuciṃ śuciṣadaṃ haṃsaṃ tatpadaṃ parameśvaram | [GarPur, 1, 2 15.2]
yuktā sarvātmanātmānaṃ taṃ devaṃ cintayāmyaham | [GarPur, 1, 2 16.1]
yasminviśvāni bhūtāni tiṣṭhanti ca viśanti ca | [GarPur, 1, 2 16.2]
guṇabhūtāni bhūteśe sūtre maṇigaṇā iva | [GarPur, 1, 2 17.1]
sahasrākṣaṃ sahasrāṅghriṃ sahasroruṃ varānanam | [GarPur, 1, 2 17.2]
aṇīyasāmaṇīyāṃsaṃ sthaviṣṭhaṃ ca sthavīyasām | [GarPur, 1, 2 18.1]
garīyasāṃ gariṣṭhaṃ ca śreṣṭhaṃ ca śreyasāmapi | [GarPur, 1, 2 18.2]
yaṃ vākyeṣvanuvākyeṣu niṣatsūpaniṣatsu ca | [GarPur, 1, 2 19.1]
gṛṇanti satyakarmāṇaṃ satyaṃ satyeṣu sāmasu | [GarPur, 1, 2 19.2]
purāṇapuruṣaḥ prokto brahmā prokto dvijātiṣu | [GarPur, 1, 2 20.1]
kṣaye saṃkarṣaṇaḥ proktastamupāsyamupāsmahe | [GarPur, 1, 2 20.2]
yasmiṃllokāḥ sphurantīme jale śakunayo yathā | [GarPur, 1, 2 21.1]
ṛtamekākṣaraṃ brahma yattatsadasataḥ param | [GarPur, 1, 2 21.2]
arcayanti ca yaṃ devā yakṣarākṣasapannagāḥ | [GarPur, 1, 2 22.1]
yasyāgnirāsyaṃ dyaurmūrdhā khaṃ nābhiścaraṇau kṣitiḥ | [GarPur, 1, 2 22.2]
candrādityau ca nayane taṃ devaṃ cintayāmyaham | [GarPur, 1, 2 23.1]
yasya trilokī jaṭhare masya kāṣṭhāśca bāhavaḥ | [GarPur, 1, 2 23.2]
yasyocchvāsaśca pavanaḥ taṃ devaṃ cintayāmyaham | [GarPur, 1, 2 24.1]
yasya keśeṣu jīmūtā nadyaḥ sarvāṅgasandhiṣu | [GarPur, 1, 2 24.2]
kukṣau samudrāścatvārastaṃ devaṃ cintayāmyaham | [GarPur, 1, 2 25.1]
paraḥ kālātparo yajñātparaḥ sadasataś ca yaḥ | [GarPur, 1, 2 25.2]
anādirādir viśvasya taṃ devaṃ cintayāmyaham | [GarPur, 1, 2 26.1]
manasaścandramā yasya cakṣuṣośca divākaraḥ | [GarPur, 1, 2 26.2]
mukhādagniśca saṃjajñe taṃ devaṃ cintayāmyaham | [GarPur, 1, 2 27.1]
padbhyāṃ yasya kṣitirjātā śrotrābhyāṃ ca tathā diśaḥ | [GarPur, 1, 2 27.2]
mūrdhabhāgāddivaṃ yasya taṃ devaṃ cintayāmyaham | [GarPur, 1, 2 28.1]
sargaśca pratisargaśca vaṃśo manvantarāṇi ca | [GarPur, 1, 2 28.2]
vaṃśānucaritaṃ yasmāttaṃ devaṃ cintayāmyaham | [GarPur, 1, 2 29.1]
yaṃ dhyāyāmyaham etasmādūjāmaḥ sāramīkṣitum | [GarPur, 1, 2 29.2]
brahmovāca | [GarPur, 1, 2 30.1]
ityukto 'haṃ purā rudraḥ śvetadvīpanivāsinam | [GarPur, 1, 2 30.2]
stutvā praṇamya taṃ viṣṇuṃ śrotukāma sthitaḥ suraiḥ | [GarPur, 1, 2 30.3]
asmākaṃ madhyato rudra uvāca parameśvaram | [GarPur, 1, 2 31.1]
sārāt sārataraṃ viṣṇuṃ pṛṣṭavāṃstaṃ praṇamya vai | [GarPur, 1, 2 31.2]
brahmovāca | [GarPur, 1, 2 32.1]
yathā papraccha māṃ vyāsas tathāsau bhagavān bhavaḥ | [GarPur, 1, 2 32.2]
papraccha viṣṇuṃ devādyaiḥ śṛṇvatāmamaraiḥ saha | [GarPur, 1, 2 32.3]
rudra uvāca | [GarPur, 1, 2 33.1]
hare kathaya deveśa devadevaḥ ka īśvaraḥ | [GarPur, 1, 2 33.2]
ko dhyeyaḥ kaśca vai pūjyaḥ kairvratais tuṣyate paraḥ | [GarPur, 1, 2 33.3]
kairdharmaiḥ kaiśca niyamaiḥ kayā vā dharmapūjayā | [GarPur, 1, 2 34.1]
kenācāreṇa tuṣṭaḥ syātkiṃ tadrūpaṃ ca tasya vai | [GarPur, 1, 2 34.2]
kasmāddevājjagajjātaṃ jagatpālayate ca kaḥ | [GarPur, 1, 2 35.1]
kīdṛśairavatāraiśca kasminyāti layaṃ jagat | [GarPur, 1, 2 35.2]
sargaśca pratisargaśca vaṃśo manvantarāṇi ca | [GarPur, 1, 2 36.1]
kasmāddevātpravartante kasmin etat pratiṣṭhitam | [GarPur, 1, 2 36.2]
etatsarvaṃ hare brūhi yaccānyadapi kiṃcana | [GarPur, 1, 2 37.1]
parameśvaramāhātmyaṃ yuktayogādikaṃ tathā | [GarPur, 1, 2 37.2]
tathāṣṭādaśa vidyāśca harī rudraṃ tato 'bravīt | [GarPur, 1, 2 38.1]
hariruvāca | [GarPur, 1, 2 38.2]
śṛṇu rudra pravakṣyāmi brahmaṇā ca suraiḥ saha | [GarPur, 1, 2 38.3]
ahaṃ hi devo devānāṃ sarvalokeśvareśvaraḥ | [GarPur, 1, 2 39.1]
ahaṃ dhyeyaśca pūjyaśca stutyo 'haṃ stutibhiḥ suraiḥ | [GarPur, 1, 2 39.2]
ahaṃ hi pūjito rudra dadāmi paramāṃ gatim | [GarPur, 1, 2 40.1]
niyamaiśca vrataistuṣṭa ācāreṇa ca mānavaiḥ | [GarPur, 1, 2 40.2]
jagatsthiterahaṃ bījaṃ jagatkartā tvahaṃ śiva | [GarPur, 1, 2 41.1]
duṣṭanigrahakartā hi dharmagoptā tvahaṃ hara | [GarPur, 1, 2 41.2]
avatāraiśca matsyādyaiḥ pālayāmyakhilaṃ jagat | [GarPur, 1, 2 42.1]
ahaṃ mantrāśca mantrārthaḥ pūjādhyānaparo hyaham | [GarPur, 1, 2 42.2]
svargādīnāṃ ca kartāhaṃ svargādīnyahameva ca | [GarPur, 1, 2 43.1]
yogī yogo 'ham evādyaḥ purāṇānyahamevaca | [GarPur, 1, 2 43.2]
jñātā śrotā tathā mantā vaktā vaktavyameva ca | [GarPur, 1, 2 44.1]
sarvaḥ sarvātmako devo bhuktimuktikaraḥ paraḥ | [GarPur, 1, 2 44.2]
dhyānaṃ pūjopahāro 'haṃ maṇḍalānyahameva ca | [GarPur, 1, 2 45.1]
itihāsānyahaṃ rudra sarvavedā hyahaṃ śiva | [GarPur, 1, 2 45.2]
sarvajñānānyahaṃ śambho brahmātmāhamahaṃ śiva | [GarPur, 1, 2 46.1]
ahaṃ brahmā sarvalokaḥ sarvadevātmako hyaham | [GarPur, 1, 2 46.2]
ahaṃ sākṣātsadācāro dharmo 'haṃ vaiṣṇavo hyaham | [GarPur, 1, 2 47.1]
varṇāśramāstathā cāhaṃ taddharmo 'haṃ purātanaḥ | [GarPur, 1, 2 47.2]
yamo 'haṃ niyamo rudra vratāni vividhāni ca | [GarPur, 1, 2 48.1]
ahaṃ sūryastathā candro maṅgalādīnyahaṃ tathā | [GarPur, 1, 2 48.2]
purā māṃ garuḍaḥ pakṣī tapasārādhayadbhuvi | [GarPur, 1, 2 49.1]
tuṣṭa ūce varaṃ brūhi matto vavre varaṃ sa tu | [GarPur, 1, 2 49.2]
garuḍa uvāca | [GarPur, 1, 2 50.1]
mama mātā ca vinatā nāgairdāsīkṛtā hare | [GarPur, 1, 2 50.2]
yathāhaṃ deva tāñjitvā cāmṛtaṃ hyānayāmi tat | [GarPur, 1, 2 50.3]
dāsyādvimokṣayiṣyāmi yathāhaṃ vāhanastava | [GarPur, 1, 2 51.1]
mahābalo mahāvīryaḥ sarvajño nāgadāraṇaḥ | [GarPur, 1, 2 51.2]
purāṇasaṃhitākartā yathāhaṃ syāṃ tathā kuru | [GarPur, 1, 2 52.1]
viṣṇuruvāca | [GarPur, 1, 2 52.2]
yathā tvayoktaṃ garuḍa tathā sarvaṃ bhaviṣyati | [GarPur, 1, 2 52.3]
nāgadāsyānmātaraṃ tvaṃ vinatāṃ mokṣayiṣyasi | [GarPur, 1, 2 53.1]
devādīnsakalāñjitvā cāmṛtaṃ hyānayiṣyasi | [GarPur, 1, 2 53.2]
mahābalo vāhanastvaṃ bhaviṣyasi viṣārdanaḥ | [GarPur, 1, 2 54.1]
purāṇaṃ matprasādācca mama māhātmyavācakam | [GarPur, 1, 2 54.2]
yaduktaṃ matsvarūpaṃ ca tava cāvirbhaviṣyati | [GarPur, 1, 2 55.1]
gāruḍaṃ tava nāmnā talloke khyātiṃ gamiṣyati | [GarPur, 1, 2 55.2]
yathāhaṃ devadevānāṃ śrīḥ khyāto vinatāsuta | [GarPur, 1, 2 56.1]
tathā khyātiṃ purāṇeṣu gāruḍaṃ garuḍaiṣyati | [GarPur, 1, 2 56.2]
yathāhaṃ kīrtanīyo 'tha tathā tvaṃ garuḍātmanā | [GarPur, 1, 2 57.1]
māṃ dhyātvā pakṣimukhyedaṃ purāṇaṃ gada gāruḍam | [GarPur, 1, 2 57.2]
ityukto garuḍo rudra kaśyapāyāha pṛcchate | [GarPur, 1, 2 58.1]
kaśyapo gāruḍaṃ śrutvā vṛkṣaṃ dagdhamajīvayat | [GarPur, 1, 2 58.2]
svayaṃ cānyamanā bhūtvā vidyayānyānyajīvayat | [GarPur, 1, 2 59.1]
yakṣi oṃuṃsvāhājāpī vidyayaṃ gāruḍī parā | [GarPur, 1, 2 59.2]
garuḍoktaṃ gāruḍaṃ hi śṛṇu rudra madātmakam | [GarPur, 1, 2 59.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe śrīgaruḍamahāpurāṇotpattinirūpaṇaṃ nāma dvitīyo 'dhyāyaḥ | [GarPur, 1, 2 60.1]
{GarPur, 1, 3}
sūta uvāca | [GarPur, 1, 3 1.1]
iti rudrābjajo viṣṇoḥ śuśrāva brahmaṇo muniḥ | [GarPur, 1, 3 1.2]
vyāso vyāsādahaṃ vakṣye 'haṃ te śaunaka naimiṣe | [GarPur, 1, 3 1.3]
munīnāṃ śṛṇvatāṃ madhye sargādyaṃ devapūjanam | [GarPur, 1, 3 2.1]
tīrthaṃ bhuvanakośaṃ ca manvantaramihocyate | [GarPur, 1, 3 2.2]
varṇāśramādidharmāśca dānarājādidharmakāḥ | [GarPur, 1, 3 3.1]
vyavahāro vrataṃ vaṃśā vaidyakaṃ sanidānakam | [GarPur, 1, 3 3.2]
aṅgāni pralayo dharmakāmārthajñānamuttamam | [GarPur, 1, 3 4.1]
saprapañcaṃ niṣprapañcaṃ kṛtaṃ viṣṇornigadyate | [GarPur, 1, 3 4.2]
purāṇe gāruḍe sarvaṃ garuḍo bhagavānatha | [GarPur, 1, 3 5.1]
vāsudevaprasādena sāmarthyātiśayairyutaḥ | [GarPur, 1, 3 5.2]
bhūtvā harervāhanaṃ ca sargādīnāṃ ca kāraṇam | [GarPur, 1, 3 6.1]
devānvijitya garuḍo hyamṛtāharaṇaṃ tathā | [GarPur, 1, 3 6.2]
cakre kṣudhā hṛtaṃ yasya brahmāṇḍamudare hareḥ | [GarPur, 1, 3 7.1]
yaṃ dṛṣṭvā smṛtamātreṇa nāgāndīnāṃ ca saṃkṣayaḥ | [GarPur, 1, 3 7.2]
kaśyapo gāruḍādvṛkṣaṃ dagdhaṃ cājīvayadyataḥ | [GarPur, 1, 3 8.1]
garuḍaḥ sa haristena proktaṃ śrīkaśyapāya ca | [GarPur, 1, 3 8.2]
tacchrīmadgāruḍaṃ puṇyaṃ sarvadaṃ paṭhatastava | [GarPur, 1, 3 9.1]
vakṣye vyāsaṃ namaskṛtya śṛṇu śaunaka tadyathā | [GarPur, 1, 3 9.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe viṣayanirūpaṇaṃ nāma tṛtīyo 'dhyāyaḥ | [GarPur, 1, 3 10.1]
{GarPur, 1, 4}
rudra uvāca | [GarPur, 1, 4 1.1]
sargaśca pratisargaśca vaṃśo manvantarāṇi ca | [GarPur, 1, 4 1.2]
vaṃśānucaritaṃ caiva etad brūhi janārdana | [GarPur, 1, 4 1.3]
hariruvāca | [GarPur, 1, 4 2.1]
śṛṇu rudra pravakṣyāmi sargādīnpāpanāśanām | [GarPur, 1, 4 2.2]
sargasthitilayāntāṃ tāṃ viṣṇoḥ krīḍāṃ purātanīm | [GarPur, 1, 4 2.3]
naranārāyaṇo devo vāsudevo nirañjanaḥ | [GarPur, 1, 4 3.1]
paramātmā paraṃ brahma jagajjanilayādikṛt | [GarPur, 1, 4 3.2]
tad etat sarvam evaitad vyaktāvyaktasvarūpavat | [GarPur, 1, 4 4.1]
tathā puruṣarūpeṇa kālarūpeṇa ca sthitam | [GarPur, 1, 4 4.2]
vyaktaṃ viṣṇustathāvyaktaṃ puruṣaḥ kāla eva ca | [GarPur, 1, 4 5.1]
krīḍato bālakasyeva ceṣṭāstasya niśāmaya | [GarPur, 1, 4 5.2]
anādinidhano dhātā tvanantaḥ puruṣottamaḥ | [GarPur, 1, 4 6.1]
tasmādbhavati cāvyaktaṃ tasmādātmāpi jāyate | [GarPur, 1, 4 6.2]
tasmād buddhirmanastasmāttataḥ khaṃ pavanastataḥ | [GarPur, 1, 4 7.1]
tasmāttejastatastvāpastato bhūmistato 'bhavat | [GarPur, 1, 4 7.2]
aṇḍo hiraṇmayo rudra tasyāntaḥ svayameva hi | [GarPur, 1, 4 8.1]
śarīragrahaṇaṃ pūrvaṃ sṛṣṭyarthaṃ kurute prabhuḥ | [GarPur, 1, 4 8.2]
brahmā caturmukho bhūtvā rajomātrādhikaḥ sadā | [GarPur, 1, 4 9.1]
śarīragrahaṇaṃ kṛtvāsṛjadetaccarācaram | [GarPur, 1, 4 9.2]
aṇḍasyāntarjagatsarvaṃ sadevāsuramānuṣam | [GarPur, 1, 4 10.1]
sraṣṭā sṛjati cātmānaṃ viṣṇuḥ pālyaṃ ca pāti ca | [GarPur, 1, 4 10.2]
apasaṃhriyate cānte saṃhartā ca svayaṃ hara | [GarPur, 1, 4 11.1]
brahmā bhūtvāsṛjadviṣṇurjagatpāti hariḥ svayam | [GarPur, 1, 4 11.2]
rudrarūpī ca kalpānte jagatsaṃharate 'khilam | [GarPur, 1, 4 12.1]
brahmā tu sṛṣṭikāle 'smiñjamadhyagatāṃ mahīm | [GarPur, 1, 4 12.2]
daṃṣṭūyoddharati jñātvā vārāhīm āsthitastanūm | [GarPur, 1, 4 13.1]
devādisargānvakṣye 'haṃ saṃkṣepācchṛṇu śaṅkara | [GarPur, 1, 4 13.2]
prathamo mahataḥ sargo virūpo brahmaṇastu saḥ | [GarPur, 1, 4 14.1]
nanmātrāṇāṃ dvitīyastu bhūtasargo hi sa smṛtaḥ | [GarPur, 1, 4 14.2]
vaikārikastṛtīyastu sargastvaindriyakaḥ smṛtaḥ | [GarPur, 1, 4 15.1]
ityeṣa prākṛtaḥ sargaḥ sambhūto buddhipūrvakaḥ | [GarPur, 1, 4 15.2]
mukhyasargaścaturthastu mukhyā vai sthāvarāḥ smṛtāḥ | [GarPur, 1, 4 16.1]
tiryaksrotāstu yaḥ proktastiryagyonyaḥ sa ucyate | [GarPur, 1, 4 16.2]
tadūrdhvasrotasāṃ ṣaṣṭho devasargastu sa smṛtaḥ | [GarPur, 1, 4 17.1]
tato 'rvāksrotasāṃ sargaḥ saptamaḥ sa tu mānuṣaḥ | [GarPur, 1, 4 17.2]
aṣṭamo 'nugrahaḥ sargaḥ sāttvikastāmasastu saḥ | [GarPur, 1, 4 18.1]
pañcaite vaikṛtāḥ sargāḥ prākṛtāstu trayaḥ smṛtāḥ | [GarPur, 1, 4 18.2]
prākṛto vaikṛtaścāpi kaumāro navamaḥ smṛtaḥ | [GarPur, 1, 4 19.1]
sthāvarāntāḥ surādyāstu prajā rudra caturvidhāḥ | [GarPur, 1, 4 19.2]
brahmaṇaḥ kurvataḥ sṛṣṭiṃ jajñire mānasāḥ sutāḥ | [GarPur, 1, 4 20.1]
tato devāsurapitṝnmānuṣāṃśca catuṣṭayam | [GarPur, 1, 4 20.2]
sisṛkṣurambhāṃsyetāni svamātmānamayūyujat | [GarPur, 1, 4 21.1]
vyaktātmanas tamomātrād udriktāstatprajāpateḥ | [GarPur, 1, 4 21.2]
sisṛkṣor jaghanātpūrvamasurā jajñire tataḥ | [GarPur, 1, 4 22.1]
utsasarja tatastāṃ tu tamomātrātmikāṃ tanūm | [GarPur, 1, 4 22.2]
tamomātrā tanustyaktā śaṅkarābhūdvibhāvarī | [GarPur, 1, 4 23.1]
yakṣopakṣāṃsi taddehe prītimāpustataḥ surāḥ | [GarPur, 1, 4 23.2]
sattvodriktāstu mukhataḥ sambhūtā brahmaṇo hara | [GarPur, 1, 4 24.1]
sattvaprāyā tanustena saṃtyaktā sāpyabhūddinam | [GarPur, 1, 4 24.2]
tato hi balino rātrāvasurā devatā divā | [GarPur, 1, 4 25.1]
sattvamātrāṃ tanuṃ gṛhya pitaraśca tato 'bhavan | [GarPur, 1, 4 25.2]
sā cotsṛṣṭābhavatsandhyā dinanaktāntarasthitiḥ | [GarPur, 1, 4 26.1]
rajomātrāṃ tanuṃ gṛhya manuṣyāstvabhavaṃstataḥ | [GarPur, 1, 4 26.2]
sā tyaktā cābhavajjyotsnā prāksandhyā yābhidhīyate | [GarPur, 1, 4 27.1]
jyotsnā rātryahanī sandhyā śarīrāṇi tu tasya vai | [GarPur, 1, 4 27.2]
rajomātrāṃ tanuṃ gṛhya kṣudabhūtkopa eva ca | [GarPur, 1, 4 28.1]
kṣuttṛṭkṣāmā amṛgbhakṣā rākṣasā rakṣaṇācca ye | [GarPur, 1, 4 28.2]
yakṣākhyā jakṣaṇājjñeyāḥ sarpā vai keśasarpaṇāt | [GarPur, 1, 4 29.1]
jātāḥ kopena bhūtāste gandharvā jajñire tataḥ | [GarPur, 1, 4 29.2]
gāyanto jajñire vācaṃ gandharvāpsarasaśca ye | [GarPur, 1, 4 30.1]
svargaṃ dyaurvakṣasaścakre sukhato 'jāḥ sa muṣṭavān | [GarPur, 1, 4 30.2]
sṛṣṭavānudarād rāś ca pārśvābhyāṃ ca prajāpatiḥ | [GarPur, 1, 4 31.1]
padbhyāṃ caivāntyamātaṅgānmahiṣoṣṭrāvikāṃstathā | [GarPur, 1, 4 31.2]
oṣadbhyaḥ phalamūlinyo romabhyastasya jajñire | [GarPur, 1, 4 32.1]
gaurajaḥ puruṣo medhyo hyaśvāśvataragardabhāḥ | [GarPur, 1, 4 32.2]
etān grāmyānpaśūnprāhurāraṇyāṃśca nibodha me | [GarPur, 1, 4 33.1]
śvāpadaṃ dvikhuraṃ hastivānarāḥ pakṣipañcamāḥ | [GarPur, 1, 4 33.2]
audakāḥ paśavaḥ ṣaṣṭhāḥ saptamāśca sarīsṛpāḥ | [GarPur, 1, 4 34.1]
pūrvādibhyo mukhebhyastu ṛgvedādyāḥ prajajñire | [GarPur, 1, 4 34.2]
āsyādvai brāhmaṇā jātā bāhubhyāṃ kṣattriyāḥ smṛtāḥ | [GarPur, 1, 4 35.1]
ūrubhyāṃ tu viśaḥ sṛṣṭāḥ śūdraḥ padbhyām ajāyata | [GarPur, 1, 4 35.2]
brahmaloko brāhmaṇānāṃ śākraḥ kṣattriyajanmanām | [GarPur, 1, 4 36.1]
mārutaṃ ca viśāṃ sthānaṃ gāndharvaṃ śūdrajanmanām | [GarPur, 1, 4 36.2]
brahmacārivratasthānāṃ brahmalokaḥ prajāyate | [GarPur, 1, 4 37.1]
prājāpatyaṃ gṛhasthānāṃ yathāvihitakāriṇām | [GarPur, 1, 4 37.2]
sthānaṃ saptarṣīṇāṃ ca tathaiva vanavāsinām | [GarPur, 1, 4 38.1]
yatīnāmakṣayaṃ sthānaṃ yadṛcchāgāmināṃ sadā | [GarPur, 1, 4 38.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe sṛṣṭivarṇanaṃ nāma caturtho 'dhyāyaḥ | [GarPur, 1, 4 39.1]
{GarPur, 1, 5}
irir uvāca | [GarPur, 1, 5 1.1]
kṛtvehāmutrasaṃsthānaṃ prajāsargaṃ tu mānasam | [GarPur, 1, 5 1.2]
athāmṛjat prajākartṝn mānasāṃs tanayān prabhuḥ | [GarPur, 1, 5 1.3]
dharmaṃ rudraṃ manuṃ caiva sanakaṃ ca sanātanam | [GarPur, 1, 5 2.1]
bhṛguṃ sanatkumāraṃ ca ruciṃ śraddhāṃ tathaiva ca | [GarPur, 1, 5 2.2]
marīcimatryaṅgirasau pulastyaṃ pulahaṃ kratum | [GarPur, 1, 5 3.1]
vasiṣṭhaṃ nāradaṃ caiva pitṝnbarhiṣadastathā | [GarPur, 1, 5 3.2]
agniṣvāttāṃśca kavyādān ājyapāṃśca sukālinaḥ | [GarPur, 1, 5 4.1]
upahūtāṃstathā dīpyāṃs trīṃśca mūrtivivarjitān | [GarPur, 1, 5 4.2]
caturo mūrtiyuktāṃśca aṅguṣṭhāddakṣamīśvaram | [GarPur, 1, 5 5.1]
vāmāṅguṣṭhāt tasya bhāryāmasṛjatpadmasambhavaḥ | [GarPur, 1, 5 5.2]
tasyāṃ tu janayāmāsa dakṣo duhitaraḥ śubhāḥ | [GarPur, 1, 5 6.1]
dadau tā brahmaputrebhyaḥ satīṃ rudrāya dattavān | [GarPur, 1, 5 6.2]
rudraputrā babhūvurhi asaṃkhyātā mahābalāḥ | [GarPur, 1, 5 7.1]
bhṛgave ca dadau khyātiṃ rūpeṇāpratimāṃ śubhām | [GarPur, 1, 5 7.2]
bhṛgor dhātāvidhātārau janayāmāsa sā śubhā | [GarPur, 1, 5 8.1]
śriyaṃ ca janayāmāsa patnī nārāyaṇasya yā | [GarPur, 1, 5 8.2]
tasyāṃ vai janayāmāsa balonmādau hariḥ svayam | [GarPur, 1, 5 9.1]
āyatirniyatiścaiva manoḥ kanye mahātmanaḥ | [GarPur, 1, 5 9.2]
dhātāvidhātroste bhārye tayorjātau sutāvubhau | [GarPur, 1, 5 10.1]
prāṇaścaiva mṛkaṇḍuśca mārkaṇḍeyo mṛkaṇḍutaḥ | [GarPur, 1, 5 10.2]
patni marīceḥ sambhūtiḥ paurṇamāsamasūyata | [GarPur, 1, 5 11.1]
virajāḥ sarvagaścaiva tasya putrau mahātmanaḥ | [GarPur, 1, 5 11.2]
smṛteś cāṅgirasaḥ putrāḥ prasūtāḥ kanyakāstathā | [GarPur, 1, 5 12.1]
sinīvālī kuhūścaiva rākā cānumatistathā | [GarPur, 1, 5 12.2]
anasūyā tathaivātrerjajñe putrānakalmaṣān | [GarPur, 1, 5 13.1]
somaṃ durvāsasaṃ caiva dattātreyaṃ ca yoginam | [GarPur, 1, 5 13.2]
prītyāṃ pulastyabhāryāyāṃ dattolis tatsuto 'bhavat | [GarPur, 1, 5 14.1]
karmaśaś cārthavīraśca sahiṣṇuśca sutatrayam | [GarPur, 1, 5 14.2]
kṣamā tu suṣuve bhāryā pulahasya prajāpateḥ | [GarPur, 1, 5 15.1]
kratośca sumatirbhāryā vālakhilyān asūyata | [GarPur, 1, 5 15.2]
ṣaṣṭiryāni sahasrāṇi ṛṣīṇām ūrdhvaretasām | [GarPur, 1, 5 16.1]
aṅguṣṭhaparvamātrāṇāṃ jvaladbhāskaravarcasām | [GarPur, 1, 5 16.2]
ūrjāyāṃ tu vasiṣṭhasya saptājāyanta vai sutāḥ | [GarPur, 1, 5 17.1]
rajogātrordhvabāhuśca śaraṇaścānaghastathā | [GarPur, 1, 5 17.2]
sutapāḥ śukra ityete sarve saptarṣayo 'malāḥ | [GarPur, 1, 5 18.1]
svāhāṃ prādātsa dakṣo 'pi śaśarīrāya vahnaye | [GarPur, 1, 5 18.2]
tasmātsvāhā sutāṃllebhe trīnudāraujaso hara | [GarPur, 1, 5 19.1]
phāvakaṃ pavamānaṃ ca śuciṃ cāpi jalāśinaḥ | [GarPur, 1, 5 19.2]
pitṛbhyaśca svadhā jajñe menāṃ vaitaraṇīṃ tathā | [GarPur, 1, 5 20.1]
te ubhe brahmavādinyau menāyāṃ tu himācalaḥ | [GarPur, 1, 5 20.2]
mainākaṃ janayāmāsa gaurīṃ pūrvaṃ tu yā satī | [GarPur, 1, 5 21.1]
tato brahmātmasambhūtaṃ pūrvaṃ svāyaṃbhuvaṃ prabhuḥ | [GarPur, 1, 5 21.2]
ātmānameva kṛtavān prajāpālyaṃ manuṃ hara | [GarPur, 1, 5 22.1]
śatarūpāṃ ca tāṃ nārīṃ taponihatakalmaṣām | [GarPur, 1, 5 22.2]
svāyambhuvo manurdevaḥ patnitve jagṛhe vibhuḥ | [GarPur, 1, 5 23.1]
tasmācca puruṣāddevī śatarūpā vyajāyata | [GarPur, 1, 5 23.2]
priyavratottānapādau prasūtyākūtisaṃjñe te | [GarPur, 1, 5 24.1]
devahūtiṃ manustāsu ākūtiṃ rucaye dadau | [GarPur, 1, 5 24.2]
prasūtiṃ caiva dakṣāya devahūtiṃ ca kardame | [GarPur, 1, 5 25.1]
ruceryajño dakṣiṇābhūddakṣiṇāyāṃ ca yajñataḥ | [GarPur, 1, 5 25.2]
abhavandvādaśa sutā yāmā nāma mahābalāḥ | [GarPur, 1, 5 26.1]
caturvośatikanyāśca sṛṣṭavāndakṣa uttamāḥ | [GarPur, 1, 5 26.2]
śraddhā calā dhṛtistuṣṭiḥ puṣṭirmedhā kriyā tathā | [GarPur, 1, 5 27.1]
buddhirlajjā vapuḥ śāntirṛddhiḥ kīrtis trayodaśī | [GarPur, 1, 5 27.2]
patnyarthaṃ pratijagrāha dharmo dākṣāyaṇīprabhuḥ | [GarPur, 1, 5 28.1]
khyātiḥ satyatha sambhūtiḥ smṛtiḥ prītiḥ kṣamā tathā | [GarPur, 1, 5 28.2]
sannatiścānasūyā ca ūrjā svāhā svadhā tathā | [GarPur, 1, 5 29.1]
bhṛghurbhavo marīciśca tathā caivāṅgirā muniḥ | [GarPur, 1, 5 29.2]
pulastyaḥ pulahaścaiva kratuścarṣivarastathā | [GarPur, 1, 5 30.1]
ātrir vasiṣṭho vahniśca pitaraśca yathākramam | [GarPur, 1, 5 30.2]
khyātyādyā jagṛhuḥ kanyā munayo munisattamāḥ | [GarPur, 1, 5 31.1]
śraddhā kāmaṃ calā darpaṃ niyamaṃ dhṛtirātmajam | [GarPur, 1, 5 31.2]
santoṣaṃ ca tathā tuṣṭirlobhaṃ puṣṭirasūyata | [GarPur, 1, 5 32.1]
medhā śrutaṃ kriyā daṇḍaṃ layaṃ vinayameva ca | [GarPur, 1, 5 32.2]
bodhaṃ buddhistathā lajjā vinayaṃ vapurātmajam | [GarPur, 1, 5 33.1]
vyavasāyaṃ prajajñe vai kṣemaṃ śāntirasūyata | [GarPur, 1, 5 33.2]
sukhamṛddhiryaśaḥ kīrtirityete dharmasūnavaḥ | [GarPur, 1, 5 34.1]
kāmasya ca ratirbhāryā tatputro harṣa ucyate | [GarPur, 1, 5 34.2]
īje kadācidyajñena hayamedhena dakṣakaḥ | [GarPur, 1, 5 35.1]
tasya jāmātaraḥ sarve yajñaṃ jagmurnimantritāḥ | [GarPur, 1, 5 35.2]
bhāryābhiḥ sahitāḥ sarve rudraṃ devīṃ satīṃ vinā | [GarPur, 1, 5 36.1]
anāhūtā satī prāptā dakṣeṇaivāvamānitā | [GarPur, 1, 5 36.2]
tyaktā dehaṃ punarjātā menāyāṃ tu himālayāt | [GarPur, 1, 5 37.1]
śambhor bhāryābhavad raurī tasyāṃ jajñe vināyakaḥ | [GarPur, 1, 5 37.2]
kumāraścaiva bhṛṅgīśaḥ kruddho rudraḥ pratāpavān | [GarPur, 1, 5 38.1]
vidhvaṃsya yajñaṃ dakṣaṃ tu taṃ śaśāpa pinākadhṛk | [GarPur, 1, 5 38.2]
dhruvasyānvayasambhūto manuṣyastvaṃ bhaviṣyasi | [GarPur, 1, 5 38.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe prajākartrādisṛṣṭir nāma pañcamo 'dhyāyaḥ | [GarPur, 1, 5 39.1]
{GarPur, 1, 6}
hariruvāca | [GarPur, 1, 6 1.1]
uttānapādād abhavat surucyāmuttamaḥ sutaḥ | [GarPur, 1, 6 1.2]
sunītyāṃ tu dhruvaḥ putraḥ sa lebhe sthānamuttamam | [GarPur, 1, 6 1.3]
muniprasādādārādhya devadevaṃ janārdanam | [GarPur, 1, 6 2.1]
dhruvasya tanayaḥ śliṣṭirmahābalaparākramaḥ | [GarPur, 1, 6 2.2]
tasya prācīnabarhistu putrastasyāpyudāradhīḥ | [GarPur, 1, 6 3.1]
divaṃjayastasya sutastasya putro ripuḥ smṛtaḥ | [GarPur, 1, 6 3.2]
ripoḥ putrastathā śrīmāṃścākṣuṣaḥ kīrtito manuḥ | [GarPur, 1, 6 4.1]
rurustasya sutaḥ śrīmānaṅgastasyāpi cātmajaḥ | [GarPur, 1, 6 4.2]
aṅgasya veṇaḥ putrastu nāstiko dharmavarjitaḥ | [GarPur, 1, 6 5.1]
adharmakārī veṇaśca munibhiśca kuśairhataḥ | [GarPur, 1, 6 5.2]
ūruṃ mamanthuḥ putrārthe tato 'sya tanayo 'bhavat | [GarPur, 1, 6 6.1]
hrasvo 'timātraḥ kṛṣṇāṅgo niṣīdeti tato 'bruvan | [GarPur, 1, 6 6.2]
niṣādastena vai jāto vindhyaśailanivāsakaḥ | [GarPur, 1, 6 7.1]
tato 'sya dakṣiṇaṃ pāṇiṃ mamanthuḥ sahasā dvijāḥ | [GarPur, 1, 6 7.2]
tasmāttasya suto jāto viṣṇormānasarūpadhṛk | [GarPur, 1, 6 8.1]
puthurityevanāmā sa veṇaputro divaṃ yayau | [GarPur, 1, 6 8.2]
dudoha pṛthivīṃ rājā prajānāṃ jīvanāya hi | [GarPur, 1, 6 9.1]
antardhānaḥ pṛthoḥ putrotahavirdhānas tadātmajaḥ | [GarPur, 1, 6 9.2]
prācīnabarhis tatputraḥ pṛthivyāmekarāḍ babhau | [GarPur, 1, 6 10.1]
upayeme samudrasya lavaṇasya sa vai sutām | [GarPur, 1, 6 10.2]
tasmātsuṣāva sāmudrī daśa prācīnabarhiṣaḥ | [GarPur, 1, 6 11.1]
sarve prācetasā nāma dhanurvedasya pāragāḥ | [GarPur, 1, 6 11.2]
apṛthagadharmacaraṇās te 'tapyanta mahattapaḥ | [GarPur, 1, 6 12.1]
daśavarṣasahasrāṇi samudrasalileśayāḥ | [GarPur, 1, 6 12.2]
prajāpatitvaṃ samprāpya bhāryā teṣāṃ ca māriṣa | [GarPur, 1, 6 13.1]
abhavaddhavaśāpena tasyāṃ dakṣo 'bhavattataḥ | [GarPur, 1, 6 13.2]
asṛjanmanasā dakṣaḥ prajāḥ pūrvaṃ caturvidhāḥ | [GarPur, 1, 6 14.1]
nāvardhanta ca tāstasya apadhyātā hareṇa tu | [GarPur, 1, 6 14.2]
maithunena tataḥ sṛṣṭiṃ kartumaicchatprajāpatiḥ | [GarPur, 1, 6 15.1]
asiknīm āvahadbhāryāṃ vīraṇasya prajāpateḥ | [GarPur, 1, 6 15.2]
tasya putrasahasraṃ tu vairaṇyāṃ samapadyata | [GarPur, 1, 6 16.1]
nāradoktā bhuvaścāntaṃ gatā jñātuṃ ca nāgatāḥ | [GarPur, 1, 6 16.2]
dakṣaputrasahasraṃ ca teṣu naṣṭeṣu sṛṣṭavān | [GarPur, 1, 6 17.1]
śabalāśvāste 'pi gatā bhrātṝṇāṃ padavīṃ hara | [GarPur, 1, 6 17.2]
dakṣaḥ kruddhaḥ śaśāpātha nāradaṃ janma cāpsyasi | [GarPur, 1, 6 18.1]
nārado hyabhavatputraḥ kaśyapasya muneḥ punaḥ | [GarPur, 1, 6 18.2]
yajñe dhvaste 'tha dakṣo 'pi śaśāpograṃ maheśvaram | [GarPur, 1, 6 19.1]
stutvātvāmupacāraiśca pūjayiṣyanti śaṅkara | [GarPur, 1, 6 19.2]
janmāntare 'pi vaireṇa te vinaśyanti śaṅkara | [GarPur, 1, 6 20.1]
tasmādvairaṃ na kartavyaṃ kadācidapi kenacit | [GarPur, 1, 6 20.2]
asiknyāṃ janayāmāsa dakṣo duhitaro hyatha | [GarPur, 1, 6 20.3]
ṣaṣṭiṃ kanyā rūpayutā dve caivāṅgirase dadau | [GarPur, 1, 6 21.1]
dve prādātsa kṛśāśvāya daśa dharmāya cāpyatha | [GarPur, 1, 6 21.2]
caturdaśa kaśyapāya aṣṭāviṃśatim indave | [GarPur, 1, 6 22.1]
pradadau bahuputrāya suprabhāṃ bhāminīṃ tathā | [GarPur, 1, 6 22.2]
manoramāṃ bhānumatīṃ viśālāṃ bahudāmatha | [GarPur, 1, 6 23.1]
dakṣaḥ prādānmahādeva catasro 'riṣṭanemaye | [GarPur, 1, 6 23.2]
sa kṛśāśvāya ca prādāt suprajāṃ ca tathā jayām | [GarPur, 1, 6 24.1]
arundhatī vasuryārmī lambā bhānur marudvatī | [GarPur, 1, 6 24.2]
saṃkalpā ca muhūrtā ca sādhyā viśvā ca tā daśa | [GarPur, 1, 6 25.1]
dharmapatnyaḥ samākhyātāḥ kaśyapasya vadāmyaham | [GarPur, 1, 6 25.2]
aditirditirdanuḥ kālā hyanāyuḥ siṃhikā muniḥ | [GarPur, 1, 6 26.1]
kadrūḥ sādhyā harā krodhā vinatā surabhiḥ khagā | [GarPur, 1, 6 26.2]
viśvedevāstu viśvāyāḥ sādhyā sādhyānvyajāyata | [GarPur, 1, 6 27.1]
marutvatyāṃ marutvanto vasostu vasavastathā | [GarPur, 1, 6 27.2]
bhānostu bhānavo rudra muhūrtācca muhūrtajāḥ | [GarPur, 1, 6 28.1]
lambāyāścaiva ghoṣo 'tha nāgavīthistu yāmitaḥ | [GarPur, 1, 6 28.2]
pṛthivīviṣayaṃ sarvamarutvatyāṃ vyajāyata | [GarPur, 1, 6 29.1]
saṃkalpāyāstu sarvātmā jajñe saṃkalpa eva hi | [GarPur, 1, 6 29.2]
āpo dhruvaśca somaśca dharaścaivānilo 'nalaḥ | [GarPur, 1, 6 30.1]
pratyūṣaśca prabhāsaśca vasavo nāmabhiḥ smṛtāḥ | [GarPur, 1, 6 30.2]
āpasya putro vetuṇḍiḥ śramaḥ śrānto dhvanistathā | [GarPur, 1, 6 31.1]
dhruvasya putro bhagavānkālo lokaprakālanaḥ | [GarPur, 1, 6 31.2]
somasya bhagavānvarcā varcasvī yena jāyate | [GarPur, 1, 6 32.1]
dharasya putro druhiṇo hutahavyavahastathā | [GarPur, 1, 6 32.2]
manoharāyāṃ śiśiraḥ prāṇo 'tha ramaṇastathā | [GarPur, 1, 6 33.1]
anilasya śivā bhāryā tasyāḥ putraḥ pulomajaḥ | [GarPur, 1, 6 33.2]
avijñātagatiścaiva dvau putrāvanilasya tu | [GarPur, 1, 6 34.1]
agniputraḥ kumārastu śarastambe vyajāyat | [GarPur, 1, 6 34.2]
tasya śākho viśākhaśca naigameyaśca pṛṣṭhajaḥ | [GarPur, 1, 6 35.1]
apatyaṃ kṛttikānāṃ tu kārtikeya iti smṛtaḥ | [GarPur, 1, 6 35.2]
pratyuṣasya viduḥ putramṛṣiṃ nāmnā tu devalam | [GarPur, 1, 6 36.1]
viśvakarmā prabhāsasya vikhyāto devavardhakiḥ | [GarPur, 1, 6 36.2]
ajaikapādahirbudhnyastvaṣṭā rudraśca vīryavān | [GarPur, 1, 6 37.1]
tvaṣṭuścāpyātmajaḥ putro viśvarūpo mahātapāḥ | [GarPur, 1, 6 37.2]
haraśca bahurūpaśca tryambakaścāparājitaḥ | [GarPur, 1, 6 38.1]
vṛṣākapiśca śambhuśca kaparde raivatastathā | [GarPur, 1, 6 38.2]
mṛgavyādhaśca śarvaśca kapālī ca mahāmune | [GarPur, 1, 6 39.1]
ekādaśaite kathitā rudrāstribhuvaneśvarāḥ | [GarPur, 1, 6 39.2]
adityāṃ kaśyapāccaiva sūryā dvādaśa jajñire | [GarPur, 1, 6 40.1]
viṣṇuḥ śakro 'ryamā dhātā tvaṣṭā pūṣā tathaiva ca | [GarPur, 1, 6 40.2]
vivasvānsavitā caiva mitro varuṇa eva ca | [GarPur, 1, 6 41.1]
aṃśumāṃśca bhagaścaiva ādityā dvādaśa smṛtāḥ | [GarPur, 1, 6 41.2]
saptaviṃśatiḥ somasya patnyo nakṣatrasaṃjñitāḥ | [GarPur, 1, 6 42.1]
hiraṇyakaśipurdityāṃ hiraṇyākṣo 'bhavattadā | [GarPur, 1, 6 42.2]
siṃhikā cābhavatkanyā vipracittiparigrahā | [GarPur, 1, 6 43.1]
hiraṇyakaśipoḥ putrāścatvāraḥ pṛthulaujasaḥ | [GarPur, 1, 6 43.2]
anuhrādaśca hrādaśca prahrādaścaiva vīryavān | [GarPur, 1, 6 44.1]
saṃhrādaścāvamasteṣāṃ prahrādo viṣṇutatparaḥ | [GarPur, 1, 6 44.2]
saṃhrādaputra āyuṣmāñchibir bāṣkala eva ca | [GarPur, 1, 6 45.1]
virocanaśca prāhrādirbalirjajñe virocanāt | [GarPur, 1, 6 45.2]
baleḥ putraśataṃ tvāsīd bāṇajyeṣṭhaṃ vṛṣadhvaja | [GarPur, 1, 6 46.1]
hiraṇyākṣasutāścāsansarva eva mahābalāḥ | [GarPur, 1, 6 46.2]
utkuraḥ śakuniścaiva bhūtasaṃtāpanastathā | [GarPur, 1, 6 47.1]
mahānāgo mahābāhuḥ kālanābhastathāparaḥ | [GarPur, 1, 6 47.2]
abhavandanuputrāśca dvimūrdhā śaṅkarastathā | [GarPur, 1, 6 48.1]
ayomukhaḥ śaṅkuśirāḥ kapilaḥ śambarastathā | [GarPur, 1, 6 48.2]
ekacakro mahābāhustārakaśca mahābalaḥ | [GarPur, 1, 6 49.1]
svarbhānurvṛṣaparvā ca pulomā ca mahāsuraḥ | [GarPur, 1, 6 49.2]
ete danoḥ sutāḥ khyātā vipracittiśca vīryavān | [GarPur, 1, 6 50.1]
svarbhānoḥ suprabhā kanyā śarmiṣṭhā vārṣaparvaṇī | [GarPur, 1, 6 50.2]
upadānavī hayaśirāḥ prakhyātā varakanyakāḥ | [GarPur, 1, 6 51.1]
vaiśvānarasute cobhe pulomā kālakā tathā | [GarPur, 1, 6 51.2]
ubhe te tu mahābhāge mārīcestu parigrahaḥ | [GarPur, 1, 6 52.1]
tābhyāṃ putrasahasrāṇi ṣaṣṭirdānavasattamāḥ | [GarPur, 1, 6 52.2]
paulomāḥ kālakañjāśca mārīcatanayāḥ smṛtāḥ | [GarPur, 1, 6 53.1]
siṃhikāyāṃ samutpannā vipracittisutāstathā | [GarPur, 1, 6 53.2]
vyaṃśaḥ śalyaśca balavān nabhaś caiva mahābalaḥ | [GarPur, 1, 6 54.1]
vātāpirnamuciścaiva ilvalaḥ khasṛmāṃstathā | [GarPur, 1, 6 54.2]
añjako narakaścaiva kālanābhastathaiva ca | [GarPur, 1, 6 55.1]
nivātakavacā daityāḥ prahrādasya kule 'bhavan | [GarPur, 1, 6 55.2]
ṣaṭ sutāśca mahāsattvās tāmrāyāḥ parikīrtitāḥ | [GarPur, 1, 6 56.1]
śukī śyenī ca bhāsī ca sugrīvī śucigṛdhrike | [GarPur, 1, 6 56.2]
śukī śukānajanayadulūkī pratyalūkakān | [GarPur, 1, 6 57.1]
śyenī śyenāṃstathā bhāsī bhāsān gṛdhrāṃśca gṛdhryapi | [GarPur, 1, 6 57.2]
śukyaudakānpakṣigaṇānsugrīvī tu vyajāyata | [GarPur, 1, 6 58.1]
aśvān uṣṭrān gardabhāṃśca tāmrāvaṃśaḥ prakīrtitaḥ | [GarPur, 1, 6 58.2]
vinatāyāstu putrau dvau vikhyātau garuḍāruṇau | [GarPur, 1, 6 59.1]
surasāyāḥ sahasraṃ tu sarpāṇāmamitaujasām | [GarPur, 1, 6 59.2]
kādraveyāśca phaṇinaḥ sahasramamitaujasaḥ | [GarPur, 1, 6 60.1]
teṣāṃ prādhānā bhūteśaśeṣavāsukitakṣakāḥ | [GarPur, 1, 6 60.2]
śaṅkhaḥ śveto mahāpadmaḥ kambalāśvatarau tathā | [GarPur, 1, 6 61.1]
elāpatrastathā nāgaḥ karkoṭakadhanañjayau | [GarPur, 1, 6 61.2]
gaṇaṃ krodhavaśaṃ viddhi te ca sarve ca daṃṣṭriṇaḥ | [GarPur, 1, 6 62.1]
krodhā tu janayāmāsa piśācāṃśca mahābalān | [GarPur, 1, 6 62.2]
gāstu vai janayāmāsa surabhirmahiṣāṃstathā | [GarPur, 1, 6 63.1]
irā vṛkṣalatāvallīs tṛṇajātīśca sarvaśaḥ | [GarPur, 1, 6 63.2]
khagā ca yakṣarakṣāṃsi munirapsarasastathā | [GarPur, 1, 6 64.1]
ariṣṭā tu mahāsattvān gandharvānsamajījanat | [GarPur, 1, 6 64.2]
devā ekonapañcāśanmaruto hyabhavanniti | [GarPur, 1, 6 65.1]
ekajyotiśca dvirjyoticaturjyotis tathaiva ca | [GarPur, 1, 6 65.2]
ekaśukro dviśukraśca triśukraśca mahābalaḥ | [GarPur, 1, 6 66.1]
īdṛk sadṛk tathānyādṛk tataḥ pratisadṛk tathā | [GarPur, 1, 6 66.2]
mitaśca samitaścaiva sumitaśca mahābalaḥ | [GarPur, 1, 6 67.1]
ṛtajitsatyajiccaiva suṣeṇaḥ senajittathā | [GarPur, 1, 6 67.2]
atimitro 'pyamitraśca dūramitro 'jitastathā | [GarPur, 1, 6 68.1]
ṛtaśca ṛtadharmā ca vihartā varuṇo dhruvaḥ | [GarPur, 1, 6 68.2]
vidhāraṇaśca durmedhā ayam ekagaṇaḥ smṛtaḥ | [GarPur, 1, 6 69.1]
īdṛśaśca sadṛkṣaśca etādṛkṣo mitāśanaḥ | [GarPur, 1, 6 69.2]
etenaḥ prasadṛkṣaśca surataśca mahātapāḥ | [GarPur, 1, 6 70.1]
hetumān prasavastadvat surabhaśca mahāyaśāḥ | [GarPur, 1, 6 70.2]
nādir ugro dhvanirbhāso vimukto vikṣipaḥ sahaḥ | [GarPur, 1, 6 71.1]
dyutirvasuranādhṛṣyo lābhakāmo jayī virāṭ | [GarPur, 1, 6 71.2]
udveṣaṇo gaṇo nāma vāyuskandhe tu saptame | [GarPur, 1, 6 72.1]
etatsarvaṃ hare rūpaṃ rājāno dānavāḥ surāḥ | [GarPur, 1, 6 72.2]
sūryādiparivāreṇa manvādyā ījire harim | [GarPur, 1, 6 73.1]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe uttānapādavaṃśādivarṇanaṃ nāma ṣaṣṭho 'dhyāyaḥ | [GarPur, 1, 6 74.1]
{GarPur, 1, 7}
rudra uvāca | [GarPur, 1, 7 1.1]
sūryādipūjanaṃ brūhi kṛtaṃ svāyambhuvādibhiḥ | [GarPur, 1, 7 1.2]
bhuktimuktipradaṃ sāraṃ vyāsa saṃkṣepataḥ param | [GarPur, 1, 7 1.3]
hariruvāca | [GarPur, 1, 7 2.1]
sūryādipūjāṃ vakṣyāmi dharmakāmādikārikām | [GarPur, 1, 7 2.2]
oṃ sūryāsanāya namaḥ | [GarPur, 1, 7 3.1]
oṃ namaḥ sūryamūrtaye | [GarPur, 1, 7 3.2]
oṃ hrāṃ hrīṃ saḥ sūryāya namaḥ | [GarPur, 1, 7 3.3]
oṃ somāya namaḥ | [GarPur, 1, 7 3.4]
oṃ maṅgalāya namaḥ | [GarPur, 1, 7 3.5]
oṃ budhāya namaḥ | [GarPur, 1, 7 3.6]
oṃ bṛhaspataye namaḥ | [GarPur, 1, 7 3.7]
oṃ śukrāya namaḥ | [GarPur, 1, 7 3.8]
oṃ śanaiścarāya namaḥ | [GarPur, 1, 7 3.9]
oṃ rāhave namaḥ | [GarPur, 1, 7 3.10]
oṃ ketave namaḥ | [GarPur, 1, 7 3.11]
oṃ tejaścaṇḍāya namaḥ | [GarPur, 1, 7 3.12]
āsanāvāhanaṃ pādyamarghyamācamanaṃ tathā | [GarPur, 1, 7 4.1]
snānaṃ vastropavītaṃ ca gandhapuṣpaṃ ca dhūpakam | [GarPur, 1, 7 4.2]
dīpakaṃ ca naskāraṃ pradakṣiṇavisarjane | [GarPur, 1, 7 5.1]
sūryādīnāṃ sadā kuryāditi mantrairvṛṣadhvaja | [GarPur, 1, 7 5.2]
oṃ hrāṃśivāya namaḥ | [GarPur, 1, 7 6.1]
oṃ hrāṃ śivamūrtaye śivāya namaḥ | [GarPur, 1, 7 6.2]
oṃ hrāṃ hṛdayāya namaḥ | [GarPur, 1, 7 6.3]
oṃ hrīṃ śirase svāhā | [GarPur, 1, 7 6.4]
oṃ hrūṃ śikhāyai vaṣaṭ | [GarPur, 1, 7 6.5]
oṃ hrai kavacāya huṃ | [GarPur, 1, 7 6.6]
oṃ hrauṃ netratrayāya vauṣaṭ | [GarPur, 1, 7 6.7]
oṃ hraḥ astrāya namaḥ | [GarPur, 1, 7 6.8]
oṃ hrāṃ sadyojātāya namaḥ | [GarPur, 1, 7 6.9]
oṃ hrīṃ vāmadevāya namaḥ | [GarPur, 1, 7 6.10]
oṃ hrūṃ aghorāya namaḥ | [GarPur, 1, 7 6.11]
oṃ hraiṃ tatpuruṣāya namaḥ | [GarPur, 1, 7 6.12]
oṃ hrauṃ īśānāya namaḥ | [GarPur, 1, 7 6.13]
oṃ hrīṃ gauryai namaḥ | [GarPur, 1, 7 6.14]
oṃ hrauṃ gurubhyo namaḥ | [GarPur, 1, 7 6.15]
oṃ hrauṃ indrāya namaḥ | [GarPur, 1, 7 6.16]
oṃ hrauṃ caṇḍāya namaḥ | [GarPur, 1, 7 6.17]
oṃ hrāṃ aghorāya namaḥ | [GarPur, 1, 7 6.18]
oṃ vāsudevāsanāya namaḥ | [GarPur, 1, 7 6.19]
oṃ vāsudevamūrtaye namaḥ | [GarPur, 1, 7 6.20]
oṃ aṃ oṃ namo bhagavate vāsudevāya namaḥ | [GarPur, 1, 7 6.21]
oṃ āṃ oṃ namo bhagavate saṃkarṣaṇāya namaḥ | [GarPur, 1, 7 6.22]
oṃ aṃ oṃ namo bhagavate pradyumnāya namaḥ | [GarPur, 1, 7 6.23]
oṃ aḥ oṃ namo bhagavate aniruddhāya namaḥ | [GarPur, 1, 7 6.24]
oṃ nārāyaṇāya namaḥ | [GarPur, 1, 7 6.25]
oṃ tatsabdrahyaṇe namaḥ | [GarPur, 1, 7 6.26]
oṃ hrāṃ viṣṇave namaḥ | [GarPur, 1, 7 6.27]
oṃ kṣauṃ namo bhagavate narasiṃhāya namaḥ | [GarPur, 1, 7 6.28]
oṃ bhūḥ oṃ namo bhagavate varāhāya namaḥ | [GarPur, 1, 7 6.29]
oṃ kaṃ ṭaṃ paṃ śaṃ vainateyāya namaḥ | [GarPur, 1, 7 6.30]
oṃ jaṃ khaṃ raṃ sudarśanāya namaḥ | [GarPur, 1, 7 6.31]
oṃ khaṃ ṭhaṃ phaṃ ṣaṃ gadaiyau namaḥ | [GarPur, 1, 7 6.32]
oṃ vaṃ laṃ maṃ kṣaṃ pāñcajanyāya namaḥ | [GarPur, 1, 7 6.33]
oṃ ghaṃ ḍhaṃ bhaṃ haṃ śriyai namaḥ | [GarPur, 1, 7 6.34]
oṃ gaṃ ḍaṃ vaṃ saṃ puṣṭyai namaḥ | [GarPur, 1, 7 6.35]
oṃ dhaṃ ṣaṃ vaṃ saṃ vanamālāyai namaḥ | [GarPur, 1, 7 6.36]
oṃ saṃ daṃ laṃ śrīvatsāya namaḥ | [GarPur, 1, 7 6.37]
oṃ ṭhaṃ caṃ bhaṃ yaṃ kaustubhāya namaḥ | [GarPur, 1, 7 6.38]
oṃ gurubhyo namaḥ | [GarPur, 1, 7 6.39]
oṃ indrādidikpālebhyo namaḥ | [GarPur, 1, 7 6.40]
oṃ viṣvaksenāya namaḥ | [GarPur, 1, 7 6.41]
āsanādīn harer atair mantrair mantrair dadyād vṛṣadhvaja | [GarPur, 1, 7 7.1]
viṣṇuśaktyāḥ sarasvatyāḥ pūjāṃ śṛṇu śubhapradām | [GarPur, 1, 7 7.2]
oṃ hrīṃ sarasvatyai namaḥ | [GarPur, 1, 7 8.1]
oṃ hrāṃ hṛdayāya namaḥ | [GarPur, 1, 7 8.2]
oṃ hrīṃ śirase namaḥ | [GarPur, 1, 7 8.3]
oṃ hrūṃ śikhāyai namaḥ | [GarPur, 1, 7 8.4]
oṃ hraiṃ kavacāya namaḥ | [GarPur, 1, 7 8.5]
oṃ hrauṃ netratrayāya namaḥ | [GarPur, 1, 7 8.6]
oṃ hraḥ astrāya namaḥ | [GarPur, 1, 7 8.7]
śraddhā ṛddhiḥ kalā medhā tuṣṭiḥ puṣṭiḥ prabhā matiḥ | [GarPur, 1, 7 9.1]
oṃ hrīṅkārādyā namo 'ntāśca sarasvatyāśca śaktayaḥ | [GarPur, 1, 7 9.2]
kṣetrapālāya namaḥ | [GarPur, 1, 7 10.1]
oṃ gurubhyo namaḥ | [GarPur, 1, 7 10.2]
oṃ paramagurubhyo namaḥ | [GarPur, 1, 7 10.3]
padmasthāyāḥ sarasvatyā āsanādyaṃ prakalpayet | [GarPur, 1, 7 11.1]
sūryādīnāṃ svakair mantraiḥ pavitrārohaṇaṃ tathā | [GarPur, 1, 7 11.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe sūryādīnāṃ sarasvatyāśca pūjanaṃ nāma saptamo 'dhyāyaḥ | [GarPur, 1, 7 12.1]
{GarPur, 1, 8}
hariruvāca | [GarPur, 1, 8 1.1]
bhūmiṣṭhe maṇḍape snātvā maṇḍale viṣṇumarcayet | [GarPur, 1, 8 1.2]
pañcaraṅgikacūrṇena vajranābhaṃ tu maṇḍalam | [GarPur, 1, 8 1.3]
ṣoḍaśaiḥ koṣṭhakaistatra saṃmitaṃ rudra kārayet | [GarPur, 1, 8 2.1]
caturthapañcakoṇeṣu sūtrapātaṃ tu kārayet | [GarPur, 1, 8 2.2]
koṇasūtrādubhayataḥ koṇā ye tatra saṃsthitāḥ | [GarPur, 1, 8 3.1]
teṣu caiva prakurvīta sūtrapātaṃ vicakṣaṇaḥ | [GarPur, 1, 8 3.2]
tadanantarakoṇeṣu evameva hi kārayet | [GarPur, 1, 8 4.1]
prathamā nābhiruddiṣṭā madhye rekhāprasaṃgame | [GarPur, 1, 8 4.2]
antareṣu ca sarveṣu aṣṭau caiva tu nābhayaḥ | [GarPur, 1, 8 5.1]
pūrvamadhyamanābhibhyāmathaṃ sūtraṃ tu bhrāmayet | [GarPur, 1, 8 5.2]
antarā sa dvijaśreṣṭhaḥ pādonaṃ bhrāmayeddhara | [GarPur, 1, 8 6.1]
anena nābhisūtrasya karṇikāṃ bhrāmayecchiva | [GarPur, 1, 8 6.2]
karṇikāyā dvibhāgena kesarāṇi vicakṣaṇaḥ | [GarPur, 1, 8 7.1]
tadagreṇa sadā vidvāndalānyeva samālikhet | [GarPur, 1, 8 7.2]
sarveṣu nābhikṣetraṣu mānenānena suvrata | [GarPur, 1, 8 8.1]
padmāni tāni kurvīta deśikaḥ paramārthavit | [GarPur, 1, 8 8.2]
ādisūtravibhāgena dvārāṇi parikalpayet | [GarPur, 1, 8 9.1]
dvāraśobhāṃ tathā tatra tadardhena tu kalpayet | [GarPur, 1, 8 9.2]
karṇikāṃ pītavarṇena sitaraktādikesaraiḥ | [GarPur, 1, 8 10.1]
antaraṃ nīlavarṇena dalāni asitena ca | [GarPur, 1, 8 10.2]
kṛṣṇavarṇena rajasā caturaśraṃ prapūrayet | [GarPur, 1, 8 11.1]
dvārāṇi śuklavarṇena rekhāḥ pañca ca maṇḍale | [GarPur, 1, 8 11.2]
sitā raktā tathā pītā kṛṣṇā caiva yathākramam | [GarPur, 1, 8 12.1]
kṛtvaiva maṇḍalaṃ cādau nyāsaṃ kṛtvārcayeddharim | [GarPur, 1, 8 12.2]
hṛnmadhye tu nyasedviṣṇuṃ kaṇṭhe saṅkarṣaṇaṃ tathā | [GarPur, 1, 8 13.1]
pradyumnaṃ śirasi nyasya śikhāyām aniruddhakam | [GarPur, 1, 8 13.2]
brahmāṇaṃ sarvagātreṣu karayoḥ śrīdharaṃ tathā | [GarPur, 1, 8 14.1]
ahaṃ viṣṇuriti dhyātvā karṇikāyāṃ nyaseddharim | [GarPur, 1, 8 14.2]
nyasetsaṅkarṣaṇaṃ pūrve pradyumnaṃ caiva dakṣiṇe | [GarPur, 1, 8 15.1]
aniruddhaṃ paścime ca brahmāṇaṃ cottare nyaset | [GarPur, 1, 8 15.2]
śrīdharaṃ rudrakoṇeṣu indrādīndikṣu vinyaset | [GarPur, 1, 8 16.1]
tato 'bhyarcya ca gandhādyaiḥ prāpnuyātparamaṃ padam | [GarPur, 1, 8 16.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe viṣṇupūjopayogivajranābhamaṇḍalanirūpaṇaṃ nāmāṣṭamo 'dhyāyaḥ | [GarPur, 1, 8 17.1]
{GarPur, 1, 9}
hariruvāca | [GarPur, 1, 9 1.1]
samaye dīkṣitaḥ śiṣyo baddhanetrastu vāsasā | [GarPur, 1, 9 1.2]
aṣṭāhutiśataṃ tasya mūlamantreṇa homayet | [GarPur, 1, 9 1.3]
dviguṇaṃ putrake homaṃ triguṇaṃ sādhake matam | [GarPur, 1, 9 2.1]
nirvāṇadeśike rudra caturguṇamudāhṛtam | [GarPur, 1, 9 2.2]
guruviṣṇudvijastrīṇāṃ hantā vadhyastvadīkṣitaiḥ | [GarPur, 1, 9 3.1]
atha dīkṣāṃ pravakṣyāmi dharmādharmakṣayaṅkarīm | [GarPur, 1, 9 3.2]
upaveśya bahiḥ śiṣyāndhāraṇaṃ teṣu kārayet | [GarPur, 1, 9 4.1]
vāyavyā kalayā rudra śoṣyamāṇān vicintayet | [GarPur, 1, 9 4.2]
āgreyyā dahyamānāṃśca plāvitānambhasā punaḥ | [GarPur, 1, 9 5.1]
tejastejāsi taṃ jīvamekīkṛtya samākṣipet | [GarPur, 1, 9 5.2]
prāṇavaṃ cintayed vyomni śarīre 'nyattu kāraṇam | [GarPur, 1, 9 6.1]
ekaikaṃ yo jayettatra kṣetrajñaṃ dehakāraṇāt | [GarPur, 1, 9 6.2]
utpādya yojayetpaścādekaikaṃ vṛṣabhadhvaja | [GarPur, 1, 9 7.1]
maṇḍalādiṣvaśaktastu kalpayitvārcayeddharim | [GarPur, 1, 9 7.2]
caturdvāraṃ bhavettacca brahmatīrthādanukramāt | [GarPur, 1, 9 8.1]
hastaṃ padmaṃ samākhyātaṃ patrāṇyaṅgulayaḥ smṛtāḥ | [GarPur, 1, 9 8.2]
karṇikā talahastaṃ tu nakhānyasya tu kesarāḥ | [GarPur, 1, 9 9.1]
tatrārcayeddhariṃ dhyātvā sūryaṃ dvagnayantareva ca | [GarPur, 1, 9 9.2]
taṃ hastaṃ pātayenmūrdhni śiṣyasya tu samāhitaḥ | [GarPur, 1, 9 10.1]
haste viṣṇuḥ sthito yasmādviṣṇuhastastatastvayam | [GarPur, 1, 9 10.2]
naśyanti sparśanāttasya pātakānyakhilāni ca | [GarPur, 1, 9 10.3]
guruḥ śiṣyaṃ samabhyarcya netre baddhe tu vāsasā | [GarPur, 1, 9 11.1]
devasya pramukhaṃ kṛtvā puṣpamevārpayettataḥ | [GarPur, 1, 9 11.2]
puṣpaṃ nipatitaṃ yatra mūrdhno devasya śārṅgiṇaḥ | [GarPur, 1, 9 11.3]
tannāma kārayettasya strīṇāṃ nāmāṅkitaṃ svayam | [GarPur, 1, 9 12.1]
śūdrāṇāṃ dāsasaṃyuktaṃ kārayettu vicakṣaṇaḥ | [GarPur, 1, 9 12.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe viṣṇudīkṣānidṛ nāma navamo 'dhyāyaḥ | [GarPur, 1, 9 13.1]
{GarPur, 1, 10}
hariruvāca | [GarPur, 1, 10 1.1]
rśyādipūjāṃ pravarśyāmi sthaṇḍilādiṣu siddhaye | [GarPur, 1, 10 1.2]
śrīṃ hrīṃ mahālakṣmyai namaḥ | [GarPur, 1, 10 1.3]
śrāṃ śrīṃ śrūṃ śraiṃ śrauṃ śraḥ kramāddhṛdayaṃ ca śiraḥ śikhām | [GarPur, 1, 10 1.4]
kavacaṃ netramastraṃ ca āsanaṃ mūrtimarcayet | [GarPur, 1, 10 1.5]
maṇḍale padmagarbhe ca caturdvāri rajo'nvite | [GarPur, 1, 10 2.1]
catuḥṣaṣṭyantamaṣṭādi khākṣe khākṣyādi maṇḍalam | [GarPur, 1, 10 2.2]
khākṣīndusūryagaṃ sarvaṃ khādivedenduvartanāt | [GarPur, 1, 10 3.1]
lakṣmīmaṅgāni caikasminkoṇe durgāṃ gaṇaṃ gurum | [GarPur, 1, 10 3.2]
kṣetrapālamathāgnyādau homāñjuhāva kāmabhāk | [GarPur, 1, 10 4.1]
oṃ ghaṃ ṭaṃ ḍaṃ haṃ śrīmahālakṣmyai namaḥ | [GarPur, 1, 10 4.2]
anena pūjayellakṣmīṃ pūrvoktaparivārakaiḥ | [GarPur, 1, 10 5.1]
oṃ saiṃ sarasvatyai namaḥ | [GarPur, 1, 10 5.2]
oṃ hrīṃ saiṃ sarasvatyai namaḥ | [GarPur, 1, 10 5.3]
oṃ hrīṃ vadavadavāgvādinisvāhā oṃ hrīṃ sarasvatyai namaḥ | [GarPur, 1, 10 6.1]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe lakṣmyarcananirūpaṇaṃ nāma daśamo 'dhyāyaḥ | [GarPur, 1, 10 7.1]
{GarPur, 1, 11}
hariruvāca | [GarPur, 1, 11 1.1]
navavyūhārcanaṃ vakṣye yaduktaṃ kaśyapāya hi | [GarPur, 1, 11 1.2]
jīvamutkṣipya mūrdhanyaṃ nābhyāṃ vyomni niveśayet | [GarPur, 1, 11 1.3]
tatoram iti bījena dahedbhūtātmakaṃ vapuḥ | [GarPur, 1, 11 2.1]
yamityanena bījena tacca sarvaṃ vināśayet | [GarPur, 1, 11 2.2]
lamityanena bījena plāvayetsacarācaram | [GarPur, 1, 11 3.1]
vamityanena bījena cintayedamṛtaṃ tataḥ | [GarPur, 1, 11 3.2]
tato budbudamadhye tu pītavāsāścaturbhujaḥ | [GarPur, 1, 11 4.1]
ahaṃ matastathātmānaṃ dhyānena paricintayet | [GarPur, 1, 11 4.2]
mantranyāsaṃ tataḥ kuryāttrividhaṃ karadehayoḥ | [GarPur, 1, 11 5.1]
dvādaśākṣarabījena uktabījairanantaram | [GarPur, 1, 11 5.2]
ṣaḍaṅgena tataḥ kuryātsākṣādyena harirbhavet | [GarPur, 1, 11 6.1]
dakṣiṇāṅguṣṭhamārabhya madhyāṅguṣṭhaṃ dale nyaset | [GarPur, 1, 11 6.2]
madhye bījadvayaṃ nyasya nyasedaṅge tataḥ punaḥ | [GarPur, 1, 11 7.1]
hṛcchirasi śikhāvarmavakkrākṣyudahapṛṣṭhataḥ | [GarPur, 1, 11 7.2]
bāhvośca karayorjānvoḥ pādayoścāpi vinyaset | [GarPur, 1, 11 8.1]
padmākārau karau kṛtvā madhye 'ṅguṣṭhaṃ niveśayet | [GarPur, 1, 11 8.2]
cintayettatra sarveśaṃ paraṃ tattvamanāmayam | [GarPur, 1, 11 9.1]
kramāccaitāni bījāni tarjanyādiṣu vinyaset | [GarPur, 1, 11 9.2]
tato mūrdhākṣivaktreṣu kaṇṭhe ca hṛdaye tathā | [GarPur, 1, 11 10.1]
nābhau guhye tathā jānvoḥ pādayorvinyasetkramāt | [GarPur, 1, 11 10.2]
pāṇyoḥ ṣaḍaṅgabījāni nyasya kāye tato nyaset | [GarPur, 1, 11 11.1]
aṅguṣṭhādikaniṣṭhāntaṃ vinyased bījapañcakam | [GarPur, 1, 11 11.2]
karamadhye netrabījam aṅganyāso 'pyayaṃ kramaḥ | [GarPur, 1, 11 12.1]
hṛdaye hṛdayaṃ nyasya śiraḥ śirasi vinyaset | [GarPur, 1, 11 12.2]
śikhāyāṃ tu śikhāṃ nyasya kavacaṃ sarvatastanau | [GarPur, 1, 11 13.1]
netraṃ netre vidhātavyam astraṃ ca karayordvayoḥ | [GarPur, 1, 11 13.2]
tenaiva ca diśo baddhā pūjāvidhimathācaret | [GarPur, 1, 11 14.1]
hṛdaye cintayetpūrvaṃ yogapīṭhaṃ samāhitaḥ | [GarPur, 1, 11 14.2]
dharmajñānaṃ ca vairāgyamaiśvaryaṃ ca yathākramam | [GarPur, 1, 11 15.1]
āgneyādau ca pūrvādāvadharmādīṃśca vinyaset | [GarPur, 1, 11 15.2]
ebhiḥ paricchannatanuṃ pīṭhabhūtaṃ tadātmakam | [GarPur, 1, 11 16.1]
anantaṃ vinyaset paścāt pūrvakāyonnataṃ sthitam | [GarPur, 1, 11 16.2]
tato vidyātsarojātaṃ dalāṣṭasamadigdalam | [GarPur, 1, 11 17.1]
sitābjaṃ śatapatrāḍhyaṃ viprakīrṇordhakarṇikam | [GarPur, 1, 11 17.2]
dhyātvā vedādinā paścāt sūryasomānalātmanām | [GarPur, 1, 11 18.1]
maṇḍalāni kramādevamuparyupari cintayet | [GarPur, 1, 11 18.2]
tataḥ pūrvādidiksaṃsthāḥ śaktīḥ keśavagocarāḥ | [GarPur, 1, 11 19.1]
vimalādyā nyasedaṣṭau navamīṃ karṇikāgatām | [GarPur, 1, 11 19.2]
evaṃ dhyātvā samabhyarcya yogapīṭhamanantaram | [GarPur, 1, 11 20.1]
manasāvāhya tatreśaṃ hariṃ śārṅgaṃ nyasetpunaḥ | [GarPur, 1, 11 20.2]
hṛdayādīni pūrvādicaturdigdalayogataḥ | [GarPur, 1, 11 21.1]
madhye netraṃ tu koṇeṣu astramantraṃ nyasettataḥ | [GarPur, 1, 11 21.2]
saṅkarṣaṇādibījāni pūrvādikramayogataḥ | [GarPur, 1, 11 22.1]
dvāri pūrve pare caiva vainateyaṃ tu vinyaset | [GarPur, 1, 11 22.2]
sudarśanaṃ sahasrāraṃ dakṣiṇe dvāri vinyaset | [GarPur, 1, 11 23.1]
śriyaṃ dakṣiṇato nyasya lakṣmīmuttaratastathā | [GarPur, 1, 11 23.2]
dvāryuttare gadāṃ nyasya śaṅkhaṃ koṇeṣu vinyaset | [GarPur, 1, 11 24.1]
devadakṣiṇataḥ śārṅgaṃ vāme caiva sudhīrnyaset | [GarPur, 1, 11 24.2]
tadvat khaḍgaṃ tathā cakraṃ nyasetpārśvadvayordvayam | [GarPur, 1, 11 25.1]
tato 'ntarlokapālāṃśca svadigbhedena vinyaset | [GarPur, 1, 11 25.2]
vajrādīnyāyudhānyeva tathaiva viniveśayet | [GarPur, 1, 11 26.1]
ūrdhvaṃ brahma tathānantamadhaśca paricintayet | [GarPur, 1, 11 26.2]
sarvaṃ dhyātveti sampūjya mudrāḥ saṃdarśayettataḥ | [GarPur, 1, 11 27.1]
añjaliḥ prathamā mudrā kṣipraṃ devaprasādhanī | [GarPur, 1, 11 27.2]
vandanī hṛdayāsaktātsārdhaṃ dakṣiṇatonnatā | [GarPur, 1, 11 28.1]
ūrdhāṅguṇṭho vāmamuṣṭirdakṣiṇāṅguṣṭhabandhanaḥ | [GarPur, 1, 11 28.2]
savyasya tasya cāṅguṣṭho yaḥ sa uddhaḥ prakīrtitaḥ | [GarPur, 1, 11 29.1]
tisraḥ sādhāraṇā hyetā mūrtibhedena kalpitāḥ | [GarPur, 1, 11 29.2]
kaniṣṭhādipramokeṇa aṣṭau mudrā yathākramam | [GarPur, 1, 11 30.1]
aṣṭānāṃ pūrvabījānāṃ kramaśastvavadhārayet | [GarPur, 1, 11 30.2]
aṅguṣṭhena kaniṣṭhāntaṃ nāmayitvāṅgulitrayam | [GarPur, 1, 11 31.1]
mudreyaṃ narasiṃhasya nyubjaṃ kṛtvā karadvayam | [GarPur, 1, 11 31.2]
savyahastaṃ tathottānaṃ kṛtvordhvaṃ bhrāmayecchanaiḥ | [GarPur, 1, 11 32.1]
navamīyaṃ smṛtā mudrā varāhābhimatā sadā | [GarPur, 1, 11 32.2]
muṣṭidvayamathottānam ṛjvaikaikena mocayet | [GarPur, 1, 11 33.1]
utkuñcayet sarvamuktā aṅgamudreyamucyate | [GarPur, 1, 11 33.2]
muṣṭidvayamatho baddhā evamevānupūrvaśaḥ | [GarPur, 1, 11 34.1]
daśānāṃ lokapālānāṃ mudrāśca kramayogataḥ | [GarPur, 1, 11 34.2]
suramādyaṃ dvitīyaṃ ca upāntyaṃ cāntyameva ca | [GarPur, 1, 11 35.1]
vāsudevo balaḥ kāmo hyaniruddho yathākramam | [GarPur, 1, 11 35.2]
praṇavastatsadityetad huṃ kṣaiṃ bhūriti mantrakāḥ | [GarPur, 1, 11 36.1]
nārāyaṇastathā brahmā viṣṇuḥ siṃho varāharāṭ | [GarPur, 1, 11 36.2]
sitāruṇaharidrābhā nīlaśyāmalohitāḥ | [GarPur, 1, 11 37.1]
meghāgnimadupiṅgābhā varṇato navanāmakāḥ | [GarPur, 1, 11 37.2]
kaṃ ṭaṃ paṃ śaṃ garutmānsyājjaṃ khaṃ vaṃ ca sudarśanam | [GarPur, 1, 11 38.1]
ṣaṃ caṃ phaṃ ṣaṃ gadādevī vaṃ laṃ maṃ kṣaṃ ca śaṅkhakam | [GarPur, 1, 11 38.2]
ghaṃ ḍhaṃ bhaṃ haṃ bhavecchrīśca gaṃ jaṃ vaṃ śaṃ ca puṣṭikā | [GarPur, 1, 11 39.1]
ghaṃ vaṃ ca vanamālā syācchrī vatsaṃ daṃ saṃ bhavet | [GarPur, 1, 11 39.2]
chaṃ ḍaṃ paṃ yaṃ kaustubhaḥ proktaścānanto hyahameva ca | [GarPur, 1, 11 40.1]
ityaṅgāniyathāyogaṃ devadevasya vai daśā | [GarPur, 1, 11 40.2]
garuḍo 'mbujasaṃkāśo gadā caivāsitākṛtiḥ | [GarPur, 1, 11 41.1]
puṣṭiḥ śirīṣapuṣpābhā lakṣmīḥ kāñcanasannibhā | [GarPur, 1, 11 41.2]
pūrṇacandranibhaḥ śaṅkhaḥ kaustubhastvaruṇadyutiḥ | [GarPur, 1, 11 42.1]
cakraṃ sūryasahasrābhaṃ śrīvatsaḥ kundasannibhaḥ | [GarPur, 1, 11 42.2]
pañcavarṇanibhā mālā hyananto meghasannibhaḥ | [GarPur, 1, 11 43.1]
vidyudrūpāṇi cāstrāṇi yāni noktāni varṇataḥ | [GarPur, 1, 11 43.2]
arghyapādyādi vai dadyātpuṇḍarīkākṣavidyayā | [GarPur, 1, 11 44.1]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe navavyūhārcanaṃ nāmaikādaśo 'dhyāyaḥ | [GarPur, 1, 11 45.1]
{GarPur, 1, 12}
hariruvāca | [GarPur, 1, 12 1.1]
pūjānukramasiddhyarthaṃ pūjānukrama ucyate | [GarPur, 1, 12 1.2]
oṃ nama ityādau saṃsmṛtiḥ paramātmanaḥ | [GarPur, 1, 12 1.3]
yaṃ raṃ vaṃ lamiti kāyaśuddhiḥ | [GarPur, 1, 12 2.1]
oṃ nama iti caturbhujātmanirmāṇam | [GarPur, 1, 12 2.2]
tatastrividhaḥ karakāyanyāsaḥ | [GarPur, 1, 12 3.1]
tato hṛdisthayogapīṭhapūjā | [GarPur, 1, 12 3.2]
oṃ anantāya namaḥ | [GarPur, 1, 12 3.3]
oṃ dharmāya namaḥ | [GarPur, 1, 12 3.4]
oṃ jñānāya namaḥ | [GarPur, 1, 12 3.5]
oṃ vairāgyāya namaḥ | [GarPur, 1, 12 3.6]
oṃ aiśvaryāya namaḥ | [GarPur, 1, 12 3.7]
oṃ adharmāya namaḥ | [GarPur, 1, 12 3.8]
oṃ ajñānāya namaḥ | [GarPur, 1, 12 3.9]
oṃ avairāgyāya namaḥ | [GarPur, 1, 12 3.10]
oṃ anaiśvaryāya namaḥ | [GarPur, 1, 12 3.11]
oṃ padmāya namaḥ | [GarPur, 1, 12 3.12]
oṃ ādityamaṇḍalāya namaḥ | [GarPur, 1, 12 3.13]
oṃ candramaṇḍalāya namaḥ | [GarPur, 1, 12 3.14]
oṃ vahnimaṇḍalāya namaḥ | [GarPur, 1, 12 3.15]
oṃ vimalāyai namaḥ | [GarPur, 1, 12 3.16]
oṃ utkarṣiṇyai namaḥ | [GarPur, 1, 12 3.17]
oṃ jñānāyai namaḥ | [GarPur, 1, 12 3.18]
oṃ kriyāyai namaḥ | [GarPur, 1, 12 3.19]
oṃ yogāyai namaḥ | [GarPur, 1, 12 3.20]
oṃ prahvyai namaḥ | [GarPur, 1, 12 3.21]
oṃ satyāyai namaḥ | [GarPur, 1, 12 3.22]
oṃ īśānāyai namaḥ | [GarPur, 1, 12 3.23]
oṃ sarvatomukhyai namaḥ | [GarPur, 1, 12 3.24]
oṃ saṃgopāṅgāya harerāsanāya namaḥ | [GarPur, 1, 12 3.25]
tataḥ karṇikāyāṃ vāsudevāya namaḥ | [GarPur, 1, 12 3.26]
āṃ hṛdayāya namaḥ | [GarPur, 1, 12 3.27]
īṃ śirase namaḥ | [GarPur, 1, 12 3.28]
ūṃ śikhāyai namaḥ | [GarPur, 1, 12 3.29]
aiṃ kavacāya namaḥ | [GarPur, 1, 12 3.30]
auṃ netratrayāya namaḥ | [GarPur, 1, 12 3.31]
aḥ phaṭ astrāya namaḥ | [GarPur, 1, 12 3.32]
āṃ saṅkarṣaṇāya namaḥ | [GarPur, 1, 12 3.33]
aṃ pradyumnāya namaḥ | [GarPur, 1, 12 3.34]
aḥ aniruddhāya namaḥ | [GarPur, 1, 12 3.35]
oṃ aḥ nārāyaṇāya namaḥ | [GarPur, 1, 12 3.36]
oṃ tatsabdahmaṇe namaḥ | [GarPur, 1, 12 3.37]
oṃ huṃ viṣṇave namaḥ | [GarPur, 1, 12 3.38]
kṣaiṃ narasiṃhāya bhūr varāhya kaṃ vainateyāya jaṃ khaṃ vaṃ sudarśanāya khaṃ caṃ phaṃ ṣaṃ gadāyai vaṃ laṃ maṃ kṣaṃ pāñcajanyāya ghaṃ ḍhaṃ bhaṃ haṃ śriyai gaṃ ḍaṃ vaṃ śaṃ puṣṭyai dhaṃ vaṃ vanamālāyai daṃ śaṃ śrīvatsāya chaṃ ḍaṃ yaṃ kaustubhāya śaṃ śārṅgāya iṃ iṣudhibhyāṃ caṃ carmaṇe khaṃ khaḍgāya indrāya surāya partaye agnaye tejo'dhipataye yamāya dharmādhipataye kṣaṃ nairṛtāya rakṣo'dhipataye varuṇāya jalādhipataye yoṃ vāyave prāṇādhipataye dhāṃ dhanadāya dhanādhipataye hāṃ īśānāya vidyādhipataye oṃ vajrāya śaktyai oṃ daṇḍāya khaḍgāya oṃ pāśāya dhvajāya gadāyai triśūlāya laṃ anantāya pātālādhipataye khaṃ brahmaṇe sarvalokādhipataye oṃ namo bhagavate vāsudevāya namaḥ | [GarPur, 1, 12 3.39]
oṃ oṃ namaḥ | [GarPur, 1, 12 3.40]
oṃ naṃ namaḥ | [GarPur, 1, 12 3.41]
oṃ moṃ namaḥ | [GarPur, 1, 12 3.42]
oṃ oṃ bhaṃ namaḥ | [GarPur, 1, 12 3.43]
oṃ gaṃ namaḥ | [GarPur, 1, 12 3.44]
oṃ vaṃ namaḥ | [GarPur, 1, 12 3.45]
oṃ teṃ namaḥ | [GarPur, 1, 12 3.46]
oṃ vāṃ namaḥ | [GarPur, 1, 12 3.47]
oṃ suṃ namaḥ | [GarPur, 1, 12 3.48]
oṃ deṃ namaḥ | [GarPur, 1, 12 3.49]
oṃ vāṃ namaḥ | [GarPur, 1, 12 3.50]
oṃ yaṃ namaḥ | [GarPur, 1, 12 3.51]
oṃ oṃ namaḥ | [GarPur, 1, 12 3.52]
oṃ naṃ namaḥ | [GarPur, 1, 12 3.53]
oṃ moṃ namaḥ | [GarPur, 1, 12 3.54]
oṃ nāṃ namaḥ | [GarPur, 1, 12 3.55]
oṃ rāṃ namaḥ | [GarPur, 1, 12 3.56]
oṃ ṇāṃ namaḥ | [GarPur, 1, 12 3.57]
oṃ yaṃ namaḥ | [GarPur, 1, 12 3.58]
oṃ naṃ noṃ bhagavateṃ vāṃsuṃdevāyaṃ oṃ namo nārāyaṇāya namaḥ | [GarPur, 1, 12 3.59]
oṃ puruṣottamāya namaḥ | [GarPur, 1, 12 3.60]
namaste puṇḍarīkākṣa namaste viśvabhāvana | [GarPur, 1, 12 4.1]
subrahmaṇya namaste 'stu mahāpuruṣa pūrvaja | [GarPur, 1, 12 4.2]
homakarmaṇi caiteṣāṃ svāhāntamupakalpayet | [GarPur, 1, 12 5.1]
evaṃ japtvā vidhānena śatamaṣṭottaraṃ tathā | [GarPur, 1, 12 5.2]
arghaṃ dattvā jitaṃ tena praṇāmaṃ ca punaḥ punaḥ | [GarPur, 1, 12 6.1]
tato 'gnāvapi saṃpūjyaṃ taṃ yajeta yathāvidhi | [GarPur, 1, 12 6.2]
devadevaṃ svabījena aṅgādibhirathācyutam | [GarPur, 1, 12 7.1]
pūrvamullikhya cābhyukṣya praṇavena tu mantravit | [GarPur, 1, 12 7.2]
bhrāmayitvānalaṃ kuṇḍe pūjayecca śubhaiḥ phalaiḥ | [GarPur, 1, 12 8.1]
pūrvaṃ tatsakalaṃ dhyātvā maṇḍale manasā nyaset | [GarPur, 1, 12 8.2]
vāsudevākhyatattvena hutvā cāṣṭottaraṃ śatam | [GarPur, 1, 12 9.1]
saṃkarṣaṇādibījena yajetṣaṭkaṃ tathaiva ca | [GarPur, 1, 12 9.2]
trayaṃ trayaṃ tathāṅgānāmekaikāndikpatīṃstathā | [GarPur, 1, 12 10.1]
pūrṇāhutiṃ tathaivānte dadyātsamyagupasthitaḥ | [GarPur, 1, 12 10.2]
vāgatīte pare tattve ātmānaṃ ca layaṃ nayet | [GarPur, 1, 12 11.1]
upaviśya punarmudrāṃ darśayitvā nametpunaḥ | [GarPur, 1, 12 11.2]
nityamevaṃvidhaṃ homaṃ naimitte dviguṇaṃ bhavet | [GarPur, 1, 12 12.1]
gaccha gaccha paraṃ sthānaṃ yatra devo nirañjanaḥ | [GarPur, 1, 12 12.2]
gacchantu devatāḥ sarvāḥ svasthānasthitihetave | [GarPur, 1, 12 13.1]
sudarśanaḥ śrīhariśca acyutaḥ sa trivikramaḥ | [GarPur, 1, 12 13.2]
caturbhujo vāsudevaḥ ṣaṣṭhaḥ pradyumna eva ca | [GarPur, 1, 12 14.1]
saṃkarṣaṇaḥ pūruṣo 'tha navavyūho daśātmakaḥ | [GarPur, 1, 12 14.2]
aniruddho dvādaśātmā atha ūrdhvam anantakaḥ | [GarPur, 1, 12 15.1]
ete ekādibhiścakrairvijñeyā lakṣitāḥ surāḥ | [GarPur, 1, 12 15.2]
cakrāṅkitaiḥ pūjitaḥ syāndrṛhe rakṣetsadānaraiḥ | [GarPur, 1, 12 16.1]
oṃ cakrāya svāhā oṃ vicakrāya svāhā oṃ sucakrāya svāhā oṃ mahācakrāya svāhā oṃ mahācakrāya asurāntakṛt huṃ phaṭ oṃ huṃ sahasrāra huṃ phaṭ | [GarPur, 1, 12 16.2]
dvārakācakrapūjeyaṃ gṛhe rakṣākarī śubhā | [GarPur, 1, 12 17.1]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe pūjānukramanirūpaṇaṃ nāma dvādaśo 'dhyāyaḥ | [GarPur, 1, 12 18.1]
{GarPur, 1, 13}
hariruvāca | [GarPur, 1, 13 1.1]
pravakṣyāmyadhunā hyetadvaiṣṇavaṃ pañjaraṃ śubham | [GarPur, 1, 13 1.2]
namonamaste movidaṃ cakraṃ gṛhya sudarśanam | [GarPur, 1, 13 1.3]
prācyāṃ rakṣasva māṃ viṣṇo tvāmahaṃ śaraṇaṃ gataḥ | [GarPur, 1, 13 2.1]
gadāṃ kaumodakīṃ gṛhṇa padmanābha namo 'sta te | [GarPur, 1, 13 2.2]
yāmyāṃ rakṣasva māṃ viṣṇo tvāmahaṃ śaraṇaṃ gataḥ | [GarPur, 1, 13 3.1]
halamādāya saunande namaste puruṣottama | [GarPur, 1, 13 3.2]
pratīcyāṃ rakṣa māṃ viṣṇo tvāmahaṃ śaraṇaṃ gataḥ | [GarPur, 1, 13 4.1]
musalaṃ śātanaṃ gṛhya puṇḍarīkākṣa rakṣa mām | [GarPur, 1, 13 4.2]
uttarasyāṃ jagannātha bhavantaṃ śaraṇaṃ gataḥ | [GarPur, 1, 13 5.1]
khaḍgamādāya carmātha astraśāstrādikaṃ hare | [GarPur, 1, 13 5.2]
namaste rakṣa rakṣoghna aiśānyāṃ śaraṇaṃ gataḥ | [GarPur, 1, 13 6.1]
pāñcajanyaṃ mahāśaṅkham anughoṣyaṃ ca paṅkajam | [GarPur, 1, 13 6.2]
pragṛhya rakṣa māṃ viṣṇo āgneyyāṃ rakṣa sūkara | [GarPur, 1, 13 7.1]
candrasūryaṃ samāgṛhya khaḍgaṃ cāndramasaṃ tathā | [GarPur, 1, 13 7.2]
nairṛtyāṃ māṃ ca rakṣasva divyamūrte nṛkesarin | [GarPur, 1, 13 8.1]
vaijayantīṃ sma pragṛhya śrīvatsaṃ kaṇṭhabhūṣaṇam | [GarPur, 1, 13 8.2]
vāyavyāṃ rakṣa māṃ deva hayagrīva namo 'stu te | [GarPur, 1, 13 9.1]
vainateyaṃ samāruhya tvantarikṣe janārdana | [GarPur, 1, 13 9.2]
māṃ rakṣasvājita sadā namaste 'stvaparājita | [GarPur, 1, 13 10.1]
viśālākṣaṃ samāruhya rakṣa māṃ tvaṃ rasātale | [GarPur, 1, 13 10.2]
akūpāra namastubhyaṃ mahāmīna namo 'stu te | [GarPur, 1, 13 11.1]
karaśīrṣādyaṅgulīṣu satya tvaṃ bāhupañjaram | [GarPur, 1, 13 11.2]
kṛtvā rakṣasva māṃ viṣṇo namaste puruṣottama | [GarPur, 1, 13 12.1]
etaduktaṃ śaṅkarāya vaiṣṇavaṃ pañjaraṃ mahat | [GarPur, 1, 13 12.2]
purā rakṣārthamīśānyāḥ kātyāyanyā vṛṣadhvaja | [GarPur, 1, 13 13.1]
nāśayāmāsa sā yena cāmarānmahiṣāsuram | [GarPur, 1, 13 13.2]
dānavaṃ raktabījaṃ ca anyāṃśca surakaṇṭakān | [GarPur, 1, 13 14.1]
etajjapannaro bhaktyā śatrūnvijayate sadā | [GarPur, 1, 13 14.2]
iti śrīgāruḍe pūrvakhaṇḍe prathamāṃśākhye ācārakāṇḍe viṣṇupañjarastotraṃ nāma trayodaśo 'dhyāyaḥ | [GarPur, 1, 13 15.1]
{GarPur, 1, 14}
hariruvāca | [GarPur, 1, 14 1.1]
atha yogaṃ pravakṣyāmi bhuktimuktikaraṃ param | [GarPur, 1, 14 1.2]
dhyāyibhiḥ procyate dhyeyo dhyānena harirīśvaraḥ | [GarPur, 1, 14 1.3]
tacchṛṇuṣva maheśāna sarvapāpavināśanam | [GarPur, 1, 14 2.1]
viṣṇuḥ sarveśvaro 'nantaḥ ṣaḍbhirbhūparivarjitaḥ | [GarPur, 1, 14 2.2]
vāsudevo jagannātho brahmātmāsmyahameva hi | [GarPur, 1, 14 3.1]
dehidehasthito nityaḥ sarvadehavivarjitaḥ | [GarPur, 1, 14 3.2]
dehadharmavihīnaśca kṣarākṣaravivarjitaḥ | [GarPur, 1, 14 4.1]
ṣaḍvidheṣu sthito draṣṭā śrotā ghrātā hyatīndriyaḥ | [GarPur, 1, 14 4.2]
taddharmarahitaḥ sraṣṭā nāmagotravivarjitaḥ | [GarPur, 1, 14 5.1]
mantā manaḥsthito devo manasā parivarjitaḥ | [GarPur, 1, 14 5.2]
manodharmavihīnaśca vijñānaṃ jñānameva ca | [GarPur, 1, 14 6.1]
boddhā buddhisthitaḥ sākṣī sarvajño buddhivarjitaḥ | [GarPur, 1, 14 6.2]
buddhidharmavihīnaśca sarvaḥ sarvagato manaḥ | [GarPur, 1, 14 7.1]
sarvaprāṇivinirmuktaḥ prāṇadharmavivarjitaḥ | [GarPur, 1, 14 7.2]
prāṇaprāṇo mahāśānto bhayena parivarjitaḥ | [GarPur, 1, 14 8.1]
ahaṅkārādihīnaśca taddharmaparivarjitaḥ | [GarPur, 1, 14 8.2]
tatsākṣī tanniyantā ca paramānandarūpakaḥ | [GarPur, 1, 14 9.1]
jāgratsvapnasuṣuptisthastatsākṣī tadvivarjitaḥ | [GarPur, 1, 14 9.2]
turīyaḥ paramo dhātā dṛgrūpo guṇavarjitaḥ | [GarPur, 1, 14 10.1]
mukto buddho 'jaro vyāpī satya ātmāsmyahaṃ śivaḥ | [GarPur, 1, 14 10.2]
evaṃ ye mānavā vijñā dhyāyantīśaṃ paraṃ padam | [GarPur, 1, 14 11.1]
prāpnuyuste ca tadrūpaṃ nātra kāryā vicāraṇā | [GarPur, 1, 14 11.2]
iti dhyānaṃ samākhyātaṃ tava śaṅkara suvrata | [GarPur, 1, 14 12.1]
paṭhedya etatsatataṃ viṣṇulokaṃ sa gacchati | [GarPur, 1, 14 12.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe dhyānayogo nāma caturdaśo 'dhyāyaḥ | [GarPur, 1, 14 13.1]
{GarPur, 1, 15}
rudra uvāca | [GarPur, 1, 15 1.1]
saṃsārasāgarād dhorāmucyate kiṃ japanprabho | [GarPur, 1, 15 1.2]
narastanme paraṃ japyaṃ pathaya tvaṃ janārdana | [GarPur, 1, 15 1.3]
hariruvāca | [GarPur, 1, 15 2.1]
pareśvaraṃ paraṃ brahma paramātmānamavyayam | [GarPur, 1, 15 2.2]
viṣṇuṃ nāmasahasreṇa stuvanmukto bhavennaraḥ | [GarPur, 1, 15 2.3]
yat pavitraṃ paraṃ japyaṃ kathayāmi vṛṣadhvaja | [GarPur, 1, 15 3.1]
śṛṇuṣvāvahito bhūtvā sarvapāpavināśanam | [GarPur, 1, 15 3.2]
oṃ vāsudevo mahāviṣṇurvāmano vāsavo vasuḥ | [GarPur, 1, 15 4.1]
bālacandranibho bālo balabhadro balādhipaḥ | [GarPur, 1, 15 4.2]
balibandhanakṛdvedhā vareṇyo vedavit kaviḥ | [GarPur, 1, 15 5.1]
vedakartā vedarūpo vedyo vedapariplutaḥ | [GarPur, 1, 15 5.2]
vedāṅgavettā vedeśo balādhāro balārdanaḥ | [GarPur, 1, 15 6.1]
avikāro vareśaśca varuṇo varuṇādhipaḥ | [GarPur, 1, 15 6.2]
vīrahā ca bṛhadvīro vanditaḥ parameśvaraḥ | [GarPur, 1, 15 7.1]
ātmā ca paramātmā ca pratyagātmā viyatparaḥ | [GarPur, 1, 15 7.2]
padmanābhaḥ padmanidhiḥ padmahasto gadādharaḥ | [GarPur, 1, 15 8.1]
paramaḥ parabhūtaśca puruṣottama īśvaraḥ | [GarPur, 1, 15 8.2]
padmajaṅghaḥ puṇḍarīkaḥ padmamālādharaḥ priyaḥ | [GarPur, 1, 15 9.1]
padmākṣaḥ padmagarbhaśca parjanyaḥ padmasaṃsthitaḥ | [GarPur, 1, 15 9.2]
apāraḥ paramārthaśca parāṇāṃ ca paraḥ prabhuḥ | [GarPur, 1, 15 10.1]
paṇḍitaḥ paṇḍiteḍyaśca pavitraḥ pāpamardakaḥ | [GarPur, 1, 15 10.2]
śuddhaḥ prakāśarūpaśca pavitraḥ parirakṣakaḥ | [GarPur, 1, 15 11.1]
pipāsāvarjitaḥ pādyaḥ puruṣaḥ prakṛtistathāḥ | [GarPur, 1, 15 11.2]
pradhānaṃ pṛthivīpadmaṃ padmanābhaḥ priyapradaḥ | [GarPur, 1, 15 12.1]
sarveśaḥ sarvagaḥ sarvaḥ sarvavitsarvadaḥ suraḥ | [GarPur, 1, 15 12.2]
sarvasya jagato dhāma sarvadarśo ca sarvabhṛt | [GarPur, 1, 15 13.1]
sarvānugrahakṛddevaḥ sarvabhūtahṛdi sthitaḥ | [GarPur, 1, 15 13.2]
sarvapūjyaśca sarvādyaḥ sarvadevanamaskṛtaḥ | [GarPur, 1, 15 14.1]
sarvasya jagato mūlaṃ sakalo niṣkalo 'nalaḥ | [GarPur, 1, 15 14.2]
sarvagoptā sarvaniṣṭhaḥ sarvakāraṇakāraṇam | [GarPur, 1, 15 15.1]
sarvadhyeyaḥ sarvamitraḥ sarvadesvavarūpadhṛk | [GarPur, 1, 15 15.2]
sarvādhyakṣaḥ surādhyakṣaḥ surāsuranamaskṛtaḥ | [GarPur, 1, 15 16.1]
duṣṭānāṃ ca surāṇāṃ ca sarvadā ghātako 'ntakaḥ | [GarPur, 1, 15 16.2]
satyapālaśca sannābhaḥ siddheśaḥ siddhavanditaḥ | [GarPur, 1, 15 17.1]
siddhasādhyaḥ siddhasiddhaḥ sādhyasiddho hṛdīśvaraḥ | [GarPur, 1, 15 17.2]
śaraṇaṃ jagataścaiva śreyaḥ kṣemastathaiva ca | [GarPur, 1, 15 18.1]
śubhakṛcchobhanaḥ saumyaḥ satyaḥ satyaparākramaḥ | [GarPur, 1, 15 18.2]
satyasthaḥ satyasaṅkalpaḥ satyavit satyadastathā | [GarPur, 1, 15 19.1]
dharmo dharmo ca karmo ca sarvakarmavivarjitaḥ | [GarPur, 1, 15 19.2]
karmakartā ca karmaiva kriyā kāryaṃ tathaiva ca | [GarPur, 1, 15 20.1]
śrīpatirnṛpatiḥ śrīmānsarvasya patirūrjitaḥ | [GarPur, 1, 15 20.2]
sadevānāṃ patiścaiva vṛṣṇīnāṃ patirīḍitaḥ | [GarPur, 1, 15 21.1]
patirhiraṇyagarbhasya tripurāntapatistathā | [GarPur, 1, 15 21.2]
paśūnāṃ ca patiḥ prāyo vasūnāṃ patireva ca | [GarPur, 1, 15 22.1]
patirākhaṇḍalasyaiva varuṇasya patistathā | [GarPur, 1, 15 22.2]
vanaspatīnāṃ ca patiranilasya patistathā | [GarPur, 1, 15 23.1]
analasya patiścaiva yamasya patireva ca | [GarPur, 1, 15 23.2]
kuberasya patiścaiva nakṣatrāṇāṃ patistathā | [GarPur, 1, 15 24.1]
oṣadhīnāṃ patiścaiva vṛkṣāṇāṃ ca patistathā | [GarPur, 1, 15 24.2]
nāgānāṃ patirarkasya dakṣasya patireva ca | [GarPur, 1, 15 25.1]
suhṛdāṃ ca patiścaiva nṛpāṇāṃ ca patistathā | [GarPur, 1, 15 25.2]
gandharvāṇāṃ patiścaiva asūnāṃ patiruttamaḥ | [GarPur, 1, 15 26.1]
parvatānāṃ patiścaiva nimnagānāṃ patistathā | [GarPur, 1, 15 26.2]
surāṇāṃ ca patiḥ śreṣṭhaḥ kapilasya patistathā | [GarPur, 1, 15 27.1]
latānāṃ ca patiścaiva vīrudhāṃ ca patistathā | [GarPur, 1, 15 27.2]
munīnāṃ ca patiścaiva sūryasya patiruttamaḥ | [GarPur, 1, 15 28.1]
patiścandramasaḥ śreṣṭhaḥ śukrasya patireva ca | [GarPur, 1, 15 28.2]
grahāṇāṃ ca patiścaiva rākṣasānāṃ patistathā | [GarPur, 1, 15 29.1]
kinnarāṇāṃ patiścaiva dvijānāṃ patiruttamaḥ | [GarPur, 1, 15 29.2]
saritāṃ ca patiścaiva samudrāṇāṃ patistathā | [GarPur, 1, 15 30.1]
sarasāṃ ca patiścaiva bhūtānāṃ ca patistathā | [GarPur, 1, 15 30.2]
vetālānāṃ patiścaiva kūṣmāṇḍānāṃ patistathā | [GarPur, 1, 15 31.1]
pakṣiṇāṃ ca patiḥ śreṣṭhaḥ paśūnāṃ patireva ca | [GarPur, 1, 15 31.2]
mahātmā maṅgalo meyo mandaro mandareśvaraḥ | [GarPur, 1, 15 32.1]
merurmātā pramāṇaṃ ca mādhavo malavarjitaḥ | [GarPur, 1, 15 32.2]
mālādharo mahādevo mahādevena pūjitaḥ | [GarPur, 1, 15 33.1]
mahāśānto mahābhāgo madhusūdana eva ca | [GarPur, 1, 15 33.2]
mahāvīryo mahāprāṇo mārkaṇḍeyarṣivanditaḥ | [GarPur, 1, 15 34.1]
māyātmā māyayā baddho māyayā tu vivarjitaḥ | [GarPur, 1, 15 34.2]
munistuto munirmaitro mahānāso mahāhanuḥ | [GarPur, 1, 15 35.1]
mahābāhurmahādānto maraṇena vivarjitaḥ | [GarPur, 1, 15 35.2]
mahāvaktro mahātmā ca mahākāyo mahodaraḥ | [GarPur, 1, 15 36.1]
mahāpādo mahāgrīvo mahāmānī mahāmanāḥ | [GarPur, 1, 15 36.2]
mahāgatir mahākīrtir mahārūpo mahāsuraḥ | [GarPur, 1, 15 37.1]
madhuśca mādhavaścaiva mahādevo maheśvaraḥ | [GarPur, 1, 15 37.2]
makhejyo makharūpī ca mānanīyo makheśvaraḥ | [GarPur, 1, 15 38.1]
mahāvāto mahābhāgo maheśo 'tītamānuṣaḥ | [GarPur, 1, 15 38.2]
mānavaśca manuścaiva mānavānāṃ priyaṃkaraḥ | [GarPur, 1, 15 39.1]
mṛgaśca mṛgapūjyaśca mṛgāṇāṃ ca patistathā | [GarPur, 1, 15 39.2]
budhasya ca patiścaiva patiścaiva bṛhaspateḥ | [GarPur, 1, 15 40.1]
patiḥ śanaiścarasyaiva rāhoḥ ketoḥ patistathā | [GarPur, 1, 15 40.2]
lakṣmaṇo lakṣaṇaścaiva lambauṣṭho lalitastathā | [GarPur, 1, 15 41.1]
nānālaṅkārasaṃyukto nānācandanacarcitaḥ | [GarPur, 1, 15 41.2]
nānārasojjvaladvaktro nānāpuṣpopaśobhitaḥ | [GarPur, 1, 15 42.1]
rāmo ramāpatiścaiva sabhāryaḥ parameśvaraḥ | [GarPur, 1, 15 42.2]
ratnado ratnahartā ca rūpī rūpavivarjitaḥ | [GarPur, 1, 15 43.1]
mahārūpograrūpaśca saumyarūpastathaiva ca | [GarPur, 1, 15 43.2]
nīlameghanibhaḥ śuddhaḥ sālameghanibhastathā | [GarPur, 1, 15 44.1]
dhūmavarṇaḥ pativarṇo nānārūpo hyavarṇakaḥ | [GarPur, 1, 15 44.2]
virūpo rūpadaścaiva śuklavarṇastathaiva ca | [GarPur, 1, 15 45.1]
sarvavarṇo mahāyogī yajño yajñakṛdeva ca | [GarPur, 1, 15 45.2]
suvarṇavarṇavāṃścaiva suvarṇākhyastathaiva ca | [GarPur, 1, 15 46.1]
suvarṇāvayavaścaiva suvarṇaḥ svarṇamekhalaḥ | [GarPur, 1, 15 46.2]
suvarṇasya pradātā ca suvarṇeśastathaiva ca | [GarPur, 1, 15 47.1]
suvarṇasya priyaścaiva suvarṇāḍhyastathaiva ca | [GarPur, 1, 15 47.2]
suparṇaś ca mahāparṇaḥ suparṇasya ca kāraṇ | [GarPur, 1, 15 48.1]
vainateyastathāditya ādirādikaraḥ śivaḥ | [GarPur, 1, 15 48.2]
kāraṇaṃ mahataścaiva pradhānasya ca kāraṇam | [GarPur, 1, 15 49.1]
buddhīnāṃ kāraṇaṃ caiva kāraṇaṃ manasastathā | [GarPur, 1, 15 49.2]
kāraṇaṃ caitasaś caivāhaṅkārasya kāraṇam | [GarPur, 1, 15 50.1]
bhūtānāṃ kāraṇaṃ tadvatkāraṇaṃ ca vibhāvasoḥ | [GarPur, 1, 15 50.2]
ākāśakāraṇaṃ tadvatpṛthivyāḥ kāraṇaṃ param | [GarPur, 1, 15 51.1]
aṇḍasya kāraṇaṃ caiva prakṛteḥ kāraṇaṃ tathā | [GarPur, 1, 15 51.2]
dehasya kāraṇaṃ caiva cakṣuṣaścaiva kāraṇam | [GarPur, 1, 15 52.1]
śrotrasya kāraṇaṃ tadvatkāraṇaṃ ca tvacastathā | [GarPur, 1, 15 52.2]
jihvāyāḥ kāraṇaṃ caiva prāṇasyaiva ca kāraṇam | [GarPur, 1, 15 53.1]
hastayoḥ kāraṇaṃ tadvatpādayoḥ kāraṇaṃ tathā | [GarPur, 1, 15 53.2]
vācaśca kāraṇaṃ tadvatpāyoścaiva tukāraṇam | [GarPur, 1, 15 54.1]
indrasya kāraṇaṃ caiva kuberasya ca kāraṇam | [GarPur, 1, 15 54.2]
yamasya kāraṇaṃ caiva īśānasya ca kāraṇam | [GarPur, 1, 15 55.1]
yakṣāṇāṃ kāraṇaṃ caiva rakṣasāṃ kāraṇaṃ param | [GarPur, 1, 15 55.2]
nṛpāṇāṃ kāraṇaṃ śreṣṭhaṃ dharmasyaiva tu kāraṇam | [GarPur, 1, 15 56.1]
jantūnāṃ kāraṇaṃ caiva vasūnāṃ kāraṇaṃ param | [GarPur, 1, 15 56.2]
manūnāṃ kāraṇaṃ caiva pakṣiṇāṃ kāraṇaṃ param | [GarPur, 1, 15 57.1]
munīnāṃ kāraṇaṃ śreṣṭhayogināṃ kāraṇaṃ param | [GarPur, 1, 15 57.2]
siddhānāṃ kāraṇaṃ caiva yakṣāṇāṃ kāraṇaṃ param | [GarPur, 1, 15 58.1]
kāraṇaṃ kinnarāṇāṃ ca gandharvāṇāṃ ca kāraṇam | [GarPur, 1, 15 58.2]
nadānāṃ kāraṇaṃ caiva nadīnāṃ kāraṇaṃ param | [GarPur, 1, 15 59.1]
kāraṇaṃ ca samudrāṇāṃ vṛkṣāṇāṃ kāraṇaṃ tathā | [GarPur, 1, 15 59.2]
kāraṇaṃ vīrudhāṃ caiva lokānāṃ kāraṇaṃ tathā | [GarPur, 1, 15 60.1]
pātālakāraṇaṃ caiva devānāṃ kāraṇaṃ tathā | [GarPur, 1, 15 60.2]
sarpāṇāṃ kāraṇaṃ caiva śreyasāṃ kāraṇaṃ tathā | [GarPur, 1, 15 61.1]
pūśanāṃ kāraṇaṃ caiva sarveṣāṃ kāraṇaṃ tathā | [GarPur, 1, 15 61.2]
dehātmā cendriyātmā ca ātmā buddhistathaiva ca | [GarPur, 1, 15 62.1]
manasaśca tathaivātmā cātmāhaṅkāracetasaḥ | [GarPur, 1, 15 62.2]
jāgrataḥ svapataścātmā mahadātmā parastathā | [GarPur, 1, 15 63.1]
pradhānasya parātmā ca ākāśātmā hy apāṃ tathā | [GarPur, 1, 15 63.2]
pṛthivyāḥ paramātmā ca rasasyātmā tathaiva ca | [GarPur, 1, 15 64.1]
gandhasya paramātmā ca rūpasyātmā parastathā | [GarPur, 1, 15 64.2]
śabdātmā caiva vāgātmā sparśātmā puruṣastathā | [GarPur, 1, 15 65.1]
śrotrātmā ca tvagātmā ca jihvāyāḥ paramastathā | [GarPur, 1, 15 65.2]
ghrāṇātmā caiva hastātmā pādātmā paramastathā | [GarPur, 1, 15 66.1]
upasthasya tathaivātmā pāyvātmā paramastathā | [GarPur, 1, 15 66.2]
indrātmā caiva brahmātmā rudrātmā ca manostathā | [GarPur, 1, 15 67.1]
dakṣaprajāpaterātmā satyātmā paramastathā | [GarPur, 1, 15 67.2]
īśātmā paramātmā ca raudrātmā mokṣavidyatiḥ | [GarPur, 1, 15 68.1]
yatnavāṃśca tathā yatnaś carmo khaḍgī murāntakaḥ | [GarPur, 1, 15 68.2]
hrīpravartanaśīlaśca yatīnāṃ ca hite rataḥ | [GarPur, 1, 15 69.1]
yatirūpī ca yogī ca yogidhyeyo hariḥ śitiḥ | [GarPur, 1, 15 69.2]
saṃvinmedhā ca kālaśca ūṣmā varṣā matistathā | [GarPur, 1, 15 70.1]
saṃvatsaro mokṣakaro mohapradhvaṃsakastathā | [GarPur, 1, 15 70.2]
mohakartā ca duṣṭānāṃ māṇḍavyo vaḍavāmukhaḥ | [GarPur, 1, 15 71.1]
saṃvartaḥ kālakartā ca gautamo bhṛguraṅgirāḥ | [GarPur, 1, 15 71.2]
atrir vasiṣṭhaḥ pulahaḥ pulastyaḥ kutsa eva ca | [GarPur, 1, 15 72.1]
yājñavalkyo devalaśca vyāsaścaiva parāśaraḥ | [GarPur, 1, 15 72.2]
śarmadaścaiva gāṅgeyo hṛṣīkeśo bṛhacchravāḥ | [GarPur, 1, 15 73.1]
keśavaḥ kleśahantā ca sukarṇaḥ karṇavarjitaḥ | [GarPur, 1, 15 73.2]
nārāyaṇo mahābhāgaḥ prāṇasya patireva ca | [GarPur, 1, 15 74.1]
apānasya patiścaiva vyānasya patireva ca | [GarPur, 1, 15 74.2]
udānasya patiḥ śreṣṭhaḥ samānasya patistathā | [GarPur, 1, 15 75.1]
śabdasya ca patiḥ śreṣṭhaḥ sparśasya patireva ca | [GarPur, 1, 15 75.2]
rūpāṇāṃ ca patiścādyaḥ khaḍgapāṇir halāyudhaḥ | [GarPur, 1, 15 76.1]
cakrapāṇiḥ kuṇḍalī ca śrīvatsāṅkastathaiva ca | [GarPur, 1, 15 76.2]
prakṛtiḥ kaustubhagrīvaḥ pītāmbaradharastathā | [GarPur, 1, 15 77.1]
sumukho durmukhaścaiva munakhena tu vivarjitaḥ | [GarPur, 1, 15 77.2]
ananto 'nantarūpaścasunakhaḥ suramandaraḥ | [GarPur, 1, 15 78.1]
sukapolo vibhurjiṣṇur bhrājiṣṇuś caiṣudhīstathā | [GarPur, 1, 15 78.2]
hiraṇyakaśiporhantā hiraṇyākṣavimardakaḥ | [GarPur, 1, 15 79.1]
nihantā pūtanāyāśca bhāskarāntavināśanaḥ | [GarPur, 1, 15 79.2]
keśino dalanaścaiva muṣṭikasya vimardakaḥ | [GarPur, 1, 15 80.1]
kaṃsadānavabhettā ca cāṇūrasya pramardakaḥ | [GarPur, 1, 15 80.2]
ariṣṭasya nihantā ca akrūrapriya eva ca | [GarPur, 1, 15 81.1]
akrūraḥ krūrarūpaścaakrūrapriyavanditaḥ | [GarPur, 1, 15 81.2]
bhagahā bhagavān bhānustathā bhāgavataḥ svagavataḥ svayam | [GarPur, 1, 15 82.1]
uddhavaścoddhavasyeśo hyuddhavena vicintitaḥ | [GarPur, 1, 15 82.2]
cakradhṛk cañcalaścaiva calācalavivarjitaḥ | [GarPur, 1, 15 83.1]
ahaṃ kāropamāścittaṃ gaganaṃ pṛthivī jalam | [GarPur, 1, 15 83.2]
vāyuścakṣustathā śrotraṃ jihvā ca ghrāṇameva ca | [GarPur, 1, 15 84.1]
vākpāṇipādajavanaḥ pāyūpasthastathaiva ca | [GarPur, 1, 15 84.2]
śaṅkaraścaiva sarvaśca kṣāntidaḥ kṣāntikṛnnaraḥ | [GarPur, 1, 15 85.1]
bhaktapriyas tatā bhartā bhaktimān bhaktivardhanaḥ | [GarPur, 1, 15 85.2]
bhaktastuto bhaktaparaḥ kīrtidaḥ kīrtivardhanaḥ | [GarPur, 1, 15 86.1]
kīrtirdeptiḥ kṣamā kāntir bhaktaścaiva dayā parā | [GarPur, 1, 15 86.2]
dānaṃ dātā ca kartā ca devadevapriyaḥ śuciḥ | [GarPur, 1, 15 87.1]
śucimān sukhado mokṣaḥ kāmaścārthaḥ sahasrapāt | [GarPur, 1, 15 87.2]
sahasraśīrṣā vaidyaśca mokṣadvāraṃ tathaiva ca | [GarPur, 1, 15 88.1]
prajādvāraṃ sahasrākṣaḥ sahasrakara eva ca | [GarPur, 1, 15 88.2]
śukraśca sukirīṭī ca sugrīvaḥ kaustubhastathā | [GarPur, 1, 15 89.1]
pradyumnaścāniruddhaśca hayagrīvaśca sūkaraḥ | [GarPur, 1, 15 89.2]
matsyaḥ paraśurāmaśca prahrādo balireva ca | [GarPur, 1, 15 90.1]
śaraṇyaścaiva nityaśca buddho muktaḥ śarīrabhṛt | [GarPur, 1, 15 90.2]
kharadūṣaṇahantā ca rāvaṇasya pramardanaḥ | [GarPur, 1, 15 91.1]
sītāpatiśca vardhiṣṇurbharataśca tathaiva ca | [GarPur, 1, 15 91.2]
kumbhendrajinnihantā ca kumbhakarṇapramardanaḥ | [GarPur, 1, 15 92.1]
narāntakāntakaścaiva devāntakavināśanaḥ | [GarPur, 1, 15 92.2]
duṣṭāsuranihantā ca śambarāristathaiva ca | [GarPur, 1, 15 93.1]
narakasya nihantā ca triśīrṣasya vināśanaḥ | [GarPur, 1, 15 93.2]
yamalārjanabhettā ca tapohitakarastathā | [GarPur, 1, 15 94.1]
vāditraṃ caiva vādyaṃ ca buddhaścaiva varapradaḥ | [GarPur, 1, 15 94.2]
sāraḥ sārapriyaḥ sauraḥ kālahantṛnikṛntanaḥ | [GarPur, 1, 15 95.1]
agastyo devalaścaiva nārado nāradapriyaḥ | [GarPur, 1, 15 95.2]
prāṇo 'pānastathā vyāno rajaḥ sattvaṃ tamaḥ śarat | [GarPur, 1, 15 96.1]
udānaśca samānaśca bheṣajaṃ ca bhiṣak tathā | [GarPur, 1, 15 96.2]
kūṭasthaḥ svaccharūpaśca sarvadehavivarjitaḥ | [GarPur, 1, 15 97.1]
cakṣurindriyahīnaśca vāgindriyavivarjitaḥ | [GarPur, 1, 15 97.2]
hastendriyavihīnaśca pādābhyāṃ ca vivarjitaḥ | [GarPur, 1, 15 98.1]
pāyūpasthavihīnaśca marutāpavivarjitaḥ | [GarPur, 1, 15 98.2]
prabodhena vihīnaśca buddhyā caiva vivarjitaḥ | [GarPur, 1, 15 99.1]
cetasā vigataścaiva prāṇena ca vivarjitaḥ | [GarPur, 1, 15 99.2]
apānena vihīnaśca vyānena ca vivarjitaḥ | [GarPur, 1, 15 100.1]
udānena vihīnaśca samānena vivarjitaḥ | [GarPur, 1, 15 100.2]
ākāśena vihīnaśca vāyunā parivarjitaḥ | [GarPur, 1, 15 101.1]
agninā ca vihīnaśca udakena vivarjitaḥ | [GarPur, 1, 15 101.2]
pṛthivyā ca vihīnaśca śabdena ca vivarjitaḥ | [GarPur, 1, 15 102.1]
sparśena ca vihīnaśca sarvarūpavivarjitaḥ | [GarPur, 1, 15 102.2]
rāgeṇa vigataścaiva aghena parivarjitaḥ | [GarPur, 1, 15 103.1]
śokena rahitaścaiva vacasā parivarjitaḥ | [GarPur, 1, 15 103.2]
rajovivarjitaścaiva vikāraiḥ ṣaḍbhireva ca | [GarPur, 1, 15 104.1]
kāmena varjitaścaiva krodhena parivarjitaḥ | [GarPur, 1, 15 104.2]
lobhena vigataścaiva dambhena ca vivarjitaḥ | [GarPur, 1, 15 105.1]
sūkṣmaścaiva susūkṣmaśca sthūlātsthūlatarastathā | [GarPur, 1, 15 105.2]
viśārado balādhyakṣaḥ sarvasya kṣobhakastathā | [GarPur, 1, 15 106.1]
prakṛteḥ kṣobhakaścaiva mahataḥ kṣobhakastathā | [GarPur, 1, 15 106.2]
bhūtānāṃ kṣobhakaścaiva buddheśca kṣobhakastathā | [GarPur, 1, 15 107.1]
indriyāṇāṃ kṣobhakaśca viṣayakṣobhakastathā | [GarPur, 1, 15 107.2]
brahmaṇaḥ kṣobhakaścaiva rudrasya kṣobhakastathā | [GarPur, 1, 15 108.1]
agamyaścakṣurādeśca śrotrāgamyastathaiva ca | [GarPur, 1, 15 108.2]
tvacā na gamyaḥ kūrmaśca jihvāgrāhyastathaiva ca | [GarPur, 1, 15 109.1]
grāṇondriyāgamya eva vācāgrāhyastathaiva ca | [GarPur, 1, 15 109.2]
agamyaścaiva pāṇibhyāṃ padāgamyastathaiva ca | [GarPur, 1, 15 110.1]
agrāhyo manasaścaiva buddhyāgrāhyo haristathā | [GarPur, 1, 15 110.2]
ahaṃ buddhyā tathā grāhyaścetasā grāhyā eva ca | [GarPur, 1, 15 111.1]
śaṅkhapāṇiścāvyayaśca gadāpāṇistathaiva ca | [GarPur, 1, 15 111.2]
śārṅgapāṇiśca kṛṣṇaśca jñānamūrtiḥ parantapaḥ | [GarPur, 1, 15 112.1]
tapasvī jñānagamyo hi jñānī jñānavideva ca | [GarPur, 1, 15 112.2]
jñeyaśca jñeyahīnaśca jñaptiścaitanyarūpakaḥ | [GarPur, 1, 15 113.1]
bhāvo bhāvyo bhavakaro bhāvano bhavanāśanaḥ | [GarPur, 1, 15 113.2]
govindo gopatirgopaḥsarvagopīsukhapradaḥ | [GarPur, 1, 15 114.1]
gopālo gogatiścaiva gomatirgodharastathā | [GarPur, 1, 15 114.2]
upendraśca nṛsiṃhaśca śauriścaiva janārdanaḥ | [GarPur, 1, 15 115.1]
āraṇeyo bṛhadbhānurbṛhaddīptistathaiva ca | [GarPur, 1, 15 115.2]
dāmodaras trikālaśca kālajñaḥ kālavarjitaḥ | [GarPur, 1, 15 116.1]
trisandhyo dvāparaṃ tretā prajādvāraṃ trivikramaḥ | [GarPur, 1, 15 116.2]
vikramo daṇḍahastaśca hyekadaṇḍī tridaṇḍadhṛk | [GarPur, 1, 15 117.1]
sāmabhedastathopāyaḥ sāmarūpī ca sāmagaḥ | [GarPur, 1, 15 117.2]
sāmavedoḥhyatharvaśca sukṛtaḥ sutarūpaṇaḥ | [GarPur, 1, 15 118.1]
atharvavedaviccaiva hyatharvācārya eva ca | [GarPur, 1, 15 118.2]
ṛgrūpī caiva ṛgveda ṛgvedeṣu pratiṣṭhitaḥ | [GarPur, 1, 15 119.1]
yajurvedo yajurvedavid ekapāt | [GarPur, 1, 15 119.2]
bahupācca supāccaiva tathaiva ca sahasrapāt | [GarPur, 1, 15 120.1]
catuṣpācca dvipāccaiva smṛtirnyāyo yamo balī | [GarPur, 1, 15 120.2]
saṃnyāsī caisannayāsaś caturāśrama eva ca | [GarPur, 1, 15 121.1]
brahmacārī gṛhasthaśca vānaprasthaśca bhikṣukaḥ | [GarPur, 1, 15 121.2]
brāhmaṇaḥ kṣatriyo vaiśyaḥ śūdro varṇastathaiva ca | [GarPur, 1, 15 122.1]
śīladaḥ śīlasampanno duḥśīlaparivarjitaḥ | [GarPur, 1, 15 122.2]
mokṣo 'dhyātmasamāviṣṭaḥ stutiḥ stotā ca pūjakaḥ | [GarPur, 1, 15 123.1]
pūjyo vāk karaṇaṃ caiva vācyaṃ caiva tu vācakaḥ | [GarPur, 1, 15 123.2]
vettā vyākaraṇaṃ caiva vākyaṃ caiva ca vākyavit | [GarPur, 1, 15 124.1]
vākyagamyastīrthavāsī tīrthas tīrthaś ca tīrthavit | [GarPur, 1, 15 124.2]
tīrthādibhūtaḥ sāṃkhyaśca niruktaṃ tvadhidaivatam | [GarPur, 1, 15 125.1]
praṇavaḥ praṇaveśaśca praṇavena pravanditaḥ | [GarPur, 1, 15 125.2]
praṇavena ca lakṣyo vai gāyatrī ca gadādharaḥ | [GarPur, 1, 15 126.1]
śālagrāmanivāsī ca śālagrāmastathaiva ca | [GarPur, 1, 15 126.2]
jalaśāyī yogaśāyī śeṣaśāyī kuśeśayaḥ | [GarPur, 1, 15 127.1]
mahībhartā ca kāryaṃ ca kāraṇaṃ pṛthivīdharaḥ | [GarPur, 1, 15 127.2]
prajāpatiḥ śāśvataśca kāmyaḥ kāmayitā virāṭ | [GarPur, 1, 15 128.1]
samrāṭ pūṣā tathā svargo rathasthaḥ sārathirbalam | [GarPur, 1, 15 128.2]
dhanī dhanaprado dhanyo yādavānāṃ hite rataḥ | [GarPur, 1, 15 129.1]
arjunasya priyaścaiva hyarjuno bhīma eva ca | [GarPur, 1, 15 129.2]
parākramo durviṣahaḥ sarvaśāstraviśāradaḥ | [GarPur, 1, 15 130.1]
sārasvato mahābhīṣmaḥ pārijātaharastathā | [GarPur, 1, 15 130.2]
amṛtasya pradātā ca kṣīrodaḥ kṣīrameva ca | [GarPur, 1, 15 131.1]
indrātmajastasya goptā govardhanadharastathā | [GarPur, 1, 15 131.2]
kaṃsasya nāśanastadvaddhastipo hastināśanaḥ | [GarPur, 1, 15 132.1]
śipiviṣṭaḥ prasannaśca sarvalokārtināśanaḥ | [GarPur, 1, 15 132.2]
mudro mudrākaraścaiva sarvamudrāvivarjitaḥ | [GarPur, 1, 15 133.1]
dehī dehasthitaścaiva dehasya ca niyāmakaḥ | [GarPur, 1, 15 133.2]
śrotrā śrotraniyantā ca śrotavyaḥ śravaṇaṃ tathā | [GarPur, 1, 15 134.1]
tvaksthitaśca sparśayitvā spṛśyaṃ ca sparśanaṃ tathā | [GarPur, 1, 15 134.2]
rūpadraṣṭā ca cakṣuḥstho niyantā cakṣuṣastathā | [GarPur, 1, 15 135.1]
dṛśyaṃ caiva tu jihvāstho rasajñaśca niyāmakaḥ | [GarPur, 1, 15 135.2]
ghrāṇastho ghrāṇakṛd ghrātā ghrāṇendriyaniyāmakaḥ | [GarPur, 1, 15 136.1]
vākstho vaktā ca vaktavyo vacanaṃ vāṅniyāmakaḥ | [GarPur, 1, 15 136.2]
prāṇisthaḥ śilpakṛcchilpo hastayośca niyāmakaḥ | [GarPur, 1, 15 137.1]
padavyaścaiva gantā ca gantavyaṃ gamanaṃ tathā | [GarPur, 1, 15 137.2]
niyantā pādayoścaiva pādyabhākca visargakṛt | [GarPur, 1, 15 138.1]
visargasya niyantā ca hyupasthasthaḥ sukhaṃ tathā | [GarPur, 1, 15 138.2]
upasthasya niyantā ca tadānandakaraśca ha | [GarPur, 1, 15 139.1]
śatrughnaḥ kārtavīryaśca dattātreyastathaiva ca | [GarPur, 1, 15 139.2]
alarkasya hitaścaiva kārtavīryanikṛntanaḥ | [GarPur, 1, 15 140.1]
kālanemirmahānemirmegho meghapatistathā | [GarPur, 1, 15 140.2]
annaprado 'nnarūpī ca hyannādo 'nnapravartakaḥ | [GarPur, 1, 15 141.1]
dhūmakṛddhūmarūpaśca devakīputra uttamaḥ | [GarPur, 1, 15 141.2]
devakyānandano nando rohiṇyāḥ priya eva ca | [GarPur, 1, 15 142.1]
vasudevapriyaścaiva vasudevasutastathā | [GarPur, 1, 15 142.2]
dundubhirhāsarūpaśca puṣpahāsastathaiva ca | [GarPur, 1, 15 143.1]
aṭṭahāsapriyaścaiva sarvādhyakṣaḥ kṣaro 'kṣaraḥ | [GarPur, 1, 15 143.2]
acyutaścaiva satyeśaḥ satyāyāśca priyo varaḥ | [GarPur, 1, 15 144.1]
rukmiṇyāśca patiścaiva rukmiṇyā vallabhastathā | [GarPur, 1, 15 144.2]
gopīnāṃ vallabhaścaiva puṇyaślokaśca viśrutaḥ | [GarPur, 1, 15 145.1]
vṛṣākapiryamo guhyo makulaśca budhastathā | [GarPur, 1, 15 145.2]
rāhuḥ keturgraho grāho gajendramukhamelakaḥ | [GarPur, 1, 15 146.1]
grāhasya vinihantā ca grāmī rakṣakastathā | [GarPur, 1, 15 146.2]
kinnaraścaiva siddhaśca chandaḥ svacchanda eva ca | [GarPur, 1, 15 147.1]
viśvarūpo viśālākṣo daityasūdana eva ca | [GarPur, 1, 15 147.2]
anantarūpo bhūtastho devadānavasaṃsthitaḥ | [GarPur, 1, 15 148.1]
suṣuptisthaḥ suṣuptiśca sthānaṃ sthānānta eva ca | [GarPur, 1, 15 148.2]
jagatsthaścaiva jāgartā sthānaṃ jāgaritaṃ tathā | [GarPur, 1, 15 149.1]
svaprasthaḥ svapravit svapnasthānaṃ svapnastathaiva ca | [GarPur, 1, 15 149.2]
jāgratsvapnasuṣuptaiśca vihīno vai caturthakaḥ | [GarPur, 1, 15 150.1]
vijñānaṃ vedyarūpaṃ ca jīvo jīvayitā tathā | [GarPur, 1, 15 150.2]
bhuvanādhipatiścaiva bhuvanānāṃ niyāmakaḥ | [GarPur, 1, 15 151.1]
pātālavāsī pātālaṃ sarvajvaravināśanaḥ | [GarPur, 1, 15 151.2]
paramānandarūpī ca dharmāṇāṃ ca pravartakaḥ | [GarPur, 1, 15 152.1]
sulabho durlabhaścaiva prāṇāyāmaparastathā | [GarPur, 1, 15 152.2]
pratyāhāro dhārakaśca pratyāhārakarastathā | [GarPur, 1, 15 153.1]
prabhā kāntistathā hyarciḥ śuddhasphaṭikasannibhaḥ | [GarPur, 1, 15 153.2]
agrāhaścaiva gauraśca sarvaḥ śucirabhiṣṭutaḥ | [GarPur, 1, 15 154.1]
vaṣaṭkāro vaṣaḍ vauṣaṭ svadhā svāhā ratistathā | [GarPur, 1, 15 154.2]
paktā nandayitā bhoktā boddhā bhāvayitā tathā | [GarPur, 1, 15 155.1]
jñānātmā caiva dehātmā bhūmā sarveśvareśvaraḥ | [GarPur, 1, 15 155.2]
nadī nandī ca nandīśo bhāratas tarunāśanaḥ | [GarPur, 1, 15 156.1]
cakrapaḥ śrīpatiścaiva nṛpāṇāṃ cakravartinām | [GarPur, 1, 15 156.2]
īśaśca sarvadevānāṃ dvārakāsaṃsthitastathā | [GarPur, 1, 15 157.1]
puṣkaraḥ puṣkarādhyakṣaḥ puṣkaradvīpa eva ca | [GarPur, 1, 15 157.2]
bharato janako janyaḥ sarvākāravivarjitaḥ | [GarPur, 1, 15 158.1]
nirākāro nirnimitto nirātaṅko nirāśrayaḥ | [GarPur, 1, 15 158.2]
iti nāmasahasraṃ te vṛṣabhadhvaja kīrtitam | [GarPur, 1, 15 159.1]
devasya viṣṇor īśasya sarvapāpavināśanam | [GarPur, 1, 15 159.2]
paṭhandvijaśca viṣṇutvaṃ kṣatriyo jayamāpnuyāt | [GarPur, 1, 15 160.1]
vaiśyo dhanaṃ sukhaṃ śūdro viṣṇubhaktisamanvitaḥ | [GarPur, 1, 15 160.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe śrīviṣṇusahasranāmastotranirūpaṇaṃ nāma pañcadaśo 'dhyāyaḥ | [GarPur, 1, 15 161.1]
{GarPur, 1, 16}
rudra uvāca | [GarPur, 1, 16 1.1]
punardhyānaṃ samācakṣva śaṅkhacakragadādhara | [GarPur, 1, 16 1.2]
viṣṇorīśasya devasya śuddhasya paramātmanaḥ | [GarPur, 1, 16 1.3]
hariruvāca | [GarPur, 1, 16 2.1]
śṛṇu rudra harerdhyānaṃ saṃsāratarunāśanam | [GarPur, 1, 16 2.2]
dṛśirūpamanantaṃ ca sarvavyāpy ajam avyayam | [GarPur, 1, 16 2.3]
akṣaraṃ sarvagaṃ nityaṃ mahadbrahmāsti kevalam | [GarPur, 1, 16 3.1]
sarvasya jagato mūlaṃ sarvagaṃ parameśvaram | [GarPur, 1, 16 3.2]
sarvabhūtahṛdisthaṃ vai sarvabhūtamaheśvaram | [GarPur, 1, 16 4.1]
sarvādhāraṃ nirādhāraṃ sarvakāraṇakāraṇam | [GarPur, 1, 16 4.2]
alepakaṃ tathā muktaṃ muktayogivicintitam | [GarPur, 1, 16 5.1]
sthūladehavihīnaṃ ca cakṣuṣā parivarjitam | [GarPur, 1, 16 5.2]
vāgindriyavihīnaṃ ca prāṇidharmavivarjitam | [GarPur, 1, 16 6.1]
pādendriyavihīnaṃ ca vāgdharmaparivarjitam | [GarPur, 1, 16 6.2]
pāyūpasthavihīnaṃ ca sarvaindriyavivarjitam | [GarPur, 1, 16 6.3]
manovirahitaṃ tadvanmanodharmavivarjitam | [GarPur, 1, 16 7.1]
buddhyā vihīnaṃ deveśaṃ cetasā parivarjitam | [GarPur, 1, 16 7.2]
ahaṅkāravihīnaṃ vai buddhidharmavivarjitam | [GarPur, 1, 16 8.1]
prāṇena rahitaṃ caiva hyapānena vivarjitam | [GarPur, 1, 16 8.2]
vyānākhyavāyuhīnaṃ vai prāṇadharmavivarjitam | [GarPur, 1, 16 9.1]
hariruvāca | [GarPur, 1, 16 9.2]
punaḥ sūryarcanaṃ vakṣye yaduktaṃ bhṛgave purā | [GarPur, 1, 16 9.3]
oṃ khakholkāya namaḥ | [GarPur, 1, 16 10.1]
sūryasya mūlamantro 'yaṃ bhuktimuktipradāyakaḥ | [GarPur, 1, 16 10.2]
oṃ khakholkāya tridaśāya namaḥ | [GarPur, 1, 16 11.1]
oṃ vici ṭhaṭha śirase namaḥ | [GarPur, 1, 16 11.2]
oṃ jñānine ṭhaṭha śikhāyai namaḥ | [GarPur, 1, 16 11.3]
oṃ sahasraraśmaye ṭhaṭha kavacāya namaḥ | [GarPur, 1, 16 11.4]
oṃ sarvatejo'dhipataye ṭhaṭha astrāya namaḥ | [GarPur, 1, 16 12.1]
oṃ jvala jvala prajvala prajvala ṭhaṭha namaḥ | [GarPur, 1, 16 12.2]
agniprākāramantro 'yaṃ sūryasyāghavināśanaḥ | [GarPur, 1, 16 13.1]
oṃ ādityāya vidmahe viśvabhāvāya dhīmahi tannaḥ sūrya pracodayāt | [GarPur, 1, 16 13.2]
sakalīkaraṇaṃ kuryād gāyatryā bhāskarasya ca | [GarPur, 1, 16 14.1]
dharmātmane ca pūrvasminyamāyeti ca dakṣiṇe | [GarPur, 1, 16 14.2]
daṇḍanāyakāya tato daivatāyeti cottare | [GarPur, 1, 16 15.1]
śyāmapiṅgalamaiśānyāmāgneyyāṃ dīkṣitaṃ yajet | [GarPur, 1, 16 15.2]
vajrapāṇiṃ ca nairṛtyāṃ bhūr bhuvaḥ svaśca vāyave | [GarPur, 1, 16 16.1]
oṃ candrāya nakṣatrādhipataye namaḥ | [GarPur, 1, 16 16.2]
oṃ aṅgārakāya kṣitisutāya namaḥ | [GarPur, 1, 16 16.3]
oṃ budhāya somasutāya namaḥ | [GarPur, 1, 16 16.4]
oṃ vāgīśvarāya sarvavidyādhipataye namaḥ | [GarPur, 1, 16 16.5]
oṃ śukrāya maharṣaye bhṛgusutāya namaḥ | [GarPur, 1, 16 16.6]
oṃ śanaiścarāya sūryātmajāya namaḥ | [GarPur, 1, 16 16.7]
oṃ rāhave namaḥ | [GarPur, 1, 16 16.8]
oṃ ketave namaḥ | [GarPur, 1, 16 16.9]
pūrvādīśānaparyantā ete pūjyā vṛṣadhvaja | [GarPur, 1, 16 17.1]
oṃ anūkāya namaḥ | [GarPur, 1, 16 17.2]
oṃ prathamanāthāya namaḥ | [GarPur, 1, 16 17.3]
oṃ buddhāya namaḥ | [GarPur, 1, 16 17.4]
oṃ bhagavannaparimitamayūkhamālin sakalajagatpate saptāśvavāhana caturbhuja paramasiddhiprada visphuliṅgapiṅgala tata ehyehi idamarghyaṃ mama śirasi gataṃ gṛhṇa gṛhṇa tejograrūpam anagna jvala jvala ṭhaṭha namaḥ | [GarPur, 1, 16 18.1]
anenāvāhya mantreṇa tataḥ sūryaṃ visarjayet | [GarPur, 1, 16 19.1]
oṃ namo bhagavate ādityāya sahasrakiraṇāya gaccha sukhaṃ punarāgamanāyeti | [GarPur, 1, 16 19.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe haridhyānasūryārcanayornirūpaṇaṃ nāma ṣoḍaśo 'dhyāyaḥ | [GarPur, 1, 16 20.1]
{GarPur, 1, 17}
hariruvāca | [GarPur, 1, 17 1.1]
punaḥ sūryārcanaṃ vakṣye yaduktaṃ dhanadāya hi | [GarPur, 1, 17 1.2]
aṣṭapatraṃ likhetpadmaṃ śucau deśe sakarṇikam | [GarPur, 1, 17 1.3]
āvāhanīṃ tato baddhā mudrāmāvāhayedravim | [GarPur, 1, 17 2.1]
khakholkaṃ sthāpya mudrāṃ tu sthāpayenmantrarūpiṇīm | [GarPur, 1, 17 2.2]
āgneyyāṃ diśi devasya hṛdayaṃ sthāpayecchiva | [GarPur, 1, 17 3.1]
aiśānyāṃ tu śiraḥ sthāpyaṃ nairṛtyāṃ vinyasecchikhām | [GarPur, 1, 17 3.2]
pauraṃdaryāṃ nyased dharmam ekāgrasthitamānasaḥ | [GarPur, 1, 17 4.1]
vāyavyāṃ caiva netraṃ tu vāruṇyāmastrameva ca | [GarPur, 1, 17 4.2]
aiśānyāṃ sthāpayetsomaṃ paurandaryāṃ tu lohitam | [GarPur, 1, 17 5.1]
āgneyyāṃ somatanayaṃ yāmyāṃ caiva bṛhaspatim | [GarPur, 1, 17 5.2]
nairṛtyāṃ dānavaguruṃ vāruṇyāṃ tu śanaiścaram | [GarPur, 1, 17 6.1]
vāyavyāṃ ca tathā ketuṃ kauberyāṃ rāhumeva ca | [GarPur, 1, 17 6.2]
dvitīyāyāṃ tu kakṣāyāṃ sūryāndvādaśa pūjayet | [GarPur, 1, 17 7.1]
bhagaḥ sūryo 'ryamā caiva mitro vai varuṇastathā | [GarPur, 1, 17 7.2]
savitā caiva dhātā ca vivasvāṃśca mahābalaḥ | [GarPur, 1, 17 8.1]
tvaṣṭā pūṣā tathā cendro dvādaśo viṣṇurucyate | [GarPur, 1, 17 8.2]
pūrvādāvarcayeddevānindrādīñchraddhayā naraḥ | [GarPur, 1, 17 9.1]
jayā ca vijayā caiva jayanti cāparājitā | [GarPur, 1, 17 9.2]
śeṣaśca vāsukiścaiva nāgānityādi pūjayet | [GarPur, 1, 17 9.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe sūryārcanavidhir nāma saptadaśo 'dhyāyaḥ | [GarPur, 1, 17 10.1]
{GarPur, 1, 18}
sūta uvāca | [GarPur, 1, 18 1.1]
garuḍoktaṃ kaśyapāya vakṣye mṛtyuñjayārcanam | [GarPur, 1, 18 1.2]
uddhārapūrvakaṃ puṇyaṃ sarvadevamayaṃ matam | [GarPur, 1, 18 1.3]
oṅkāraṃ pūrvamuddhṛtya juṃkāraṃ tadanantaram | [GarPur, 1, 18 2.1]
savisargaṃ tṛtīyaṃ syān mṛtyudāridryamardanam | [GarPur, 1, 18 2.2]
īśaviṣṇvarkadevyādikavacaṃ sarvasādhakam | [GarPur, 1, 18 3.1]
amṛteśaṃ mahāmantrantryakṣaraṃ pūjanaṃ samam | [GarPur, 1, 18 3.2]
japanānmṛtyuhīnāḥ syuḥ sarvapāpavivarjitāḥ | [GarPur, 1, 18 3.3]
śatajapyād vedaphalaṃ yajñatīrthaphalaṃ labhet | [GarPur, 1, 18 4.1]
aṣṭottaraśatājjāpyāt trisandhyaṃ mṛtyuśatrujita | [GarPur, 1, 18 4.2]
dhyāyecca sitapadmasthaṃ varadaṃ cābhayaṃkare | [GarPur, 1, 18 5.1]
dvābhyāṃ cāmṛtakumbhaṃ tu cintayedamṛteśvaram | [GarPur, 1, 18 5.2]
tasyaivāṅgagatāṃ devīmamṛtāmṛtabhāṣiṇīm | [GarPur, 1, 18 6.1]
kalaśaṃ dakṣiṇe haste vāmahaste saroruham | [GarPur, 1, 18 6.2]
japedaṣṭasahasraṃ vai trisandhyaṃ māsamekataḥ | [GarPur, 1, 18 7.1]
āhvānaṃ sthāpanaṃ rodhaṃ sannidhānaṃ niveśanam | [GarPur, 1, 18 8.1]
pādyam ācamanaṃ snānamarghyaṃ sraganulepanam | [GarPur, 1, 18 8.2]
dīpāṃbaraṃ bhūṣaṇaṃ ca naivedyaṃ pānavījanam | [GarPur, 1, 18 9.1]
mātrāmudrājapadhyānaṃ dakṣiṇā cāhutiḥ stutiḥ | [GarPur, 1, 18 9.2]
vādyaṃ gatiṃ ca nṛtyaṃ ca nyāsayogaṃ pradakṣiṇam | [GarPur, 1, 18 10.1]
praṇatirmantraśayyā ca vandanaṃ ca visarjanam | [GarPur, 1, 18 10.2]
ṣaḍaṅgādiprakāreṇa pūjanaṃ tu kramoditam | [GarPur, 1, 18 11.1]
parameśamukhodīritaṃ yo jānāti sa pūjakaḥ | [GarPur, 1, 18 11.2]
arghyapātrārcanaṃ cādāvastreṇaiva tu tāḍanam | [GarPur, 1, 18 12.1]
śodhanaṃ kavacenaiva amṛtīkaraṇaṃ tataḥ | [GarPur, 1, 18 12.2]
pūjā cādhāraśaktyādeḥ prāṇāyāmaṃ tathāsane | [GarPur, 1, 18 13.1]
pīṭhaśuddhiṃ tataḥ kuryācchoṣaṇādyaistataḥ smaret | [GarPur, 1, 18 13.2]
ātmānaṃ devarūpaṃ ca karāṅganyāsakaṃ caret | [GarPur, 1, 18 14.1]
ātmānaṃ pūjayet paścāj jyotīrūpaṃ hṛdabjataḥ | [GarPur, 1, 18 14.2]
mūrtau vā sthaṇḍile vāpi kṣipetpuṣpaṃ tu bhāsvaram | [GarPur, 1, 18 15.1]
āhvānadvārapūjārthaṃ pūjā cādhāraśaktitaḥ | [GarPur, 1, 18 15.2]
sānnidhyakaraṇaṃ deve parivārasya pūjanam | [GarPur, 1, 18 16.1]
aṅgaṣaṭkasya pūjā vai kartavyā ca vipaścitaiḥ | [GarPur, 1, 18 16.2]
dharmādayaśca śakrādyāḥ sāyudhāḥ parivārakāḥ | [GarPur, 1, 18 17.1]
yugavedamuhūrtāśca pūjeyaṃ bhuktimuktikṛt | [GarPur, 1, 18 17.2]
mātṛkāśca gaṇāṃścādau nandigaṅge ca pūjayet | [GarPur, 1, 18 18.1]
mahākālaṃ ca yamanāṃ dehalyāṃ pūjayetpurā | [GarPur, 1, 18 18.2]
oṃ amṛteśvara oṃ bhairavāya namaḥ | [GarPur, 1, 18 19.1]
evaṃ oṃ juṃ haṃsaḥ sūryāya namaḥ | [GarPur, 1, 18 19.2]
evaṃ śivāya kṛṣṇāya brahmaṇe ca gaṇāya ca | [GarPur, 1, 18 20.1]
caṇḍikāyai sarasvatyai mahālakṣmādi pūjayet | [GarPur, 1, 18 20.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe 'mṛteśamṛtyuñjayapūjanaṃ nāmāṣṭādaśo 'dhyāyaḥ | [GarPur, 1, 18 21.1]
{GarPur, 1, 19}
sūta uvāca | [GarPur, 1, 19 1.1]
prāṇeśvaraṃ gāruḍaṃ ca śivoktaṃ pravadāmyaham | [GarPur, 1, 19 1.2]
sthānānyādau pravakṣyāmi nāgadaṣṭo na jīvati | [GarPur, 1, 19 1.3]
citāvalmīkaśailādau kape ca vivare taroḥ | [GarPur, 1, 19 2.1]
daṃśe rekhātrayaṃ yasya pracchannaṃ sa na jīvati | [GarPur, 1, 19 2.2]
ṣaṣṭhyāṃ ca karkaṭe meṣe mūlāśleṣāmaghādiṣu | [GarPur, 1, 19 3.1]
kakṣāśroṇigale sandhau śaṅkhakarṇodarādiṣu | [GarPur, 1, 19 3.2]
daṇḍī śastradharo bhikṣur nagnādiḥ kāladūtakaḥ | [GarPur, 1, 19 4.1]
bāhau ca vaktre grīvāyāṃ daṣṭāyāṃ na hi jīvati | [GarPur, 1, 19 4.2]
pūrvaṃ dinapatirbhuṅkte ardhayāmaṃ tato 'pare | [GarPur, 1, 19 5.1]
śeṣā grahāḥ pratidinaṃ ṣaṭsaṃkhyāparivartanaiḥ | [GarPur, 1, 19 5.2]
nāgabhogaḥ kramājjñeyo rātrau bāṇavivartanaiḥ | [GarPur, 1, 19 6.1]
śeṣo 'rkaḥ phaṇipaś candras takṣako bhauma īritaḥ | [GarPur, 1, 19 6.2]
karkoṭo jño guruḥ padmo mahāpadmaśca bhārgavaḥ | [GarPur, 1, 19 7.1]
śaṅkhaḥ śanaiścaro rāhuḥ kulikaścāhayo grahāḥ | [GarPur, 1, 19 7.2]
rātrau divā suragurorbhāge syādamarāntakaḥ | [GarPur, 1, 19 8.1]
paṅgoḥ kāle divā rāhuḥ kulikena saha sthitaḥ | [GarPur, 1, 19 8.2]
yāmārdhasandhisaṃsthāṃ ca velāṃ kālavatīṃ caret | [GarPur, 1, 19 9.1]
bāṇadviṣaḍvahnivājiyugabhūr ekabhāgataḥ | [GarPur, 1, 19 9.2]
divā ṣaḍedanetrādripañcatrimānuṣāṃśakaiḥ | [GarPur, 1, 19 10.1]
pādāṅguṣṭhe pādapṛṣṭhe pādapṛṣṭhe gulphe jānuni liṅgake | [GarPur, 1, 19 10.2]
nābhau hṛdi stanataṭe kaṇṭhe nāsāpuṭe 'kṣiṇi | [GarPur, 1, 19 11.1]
karṇayośca bhruvoḥ śaṅkhe mastake pratipatkramāt | [GarPur, 1, 19 11.2]
tiṣṭhaccandraśca jīvecca puṃso dakṣiṇabhāgake | [GarPur, 1, 19 12.1]
kāyasya vāmabhāge tu striyā vāyuvahātkarāt | [GarPur, 1, 19 12.2]
amṛtastatkṛto moho nivarteta ca mardanāt | [GarPur, 1, 19 13.1]
ātmanaḥ paramaṃ bījaṃ haṃsākhyaṃ sphaṭikāmalam | [GarPur, 1, 19 13.2]
dātavyaṃ viṣapāpaghnaṃ bījaṃ tasya caturvidham | [GarPur, 1, 19 14.1]
bindupañcasvarayutam ādyam uktaṃ dvitīyakam | [GarPur, 1, 19 14.2]
ṣaṣṭhārūḍhaṃ tṛtīyaṃ syātsavisargaṃ caturthakam | [GarPur, 1, 19 14.3]
oṃ kuru kule svāhā | [GarPur, 1, 19 14.4]
vidyā trailokyarakṣārthaṃ garuḍena dhṛtā purā | [GarPur, 1, 19 15.1]
vadhepsurnāganāgānāṃ mukhe 'tha praṇavaṃ nyaset | [GarPur, 1, 19 15.2]
gale kuru nyaseddhīmānkule ca gulphayoḥ smṛtaḥ | [GarPur, 1, 19 16.1]
svāhā pādayuge caiva yugahā nyāsa īritaḥ | [GarPur, 1, 19 16.2]
gṛhe vivikhitā yatra tannāgāḥ saṃtyajanti ca | [GarPur, 1, 19 17.1]
sahasramantraṃ japtvā tu karṇe sūtraṃ dhṛtaṃ tathā | [GarPur, 1, 19 17.2]
yadgṛhe śarkarā japtā kṣiptā nāgāstyajanti tat | [GarPur, 1, 19 18.1]
saptalakṣasya japyāddhi siddhiḥ prāptā surāsuraiḥ | [GarPur, 1, 19 18.2]
oṃ suvarṇarekhe kukkuṭavigraharūpiṇi svāhā | [GarPur, 1, 19 19.1]
evaṃ cāṣṭadale padmadale varṇayugaṃ likhet | [GarPur, 1, 19 19.2]
nāmaitadvāridhārābhiḥ snāto daṣṭo viṣaṃ tyajet | [GarPur, 1, 19 20.1]
oṃ pakṣi svāhā | [GarPur, 1, 19 20.2]
aṅguṣṭhādi kaniṣṭhāntaṃ kare nyasyātha dehake | [GarPur, 1, 19 21.1]
ke vaktre hṛdi liṅge ca pādayorgaruḍasya hi | [GarPur, 1, 19 21.2]
nākrāmanti ca tacchāyāṃ svapne 'pi viṣapannagāḥ | [GarPur, 1, 19 22.1]
yastu lakṣaṃ japeccāsyāḥ sa dṛṣṭvā nāśayedviṣam | [GarPur, 1, 19 22.2]
oṃ hrī hrau hrīṃ bhiruṇḍāyai svāhā | [GarPur, 1, 19 23.1]
karṇe japtā tviyaṃ vidyā daṣṭakasya viṣaṃ haret | [GarPur, 1, 19 23.2]
a ā nyasettu pādāgre i ī gulphe 'tha jānuni | [GarPur, 1, 19 24.1]
u ū e ai kaṭitaṭe o nābhau hṛdi au nyaset | [GarPur, 1, 19 24.2]
vaktre amuttamāṅge aḥ nyasedvai haṃsasaṃyutāḥ | [GarPur, 1, 19 25.1]
haṃso viṣādi ca harejjapto dhyāto 'tha pūjitaḥ | [GarPur, 1, 19 25.2]
garuḍo 'hamiti dhyātvā kuryādviṣaharāṃ kriyām | [GarPur, 1, 19 26.1]
haṃmantraṃ gātravinyastaṃ viṣādiharamīritam | [GarPur, 1, 19 26.2]
nyasya haṃsaṃ vāmakare nāsāmukhanirodhakṛt | [GarPur, 1, 19 27.1]
mantro hareddaṣṭakasya tvaṅmāṃsādigataṃ viṣam | [GarPur, 1, 19 27.2]
sa vāyunā samākṛṣya daṣṭānāṃ garalaṃ haret | [GarPur, 1, 19 28.1]
tanau nyaseddaṣṭakasya nīlakaṇṭhādi saṃsmaret | [GarPur, 1, 19 28.2]
pītaṃ pratyaṅgirāmūlaṃ taṇḍuladbhir viṣāpaham | [GarPur, 1, 19 29.1]
punarnavāphalinīnāṃ mūlaṃ vakkrajam īdṛśam | [GarPur, 1, 19 29.2]
mūlaṃ śuklabṛhatyāstu karkoṭyā gairikarṇikam | [GarPur, 1, 19 30.1]
adbhirghṛṣṭaghṛtopetalepo 'yaṃ viṣamardanaḥ | [GarPur, 1, 19 30.2]
viṣamṛddhiṃ na vrajecca uṣṇaṃ pibati yo ghṛtam | [GarPur, 1, 19 31.1]
pañcāṅgaṃ tu śirīṣasya mūlaṃ gṛñjanajaṃ tathā | [GarPur, 1, 19 31.2]
sarvāṅgalepataś cāpi pānādvā viṣahṛdbhavet | [GarPur, 1, 19 32.1]
hrīṃ gonasādiviṣahṛt | [GarPur, 1, 19 32.2]
hṛllalāṭavisargāntaṃ dhyātaṃ vaśyādikṛd bhavet | [GarPur, 1, 19 33.1]
nyastaṃ yonau vaśet kanyāṃ kuryānmadajalāvilam | [GarPur, 1, 19 33.2]
japtvā saptāṣṭasāhasraṃ garutmāniva sarvagaḥ | [GarPur, 1, 19 34.1]
kaviḥ syācchrutidharī ca vaśyāḥ strīścāyurāpnuyāt | [GarPur, 1, 19 34.2]
viṣahṛtsyātkathā tadvanmaṇirvyāsaḥ smṛto dhruvam | [GarPur, 1, 19 34.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe sarpaviṣaharopāyanirūpaṇaṃ nāmaikonaviṃśo 'dhyāyaḥ | [GarPur, 1, 19 35.1]
{GarPur, 1, 20}
sūta uvāca | [GarPur, 1, 20 1.1]
vakṣye tatparamaṃ guhyaṃ śivoktaṃ mantravṛndakam | [GarPur, 1, 20 1.2]
pāśaṃ dhanuśca cakraṃ ca mudraraṃ śūlapaṭṭiśam | [GarPur, 1, 20 1.3]
etairevāyudhairyuddhe mantraiḥ śatrūñjayennṛpaḥ | [GarPur, 1, 20 2.1]
mantroddhāraḥ padmapātre ādipūrvādike likhet | [GarPur, 1, 20 2.2]
aṣṭavargaṃ cāṣṭamaṃ ca khyātamīśānapatrake | [GarPur, 1, 20 3.1]
oṃkāro brahmabījaṃ syāddhrīṅkāro viṣṇureva ca | [GarPur, 1, 20 3.2]
hrīṅkāraśca śivaḥ śūle triśākhe tu kramānnyaset | [GarPur, 1, 20 4.1]
oṃ hrīṃ hrīṃ | [GarPur, 1, 20 4.2]
śūlaṃ gṛhītvā hastenābhrāmya cākāśasaṃmukham | [GarPur, 1, 20 5.1]
taddarśanāndrahā nāgā dṛṣṭvā vā nāśamāpnuyuḥ | [GarPur, 1, 20 5.2]
dhūmārakte karaṃ madhye dhyātvā khe cintayennaraḥ | [GarPur, 1, 20 6.1]
duṣṭā nāgā grahā meghā vinaśyanti ca rākṣasāḥ | [GarPur, 1, 20 6.2]
trilokānrakṣayenmantro martyalokasya kā kathā | [GarPur, 1, 20 7.1]
oṃ jūṃ sūṃ hūṃ phaṭ | [GarPur, 1, 20 7.2]
khādirānkīlakānaṣṭau kṣetre saṃmantrya vinyaset | [GarPur, 1, 20 8.1]
na tatra vajrapātasya sphūrjathvāderupadravaḥ | [GarPur, 1, 20 8.2]
garuḍoktairmahāmantraiḥ kīlakānaṣṭa mantrayet | [GarPur, 1, 20 9.1]
ekaviṃśativārāṇi kṣetre tu nikhanenniśi | [GarPur, 1, 20 9.2]
vidyunmūṣakavajrādisamupadrava eva ca | [GarPur, 1, 20 10.1]
harakṣamalavarayū binduyuktaḥ sadāśivaḥ | [GarPur, 1, 20 10.2]
oṃ hrāṃ sadāśivāya namaḥ | [GarPur, 1, 20 11.1]
tarjanyā vinyasetpiṇḍaṃ dāḍimīkusumaprabham | [GarPur, 1, 20 11.2]
tasyaiva darśanādduṣṭā meghavidyuddīpādayaḥ | [GarPur, 1, 20 12.1]
rākṣasā bhūtaḍākinyaḥ pradravanti diśo daśa | [GarPur, 1, 20 12.2]
oṃ hrīṃ gaṇeśāya namaḥ | [GarPur, 1, 20 13.1]
stambhanādicakrāya namaḥ | [GarPur, 1, 20 13.2]
oṃ aiṃ brahayaintrai lokyaḍāmarāya namaḥ | [GarPur, 1, 20 13.3]
bhairavaṃ piṇḍamākhyātaṃ viṣapāpagrahāpaham | [GarPur, 1, 20 14.1]
kṣetrasya rakṣaṇaṃ bhūtarākṣasādeḥ pramardanam | [GarPur, 1, 20 14.2]
oṃ namaḥ | [GarPur, 1, 20 15.1]
indravajraṃ kare dhyātvā duṣṭameghādivāraṇam | [GarPur, 1, 20 15.2]
viṣaśatrugaṇā bhūtā naśyante vajramudrayā | [GarPur, 1, 20 15.3]
oṃ kṣuṃ namaḥ | [GarPur, 1, 20 16.1]
smaretpāśaṃ vāmahaste viṣabhūtādi naśyati | [GarPur, 1, 20 16.2]
oṃ hrāṃ namaḥ | [GarPur, 1, 20 16.3]
hareduccāraṇānmantro viṣameghagrahādikān | [GarPur, 1, 20 16.4]
dhyātvā kṛtāntaṃ ca dahecchedakāstreṇa vai jagat | [GarPur, 1, 20 17.1]
oṃ kṣṇaṃ namaḥ | [GarPur, 1, 20 17.2]
dhyātvā tu bhairavaṃ kuryāndrahabhūtaviṣāpaham | [GarPur, 1, 20 17.3]
oṃ lasaddijihvākṣa svāhā | [GarPur, 1, 20 18.1]
kṣetrādau grahabhūtādiviṣapakṣinivāraṇam | [GarPur, 1, 20 18.2]
oṃ kṣva namaḥ | [GarPur, 1, 20 19.1]
raktena paṭahe likhya śabdāt tresurgrahādayaḥ | [GarPur, 1, 20 19.2]
oṃ mara mara māraya māraya svāhā | [GarPur, 1, 20 19.3]
oṃ huṃ phaṭ svāhā | [GarPur, 1, 20 19.4]
śūlaṃ cāṣṭaśatair mantrya bhrāmaṇācchatruvṛndahṛt | [GarPur, 1, 20 20.1]
ūrdhvaśaktinipātena adhaḥ śaktiṃ nikuñcayet | [GarPur, 1, 20 20.2]
pūrake pūritā mantrāḥ kumbhakena sumantritāḥ | [GarPur, 1, 20 21.1]
praṇavenāpyāyitāste manavastadudīritāḥ | [GarPur, 1, 20 21.2]
evamāpyāyitā mantrā bhṛtyavatphaladāyakāḥ | [GarPur, 1, 20 21.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe viṣādiharamantravṛndanirūpaṇaṃ nāma viṃśo 'dhyāyaḥ | [GarPur, 1, 20 22.1]
{GarPur, 1, 21}
sūta uvāca | [GarPur, 1, 21 1.1]
pañcavaktrārcanaṃ vakṣye pṛthag yad bhuktimuktidam | [GarPur, 1, 21 1.2]
oṃ bhūrviṣṇave ādibhūtāya sarvādhārāya mūrtaye svāhā | [GarPur, 1, 21 1.3]
sadyojātasya cāhvānamanena prathamaṃ caret | [GarPur, 1, 21 2.1]
oṃ hāṃ sadyojātāyaiva kalā hyaṣṭau prakīrtitāḥ | [GarPur, 1, 21 2.2]
siddhirṛddhirdhṛtirlakṣmīrmedhā kāntiḥ svadhā sthitiḥ | [GarPur, 1, 21 3.1]
oṃ hīṃ vāmadevāyaiva kalāstasya trayodaśa | [GarPur, 1, 21 3.2]
rajā rakṣā ratiḥ pālyā kāntis tṛṣṇā matiḥ kriyā | [GarPur, 1, 21 4.1]
kāmā buddhiśca rātriśca trāsanī mohinī tathā | [GarPur, 1, 21 4.2]
manonmanī aghorā ca tathā mohā kṣudhā kalāḥ | [GarPur, 1, 21 5.1]
nidrā mṛtyuśca māyā ca aṣṭasaṃkhyā bhayaṅkara | [GarPur, 1, 21 5.2]
oṃ haiṃ tatpuruṣāyaiva nivṛttiśca pratiṣṭhā ca vidyā śāntirna kevalā | [GarPur, 1, 21 6.1]
oṃ hauṃ īśānāya namo niścalā ca nirañjanā | [GarPur, 1, 21 7.1]
śaśinī cāṅganā caiva marīcirjvālinī tathā | [GarPur, 1, 21 7.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍaṃ pañcavaktrapūjanaṃ nāmaikaviṃśo 'dhyāyaḥ | [GarPur, 1, 21 8.1]
{GarPur, 1, 22}
sūta uvāca | [GarPur, 1, 22 1.1]
śivārcanaṃ pravakṣyāmi bhuktimuktikaraṃ param | [GarPur, 1, 22 1.2]
śāntaṃ sarvagataṃ śūnyaṃ mātrādvādaśake sthitam | [GarPur, 1, 22 1.3]
pañca vaktrāṇi hrasvāni dīrghāṇyaṅgāni bindunā | [GarPur, 1, 22 2.1]
savisargaṃ vadedastraṃ śiva ūrdhvaṃ tathā punaḥ | [GarPur, 1, 22 2.2]
ṣaṣṭhenādho mahāmantro haumityevākhilārthadaḥ | [GarPur, 1, 22 3.1]
hastābhyāṃ saṃspṛśet pādāv ūrdhvaṃ pādānmastakam | [GarPur, 1, 22 3.2]
mahāmudrā hi sarveṣāṃ karāṅganyāsamācaret | [GarPur, 1, 22 4.1]
tālahastena pṛṣṭhaṃ ca astramantreṇa śodhayet | [GarPur, 1, 22 4.2]
kaniṣṭhāmāditaḥ kṛtvā tarjanyaṅgāni vinyaset | [GarPur, 1, 22 5.1]
pūjanaṃ sampravakṣyāmi karṇikāyāṃ hṛdambuje | [GarPur, 1, 22 5.2]
dharmaṃ jñānaṃ ca vairāgyamaiśvaryādi hṛdārcayet | [GarPur, 1, 22 6.1]
āvāhanaṃ sthāpanaṃ ca pādyamarghyaṃ hṛdārpayet | [GarPur, 1, 22 6.2]
ācāmaṃ snapanaṃ pūjām ekādhāraṇatulyakam | [GarPur, 1, 22 7.1]
agnikāryavidhiṃ vakṣye astreṇollekhanaṃ caret | [GarPur, 1, 22 7.2]
varmaṇābhyukṣaṇaṃ kāryaṃ śaktinyāsaṃ hṛdā caret | [GarPur, 1, 22 8.1]
hṛdi vā śaktigarte ca prakṣipejjātavedasam | [GarPur, 1, 22 8.2]
garbhādhānādikaṃ kṛtvā niṣkṛtiṃ cārasya paścimām | [GarPur, 1, 22 9.1]
hṛdā kṛtvā sarvakarma śivaṃ sāṅgaṃ tu homayet | [GarPur, 1, 22 9.2]
pūjayenmaṇḍale śambhuṃ padmagarbhe garāṅkitam | [GarPur, 1, 22 10.1]
catuḥṣaṣṭyantam aṣṭādi khākṣi khādy ādimaṇḍalam | [GarPur, 1, 22 10.2]
khākṣīndrasūryagaṃ sarvakhādivedendu vartanam | [GarPur, 1, 22 11.1]
āgneyyāṃ kārayet kuṇḍam ardhacandranibhaṃ śubham | [GarPur, 1, 22 11.2]
agniśāstraparāyustho hṛdayādigaṇocyate | [GarPur, 1, 22 12.1]
astraṃ diśā supadmasya karṇikāyāṃ sadāśivaḥ | [GarPur, 1, 22 12.2]
dīkṣāṃ vakṣye pañcatattve sthitāṃ bhūmyādikāṃ pare | [GarPur, 1, 22 13.1]
nivṛttirbhūpratiṣṭhādyairvidyāgniḥ śāntivannijaḥ | [GarPur, 1, 22 13.2]
śāntyatītaṃ bhaved vyoma tatparaṃ śāntamavyayam | [GarPur, 1, 22 14.1]
ekaikasya śataṃ homā hatyevaṃ pañca homayet | [GarPur, 1, 22 14.2]
paścātpūrṇāhutiṃ dattvā prāsodana śivaṃ smaret | [GarPur, 1, 22 15.1]
prāyaścittaviśuddhyartham ekaikāṣṭāhutiṃ kramāt | [GarPur, 1, 22 15.2]
homayedastrabījena evaṃ dīkṣāṃ samāpayet | [GarPur, 1, 22 16.1]
yajanavyatirekeṇa gopyaṃ saṃskāramuttamam | [GarPur, 1, 22 16.2]
evaṃ saṃskāraśuddhasya śivatvaṃ jāyate dhruvam | [GarPur, 1, 22 17.1]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe śivārcanaprakāro nāma dvāviṃśo 'dhyāyaḥ | [GarPur, 1, 22 18.1]
{GarPur, 1, 23}
sūta uvāca | [GarPur, 1, 23 1.1]
śivārcanaṃ pravakṣyāmi dharmakāmādisādhanam | [GarPur, 1, 23 1.2]
tribhirmantrairācāmettu svāhāntaiḥ praṇavādikaiḥ | [GarPur, 1, 23 1.3]
oṃ hāṃ ātmatattvāya vidyātattvāya hīṃ tathā | [GarPur, 1, 23 2.1]
oṃ hūṃ śivatattvāya svāhā hṛdā syācchrotravandanam | [GarPur, 1, 23 2.2]
bhasmasnānaṃ tarpaṇaṃ ca oṃ hāṃ svāhā sarvamantrakāḥ | [GarPur, 1, 23 3.1]
sarve devāḥ sarvamunirnamo 'nto vauṣaḍantakaḥ | [GarPur, 1, 23 3.2]
svadhāntāḥ sarvapitaraḥ svadhāntāśca pitāmahāḥ | [GarPur, 1, 23 4.1]
oṃ hāṃ prapitāmahebhyastathā mātāmahādayaḥ | [GarPur, 1, 23 4.2]
hāṃ namaḥ sarvamātṛbhyastataḥ syātprāṇasaṃyamaḥ | [GarPur, 1, 23 5.1]
ācāmaṃ mārjanaṃ cātho gāyatrīṃ ca japettataḥ | [GarPur, 1, 23 5.2]
oṃ hāṃ tanmaheśāya vidmahe vāgviśuddhāya dhīmahi tanno rudraḥ pracodayāt | [GarPur, 1, 23 6.1]
sūryopasthānakaṃ kṛtvā sūryamantraiḥ prapūjayet | [GarPur, 1, 23 7.1]
oṃ hāṃ hīṃ hūṃ haiṃ hauṃ haḥ śivasūryāya namaḥ | [GarPur, 1, 23 7.2]
oṃ haṃ khakholkāya sūryamūrtaye namaḥ | [GarPur, 1, 23 7.3]
oṃ hrāṃ hrīṃ saḥ sūryāya namaḥ | [GarPur, 1, 23 7.4]
daṇḍine piṅgale tvātibhūtāni ca tataḥ smaret | [GarPur, 1, 23 8.1]
agnyādau vimaleśānamārādhya paramaṃ sukham | [GarPur, 1, 23 8.2]
yajetpadmāṃ ca rāṃ dīptāṃ rīṃ sūkṣmāṃ rūṃ jayāṃ ca reṃ | [GarPur, 1, 23 9.1]
bhadrāṃ ca raiṃ vibhūtiṃ roṃ vimalāṃ raum amoghikām | [GarPur, 1, 23 9.2]
raṃ vidyutāṃ ca pūrvādau rā madhye sarvatomukhīm | [GarPur, 1, 23 10.1]
arkāsanaṃ sūryamūrteṃ hrāṃ hrūṃ saḥ sūryamarcayet | [GarPur, 1, 23 10.2]
oṃ āṃ hṛdarkāya ca śiraḥ śikhā ca bhūrbhuvaḥ svarom | [GarPur, 1, 23 11.1]
jvālinīṃ hraṃ kavacasya cāstraṃ rājñāṃ ca dīkṣitām | [GarPur, 1, 23 11.2]
yajetsūryahṛdā sarvān soṃ somaṃ maṃ ca maṅgalam | [GarPur, 1, 23 12.1]
baṃ budhaṃ bṛṃ bṛhaspatiṃ bhaṃ bhārgavaṃ śaṃ śanaiścaram | [GarPur, 1, 23 12.2]
raṃ rāhuṃ kaṃ yajetketuṃ oṃ tejaścaṇḍamarcayet | [GarPur, 1, 23 13.1]
sūryamabhyarcya cācamya kaniṣṭhāto 'ṅgakāṃ nyaset | [GarPur, 1, 23 13.2]
hāṃ hṛcchiro hūṃ śikhā haiṃ varma hauṃ caiva netrakam | [GarPur, 1, 23 14.1]
ho 'straṃ śaktisthitiṃ kṛtvā bhūtaśuddhiṃ punarnyaset | [GarPur, 1, 23 14.2]
arghyapātraṃ tataḥ kṛtvā tadadbhiḥ prokṣayedyajet | [GarPur, 1, 23 15.1]
ātmānaṃ padmasaṃsthaṃ ca hauṃ śivāya tato bahiḥ | [GarPur, 1, 23 16.1]
dvāre nandimahākālau gaṅgā ca yamunātha gauḥ | [GarPur, 1, 23 16.2]
śrīrastraṃ vāstvadhipatiṃ brahmāṇaṃ ca gaṇaṃ gurum | [GarPur, 1, 23 17.1]
śaktyanantau yajenmadhye pūrvādau dharmakādikam | [GarPur, 1, 23 17.2]
adharmādyaṃ ca vahnyādau madhye padmasya karṇike | [GarPur, 1, 23 18.1]
vāmā jyeṣṭhā ca pūrvādau raudrī kālī ca pūrṣadaḥ | [GarPur, 1, 23 18.2]
oṃ hauṃ kalavikariṇyai balavikariṇī tataḥ | [GarPur, 1, 23 19.1]
balapramathinī sarvabhūtānāṃ damanī tataḥ | [GarPur, 1, 23 19.2]
manonmanī yajedetāḥ paṭhimadhye śivāgrataḥ | [GarPur, 1, 23 20.1]
śivāsanaṃ mahāmūrti mūrtimadhye śivāya ca | [GarPur, 1, 23 20.2]
āvāhanaṃ sthāpanaṃ ca sannidhānaṃ nirodhanam | [GarPur, 1, 23 21.1]
sakalīkaraṇaṃ mudrādarśanaṃ cārghyapādyakam | [GarPur, 1, 23 21.2]
ācāmābhyaṅgamudvartaṃ snānaṃ nirmathanaṃ caret | [GarPur, 1, 23 22.1]
vastraṃ vilepanaṃ puṣpaṃ dhūpaṃ dīpaṃ caruṃ dadet | [GarPur, 1, 23 22.2]
ācāmaṃ mukhavāsaṃ ca tāmbūlaṃ hastaśodhanam | [GarPur, 1, 23 23.1]
chatracāmarapāvitraṃ paramīkaraṇaṃ caret | [GarPur, 1, 23 23.2]
rūpakpena caikāhajapo jāpyasamarpaṇam | [GarPur, 1, 23 24.1]
stutirnatirhṛdādyaiśca jñeyaṃ nāmāṅga pūjanam | [GarPur, 1, 23 24.2]
agnīśarakṣovāyavye madhye pūrvāditantrakam | [GarPur, 1, 23 25.1]
indrādyāṃśca yajeccaṇḍaṃ tasmai nirmālyamarpayet | [GarPur, 1, 23 25.2]
guhāyātiguhyagoptā tvaṃ gṛhāṇāsmatkṛtaṃ japam | [GarPur, 1, 23 26.1]
siddhirbhavatu me deva tatprasādāttvayi sthitiḥ | [GarPur, 1, 23 26.2]
yat kiṃcit kriyate karma sadā sukṛtaduṣkṛtam | [GarPur, 1, 23 27.1]
tanme śivapadasthasya rudra kṣapaya śaṅkara | [GarPur, 1, 23 27.2]
śivo dātā śivo bhoktā śivaḥ sarvamidaṃ jagat | [GarPur, 1, 23 28.1]
śivo jayati sarvatra yaḥ śivaḥ so 'hameva ca | [GarPur, 1, 23 28.2]
yatkṛtaṃ yatkariṣyāmi tatsarvaṃ sukṛtaṃ tava | [GarPur, 1, 23 29.1]
tvaṃ trātā viśvanetā ca nānyo nātho 'sti me śiva | [GarPur, 1, 23 29.2]
athānyena prakāreṇa śivapūjāṃ vadāmyaham | [GarPur, 1, 23 30.1]
gaṇaḥ sarasvatī nandī mahākālo 'tha gaṅgayā | [GarPur, 1, 23 30.2]
pavanāstraṃ vāstvadhipo dvāri pūrvāditastvime | [GarPur, 1, 23 31.1]
indrādyāḥ pūjanīyāśca tattvāni pṛthivī jalam | [GarPur, 1, 23 31.2]
tejo vāyurvyoma gandho rasarūpe ca śabdakaḥ | [GarPur, 1, 23 32.1]
sparśo vāk pāṇipādaṃ ca pāyūpasthaṃ śrutitvacam | [GarPur, 1, 23 32.2]
cakṣurjihvā ghrāṇamano buddhiścāhaṃ prakṛtyapi | [GarPur, 1, 23 33.1]
pumānnāgo buddhividye kalā kālo niyatyapi | [GarPur, 1, 23 33.2]
māyā ca śuddhavidyā ca īśvaraśca sadāśivaḥ | [GarPur, 1, 23 34.1]
śaktiḥ śivaśca tāñjñātvā mukto jñānī śivo bhavet | [GarPur, 1, 23 34.2]
yaḥ śivaḥ sa harirbrahmā so 'haṃ brahmāsmi śaṅkara | [GarPur, 1, 23 35.1]
bhūtaśuddhiṃ pravakṣyāmi yayā śuddhaḥ śivo bhavet | [GarPur, 1, 23 36.1]
hṛtpadme sadyomantraḥ syānnivṛttiśca kalā iḍā | [GarPur, 1, 23 36.2]
piṅgalā dve ca nāḍyau tu prāṇo 'pānaśca mārutau | [GarPur, 1, 23 37.1]
indro deho brahmahetuścaturastraṃ ca maṇḍalam | [GarPur, 1, 23 37.2]
vaktreṇa lāñchitaṃ vāyumekoddhātaguṇāḥ śarāḥ | [GarPur, 1, 23 38.1]
hṛtsthānasādṛśyarutaṃ śatakoṭipravistaram | [GarPur, 1, 23 38.2]
oṃ hrīṃ pratiṣṭhāyai hrūṃ hraḥ phaṭ | [GarPur, 1, 23 39.1]
oṃ hrīṃ hrūṃ vidyāyai hraṃ hraḥ phaṭ | [GarPur, 1, 23 39.2]
caturaśītikoṭīnāmucchrayaṃ bhūmitantrakam | [GarPur, 1, 23 39.3]
tanmadhye bhavavṛkṣaṃ ca ātmānaṃ ca vicintayet | [GarPur, 1, 23 40.1]
adhomukhīṃ tataḥ pṛthvīṃ tattacchuddhaṃ bhaveddhruvam | [GarPur, 1, 23 40.2]
vāmā devī pratiṣṭhā ca suṣumnā dhārikā tathā | [GarPur, 1, 23 41.1]
samānodānavaruṇā devatā viṣṇukāraṇam | [GarPur, 1, 23 41.2]
addhātāśca guṇā vedāḥ śvetaṃ dhyānaṃ tathaiva ca | [GarPur, 1, 23 42.1]
evaṃ kuryātkaṇṭhapadmamardhacandrākhyamaṇḍalam | [GarPur, 1, 23 42.2]
padmāṅkitaṃ dviviṃśatikakoṭivistīrṇamau smaret | [GarPur, 1, 23 43.1]
caturnavatyucchrayaṃ ca ātmānaṃ ca adhomukham | [GarPur, 1, 23 43.2]
tālusthānaṃ ca padmaṃ ca aghoro vidyayānvitaḥ | [GarPur, 1, 23 44.1]
nābhyoṣṭhayor hastijihvādhyāno nāgo 'gnidevatā | [GarPur, 1, 23 44.2]
rudrahetustriruddhātāstriguṇā raktavarṇakam | [GarPur, 1, 23 45.1]
jvālākṛte trikoṇaṃ ca catuḥkoṭiśatāni ca | [GarPur, 1, 23 45.2]
vistīrṇaṃ ca samutsedhaṃ rudratattvaṃ vicintayet | [GarPur, 1, 23 46.1]
lalāṭe vai tatpuruṣaḥ śāntiryaḥ śādvalaṃ budhāḥ | [GarPur, 1, 23 46.2]
kūrmaśca kṛkaro vāyurdeva īśvarakāraṇam | [GarPur, 1, 23 47.1]
dviruddhāto guṇau dvau ca dhūmraṣaṭkoṇamaṇḍalam | [GarPur, 1, 23 47.2]
bindvaṅkitaṃ cāṣṭakoṭivistīrṇaṃ cocchrayastathā | [GarPur, 1, 23 48.1]
caturdaśādhikaṃ koṭivāyutattvaṃ vicintayet | [GarPur, 1, 23 48.2]
dvādaśati sarasije śāntyatītās tatheśvarāḥ | [GarPur, 1, 23 49.1]
kuhūśca śaṅkhinī nāḍyo devadatto dhanañjayaḥ | [GarPur, 1, 23 49.2]
śikhaiśānakāraṇaṃ ca sadāśiva iti smṛtaḥ | [GarPur, 1, 23 50.1]
guṇa ekastathoddhātaḥ śuddhasphaṭikavatsmaret | [GarPur, 1, 23 50.2]
ṣoḍaśakoṭivistīrṇaṃ pañcaviṃśatikocchrayam | [GarPur, 1, 23 51.1]
vartulaṃ cintayed vyoma bhūtaśuddhir udāhṛtā | [GarPur, 1, 23 51.2]
guṇayo gururbojaguruḥ śaktayanantau ca dharmakaḥ | [GarPur, 1, 23 52.1]
jñānavairāgyamaiśvaryaistataḥ pūrvādipatrake | [GarPur, 1, 23 52.2]
adhordhvavadane dve ca padmakarṇikakesaram | [GarPur, 1, 23 53.1]
vāmādyā ātmavidyā ca sadā dhyāyecchivākhyakam | [GarPur, 1, 23 53.2]
tattvaṃ śivāsane mūrtirhe hauṃ vidyādehāya namaḥ | [GarPur, 1, 23 54.1]
baddhapadmāsanāsīnaḥ sitaḥ ṣoḍaśavārṣikaḥ | [GarPur, 1, 23 54.2]
pañcavaktraḥ karāgraiḥ svairdaśabhiścaiva dhārayan | [GarPur, 1, 23 55.1]
abhayaṃ prasādaṃ śaktiṃ śūlaṃ khaṭvāṅgamīśvaraḥ | [GarPur, 1, 23 55.2]
dakṣaiḥ karairvāmakaiśca bhujaṅgaṃ cākṣasūtrakam | [GarPur, 1, 23 56.1]
ḍamarukaṃ nīlotpalaṃ bījapūrakamuttamam | [GarPur, 1, 23 56.2]
icchājñānakriyāśaktistrinetro hi sadāśivaḥ | [GarPur, 1, 23 57.1]
evaṃ śivārcanadhyānī sarvadā kālavarjitaḥ | [GarPur, 1, 23 57.2]
ihāhorāvacāreṇa trīṇi varṣāṇi jīvati | [GarPur, 1, 23 58.1]
dinadvayasya cāreṇa jīvedvarṣadvayaṃ naraḥ | [GarPur, 1, 23 58.2]
dinatrayasya cāreṇa varṣamekaṃ sa jīvati | [GarPur, 1, 23 59.1]
nākāle śītale mṛtyuruṣṇe caiva tu kārake | [GarPur, 1, 23 59.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe śivārcananirūpaṇaṃ nāma trayoviṃśo 'dhyāyaḥ | [GarPur, 1, 23 60.1]
{GarPur, 1, 24}
sūta uvāca | [GarPur, 1, 24 1.1]
vakṣye gaṇādikāḥ pūjāḥ sarvadā svargadāḥ parāḥ | [GarPur, 1, 24 1.2]
gaṇāsanaṃ gaṇamūrti gaṇādhipatimarcayet | [GarPur, 1, 24 1.3]
gāmādihṛdayādyaṅgaṃ durgāyā gurupādukāḥ | [GarPur, 1, 24 2.1]
durgāsanaṃ ca tanmūrtiṃ hrīṃ durge rakṣaṇīti ca | [GarPur, 1, 24 2.2]
hṛdādikaṃ nava śaktyo rudracaṇḍā pracaṇḍayā | [GarPur, 1, 24 3.1]
caṇḍogrā caṇḍanāyikā caṇḍā caṇḍavatī kramāt | [GarPur, 1, 24 3.2]
caṇārūpā caṇḍikākhyā durge durge 'tha rakṣiṇi | [GarPur, 1, 24 4.1]
vajrakhaḍgādikā mudrāḥ śivādyā vahnideśataḥ | [GarPur, 1, 24 4.2]
sadāśivamahāpretapadmāsanam athāpi vā | [GarPur, 1, 24 5.1]
aiṃ klīṃ saustripurāyai namaḥ | [GarPur, 1, 24 5.2]
oṃ hrāṃ hrīṃ kṣeṃ kṣaiṃ strīṃ skīṃ roṃ spheṃ sphīṃ śāṃ padmāsanaṃ ca mūrtiṃ ca tripurāhṛdayādikam | [GarPur, 1, 24 5.3]
pīṭhāmbuje tu brāhayādīr brahmāṇī ca maheśvarī | [GarPur, 1, 24 6.1]
kaumārī vaiṣṇavī pūjyā vārāhī cendradevatā | [GarPur, 1, 24 6.2]
cāmuṇḍā caṇḍikā pūjyā bhairavākhyāṃstato yajet | [GarPur, 1, 24 7.1]
asitāṅgo ruruś caṇḍaḥ krodha unmattabhairavaḥ | [GarPur, 1, 24 7.2]
kapālī bhīṣaṇaścaiva saṃhāraścāṣṭa bhairavāḥ | [GarPur, 1, 24 8.1]
ratiḥ prītiḥ kāmadevaḥ pañca bāṇāśca yoginī | [GarPur, 1, 24 8.2]
vaṭukaṃ durgayā vighnarājo guruśca kṣetrapaḥ | [GarPur, 1, 24 9.1]
padmagarbhe maṇḍale ca trikoṇe cintayeddhṛdi | [GarPur, 1, 24 9.2]
śuklāṃ varadākṣasūtrapustābhayasamanvitām | [GarPur, 1, 24 10.1]
lakṣajapyācca homācca tripurā siddhidā bhavet | [GarPur, 1, 24 10.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe tripurādipūjānirūpaṇaṃ nāma caturviṃśo 'dhyāyaḥ | [GarPur, 1, 24 11.1]
{GarPur, 1, 25}
sūta uvāca | [GarPur, 1, 25 1.1]
aiṃ krīṃ śrīṃ spheṃ kṣaiṃ anantaśaktipādukāṃ pūjayāmi namaḥ | [GarPur, 1, 25 1.2]
aiṃ śrīṃ phraiṃ kṣaiṃ ādhāraśaktipādukāṃ pūjayāmi namaḥ | [GarPur, 1, 25 2.1]
oṃ hraṃ kālāgnirudrapādukāṃ pūjayāmi namaḥ | [GarPur, 1, 25 2.2]
oṃ hrīṃ huṃ hāṭakeśvaradevapādukāṃ pūjayāmi namaḥ | [GarPur, 1, 25 3.1]
oṃ hrīṃ śeṣabhaṭṭārakapādukāṃ pūjayāmi namaḥ | [GarPur, 1, 25 3.2]
oṃ hrīṃ śrīṃ pūthivītatsavarṇabhuvanadvīpasamudradiśām anantākhyam āsanaṃ padmāsanaṃ pūjayāmi namaḥ | [GarPur, 1, 25 4.1]
hrīṃ śrīṃ nivṛttyādikalāpṛthivyāditattvam anantādibhuvanam oṅkārādivarṇam | [GarPur, 1, 25 5.1]
hakārādinavātmakapadaḥ sadyodātādimantraḥ hrāṃ hṛdayādyaṅgaḥ | [GarPur, 1, 25 5.2]
evaṃ mantramaheśvarasiddhavidyātmakaḥ parāmṛtārṇavaḥ sarvabhūto diksamastaṣaḍaṅgaḥ sadāśivārṇavapayaḥpūrṇodadhipakṣaśrīmān āspadātmakaḥ vidyomāpūrṇajñatvakartṛtvalakṣaṇajyeṣṭhācakrarudraśaktyātmakakarṇikaḥ | [GarPur, 1, 25 5.3]
navaśaktiśivādibhir mūlamaṇḍalatrayakujātmakotpannāpadmāsanapādukāṃ pūjayāmi namaḥ | [GarPur, 1, 25 5.4]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe āsanapūjānirūpaṇaṃ nāma pañcaviṃśo 'dhyāyaḥ | [GarPur, 1, 25 6.1]
{GarPur, 1, 26}
sūta uvāca | [GarPur, 1, 26 1.1]
anantaraṃ karanyāsaḥ | [GarPur, 1, 26 1.2]
vidyākarī śuddhiḥ kāryā | [GarPur, 1, 26 1.3]
padmamudrāṃ baddhvā mantranyāsaṃ kuryāt | [GarPur, 1, 26 1.4]
kaiṃ kaniṣṭhāyai namaḥ | [GarPur, 1, 26 1.5]
naiṃ anāmikāyai namaḥ | [GarPur, 1, 26 1.6]
maiṃ madhyamāyai namaḥ | [GarPur, 1, 26 1.7]
taiṃ tarjanyai namaḥ | [GarPur, 1, 26 1.8]
aṃ aṅguṣṭhāyai namaḥ | [GarPur, 1, 26 1.9]
lāṃ karatalāyai namaḥ | [GarPur, 1, 26 1.10]
vāṃ karapṛṣṭhāyai namaḥ | [GarPur, 1, 26 1.11]
atha dehanyāsaḥ | [GarPur, 1, 26 2.1]
smaṃ smaṃ maṇibandhāya namaḥ | [GarPur, 1, 26 2.2]
aiṃ hrīṃ śrīṃ karāsphālāya namaḥ | [GarPur, 1, 26 2.3]
mahātejorūpaṃ huṃ huṅkāreṇa karāsphālanaṃ kuryāt | [GarPur, 1, 26 2.4]
aiṃ hrīṃ śrīṃ hrīṃ sphaiṃ namo bhagavate sphaiṃ kubjīkāyai namaḥ | [GarPur, 1, 26 3.1]
hraṃ hrīṃ hrauṃ ṅa ña ṇa name aghorāmukhi hrāṃ hrīṃ kilikili vicce sthaulyakrośī hrīṃ hrīṃ śrīṃ aiṃ namo bhagavate ūrdhvavaktrāya namaḥ | [GarPur, 1, 26 3.2]
sphaiṃ kubjikāyai pūrvavaktrāya namaḥ | [GarPur, 1, 26 3.3]
hrīṃ śrīṃ hrīṃ ṅa ā ña ṇa name dakṣiṇavaktrāya namaḥ | [GarPur, 1, 26 3.4]
oṃ hrīṃ śrīṃ kilikili paścimavaktrāya namaḥ | [GarPur, 1, 26 3.5]
oṃ akhoramukhi uttaravaktrāya namaḥ | [GarPur, 1, 26 3.6]
oṃ namo bhagavate hṛdayāya namaḥ kṣaiṃ kubjikāyai śirase svāhā | [GarPur, 1, 26 3.7]
hrīṃ krīṃ hrīṃ āṃ ṅa ña ṇa name śikhāyai vaṣaṭ | [GarPur, 1, 26 3.8]
aghorāmukhi kavacāya huṃ | [GarPur, 1, 26 3.9]
haiṃ haiṃ īṃ netratrayāya vauṣaṭ | [GarPur, 1, 26 3.10]
kilikili vicce astrāya phaṭ | [GarPur, 1, 26 3.11]
aiṃ hrīṃ śrīṃ akhaṇḍamaṇḍalākāramahāśūlamaṇḍalamāya namaḥ aiṃ hrīṃ śrīṃ vāyumaṇḍalāya namaḥ | [GarPur, 1, 26 4.1]
aiṃ hrīṃ śrīṃ somamaṇḍalāya namaḥ | [GarPur, 1, 26 4.2]
aiṃ hrīṃ śrīṃ mahākulabodhāvalimaṇḍalāya namaḥ aiṃ hrīṃ śrīṃ mahākaulamaṇḍalāya namaḥ | [GarPur, 1, 26 4.3]
aiṃ hrīṃ śrīṃ gurumaṇḍalāya namaḥ aiṃ hrīṃ śrīṃ sāmamaṇḍalāya namaḥ aiṃ hrīṃ śrīṃ samagrasiddhayoginīpīṭhāpapīṭhakṣetrepakṣetramahāsaṃtānamaṇḍalāya namaḥ | [GarPur, 1, 26 4.4]
evaṃ maṇḍalānāṃ dvādaśakaṃ krameṇa pūjyam | [GarPur, 1, 26 4.5]
iti śrīgāruḍe mahāpurāṇe pūrvakhaṇḍe ācārakāṇḍe karanyāsādinirūpaṇaṃ nāma ṣaḍviṃśo 'dhyāyaḥ | [GarPur, 1, 26 5.1]
{GarPur, 1, 27}
sūta uvāca | [GarPur, 1, 27 1.1]
oṃ kaṇicikīṇikakrāṇī carvāṇī bhūtahāriṇi phaṇiviṣiṇi virathanārāyayaṇi ume daha daha haste caṇḍe raudre māheśvari mahāmukhi jvālāmukhi śaṅkukarṇi śukamuṇḍe śatruṃ hana hana sarvanāśini svedaya sarvāṅgaśoṇitaṃ tannirīkṣāsi manasā devi saṃmohaya saṃmohaya rudrasya hṛdaye jātā rudrasya hṛdaye sthitā | [GarPur, 1, 27 1.2]
rudro raudreṇa rūpeṇa tvaṃ devi rakṣa rakṣa māṃ hrūṃ māṃ hrūṃ pha pha pha ṭhaṭhaḥ skandamekhalābālagrahaśatruviṣahārī oṃ śāle māle hara hara viṣoṅkārarahiviṣavege hāṃ hāṃ śavari huṃ śavari ā kaulavegeśe sarve viñcameghamāle sarvanāgādiviṣaharaṇam | [GarPur, 1, 27 1.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe nāgādivividhaviṣaharamantranirūpaṇaṃ nāma saptaviṃśo 'dhyāyaḥ | [GarPur, 1, 27 2.1]
{GarPur, 1, 28}
sūta uvāca | [GarPur, 1, 28 1.1]
gopālapūjāṃ vakṣyāmi bhuktimuktipradāyinīm | [GarPur, 1, 28 1.2]
dvāre dhātā vidhātā ca gaṅgāyamunayā saha | [GarPur, 1, 28 1.3]
śaṅkhapadmanidhī caiva sāraṅgaḥ śarabhaḥ śriyā | [GarPur, 1, 28 2.1]
pūrve bhadraḥ subhadro dvau dakṣe caṇḍapracaṇḍakau | [GarPur, 1, 28 2.2]
paścime balaprabalau jayaśca vijayo yajet | [GarPur, 1, 28 3.1]
uttare śrīścaturdvāre gaṇo durgā sarasvatī | [GarPur, 1, 28 3.2]
kṣetrasyāgnyādikoṇeṣu dikṣu nāradapūrvakam | [GarPur, 1, 28 4.1]
siddho gururnalakūbaraṃ koṇe bhagavataṃ yajet | [GarPur, 1, 28 4.2]
pūrve viṣṇuṃ viṣṇutapo viṣṇuśaktiṃ samarcayet | [GarPur, 1, 28 5.1]
tato viṣṇuparīvāraṃ madhye śaktiṃ ca kūrmakam | [GarPur, 1, 28 5.2]
anantaṃ pṛthivīṃ dharmaṃ jñānaṃ vairāgyamagnitaḥ | [GarPur, 1, 28 6.1]
aiśvaryaṃ vāyupūrvaṃ ca prakāśātmānamuttare | [GarPur, 1, 28 6.2]
sattvāya prakṛtātmane rajase moharūpiṇe | [GarPur, 1, 28 7.1]
tamase kandapadmāya yajet kaṃ kākatattvakam | [GarPur, 1, 28 7.2]
vidyātattvaṃ paraṃ tattvaṃ sūryenduvahnimaṇḍalam | [GarPur, 1, 28 8.1]
vimalādyā āsanaṃ ca prācyāṃ śrīṃ hrīṃ prapūjayet | [GarPur, 1, 28 8.2]
gopījanavallabhāya svāhānto manurucyate | [GarPur, 1, 28 9.1]
aṅgāni yathā cakraṃ ca sucakraṃ ca vicakraṃ ca tathaica | [GarPur, 1, 28 9.2]
trailokyarakṣakaṃ cakram asurārisudarśanam | [GarPur, 1, 28 10.1]
hṛdādipūrvakoṇeṣu astraṃ śaktiṃ ca pūrvataḥ | [GarPur, 1, 28 10.2]
rukmiṇī satyabhāmā ca sunandā nāgnajityapi | [GarPur, 1, 28 11.1]
lakṣmaṇā mitravindā ca jāmbavatyā suśīlayā | [GarPur, 1, 28 11.2]
śaṅkhacakragadāpadmaṃ musalaṃ śārṅgamarcayet | [GarPur, 1, 28 12.1]
khaḍgaṃ pāśāṅkuśaṃ prācyāṃ śrīvatsaṃ kaustubhaṃ yajet | [GarPur, 1, 28 12.2]
mukuṭaṃ valamālāṃ ca aindrādyāndhvajamukhyakān | [GarPur, 1, 28 13.1]
kumudādyānviṣvaksenaṃ śriyā kṛṣṇaṃ sahārcayet | [GarPur, 1, 28 13.2]
japyāddhyānātpūjanācca sarvānkāmān avāpnuyāt | [GarPur, 1, 28 13.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe śrīgopālapūjānirūpaṇaṃ nāmāṣṭāviṃśo 'dhyāyaḥ | [GarPur, 1, 28 13.4]
{GarPur, 1, 29}
hariruvāca | [GarPur, 1, 29 1.1]
trailokyamohinīṃ vakṣye puruṣottamamukhyakām | [GarPur, 1, 29 1.2]
pūjāmantrāñchrīdharādyān dharmakāmādidāyakān | [GarPur, 1, 29 1.3]
oṃ hrīṃ śrīṃ klīṃ hrūṃ oṃ namaḥ | [GarPur, 1, 29 2.1]
puruṣottama apratirūpa lakṣmīnivāsa jagatkṣobhaṇa sarvastrīhṛdayadāraṇa tribhuvanamadonmādanakara surāsuramanujasundarī janamanāṃsi tāpaya tāpaya śoṣaya śoṣaya māraya māraya stambhaya stambhaya drāvaya drāvaya ākarṣaya ākarṣaya paramasubhaga sarvasaubhāgyakara sarvakāmaprada amukaṃ hana hana cakreṇa gadayā khaḍgena sarvabāṇair bhinddhi bhinddhi pāśena kuṭṭa kuṭṭa aṅkuśena tāḍaya tāḍaya turu turu kiṃ tiṣṭhasi tāraya tāraya yāvatsamīhitaṃ me siddhaṃ bhavati hrīṃ phaṭ namaḥ | [GarPur, 1, 29 2.2]
oṃ śrīṃ śrīdharāya trailokyamohanāya namaḥ | [GarPur, 1, 29 3.1]
klīṃ puruṣottamāya trailokyamohanāya namaḥ | [GarPur, 1, 29 3.2]
oṃ viṣṇave trailokyamohanāya namaḥ | [GarPur, 1, 29 4.1]
oṃ śrīṃ klīṃ trailokyamohanāya viṣṇave namaḥ | [GarPur, 1, 29 4.2]
trailokyamohanā mantrāḥ sarve sarvārthasādhakāḥ | [GarPur, 1, 29 5.1]
sarve cintyā pṛthag vāpi vyāsātsaṃkṣepato 'thavā | [GarPur, 1, 29 5.2]
āsanaṃ mūrtimantraṃ ca homādyaṅgaṣaḍaṅgakam | [GarPur, 1, 29 6.1]
cakraṃ gadāṃ ca khaḍgaṃ ca musalaṃ śaṃmakhaśarṅgakam | [GarPur, 1, 29 6.2]
śaraṃ pāśaṃ cāṅkuśaṃ ca lakṣmīgaruḍasaṃyutam | [GarPur, 1, 29 7.1]
viṣvaksenaṃ vistarādvānaraḥ sarvamavāpnuyāt | [GarPur, 1, 29 7.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe trailokyamohinīpūjanavidhir nāmaikonatriṃśo 'dhyāyaḥ | [GarPur, 1, 29 8.1]
{GarPur, 1, 30}
sūta uvāca | [GarPur, 1, 30 1.1]
vistareṇa pravakṣyāmi śrīdharasyārcanaṃ śubham | [GarPur, 1, 30 1.2]
parivāraśca sarveṣāṃ samo jñeyo hi paṇḍitaiḥ | [GarPur, 1, 30 1.3]
oṃ śrāṃ hṛdayāya namaḥ | [GarPur, 1, 30 2.1]
oṃ śrīṃ śirase svāhā | [GarPur, 1, 30 2.2]
oṃ śrūṃ śikhāyai vauṣaṭ | [GarPur, 1, 30 2.3]
oṃ śraiṃ kavacāya huṃ | [GarPur, 1, 30 2.4]
oṃ śrauṃ netratrayāya vauṣaṭ | [GarPur, 1, 30 2.5]
oṃ śraḥ astrāya phaṭ iti | [GarPur, 1, 30 2.6]
darśayedātmano mudrāṃ śaṅkhacakragadādikām | [GarPur, 1, 30 3.1]
dhyātvātmānaṃ śrīdharākhyaṃ śaṅkhacakragadādharam | [GarPur, 1, 30 3.2]
tatastaṃ pūjayeddevaṃ maṇḍale svastikādike | [GarPur, 1, 30 4.1]
āsanaṃ pūjayedādau devadevasya śārṅgiṇaḥ | [GarPur, 1, 30 4.2]
ebhir mantrair mahādeva tānmantrāñchṛṇu śaṅkara | [GarPur, 1, 30 4.3]
oṃ śrīdharāsanadevatāḥ āgacchatā | [GarPur, 1, 30 5.1]
oṃ samastaparivārāyācyutāsanāya namaḥ | [GarPur, 1, 30 5.2]
oṃ dhātre namaḥ | [GarPur, 1, 30 6.1]
oṃ vidhātre namaḥ | [GarPur, 1, 30 6.2]
oṃ gaṅgāyai namaḥ | [GarPur, 1, 30 6.3]
oṃ yamunāyai namaḥ | [GarPur, 1, 30 6.4]
oṃ ādhāraśaktyai namaḥ | [GarPur, 1, 30 6.5]
oṃ kūrmāya namaḥ | [GarPur, 1, 30 6.6]
oṃ anantāya namaḥ | [GarPur, 1, 30 6.7]
oṃ pṛthivyai namaḥ | [GarPur, 1, 30 6.8]
oṃ dharmāya namaḥ | [GarPur, 1, 30 6.9]
oṃ jñānāya namaḥ | [GarPur, 1, 30 6.10]
oṃ vairāgyāya namaḥ | [GarPur, 1, 30 6.11]
oṃ aiśvaryāya namaḥ | [GarPur, 1, 30 6.12]
oṃ adharmāya namaḥ | [GarPur, 1, 30 6.13]
oṃ ajñānāya namaḥ | [GarPur, 1, 30 6.14]
oṃ avairāgyāya namaḥ | [GarPur, 1, 30 6.15]
oṃ anaiśvaryāya namaḥ | [GarPur, 1, 30 6.16]
oṃ kandāya namaḥ | [GarPur, 1, 30 6.17]
oṃ nālāya namaḥ | [GarPur, 1, 30 6.18]
oṃ padmāya namaḥ | [GarPur, 1, 30 6.19]
oṃ vimalāyai namaḥ | [GarPur, 1, 30 6.20]
oṃ utkarṣiṇyai namaḥ | [GarPur, 1, 30 6.21]
oṃ jñānāyai namaḥ | [GarPur, 1, 30 6.22]
oṃ kriyāyai namaḥ | [GarPur, 1, 30 6.23]
oṃ yogāyai namaḥ | [GarPur, 1, 30 6.24]
oṃ prahvyai namaḥ | [GarPur, 1, 30 6.25]
oṃ satyāyai namaḥ | [GarPur, 1, 30 6.26]
oṃ īśānāyai namaḥ | [GarPur, 1, 30 6.27]
oṃ anugrahāyai namaḥ | [GarPur, 1, 30 6.28]
arcayitvā samaṃ rudraṃ harimāvāhya saṃyajet | [GarPur, 1, 30 7.1]
mantrairebhirmahāprājñaḥ sarvapāpapraṇāśanaiḥ | [GarPur, 1, 30 7.2]
oṃ hrīṃ śrīdharāya trailokyamohanāya viṣṇave namaḥ āgaccha | [GarPur, 1, 30 8.1]
oṃ śriyai namaḥ | [GarPur, 1, 30 9.1]
oṃ śrāṃ hṛdayāya namaḥ | [GarPur, 1, 30 9.2]
oṃ śrīṃ śirase namaḥ | [GarPur, 1, 30 9.3]
oṃ śrūṃ śikhāyai namaḥ | [GarPur, 1, 30 9.4]
oṃ śraiṃ kavacāya namaḥ | [GarPur, 1, 30 9.5]
oṃ śrauṃ netratrayāya namaḥ | [GarPur, 1, 30 9.6]
oṃ śraḥ astrāya namaḥ | [GarPur, 1, 30 9.7]
oṃ śaṅkhāya namaḥ | [GarPur, 1, 30 9.8]
oṃ padmāya namaḥ | [GarPur, 1, 30 9.9]
oṃ cakrāya namaḥ | [GarPur, 1, 30 9.10]
oṃ gadāyai namaḥ | [GarPur, 1, 30 9.11]
oṃ śrīvatsāya namaḥ | [GarPur, 1, 30 9.12]
oṃ kaustubhāya namaḥ | [GarPur, 1, 30 9.13]
oṃ vanamālāyai namaḥ | [GarPur, 1, 30 9.14]
oṃ pītāmbarāya namaḥ | [GarPur, 1, 30 9.15]
oṃ brahmaṇe namaḥ | [GarPur, 1, 30 9.16]
oṃ nāradāya namaḥ | [GarPur, 1, 30 9.17]
oṃ gurubhyo namaḥ | [GarPur, 1, 30 9.18]
oṃ indrāya namaḥ | [GarPur, 1, 30 9.19]
oṃ agnaye namaḥ | [GarPur, 1, 30 9.20]
oṃ yamāya namaḥ | [GarPur, 1, 30 9.21]
oṃ nirṛtaye namaḥ | [GarPur, 1, 30 9.22]
oṃ varuṇāya namaḥ | [GarPur, 1, 30 9.23]
oṃ vāyave namaḥ | [GarPur, 1, 30 9.24]
oṃ somāya namaḥ | [GarPur, 1, 30 9.25]
oṃ īśānāya namaḥ | [GarPur, 1, 30 9.26]
oṃ anantāya namaḥ | [GarPur, 1, 30 9.27]
oṃ brahmaṇe namaḥ | [GarPur, 1, 30 9.28]
oṃ sattvāya namaḥ | [GarPur, 1, 30 9.29]
oṃ rajase namaḥ | [GarPur, 1, 30 9.30]
oṃ tamase namaḥ | [GarPur, 1, 30 9.31]
oṃ viṣvaksenāya namaḥ | [GarPur, 1, 30 9.32]
abhiṣekaṃ tathā vastraṃ tato yajñopavītakam | [GarPur, 1, 30 10.1]
gandhaṃ puṣpaṃ tathā dhūpaṃ dīpamannaṃ pradakṣiṇam | [GarPur, 1, 30 10.2]
dadyādebhirmahāmantraiḥ samarpyātha japenmanum | [GarPur, 1, 30 11.1]
śatamaṣṭottaraṃ cāpi japtvā hyatha samarpayet | [GarPur, 1, 30 11.2]
tato muhūrtamekaṃ tu dhyāyeddevaṃ hṛdi sthitam | [GarPur, 1, 30 12.1]
śuddhasphaṭikasaṃkāśaṃ sūryakoṭisamaprabham | [GarPur, 1, 30 12.2]
prasannavadanaṃ saumyaṃ sphuranmakarakuṇḍalam | [GarPur, 1, 30 13.1]
kirīṭinamudārāṅgaṃ vanamālāsamanvitam | [GarPur, 1, 30 13.2]
parabrahmasvarūpaṃ ca śrīdharaṃ cintayetsudhīḥ | [GarPur, 1, 30 14.1]
anena caiva stotreṇa stuvīta parameśvaram | [GarPur, 1, 30 14.2]
śrīnivāsāya devāya namaḥ śrīpataye namaḥ | [GarPur, 1, 30 15.1]
śrīdharāya saśārṅgāya śrīpradāya namonamaḥ | [GarPur, 1, 30 15.2]
śrīvallabhāya śāntāya śrīmate ca namonamaḥ | [GarPur, 1, 30 16.1]
śrīparvatanivāsāya namaḥ śreyaskarāya ca | [GarPur, 1, 30 16.2]
śreyasāṃ pataye caiva hyāśramāya namonamaḥ | [GarPur, 1, 30 17.1]
namaḥ śreyaḥ svarūpāya śrīkarāya namonamaḥ | [GarPur, 1, 30 17.2]
śaraṇyāya vareṇyāya namo bhūyo namonamaḥ | [GarPur, 1, 30 18.1]
stotraṃ kṛtvā namaskṛtya devadevaṃ visarjayet | [GarPur, 1, 30 18.2]
iti rudra samākhyātā pūjā viṣṇormahātmanaḥ | [GarPur, 1, 30 19.1]
yaḥ karoti mahābhaktyā sa yāti paramaṃ padam | [GarPur, 1, 30 19.2]
iṃ yaḥ paṭhate 'dhyāyaṃ viṣṇupūjāprakāśakam | [GarPur, 1, 30 20.1]
sa vidhūyeha pāpāni yāti viṣṇoḥ paraṃ padam | [GarPur, 1, 30 20.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe śrīdharārcanavidhir nāma triṃśo 'dhyāyaḥ | [GarPur, 1, 30 21.1]
{GarPur, 1, 31}
rudra uvāca | [GarPur, 1, 31 1.1]
bhūya evaṃ jagannātha pūjāṃ kathaya me prabho | [GarPur, 1, 31 1.2]
yayā tareyaṃ saṃsārasāgaraṃ hyatidustaram | [GarPur, 1, 31 1.3]
hariruvāca | [GarPur, 1, 31 2.1]
arcanaṃ viṣṇudevasya vakṣyāmi vṛṣabhadhvaja | [GarPur, 1, 31 2.2]
tacchṛṇuṣva mahābhāga bhuktimuktipradaṃ śubham | [GarPur, 1, 31 2.3]
kṛtvā snānaṃ tataḥ sandhyāṃ tato yāgagṛhaṃ vrajet | [GarPur, 1, 31 3.1]
prakṣālya pāṇī pādau ca ācamya ca viśeṣataḥ | [GarPur, 1, 31 3.2]
mūlamantraṃ samastaṃ tu hastayorvyāpakaṃ nyaset | [GarPur, 1, 31 4.1]
mūlamantraṃ ca devasya śṛṇu rudra vadāmi te | [GarPur, 1, 31 4.2]
oṃ śrīṃ hrīṃ śrīdharāya viṣṇave namaḥ | [GarPur, 1, 31 5.1]
ayaṃ mantraḥ sureśasya viṣṇorīśasya vācakaḥ | [GarPur, 1, 31 5.2]
sarvavyādhiharaścaiva sarvagrahaharastathā | [GarPur, 1, 31 6.1]
sarvapāpaharaścaiva bhuktimuktipradāyakaḥ | [GarPur, 1, 31 6.2]
aṅganyāsaṃ tataḥ kuryād ebhir mantrair vicakṣaṇaḥ | [GarPur, 1, 31 7.1]
oṃ hāṃ hṛdayāya namaḥ | [GarPur, 1, 31 7.2]
oṃ hīṃ śirase svāhā | [GarPur, 1, 31 7.3]
oṃ hūṃ śikhāyai vaṣaṭ | [GarPur, 1, 31 7.4]
oṃ haiṃ kavacāya huṃ | [GarPur, 1, 31 7.5]
oṃ hauṃ netratrayāya vauṣaṭ | [GarPur, 1, 31 7.6]
oṃ haḥ astrāya phaṭ | [GarPur, 1, 31 7.7]
iti mantraḥ samākhyāto mayā te prabhaviṣṇunā | [GarPur, 1, 31 8.1]
nyāsaṃ kṛtvātmano mudrāṃ darśayed vijitātmavān | [GarPur, 1, 31 8.2]
tato dhyāyetparaṃ viṣṇuhṛtkoṭarasamāśritam | [GarPur, 1, 31 9.1]
śaṅkhacakrasamāyuktaṃ kundendudhavalaṃ harim | [GarPur, 1, 31 9.2]
śrīvatsakaustubhayutaṃ vanamālāsamanvitam | [GarPur, 1, 31 10.1]
ratnahārakirīṭena saṃyuktaṃ parameśvaram | [GarPur, 1, 31 10.2]
ahaṃ viṣṇuriti dhyātvā kṛtvā vai śodhanādikam | [GarPur, 1, 31 11.1]
yaṃ kṣaiṃ ramiti bījaiśca kaṭhinīkṛtya nāmabhiḥ | [GarPur, 1, 31 11.2]
aṇḍamutpādya ca tataḥ praṇavenaiva bhedayet | [GarPur, 1, 31 12.1]
tatra pūrvoktarūpaṃ tu bhāvayitvā vṛṣadhvaja | [GarPur, 1, 31 12.2]
ātmapūjāṃ tataḥ kuryād randhapuṣpādibhiḥ śubhaiḥ | [GarPur, 1, 31 13.1]
āvāhya pūjayetsarvā devatā āsanasya yāḥ | [GarPur, 1, 31 13.2]
mantrairebhirmahādeva tanmantraṃ śṛṇu śaṅkara | [GarPur, 1, 31 14.1]
viṣṇvāsanadevatā āgacchata | [GarPur, 1, 31 14.2]
oṃ samastaparivārāyācyutāya namaḥ | [GarPur, 1, 31 15.1]
oṃ dhātre namaḥ | [GarPur, 1, 31 15.2]
oṃ vidhātre namaḥ | [GarPur, 1, 31 15.3]
oṃ gaṅgāyai namaḥ | [GarPur, 1, 31 15.4]
oṃ yamunāyai namaḥ | [GarPur, 1, 31 15.5]
oṃ śaṅkhanidhaye namaḥ | [GarPur, 1, 31 15.6]
oṃ padmanidhaye namaḥ | [GarPur, 1, 31 15.7]
oṃ caṇḍāya namaḥ | [GarPur, 1, 31 15.8]
oṃ pracaṇḍāya namaḥ | [GarPur, 1, 31 15.9]
oṃ dvāraśriyai namaḥ | [GarPur, 1, 31 15.10]
oṃ ādhāraśaktyai namaḥ | [GarPur, 1, 31 15.11]
oṃ kūrmāya namaḥ | [GarPur, 1, 31 15.12]
oṃ anantāya namaḥ | [GarPur, 1, 31 15.13]
oṃ śriyai namaḥ | [GarPur, 1, 31 15.14]
oṃ dharmāya namaḥ | [GarPur, 1, 31 15.15]
oṃ jñānāya namaḥ | [GarPur, 1, 31 15.16]
oṃ vairāgyāya namaḥ | [GarPur, 1, 31 15.17]
oṃ aiśvaryāya namaḥ | [GarPur, 1, 31 15.18]
oṃ adharmāya namaḥ | [GarPur, 1, 31 15.19]
oṃ ajñānāya namaḥ | [GarPur, 1, 31 15.20]
oṃ avairāgyāya namaḥ | [GarPur, 1, 31 15.21]
oṃ anaiśvaryāya namaḥ | [GarPur, 1, 31 15.22]
oṃ saṃ sattvāya namaḥ | [GarPur, 1, 31 15.23]
oṃ raṃ rajase namaḥ | [GarPur, 1, 31 15.24]
oṃ taṃ tamase namaḥ | [GarPur, 1, 31 15.25]
oṃ kaṃ kandāya namaḥ | [GarPur, 1, 31 15.26]
oṃ naṃ nālāya namaḥ | [GarPur, 1, 31 15.27]
oṃ lāṃ padmāya namaḥ | [GarPur, 1, 31 15.28]
oṃ aṃ arkamaṇḍalāya namaḥ | [GarPur, 1, 31 15.29]
oṃ soṃ somamaṇḍalāya namaḥ | [GarPur, 1, 31 15.30]
oṃ vaṃ vahnimaṇḍalāya namaḥ | [GarPur, 1, 31 15.31]
oṃ vimalāyai namaḥ | [GarPur, 1, 31 15.32]
oṃ utkarṣiṇyai namaḥ | [GarPur, 1, 31 15.33]
oṃ jñānāyai namaḥ | [GarPur, 1, 31 15.34]
oṃ kriyāyai namaḥ | [GarPur, 1, 31 15.35]
oṃ yogāyai namaḥ | [GarPur, 1, 31 15.36]
oṃ prahvyai namaḥ | [GarPur, 1, 31 15.37]
oṃ satyāyai namaḥ | [GarPur, 1, 31 15.38]
oṃ īśānāyai namaḥ | [GarPur, 1, 31 15.39]
oṃ anugrahāyai namaḥ | [GarPur, 1, 31 15.40]
gandhapuṣpādibhis tvetair mantrairetāstu pūjayet | [GarPur, 1, 31 16.1]
pūjayitvā tato viṣṇuṃ sṛṣṭisaṃhārakāriṇam | [GarPur, 1, 31 16.2]
āvāhya maṇḍale rudra pūjayet parameśvaram | [GarPur, 1, 31 17.1]
anena vidhinā rudra sarvapāpaharaṃ param | [GarPur, 1, 31 17.2]
yathātmani tathā deve nyāsaṃ kurvīta cāditaḥ | [GarPur, 1, 31 18.1]
mudrāṃ pradarśayetpaścādarghyādīnarpayettataḥ | [GarPur, 1, 31 18.2]
snānaṃ kuryāttato vastraṃ dadyādācamanaṃ tataḥ | [GarPur, 1, 31 19.1]
gandhapuṣpaṃ tathā dhūpaṃ dīpaṃ dadyāccaruṃ tataḥ | [GarPur, 1, 31 19.2]
pradakṣiṇaṃ tato japyaṃ tatastasminsarpayet | [GarPur, 1, 31 20.1]
aṅgādīnāṃ svamantraiśca pūjāṃ kurvīta sādhakaḥ | [GarPur, 1, 31 20.2]
devasya mūlamantreṇetyevaṃ viddhi vṛṣadhvaja | [GarPur, 1, 31 21.1]
mantrāñchṛṇu trinetra tvaṃ kathyamānānmayādhunā | [GarPur, 1, 31 21.2]
oṃ hāṃ hṛdayāya namaḥ | [GarPur, 1, 31 22.1]
oṃ hīṃ śirase namaḥ | [GarPur, 1, 31 22.2]
oṃ hūṃ śikhāyai namaḥ | [GarPur, 1, 31 22.3]
oṃ haiṃ kavacāya namaḥ | [GarPur, 1, 31 22.4]
oṃ hauṃ netratrayāya namaḥ | [GarPur, 1, 31 22.5]
oṃ haḥ astrāya namaḥ | [GarPur, 1, 31 22.6]
oṃ śriyai namaḥ | [GarPur, 1, 31 22.7]
oṃ śaṅkhāya namaḥ | [GarPur, 1, 31 22.8]
oṃ padmāya namaḥ | [GarPur, 1, 31 22.9]
oṃ cakrāya namaḥ | [GarPur, 1, 31 22.10]
oṃ gadāyai namaḥ | [GarPur, 1, 31 22.11]
oṃ śrīvatsāya namaḥ | [GarPur, 1, 31 22.12]
oṃ kaustubhāya namaḥ | [GarPur, 1, 31 22.13]
oṃ vanamālāyai namaḥ | [GarPur, 1, 31 22.14]
oṃ pītāmbarāya namaḥ | [GarPur, 1, 31 22.15]
oṃ khaḍgāya namaḥ | [GarPur, 1, 31 22.16]
oṃ musalāya namaḥ | [GarPur, 1, 31 22.17]
oṃ pāśāya namaḥ | [GarPur, 1, 31 22.18]
oṃ aṅkuśāya namaḥ | [GarPur, 1, 31 22.19]
śārṅgāya namaḥ | [GarPur, 1, 31 22.20]
oṃ śarāya namaḥ | [GarPur, 1, 31 22.21]
oṃ brahmaṇe namaḥ | [GarPur, 1, 31 22.22]
oṃ nāradāya namaḥ | [GarPur, 1, 31 22.23]
oṃ pūrvasiddhebhyo namaḥ | [GarPur, 1, 31 22.24]
oṃ bhāgavatebhyo namaḥ | [GarPur, 1, 31 22.25]
oṃ gurubhyo namaḥ | [GarPur, 1, 31 22.26]
oṃ paramagurubhyo namaḥ | [GarPur, 1, 31 22.27]
oṃ indrāya surādhipataye savāhanaparivārāya namaḥ | [GarPur, 1, 31 22.28]
oṃ agnaye tejo'dhipataye savāhanaparivārāya namaḥ | [GarPur, 1, 31 22.29]
oṃ yamāya pretādhipataye savāhanaparivārāya namaḥ | [GarPur, 1, 31 22.30]
oṃ nirṛtaye rakṣo'dhipataye savāhanaparivārāya namaḥ | [GarPur, 1, 31 22.31]
oṃ varuṇāya jalādhipataye savādanaparivārāya namaḥ | [GarPur, 1, 31 22.32]
oṃ vāyave prāṇādhipataye savāhanaparivārāya namaḥ | [GarPur, 1, 31 22.33]
oṃ somāya nakṣatrādhipataye savāhanaparivārāya namaḥ | [GarPur, 1, 31 22.34]
oṃ īśānāya vidyādhipataye savāhanaparivārāya namaḥ | [GarPur, 1, 31 22.35]
oṃ anantāya nāgādhipataye savāhanaparivārāya namaḥ | [GarPur, 1, 31 22.36]
oṃ brahmaṇe lokādhipataye savāhanaparivārāya namaḥ | [GarPur, 1, 31 22.37]
oṃ vajrāya huṃ phaṭ namaḥ | [GarPur, 1, 31 22.38]
oṃ śaktyai huṃ phaṭ namaḥ | [GarPur, 1, 31 22.39]
oṃ daṇḍāya huṃ phaṭ namaḥ | [GarPur, 1, 31 22.40]
oṃ khaḍgāya huṃ phaṭ namaḥ | [GarPur, 1, 31 22.41]
oṃ pāśāya huṃ phaṭ namaḥ | [GarPur, 1, 31 22.42]
oṃ dhvajāya huṃ phaṭ namaḥ | [GarPur, 1, 31 22.43]
oṃ gadāyai huṃ phaṭ namaḥ | [GarPur, 1, 31 22.44]
oṃ triśūlāya huṃ phaṭ namaḥ | [GarPur, 1, 31 22.45]
oṃ cakrāya huṃ phaṭ namaḥ | [GarPur, 1, 31 22.46]
oṃ padmāya huṃ phaṭ namaḥ | [GarPur, 1, 31 22.47]
oṃ vaiṃ viṣvaksenāya namaḥ | [GarPur, 1, 31 22.48]
ebhir mantrairmahādeva pūjyā aṅgādayo naraiḥ | [GarPur, 1, 31 23.1]
pūjayitvā mahātmānaṃ viṣṇuṃ brahmasvarūpiṇam | [GarPur, 1, 31 23.2]
stuvīta cānayā stutyā paramātmānamavyayam | [GarPur, 1, 31 24.1]
viṣṇave devadevāya namo vai prabhaviṣṇave | [GarPur, 1, 31 24.2]
viṣṇave vāsudevāya namaḥ sthitikarāya ca | [GarPur, 1, 31 25.1]
grasiṣṇave namaścaiva namaḥ pralayaśāyine | [GarPur, 1, 31 25.2]
devānāṃ prabhave caiva yajñānāṃ prabhave namaḥ | [GarPur, 1, 31 26.1]
munīnāṃ prabhave nityaṃ yakṣāṇāṃ prabhaviṣṇave | [GarPur, 1, 31 26.2]
jiṣṇave sarvadevānāṃ sarvagāya mahātmane | [GarPur, 1, 31 27.1]
brahmendrarudravandyāya sarveśāya namonamaḥ | [GarPur, 1, 31 27.2]
sarvalokahitārthāya lokādhyakṣāya vai namaḥ | [GarPur, 1, 31 28.1]
sarvagoptre sarvakartre sarvaduṣṭavināśine | [GarPur, 1, 31 28.2]
varapradāya śāntāya vareṇyāya namonamaḥ | [GarPur, 1, 31 29.1]
śaraṇyāya surūpāya dharmakāmārthadāyine | [GarPur, 1, 31 29.2]
stutvā dhyāyetsvahṛdaye brahmarūpiṇamavyayam | [GarPur, 1, 31 30.1]
elaṃ tu pūjayedviṣṇuṃ mūlamantreṇa śaṅkara | [GarPur, 1, 31 30.2]
mūlamantraṃ japedvāpi yaḥ sa yāti naro harim | [GarPur, 1, 31 31.1]
etatte kathitaṃ rudra viṣṇorarcanamuttamam | [GarPur, 1, 31 31.2]
rahasyaṃ paramaṃ guhyaṃ bhuktimuktipradaṃ param | [GarPur, 1, 31 32.1]
etadyaśca paṭhedvidvānviṣṇubhaktaḥ pumānhara | [GarPur, 1, 31 32.2]
śṛṇuyācchrāvayedvāpi viṣṇulokaṃ sa gacchati | [GarPur, 1, 31 32.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe viṣṇupūjāvidhir nāmaikatriṃśo 'dhyāyaḥ | [GarPur, 1, 31 33.1]
{GarPur, 1, 32}
maheśvara uvāca | [GarPur, 1, 32 1.1]
pañcatattvārcanaṃ brūhi śaṅkhacakragadādhara | [GarPur, 1, 32 1.2]
yena vijñānamātreṇa naro yāti paraṃ padam | [GarPur, 1, 32 1.3]
hariruvāca | [GarPur, 1, 32 2.1]
pañcatattvārcanaṃ vakṣye tava śaṅkara suvrata | [GarPur, 1, 32 2.2]
maṅgalyaṃ maṅgalaṃ divyaṃ rahasyaṃ kāmadaṃ param | [GarPur, 1, 32 2.3]
tacchṛṇuṣva mahādeva pavitraṃ kalināśanam | [GarPur, 1, 32 3.1]
eka evāvyayaḥ śāntaḥ paramātmā sanātanaḥ | [GarPur, 1, 32 3.2]
vāsudevo dhruvaḥ śuddhaḥ sarvavyāpī nirañjanaḥ | [GarPur, 1, 32 4.1]
sa eva māyāyā deva pañcadhā saṃsthito hariḥ | [GarPur, 1, 32 4.2]
lokānugrahakṛdviṣṇuḥ sarvaduṣṭavināśanaḥ | [GarPur, 1, 32 5.1]
vāsudevasvarūpeṇa tathā saṅkarṣaṇena ca | [GarPur, 1, 32 5.2]
tathā pradyumnarūpeṇāniruddhākhyena ca sthitaḥ | [GarPur, 1, 32 6.1]
nārāyaṇasvarūpeṇa pañcadhā hyadvayaḥ sthitaḥ | [GarPur, 1, 32 6.2]
eteṣāṃ vācakānmantrān etāñchṛṇu vṛṣadhvaja | [GarPur, 1, 32 7.1]
oṃ aṃ vāsudevāya namaḥ | [GarPur, 1, 32 7.2]
oṃ āṃ saṃkarṣaṇāya namaḥ | [GarPur, 1, 32 7.3]
oṃ aṃ pradyumnāya namaḥ | [GarPur, 1, 32 7.4]
oṃ aniruddhāya namaḥ | [GarPur, 1, 32 7.5]
oṃ oṃ nārāyaṇāya namaḥ | [GarPur, 1, 32 7.6]
pañca mantrāḥ samākhyātā devānāṃ vācakāstava | [GarPur, 1, 32 8.1]
sarvapāpaharāḥ puṇyāḥ sarvarogavināśanāḥ | [GarPur, 1, 32 8.2]
adhunā sampravakṣyāmi pañcatattvārcanaṃ śubham | [GarPur, 1, 32 9.1]
vidhinā yena kartavyaṃ yairvā mantraiśca śaṅkara | [GarPur, 1, 32 9.2]
ādau snānaṃ prakurvīta snātvā sandhyāṃ samācaret | [GarPur, 1, 32 10.1]
arcanāgāramāsādya prakṣālyārghyādikaṃ tathā | [GarPur, 1, 32 10.2]
ācamyopaviśetprājño baddhāsanamabhīpsitam | [GarPur, 1, 32 11.1]
śoṣaṇādi tataḥ kuryād aṃ kṣaiṃ ramiti mantrakaiḥ | [GarPur, 1, 32 11.2]
sāmānyaṃ kaṭhinīkṛtya cāṇḍamutpādayettataḥ | [GarPur, 1, 32 12.1]
vibhidyāṇḍaṃ tato hyaṇḍe bhāvayet parameśvaram | [GarPur, 1, 32 12.2]
vāsudevaṃ jagannāthaṃ pītakauśeyavāsasam | [GarPur, 1, 32 13.1]
sahasrādityasaṅkāśaṃ sphuranmakarakuṇḍalam | [GarPur, 1, 32 13.2]
ātmano hṛdi padme tu dhyāyettu parameśvaram | [GarPur, 1, 32 14.1]
tataḥ saṃkarṣaṇaṃ devamātmānaṃ cintayetprabhum | [GarPur, 1, 32 14.2]
pradyumnamaniruddhaṃ ca śrīmannārāyaṇaṃ tataḥ | [GarPur, 1, 32 15.1]
indrādīṃśca surāṃstasmāddevadevātsamutthitān | [GarPur, 1, 32 15.2]
cintayecca tato nyāsaṃ kayyāndvai kārayordvayoḥ | [GarPur, 1, 32 16.1]
vyāpakaṃ mūlamantreṇa cāṅganyāsaṃ tataḥ param | [GarPur, 1, 32 16.2]
aṅgamantrairmahādeva tānmantrāñśṛṇu suvrata | [GarPur, 1, 32 17.1]
oṃ āṃ hṛdayāya namaḥ | [GarPur, 1, 32 17.2]
oṃ īṃ śirase namaḥ | [GarPur, 1, 32 17.3]
oṃ ūṃ śikhāyai namaḥ | [GarPur, 1, 32 17.4]
oṃ aiṃ kavacāya namaḥ | [GarPur, 1, 32 17.5]
oṃ auṃ netratrayāya namaḥ | [GarPur, 1, 32 17.6]
oṃ aḥ astrāya phaṭ | [GarPur, 1, 32 17.7]
oṃ samastaparivārāyācyutāya namaḥ | [GarPur, 1, 32 18.1]
oṃ dhātre namaḥ | [GarPur, 1, 32 18.2]
oṃ vidhātre namaḥ | [GarPur, 1, 32 18.3]
oṃ ādhāraśaktyai namaḥ | [GarPur, 1, 32 18.4]
oṃ kūrmāya namaḥ | [GarPur, 1, 32 18.5]
oṃ anantāya namaḥ | [GarPur, 1, 32 18.6]
oṃ pṛthivyai namaḥ | [GarPur, 1, 32 18.7]
oṃ dharmāya namaḥ | [GarPur, 1, 32 18.8]
oṃ dharmāya namaḥ | [GarPur, 1, 32 18.9]
oṃ jñānāya namaḥ | [GarPur, 1, 32 18.10]
oṃ vairāgyāya namaḥ | [GarPur, 1, 32 18.11]
oṃ aiśvaryāya namaḥ | [GarPur, 1, 32 18.12]
oṃ ajñānāya namaḥ | [GarPur, 1, 32 18.13]
oṃ anaiśvaryāya namaḥ | [GarPur, 1, 32 18.14]
oṃ aṃ arkamaṇḍalāya namaḥ | [GarPur, 1, 32 18.15]
oṃ soṃ somamaṇḍalāya namaḥ | [GarPur, 1, 32 18.16]
oṃ vaṃ vahnimaṇḍalāya namaḥ | [GarPur, 1, 32 18.17]
oṃ vaṃ vāsudevāya parabrahmaṇe śivāya tejorūpāya vyāpine sarvadevādhidevāya namaḥ | [GarPur, 1, 32 18.18]
oṃ pāñcajanyāya namaḥ | [GarPur, 1, 32 18.19]
oṃ sudarśanāya namaḥ | [GarPur, 1, 32 18.20]
oṃ gadāyai namaḥ | [GarPur, 1, 32 18.21]
oṃ padmāya namaḥ | [GarPur, 1, 32 18.22]
oṃ śriyai namaḥ | [GarPur, 1, 32 18.23]
oṃ hriyai namaḥ | [GarPur, 1, 32 18.24]
oṃ puṣṭyai namaḥ | [GarPur, 1, 32 18.25]
oṃ gītyai namaḥ | [GarPur, 1, 32 18.26]
oṃ śaktyai namaḥ | [GarPur, 1, 32 18.27]
oṃ prītyai namaḥ | [GarPur, 1, 32 18.28]
oṃ indrāya namaḥ | [GarPur, 1, 32 18.29]
oṃ agnaye namaḥ | [GarPur, 1, 32 18.30]
oṃ yamāya namaḥ | [GarPur, 1, 32 18.31]
oṃ nirṛtaye namaḥ | [GarPur, 1, 32 18.32]
oṃ varuṇāya namaḥ | [GarPur, 1, 32 18.33]
oṃ vāyave namaḥ | [GarPur, 1, 32 18.34]
oṃ somāya namaḥ | [GarPur, 1, 32 18.35]
oṃ īśānāya namaḥ | [GarPur, 1, 32 18.36]
oṃ anantāya namaḥ | [GarPur, 1, 32 18.37]
oṃ brahmaṇe namaḥ | [GarPur, 1, 32 18.38]
oṃ viṣvaksenāya namaḥ | [GarPur, 1, 32 18.39]
ete mantrāḥ samākhyātāstava rudra samāsataḥ | [GarPur, 1, 32 19.1]
pūjā caiva prakartavyā maṇḍale svastikādike | [GarPur, 1, 32 19.2]
oṃ padmāya namaḥ | [GarPur, 1, 32 20.1]
aṅganyāsaṃ ca kṛtvā tu mudrāḥ sarvāḥ pradarśayet | [GarPur, 1, 32 20.2]
ātmānaṃ vāsudevaṃ ca dhyātvā caiva pareśvaram | [GarPur, 1, 32 20.3]
āsanaṃ pūjayetpaścādāvāhya vidhivannaraḥ | [GarPur, 1, 32 21.1]
dvāre dhāturvidhātuśca pūjā kāryā vṛṣadhvaja | [GarPur, 1, 32 21.2]
garuḍaṃ pūjayedagre vāsudevasya śaṅkara | [GarPur, 1, 32 22.1]
śaṅkhādipadmaparyantaṃ madhyadeśe prapūjayet | [GarPur, 1, 32 22.2]
dharmaṃ jñānaṃ ca vairāgyamaiśvaryaṃ pūrvadeśataḥ | [GarPur, 1, 32 23.1]
āgneyādiṣvarcayedvai adharmādicatuṣṭayam | [GarPur, 1, 32 23.2]
maṇḍalatrayamadhye tu kīrtitā hyasanasthitiḥ | [GarPur, 1, 32 24.1]
pūrvādipadmapatreṣu pūjyāḥ saṃkarṣaṇādayaḥ | [GarPur, 1, 32 24.2]
karṇikāyāṃ vāsudevaṃ pūjayetparameśvaram | [GarPur, 1, 32 25.1]
pāñcajanyādayaḥ pūjyāḥ aiśānyādiṣu saṃsthitāḥ | [GarPur, 1, 32 25.2]
śaktayaścaiva pūrvādau devadevasya śaṅkara | [GarPur, 1, 32 26.1]
indrādayo lokapālāḥ pūjyāḥ pūrvādiṣu sthitāḥ | [GarPur, 1, 32 26.2]
adho nāgaṃ tadūrdhvaṃ tu brahmāṇaṃ pūjayetsudhīḥ | [GarPur, 1, 32 27.1]
iti sthānakramo jñeyo maṇḍale śaṅkara tvayā | [GarPur, 1, 32 27.2]
āvāhya maṇḍale devaṃ kṛtvā nyāsaṃ tu tasya ca | [GarPur, 1, 32 28.1]
mudrāṃ pradarśya pādyādīn dadyān mūlena śaṅkara | [GarPur, 1, 32 28.2]
snānaṃ vastraṃ tathācāmaṃ gandhaṃ puṣpaṃ ca dhūpakam | [GarPur, 1, 32 29.1]
dīpaṃ naivedyamācāmaṃ namaskāraṃ pradakṣiṇam | [GarPur, 1, 32 29.2]
kuryācchaṅkara mūlena japaṃ cāpi samarpayet | [GarPur, 1, 32 29.3]
daṃ stotraṃ japetpaścādvāsudevamanusmaran | [GarPur, 1, 32 30.1]
oṃ namo vāsudevāya namaḥ saṃkarṣaṇāya ca | [GarPur, 1, 32 30.2]
pradyumnāya ādidevāyāniruddhāya namonamaḥ | [GarPur, 1, 32 31.1]
namo nārāyaṇāyaiva narāyaṇāṃ pataye namaḥ | [GarPur, 1, 32 31.2]
narapūjyāya kīrtyāya stutyāya varadāya ca | [GarPur, 1, 32 32.1]
anādinidhanāyaiva purāṇāya namonamaḥ | [GarPur, 1, 32 32.2]
sṛṣṭisaṃhārakartre ca brahmaṇaḥ pataye namaḥ | [GarPur, 1, 32 33.1]
mano vai vedavedyāya śaṅkhacakradharāya ca | [GarPur, 1, 32 33.2]
kalikalmaṣahartre ca sureśāya namonamaḥ | [GarPur, 1, 32 34.1]
saṃkāravṛkṣachettre ca māyābhettre namonamaḥ | [GarPur, 1, 32 34.2]
bahurūpāya tīrthāya triguṇāyāguṇāya ca | [GarPur, 1, 32 35.1]
brahmaviṣṇvīśarūpāya mokṣadāya namonamaḥ | [GarPur, 1, 32 35.2]
mokṣadvārāya dharmāya nirmāṇāya namonamaḥ | [GarPur, 1, 32 36.1]
sarvakāmapradāyaiva parabrahmasvarūpiṇe | [GarPur, 1, 32 36.2]
saṃsārasāgare ghore nimagnaṃ māṃ samuddhara | [GarPur, 1, 32 37.1]
tvadanyo nāsti deveśa nāsti trātā jagatprabho | [GarPur, 1, 32 37.2]
tvāmava sarvagaṃ viṣṇuṃ gato 'haṃ śaraṇaṃ gataḥ | [GarPur, 1, 32 38.1]
jñānadīpapradānena tamomuktaṃ prakāśaya | [GarPur, 1, 32 38.2]
evaṃ stuvīta deveśaṃ sarvakleśavināśanam | [GarPur, 1, 32 39.1]
anyaiśca vādakeḥ stotraiḥ stutvā vai nīlalohita | [GarPur, 1, 32 39.2]
pañcatattvasamāyuktaṃ dhyāyed viṣṇuṃ naro hṛdi | [GarPur, 1, 32 40.1]
visarjayettato devamiti pūjā prakīrtitā | [GarPur, 1, 32 40.2]
sarvakāmapradā śreṣṭhā vāsudevasya śaṅkara | [GarPur, 1, 32 41.1]
etatpūjanamātreṇa kṛtakṛtyo bhavennaraḥ | [GarPur, 1, 32 41.2]
idaṃ ca yaḥ paṭhedrudra pañcatattvārcanaṃ naraḥ | [GarPur, 1, 32 42.1]
śṛṇuyācchrāvayed vāpi viṣṇulokaṃ sa gacchati | [GarPur, 1, 32 42.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe pañcatattvārcanavidhir nāma dvātriṃśo 'dhyāyaḥ | [GarPur, 1, 32 43.1]
{GarPur, 1, 33}
rudra uvāca | [GarPur, 1, 33 1.1]
sudarśanasya pūjāṃ me vada śaṅkhagadādhara | [GarPur, 1, 33 1.2]
graharogādikaṃ sarvaṃ yatkṛtvā nāśameti vai | [GarPur, 1, 33 1.3]
hariruvāca | [GarPur, 1, 33 2.1]
sudarśanasya cakrasya śṛṇu pūjāṃ vṛṣadhvaja | [GarPur, 1, 33 2.2]
snānamādau prakurvīta pūjayecca hariṃ tataḥ | [GarPur, 1, 33 2.3]
mūlamantreṇa vai nyāsaṃ mūlamantraṃ śṛṇuṣva ca | [GarPur, 1, 33 3.1]
sahasrāraṃ huṃ phaṭ namo mantraḥ praṇavapūrvakaḥ | [GarPur, 1, 33 3.2]
kathitaḥ sarvaduṣṭānāṃ nāśako mantrabhedakaḥ | [GarPur, 1, 33 4.1]
dhyāyet sudarśanaṃ devaṃ hṛdi padme 'male śubhe | [GarPur, 1, 33 4.2]
śaṅkhacakragadāpadmadharaṃ saumyaṃ kirīṭinam | [GarPur, 1, 33 5.1]
āvāhya maṇḍale devaṃ pūrvoktavidhinā hara | [GarPur, 1, 33 5.2]
pūjayed randhapuṣpādyair upacārair maheśvara | [GarPur, 1, 33 6.1]
pūjayitvā japenmantraṃ śatamaṣṭottaraṃ naraḥ | [GarPur, 1, 33 6.2]
evaṃ yaḥ kurute rudra cakrasyārcanamuttamam | [GarPur, 1, 33 7.1]
sarvarogavinirmukto viṣṇulokaṃ samāpnuyāt | [GarPur, 1, 33 7.2]
etatstotraṃ japetpaścātsarvavyādhivināśanam | [GarPur, 1, 33 8.1]
namaḥ sudarśanāyaiva sahasrādityavarcase | [GarPur, 1, 33 8.2]
jvālāmālāpradīptāya sahasrārāya cakṣuṣe | [GarPur, 1, 33 9.1]
sarvaduṣṭavināśāya sarvapātakamardine | [GarPur, 1, 33 9.2]
sucakrāya vicakrāya sarvamantravibhedine | [GarPur, 1, 33 10.1]
prasavitre jagaddhātre jagadvidhvaṃsine namaḥ | [GarPur, 1, 33 10.2]
pālanārthāya lokānāṃ duṣṭāsuravināśine | [GarPur, 1, 33 11.1]
ugrāya caiva saumyāya caṇḍāya ca namonamaḥ | [GarPur, 1, 33 11.2]
namaścakṣuḥ kvarūpāya saṃsārabhayabhedine | [GarPur, 1, 33 12.1]
māyāpañjarabhettre ca śivāya ca namonamaḥ | [GarPur, 1, 33 12.2]
grahātigraharūpāya grahāṇāṃ pataye namaḥ | [GarPur, 1, 33 13.1]
kālāya mṛtyave caiva bhīmāya ca namonamaḥ | [GarPur, 1, 33 13.2]
bhaktānugrahadātre ca bhaktagoptre namonamaḥ | [GarPur, 1, 33 14.1]
viṣṇurūpāya śāntāya cāyudhānāṃ dharāya ca | [GarPur, 1, 33 14.2]
viṣṇuśastrāya cakrāya namo bhūyo namonamaḥ | [GarPur, 1, 33 15.1]
iti stotraṃ mahāpuṇyaṃ cakrasya tava kīrtitam | [GarPur, 1, 33 15.2]
yaḥ paṭhetparayā bhaktyā viṣṇulokaṃ sa gacchati | [GarPur, 1, 33 16.1]
cakrapūjāvidhiṃ yaśca paṭhed rudra jitendriyaḥ | [GarPur, 1, 33 16.2]
sa pāpaṃ bhasmasātkṛtvā viṣṇulokāya kalpate | [GarPur, 1, 33 16.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe sudarśanapūjāvidhir nāma trayastriṃśo 'dhyāyaḥ | [GarPur, 1, 33 17.1]
{GarPur, 1, 34}
rudra uvāca | [GarPur, 1, 34 1.1]
punardevārcanaṃ brūhi hṛṣīkeśa gadādhara | [GarPur, 1, 34 1.2]
śṛṇvato nāsti tṛptirme gadatastava pūjanam | [GarPur, 1, 34 1.3]
hariruvāca | [GarPur, 1, 34 2.1]
hayagrīvasya devasya pūjanaṃ kathayāmi te | [GarPur, 1, 34 2.2]
tacchṛṇuṣva jagannātho yena viṣṇuḥ pratuṣyati | [GarPur, 1, 34 2.3]
mūlamantraṃ mahādeva hayagrīvasya vācakam | [GarPur, 1, 34 3.1]
pravakṣyāmi paraṃ puṇyaṃ tadādau śṛṇu śaṅkara | [GarPur, 1, 34 3.2]
oṃ saiṃ kṣaiṃ śirase namaḥ iti praṇavasaṃyutaḥ | [GarPur, 1, 34 4.1]
ayaṃ navākṣaro mantraḥ sarvavidyāpradāyakaḥ | [GarPur, 1, 34 4.2]
asyāṅgāni mahādeva tāñchṛṇuṣva vṛṣadhvaja | [GarPur, 1, 34 5.1]
oṃ kṣāṃ hṛdayāya namaḥ | [GarPur, 1, 34 5.2]
oṃ kṣīṃ śirase svāhā śiraḥ proktaṃ kṣūṃ vaṣaṭ tathā | [GarPur, 1, 34 5.3]
oṃ kārayuktā devasya śikhā jñeyā vṛṣadhvaja | [GarPur, 1, 34 6.1]
oṃ kṣaiṃ kavacāya huṃ vai kavacaṃ parikīrtitam | [GarPur, 1, 34 6.2]
oṃ kṣaiṃ netratrayāya vauṣaṭ netraṃ devasya kīrtitam | [GarPur, 1, 34 7.1]
oṃ haḥ astrāya phaṭ astraṃ devasya kīrtitam | [GarPur, 1, 34 7.2]
pūjāvidhiṃ pravakṣyāmi tanme nigadataḥ śṛṇu | [GarPur, 1, 34 8.1]
ādau snātvā tathācamya tato yāgagṛhaṃ vrajet | [GarPur, 1, 34 8.2]
tataḥ praviśya vidhivat kuryād vaṃ śoṣaṇādikam | [GarPur, 1, 34 9.1]
yaṃ kṣaiṃ ramiti bījaiśca kaṭhinīkṛtya lamiti | [GarPur, 1, 34 9.2]
aṇḍamutpādya ca tataḥ oṃ kāreṇaiva bhedayet | [GarPur, 1, 34 10.1]
aṇḍamadhye hayagrīvamātmānaṃ paricintayet | [GarPur, 1, 34 10.2]
śaṅkhakundendudhavalaṃ mṛṇālarajataprabham | [GarPur, 1, 34 11.1]
gokṣīrasadṛśaṃ tadvat sūryakoṭisamaprabham | [GarPur, 1, 34 11.2]
śaṅkhaṃ cakraṃ gadāṃ padmaṃ dhārayantaṃ caturbhujam | [GarPur, 1, 34 11.3]
kirīṭinaṃ kuṇḍalinaṃ vanamālāsamanvitam | [GarPur, 1, 34 12.1]
sucakraṃ sukapolaṃ ca pītāmbaradharaṃ vibhum | [GarPur, 1, 34 12.2]
bhāvayitvā mahātmānaṃ sarvadevaiḥ samanvitam | [GarPur, 1, 34 13.1]
aṅgamantraistato nyāsaṃ mūlamantreṇa vai tathā | [GarPur, 1, 34 13.2]
tataśca darśayenmudrāṃ śaṅkhapadmādikāṃ śubhām | [GarPur, 1, 34 14.1]
dhyāyeddhyātvārcayedviṣṇuṃ mūlamantreṇa śaṅkara | [GarPur, 1, 34 14.2]
tataścāvāhayedrudra devatā āsanasya yāḥ | [GarPur, 1, 34 15.1]
oṃ hayagrīvāsanasya āgacchata ca devatāḥ | [GarPur, 1, 34 15.2]
āvāhya maṇḍale tāstu pūjayetsvastikādike | [GarPur, 1, 34 16.1]
dvāre dhāturvidhātuśca pūjā kāryā vṛṣadhvaja | [GarPur, 1, 34 16.2]
samastaparivārāya acyutāya nama iti | [GarPur, 1, 34 17.1]
asya madhye 'rcanaṃ kāryaṃ dvāre gaṅgāṃ ca pūjayet | [GarPur, 1, 34 17.2]
yamunāṃ ca mahādevīṃ śaṅkhapadmanidhī tathā | [GarPur, 1, 34 18.1]
garuḍaṃ pūjayedagre madhye śaktiṃ ca pūjayet | [GarPur, 1, 34 18.2]
ādhārākhyāṃ mahādeva tataḥ kūrmaṃ samarcayet | [GarPur, 1, 34 19.1]
anantaṃ pṛthivīṃ paścāddharmajñāne tato 'rcayet | [GarPur, 1, 34 19.2]
vairāgyamatha caiśvaryamāgneyādiṣu pūjayet | [GarPur, 1, 34 20.1]
adharmājñānāvairāgyānaiśrargyādīṃs tu pūrvataḥ | [GarPur, 1, 34 20.2]
sattvaṃ rajastamaścaiva madhyadeśe 'tha pūjayet | [GarPur, 1, 34 21.1]
kandaṃ nālaṃ ca padmaṃ ca madhye caiva prapūjayet | [GarPur, 1, 34 21.2]
arkasomāgnisaṃjñānāṃ maṇḍalānāṃ hi pūjanam | [GarPur, 1, 34 22.1]
madhyadeśe prakartavyamiti rudra prakīrtitam | [GarPur, 1, 34 22.2]
vimalotkarṣiṇī jñānā kriyāyoge vṛṣadhvaja | [GarPur, 1, 34 23.1]
prahvī satyā tatheśānānugrahau śaktayo hyamūḥ | [GarPur, 1, 34 23.2]
pūrvādiṣu ca patreṣu pūjyāśca vimalādayaḥ | [GarPur, 1, 34 24.1]
anugrahā karṇikāyāṃ pūjyā śreyo'rthibhir naraiḥ | [GarPur, 1, 34 24.2]
praṇavādyair namo'ntaiśca caturthyantaiśca nāmabhiḥ | [GarPur, 1, 34 25.1]
mantrairebhirmahādeva āsanaṃ paripūjayet | [GarPur, 1, 34 25.2]
snānagandhapradānena puṣpadhūpapradānataḥ | [GarPur, 1, 34 26.1]
dīpanaivedyadānena āsanasyārcanaṃ śubham | [GarPur, 1, 34 26.2]
kartavyaṃ vidhinānena iti te hara kīrtitam | [GarPur, 1, 34 27.1]
tataścāvāhayeddevaṃ hayagrīvaṃ sureśvaram | [GarPur, 1, 34 27.2]
vāmanāsāpuṭenaiva āgacchantaṃ vicintayet | [GarPur, 1, 34 28.1]
āgacchataḥ prayogeṇa mūlamantreṇa śaṅkara | [GarPur, 1, 34 28.2]
āvāhanaṃ prakartavyaṃ devadevasya śaṅkhinaḥ | [GarPur, 1, 34 29.1]
āvāhya maṇḍale tasya nyāsaṃ kuryādatandritaḥ | [GarPur, 1, 34 29.2]
nyāsaṃ kṛtvā ca tatrasthaṃ cintayetparameśvaram | [GarPur, 1, 34 30.1]
hayagrīvaṃ mahādevaṃ surāsuranamaskṛtam | [GarPur, 1, 34 30.2]
indrādilokapālaiśca saṃyuktaṃ viṣṇumavyayam | [GarPur, 1, 34 31.1]
dhyātvā pradarśayenmudrāḥ śaṅkhacakrādikāḥ śubhāḥ | [GarPur, 1, 34 31.2]
pādyārghyācamanīyāni tato dadyācca viṣṇave | [GarPur, 1, 34 32.1]
snāpayecca tato devaṃ padmanābhamanāmayam | [GarPur, 1, 34 32.2]
devaṃ saṃsthāpya vidhivadvastraṃ dadyādvṛṣadhvaja | [GarPur, 1, 34 33.1]
tato hyācamanaṃ dadyādupavītaṃ tataḥ śubham | [GarPur, 1, 34 33.2]
tataśca maṇḍale rudra dhyāyeddevaṃ pareśvaram | [GarPur, 1, 34 34.1]
dhyātvā pādyādikaṃ bhūyo dadyāddevāya śaṅkara | [GarPur, 1, 34 34.2]
dadyādbhairavadevāya mūlamantreṇa śaṅkara | [GarPur, 1, 34 35.1]
oṃ kṣāṃ hṛdayāya namaḥ anena hṛdayaṃ yajet | [GarPur, 1, 34 35.2]
oṃ kṣīṃ śirase namaśca śirasaḥ pūjanaṃ bhavet | [GarPur, 1, 34 36.1]
oṃ kṣūṃ śikhāyai namaśca śikhāmetena pūjayet | [GarPur, 1, 34 36.2]
oṃ kṣaiṃ kavacāya namaḥ kavacaṃ paripūjayet | [GarPur, 1, 34 37.1]
oṃ kṣaiṃ netrāya namaśca netraṃ cānena pūjayet | [GarPur, 1, 34 37.2]
oṃ kṣaḥ astrāya nama iti astraṃ cānena pūjayet | [GarPur, 1, 34 38.1]
hṛdayaṃ ca śiraścaiva śikhāṃ ca kavacaṃ tathā | [GarPur, 1, 34 38.2]
pūrvādiṣu pradeśeṣu hyetāstu paripūjayet | [GarPur, 1, 34 39.1]
koṇeṣvastraṃ yajedrudra netraṃ madhye prapūjayet | [GarPur, 1, 34 39.2]
pūjayetparamāṃ devīṃ lakṣmīṃ lakṣmīpradāṃ śubhām | [GarPur, 1, 34 40.1]
śaṅkhaṃ padmaṃ tathā cakraṃ gadāṃ pūrvādito 'rcayet | [GarPur, 1, 34 40.2]
khaḍgaṃ ca musalaṃ pāśamaṅkuśaṃ saśaraṃ dhanuḥ | [GarPur, 1, 34 41.1]
pūjayetpūrvato rudra ebhirmantraiḥ svanāmakaiḥ | [GarPur, 1, 34 41.2]
śrīvatsaṃ kaustubhaṃ mālāṃ tathā pītāmbaraṃ śubham | [GarPur, 1, 34 42.1]
pūjayetpūrvato rudra śaṅkhacakragadādharam | [GarPur, 1, 34 42.2]
brahmāṇaṃ nāradaṃ siddhaṃ guruṃ paraguruṃ tathā | [GarPur, 1, 34 43.1]
gurośca pāduke tadvatparamasya gurostathā | [GarPur, 1, 34 43.2]
indraṃ savāhanaṃ cātha parivārayutaṃ tathā | [GarPur, 1, 34 44.1]
agniṃ yamaṃ nirṛtiṃ ca varuṇaṃ vāyumeva ca | [GarPur, 1, 34 44.2]
somamīśānamevaṃ vai brahmāṇaṃ paripūjayet | [GarPur, 1, 34 45.1]
pūrvādikordhvaparyantaṃ pūjayedvṛṣabhadhvaja | [GarPur, 1, 34 45.2]
vajraṃ śaktiṃ tathā daṇḍaṃ khaḍgaṃ pāśaṃ dhvajaṃ gadām | [GarPur, 1, 34 46.1]
triśūlaṃ cakrapadme ca āyudhānyatha pūjayet | [GarPur, 1, 34 46.2]
viṣvaksenaṃ tato devamaiśānyāṃ diśi pūjayet | [GarPur, 1, 34 47.1]
ebhirmantrair namo'ntaiśca praṇavādyairvṛṣadhvaja | [GarPur, 1, 34 47.2]
pūjā kāryā mahādeva hyanantasya vṛṣadhvaja | [GarPur, 1, 34 48.1]
devasya mūlamantreṇa pūjā kāryā vṛṣadhvaja | [GarPur, 1, 34 48.2]
gandhaṃ puṣpaṃ tathā dhūpaṃ dīpaṃ naivedyameva ca | [GarPur, 1, 34 49.1]
pradakṣiṇaṃ namaskāraṃ japyaṃ tasmai samarpayet | [GarPur, 1, 34 49.2]
stuvīta cānyā stutyā praṇavādyairvṛṣadhvaja | [GarPur, 1, 34 50.1]
oṃ namo hayaśirase vidyādhyakṣāya vai namaḥ | [GarPur, 1, 34 50.2]
namo vidyāsvarūpāya vidyādātre namonamaḥ | [GarPur, 1, 34 51.1]
namaḥ śāntāya devāya triguṇāyātmane namaḥ | [GarPur, 1, 34 51.2]
surāsuranihantre ca sarvaduṣṭavināśine | [GarPur, 1, 34 52.1]
sarvalokādhipataye brahmarūpāya vai namaḥ | [GarPur, 1, 34 52.2]
namaśceśvaravandyāya śaṅkhacakradharāya ca | [GarPur, 1, 34 53.1]
nama ādyāya dāntāya sarvasattvahitāya ca | [GarPur, 1, 34 53.2]
triguṇāyāguṇāyaiva brahmaviṣṇusvarūpiṇe | [GarPur, 1, 34 54.1]
kartre hartre sureśāya sarvagāya namonamaḥ | [GarPur, 1, 34 54.2]
ityevaṃ saṃstavaṃ kṛtvā devadevaṃ vicintayet | [GarPur, 1, 34 55.1]
hṛtpadme vimale rudra śaṅkhacakragadādharam | [GarPur, 1, 34 55.2]
sūryakoṭipratīkāśaṃ sarvāvayavasundaram | [GarPur, 1, 34 56.1]
hayagrīvo mahīśeśaṃ paramātmānamavyayam | [GarPur, 1, 34 56.2]
iti te kathitā pūjā hayagrīvasya śaṅkara | [GarPur, 1, 34 57.1]
yaḥ paṭhet parayā bhaktyā sa gacchetparamaṃ padam | [GarPur, 1, 34 57.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe hayagrīvapūjāvidhir nāma catustriṃśo 'dhyāyaḥ | [GarPur, 1, 34 58.1]
{GarPur, 1, 35}
hariruvāca | [GarPur, 1, 35 1.1]
nyāsādikaṃ pravakṣyāmi gāyatryāḥ śṛṇu śaṅkara | [GarPur, 1, 35 1.2]
viśvāmitrarṣiścaiva savitā cātha devatā | [GarPur, 1, 35 1.3]
brahmaśīrṣā rudraśikhā viṣṇorhṛdayasaṃśritā | [GarPur, 1, 35 2.1]
viniyogaikanayanā kātyāyanasagotrajā | [GarPur, 1, 35 2.2]
trailokyacaraṇā jñeyā pṛthivīkukṣisaṃsthitā | [GarPur, 1, 35 3.1]
evaṃ jñātvā tu gāyattrīṃ japeddvādaśalakṣakam | [GarPur, 1, 35 3.2]
tripadāṣṭākṣarā jñeyā catuṣpādā ṣaḍakṣarā | [GarPur, 1, 35 4.1]
jape ca tripadā proktā arcane ca catuṣpadā | [GarPur, 1, 35 4.2]
nyāse jape tathā dhyāne agnikārye tathārcane | [GarPur, 1, 35 5.1]
gāyattrīṃ vinyasennityaṃ sarvapāpapraṇāśinīm | [GarPur, 1, 35 5.2]
pādāṃguṣṭhe gulphamadhye jaṅghayorviddhi jānunoḥ | [GarPur, 1, 35 6.1]
ūrvorguhye ca vṛṣaṇe nāḍyāṃ nābhau tanūdare | [GarPur, 1, 35 6.2]
stanayorhṛdi kaṇṭhauṣṭhamukhe tāluni cāṃsayoḥ | [GarPur, 1, 35 7.1]
netre bhuvār lalāṭe ca pūrvasyāṃ dakṣiṇottare | [GarPur, 1, 35 7.2]
paścime mūrdhni cākāraṃ nyasedvarṇānvadāmyaham | [GarPur, 1, 35 8.1]
indranīlaṃ ca vahniṃ ca pītaṃ śyāmaṃ ca kāpilam | [GarPur, 1, 35 8.2]
śvetaṃ vidyutprabhaṃ tāraṃ kṛṣṇaṃ raktaṃ krameṇa tat | [GarPur, 1, 35 9.1]
śyāmaṃ śuklaṃ tathā pītaṃ śvetaṃ vai padmarāgavat | [GarPur, 1, 35 9.2]
śaṅkhavarṇaṃ pāṇḍuraṃ ca raktaṃ cāsavasannibham | [GarPur, 1, 35 10.1]
arkavarṇasamaṃ saumyaṃ śaṅkhābhaṃ śvetameva ca | [GarPur, 1, 35 10.2]
yadyatspṛśati hastena yacca paśyati cakṣuṣā | [GarPur, 1, 35 11.1]
pūtaṃ bhavati tatsarvaṃ gāyattryā na paraṃ viduḥ | [GarPur, 1, 35 11.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe gāyatrīnyāsanirūpaṇaṃ nāma pañcatriṃśo 'dhyāyaḥ | [GarPur, 1, 35 12.1]
{GarPur, 1, 36}
hariruvāca | [GarPur, 1, 36 1.1]
sandhyāvidhiṃ pravakṣyāmi śṛṇu rudrāghanāśanam | [GarPur, 1, 36 1.2]
prāṇāyāmatrayaṃ kṛtvā sandhyāsnānamupakramet | [GarPur, 1, 36 1.3]
sapraṇavāṃ savyāhṛtiṃ gāyattrīṃ śirasā saha | [GarPur, 1, 36 2.1]
triḥ paṭhed āyatapraṇaḥ prāṇāyāmaḥ sa ucyate | [GarPur, 1, 36 2.2]
manovākkāyajaṃ doṣaṃ prāṇāyāmairdaheddvijaḥ | [GarPur, 1, 36 3.1]
tasmātsarveṣu kāleṣu prāṇāyāmaparo bhavet | [GarPur, 1, 36 3.2]
sāyamagniśca metyuktā prātaḥ sūryetyapaḥ pibet | [GarPur, 1, 36 4.1]
āpaḥ punantu madhyāhne upaspṛśya yathāvidhi | [GarPur, 1, 36 4.2]
āpohiṣṭhetyṛcā kuryānmārjanaṃ tu kuśodakaiḥ | [GarPur, 1, 36 5.1]
praṇavena tu saṃyuktaṃ kṣipedvāri pade pade | [GarPur, 1, 36 5.2]
rajastamaḥsvamohotthāñ jāgratsvapnasuṣuptijān | [GarPur, 1, 36 6.1]
vāṅmanaḥkarmajān doṣān navaitān navabhir dahet | [GarPur, 1, 36 6.2]
samuddhṛtyodakaṃ pāṇau japtvā ca drupadāṃ kṣipet | [GarPur, 1, 36 7.1]
tripaḍaṣṭau dvādaśadhā vartayedaghamarpaṇam | [GarPur, 1, 36 7.2]
udutyañcitram ityābhyām upatiṣṭheddivākaram | [GarPur, 1, 36 8.1]
divā rātrau ca yatpāpaṃ sarvaṃ naśyati tatkṣaṇāt | [GarPur, 1, 36 8.2]
pūrvasaṃdhyāṃ japaṃstiṣṭhetpaścimāmupaviśya ca | [GarPur, 1, 36 9.1]
mahāvyāhṛtisaṃyuktāṃ gāyattrīṃ praṇavānvitām | [GarPur, 1, 36 9.2]
daśabhirjanmajanitaṃ śatena tu purā kṛtam | [GarPur, 1, 36 10.1]
triyugaṃ tu sahasreṇa gāyattrī hanti duṣkṛtam | [GarPur, 1, 36 10.2]
raktā bhavati gāyattrī sāvitrī śuklavarṇikā | [GarPur, 1, 36 11.1]
kṛṣṇā sarasvatī jñeyā saṃdhyātrayamudāhṛtam | [GarPur, 1, 36 11.2]
oṃ bhūrvinyasya hṛdaye oṃ bhuvaḥ śirasi nyaset | [GarPur, 1, 36 12.1]
oṃ svariti śikhāyāṃ ca gāyattryāḥ prathamaṃ padam | [GarPur, 1, 36 12.2]
vinyasetkavace vidvāndvitīyaṃ netrayornyaset | [GarPur, 1, 36 13.1]
tṛtīyenāṅgavinyāsaṃ caturthaṃ sarvato nyaset | [GarPur, 1, 36 13.2]
saṃdhyākāle tu vinyasya japedvai vedamātaram | [GarPur, 1, 36 14.1]
śivastasyāstu sarvāhne prāṇāyāmaparaṃ nyaset | [GarPur, 1, 36 14.2]
tripadā yā tu gāyattrī brahmaviṣṇumaheśvarī | [GarPur, 1, 36 15.1]
viniyogamṛṣicchando jñātvā tu japamārabhet | [GarPur, 1, 36 15.2]
sarvapāpavinirmukto brahmalokamavāpnuyāt | [GarPur, 1, 36 16.1]
parorajasi sāvadoṃ turīyapadamīritam | [GarPur, 1, 36 16.2]
taṃ hanti sūryaḥ sandhyāyāṃ nopāstiṃ kurute tu yaḥ | [GarPur, 1, 36 17.1]
turīyasya padasyāpi ṛṣirnirmala eva ca | [GarPur, 1, 36 17.2]
chandastu devī gāyattrī paramātmā ca devatā | [GarPur, 1, 36 18.1]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe saṃdhyāvidhirnāma ṣaṭtriṃśo 'dhyāyaḥ | [GarPur, 1, 36 19.1]
{GarPur, 1, 37}
hariruvāca | [GarPur, 1, 37 1.1]
gāyattrī paramā devī bhuktimuktipradā ca tām | [GarPur, 1, 37 1.2]
yo japettasya pāpāni vinaśyanti mahāntyapi | [GarPur, 1, 37 1.3]
gāyattrīkalpamākhyāsye bhuktimuktipradaṃ ca tat | [GarPur, 1, 37 2.1]
aṣṭottaraṃ sahasraṃ vā athavāṣṭaśataṃ japet | [GarPur, 1, 37 2.2]
trisandhyaṃ brahmalokī syācchataṃ japtvā jalaṃ pibet | [GarPur, 1, 37 3.1]
saṃdhyāyāṃ sarvapāpaghnīṃ devīmāvāhya pūjayet | [GarPur, 1, 37 3.2]
bhūr bhuvaḥ svaḥ svamantreṇa yutāṃ dvādaśanāmabhiḥ | [GarPur, 1, 37 4.1]
gāyatryai namaḥ | [GarPur, 1, 37 4.2]
sāvitryai sarasvatyai namonamaḥ | [GarPur, 1, 37 4.3]
vedamātre ca sāṃkṛtyai brahmāṇī kauśikī kramāt | [GarPur, 1, 37 5.1]
sādhvyai sarvārthasādhinyai sahasrākṣyai ca bhūrbhuvaḥ | [GarPur, 1, 37 5.2]
svarevaṃ juhuyād agnau samidājyaṃ haviṣyakam | [GarPur, 1, 37 6.1]
aṣṭottarasahasraṃ vāpyathavāṣṭaśataṃ ghṛtam | [GarPur, 1, 37 6.2]
dharmakāmādisiddhyarthaṃ juhuyātsarvakarmasu | [GarPur, 1, 37 7.1]
pratimāṃ candanasvarṇanirmitāṃ pratipūjya ca | [GarPur, 1, 37 7.2]
yathā lakṣaṃ tu japtavyaṃ payomūlaphalārśanaiḥ | [GarPur, 1, 37 8.1]
ayutadvayahomena sarvakāmānavāpnuyāt | [GarPur, 1, 37 8.2]
uttare śikhare jātā bhūmyāṃ parvatavāsinī | [GarPur, 1, 37 9.1]
brahmaṇā samanujñātā gaccha devi yathāsukham | [GarPur, 1, 37 9.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe gāyatrīkalpanirūpaṇaṃ nāma saptatriṃśo 'dhyāyaḥ | [GarPur, 1, 37 10.1]
{GarPur, 1, 38}
hariruvāca | [GarPur, 1, 38 1.1]
navamyādau yajeddurgāṃ hrīṃ durge rakṣiṇīti ca | [GarPur, 1, 38 1.2]
mātarmātarvare durge sarvakāmārthasādhani | [GarPur, 1, 38 1.3]
anena balidānena sarvakāmānprayaccha me | [GarPur, 1, 38 2.1]
gaurī kālī umā durgā bhadrā kāntiḥ sarasvatī | [GarPur, 1, 38 2.2]
maṅgalā vijayā lakṣmīḥ śivā nārāyaṇī kramāt | [GarPur, 1, 38 3.1]
mārge tṛtīyāmārabhya pūjayenna viyogabhāk | [GarPur, 1, 38 3.2]
aṣṭādaśabhujāṃ kheṭakaṃ ghaṇṭāṃ darpaṇaṃ tarjanīm | [GarPur, 1, 38 4.1]
dhanurdhvajaṃ ḍamarukaṃ paraśuṃ pāśameva ca | [GarPur, 1, 38 4.2]
śaktimudraraśūlāni kapālaśarakāṅkuśān | [GarPur, 1, 38 5.1]
vajraṃ cakraṃ śalākāṃ ca aṣṭādaśabhujāṃ smaret | [GarPur, 1, 38 5.2]
mantraḥ śrībhagavatyāśca pravakṣyāmi japādikam | [GarPur, 1, 38 6.1]
oṃ namo bhagavati cāmuṇḍe śmaśānavāsini kapālahaste mahāpretasamārūḍhe mahāvimānamālākule kālarātri bahugaṇaparivṛte mahāmukhe bahubhuje sughaṇṭāḍamarukiṅkiṇīke aṭṭāṭṭahāse kilikili huṃ sarvanādaśabdabahule gajacarmaprāvṛtaśarīre rudhiramāṃsadigdhe lolagrajihve mahārākṣasi raudradaṃṣṭrākarāle bhīmāṭṭāṭṭahāse sphuritavidyutsamaprabhe cala cala karālanetre hilihili lalajjihve hraiṃ hrīṃ bhṛkuṭimukhi oṃ kārabhadrāsane kapālamālāveṣṭite jaṭāmukuṭaśaśāṅkadhāriṇi aṭṭāṭṭahāse kilikili huṃhuṃ daṃṣṭrāghorāndhakāriṇi sarvavighnavināśini idaṃ karma sādhaya sādhaya śīghraṃ kuru kuru kaha kaha aṅkuśe samanupraveśaya vargaṃ vargaṃ kampaya kampaya cala cala cālaya cālaya rudhiramāṃsamadyapriye hana hana kuṭṭa kuṭṭa chinda chinda māraya māraya anubūma anubūma vajraśarīraṃ sādhaya sādhaya trailokyagatamapi duṣṭamaduṣṭaṃ vā gṛhītamagṛhītam āveśaya āveśaya krāmaya krāmaya nṛtya nṛtya bandha bandha valga valga koṭarākṣi ūrdhvakeśi ulūkavadane karakiṅkiṇi karaṅkamālādhāriṇi daha daha paca paca gṛhṇa gṛhṇa maṇḍalamadhye praveśaya praveśaya kiṃ vilambasi brahmasatyena viṣṇusatyena ṛṣisatyena rudrasatyena āveśaya āveśaya kilikili khili khili mili mili cili cili vikṛtarūpadhāriṇi kṛṣṇabhujaṅga veṣṭitaśarīra sarvagrahāveśini pralambhoṣṭhi bhrūmagnanāsike vikaṭamukhi kapilajaṭe brāhmi bhañja bhañja jvala jvala kālamukhi khala khala kharakharaḥ pātaya pātaya raktākṣi dhūrṇāpaya dhūrṇāpaya bhūmiṃ pātaya pātaya śiro gṛhṇa gṛhṇa cakṣur mīlaya mīlaya bhañja bhañja pādau gṛhṇa gṛhṇa mudrāṃ sphoṭaya sphoṭaya huṃ hūṃ phaṭ vidāraya vidāraya triśūlena bhedaya bhedaya vajreṇa | [GarPur, 1, 38 7.1]
hana hana daṇḍena tāḍaya tāḍaya cakreṇa chedaya chedaya śaktinā bhedaya bhedaya daṃṣṭrayā daṃśaya daṃśaya kīlakena kīlaya kīlaya kartārikayā pāṭaya pāṭaya aṅkuśena gṛhṇa gṛhṇa brahmāṇi ehi ehi māheśvari ehi ehi kaumāri ehi ehi vārāhi ehi ehi | [GarPur, 1, 38 7.2]
aindri ehi ehi cāmuṇḍe ehi ehi vaiṣṇavi ehi ehi himavantacāriṇi ehi ehi kailāsavāriṇi ehi ehi paramantraṃ chinddhi chinddhi kilikili bimbe aghore ghorarūpiṇi cāmuṇḍe rurukrodhāndhaviniḥsṛte asurakṣayaṅkari ākāśagāmini pāśena bandha bandha samaye tiṣṭha tiṣṭha maṇḍalaṃ praveśaya praveśaya pātaya pātaya gṛhṇa gṛhṇa mukhaṃ bandha bandha cakṣur bandhaya bandhaya hṛdayaṃ bandha bandha hastapādau ca bandha bandha duṣṭagrahān sarvān bandha bandha diśāṃ bandha bandha vidiśāṃ bandha bandha ūrdhvaṃ bandha bandha adhastād bandha bandha bhasmanā pānīyena mṛttikayā sarṣapairvā āveśaya āveśaya pātaya pātaya cāmuṇḍe kilikili vicche hrīṃ phaṭ svāhā | [GarPur, 1, 38 7.3]
aṣṭottarapadānāṃ hi mālā mantramayī japaḥ | [GarPur, 1, 38 8.1]
ekaikapadam aṣṭasahasradhā trimadhurāktatilāṣṭasahasrahāmeḥ | [GarPur, 1, 38 8.2]
mahāmāṃsena trimadhurāktena aṣṭottarasahasraṃ ca ekaikaṃ ca padaṃ yajet | [GarPur, 1, 38 9.1]
tilāṃstrimadhurāktāṃśca sahasraṃ cāṣṭa homayet | [GarPur, 1, 38 9.2]
mahāmāṃsaṃ trimadhurād athavā sarvakarmakṛt | [GarPur, 1, 38 10.1]
vārisarṣapabhasmādikṣepādyuddhādike jayaḥ | [GarPur, 1, 38 10.2]
aṣṭāviṃśabhujā dhyeyā aṣṭādaśabhujāthavā | [GarPur, 1, 38 11.1]
dvādaśāṣṭabhujā vāpi dhyeyā vāpi caturbhujā | [GarPur, 1, 38 11.2]
asikheṭānvitau hastau gadādaṇḍayutau parau | [GarPur, 1, 38 12.1]
śaracāpayutau cānyau khaḍgamudrarasaṃyutau | [GarPur, 1, 38 12.2]
khaṅkhaghaṇṭānvitau cānyau dhvajadaṇḍayutau parau | [GarPur, 1, 38 13.1]
anyau paraśucakrāḍhyau ḍamarudarpaṇānvitau | [GarPur, 1, 38 13.2]
śaktihastāśritau cānyau raṭoṇī musalānvitau | [GarPur, 1, 38 14.1]
pāśatomarasaṃyuktau ḍhakrāpaṇavasaṃyutau | [GarPur, 1, 38 14.2]
tarjayantī pareṇaiva anyaṃ kalakaladhvanim | [GarPur, 1, 38 15.1]
abhayasvastikādyau ca mahiṣaghnī ca siṃhagā | [GarPur, 1, 38 15.2]
jaya tvaṃ kila bhūteśe sarvabhūtasamāvṛte | [GarPur, 1, 38 16.1]
rakṣa māṃ nijabhūtebhyo baliṃ gṛhṇa namo 'stu te | [GarPur, 1, 38 16.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe durgājapapūjābalimantranirūpaṇaṃ nāmāṣṭatriṃśo 'dhyāyaḥ | [GarPur, 1, 38 17.1]
{GarPur, 1, 39}
rudra uvāca | [GarPur, 1, 39 1.1]
punardevārcanaṃ brūhi saṃkṣepeṇa janārdana | [GarPur, 1, 39 1.2]
sūryasya viṣṇurūpasya bhuktimuktipradāyakam | [GarPur, 1, 39 1.3]
vāsudeva uvāca | [GarPur, 1, 39 2.1]
śṛṇu sūryasya rudra tvaṃ punarvakṣyāmi pūjanam | [GarPur, 1, 39 2.2]
oṃ uccaiḥśravase namaḥ oṃ aruṇāya namaḥ | [GarPur, 1, 39 2.3]
oṃ daṇḍine namaḥ | [GarPur, 1, 39 2.4]
oṃ piṅgalāya namaḥ | [GarPur, 1, 39 2.5]
ete dvāre prapūjyā vai ebhir mantrair vṛṣadhvaja | [GarPur, 1, 39 2.6]
oṃ aṃ prabhūtāya namaḥ | [GarPur, 1, 39 3.1]
imaṃ tu pūjayenmadhye prabhūtāmalasaṃjñakam | [GarPur, 1, 39 3.2]
oṃ aṃ vimalāya namaḥ | [GarPur, 1, 39 3.3]
oṃ aṃ sārāya namaḥ | [GarPur, 1, 39 3.4]
oṃ aṃ ādhārāya namaḥ | [GarPur, 1, 39 3.5]
oṃ aṃ paramamukhāya namaḥ | [GarPur, 1, 39 3.6]
ityāgneyādikoṇeṣu pūjyā vai vimalādayaḥ | [GarPur, 1, 39 3.7]
oṃ padmāya namaḥ | [GarPur, 1, 39 4.1]
oṃ karṇikāyai namaḥ | [GarPur, 1, 39 4.2]
madhye tu pūjayedrudra pūrvādiṣu tathaiva ca | [GarPur, 1, 39 4.3]
dīptādyāḥ pūjayenmadhye pūjayetsarvatomukhīḥ | [GarPur, 1, 39 4.4]
oṃ vāṃ dīptāyai namaḥ | [GarPur, 1, 39 4.5]
oṃ vīṃ sūkṣmāyai namaḥ | [GarPur, 1, 39 4.6]
oṃ vūṃ aurūṃ bhadrāyai namaḥ | [GarPur, 1, 39 4.7]
oṃ vaiṃ jayāyai namaḥ | [GarPur, 1, 39 4.8]
oṃ vauṃ vibhūtyai namaḥ | [GarPur, 1, 39 4.9]
oṃ vaṃ aghorāyai namaḥ | [GarPur, 1, 39 4.10]
oṃ vaṃ vaidyutāyai namaḥ | [GarPur, 1, 39 4.11]
oṃ vaḥ vijayāyai namaḥ | [GarPur, 1, 39 4.12]
oṃ ro sarvatomukhyai namaḥ | [GarPur, 1, 39 4.13]
oṃ arkāsanāya namaḥ | [GarPur, 1, 39 5.1]
oṃ hrāṃ sūryamūrtaye namaḥ | [GarPur, 1, 39 5.2]
etāstu pūjayenmadhye hranmantrāñchṛṇu śaṅkara | [GarPur, 1, 39 5.3]
oṃ haṃ saṃ khaṃ khakholkāya krāṃ krīṃ saḥ svāhā sūryamūrtaye namaḥ | [GarPur, 1, 39 5.4]
anenāvāhanaṃ kuryātsthāpanaṃ saṃnidhāpanam | [GarPur, 1, 39 5.5]
sanniropanamantreṇa sakalīkaraṇaṃ tathā | [GarPur, 1, 39 5.6]
mudrāyā darśanaṃ rudra mūlamantreṇa vā hara | [GarPur, 1, 39 6.1]
tejorūpaṃ raktavarṇaṃ sitapadmopari sthitam | [GarPur, 1, 39 6.2]
ekacakrarathārūḍhaṃ dvibāhuṃ dhṛtapaṅkajam | [GarPur, 1, 39 6.3]
evaṃ dhyāyetsadā sūryaṃ mūlamantraṃ śṛṇuṣva ca | [GarPur, 1, 39 7.1]
oṃ hrāṃ hrīṃ saḥ sūryāya namaḥ | [GarPur, 1, 39 7.2]
vāratrayaṃ padmamudrāṃ bimbamudrāṃ ca darśayet | [GarPur, 1, 39 8.1]
oṃ āṃ hṛdayāya namaḥ | [GarPur, 1, 39 8.2]
oṃ arkāya śirase svāhā | [GarPur, 1, 39 8.3]
oṃ aḥ bhūrbhuvaḥ svaḥ jvālini śikhāyai vaṣaṭ | [GarPur, 1, 39 8.4]
oṃ huṃ kavacāya huṃ | [GarPur, 1, 39 8.5]
oṃ bhāṃ netrābhyāṃ vauṣaṭ | [GarPur, 1, 39 8.6]
oṃ vaḥ astrāya phaḍiti | [GarPur, 1, 39 8.7]
āgneyyāmathavaiśānyāṃ nairṛtyāmarcayeddhara | [GarPur, 1, 39 9.1]
hṛdayādi hi vāyavyāṃ netraṃ cāntaḥ prapūjayet | [GarPur, 1, 39 9.2]
disvastraṃ pūjayedrudra somaṃ tu śvetavarṇakam | [GarPur, 1, 39 10.1]
dale pūrve 'rcayedrudra budhaṃ cāmīkaraprabham | [GarPur, 1, 39 10.2]
dakṣiṇe pūjayedrudra pativarṇaṃ guruṃ yajet | [GarPur, 1, 39 11.1]
paścime caiva bhūteśaṃ uttare bhārgavaṃ sitam | [GarPur, 1, 39 11.2]
raktamaṅgārakaṃ caiva āgneye pūjayeddhara | [GarPur, 1, 39 12.1]
śanaiścaraṃ kṛṣṇavarṇaṃ nairṛtyāṃ diśi pūjayet | [GarPur, 1, 39 12.2]
rāhuṃ vāyavyadeśe tu nandyāvartanibhaṃ hara | [GarPur, 1, 39 13.1]
aiśānyāṃ dhūmravarṇaṃ tu ketuṃ samparipūjayet | [GarPur, 1, 39 13.2]
ebhirmantrairmahādeva tacchṛṇuṣva ca śaṅkara | [GarPur, 1, 39 14.1]
oṃ soṃ somāya namaḥ | [GarPur, 1, 39 15.1]
oṃ buṃ budhāya namaḥ | [GarPur, 1, 39 15.2]
oṃ bṛṃ bṛhaspataye namaḥ | [GarPur, 1, 39 15.3]
oṃ bhaṃ bhārgavāya namaḥ | [GarPur, 1, 39 15.4]
oṃ aṃ aṅgārakāya namaḥ | [GarPur, 1, 39 15.5]
oṃ śaṃ śanaiścarāya namaḥ | [GarPur, 1, 39 15.6]
oṃ raṃ rāhave namaḥ | [GarPur, 1, 39 15.7]
oṃ kaṃ ketave nama iti | [GarPur, 1, 39 15.8]
pādyādīnmūlamantreṇa dattvā sūryāya śaṅkara | [GarPur, 1, 39 16.1]
naivedyānte dhenumudrāṃ darśayetsādhakottamaḥ | [GarPur, 1, 39 16.2]
japtvā cāṣṭasahasraṃ tu tacca tasmai samarpayet | [GarPur, 1, 39 17.1]
aiśānyāṃ diśi bhūteśa tejaścaṇḍaṃ tu pūjayet | [GarPur, 1, 39 17.2]
oṃ tejaścaṇḍāya huṃ phaṭ svadhā svāhā pauṣaṭ | [GarPur, 1, 39 18.1]
nirmālyaṃ cārpayettasmai hyarghyaṃ dadyāttato hara | [GarPur, 1, 39 18.2]
tilataṇḍulasaṃyuktaṃ raktacandanacarcitam | [GarPur, 1, 39 19.1]
gandhodakena saṃmiśraṃ puṣpadhūpasamanvitam | [GarPur, 1, 39 19.2]
kṛtvā śirasi tatpātraṃ jānubhyāmavaniṃ gataḥ | [GarPur, 1, 39 20.1]
darghyaṃ tu sūryāya hṛnmantreṇa vṛṣadhvaja | [GarPur, 1, 39 20.2]
gaṇaṃ gurūnprapūjyātha sarvān devānan prapūjayet | [GarPur, 1, 39 21.1]
oṃ gaṃ gaṇapataye namaḥ | [GarPur, 1, 39 21.2]
oṃ aṃ gurubhyo namaḥ | [GarPur, 1, 39 21.3]
sūryasya kathitā pūjā kṛtvaitāṃ viṣṇulokabhāk | [GarPur, 1, 39 22.1]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe sūryārcanaprakāro nāmaikonacatvāriṃśo 'dhyāyaḥ | [GarPur, 1, 39 23.1]
{GarPur, 1, 40}
śaṅkara uvāca | [GarPur, 1, 40 1.1]
māheśvarīṃ ca me pūjāṃ vada śaṅkhagadādhara | [GarPur, 1, 40 1.2]
yāṃ jñātvā mānavāḥ siddhiṃ gacchanti parameśvara | [GarPur, 1, 40 1.3]
hariruvāca | [GarPur, 1, 40 2.1]
śṛṇu māheśvarīṃ pūjāṃ kathyamānāṃ vṛṣadhvaja | [GarPur, 1, 40 2.2]
ādau snātvā tathācamya hyāsane copaviśya ca | [GarPur, 1, 40 2.3]
nyāsaṃ kṛtvā maṇḍale vai pūjayecca maheśvaram | [GarPur, 1, 40 3.1]
mantrairetairmaheśāna parivārayutaṃ haram | [GarPur, 1, 40 3.2]
oṃ hāṃ śivāsanadevatā āgacchateti | [GarPur, 1, 40 4.1]
anenāvāhayedrudra devatā āsanasya yāḥ | [GarPur, 1, 40 4.2]
oṃ hāṃ gaṇapataye namaḥ | [GarPur, 1, 40 5.1]
oṃ hāṃ sarasvatyai namaḥ | [GarPur, 1, 40 5.2]
oṃ hāṃ nandine namaḥ | [GarPur, 1, 40 5.3]
oṃ hāṃ mahākālāya namaḥ | [GarPur, 1, 40 5.4]
oṃ hāṃ gaṅgāyai namaḥ | [GarPur, 1, 40 5.5]
oṃ hāṃ lakṣmyai namaḥ | [GarPur, 1, 40 5.6]
oṃ hāṃ mahākalāyai namaḥ | [GarPur, 1, 40 5.7]
oṃ hāṃ astrāya nama iti | [GarPur, 1, 40 5.8]
ete dvāre prapūjyā vai snānagandhādibhirhara | [GarPur, 1, 40 6.1]
oṃ hāṃ brahmaṇe vāstvadhipataye namaḥ | [GarPur, 1, 40 6.2]
oṃ hāṃ gurubhyo namaḥ | [GarPur, 1, 40 6.3]
oṃ hāṃ ādhāraśaktyai namaḥ | [GarPur, 1, 40 6.4]
oṃ hāṃ anantāya namaḥ | [GarPur, 1, 40 6.5]
oṃ hāṃ dharmāya namaḥ | [GarPur, 1, 40 6.6]
oṃ hāṃ jñānāya namaḥ | [GarPur, 1, 40 6.7]
oṃ hāṃ vairāgyāya namaḥ | [GarPur, 1, 40 6.8]
oṃ hāṃ aiśvaryāya namaḥ | [GarPur, 1, 40 6.9]
oṃ hāṃ adharmāya namaḥ | [GarPur, 1, 40 6.10]
oṃ hāṃ ajñānāya namaḥ | [GarPur, 1, 40 6.11]
oṃ hāṃ avairāgyāya namaḥ | [GarPur, 1, 40 6.12]
oṃ hāṃ anaiśvaryāya namaḥ | [GarPur, 1, 40 6.13]
oṃ hāṃ ūrdhvacchandāya namaḥ | [GarPur, 1, 40 6.14]
oṃ hāṃ adhaśchandāya namaḥ | [GarPur, 1, 40 6.15]
oṃ hāṃ padmāya namaḥ | [GarPur, 1, 40 6.16]
oṃ hāṃ karṇikāyai namaḥ | [GarPur, 1, 40 6.17]
oṃ hāṃ vāmāyai namaḥ | [GarPur, 1, 40 6.18]
oṃ hāṃ jyeṣṭhāyai namaḥ | [GarPur, 1, 40 6.19]
oṃ hāṃ raudryai namaḥ | [GarPur, 1, 40 6.20]
oṃ kālyai namaḥ | [GarPur, 1, 40 6.21]
oṃ hāṃ kalavikaraṇyai namaḥ | [GarPur, 1, 40 6.22]
oṃ balapramathinyai namaḥ | [GarPur, 1, 40 6.23]
oṃ hāṃ sarvabhūtadamanyai namaḥ | [GarPur, 1, 40 6.24]
oṃ hāṃ manonmanyai namaḥ | [GarPur, 1, 40 6.25]
oṃ hāṃ maṇḍalatritayāya namaḥ | [GarPur, 1, 40 6.26]
oṃ hāṃ hauṃ haṃ śivamūrtaye namaḥ | [GarPur, 1, 40 6.27]
oṃ hāṃ vidyādhipataye namaḥ | [GarPur, 1, 40 6.28]
oṃ hāṃ hīṃ hauṃ śivāya namaḥ | [GarPur, 1, 40 6.29]
oṃ hāṃ hṛdayāya namaḥ | [GarPur, 1, 40 6.30]
oṃ śirase namaḥ | [GarPur, 1, 40 6.31]
oṃ hūṃ śikhāyai namaḥ | [GarPur, 1, 40 6.32]
oṃ haiṃ kavacāya namaḥ | [GarPur, 1, 40 6.33]
oṃ hauṃ netratrayāya namaḥ | [GarPur, 1, 40 6.34]
oṃ haḥ astrāya namaḥ | [GarPur, 1, 40 6.35]
oṃ sadyojātāya namaḥ | [GarPur, 1, 40 6.36]
oṃ hāṃ siddhyai namaḥ | [GarPur, 1, 40 7.1]
oṃ hāṃ ṛddhyai namaḥ | [GarPur, 1, 40 7.2]
oṃ hāṃ vidyutāyai namaḥ | [GarPur, 1, 40 7.3]
oṃ hāṃ lakṣmyai namaḥ | [GarPur, 1, 40 7.4]
oṃ hāṃ bodhāyai namaḥ | [GarPur, 1, 40 7.5]
oṃ hāṃ kālyai namaḥ | [GarPur, 1, 40 7.6]
oṃ hāṃ svadhāyai namaḥ | [GarPur, 1, 40 7.7]
oṃ hāṃ prabhāyai namaḥ | [GarPur, 1, 40 7.8]
satyasyāṣṭau kalā jñeyāḥ pūjyāḥ pūrvādiṣu sthitāḥ | [GarPur, 1, 40 8.1]
oṃ hāṃ vāmadevāya namaḥ | [GarPur, 1, 40 9.1]
oṃ hāṃ rajase namaḥ | [GarPur, 1, 40 9.2]
oṃ hāṃ rakṣāyai namaḥ | [GarPur, 1, 40 9.3]
oṃ hāṃ ratyai namaḥ | [GarPur, 1, 40 9.4]
oṃ hāṃ kanyāyai namaḥ | [GarPur, 1, 40 9.5]
oṃ hāṃ kāmāyai namaḥ | [GarPur, 1, 40 9.6]
oṃ hāṃ jananyai namaḥ | [GarPur, 1, 40 9.7]
oṃ hāṃ kriyāyai namaḥ | [GarPur, 1, 40 9.8]
oṃ hāṃ vṛddhyai namaḥ | [GarPur, 1, 40 9.9]
oṃ hāṃ kāryāyai namaḥ | [GarPur, 1, 40 9.10]
oṃ rātryai namaḥ | [GarPur, 1, 40 9.11]
oṃ hāṃ bhrāmaṇyai namaḥ | [GarPur, 1, 40 9.12]
oṃ hāṃ mohinyai namaḥ | [GarPur, 1, 40 9.13]
oṃ hāṃ kṣarāyai namaḥ | [GarPur, 1, 40 9.14]
vāmadevakalā jñeyāstrayo daśa vṛṣadhvaja | [GarPur, 1, 40 9.15]
oṃ hāṃ tatpuruṣāya namaḥ | [GarPur, 1, 40 10.1]
oṃ hāṃ nivṛttyai namaḥ | [GarPur, 1, 40 10.2]
oṃ hāṃ pratiṣṭhāyai namaḥ | [GarPur, 1, 40 10.3]
oṃ hāṃ vidyāyai namaḥ | [GarPur, 1, 40 10.4]
oṃ hāṃ śāntyai namaḥ | [GarPur, 1, 40 10.5]
jñeyāstatpuruṣasyaiva catasro vṛṣabhadhvaja | [GarPur, 1, 40 10.6]
oṃ hāṃ tṛṣṇāyai namaḥ | [GarPur, 1, 40 11.1]
kalāṣaṭkaṃ hyaghorasya vijñeyaṃ bhairavaṃ hara | [GarPur, 1, 40 11.2]
oṃ hāṃ īśānāya namaḥ | [GarPur, 1, 40 12.1]
oṃ hāṃ samityai namaḥ | [GarPur, 1, 40 12.2]
oṃ hāṃ aṅgadāyai namaḥ | [GarPur, 1, 40 12.3]
oṃ hāṃ kṛṣṇāyai namaḥ | [GarPur, 1, 40 12.4]
oṃ hāṃ marīcyai namaḥ | [GarPur, 1, 40 12.5]
oṃ hāṃ jvālāyai namaḥ | [GarPur, 1, 40 12.6]
īśānasya kalāḥ pañca jānīhi vṛṣabhadhvaja | [GarPur, 1, 40 12.7]
oṃ hāṃ śivaparivārebhyo namaḥ | [GarPur, 1, 40 13.1]
oṃ hāṃ indrāya surādhipataye namaḥ | [GarPur, 1, 40 13.2]
oṃ hāṃ agnaye tejo'dhipataye namaḥ | [GarPur, 1, 40 13.3]
oṃ hāṃ yamāya pretādhipataye namaḥ | [GarPur, 1, 40 13.4]
oṃ hāṃ nirṛtaye rakṣo'dhipataye namaḥ | [GarPur, 1, 40 13.5]
oṃ hāṃ varuṇāya jalādhipataye namaḥ | [GarPur, 1, 40 13.6]
oṃ hāṃ vāyave prāṇādhipataye namaḥ | [GarPur, 1, 40 13.7]
oṃ hāṃ somāya netrādhipataye namaḥ | [GarPur, 1, 40 13.8]
oṃ hāṃ īśānāya sarvavidyādhipataye namaḥ | [GarPur, 1, 40 13.9]
oṃ hāṃ anantāya nāgādhipataye namaḥ | [GarPur, 1, 40 13.10]
oṃ hāṃ brahmaṇe sarvalokādhipataye namaḥ | [GarPur, 1, 40 13.11]
oṃ hāṃ dhūlicaṇḍeśvarāya namaḥ | [GarPur, 1, 40 13.12]
āvāhanaṃ sthāpanaṃ sannidhānaṃ ca śaṅkara | [GarPur, 1, 40 14.1]
sannirodhaṃ tathā kuryātsakalīkaraṇaṃ tathā | [GarPur, 1, 40 14.2]
tattvanyāsaṃ ca mudrāyā darśanaṃ dyānameva ca | [GarPur, 1, 40 15.1]
pādyamācamanaṃ hyarghyaṃ puṣpāṇyabhyaṅgadānakam | [GarPur, 1, 40 15.2]
tata udvartanaṃ snānaṃ sugandhaṃ cānulepanam | [GarPur, 1, 40 16.1]
vastrālaṃkārabhogāṃśca hyaṅganyāsaṃ ca dhūpakam | [GarPur, 1, 40 16.2]
dīpaṃ naivedyadānaṃ ca hastodvartanameva ca | [GarPur, 1, 40 17.1]
pādyārghyācamanaṃ gandhaṃ tāmbūlaṃ gītavādanam | [GarPur, 1, 40 17.2]
nṛtyaṃ chatrādikaraṇaṃ mudrāṇāṃ darśanaṃ tathā | [GarPur, 1, 40 18.1]
rūpaṃ dhyānaṃ japaṃ cātha ekavadbhāva eva ca | [GarPur, 1, 40 18.2]
mūlamantreṇa vai kuryājjapapūjāsamarpaṇam | [GarPur, 1, 40 19.1]
māheśī kathitā pūjā rudra pāpavināśinī | [GarPur, 1, 40 19.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe maheśvarapūjāvidhirnāma catvāriṃśo 'dhyāyaḥ | [GarPur, 1, 40 20.1]
{GarPur, 1, 41}
vāsudeva uvāca | [GarPur, 1, 41 1.1]
oṃ viśvāvasurnāma gandharvaḥ kanyānāmadhipatirlabhāmi te kanyāṃ samutpādya tasmai viśvāvasave svāhā | [GarPur, 1, 41 1.2]
strīlābho mantrajāpyācca kālarātriṃ vadāmyaham | [GarPur, 1, 41 1.3]
oṃ namo bhagavati ṛkṣakarṇi caturbhuje ūrdhvakeśi trinayane kālarātri mānuṣāṇāṃ vasārudhirabhojane amukasya prāptakālasya mṛtyuprade huṃ phaṭ hana hana daha daha māṃsarudhiraṃ paca paca ṛkṣapatni svāhā | [GarPur, 1, 41 2.1]
na tithirna ca nakṣatraṃ nopavāso vidhīyate | [GarPur, 1, 41 2.2]
kruddho raktena saṃmārjya karau tābhyāṃ pragṛhya ca | [GarPur, 1, 41 3.1]
pradoṣe saṃjapelliṅgamāmapātraṃ ca mārayet | [GarPur, 1, 41 3.2]
oṃ namaḥ sarvatoyantrāṇyetadyathā jambhani mohani sarvaśatruvidāriṇi rakṣa rakṣa māmamukaṃ sarvabhayopadravebhyaḥ svāhā | [GarPur, 1, 41 3.3]
śukre naṣṭe mahādeva vakṣye 'haṃ dvijapādiha | [GarPur, 1, 41 3.4]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe vaśyādisādhikamantranirūpaṇaṃ nāmaikacatvāriṃśo 'dhyāyaḥ | [GarPur, 1, 41 4.1]
{GarPur, 1, 42}
hariruvāca | [GarPur, 1, 42 1.1]
pavitrāropaṇaṃ vakṣye śivasyāśivanāśanam | [GarPur, 1, 42 1.2]
ācāryaḥ sādhakaḥ kuryātputrakaḥ samayī hara | [GarPur, 1, 42 1.3]
saṃvatsarakṛtāṃ pūjāṃ vighneśo harate 'nyathā | [GarPur, 1, 42 2.1]
āṣāḍhe śrāvaṇe māghe kuryādbhādrapade 'pi vā | [GarPur, 1, 42 2.2]
sauvarṇaraupyatāmraṃ ca sūtraṃ kārpāsikaṃ kramāt | [GarPur, 1, 42 3.1]
jñeyaṃ kujādau saṃgrāhyaṃ kanyayā kartitaṃ ca yat | [GarPur, 1, 42 3.2]
triguṇaṃ triguṇīkṛtya tataḥ kuryātpavitrakam | [GarPur, 1, 42 4.1]
granthayo vāmadevena satyena kṣālayecchiva | [GarPur, 1, 42 4.2]
aghoreṇa tu saṃśodhya baddhastatpuruṣādbhavet | [GarPur, 1, 42 5.1]
dhūpayedīśamantreṇa tantudevā iti smṛtāḥ | [GarPur, 1, 42 5.2]
oṃkāraścandramā vahnir brahmā nāgaḥ śikhidhvajaḥ | [GarPur, 1, 42 6.1]
ravirviṣṇuḥ śivaḥ proktaḥ kramāttantuṣu devatāḥ | [GarPur, 1, 42 6.2]
aṣṭottaraśataṃ kuryātpañcāśatpañcaviṃśatim | [GarPur, 1, 42 7.1]
rudro 'ttamādi vijñeyaṃ mānaṃ ca granthayo daśa | [GarPur, 1, 42 7.2]
caturaṅgulāntarāḥ syurgranthināmāni ca kramāt | [GarPur, 1, 42 8.1]
prakṛtiḥ pauruṣī vīrā caturthī cāparājitā | [GarPur, 1, 42 8.2]
jayā ca vijayā rudrā ajitā ca sadāśivā | [GarPur, 1, 42 9.1]
manonmanī sarvamukhī dvyaṅgulāṅgulato 'thavā | [GarPur, 1, 42 9.2]
rañjayetkuṅkumādyaistu kuryādrandhaiḥ pavitrakam | [GarPur, 1, 42 10.1]
saptamyāṃ vā trayodaśyāṃ śuklapakṣe tathetare | [GarPur, 1, 42 10.2]
kṣīrādibhiśca saṃsnāpya liṅgaṃ gandhādibhiryajet | [GarPur, 1, 42 11.1]
dadyādrandhapavitraṃ tu ātmane brahmaṇe hara | [GarPur, 1, 42 11.2]
puṣpaṃ gandhayutaṃ dadyānmūleneśānagocare | [GarPur, 1, 42 12.1]
pūrve ca daṇḍakāṣṭhaṃ tu uttare cāmalakīphalam | [GarPur, 1, 42 12.2]
mṛttikāṃ paścime dadyāddakṣiṇe bhasmabhūtayaḥ | [GarPur, 1, 42 13.1]
nairṛte hyaguruṃ dadyācchikhāmantreṇa mantravit | [GarPur, 1, 42 13.2]
vāyavyāṃ sarṣapaṃ dadyātkavacena vṛṣadhvaja | [GarPur, 1, 42 14.1]
gṛhaṃ saṃveṣṭya sūtreṇa dadyādrandhapavitrakam | [GarPur, 1, 42 14.2]
homaṃ kṛtvā gneya dattvā dadyādbhūtabaliṃ tathā | [GarPur, 1, 42 15.1]
āmantrito 'si deveśa gaṇaiḥ sārdhaṃ maheśvara | [GarPur, 1, 42 15.2]
prātastvāṃ pūjayiṣyāmi atra saṃnihito bhava | [GarPur, 1, 42 16.1]
nimantryānena tiṣṭhettu kurvan gītādikaṃ niśi | [GarPur, 1, 42 16.2]
mantritāni pavitrāṇi sthāpayeddevapārśvataḥ | [GarPur, 1, 42 17.1]
snātvādityaṃ caturdaśyāṃ prāgrudraṃ ca prapūjayet | [GarPur, 1, 42 17.2]
lalāṭasthaṃ viśvarūpaṃ dhyātvātmānaṃ prapūjayet | [GarPur, 1, 42 18.1]
astreṇa prokṣitānyevaṃ hṛdayenārcitānyatha | [GarPur, 1, 42 18.2]
saṃhitāmantritānyeva dhūpitāni samarpayet | [GarPur, 1, 42 19.1]
śivatattvātmakaṃ cādau vidyātattvātmakaṃ tataḥ | [GarPur, 1, 42 19.2]
ātmatattvātmakaṃ paścāddevakākhyaṃ tato 'rcayet | [GarPur, 1, 42 20.1]
oṃ hauṃ hauṃ śivatattvāya namaḥ | [GarPur, 1, 42 20.2]
oṃ hīṃ vidyātattvāya namaḥ | [GarPur, 1, 42 20.3]
oṃ hāṃ ātmatattvāya namaḥ | [GarPur, 1, 42 21.1]
oṃ hāṃ hīṃ hūṃ kṣaiṃ sarvatattvāya namaḥ | [GarPur, 1, 42 21.2]
kālātmanā tvayā deva yaddṛṣṭaṃ māmake vidhau | [GarPur, 1, 42 21.3]
kṛtaṃ kliṣṭaṃ samutsṛṣṭaṃ hutaṃ guptaṃ ca yatkṛtam | [GarPur, 1, 42 22.1]
sarvātmanātmanā śambho pavitreṇa tvadicchayā | [GarPur, 1, 42 22.2]
pūraya pūraya makhavrataṃ tanniyameśvarāya sarvatattvātmakāya sarvakāraṇapālitāya oṃ hāṃ hīṃ hūṃ haiṃ hauṃ śivāya namaḥ | [GarPur, 1, 42 23.1]
pūrvairanena yo dadyātpavitrāṇāṃ catuṣṭayam | [GarPur, 1, 42 24.1]
dattvā vahneḥ pavitraṃ ca gurave dakṣiṇāṃ diśet | [GarPur, 1, 42 24.2]
baliṃ dattvā dvijān bhojya caṇḍaṃ prācyai visarjayet | [GarPur, 1, 42 25.1]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe śivapavitrāropaṇaṃ nāma dvicatvāriṃśo 'dhyāyaḥ | [GarPur, 1, 42 26.1]
{GarPur, 1, 43}
hariruvāca | [GarPur, 1, 43 1.1]
pavitrāropaṇaṃ vakṣye bhuktimuktipradaṃ hareḥ | [GarPur, 1, 43 1.2]
purā devāsure yuddhe brahmādyāḥ śaraṇaṃ yayuḥ | [GarPur, 1, 43 1.3]
viṣṇuśca teṣāṃ devānāṃ dhvajaṃ graiveyakaṃ dadau | [GarPur, 1, 43 2.1]
etau dṛṣṭvā vinaṅkṣyanti dānavānabravīddhariḥ | [GarPur, 1, 43 2.2]
viṣṇūkte hyabravīnnāgo vāsukeranujastadā | [GarPur, 1, 43 3.1]
vṛṇīta ca pavitrākhyaṃ varaṃ cedaṃ vṛṣadhvaja | [GarPur, 1, 43 3.2]
graiveyaṃ haridattaṃ tu mannāmnā khyātimeṣyati | [GarPur, 1, 43 4.1]
ityukte tena te devāstannāmnā tadvaraṃ viduḥ | [GarPur, 1, 43 4.2]
prāvṛṭkāle tu ye martyā nārciṣyanti pavitrakaiḥ | [GarPur, 1, 43 5.1]
teṣāṃ sāṃvatsarī pūjā viphalā ca bhaviṣyati | [GarPur, 1, 43 5.2]
tasmātsarveṣu deveṣu pavitrāropaṇaṃ kramāt | [GarPur, 1, 43 6.1]
pratipatpaurṇamāsyāntā yasya yā tithirucyate | [GarPur, 1, 43 6.2]
dvādaśyāṃ viṣṇave kāryaṃ śukle kṛṣṇe 'thavā hara | [GarPur, 1, 43 7.1]
vyatīpāte 'yane caiva candrasūryagrahe śiva | [GarPur, 1, 43 7.2]
viṣṇave vṛddhikārye ca gurorāgamane tathā | [GarPur, 1, 43 8.1]
nityaṃ pavitramuddiṣṭaṃ prāvṛṭkāle tvavaśyakam | [GarPur, 1, 43 8.2]
kauśeyaṃ paṭṭasūtraṃ vā kārpāsaṃ kṣaumameva vā | [GarPur, 1, 43 9.1]
kuśasūtraṃ dvijānāṃ syād rājñā kauśeyapaṭṭakam | [GarPur, 1, 43 9.2]
vaiśyānāṃ cīraṇaṃ kṣaumaṃ śūdrāṇāṃ śaṇavalkajam | [GarPur, 1, 43 10.1]
kārpāsaṃ padmajaṃ caiva sarveṣāṃ śastamīśvara | [GarPur, 1, 43 10.2]
brāhmaṇyā kartitaṃ sūtraṃ triguṇaṃ triguṇīkṛtam | [GarPur, 1, 43 11.1]
oṃkāro 'tha śivaḥ somo hyagnir brahmā phaṇī raviḥ | [GarPur, 1, 43 11.2]
vighneśo viṣṇurityete sthitāstantuṣu devatāḥ | [GarPur, 1, 43 12.1]
brahmā viṣṇuśca rudraśca trisūtre devatāḥ smṛtāḥ | [GarPur, 1, 43 12.2]
sauvarṇe rājate tāmre vaiṇave mṛnmaye nyaset | [GarPur, 1, 43 13.1]
aṅguṣṭhena catuḥṣaṣṭiḥ śreṣṭhaṃ madhyaṃ tadardhataḥ | [GarPur, 1, 43 13.2]
tadardhā tu kaniṣṭhā syāt sūtram aṣṭottaraṃ śatam | [GarPur, 1, 43 14.1]
uttamaṃ madhyamaṃ caiva kanyasaṃ pūrvavatkramāt | [GarPur, 1, 43 14.2]
uttamo 'ṅguṣṭhamānena madhyamo madhyamena tu | [GarPur, 1, 43 15.1]
kanyase ca kaniṣṭhena aṅgulyā granthayaḥ smṛtāḥ | [GarPur, 1, 43 15.2]
vimāne sthaṇḍile caiva etatsāmānyalakṣaṇam | [GarPur, 1, 43 16.1]
śivoddhṛtaṃ pavitraṃ tu pratimāyāṃ ca kārayet | [GarPur, 1, 43 16.2]
hṛnnābhirūrumāne ca jānubhyāmavalambinī | [GarPur, 1, 43 17.1]
aṣṭottarasahasreṇa catvāro granthayaḥ smṛtāḥ | [GarPur, 1, 43 17.2]
ṣaṭtriṃśacca caturviṃśad dvādaśa granthayo 'thavā | [GarPur, 1, 43 18.1]
uttamādiṣu vijñeyāḥ parvabhirvā pavitrakam | [GarPur, 1, 43 18.2]
carcitaṃ kuṅkumenaiva haridrācandanena vā | [GarPur, 1, 43 19.1]
sopavāsaḥ pavitraṃ tu pātrasthamadhivāsayet | [GarPur, 1, 43 19.2]
aśvatthapatrapuṭake aṣṭadikṣu niveśitam | [GarPur, 1, 43 20.1]
daṇḍakāṣṭhaṃ kuśāgraṃ ca pūrve saṅkarṣaṇena tu | [GarPur, 1, 43 20.2]
rocanākuṅkumenava pradyumnena tu dakṣiṇe | [GarPur, 1, 43 21.1]
yuddhārtho phalasiddhyarthamaniruddhena paścime | [GarPur, 1, 43 21.2]
candanaṃ nīlayuktaṃ ca tilabhasmākṣataṃ tathā | [GarPur, 1, 43 22.1]
āgneyādiṣu koṇeṣu rśyādīnāṃ tu kramānnyaset | [GarPur, 1, 43 22.2]
pavitraṃ vāsudevena abhimantrya sakṛtsakṛt | [GarPur, 1, 43 23.1]
dṛṣṭvā punaḥ prapūjyātha vastreṇācchādya yatnataḥ | [GarPur, 1, 43 23.2]
devasya purataḥ sthāpyaṃ pratimāmaṇḍalasya vā | [GarPur, 1, 43 24.1]
paścime dakṣiṇe caiva uttare pūrvavatkramāt | [GarPur, 1, 43 24.2]
brāhmādīṃścāpi saṃsthāpya kalaśaṃ cāpi pūjayet | [GarPur, 1, 43 25.1]
astreṇa maṇḍalaṃ kṛtvā naivedyaṃ ca samarpayet | [GarPur, 1, 43 25.2]
adhivāsya pavitraṃ tu trisūtreṇa navena vā | [GarPur, 1, 43 26.1]
vedikāṃ veṣṭayitvā tu ātmānaṃ kalaśaṃ ghṛtam | [GarPur, 1, 43 26.2]
agnikuṇḍaṃ vimānaṃ ca maṇḍapaṃ gṛhameva ca | [GarPur, 1, 43 27.1]
sūtramekaṃ tu saṃgṛhya dadyāddevasya mṛrdhāni | [GarPur, 1, 43 27.2]
dattvā paṭhedimaṃ mantraṃ pūjayitvā maheśvaram | [GarPur, 1, 43 28.1]
āvāhito 'si deveśa pūjārthaṃ parameśvara | [GarPur, 1, 43 28.2]
tatprabhāte 'rcayiṣyāmi sāmagyāḥ sannidhau bhava | [GarPur, 1, 43 29.1]
ekarātraṃ trirātraṃ vā adhivāsya pavitrakam | [GarPur, 1, 43 29.2]
rātrau jāgaraṇaṃ kṛtvā prātaḥ sampūjya keśavam | [GarPur, 1, 43 30.1]
āropayetkrameṇaiva jyeṣṭhamadhyakanīyasam | [GarPur, 1, 43 30.2]
dhūpayitvā pavitraṃ tu mantreṇaivābhimantrayet | [GarPur, 1, 43 31.1]
prajaptagranthikaṃ caiva pūjayetkusumādibhiḥ | [GarPur, 1, 43 31.2]
gāyattryā cārcitaṃ tena devaṃ sampūjya dāpayet | [GarPur, 1, 43 32.1]
samaṃ putrakalatrādyaiḥ sūtrapucchaṃ tu dhārayet | [GarPur, 1, 43 32.2]
viśuddhagranthikaṃ ramyaṃ mahāpātakanāśanam | [GarPur, 1, 43 33.1]
sarvapāpakṣayaṃ deva tavāgre dhārayāmyaham | [GarPur, 1, 43 33.2]
evaṃ dhūpādinābhyarcya madhyamādīn samarpayet | [GarPur, 1, 43 34.1]
pavitraṃ vaiṣṇavaṃ tejaḥ sarvapātakanāśanam | [GarPur, 1, 43 34.2]
dharmakāmārthasiddhyarthaṃ svakaṇṭhe dhārayāmyaham | [GarPur, 1, 43 35.1]
vanamālāṃ samabhyarcya svena mantreṇa dāpayet | [GarPur, 1, 43 35.2]
naivedyaṃ vividhaṃ dattvā kusumāderbaliṃ haret | [GarPur, 1, 43 36.1]
agniṃ saṃtarpya tatrāpi dvādaśāṅgulamānataḥ | [GarPur, 1, 43 36.2]
aṣṭottaraśatenaiva dadyādekapavitrakam | [GarPur, 1, 43 37.1]
ādau dattvārghyamāditye tatra caikaṃ pavitrakam | [GarPur, 1, 43 37.2]
viṣvaksenaṃ tataḥ prārcya surum arghyādibhir hara | [GarPur, 1, 43 38.1]
devasyāgre paṭhenmantraṃ kṛtāñjalipuṭaḥ sthitaḥ | [GarPur, 1, 43 38.2]
jñānato 'jñānato vāpi pūjanādi kṛtaṃ mayā | [GarPur, 1, 43 39.1]
tatsarvaṃ pūrṇamevāstu tvatprasādātsureśvara | [GarPur, 1, 43 39.2]
maṇividrumamālābhir mandārakusumādibhiḥ | [GarPur, 1, 43 40.1]
iyaṃ sāṃvatsarī pūjā tavāstu garuḍadhvaja | [GarPur, 1, 43 40.2]
vanamālā yathā deva kaustubhaṃ satataṃ hṛdi | [GarPur, 1, 43 41.1]
tadvatpavitraṃ tantūnāṃ mālāṃ tvaṃ hṛdaye dhara | [GarPur, 1, 43 41.2]
evaṃ prārthya dvijān bhojya dattvā tebhyaśca dakṣiṇām | [GarPur, 1, 43 42.1]
visarjayettu tenaiva sāyāhne tvapare 'hani | [GarPur, 1, 43 42.2]
sāṃvatsarīmimāṃ pūjāṃ sampādya vidhivanmayā | [GarPur, 1, 43 43.1]
vrajeḥ pavitrakedānīṃ viṣṇulokaṃ visarjitaḥ | [GarPur, 1, 43 43.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe viṣṇupavitrāropaṇaṃ nāma tricatvāriṃśo 'dhyāyaḥ | [GarPur, 1, 43 44.1]
{GarPur, 1, 44}
hariruvāca | [GarPur, 1, 44 1.1]
pūjayitvā pavitrādyairbrahma dhyātvā harirbhavet | [GarPur, 1, 44 1.2]
brahmadhyānaṃ pravakṣyāmi māyāyantrapramardakam | [GarPur, 1, 44 1.3]
yacchedvāṅmanasaṃ prājñastaṃ yajejjñānamātmani | [GarPur, 1, 44 2.1]
jñānaṃ mahati saṃyacchedya icchejjñānam ātmani | [GarPur, 1, 44 2.2]
dehendriyamanobuddhiprāṇāhaṅkāravarjitam | [GarPur, 1, 44 3.1]
varjitaṃ bhūtatanmātrair guṇajanmāśanādibhiḥ | [GarPur, 1, 44 3.2]
svaprakāśaṃ nirākāraṃ sadānaṃ damanādi yat | [GarPur, 1, 44 4.1]
nityaṃ śuddhaṃ buddhamṛddhaṃ satyamānandamadvayam | [GarPur, 1, 44 4.2]
turīyamakṣaraṃ brahma ahamasmi paraṃ padam | [GarPur, 1, 44 5.1]
ahaṃ brahmetyavasthānaṃ samādhirapi gīyate | [GarPur, 1, 44 5.2]
ātmānaṃ rathinaṃ viddhi śarīraṃ rathameva tu | [GarPur, 1, 44 6.1]
buddhiṃ ca sārathiṃ viddhi manaḥ pragrahameva ca | [GarPur, 1, 44 6.2]
indriyāṇi hayānāhurviṣayāsteṣu gocarāḥ | [GarPur, 1, 44 6.3]
ātmendriyamanoyukto bhoktetyār manīṣiṇaḥ | [GarPur, 1, 44 7.1]
yastu vijñānabāhmena yuktena manasā sadā | [GarPur, 1, 44 7.2]
sa tu tatpadamāpnoti sa hi bhūyo na jāyate | [GarPur, 1, 44 8.1]
vijñānasārathiryastu manaḥpragrahavānnaraḥ | [GarPur, 1, 44 8.2]
svardhunyāḥ pāramāpnoti tadviṣṇoḥ paramaṃ padam | [GarPur, 1, 44 9.1]
ahiṃsādiryamaḥ proktaḥ śaucādirniyamaḥ smṛtaḥ | [GarPur, 1, 44 9.2]
āsanaṃ padmakādyuktaṃ prāṇāyāmo marujjayaḥ | [GarPur, 1, 44 10.1]
pratyāhāro jayaḥ prokto dhyānamīśvaracintanam | [GarPur, 1, 44 10.2]
manodhṛtirdhāraṇā syāt samādhirbrahmaṇi sthitiḥ | [GarPur, 1, 44 11.1]
pūrvaṃ cetaḥ sthiraṃ na syāttatomūrtiṃ vicintayet | [GarPur, 1, 44 11.2]
hṛtpadmakarṇikāmadhye śaṅkhacakragadābjavān | [GarPur, 1, 44 12.1]
śrīvatsakaustubhayuto vanamālāśriyā yutaḥ | [GarPur, 1, 44 12.2]
nityaḥ śuddho bhūtiyuktaḥ satyānandāhvayaḥ paraḥ | [GarPur, 1, 44 13.1]
ātmāhaṃ paramaṃ brahma paramaṃ jyotireva tu | [GarPur, 1, 44 13.2]
caturviṃśatimūrtiḥ sa śālagrāmaśilāsthitaḥ | [GarPur, 1, 44 14.1]
dvārakādiśilāsaṃstho dhyeyaḥ pūjyo 'pyahaṃ ca saḥ | [GarPur, 1, 44 14.2]
manaso 'bhīpsitaṃ prāpya devo vaimāniko bhavet | [GarPur, 1, 44 15.1]
niṣkāmo muktimāpnoti mūrtiṃ dhyāyaṃstuvañjapan | [GarPur, 1, 44 15.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe brahmamūrtidhyānanirūpaṇaṃ nāma catuścatvāriṃśo 'dhyāyaḥ | [GarPur, 1, 44 16.1]
{GarPur, 1, 45}
hariruvāca | [GarPur, 1, 45 1.1]
prasaṃgātkathayiṣyāmi śālagrāmasya lakṣaṇam | [GarPur, 1, 45 1.2]
śālagrāmaśilāsparśātkoṭijanmāghanāśanam | [GarPur, 1, 45 1.3]
śaṅkhacakragadāpadmī gadādharaḥ | [GarPur, 1, 45 2.1]
sabjakaumādakīcakraśaṅkhī vibhuḥ | [GarPur, 1, 45 2.2]
sacakraśaṅkhābjagadaḥ śrīgadādharaḥ | [GarPur, 1, 45 3.1]
gadabjaśaṅkhacakrī vā 'rcyo gadādharaḥ | [GarPur, 1, 45 3.2]
padmaśaṅkhārigādine te namaḥ | [GarPur, 1, 45 4.1]
saśaṅkhābjagadācakra | [GarPur, 1, 45 4.2]
namo gadāriśaṅkhābjayukta ca | [GarPur, 1, 45 5.1]
sārikaumodakīpadmaśaṅkha | [GarPur, 1, 45 5.2]
cakrābjaśaṅkhagādine namaḥ | [GarPur, 1, 45 6.1]
'bjagadāśaṅkhine cakriṇe namaḥ | [GarPur, 1, 45 6.2]
sābjacakragadāśaṅkha | [GarPur, 1, 45 7.1]
śaṅkhacakragadāpadmin manonamaḥ | [GarPur, 1, 45 7.2]
sāriśaṅkhagadābjāya vai namaḥ | [GarPur, 1, 45 8.1]
śaṅkhābjacakragādine namaḥ ca | [GarPur, 1, 45 8.2]
suśaṅkhasugadābjāridhṛte | [GarPur, 1, 45 9.1]
namo gadāśaṅkhābjārīvidhāriṇe | [GarPur, 1, 45 9.2]
sābjaśaṅkhagadācakra | [GarPur, 1, 45 10.1]
namo gadāśaṅkhāripadmine | [GarPur, 1, 45 10.2]
padmagadāśaṅkhāridhāriṇe | [GarPur, 1, 45 11.1]
padmāriśaṅkhagadine namo ' | [GarPur, 1, 45 11.2]
saśaṅkhacakrābjagadam ihānaye | [GarPur, 1, 45 12.1]
sagadaḥ sāriḥ padmaśaṅkhinnamonamaḥ | [GarPur, 1, 45 12.2]
sucakrābjagadāśaṅkhayuktāya | [GarPur, 1, 45 13.1]
sagadābjāriśaṅkhāya namaḥ | [GarPur, 1, 45 13.2]
śuklābhaḥ so 'vyād vaḥ śrīgadādharaḥ | [GarPur, 1, 45 14.2]
lagnadvicakro raktābhaḥ pūrvabhāgastupuṣkalaḥ | [GarPur, 1, 45 15.1]
saṃkarṣaṇo 'tha sūkṣmacakrastu pītakaḥ | [GarPur, 1, 45 15.2]
sa dīrghaḥ saśiraśchidro yo vartulaḥ | [GarPur, 1, 45 16.1]
nīlo dvāri trirekhaśca atha 'sitaḥ | [GarPur, 1, 45 16.2]
madhye gādakṛtī rekhā nābhicakro mahonnataḥ | [GarPur, 1, 45 17.1]
pṛthuvakṣā vaḥ kapilo 'vyāt tribindukaḥ | [GarPur, 1, 45 17.2]
athavā pañcabindustatpūjanaṃ brahmacāriṇaḥ | [GarPur, 1, 45 18.1]
śaktiliṅgo 'vyād viṣamadvayacakrakaḥ | [GarPur, 1, 45 18.2]
nīlastrirekhaḥ sthūlo 'tha kūrmamūrtiḥ sa bindumān | [GarPur, 1, 45 19.1]
sa vartulāvartaḥ pātu vo natapṛṣṭhakaḥ | [GarPur, 1, 45 19.2]
pañcarekho 'vyā gādāṅkitaḥ | [GarPur, 1, 45 20.1]
vartulo hrasvo vā rāmacakraḥ sureśvaraḥ | [GarPur, 1, 45 20.2]
nānāvarṇo 'nekamūrtirnāgabhogī tvanantakaḥ | [GarPur, 1, 45 21.1]
sthūlo dāmodaro nīlo madhyevakraḥ sunīlakaḥ | [GarPur, 1, 45 21.2]
saṃkīrṇadvārakaḥ so 'vyād atha brahmā sulohitaḥ | [GarPur, 1, 45 22.1]
sadīrgharekhaḥ suṣira ekacakrāmbujaḥ pṛthuḥ | [GarPur, 1, 45 22.2]
pṛthucchidraḥ sthūlacakraḥ kṛṣṇo viṣṇuśca bilvavat | [GarPur, 1, 45 23.1]
hayagrīvo 'ṅkuśākāraḥ pañcarekhaḥ sakaustubhaḥ | [GarPur, 1, 45 23.2]
vaikuṇṭho maṇiratnābha ekacakrāmbujo 'sitaḥ | [GarPur, 1, 45 24.1]
matsyo dīrgho 'mbujākāro dvārarekhaśca pātu vaḥ | [GarPur, 1, 45 24.2]
rāmacakro dakṣarekhaḥ śyāmo vo 'vyāt trivikramaḥ | [GarPur, 1, 45 25.1]
śālagrāme dvārakāyāṃ sthitāya gadine namaḥ | [GarPur, 1, 45 25.2]
ekadvāraścatuścakro vanamālāvibhūṣitaḥ | [GarPur, 1, 45 26.1]
svarṇarekhāsamāyukto goṣpadena virājitaḥ | [GarPur, 1, 45 26.2]
kadambakusumākāro lakṣmīnārāyaṇo'vatu | [GarPur, 1, 45 27.1]
ekena lakṣito yo 'vyād gadādhārī sudarśanaḥ | [GarPur, 1, 45 27.2]
lakṣmīnārāyaṇo dvābhyāṃ tribhir mūrtistrivikramaḥ | [GarPur, 1, 45 28.1]
caturbhiśca caturvyūho vāsudevaśca pañcabhiḥ | [GarPur, 1, 45 28.2]
pradyumnaḥ ṣaḍbhir eva syāt saṃkarṣaṇa itastataḥ | [GarPur, 1, 45 29.1]
puruṣottamo'ṣṭabhiḥ syānnavavyūho navāṅkitaḥ | [GarPur, 1, 45 29.2]
daśāvatāro daśabhiraniruddho 'vatādatha | [GarPur, 1, 45 30.1]
dvādaśātmā dvādaśabhir ata ūrdhvamanantakaḥ | [GarPur, 1, 45 30.2]
viṣṇormūrtimayaṃ stotraṃ yaḥ paṭhetsa divaṃ vrajet | [GarPur, 1, 45 31.1]
brahmā caturmukho daṇḍī kamaṇḍaluyugānvitaḥ | [GarPur, 1, 45 31.2]
maheśvaraḥ prañcavakro daśabāhurvṛṣadhvajaḥ | [GarPur, 1, 45 32.1]
yathāyudhastathā gaurī caṇḍikā ca sarasvatī | [GarPur, 1, 45 32.2]
mahālakṣmīrmātaraśca padmahasto divākaraḥ | [GarPur, 1, 45 33.1]
gajāsyaśca gaṇaḥ skandaḥ ṣaṇmukho 'nekadhā guṇāḥ | [GarPur, 1, 45 33.2]
ete 'rcitāḥ sthāpitāśca prāsāde vāstupūjite | [GarPur, 1, 45 34.1]
dharmārthakāmamokṣādyāḥ prāpyante puruṣeṇa ca | [GarPur, 1, 45 34.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe śālagrāmamūrtilakṣaṇaṃ nāma pañcacatvāriṃśo 'dhyāyaḥ | [GarPur, 1, 45 35.1]
{GarPur, 1, 46}
hariruvāca | [GarPur, 1, 46 1.1]
vāstuṃ saṃkṣepato vakṣye gṛhādau vighnanāśanam | [GarPur, 1, 46 1.2]
īśānakoṇādārabhya hyekāśītipade yajet | [GarPur, 1, 46 1.3]
īśāne ca śiraḥ pādau nairṛte 'gnyanile karau | [GarPur, 1, 46 2.1]
āvāsavāsaveśmādau pure grāme vaṇikpathe | [GarPur, 1, 46 2.2]
prāsādārāmadurgeṣu devālayamaṭheṣu ca | [GarPur, 1, 46 3.1]
dvāviṃśatisurān bāhye tadantaśca trayodaśa | [GarPur, 1, 46 3.2]
īśaścaivātha parjanyo jayantaḥ kuliśāyudhaḥ | [GarPur, 1, 46 4.1]
sūryaḥ satyo bhṛguścaiva ākāśo vāyureva ca | [GarPur, 1, 46 4.2]
pūṣā ca vitathaścaiva grahakṣetrayamāvubhau | [GarPur, 1, 46 5.1]
gandharvo bhṛgurājastu mṛgaḥ pitṛgaṇastathā | [GarPur, 1, 46 5.2]
dauvāriko 'tha sugrīvaḥ puṣpadanto gaṇādhipaḥ | [GarPur, 1, 46 6.1]
asuraḥ śeṣapāpau ca rogo ḍahimukha eva ca | [GarPur, 1, 46 6.2]
bhallāṭaḥ somasarpau ca aditiścaditistathā | [GarPur, 1, 46 7.1]
bahirdvātriṃśadete tu tadantaścaturaḥ śṛṇu | [GarPur, 1, 46 7.2]
īśānādicatuṣkoṇasaṃsthitān pūjayed budhaḥ | [GarPur, 1, 46 8.1]
āpaścaivātha sāvitrī jayo rudrastathaiva ca | [GarPur, 1, 46 8.2]
madhye navapade brahmā tasyāṣṭhau ca samīpagān | [GarPur, 1, 46 9.1]
devānekottarān etān pūrvādau nāmataḥ śṛṇu | [GarPur, 1, 46 9.2]
aryamā savitā caiva vivasvānvibudhādhipaḥ | [GarPur, 1, 46 10.1]
mitro 'tha rājayakṣmā ca tathā pṛthvīdharaḥ kramāt | [GarPur, 1, 46 10.2]
aṣṭamaś cāpavatsaś ca parito brahmaṇaḥ smṛtāḥ | [GarPur, 1, 46 11.1]
īśānakoṇādārabhya durge car vaṃśa ucyate | [GarPur, 1, 46 11.2]
āgneyakoṇādārabhya vaṃśo bhavati durdharaḥ | [GarPur, 1, 46 12.1]
aditiṃ himavantaṃ ca jayantaṃ ca idaṃ trayam | [GarPur, 1, 46 12.2]
nāyikā kālikā nāma śakrādrandharvagāḥ punaḥ | [GarPur, 1, 46 13.1]
vāstudevānpūjayitvā gṛhaprāsādakṛdbhavet | [GarPur, 1, 46 13.2]
surejyaḥ purataḥ kāryo yasyāgneyyāṃ mahānasam | [GarPur, 1, 46 14.1]
kapinirgamane yena pūrvataḥ satramaṇḍapam | [GarPur, 1, 46 14.2]
gandhapuṣpagṛhaṃ kāryamaiśānyāṃ paṭṭasaṃyutam | [GarPur, 1, 46 15.1]
bhāṇḍāgāraṃ ca kauberyāṃ goṣṭhāgāraṃ ca vāyave | [GarPur, 1, 46 15.2]
udagāśrayaṃ ca vāruṇyāṃ vātāyanasamanvitam | [GarPur, 1, 46 16.1]
samitkuśendhanasthānam āyudhānāṃ ca nairṛte | [GarPur, 1, 46 16.2]
abhyāgatālayaṃ ramyasaśayyāsanāpadukam | [GarPur, 1, 46 17.1]
toyāgnidīpasadbhṛtyair yuktaṃ dakṣiṇato bhavet | [GarPur, 1, 46 17.2]
gṛhāntarāṇi sarvāṇi sajalaiḥ kadalīgṛhaiḥ | [GarPur, 1, 46 18.1]
pañcavarṇaiśca kusumaiḥ śobhitāni prakalpayet | [GarPur, 1, 46 18.2]
prākāraṃ tadbahir dadyāt pañcahastapramāṇataḥ | [GarPur, 1, 46 19.1]
evaṃ viṣṇvāśramaṃ kuryādvanaiścopavanairyutam | [GarPur, 1, 46 19.2]
catuḥṣaṣṭipado vāstuḥ prāsādādau prapūjitaḥ | [GarPur, 1, 46 20.1]
madhye catuṣpado brahmā dvipadās tvaryamādayaḥ | [GarPur, 1, 46 20.2]
karṇe caivātha śikhyādyāstathā devāḥ prakīrtitāḥ | [GarPur, 1, 46 21.1]
tebhyo hyubhayataḥ sārdhādanye 'pi dvipadāḥ surāḥ | [GarPur, 1, 46 21.2]
catuḥṣaṣṭipadā devā ityevaṃ parikīrtitāḥ | [GarPur, 1, 46 22.1]
carakī ca vidārī ca pūtanā pāparākṣasī | [GarPur, 1, 46 22.2]
īśānādyāstato bāhye devādyā hetukādayaḥ | [GarPur, 1, 46 23.1]
haitukastripurāntaśca agnivetālakau yamaḥ | [GarPur, 1, 46 23.2]
agnijihvaḥ kālakaśca karālo hyakapādakaḥ | [GarPur, 1, 46 24.1]
aiśānyāṃ bhīmarūpastu pātāle pretanāyakaḥ | [GarPur, 1, 46 24.2]
ākāśe gandhamālī syātkṣetrapālāṃstato yajet | [GarPur, 1, 46 25.1]
vistārābhihataṃ dairghyaṃ rāśiṃ vāstostu kārayet | [GarPur, 1, 46 25.2]
kṛtvā ca vasubhir bhāgaṃ śeṣaṃ baddhāyam ādiśet | [GarPur, 1, 46 26.1]
punarguṇitamaṣṭābhir bhāgaṃ tu bhājayet | [GarPur, 1, 46 26.2]
yaccheṣaṃ tadbhavedṛkṣaṃ bhāgairhṛtvāvyayaṃ bhavet | [GarPur, 1, 46 27.1]
ṛkṣaṃ caturguṇaṃ kṛtvā navabhirbhāgahāritam | [GarPur, 1, 46 27.2]
śeṣamaṃśaṃ vijānīyāddevalasya mataṃ yathā | [GarPur, 1, 46 28.1]
aṣṭābhirguṇitaṃ piṇḍaṃ ṣaṣṭibhir bhāgāharitam | [GarPur, 1, 46 28.2]
yaccheṣaṃ tadbhavejjīvaṃ maraṇaṃ bhatahāritam | [GarPur, 1, 46 29.1]
vāstukroḍe gṛhaṃ kuryānna pṛṣṭhe mānavaḥ sadā | [GarPur, 1, 46 29.2]
vāmapārśvena svāpiti nātra kāryā vicāraṇā | [GarPur, 1, 46 30.1]
siṃhakanyātulāyāṃ ca dvāraṃ śudhyedathottaram | [GarPur, 1, 46 30.2]
evaṃ ca vṛścikādau syātpūrvadakṣiṇapaścimam | [GarPur, 1, 46 31.1]
dvāraṃ dīrghārdhavistāraṃ dvārāṇyaṣṭau smṛtāni ca | [GarPur, 1, 46 31.2]
santānapreṣyanīcatvaṃ svayānaṃ svarṇabhūṣaṇam | [GarPur, 1, 46 32.1]
sutahīnaṃ tu raudreṇa vīryaghnaṃ dakṣiṇe tathā | [GarPur, 1, 46 32.2]
vahnau vadhaścāyurvṛddhiṃ putralābhasutṛptidaḥ | [GarPur, 1, 46 33.1]
dhanade nṛpapīḍādamarthaghnaṃ rogadaṃ jale | [GarPur, 1, 46 33.2]
nṛpabhītir mṛtāpatyaṃ hyanapatyaṃ na vairadam | [GarPur, 1, 46 34.1]
arthadaṃ cārthahānyai ca doṣadaṃ putramṛtyudam | [GarPur, 1, 46 34.2]
dvārāṇyuttarasaṃjñāni pūrvadvārāṇi vacmyaham | [GarPur, 1, 46 35.1]
agnibhītir bahukanyādhanasaṃmānakopadam | [GarPur, 1, 46 35.2]
rājaghnaṃ kopadaṃ pūrve phalato dvāramīritam | [GarPur, 1, 46 36.1]
īśānādau bhavetpūrvam agneyyādau tu dakṣiṇam | [GarPur, 1, 46 36.2]
nairṛtyādau paścimaṃ syādvāyavyādau tu cottaram | [GarPur, 1, 46 37.1]
aṣṭabhāge kṛte bhāge dvārāṇāṃ ca phalāphalam | [GarPur, 1, 46 37.2]
aśvatthaplakṣanyagrodhāḥ pūrvādau syādudumbaraḥ | [GarPur, 1, 46 38.1]
gṛhasya śobhanaḥ prokta īśāne caiva śālmaliḥ | [GarPur, 1, 46 38.2]
pūjito vighnahārī syātprāsādasya gṛhasya ca | [GarPur, 1, 46 38.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe vāstumānalakṣaṇaṃ nāma ṣaṭcatvāriṃśo 'dhyāyaḥ | [GarPur, 1, 46 39.1]
{GarPur, 1, 47}
sūta uvāca | [GarPur, 1, 47 1.1]
prāsādānāṃ lakṣaṇaṃ ca vakṣye śaunaka tacchṛṇu | [GarPur, 1, 47 1.2]
catuḥṣaṣṭipadaṃ kṛtvā digvidikṣūpalakṣitam | [GarPur, 1, 47 1.3]
catuṣkoṇaṃ caturbhiśca dvārāṇi sūryasaṃkhyayā | [GarPur, 1, 47 2.1]
catvāriṃśāṣṭabhiścaiva bhittīnāṃ kalpanā bhavet | [GarPur, 1, 47 2.2]
ūrdhvakṣetrasamā jaṅghā jaṅghārdhadviguṇaṃ bhavet | [GarPur, 1, 47 3.1]
garbhavistāravistīrṇaḥ śukāṅghriśca vidhīyate | [GarPur, 1, 47 3.2]
tattribhāgena kartavyaḥ pañcabhāgena vā punaḥ | [GarPur, 1, 47 4.1]
nirgamastu śukāṅghreśca ucchrāyaḥ śikharārdhagaḥ | [GarPur, 1, 47 4.2]
caturdhā śikharaṃ kṛtvā tribhāge vedibandhanam | [GarPur, 1, 47 5.1]
caturthe punarasyaiva kaṇṭham ā mūlasādhanam | [GarPur, 1, 47 5.2]
athavāpi samaṃ vāstuṃ kṛtvā ṣoḍaśabhāgikam | [GarPur, 1, 47 6.1]
tasya madhye caturbhāgamādau garbhaṃ tu kārayet | [GarPur, 1, 47 6.2]
caturbhāgena bhittīnāmucchrāyaḥ syātpramāṇataḥ | [GarPur, 1, 47 7.1]
dviguṇaḥ śikharocchrāyo bhittyucchrāyācca mānataḥ | [GarPur, 1, 47 8.1]
śikharārdhasya cairdhena vidheyāstu pradakṣiṇāḥ | [GarPur, 1, 47 8.2]
caturdikṣu tathā jñeyo nirgamastuḥ tathā budhaiḥ | [GarPur, 1, 47 9.1]
pañcabhāgena saṃbhajya garbhamānaṃ vicakṣaṇaḥ | [GarPur, 1, 47 9.2]
bhāgamekaṃ gṛhītvā tu nirgamaṃ kalpayet punaḥ | [GarPur, 1, 47 10.1]
garbhasūtrasamo bhāgādagrato mukhamaṇḍapaḥ | [GarPur, 1, 47 10.2]
etatsāmānyamuddiṣṭaṃ prāsādasya hi lakṣaṇam | [GarPur, 1, 47 11.1]
liṅgamānamatho vakṣye pīṭho liṅgasamo bhavet | [GarPur, 1, 47 11.2]
dviguṇena bhaved garbhaḥ samantācchaunaka dhruvam | [GarPur, 1, 47 12.1]
taddvidhā ca bhaved bhītir jaṅghā tadvistarārdhagā | [GarPur, 1, 47 12.2]
dviguṇaṃ śikharaṃ proktaṃ jaṅghāyāścaiva śaunaka | [GarPur, 1, 47 13.1]
pīṭhagarbhāvaraṃ karma tanmānena śukāṅghrikam | [GarPur, 1, 47 13.2]
nirgamastu samākhyātaḥ śeṣaṃ pūrvavadeva tu | [GarPur, 1, 47 14.1]
liṅgamānaṃ smṛtaṃ hyetad dvāramānam athocyate | [GarPur, 1, 47 14.2]
karāgraṃ vedavatkṛtvā dvāraṃ bhāgāṣṭamaṃ bhavet | [GarPur, 1, 47 15.1]
vistareṇa samākhyātaṃ dviguṇaṃ svecchayā bhavet | [GarPur, 1, 47 15.2]
dvāravatpīṭhamadhye tu śeṣaṃ suṣirakaṃ bhavet | [GarPur, 1, 47 16.1]
pādikaṃ śeṣikaṃ bhittirdvārārdhena parigrahāt | [GarPur, 1, 47 16.2]
tadvistārasamā jaṅghā śikharaṃ dviguṇaṃ bhavet | [GarPur, 1, 47 17.1]
śukāṅghriḥ pūrvavajjñeyā nirgamocchrāyakaṃ bhavet | [GarPur, 1, 47 17.2]
maṇḍape mānametattu svarūpaṃ cāparaṃ vade | [GarPur, 1, 47 18.1]
traivedaṃ kārayetkṣetraṃ yatra tiṣṭhanti devatāḥ | [GarPur, 1, 47 18.2]
itthaṃ kṛtena mānena bāhyabhāgavinirgatam | [GarPur, 1, 47 19.1]
nemiḥ pādena vistīrṇā prāsādasya samantataḥ | [GarPur, 1, 47 19.2]
garbhaṃ tu dviguṇaṃ kuryānnemyā mānaṃ bhavediha | [GarPur, 1, 47 20.1]
sa eva bhitter utsedhaḥ śikharo dviguṇo mataḥ | [GarPur, 1, 47 20.2]
prāsādānāṃ ca vakṣyāmi mānaṃ yoniṃ ca mānataḥ | [GarPur, 1, 47 21.1]
vairājaḥ puṣpakākhyaśca kailāso mālikāhvayaḥ | [GarPur, 1, 47 21.2]
triviṣṭapaṃ ca pañcaite prāsādāḥ sarvayonayaḥ | [GarPur, 1, 47 22.1]
prathamaścaturaśro hi dvitīyastu tadāyataḥ | [GarPur, 1, 47 22.2]
vṛtto vṛttāyataś cānyo 'ṣṭāśraśceha ca pañcamaḥ | [GarPur, 1, 47 23.1]
etebhya eva sambhūtāḥ prāsādāḥ sumanoharāḥ | [GarPur, 1, 47 23.2]
sarvaprakṛtibhūtebhyaścatvāriṃśattathaiva ca | [GarPur, 1, 47 24.1]
meruśca mandaraścaiva vimānaśca tathāparaḥ | [GarPur, 1, 47 24.2]
bhadrakaḥ sarvatābhadro rucako nandanastathā | [GarPur, 1, 47 25.1]
nandivardhanasaṃjñaśca śrīvatsaśca navetyamī | [GarPur, 1, 47 25.2]
caturaśrāḥ samudbhūtā vairājāditi gamyatām | [GarPur, 1, 47 26.1]
valabhī gṛharājaśca śālāgṛhaṃ ca mandiram | [GarPur, 1, 47 26.2]
vimānaṃ ca tathā brahmamandiraṃ bhavanaṃ tathā | [GarPur, 1, 47 27.1]
uttambhaṃ śibikā veśma navaite puṣpakodbhavāḥ | [GarPur, 1, 47 27.2]
valayo dundubhiḥ padmo mahāpadmastathāparaḥ | [GarPur, 1, 47 28.1]
mukulī cāsya uṣṇīṣī śaṅkhaśca kalaśastathā | [GarPur, 1, 47 28.2]
guvāvṛkṣas tathānyaśca vṛttāḥ kailāsasambhavāḥ | [GarPur, 1, 47 29.1]
gajo 'tha vṛṣabho haṃso garuḍaḥ siṃhanāmakaḥ | [GarPur, 1, 47 29.2]
bhūmukho bhūdharaścaiva śrījayaḥ pṛthivīdharaḥ | [GarPur, 1, 47 30.1]
vṛttāyatāḥ samudbhūtā navaite maṇikāhvayāt | [GarPur, 1, 47 30.2]
vajraṃ cakraṃ tathānyacca muṣṭikaṃ babhrusaṃjñitam | [GarPur, 1, 47 31.1]
vakraḥ svastikakhaḍgau ca gadā śrīvṛkṣa eva ca | [GarPur, 1, 47 31.2]
vijayo nāmataḥ śvetas triviṣṭapasamudbhavāḥ | [GarPur, 1, 47 32.1]
trikoṇaṃ padmamardhenduścatuṣkoṇaṃ dviraṣṭakam | [GarPur, 1, 47 32.2]
yatra tatra vidhātavyaṃ saṃsthānaṃ maṇḍapasya tu | [GarPur, 1, 47 33.1]
rājyaṃ ca vibhavaś caivaḥ hyāyurvardhanameva ca | [GarPur, 1, 47 33.2]
putralābhaḥ striyaḥ puṣṭistrikoṇādikramādbhavet | [GarPur, 1, 47 34.1]
kuryāddhajādikaṃ khyātadvāri garbhagṛhaṃ tathā | [GarPur, 1, 47 34.2]
maṇḍapaḥ samasaṃkhyābhirguṇitaḥ sūtrakastathā | [GarPur, 1, 47 35.1]
maṇḍapasya caturthāṃśādbhadraḥ kāryo vijānatā | [GarPur, 1, 47 35.2]
spardhāgavākṣakopeto nirgavākṣo 'thavā bhavet | [GarPur, 1, 47 36.1]
sārdhabhittipramāṇena bhittimānena vā punaḥ | [GarPur, 1, 47 36.2]
bhitterdvaiguṇyato vāpi kartavyā maṇḍapāḥ kvacit | [GarPur, 1, 47 37.1]
prāsāde mañcarī kāryā citrā viṣamabhūmikā | [GarPur, 1, 47 37.2]
parimāṇavirodhena rekhāvaiṣamyabhūṣitā | [GarPur, 1, 47 38.1]
ādhārastu caturdhāraścaturmaṇḍapaśobhitaḥ | [GarPur, 1, 47 38.2]
śataśṛṅgasamāyukto meruḥ prāsāda uttamaḥ | [GarPur, 1, 47 39.1]
maṇḍapāstasya kartavyā bhadraistribhir alaṃkṛtāḥ | [GarPur, 1, 47 39.2]
ghacanākāramānānāṃ bhinnābhinnā bhavanti te | [GarPur, 1, 47 40.1]
kiyanto yeṣu cādhārā nirādhārāśca kecana | [GarPur, 1, 47 40.2]
praticchandakabhedena prāsādāḥ sambhavanti te | [GarPur, 1, 47 41.1]
anyonyāsaṃkarāsteṣāṃ ghaṭanānāmabhedataḥ | [GarPur, 1, 47 41.2]
devatānāṃ viśeṣāya prāsādā bahavaḥ smṛtāḥ | [GarPur, 1, 47 42.1]
prāsāde niyamo nāsti devatānāṃ svayambhuvām | [GarPur, 1, 47 42.2]
tāneva devatānāṃ ca pūrvamānena kārayet | [GarPur, 1, 47 43.1]
caturaśrāyatās tatra catuṣkoṇasamanvitāḥ | [GarPur, 1, 47 43.2]
candraśālānvitā kāryā bherīśikharasaṃyutā | [GarPur, 1, 47 44.1]
purato vāhanānāṃ ca kartavyā lagna maṇḍapāḥ | [GarPur, 1, 47 44.2]
nāṭyaśālā ca kartavyā dvāradeśasamāśrayā | [GarPur, 1, 47 45.1]
prasāde devatānāṃ ca kāryā dikṣu vidikṣvapi | [GarPur, 1, 47 45.2]
dvārapālāśca kartavyā mukhyā gatvā pṛthakpṛthak | [GarPur, 1, 47 46.1]
kiṃcid adūrataḥ kāryā maṭhāstatropajīvinām | [GarPur, 1, 47 46.2]
prāvṛtā jagatī kāryā phalapuṣpajalānvitā | [GarPur, 1, 47 47.1]
prasādeṣu surān sthāpya pūjābhiḥ pūjayennaraḥ | [GarPur, 1, 47 47.2]
vāsudevaḥ sarvadevaḥ sarvabhāk tadgṛhādikṛt | [GarPur, 1, 47 47.3]
iti śrīgāruḍe mahāpurāṇe pūrvakhaṇḍe prathamāṃśe ācārakāṇḍe prāsādaliṅgamaṇḍapādilakṣaṇanirūpaṇaṃ nāma saptacatvāriṃśo 'dhyāyaḥ | [GarPur, 1, 47 48.1]
{GarPur, 1, 48}
sūta uvāca | [GarPur, 1, 48 1.1]
pratiṣṭhāṃ sarvadevānāṃ saṃkṣepeṇa vadāmyaham | [GarPur, 1, 48 1.2]
sutithyādau suramyāṃ ca pratiṣṭhāṃ kārayedguruḥ | [GarPur, 1, 48 1.3]
ṛtvigbhiḥ saha cācāryaṃ varayenmadhyadeśagam | [GarPur, 1, 48 2.1]
svaśākhoktavidhānena athavā praṇavena tu | [GarPur, 1, 48 2.2]
pañcabhirbahubhirvātha kuryātpādyārghyameva ca | [GarPur, 1, 48 3.1]
mudrikābhistathā vastrairgandhamālyānulepanaiḥ | [GarPur, 1, 48 3.2]
mantranyāsaṃ guruḥ kṛtvā tataḥ karma samārabhet | [GarPur, 1, 48 4.1]
prāsādasyāgrataḥ kuryānmaṇḍapaṃ daśahastakam | [GarPur, 1, 48 4.2]
kuryāddvādaśahastaṃ vā stambhaiḥ ṣoḍaśabhiryutam | [GarPur, 1, 48 5.1]
dhvajāṣṭakaiś caturhastāṃ madhye vediṃ ca kārayet | [GarPur, 1, 48 5.2]
nadīsaṃgamatīrātthāṃ vālukāṃ tatra dāpayet | [GarPur, 1, 48 6.1]
caturaśraṃ kārmukābhaṃ vartulaṃ kamalākṛti | [GarPur, 1, 48 6.2]
pūrvāditaḥ samārabhya kartavyaṃ kuṇḍapañcakam | [GarPur, 1, 48 7.1]
athavā caturaśrāṇi sarvāṇyetāni kārayet | [GarPur, 1, 48 7.2]
śāntikarmidhānena sarvakāmārthasiddhaye | [GarPur, 1, 48 8.1]
śiraḥsthāne tu devasya ācāryo homamācaret | [GarPur, 1, 48 8.2]
aiśānyāṃ kecidicchanti upalipyāvaniṃ śubhām | [GarPur, 1, 48 9.1]
dvārāṇi caiva catvāri kṛtvā vai toraṇāntike | [GarPur, 1, 48 9.2]
nyagrodhodumbarāśvatthabailvapālāśakhādirāḥ | [GarPur, 1, 48 10.1]
toraṇāḥ pañcahastāśca vastrapuṣpādyalaṃkṛtāḥ | [GarPur, 1, 48 10.2]
nikhaneddhastamekakaṃ catvāraścaturo diśaḥ | [GarPur, 1, 48 11.1]
pūrvadvāre mṛgendraṃ tu hayarājaṃ tu dakṣiṇe | [GarPur, 1, 48 11.2]
paścime gopatirnāma suraśārdūlamuttare | [GarPur, 1, 48 12.1]
agnim īleti hi mantreṇa prathamaṃ pūrvato nyaset | [GarPur, 1, 48 12.2]
īṣetvetihi mantreṇa dakṣiṇasyāṃ dvitīyakam | [GarPur, 1, 48 13.1]
agnāyāhimantreṇa paścimasyāṃ tṛtīyakam | [GarPur, 1, 48 13.2]
śaṃ no devīti mantreṇa uttarasyāṃ caturthakam | [GarPur, 1, 48 14.1]
pūrve ambudavatkāryā āgneyyāṃ dhūmarūpiṇī | [GarPur, 1, 48 14.2]
yāmyāṃ vai kṛṣṇarūpā tu nairṛtyā śyāmalā bhavet | [GarPur, 1, 48 15.1]
vāruṇyāṃ pāṇḍurā jñeyā vāyavyāṃ pītavarṇikā | [GarPur, 1, 48 15.2]
uttare raktavarṇā tu śukleśī ca patākikā | [GarPur, 1, 48 16.1]
bahurūpā tathā madhye indravidyeti pūrvake | [GarPur, 1, 48 16.2]
āgniṃ saṃsuptimantreṇa yamonāgeti dakṣiṇe | [GarPur, 1, 48 17.1]
pūjyā rakṣohanoveti paścime uttare 'pi ca | [GarPur, 1, 48 17.2]
vāta ityabhiṣicyātha āpyāyasveti cottare | [GarPur, 1, 48 18.1]
tamīśānamataścaiva viṣṇor nu keti madhyame | [GarPur, 1, 48 18.2]
kalaśau tu tato dvau dvau niveśyau toraṇāntike | [GarPur, 1, 48 19.1]
vastrayugmasamāyuktāś candanādyaiḥ svalaṃkṛtāḥ | [GarPur, 1, 48 19.2]
puṣpair vitānair bahulair ādivarṇābhimantritāḥ | [GarPur, 1, 48 20.1]
dikpālāśca tataḥ pūjyāḥ śāstradṛṣṭena karmaṇā | [GarPur, 1, 48 20.2]
trātāram indramantreṇa agnirmūrdheti cāpare | [GarPur, 1, 48 21.1]
asmin vṛkṣa itaṃ caiva pracārīti parā smṛtā | [GarPur, 1, 48 21.2]
kiñcedadhātu ācatvābhitvādeti ca saptamī | [GarPur, 1, 48 22.1]
imā rudreti dikpālān pūjayitvā vicakṣaṇaḥ | [GarPur, 1, 48 22.2]
homadravyāṇi vāyavye kuryātsopaskarāṇi ca | [GarPur, 1, 48 23.1]
śaṅkhāñchāstroditāñchvetān netrābhyāṃ vinyasedguruḥ | [GarPur, 1, 48 23.2]
ālokanena dravyāṇi śuddhiṃ yānti na saṃśayaḥ | [GarPur, 1, 48 24.1]
hṛdayādīni cāṅgāni vyāhṛtipraṇavena ca | [GarPur, 1, 48 24.2]
astraṃ caiva samastānāṃ nyāso 'yaṃ sarvakāmikaḥ | [GarPur, 1, 48 25.1]
akṣatānviṣṭaraṃ caiva astreṇaivābhimantritān | [GarPur, 1, 48 25.2]
viṣṭareṇa spṛśed duvyānyāgamaṇḍapasaṃbhṛtān | [GarPur, 1, 48 26.1]
akṣatān vikiret paścād astrapūtān samantataḥ | [GarPur, 1, 48 26.2]
śakrīṃ diśamathārabhya yāvadīśānagocaram | [GarPur, 1, 48 27.1]
avakīryākṣatān sarvāṃllepayen maṇḍapaṃ tataḥ | [GarPur, 1, 48 27.2]
gandhādyairarghyapātre ca mantragrāmaṃ nyasedguruḥ | [GarPur, 1, 48 28.1]
tenārghyapātratoyena prokṣayedyāgamaṇḍapam | [GarPur, 1, 48 28.2]
pratiṣṭhā yasya devasya tadākhyaṃ kalaśaṃ nyaset | [GarPur, 1, 48 29.1]
aiśānyāṃ pūjayedyāmye astreṇaiva ca vardhanīm | [GarPur, 1, 48 29.2]
kalaśaṃ vardhanīṃ caiva grahān vāstoṣpatiṃ tathā | [GarPur, 1, 48 30.1]
āsanetāni sarvāṇi praṇavākhyaṃ japedguruḥ | [GarPur, 1, 48 30.2]
sūtragrīvaṃ ratnagarbhaṃ vastrayugmena veṣṭitam | [GarPur, 1, 48 31.1]
sarvauṣadhīgandhaliptaṃ pūjayetkalaśaṃ guruḥ | [GarPur, 1, 48 31.2]
devastu kalaśe pūjyo vardhanyā vastramuttamam | [GarPur, 1, 48 32.1]
vardhanyā tu samāyuktaṃ kalaśaṃ bhrāmayedanu | [GarPur, 1, 48 32.2]
vardhanīdhārayā siñcannagrato dhārayettataḥ | [GarPur, 1, 48 33.1]
abhyarcya vardhanīkumbhaṃ sthaṇḍile devamarcayet | [GarPur, 1, 48 33.2]
ghaṭaṃ cāvāhya vāyavyāṃ gaṇānāṃ tveti sadgaṇam | [GarPur, 1, 48 34.1]
devamīśānakoṇe tu japedvāstoṣpatiṃ budhaḥ | [GarPur, 1, 48 34.2]
vāstoṣpatīti mantreṇa vāstudoṣopaśāntaye | [GarPur, 1, 48 35.1]
kumbhasya pūrvato bhūtaṃ gaṇadevaṃ baliṃ haret | [GarPur, 1, 48 35.2]
paṭhediti ca vidyāśca kuryādālambhanaṃ budhaḥ | [GarPur, 1, 48 36.1]
yoge yogeti mantreṇāstaraṇaṃ śādvalaiḥ kuśaiḥ | [GarPur, 1, 48 36.2]
ṛtvigbhiḥ sārdhamācāryaḥ snānapīṭhe gurustadā | [GarPur, 1, 48 37.1]
vividhairbrahmaghoṣaiśca puṇyāhajayamaṅgalaiḥ | [GarPur, 1, 48 37.2]
kṛtvā brahmarathe devaṃ pratiṣṭhanti tato dvijāḥ | [GarPur, 1, 48 38.1]
aiśānyām ānayet pīṭhamaṇḍape vinyasedguruḥ | [GarPur, 1, 48 38.2]
bhadraṃkarṇetyatha snātvā sūtravalkalajena tu | [GarPur, 1, 48 39.1]
saṃsnāpya lakṣaṇoddhāraṃ kuryāt tūryādivādanaiḥ | [GarPur, 1, 48 39.2]
madhusarpiḥsamāyuktaṃ kāṃsye vā tāmrabhājane | [GarPur, 1, 48 40.1]
akṣiṇī cāñjayeccāsya suvarṇasya śalākayā | [GarPur, 1, 48 40.2]
agnirjyotīti mantreṇa netrodvāṭaṃ tu kārayet | [GarPur, 1, 48 41.1]
lakṣaṇe kriyamāṇe tu nāmaikaṃ sthāpako vadet | [GarPur, 1, 48 41.2]
imaṃ me gaṅge mantreṇa netrayoḥ śītalakriyā | [GarPur, 1, 48 42.1]
agnirmūrdheti mantreṇa dadyādvalmīkamṛttikām | [GarPur, 1, 48 42.2]
bilvodumbaramaśvatthaṃ vaṭaṃ pālāśameva ca | [GarPur, 1, 48 43.1]
yajñā yajñeti mantreṇa dadyātpañcakaṣāyakam | [GarPur, 1, 48 43.2]
pañcagavyaṃ snāpayecca sahadevyādibhistataḥ | [GarPur, 1, 48 44.1]
sahadevī balā caiva śatamūlī śatāvarī | [GarPur, 1, 48 44.2]
kumārī ca guḍūcī ca siṃhī vyāghrī tathaiva ca | [GarPur, 1, 48 45.1]
yā oṣadhīti mantreṇa snānam oṣadhimajjalaiḥ | [GarPur, 1, 48 45.2]
yāḥ phalinīti mantreṇa phalasnānaṃ vidhīyate | [GarPur, 1, 48 46.1]
drupadādiveti mantreṇa kāryamudvartanaṃ budhaiḥ | [GarPur, 1, 48 46.2]
kalaśeṣu ca vinyasya uttarādiṣvanukramāt | [GarPur, 1, 48 47.1]
ratnāni caiva dhānyāni oṣadhīṃ śatapuṣpikām | [GarPur, 1, 48 47.2]
samudrāṃścaiva vinyasya caturaścaturo diśaḥ | [GarPur, 1, 48 48.1]
kṣīraṃ dadhi kṣīrodasya ghṛtodasyeti vā punaḥ | [GarPur, 1, 48 48.2]
āpyāyasva dadhikrāvṇo yā auṣadhīritīti ca | [GarPur, 1, 48 49.1]
tejo 'sīti ca mantraiśca kumbhaṃ caivābhimantrayet | [GarPur, 1, 48 49.2]
samudrākhyaiścaturbhiśca snāpayetkalaśaiḥ punaḥ | [GarPur, 1, 48 50.1]
snātaścaiva suveṣaśca dhūpo deyaśca gugguluḥ | [GarPur, 1, 48 50.2]
abhiṣekāya kumbheṣu tattattīrthāni vinyaset | [GarPur, 1, 48 51.1]
pṛthivyāṃ yāni tīrthāni saritaḥ sāgarāstathā | [GarPur, 1, 48 51.2]
yā oṣadhīti mantreṇa kumbhaṃ caivābhimantrayet | [GarPur, 1, 48 52.1]
tena toyena yaḥ snāyātsa mucyetsarvapātakaiḥ | [GarPur, 1, 48 52.2]
abhiṣicya samudraiśca tvarghyaṃ dadyāttataḥ punaḥ | [GarPur, 1, 48 53.1]
gandhadvāreti gandhaṃ ca nyāsaṃ vai vedamantrakaiḥ | [GarPur, 1, 48 53.2]
svaśāstravihitaiḥ prāptair yuvaṃvastreti vastrakam | [GarPur, 1, 48 54.1]
kavihāviti mantreṇa ānayenmaṇḍapaṃ śubham | [GarPur, 1, 48 54.2]
śambhavāyeti mantreṇa śayyāyāṃ viniveśayet | [GarPur, 1, 48 55.1]
viśvataścakṣurmantreṇa kuryātsakalaniṣkalam | [GarPur, 1, 48 55.2]
sthitvā caiva pare tattve mantranyāsaṃ tu kārayet | [GarPur, 1, 48 56.1]
svaśāstravihito mantro nyāsastasmiṃstathoditaḥ | [GarPur, 1, 48 56.2]
vastreṇācchādayitvā tu pūjanīyaḥ svabhāvataḥ | [GarPur, 1, 48 57.1]
yathāśāstraṃ nivedyāni pādamūle tu dāpayet | [GarPur, 1, 48 57.2]
atha praṇavasaṃyuktaṃ vastrayugmena veṣṭitam | [GarPur, 1, 48 58.1]
kalaśaṃ sahiraṇyaṃ ca śiraḥsthāne nivedayet | [GarPur, 1, 48 58.2]
sthitvā kuṇḍasamīpe 'tha agneḥ sthāpanamācaret | [GarPur, 1, 48 59.1]
svaśāstravihitairmantrair vedoktairvātha vā guruḥ | [GarPur, 1, 48 59.2]
śrīsūktaṃ pāvamānyaṃ ca vāsadāmyasavājinam | [GarPur, 1, 48 60.1]
vṛṣākapiṃ ca mitraṃ bahvacaḥ pūrvato japet | [GarPur, 1, 48 60.2]
rudraṃ puruṣasūktaṃ ca ślokādhyāyaṃ ca śukriyam | [GarPur, 1, 48 61.1]
brahmāṇaṃ pitṛmaitraṃ ca adhvaryurdakṣiṇe japet | [GarPur, 1, 48 61.2]
vedavrataṃ vāmadevyaṃ jyeṣṭhasāma rathantaram | [GarPur, 1, 48 62.1]
bheruṇḍāni ca sāmāni chandogaḥ paścime japet | [GarPur, 1, 48 62.2]
atharvaśirasaṃ caiva kumbhasūktam atharvaṇaḥ | [GarPur, 1, 48 63.1]
nīlarudrāṃśca maitraṃ ca atharvaścottare japet | [GarPur, 1, 48 63.2]
kuṇḍaṃ cāstreṇa saṃprokṣya ācāryastu viśeṣataḥ | [GarPur, 1, 48 64.1]
tāmrapātre śarāve vā yathāvibhavato 'pi vā | [GarPur, 1, 48 64.2]
jātavedasamānīya agratastaṃ niveśayet | [GarPur, 1, 48 65.1]
astreṇa jvālayedvahniṃ kavacena tu veṣṭayet | [GarPur, 1, 48 65.2]
amṛtīkṛtya taṃ paścānmantraiḥ sarvaiśca deśikaḥ | [GarPur, 1, 48 66.1]
pātraṃ gṛhya karābhyāṃ ca kuṇḍaṃ bhrāmya tataḥ punaḥ | [GarPur, 1, 48 66.2]
vaiṣṇavena tu yogena paraṃ tejastu niḥkṣipet | [GarPur, 1, 48 67.1]
dakṣiṇe sthāpayedbrahma praṇītāṃś cottareṇa tu | [GarPur, 1, 48 67.2]
sādhāraṇena mantreṇa svasūtravihitena vā | [GarPur, 1, 48 68.1]
dikṣu dikṣu tato dadyātparidhiṃ viṣṭaraiḥ saha | [GarPur, 1, 48 68.2]
brahmaviṣṇuhareśānāḥ pūjyāḥ sādhāraṇena tu | [GarPur, 1, 48 69.1]
darbheṣu sthāpayedvahniṃ darbhaiśca pariveṣṭitam | [GarPur, 1, 48 69.2]
darbhatoyena saṃspṛṣṭo mantrahīno 'pi śudhyati | [GarPur, 1, 48 70.1]
prāgagrairudagagraiśca pratyagagrairakhaṇḍitaiḥ | [GarPur, 1, 48 70.2]
vitatairveṣṭito vahniḥ svayaṃ sānnidhyamāvrajet | [GarPur, 1, 48 71.1]
agnestu rakṣaṇārthāya yaduktaṃ karma ntravit | [GarPur, 1, 48 71.2]
ācāryāḥ kecidicchanti jātakarmādyanantaram | [GarPur, 1, 48 72.1]
pavitraṃ tu tataḥ kṛtvā kuryādājyasya saṃskṛtim | [GarPur, 1, 48 72.2]
ācāryo 'tha nirīkṣyāpi nīrājyamabhimantritam | [GarPur, 1, 48 73.1]
ājyabhāgābhighārāntam avekṣetājyasiddhaye | [GarPur, 1, 48 73.2]
pañcapañcāhutīrhutvā ājyena tadanantaram | [GarPur, 1, 48 74.1]
garbhādhānāditas tāvad yāvad gaudānikaṃ bhavet | [GarPur, 1, 48 74.2]
svaśāstravihitairmantraiḥ praṇavenātha homayet | [GarPur, 1, 48 75.1]
tataḥ pūrṇāhutiṃ dattvā pūrṇāt pūrṇam anārethaḥ | [GarPur, 1, 48 75.2]
evamutpādito vahniḥ sarvakarmasu siddhidaḥ | [GarPur, 1, 48 76.1]
pūjayitvā tato vahniṃ kuṇḍeṣu viharettathā | [GarPur, 1, 48 76.2]
indrādīnāṃ svamantraiśca tathāhutiśataṃ śatam | [GarPur, 1, 48 77.1]
pūrṇāhutiṃ śatasyānte sarveṣāṃ caiva homayet | [GarPur, 1, 48 77.2]
svāmāhutimathājyeṣu hotā tatkalaśe nyaset | [GarPur, 1, 48 78.1]
devatāścaiva mantrāṃśca tathaiva jātavedasam | [GarPur, 1, 48 78.2]
ātmānamekataḥ kṛtvā tataḥ pūrṇāṃ pradāpayet | [GarPur, 1, 48 79.1]
niṣkṛṣya bahirācāryo dikpālānāṃ baliṃ haret | [GarPur, 1, 48 79.2]
bhūtānāṃ caiva devānāṃ nāgānāṃ ca prayogataḥ | [GarPur, 1, 48 80.1]
tilāśca samidhaścaiva homadravyaṃ dvayaṃ smṛtam | [GarPur, 1, 48 80.2]
ājyaṃ tayoḥ sahakāri tatpradhānaṃ yad aṅkayoḥ | [GarPur, 1, 48 81.1]
paruṣasuktaṃ pūrveṇaiva rudraś caiva tu dakṣiṇe | [GarPur, 1, 48 81.2]
jyeṣṭhasāma ca bhāruṇḍaṃ tannayāmīti paścime | [GarPur, 1, 48 82.1]
nīlarudro mahāmantraḥ kumbhasūktam atharvaṇaḥ | [GarPur, 1, 48 82.2]
hutvā sahasramekaikaṃ devaṃ śirasi kalpayet | [GarPur, 1, 48 83.1]
evaṃ madhye tathā pāde pūrṇāhutyā tathā punaḥ | [GarPur, 1, 48 83.2]
śiraḥsthāneṣu juhuyādāviśeccāpyanukramāt | [GarPur, 1, 48 84.1]
vedānām ādimantrairvā mantrairvā devanāmabhiḥ | [GarPur, 1, 48 84.2]
svaśāstravihitairvāpi gāyattryā vātha te dvijāḥ | [GarPur, 1, 48 85.1]
gāyattryā vāthavācāryo vyāhṛtipraṇavena tu | [GarPur, 1, 48 85.2]
evaṃ homavidhiṃ kṛtvā nyasenmantrāṃstu deśikaḥ | [GarPur, 1, 48 86.1]
caraṇāv agnim īḍe tu iṣe tvo gulphayoḥ sthitāḥ | [GarPur, 1, 48 86.2]
agna āyāhi jaṅghe dve śaṃ no devīti jānunī | [GarPur, 1, 48 87.1]
bṛhadrathantare ūrū udareṣv ātilo svātino nyaset | [GarPur, 1, 48 87.2]
dīrghāyuṣṭvāya hṛdaye śrīścate galake nyaset | [GarPur, 1, 48 88.1]
trātāramindramurasi netrābhyāṃ tu triyambakam | [GarPur, 1, 48 88.2]
mūrdhābhava tathā mūrdhni ālagnāddhomamācaret | [GarPur, 1, 48 89.1]
utthāpayettato devam uttiṣṭha brahmaṇaspate | [GarPur, 1, 48 89.2]
vedapuṇyāhaśabdena prāsādānāṃ pradakṣiṇam | [GarPur, 1, 48 90.1]
piṇḍikālambhanaṃ kṛtvā devasya tveti mantravit | [GarPur, 1, 48 90.2]
dikpālān saha ratnaiśca dhātūnoṣadhayastathā | [GarPur, 1, 48 91.1]
lauhabījāni siddhāni paścāddevaṃ tu vinyaset | [GarPur, 1, 48 91.2]
na garbhe sthāpayeddevaṃ na garbhaṃ tu parityajet | [GarPur, 1, 48 92.1]
īṣanmadhyaṃ parityajya tato doṣāpahaṃ tu tat | [GarPur, 1, 48 92.2]
tilasya tuṣamātraṃ tu uttaraṃ kiṃcid ānayet | [GarPur, 1, 48 93.1]
oṃ sthiro bhava śivo bhava prajābhyaśca namonamaḥ | [GarPur, 1, 48 93.2]
devasya tvā saviturvaḥ ṣaḍbhyo vai vinyasedguruḥ | [GarPur, 1, 48 94.1]
tattvavarṇakalāmātraṃ prajāni bhuvanātmaje | [GarPur, 1, 48 94.2]
ṣaḍbhyo vinyasya siddhārthaṃ dhruvārthairabhimantrayet | [GarPur, 1, 48 95.1]
sampātakalaśenaiva snāpayetsupratiṣṭhitam | [GarPur, 1, 48 95.2]
dīpadhūpasugandhaiśca naivedyaiśca prapūjayet | [GarPur, 1, 48 96.1]
arghyaṃ dattvā namaskṛtya tato devaṃ kṣamāpayet | [GarPur, 1, 48 96.2]
pātraṃ vastrayugaṃ chatraṃ tathā divyāṅgulīyakam | [GarPur, 1, 48 97.1]
ṛtvigbhyaśca pradātavyā dakṣiṇā caiva śaktitaḥ | [GarPur, 1, 48 97.2]
caturthau juhuyātpaścādyajamānaḥ samāhitaḥ | [GarPur, 1, 48 98.1]
āhutīnāṃ śataṃ hutvā tataḥ pūrṇāṃ pradāpayet | [GarPur, 1, 48 98.2]
niṣkramya bahirācāryo dikpālānāṃ baliṃ haret | [GarPur, 1, 48 99.1]
ācāryaḥ puṣpahastastu kṣamasveti visarjayet | [GarPur, 1, 48 99.2]
yāgānte kapilāṃ dadyādācāryāya ca cāmaram | [GarPur, 1, 48 100.1]
mukuṭaṃ kuṇḍalaṃ chatraṃ keyūraṃ kaṭisūtrakam | [GarPur, 1, 48 100.2]
vyajanaṃ grāmavastrādīnsopaskāraṃ sumaṇḍapam | [GarPur, 1, 48 101.1]
bhojanaṃ ca mahātkuryātkṛtakṛtyaśca jāyate | [GarPur, 1, 48 101.2]
yajamāno vimuktaḥ syātsthāpakasya prasādataḥ | [GarPur, 1, 48 101.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe devapratiṣṭhādinirūpaṇaṃ nāmāṣṭacatvāriṃśo 'dhyāyaḥ | [GarPur, 1, 48 102.1]
{GarPur, 1, 49}
iti pratiṣṭhāprakaraṇaṃ samāptam | [GarPur, 1, 49 1.1]
brahmovāca | [GarPur, 1, 49 1.2]
sargādikṛddhariścaiva pūjyaḥ svāyambhuvādibhiḥ | [GarPur, 1, 49 1.3]
viprādyaiḥ svena dharmeṇa taddharmaṃ vyāsa vai śṛṇu | [GarPur, 1, 49 1.4]
yajanaṃ yājanaṃ dānaṃ brāhmaṇasya pratigrahaḥ | [GarPur, 1, 49 2.1]
adhyāpanaṃ cādhyayanaṃ ṣaṭ karmāṇi dvijottame | [GarPur, 1, 49 2.2]
dānamadhyayanaṃ yajño dharmaḥ kṣattriyavaiśyayoḥ | [GarPur, 1, 49 3.1]
daṇḍastasya kṛṣirvaiśyasya śasyate | [GarPur, 1, 49 3.2]
śuśrūṣaiva dvijātīnāṃ śūdrāṇāṃ dharmasādhanam | [GarPur, 1, 49 4.1]
kārukarma tathājīvaḥ pākayajño 'pi dharmataḥ | [GarPur, 1, 49 4.2]
bhikṣācaryātha śuśrūṣā guroḥ svādhyāya eva ca | [GarPur, 1, 49 5.1]
sandhyākarmāgnikāryaṃ ca dharmo 'yaṃ brahmacāriṇaḥ | [GarPur, 1, 49 5.2]
sarveṣāmāśramāṇāṃ ca dvaividhyaṃ tu caturvidham | [GarPur, 1, 49 6.1]
brahmacāryupakurvāṇo naiṣṭhiko brahmatatparaḥ | [GarPur, 1, 49 6.2]
yo 'dhītya vidhivadvedān gṛhasthāśramamāvrajet | [GarPur, 1, 49 7.1]
upakurvāṇako jñeyo naiṣṭhiko maraṇāntikaḥ | [GarPur, 1, 49 7.2]
agnayo 'tithiśuśrūṣā yajño dānaṃ surārcanam | [GarPur, 1, 49 8.1]
gṛhasthasya samāsena dharmo 'yaṃ dvijasattama | [GarPur, 1, 49 8.2]
udāsīnaḥ sādhakaśca gṛhastho dvividho bhavet | [GarPur, 1, 49 9.1]
kuṭumbabharaṇe yuktaḥ sādhako 'sau gṛhī bhavet | [GarPur, 1, 49 9.2]
ṛṇāni trīṇyapākṛtya tyaktvā bhāryādhanādikam | [GarPur, 1, 49 10.1]
ekākī yastu vicaredudāsīnaḥ sa maukṣikaḥ | [GarPur, 1, 49 10.2]
bhūmau mūlaphalāśitvaṃ svādhyāyastapa eva ca | [GarPur, 1, 49 11.1]
saṃvibhāgo yathānyāyaṃ dharmo 'yaṃ vanavāsinaḥ | [GarPur, 1, 49 11.2]
tapastapyati yo 'raṇye yajeddevāñjuhoti ca | [GarPur, 1, 49 12.1]
svādhyāye caiva nirato vanasthastāpasottamaḥ | [GarPur, 1, 49 12.2]
tapasā karśito 'tyarthaṃ yastu dhyānaparo bhavet | [GarPur, 1, 49 13.1]
saṃnyāsī sa hi vijñeyo vānaprasthāśrame sthitaḥ | [GarPur, 1, 49 13.2]
yogābhyāsarato nityamārurukṣurjitendriyaḥ | [GarPur, 1, 49 14.1]
jñānāya vartate bhikṣuḥ procyate pārameṣṭhikaḥ | [GarPur, 1, 49 14.2]
yastvātmaratireva syānnityatṛpto mahāmuniḥ | [GarPur, 1, 49 15.1]
samyak ca damasampannaḥ sa yogī bhikṣurucyate | [GarPur, 1, 49 15.2]
bhaikṣyaṃ śrutaṃ ca maunitvaṃ tapo dhyānaṃ viśeṣataḥ | [GarPur, 1, 49 16.1]
samyak ca jñānavairāgyaṃ dharmo 'yaṃ bhikṣuke mataḥ | [GarPur, 1, 49 16.2]
jñānasaṃnyāsinaḥ kecidvedasaṃnyāsino 'pare | [GarPur, 1, 49 17.1]
karmasaṃnyāsinaḥ kecittrividhaḥ pārameṣṭhikaḥ | [GarPur, 1, 49 17.2]
yogī ca trividho jñeyo bhautikaḥ kṣatra evaca | [GarPur, 1, 49 18.1]
tṛtīyo 'ntyāśramī prokto yogamūrtiṃ samāsthitaḥ | [GarPur, 1, 49 18.2]
prathamā bhāvanā pūrve mokṣe tvakṣarabhāvanā | [GarPur, 1, 49 19.1]
tṛtīye cāntimā proktā bhāvanā pārameśvarī | [GarPur, 1, 49 19.2]
dharmātsaṃjāyate mokṣo hyarthātkāmo 'bhijāyate | [GarPur, 1, 49 20.1]
pravṛttiśca nivṛttiśca dvividhaṃ karma vaidikam | [GarPur, 1, 49 20.2]
jñānaṃ pūrvaṃ nivṛttaṃ syātpravṛttaṃ cāgnidevakṛt | [GarPur, 1, 49 21.1]
kṣamā damo dayā dānamalobhābhyāsa eva ca | [GarPur, 1, 49 21.2]
ārjavaṃ cānasūyā ca tīrthānusaraṇaṃ tathā | [GarPur, 1, 49 22.1]
satyaṃ saṃtoṣa āstikyaṃ tathā cendriyanigrahaḥ | [GarPur, 1, 49 22.2]
devatābhyarcanaṃ pūjā brāhmaṇānāṃ viśeṣataḥ | [GarPur, 1, 49 23.1]
ahiṃsā priyavāditvam apaiśunyam arūkṣatā | [GarPur, 1, 49 23.2]
ete āśramikā dharmāś caturvarṇyaṃ bravīmyataḥ | [GarPur, 1, 49 24.1]
prājāpatyaṃ brāhmaṇānāṃ smṛtaṃ sthānaṃ kriyāvatām | [GarPur, 1, 49 24.2]
sthānamaindraṃ kṣattriyāṇāṃ saṃgrāmeṣvapalāyinām | [GarPur, 1, 49 25.1]
vaiśyānāṃ mārutaṃ sthānaṃ svadharmam anuvartatām | [GarPur, 1, 49 25.2]
gāndharvaṃ śūdrajātīnāṃ paricāre ca vartatām | [GarPur, 1, 49 26.1]
aṣṭāśītisahasrāṇām ṛṣīṇām ūrdhvaretasām | [GarPur, 1, 49 26.2]
smṛtaṃ teṣāṃ tu yatsthānaṃ tadeva vanavāsinām | [GarPur, 1, 49 27.1]
saptarṣīṇāṃ tu yatsthānaṃ sthānaṃ tadvai vanaukasām | [GarPur, 1, 49 27.2]
yatīnāṃ yatacittānāṃ nyāsināmūrdhvaretasām | [GarPur, 1, 49 28.1]
ānandaṃ brahma tatsthānaṃ yasmānnāvartate muniḥ | [GarPur, 1, 49 28.2]
yogināmamṛtasthānaṃ vyomākhyaṃ paramākṣaram | [GarPur, 1, 49 29.1]
ānandamaiśvaraṃ yasmānmukto nāvartate naraḥ | [GarPur, 1, 49 29.2]
muktir aṣṭāṅgavijñānāt saṃkṣepāttadvade śṛṇu | [GarPur, 1, 49 30.1]
yamāḥ pañca tvahiṃsādyā ahiṃsā prāṇyahiṃsanam | [GarPur, 1, 49 30.2]
satyaṃ bhūtahitaṃ vākyamasteyaṃ svāgrahaṃ param | [GarPur, 1, 49 31.1]
amaithunaṃ brahmacaryaṃ sarvatyāgo 'parigrahaḥ | [GarPur, 1, 49 31.2]
niyamāḥ pañca satyādyā brāhmam ābhyantaraṃ dvidhā | [GarPur, 1, 49 32.1]
śaucaṃ tuṣṭiśca santoṣas tapaś cendriyanigrahaḥ | [GarPur, 1, 49 32.2]
svādhyāyaḥ syānmantrajāpaḥ praṇidhānaṃ hareryajiḥ | [GarPur, 1, 49 33.1]
āsanaṃ padmakādyuktaṃ prāṇāyāmo marujjayaḥ | [GarPur, 1, 49 33.2]
mantradhyānato garbho viparīto hyagarbhakaḥ | [GarPur, 1, 49 34.1]
evaṃ dvidhā tridhāpyuktaṃ puraṇāt pūrakaḥ sa ca | [GarPur, 1, 49 34.2]
kumbhako niścalatvācca recanād recakastridhā | [GarPur, 1, 49 35.1]
laghurdvādaśamātraḥ syāccaturviṃśatikaḥ paraḥ | [GarPur, 1, 49 35.2]
ṣaṭtriṃśanmātrikaḥ śreṣṭhaḥ pratyāhāraśca rodhanam | [GarPur, 1, 49 36.1]
brahmātmacintā dhyānaṃ syāddhāraṇā manaso dhṛtiḥ | [GarPur, 1, 49 36.2]
ahaṃ brahmetyavasthānaṃ samādhirbrahmaṇaḥ sthitiḥ | [GarPur, 1, 49 37.1]
ahamātmā paraṃ brahma satyaṃ jñānamanantakam | [GarPur, 1, 49 37.2]
brahma vijñānamānandaḥ sa tattvamasi kevalam | [GarPur, 1, 49 38.1]
ahaṃ brahmāsmyahaṃ brahma aśarīram anindriyam | [GarPur, 1, 49 38.2]
ahaṃ manobuddhimahadahaṅkārādivarjitam | [GarPur, 1, 49 39.1]
jāgratsvapnasuṣuptyādiyuktajyotistadīyakam | [GarPur, 1, 49 39.2]
nityaṃ śuddhaṃ buddhamuktaṃ satyamānandamadvayam | [GarPur, 1, 49 40.1]
yo 'sāvādityapuruṣaḥ so 'sāvahamakhaṇḍitam | [GarPur, 1, 49 40.2]
iti dhyāyanvimucyet brāhmaṇo bhavabandhanāt | [GarPur, 1, 49 40.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe varṇāśramadharmanirūpaṇaṃ nāmaikonapañcāśattamo 'dhyāyaḥ | [GarPur, 1, 49 41.1]
{GarPur, 1, 50}
brahmovāca | [GarPur, 1, 50 1.1]
ahanyahani yaḥ kuryātkriyāṃ sa jñānamāpnuyāt | [GarPur, 1, 50 1.2]
brāhme muhūrte cotthāya dharmamarthaṃ ca cintayet | [GarPur, 1, 50 1.3]
cintayeddhṛdi padmasthamānandamajaraṃ harim | [GarPur, 1, 50 2.1]
uṣaḥkāle tu samprāpte kṛtvā cāvaśyakaṃ budhaḥ | [GarPur, 1, 50 2.2]
snāyānnadīṣu śuddhāsu śaucaṃ kṛtvā yathāvidhi | [GarPur, 1, 50 3.1]
prātaḥsnānena pūyante ye 'pi pāpakṛto janāḥ | [GarPur, 1, 50 3.2]
tasmātsarvaprayatnena prātaḥ snānaṃ samācaret | [GarPur, 1, 50 4.1]
prātaḥ snānaṃ praśaṃsanti dṛṣṭādṛṣṭaṣṭakaraṃ hi tat | [GarPur, 1, 50 4.2]
sukhātsuptasya satataṃ lālādyāḥ saṃsravanti hi | [GarPur, 1, 50 5.1]
ato naivācaretkarmāṇyakṛtvā snānamāditaḥ | [GarPur, 1, 50 5.2]
alakṣmīḥ kālakarṇī ca duḥsvapnaṃ durvicintitam | [GarPur, 1, 50 6.1]
prātaḥ snānena pāpāni dhūyante nātra saṃśayaḥ | [GarPur, 1, 50 6.2]
na ca snānaṃ vinā puṃsāṃ prāśastyaṃ karma saṃsmṛtam | [GarPur, 1, 50 7.1]
home japye viśeṣeṇa tasmātsnānaṃ samācaret | [GarPur, 1, 50 7.2]
aśaktāvaśiraskaṃ tu snānamasya vidhīyate | [GarPur, 1, 50 8.1]
ārdreṇa vāsasā vāpi mārjanaṃ kāyikaṃ smṛtam | [GarPur, 1, 50 8.2]
brāhmamāgneyamuddiṣṭaṃ vāyavyaṃ divyameva ca | [GarPur, 1, 50 9.1]
vāruṇaṃ yaugikaṃ tadvatṣaḍaṅgaṃ snānamācaret | [GarPur, 1, 50 9.2]
brāhmaṃ tu mārjanaṃ mantraiḥ kuśaiḥ sodakabindubhiḥ | [GarPur, 1, 50 10.1]
āgneyaṃ bhasmanā ā pādamastakād dehadhūnanam | [GarPur, 1, 50 10.2]
gavāṃ hi rajasā proktaṃ vāyavyaṃ snānamuttamam | [GarPur, 1, 50 11.1]
yattu sātapavarṣeṇa snānaṃ taddivyamucyate | [GarPur, 1, 50 11.2]
vāruṇaṃ cāvagāhaṃ ca mānarsa tvātmavedanam | [GarPur, 1, 50 12.1]
yaugikaṃ snānamākhyātaṃ yogena haricintanam | [GarPur, 1, 50 12.2]
ātmatīrthamiti khyātaṃ sevitaṃ brahmavādibhiḥ | [GarPur, 1, 50 13.1]
kṣīravṛkṣasamudbhūtaṃ mālatīsambhavaṃ śubham | [GarPur, 1, 50 13.2]
apāmārgaṃ ca bilvaṃ ca karavīraṃ ca dhāvane | [GarPur, 1, 50 14.1]
udaṅmukhaḥ prāṅmukho vā bhakṣayeddantadhāvanam | [GarPur, 1, 50 14.2]
prakṣālya bhuktvā tajjahyācchucau deśe samāhitaḥ | [GarPur, 1, 50 15.1]
snātvā saṃtarpayeddevān ṛṣīn pitṛgaṇāṃstathā | [GarPur, 1, 50 15.2]
ācamya vidhivannityaṃ punarācamya vāgyataḥ | [GarPur, 1, 50 16.1]
saṃmārjya mantrair ātmānaṃ kuśaiḥ sodakabindubhiḥ | [GarPur, 1, 50 16.2]
āpohiṣṭhāvyāhṛtibhiḥ sāvitryā vāruṇaiḥ śubhaiḥ | [GarPur, 1, 50 17.1]
oṅkāravyāhṛtiyutāṃ gāyattrīṃ vedamātaram | [GarPur, 1, 50 17.2]
japtvā jalāñjaliṃ dadyād bhāskaraṃ prati tanmanāḥ | [GarPur, 1, 50 18.1]
prākkūleṣu tataḥ sthitvā darbheṣu susamāhitaḥ | [GarPur, 1, 50 18.2]
prāṇāyāmaṃ tataḥ kṛtvā dhyāyetsandhyāmiti śrutiḥ | [GarPur, 1, 50 19.1]
yā sandhyā sā jagatsūtirmāyātītā hi niṣkalā | [GarPur, 1, 50 19.2]
aiśvarī kevalā śaktistattvatrayasamudbhavā | [GarPur, 1, 50 20.1]
dhyātvā raktāṃ sitāṃ kṛṣṇāṃ gāyattrīṃ vai japedbudhaḥ | [GarPur, 1, 50 20.2]
prāṅmukhaḥ satataṃ vipraḥ sandhyopāsanamācaret | [GarPur, 1, 50 21.1]
sandhyāhīno 'śucirnityamanarhaḥ sarvakarmasu | [GarPur, 1, 50 21.2]
yadanyatkurute kiṃcinna tasya phalabhāgbhavet | [GarPur, 1, 50 22.1]
ananyacetasaḥ santo brāhmaṇā vedapāragāḥ | [GarPur, 1, 50 22.2]
upāsya vidhivatsandhyāṃ prāptāḥ pūrvaparāṃ gatim | [GarPur, 1, 50 23.1]
yo 'nyatra kurute yatnaṃ dharmakārye dvijottamaḥ | [GarPur, 1, 50 23.2]
vihāya sandhyāpraṇatiṃ sa yāti narakāyutam | [GarPur, 1, 50 24.1]
tasmātsarvaprayatnena sandhyopāsanamācaret | [GarPur, 1, 50 24.2]
upāsito bhavettena devo yogatanuḥ paraḥ | [GarPur, 1, 50 25.1]
sahasraparamāṃ nityāṃ śatamadhyāṃ daśāvarām | [GarPur, 1, 50 25.2]
gāyattrīṃ vai japedvidvānprāṅmukhaḥ prayataḥ śuciḥ | [GarPur, 1, 50 26.1]
athopatiṣṭhedādityamudayasthaṃ samāhitaḥ | [GarPur, 1, 50 26.2]
mantraistu vividhaiḥ sauraiḥ ṛgyajuḥsāmasaṃjñitaiḥ | [GarPur, 1, 50 27.1]
upasthāya mahāyogaṃ devadevaṃ divākaram | [GarPur, 1, 50 27.2]
kurvīta praṇatiṃ bhūmau mūrdhānamabhimantritaḥ | [GarPur, 1, 50 28.1]
oṃ khakholkāya śāntāya kāraṇatrayahetave | [GarPur, 1, 50 28.2]
nivedayāmi cātmānaṃ namaste jñānarūpiṇe | [GarPur, 1, 50 29.1]
tvameva brahma paramamāpo jyotī raso 'mṛtam | [GarPur, 1, 50 29.2]
bhūrbhuvaḥ svastvamoṅkāraḥ sarvo rudraḥ sanātanaḥ | [GarPur, 1, 50 30.1]
etadvai sūryahṛdayaṃ japtvā stavanamuttamam | [GarPur, 1, 50 30.2]
prātaḥ kāle ca madhyāhne namaskuryāddivākaram | [GarPur, 1, 50 31.1]
athāgamya gṛhaṃ vipraḥ samācamya yathāvidhi | [GarPur, 1, 50 31.2]
prajvālya vahniṃ vidhivajjuhuyājjātavedasam | [GarPur, 1, 50 32.1]
ṛtvik putro 'tha patnī vā śiṣyo vāpi sahodaraḥ | [GarPur, 1, 50 32.2]
prāpyānujñāṃ viśeṣeṇa juhuyādvā yathāvidhi | [GarPur, 1, 50 33.1]
vinā mantreṇa yatkarma nāmutreha phalapradam | [GarPur, 1, 50 33.2]
daivatāni namaskuryādupahārānnivedayet | [GarPur, 1, 50 34.1]
guruṃ caivāpyupāsīta hitaṃ cāsya samācaret | [GarPur, 1, 50 34.2]
vedābhyāsaṃ tataḥ kuryātprayatnācchaktito dvijaḥ | [GarPur, 1, 50 35.1]
japed vādhyāpayecchiṣyān dhārayedvai vicārayet | [GarPur, 1, 50 35.2]
avekṣeta ca śāstrāṇi dharmādīni dvijottamaḥ | [GarPur, 1, 50 36.1]
vaidikāṃścaiva nigamānvedāṅgāni ca sarvaśaḥ | [GarPur, 1, 50 36.2]
upayādīśvaraṃ caiva yogakṣemaprasiddhaye | [GarPur, 1, 50 37.1]
sādhayedvividhānarthānkuṭumbārthaṃ tato dvijaḥ | [GarPur, 1, 50 37.2]
tato madhyāhnasamaye snānārthaṃ mṛdamāharet | [GarPur, 1, 50 38.1]
puṣpākṣatāṃstilakuśān gomayaṃ śuddhameva ca | [GarPur, 1, 50 38.2]
nadīṣu devakhāteṣu taḍāgeṣu saraḥsu ca | [GarPur, 1, 50 39.1]
snānaṃ samācarennaiva parakīye kadācana | [GarPur, 1, 50 39.2]
pañca piṇḍān anuddhṛtya snānaṃ duṣyanti nityaśaḥ | [GarPur, 1, 50 40.1]
mṛdaikayā śiraḥ kṣālyaṃ dvābhyāṃ nābhestathopari | [GarPur, 1, 50 40.2]
adhaśca tisṛbhiḥ kṣālyaṃ pādau ṣaḍbhistathaiva ca | [GarPur, 1, 50 41.1]
mṛttikā ca samuddiṣṭā vṛddhāmalakamātnikā | [GarPur, 1, 50 41.2]
gomayasya pramāṇaṃ tu tenāṅgaṃ lepayettataḥ | [GarPur, 1, 50 42.1]
prakṣālyācamya vidhivattataḥ snāyātsamāhitaḥ | [GarPur, 1, 50 42.2]
lepayitvā tu tīrasthastalliṅgaireva mantrataḥ | [GarPur, 1, 50 43.1]
abhimantrya jalaṃ mantrairāliṅgairvāruṇaiḥ śubhaiḥ | [GarPur, 1, 50 43.2]
snānakāle smared viṣṇam āpo nārāyaṇo yataḥ | [GarPur, 1, 50 44.1]
prekṣya oṅkāramādityaṃ trirnimajjejjalāśaye | [GarPur, 1, 50 44.2]
ācāntaḥ punarācāmenmantreṇānena mantravit | [GarPur, 1, 50 45.1]
antaścarasi bhūteṣu guhāyāṃ viśvatomukhaḥ | [GarPur, 1, 50 45.2]
tvaṃ yajñastvaṃ vaṣaṭkāra āpo jyotī raso 'mṛtam | [GarPur, 1, 50 46.1]
drupadāṃ vā trirabhyasyed vyāhṛtipraṇavānvitām | [GarPur, 1, 50 46.2]
sāvitrīṃ vā japed vidvāṃstathā caivāghamarṣaṇam | [GarPur, 1, 50 47.1]
tataḥ saṃmārjanaṃ kuryād āpohiṣṭhāmayobhuvaḥ | [GarPur, 1, 50 47.2]
idamāpaḥ pravahata vyāhṛtibhistathaiva ca | [GarPur, 1, 50 48.1]
tato 'bhimantritaṃ topamāpo hiṣṭhādimantrakaiḥ | [GarPur, 1, 50 48.2]
antarjalamavāṅmagno japettriraghamarṣaṇam | [GarPur, 1, 50 49.1]
drupadāṃ vātha sāvitrīṃ tadviṣṇoḥ paramaṃ padam | [GarPur, 1, 50 49.2]
āvartayedvā praṇavaṃ devadevaṃ smareddharim | [GarPur, 1, 50 50.1]
apaḥ pāṇau samādāya japtvā vai mārjane kṛte | [GarPur, 1, 50 50.2]
vinyasya mūrdhni tattoyaṃ mucyate sarvapātakaiḥ | [GarPur, 1, 50 51.1]
sandhyāmupāsya cācamya saṃsmarennityamīśvaram | [GarPur, 1, 50 51.2]
athopatiṣṭhedādityam ūrdhvapuṣpānvitāñjalim | [GarPur, 1, 50 52.1]
prakṣipyālokayeddevamudayantaṃ na śakyate | [GarPur, 1, 50 52.2]
udutyaṃ citramityevaṃ taccakṣuriti mantrataḥ | [GarPur, 1, 50 53.1]
haṃsaḥ śuciṣadetena sāvitryā ca viśeṣataḥ | [GarPur, 1, 50 53.2]
anyaiḥ saurairvaidikaiśca gāyattrīṃ ca tato japet | [GarPur, 1, 50 54.1]
mantrāṃśca vividhānpaścātprākkūle ca kaśāsane | [GarPur, 1, 50 54.2]
tiṣṭhaṃśca vīkṣyamāṇo 'rkaṃ japaṃ kuryātsamāhitaḥ | [GarPur, 1, 50 55.1]
sphaṭikābjākṣarudrākṣaiḥ putrajīvasamudbhavaiḥ | [GarPur, 1, 50 55.2]
kartavyā tvakṣālā syādantarā tatra sā smṛtā | [GarPur, 1, 50 56.1]
yadi syātklinnavāsā vai vārimadhyagataścaret | [GarPur, 1, 50 56.2]
anyathā ca śucau bhūmyāṃ darbheṣu ca samāhitaḥ | [GarPur, 1, 50 57.1]
pradakṣiṇaṃ samāvṛtya namaskṛtya tataḥ kṣitau | [GarPur, 1, 50 57.2]
ācamya ca yathāśāstraṃ śaktyā svādhyāyamācaret | [GarPur, 1, 50 58.1]
tataḥ saṃtarpayeddevān ṛṣīnpitṛgaṇāṃstathā | [GarPur, 1, 50 58.2]
ādāv oṅkāramuccārya namo'nte tarpayāmi ca | [GarPur, 1, 50 59.1]
devānbrahmaṛṣīṃścaiva tarpayedakṣatodakaiḥ | [GarPur, 1, 50 59.2]
pitṝndevānmunīn bhaktyā svasūtroktavidhānataḥ | [GarPur, 1, 50 60.1]
devarṣīṃstarpayed dhīmānudakāñjalibhiḥ pitṝn | [GarPur, 1, 50 61.1]
yajñopavītī devānāṃ nivītī ṛṣitarpaṇe | [GarPur, 1, 50 61.2]
prācīnāvītī pitrye tu tena tīrthena bhārata | [GarPur, 1, 50 62.1]
niṣpīḍya snānavastraṃ vai samācamya ca vāgyataḥ | [GarPur, 1, 50 62.2]
svairmantrairarcayeddevānpuṣpaiḥ patraistathāmbubhiḥ | [GarPur, 1, 50 63.1]
brahmāṇaṃ śaṅkaraṃ sūryaṃ tathaiva madhusūdanam | [GarPur, 1, 50 63.2]
anyāṃścābhimatāndevān bhaktyā cākrodhano hara | [GarPur, 1, 50 64.1]
pradadyādvātha puṣpādi sūktena puruṣeṇa tu | [GarPur, 1, 50 64.2]
āpo vā devatāḥ sarvāstena samyak samarcitāḥ | [GarPur, 1, 50 65.1]
dhyātvā praṇavapūrvaṃ vai devaṃ vārisamāhitaḥ | [GarPur, 1, 50 65.2]
namaskāreṇa puṣpāṇi vinyasedvai pṛthakpṛthak | [GarPur, 1, 50 66.1]
narte hyārādhanātpuṇyaṃ vidyate karma vaidikam | [GarPur, 1, 50 66.2]
tasmāttatrādimadhyānte cetasā dhārayeddharim | [GarPur, 1, 50 67.1]
tadviṣṇoriti mantreṇa sūktena puruṣeṇa tu | [GarPur, 1, 50 67.2]
nivedayecca ātmānaṃ viṣṇave 'malatejase | [GarPur, 1, 50 68.1]
tadādhyātmamanāḥ śāntastadviṣṇoriti mantrataḥ | [GarPur, 1, 50 68.2]
aprete saśirā vetiyajetvā puṣpake harim | [GarPur, 1, 50 69.1]
devayajñaṃ pitṛyajñaṃ tathaiva ca | [GarPur, 1, 50 69.2]
mānuṣaṃ brahmayajñaṃ ca pañca yajñānsamācaret | [GarPur, 1, 50 69.3]
yadi syāttarpaṇād arvāg brayajñaṃ kuto bhavet | [GarPur, 1, 50 70.1]
kṛtvā manuṣyayajñaṃ vai tataḥ svādhyāyamācaret | [GarPur, 1, 50 70.2]
vaiśvadevastu kartavyo devayajñaḥ sa tu smṛtaḥ | [GarPur, 1, 50 71.1]
bhūtayajñaḥ sa vai jñeyo bhūtebhyo yastvayaṃ baliḥ | [GarPur, 1, 50 71.2]
śvabhyaśca śvapacebhyaśca patitādibhya eva ca | [GarPur, 1, 50 72.1]
dadyādbhūmau bahistvannaṃ pakṣibhyaśca dvijottamaḥ | [GarPur, 1, 50 72.2]
ekaṃ tu bhojayedvipraṃ pitṝnuddiśya sattamāḥ | [GarPur, 1, 50 73.1]
nityaśrāddhaṃ taduddiśya pitṛyajño gatipradaḥ | [GarPur, 1, 50 73.2]
uddhṛtya vā yathāśakti kiṃcid annaṃ samāhitaḥ | [GarPur, 1, 50 74.1]
vedatattvārthaviduṣe dvijāyaivopapādayet | [GarPur, 1, 50 74.2]
pūjayedatithiṃ nityaṃ namasyed arcayeddvijam | [GarPur, 1, 50 75.1]
manovākkarmabhiḥ śāntaṃ svāgataiḥ svagṛhaṃ tataḥ | [GarPur, 1, 50 75.2]
bhikṣāmāhurgrāsamātramannaṃ tatsyāccaturguṇam | [GarPur, 1, 50 76.1]
puṣkalaṃ hantakāraṃ tu taccaturguṇamucyate | [GarPur, 1, 50 76.2]
godohamātrakālaṃ vai pratīkṣyo hyatithiḥ svayam | [GarPur, 1, 50 77.1]
abhyāgatānyathāśakti pūjayedatithiṃ tathā | [GarPur, 1, 50 77.2]
bhikṣāṃ vai bhikṣave dadyād vidhivad brahmacāriṇe | [GarPur, 1, 50 78.1]
dadyādannaṃ yathāśakti arthibhyo lobhavarjitaḥ | [GarPur, 1, 50 78.2]
bhuñjati bandhubhiḥ sārdhaṃ vāgyato 'nnamakutsayan | [GarPur, 1, 50 79.1]
akṛtvā tu dvijaḥ pañca mahāyajñān dvijottamaḥ | [GarPur, 1, 50 79.2]
bhuñjate cetsa mūḍhātmā tiryagyoniṃ ca gacchati | [GarPur, 1, 50 80.1]
vedābhyāso 'nvahaṃ śaktyā mahāyajñakriyākṣamāḥ | [GarPur, 1, 50 80.2]
nāśayantyāśu pāpāni devānāmarcanaṃ tathā | [GarPur, 1, 50 81.1]
yo mohādatha vālasyādakṛtvā devatārcanam | [GarPur, 1, 50 81.2]
bhuṅkte sa yāti narakān sūkareṣveva jāyate | [GarPur, 1, 50 82.1]
aśaucaṃ sampravakṣyāmi aśuciḥ pātakī sadā | [GarPur, 1, 50 82.2]
aśaucaṃ caiva saṃsargācchuddhiḥ saṃsargavarjanāt | [GarPur, 1, 50 83.1]
daśāhaṃ prāhurāśaucaṃ sarve viprā vipaścitaḥ | [GarPur, 1, 50 83.2]
mṛteṣu vātha jāteṣu brāhmaṇānāṃ dvijottama | [GarPur, 1, 50 84.1]
ā dantajananāt sadya ā cūḍādekarātrakam | [GarPur, 1, 50 84.2]
trirātram aupanayanād daśarātramataḥ param | [GarPur, 1, 50 85.1]
kṣattriyo dvādaśāhena daśabhiḥ pañcabhirviśaḥ | [GarPur, 1, 50 85.2]
śudhyenmāsena vai śūdro yatīnāṃ nāsti pātakam | [GarPur, 1, 50 86.1]
rātribhirmāsatulyābhirgarbhasrāveṣu śaucakam | [GarPur, 1, 50 86.2]
iti gāruḍe mahāpurāṇe pūrvakhaṇḍe prathamāṃśākhye ācārakāṇḍe nityakarmāśaucayornirūpaṇaṃ nāma pañcāśattamo 'dhyāyaḥ | [GarPur, 1, 50 87.1]
{GarPur, 1, 51}
brahmovāca | [GarPur, 1, 51 1.1]
athātaḥ sampravakṣyāmi dānadharmamanuttamam | [GarPur, 1, 51 1.2]
arthānāmucite pātre śraddhayā pratipādanam | [GarPur, 1, 51 1.3]
dānaṃ tu kathitaṃ tajjñairbhuktimuktiphalapradam | [GarPur, 1, 51 2.1]
nyāyenopārjayedvittaṃ dānabhogaphalaṃ ca tat | [GarPur, 1, 51 2.2]
adhyāpanaṃ yājanaṃ ca vṛttamāhuḥ pratigraham | [GarPur, 1, 51 3.1]
kusīdaṃ kṛṣivāṇijyaṃ kṣatravṛtto 'tha varjayet | [GarPur, 1, 51 3.2]
yaddīyate tu pātrebhyastaddānaṃ parikīrtitam | [GarPur, 1, 51 4.1]
nityaṃ naimittikaṃ kāmyaṃ vimalaṃ dānamīritam | [GarPur, 1, 51 4.2]
ahanyahani yat kiṃciddīyate 'nupakāriṇe | [GarPur, 1, 51 5.1]
anuddiśya phalaṃ tasmādbrāhmaṇāya tu nityaśaḥ | [GarPur, 1, 51 5.2]
yattu pāpopaśāntyai ca dīyate vidupāṃ kare | [GarPur, 1, 51 6.1]
naimittikaṃ taduddiṣṭaṃ dānaṃ sadbhiranuṣṭhitam | [GarPur, 1, 51 6.2]
apatyavijayaiśvaryasvargārthaṃ yatpradīyate | [GarPur, 1, 51 7.1]
dānaṃ tatkāmyamākhyātam ṛṣibhirdharmacintakaiḥ | [GarPur, 1, 51 7.2]
īśvaraprīṇanārthāya brahmāvitsu pradīyate | [GarPur, 1, 51 8.1]
cetasā sattvayuktena dānaṃ tadvimalaṃ śivam | [GarPur, 1, 51 8.2]
ikṣubhiḥ saṃtatāṃ bhūmiṃ yavagodhūmaśālinīm | [GarPur, 1, 51 9.1]
dadāti vedaviduṣe sa na bhūyo 'bhijāyate | [GarPur, 1, 51 9.2]
bhūmidānātparaṃ dānaṃ na bhūtaṃ na bhaviṣyati | [GarPur, 1, 51 10.1]
vidyāṃ dattvā brāhmaṇāya brahmaloke mahīyate | [GarPur, 1, 51 10.2]
dadyādaharahastāstu śraddhayā brahmacāriṇe | [GarPur, 1, 51 11.1]
sarvapāpavinirmukto brahmasthānamavāpnuyāt | [GarPur, 1, 51 11.2]
vaiśākhyāṃ paurṇamāsyāṃ tu brāhmaṇānsapta pañca ca | [GarPur, 1, 51 12.1]
upoṣyābhyarcayedvidvānmadhunā tilasarpiṣā | [GarPur, 1, 51 12.2]
gandhādibhiḥ samabhyarcya vācayedvā svayaṃ vadet | [GarPur, 1, 51 13.1]
prīyatāṃ dharmarājeti yathā manasi vartate | [GarPur, 1, 51 13.2]
yāvajjīvaṃ kṛtaṃ pāpaṃ tatkṣaṇādeva naśyati | [GarPur, 1, 51 14.1]
kṛṣṇājine tilānkṛtvā hiraṇyamadhusarpiṣā | [GarPur, 1, 51 14.2]
dadāti yastu viprāya sarvaṃ tarati duṣkṛtam | [GarPur, 1, 51 15.1]
ghṛtānnamudakaṃ caiva vaiśākhyāṃ ca viśeṣataḥ | [GarPur, 1, 51 15.2]
nirdiśya dharmarājāya viprebhyo mucyate bhayāt | [GarPur, 1, 51 16.1]
dvādaśyām arcayed viṣṇum upoṣyāghapraṇāśanam | [GarPur, 1, 51 16.2]
sarvapāpavinirmukto naro bhavati niścitam | [GarPur, 1, 51 17.1]
yo hi yāṃ devatāmicchetsamārādhayituṃ naraḥ | [GarPur, 1, 51 17.2]
brāhmaṇānpūjayed yatnād bhojayedyoṣitaḥ surān | [GarPur, 1, 51 18.1]
santānakāmaḥ satataṃ pūjayedvai purandaram | [GarPur, 1, 51 18.2]
brahmavarcasakāmastu brāhmaṇānbrahmaniścayāt | [GarPur, 1, 51 19.1]
ārogyakāmo 'tha raviṃ dhanakāmo hutāśanam | [GarPur, 1, 51 19.2]
karmaṇāṃ siddhikāmastu pūjayedvai vināyakam | [GarPur, 1, 51 20.1]
bhogakāmo hi śaśinaṃ balakāmaḥ samīraṇam | [GarPur, 1, 51 20.2]
mumukṣuḥ sarvasaṃsārātprayatnenārcayeddharim | [GarPur, 1, 51 21.1]
akāmaḥ sarvakāmo vā pūjayettu gadādharam | [GarPur, 1, 51 21.2]
vāridastṛptimāpnoti sukhamakṣayyamannadaḥ | [GarPur, 1, 51 22.1]
tilapradaḥ prajāmiṣṭāṃ dīpadaścakṣuruttamam | [GarPur, 1, 51 22.2]
bhūmidaḥ sarvamāpnoti dīrghamāyurhiraṇyadaḥ | [GarPur, 1, 51 23.1]
gṛhado 'gryāṇi veśmāni rūpyado rūpamuttamam | [GarPur, 1, 51 23.2]
vāsodaś cāndrasālokyam aśvisālokyamaśvadaḥ | [GarPur, 1, 51 24.1]
anaḍuddaḥ śriyaṃ puṣṭāṃ godo bradhnasya viṣṭapam | [GarPur, 1, 51 24.2]
yānaśayyāprado bhāryāmaiśvaryamabhayapradaḥ | [GarPur, 1, 51 25.1]
dhānyadaḥ śāśvataṃ saukhyaṃ brahmado brahma śāśvatam | [GarPur, 1, 51 25.2]
vedavitsu dadajjñānaṃ svargaloke mahīyate | [GarPur, 1, 51 26.1]
gavāṃ ghāsapradānena sarvapāpaiḥ pramucyate | [GarPur, 1, 51 26.2]
indhanānāṃ pradānena dīptāgnirjāyate naraḥ | [GarPur, 1, 51 27.1]
auṣadhaṃ snehamāhāraṃ rogirogapraśāntaye | [GarPur, 1, 51 27.2]
dadāno rogarahitaḥ sukhī dīrghāyureva ca | [GarPur, 1, 51 28.1]
asipatravanaṃ mārgaṃ kṣuradhārāsamanvitam | [GarPur, 1, 51 28.2]
tīkṣṇātapaṃ ca tarati chatropānatprado naraḥ | [GarPur, 1, 51 29.1]
yadyadiṣṭatamaṃ loke yaccāsya dayitaṃ gṛhe | [GarPur, 1, 51 29.2]
tattadguṇavate deyaṃ tadevākṣayamicchatā | [GarPur, 1, 51 30.1]
ayane viṣuve caiva grahaṇe candrasūryayoḥ | [GarPur, 1, 51 30.2]
saṃkrāntyādiṣu kāleṣu dattaṃ bhavati cākṣayam | [GarPur, 1, 51 31.1]
prayāgādiṣu tīrtheṣu gayāyāṃ ca viśeṣataḥ | [GarPur, 1, 51 31.2]
dānadharmātparo dharmo bhūtānāṃ neha vidyate | [GarPur, 1, 51 32.1]
svargāyurbhūtikāmena dānaṃ pāpopaśāntaye | [GarPur, 1, 51 32.2]
dīyamānaṃ tu yo mohādgoviprāgnisureṣu ca | [GarPur, 1, 51 33.1]
nivārayati pāpātmā tiryagyoniṃ vrajennaraḥ | [GarPur, 1, 51 33.2]
yastu durbhikṣavelāyām annādyaṃ na prayacchati | [GarPur, 1, 51 34.1]
mriyamāṇeṣu vipreṣu brahmahā sa tu garhitaḥ | [GarPur, 1, 51 34.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe dānadharmanirūpaṇaṃ nāmaikapañcāśattamo 'dhyāyaḥ | [GarPur, 1, 51 35.1]
{GarPur, 1, 52}
brahmovāca | [GarPur, 1, 52 1.1]
ataḥ paraṃ pravakṣyāmi prāyaścittavidhiṃ dvijāḥ | [GarPur, 1, 52 1.2]
brahmahā ca surāpaśca steyī ca gurutalpagaḥ | [GarPur, 1, 52 1.3]
pañca pātakinastvete tatsaṃyogī ca pañcamaḥ | [GarPur, 1, 52 2.1]
upapāpāni gohatyāprabhṛtīni surā jaguḥ | [GarPur, 1, 52 2.2]
brahmahā dvādaśābdāni kuṭīṃ kṛtvā vane vaset | [GarPur, 1, 52 3.1]
kuryādanaśanaṃ vātha bhṛgoḥ patanameva ca | [GarPur, 1, 52 3.2]
jvalantaṃ vā viśedagniṃ jalaṃ vā praviśetsvayam | [GarPur, 1, 52 4.1]
brāhmaṇārthe gavārthe vā samyak prāṇānparityajet | [GarPur, 1, 52 4.2]
dattvā cānnaṃ ca viduṣe brahmahatyāṃ vyapohati | [GarPur, 1, 52 5.1]
aśvamedhāvabhṛthake snātvā vā mucyate dvijaḥ | [GarPur, 1, 52 5.2]
sarvasvaṃ vā vedavide brāhmaṇāya pradāpayet | [GarPur, 1, 52 6.1]
sarasvatyāstaraṅgiṇyāḥ saṅgame lokaviśrute | [GarPur, 1, 52 6.2]
śuddhe triṣavaṇasnātastrirātropoṣito dvijaḥ | [GarPur, 1, 52 7.1]
setubandhe naraḥ snātvā mucyate brahmahatyayā | [GarPur, 1, 52 7.2]
kapālamocane snātvā vārāṇasyāṃ tathaiva ca | [GarPur, 1, 52 8.1]
surāpastu surāṃ pītvā agnivarṇāṃ dvijottamaḥ | [GarPur, 1, 52 8.2]
payo ghṛtaṃ vā gomūtraṃ tasmātpāpātpramucyate | [GarPur, 1, 52 9.1]
suvarṇasteyī muktaḥ syānmusalena hato nṛpaiḥ | [GarPur, 1, 52 9.2]
cīravāsā dvijo 'raṇye cared brahmahaṇavratam | [GarPur, 1, 52 10.1]
gurubhāryāṃ samāruhya brāhmaṇaḥ kāmamohitaḥ | [GarPur, 1, 52 10.2]
avagūhetstriyaṃ taptāṃ dīptāṃ kārṣṇāyasīṃ kṛtām | [GarPur, 1, 52 11.1]
gurvaṅganāgāminaśca careyur brahmahavratam | [GarPur, 1, 52 11.2]
cāndrāyaṇāni vā kuryātpañca catvāri vā punaḥ | [GarPur, 1, 52 12.1]
patitena ca saṃsargaṃ kurute yastu vai dvijaḥ | [GarPur, 1, 52 12.2]
sa tatpāpāpanodārthaṃ tasyaiva vratamācaret | [GarPur, 1, 52 13.1]
taptakṛcchraṃ caredvātha saṃvatsaramatandritaḥ | [GarPur, 1, 52 13.2]
sarvasvadānaṃ vidhivatsarvapāpaviśodhanam | [GarPur, 1, 52 14.1]
cāndrāyaṇaṃ ca vidhinā kṛtaṃ caivātikṛcchrakam | [GarPur, 1, 52 14.2]
puṇyakṣetre gayādau ca gamanaṃ pāpanāśanam | [GarPur, 1, 52 15.1]
amāvasyāṃ tithiṃ prāpya yaḥ samārādhayedbhavam | [GarPur, 1, 52 15.2]
brāhmaṇān bhojayitvā tu sarvapāpaiḥ pramucyate | [GarPur, 1, 52 16.1]
upoṣitaścaturdaśyāṃ kṛṣṇapakṣe samāhitaḥ | [GarPur, 1, 52 16.2]
yamāya dharmarājāya mṛtyave cāntakāya ca | [GarPur, 1, 52 17.1]
vaivasvatāya kālāya sarvabhūtakṣayāya ca | [GarPur, 1, 52 17.2]
pratyekaṃ tilasaṃyuktāndadyātsapta jalāñjalīn | [GarPur, 1, 52 18.1]
snātvā nadyāṃ tu pūrvāhne mucyate sarvapātakaiḥ | [GarPur, 1, 52 18.2]
brahmacaryamadhaḥ śayyāmupavāsaṃ dvijārcanam | [GarPur, 1, 52 19.1]
vrateṣveteṣu kurvīta śāntaḥ saṃyatamānasaḥ | [GarPur, 1, 52 19.2]
ṣaṣṭhyāmupoṣito devaṃ śuklapakṣe samāhitaḥ | [GarPur, 1, 52 20.1]
saptamyāmarcayedbhānuṃ mucyate sarvapātakaiḥ | [GarPur, 1, 52 20.2]
ekādaśyāṃ nirāhāraḥ samabhyarcya janārdanam | [GarPur, 1, 52 21.1]
dvādaśyāṃ śuklapakṣasya mahāpāpaiḥ pramucyate | [GarPur, 1, 52 21.2]
tapo japastīrthasevā devabrāhmaṇapūjanam | [GarPur, 1, 52 22.1]
grahaṇādiṣu kāleṣu mahāpātakanāśanam | [GarPur, 1, 52 22.2]
yaḥ sarvapāpayukto 'pi puṇyatīrtheṣu mānavaḥ | [GarPur, 1, 52 23.1]
niyamena tyajetprāṇānmucyate sarvapātakaiḥ | [GarPur, 1, 52 23.2]
brahmaghnaṃ vā kṛtaghnaṃ vā mahāpātakadūṣitam | [GarPur, 1, 52 24.1]
bhartāramuddharennārī praviṣṭā saha pāvakam | [GarPur, 1, 52 24.2]
pativratā tu yā nārī bhartuḥ śuśrūṣaṇotsukā | [GarPur, 1, 52 25.1]
na tasyā vidyate pāpamiha loke paratra ca | [GarPur, 1, 52 25.2]
tathā rāmasya subhagā sītā trailokyaviśrutā | [GarPur, 1, 52 26.1]
patnī dāśaratherdevī vijigye rākṣaseśvaram | [GarPur, 1, 52 26.2]
phalgutīrthādiṣu snātaḥ sarvācāraphalaṃ labhet | [GarPur, 1, 52 27.1]
ityāha bhagavānviṣṇuḥ purā mama yatavratāḥ | [GarPur, 1, 52 27.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe prāyaścittanirūpaṇaṃ nāma dvipañcāśattamo 'dhyāyaḥ | [GarPur, 1, 52 28.1]
{GarPur, 1, 53}
sūta uvāca | [GarPur, 1, 53 1.1]
evaṃ brahmābravīcchrutvā hareraṣṭanidhīṃstathā | [GarPur, 1, 53 1.2]
tatra padmamahāpadmau tathā makarakacchapau | [GarPur, 1, 53 1.3]
mukundakundau nīlaśca śaṅkhaścaivāparo nidhiḥ | [GarPur, 1, 53 2.1]
satyāmṛddhau bhavantyete svarūpaṃ kathayāmyaham | [GarPur, 1, 53 2.2]
padmena lakṣitaścaiva sāttviko jāyate naraḥ | [GarPur, 1, 53 3.1]
dākṣiṇyasāraḥ puruṣaḥ suvarṇādikasaṃgraham | [GarPur, 1, 53 3.2]
rūpyādi kuryāddadyāttu yatidaivādiyajvanām | [GarPur, 1, 53 4.1]
mahāpadmāṅkito dadyāddhanādyaṃ dhārmikāya ca | [GarPur, 1, 53 4.2]
nidhī padmamahāpadmau sāttvikau puruṣau smṛtī | [GarPur, 1, 53 5.1]
makareṇāṅkitaḥ khaḍgabāṇakuntādisaṃgrahī | [GarPur, 1, 53 5.2]
dadyācchrutāya maitrīṃ ca yāti nityaṃ ca rājabhiḥ | [GarPur, 1, 53 6.1]
dravyārthaṃ śatruṇā nāśaṃ saṃgrāme cāpi saṃvrajet | [GarPur, 1, 53 6.2]
makaraḥ kacchapaścaiva tāmasau tu nidhī smṛtau | [GarPur, 1, 53 7.1]
kacchapī viśvasennaiva na bhuṅkena dadāti ca | [GarPur, 1, 53 7.2]
nidhānamurvyāṃ kurute nidhiḥ so 'pyekapūruṣaḥ | [GarPur, 1, 53 8.1]
rājasenamukundena lakṣitā rājyasaṃgrahī | [GarPur, 1, 53 8.2]
bhuktabhogo gāyanebhyo dadyādveśyādikāsu ca | [GarPur, 1, 53 9.1]
rajastamomayo nandī ādhāraḥ syātkulasya ca | [GarPur, 1, 53 9.2]
stutaḥ prīto bhavati vai bahubhāryā bhavanti ca | [GarPur, 1, 53 10.1]
pūrvamitreṣu śaithilyaṃ prītimanyaiḥ karoti ca | [GarPur, 1, 53 10.2]
nīlena cāṅkitaḥ sattvatejasā saṃyuto bhavet | [GarPur, 1, 53 11.1]
vastradhānyādisaṃgrāhī taḍāgādi karoti ca | [GarPur, 1, 53 11.2]
tripūruṣo nidhiścaiva āmrārāmādi kārayet | [GarPur, 1, 53 12.1]
ekasya syānnidhiḥ śaṅkhaḥ svayaṃ bhuṅkte dhanādikam | [GarPur, 1, 53 12.2]
kadannabhukparijano na ca śobhanavastradhṛk | [GarPur, 1, 53 13.1]
svapoṣaṇaparaḥ śaṅkhī dadyātparanare vṛthā | [GarPur, 1, 53 13.2]
miśrāvalokanān miśrasvabhāvaphaladāyinaḥ | [GarPur, 1, 53 14.1]
nidhīnāṃ rūpamuktaṃ tu hariṇāpi harādike | [GarPur, 1, 53 14.2]
harirbhuvanakośādi yathovāca tathā vade | [GarPur, 1, 53 14.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe navanidhivarṇanaṃ nāma tripañcāśattamo 'dhyāyaḥ | [GarPur, 1, 53 15.1]
{GarPur, 1, 54}
hariruvāca | [GarPur, 1, 54 1.1]
agnīdhraścāgnibāhuśca vapuṣmān dyutimāṃstathā | [GarPur, 1, 54 1.2]
medhāmedhātithirbhavyaḥ śabalaḥ putra eva ca | [GarPur, 1, 54 1.3]
jyotiṣmāndaśamo jātaḥ putrā hyete priyavratāt | [GarPur, 1, 54 2.1]
medhāgnibāhuputrāstu trayo yogaparāyaṇāḥ | [GarPur, 1, 54 2.2]
jātismarā mahābhāgā nairājyāya mamodaṣuḥ | [GarPur, 1, 54 3.1]
vibhajya sapta dvīpāni saptānāṃ pradadau nṛpaḥ | [GarPur, 1, 54 3.2]
yojanānāṃ pramāṇena pañcāśatkoṭirāplutā | [GarPur, 1, 54 4.1]
jalopari mahī yātā naurivāste sarijjale | [GarPur, 1, 54 4.2]
jambūplakṣāhvayau dvīpau śālmalaścāparo hara | [GarPur, 1, 54 5.1]
kuśaḥ krauñcastathā śākaḥ puṣkaraścaiva saptamaḥ | [GarPur, 1, 54 5.2]
ete dvīpāḥ samudraistu sapta saptabhirāvṛtāḥ | [GarPur, 1, 54 6.1]
lavaṇekṣusurāsarpirdadhidugdhajalaiḥ samam | [GarPur, 1, 54 6.2]
dvīpāttu dviguṇo dvīpaḥ samudraśca vṛṣadhvaja | [GarPur, 1, 54 7.1]
jambūdvīpe sthito merurlakṣayojanavistṛtaḥ | [GarPur, 1, 54 7.2]
caturaśītisāhasrair yojanairasya cocchrayaḥ | [GarPur, 1, 54 8.1]
praviṣṭaḥ ṣoḍaśādhastād dvātriṃśanmūrdhni vistṛtaḥ | [GarPur, 1, 54 8.2]
adhaḥ ṣoḍaśasāhasraḥ karṇikākārasaṃsthitaḥ | [GarPur, 1, 54 9.1]
himavānhemakūṭaśca niṣadhaścāsya dakṣiṇe | [GarPur, 1, 54 9.2]
nīlaḥ śvetaśca śṛṅgī ca uttare varṣaparvatāḥ | [GarPur, 1, 54 10.1]
plakṣādiṣu narā rudra ye vasanti sanātanāḥ | [GarPur, 1, 54 10.2]
śaṅkarātha na teṣvasti yugāvasthā kathañcana | [GarPur, 1, 54 11.1]
jambūdvīpeśvarātputrā hyagnīdhrād abhavannava | [GarPur, 1, 54 11.2]
nābhiḥ kiṃpuruṣaścaiva harivarṣamilā vṛtaḥ | [GarPur, 1, 54 12.1]
ramyo hiraṇmayākhyaśca kururbhadrāśva eva ca | [GarPur, 1, 54 12.2]
ketumālo nṛpastebhyastatsaṃjñān khaṇḍakāndadau | [GarPur, 1, 54 13.1]
nābhestu merudevyāṃ tu putro 'bhūdṛṣabho hara | [GarPur, 1, 54 13.2]
tatputro bharato nāma śālagrāme sthito vratī | [GarPur, 1, 54 14.1]
sumatirbharatasyābhūttatputrastaijaso 'bhavat | [GarPur, 1, 54 14.2]
indradyumnaśca tatputraḥ parameṣṭhī tataḥ smṛtaḥ | [GarPur, 1, 54 15.1]
pratīhāraścatatputraḥ pratihartā tadātmajaḥ | [GarPur, 1, 54 15.2]
sutastasmād athai jātaḥ prastārastatsuto vibhuḥ | [GarPur, 1, 54 16.1]
pṛthuśca tatsuto nakto naktasyāpi gayaḥ smṛtaḥ | [GarPur, 1, 54 16.2]
naro gayasya tanayastatputro 'bhūd virāḍagataḥ | [GarPur, 1, 54 17.1]
tato dhīmānmahātejā bhauvanastasya cātmajaḥ | [GarPur, 1, 54 17.2]
tvaṣṭā tvaṣṭuśca virajā rajastasyāpyabhūtsutaḥ | [GarPur, 1, 54 18.1]
śatajidrajasastasya viṣvagjyotiḥ sutaḥ smṛtaḥ | [GarPur, 1, 54 18.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe bhuvanakośavarṇanopayogipriyavratavaṃśanirūpaṇaṃ nāma catuḥpañcāśattamo 'dhyāyaḥ | [GarPur, 1, 54 19.1]
{GarPur, 1, 55}
hariruvāca | [GarPur, 1, 55 1.1]
madhye tvilāvṛto varṣo bhadrāśvaḥ pūrvato 'dbhutaḥ | [GarPur, 1, 55 1.2]
pūrvadakṣiṇato varṣo hiraṇvānvṛṣabhadhvaja | [GarPur, 1, 55 1.3]
tataḥ kimpuruṣo varṣo merordakṣiṇataḥ smṛtaḥ | [GarPur, 1, 55 2.1]
bhārato dakṣiṇe prokto harir dakṣiṇapaścime | [GarPur, 1, 55 2.2]
paścime ketumālaśca ramyakaḥ paścimottare | [GarPur, 1, 55 3.1]
uttare ca kurorvarṣaḥ kalpavṛkṣasamāvṛtaḥ | [GarPur, 1, 55 3.2]
siddhiḥ svābhāvikī rudra varjayitvā tu bhāratam | [GarPur, 1, 55 4.1]
indradvīpaḥ kaśerumāṃstāmravarṇo gabhastitamān | [GarPur, 1, 55 4.2]
nāgadvīpaḥ kaṭāhaśca siṃhalo vāruṇastathā | [GarPur, 1, 55 5.1]
ayaṃ tu navamasteṣāṃ dvīpaḥ sāgarasaṃvṛtaḥ | [GarPur, 1, 55 5.2]
pūrve kirātāstasyāste paścime yavanāḥ sthitāḥ | [GarPur, 1, 55 6.1]
andhrā dakṣiṇato rudra turaṣkās tvapi cottare | [GarPur, 1, 55 6.2]
brāhmaṇāḥ kṣattriyā vaiśyāḥ śūdrāś cāntaravāsinaḥ | [GarPur, 1, 55 7.1]
mahendro malayaḥ sahyaḥ śuktimānṛkṣaparvataḥ | [GarPur, 1, 55 7.2]
vindhyaśca pāriyātraśca saptātra kulaparvatāḥ | [GarPur, 1, 55 8.1]
vedasmṛtir narmadā ca varadā surasā śivā | [GarPur, 1, 55 8.2]
tāpī payoṣṇī sarayūḥ kāverī gomatī tathā | [GarPur, 1, 55 9.1]
godāvarī bhīmarathī kṛṣṇaveṇī mahānadī | [GarPur, 1, 55 9.2]
ketumālā tāmraparṇī candrabhāgā sarasvatī | [GarPur, 1, 55 10.1]
ṛṣikulyā ca kāverī mattagaṅgā payasvinī | [GarPur, 1, 55 10.2]
vidarbhā ca śatadrūśca nadyaḥ pāpaharāḥ śubhāḥ | [GarPur, 1, 55 11.1]
āsāṃ pibanti salilaṃ madhyadeśādayo janāḥ | [GarPur, 1, 55 11.2]
pāñcālāḥ kuravo matsyā yaudheyāḥ sapaṭaccarāḥ | [GarPur, 1, 55 12.1]
kuntayaḥ śūrasenāśca madhyadeśajanāḥ smṛtāḥ | [GarPur, 1, 55 12.2]
vṛṣadhvaja janāḥ pādmāḥ sūtamāgadhacedayaḥ | [GarPur, 1, 55 13.1]
kāśayaśca videhāśca pūrvasyāṃ kosalāstathā | [GarPur, 1, 55 13.2]
kaliṅgavaṅgapuṇḍrāṅgā vaidarbhā mūlakāstathā | [GarPur, 1, 55 14.1]
vindhyāntarnilayā deśāḥ pūrvadakṣiṇataḥ smṛtāḥ | [GarPur, 1, 55 14.2]
pulandāśmakajīmūtanayarāṣṭranivāsinaḥ | [GarPur, 1, 55 15.1]
karṇāṭakambojaghaṇā dakṣiṇāpathavāsinaḥ | [GarPur, 1, 55 15.2]
ambaṣṭhadraviḍā lāṭāḥ kāmbhojā strīmukhāḥ śakāḥ | [GarPur, 1, 55 16.1]
ānartavāsinaścaiva jñeyā dakṣiṇapaścime | [GarPur, 1, 55 16.2]
strīrājyāḥ saindhavā mlecchā nāstikā yavanāstathā | [GarPur, 1, 55 17.1]
paścimena ca vijñeyā māthurā naiṣadhaiḥ saha | [GarPur, 1, 55 17.2]
māṇḍavyāśca tuṣārāśca mūlikāśvamukhāḥ khaśāḥ | [GarPur, 1, 55 18.1]
mahākeśā mahānāsā deśāstūttarapaścime | [GarPur, 1, 55 18.2]
lambakāstananāgāśca mādragāndhārabāhlikāḥ | [GarPur, 1, 55 19.1]
himācalālayā mlecchā udīcīṃ diśamāśritāḥ | [GarPur, 1, 55 19.2]
trigartanīlakolātabrahmaputrāḥ saṭaṅkaṇāḥ | [GarPur, 1, 55 20.1]
abhīṣāhāḥ sakāśmīrā udakparveṇa kīrtitāḥ | [GarPur, 1, 55 20.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe bhuvanakośavarṇanaṃ nāma pañcapañcāśattamo 'dhyāyaḥ | [GarPur, 1, 55 21.1]
{GarPur, 1, 56}
hariruvāca | [GarPur, 1, 56 1.1]
sapta medhātitheḥ putrāḥ plakṣadvīpeśvarasya ca | [GarPur, 1, 56 1.2]
jyeṣṭhaḥ śāntabhavo nāma śiśirastadantaraḥ | [GarPur, 1, 56 1.3]
sukhodayastathā nandaḥ śivaḥ kṣemaka eva ca | [GarPur, 1, 56 2.1]
dhruvaśca saptamasteṣāṃ plakṣadvīpeśvarā hi te | [GarPur, 1, 56 2.2]
gomedaścaiva candraśca nārado dundubhistathā | [GarPur, 1, 56 3.1]
somakaḥ sumanāḥ śailo vaibhrājaścātra saptamaḥ | [GarPur, 1, 56 3.2]
anutaptā śikhī caiva vipāśā tridivā kramuḥ | [GarPur, 1, 56 4.1]
amṛtā sukṛtā caiva saptaitāstatra nimnagāḥ | [GarPur, 1, 56 4.2]
vapuṣmāñchālmalasyeśastatsutā varṣanāmakāḥ | [GarPur, 1, 56 5.1]
śveto 'tha haritaścaiva jīmūto rohitastathā | [GarPur, 1, 56 5.2]
vaidyuto mānasaścaiva saprabhaścāpi saptamaḥ | [GarPur, 1, 56 6.1]
kumudaśconnato droṇo mahiṣo 'tha balāhakaḥ | [GarPur, 1, 56 6.2]
krauñcaḥ kakudmānhyete vai girayaḥ saritastvimāḥ | [GarPur, 1, 56 7.1]
yonitoyā vitṛṣṇā ca candrā śuklā vimocanī | [GarPur, 1, 56 7.2]
vidhṛtiḥ saptamī tāsāṃ smṛtāḥ pāpapraśāntidāḥ | [GarPur, 1, 56 8.1]
jyotiṣmataḥ kuśadvīpe sapta putrāḥ śṛṇuṣvatān | [GarPur, 1, 56 8.2]
udbhido veṇumāṃścaiva dvairatho lambano dhṛtiḥ | [GarPur, 1, 56 9.1]
prabhākaro 'tha kapilastannāmā varṣapaddhatiḥ | [GarPur, 1, 56 9.2]
vidrumo hemaśailaśca dyutimānpuṣpavāṃstathā | [GarPur, 1, 56 10.1]
kuśeśayo hariścaiva saptamo mandarācalaḥ | [GarPur, 1, 56 10.2]
dhūtapāpā śivā caiva pavitrā saṃmatistathā | [GarPur, 1, 56 11.1]
vidyudabhrā mahī cānyā sarvapāpaharāstvimāḥ | [GarPur, 1, 56 11.2]
krauñcadvīpe dyutimataḥ putrāḥ sapta mahātmanaḥ | [GarPur, 1, 56 12.1]
kuśalo mandagaścoṣṇaḥ pīvaro 'tho 'ndhakārakaḥ | [GarPur, 1, 56 12.2]
muniśca dundubhiścaiva saptaite tatsutā hara | [GarPur, 1, 56 13.1]
krauñcaśca vāmanaścaiva tṛtīyaścāndhakārakaḥ | [GarPur, 1, 56 13.2]
divāvṛtpañcamaścānyo dundubhiḥ puṇḍarīkavān | [GarPur, 1, 56 14.1]
gaurī kumudvatī caiva sandhyā rātrirmanojavā | [GarPur, 1, 56 14.2]
khyātiśca puṇḍarīkā ca saptaitā varṣanimnagāḥ | [GarPur, 1, 56 15.1]
śākadvīpeśvarādbhavyātsapta putrāḥ prajajñire | [GarPur, 1, 56 15.2]
jaladaśca kumāraśca sukumāroruṇī bakaḥ | [GarPur, 1, 56 16.1]
kusumodaḥ samodārkiḥ saptamaśca mahādrumaḥ | [GarPur, 1, 56 16.2]
sukumārī kumārī ca nalinī dhenukā ca yā | [GarPur, 1, 56 17.1]
ikṣuśca veṇukā caiva gabhastī saptamī tathā | [GarPur, 1, 56 17.2]
śabalātpuṣkareśācca mahāvīraśca dhātakiḥ | [GarPur, 1, 56 18.1]
abhūdvarṣadvayaṃ caiva mānasottaraparvataḥ | [GarPur, 1, 56 18.2]
yojanānāṃ sahasrāṇi ūrdhvaṃ pañcāśaducchritaḥ | [GarPur, 1, 56 19.1]
tāvaccaiva ca vistīrṇaḥ sarvataḥ parimaṇḍalaḥ | [GarPur, 1, 56 19.2]
svādūdakenodadhinā puṣkaraḥ pariveṣṭitaḥ | [GarPur, 1, 56 20.1]
svādūdakasya purato dṛśyate lokasaṃsthitiḥ | [GarPur, 1, 56 20.2]
dviguṇā kāñcanī bhūmiḥ sarvajantuvivarjitā | [GarPur, 1, 56 21.1]
lokālokastataḥ śailo yojanāyutāvistṛtaḥ | [GarPur, 1, 56 21.2]
tamasā parvato vyāptastamo 'pyaṇḍakaṭāhataḥ | [GarPur, 1, 56 21.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe bhuvanakośavarṇanaṃ nāma ṣaṭpañcāśattamo 'dhyāyaḥ | [GarPur, 1, 56 22.1]
{GarPur, 1, 57}
hariruvāca | [GarPur, 1, 57 1.1]
saptatistu sahasrāṇi bhūmyucchrāyo 'pi kathyate | [GarPur, 1, 57 1.2]
daśasāhasramekaikaṃ pātālaṃ vṛṣabhadhvaja | [GarPur, 1, 57 1.3]
atalaṃ vitalaṃ caiva nitalaṃ ca gabhastimat | [GarPur, 1, 57 2.1]
mahākhyaṃ sutalaṃ cāgryaṃ pātālaṃ cāpi saptamam | [GarPur, 1, 57 2.2]
kṛṣṇā śuklāruṇā pītā śarkarā śailakāñcanā | [GarPur, 1, 57 3.1]
bhūyastatra daiteyā vasanti ca bhujaṅgamāḥ | [GarPur, 1, 57 3.2]
raudre tu puṣkaradvīpe narakāḥ santi tāñchṛṇu | [GarPur, 1, 57 4.1]
rauravaḥ sūkaro rodhastālo vinaśanastathā | [GarPur, 1, 57 4.2]
mahājvālastaptakumbho lavaṇo 'thi vimohitaḥ | [GarPur, 1, 57 5.1]
rudhirākhyo vaitaraṇī kṛmiśaḥ kṛmibhojanaḥ | [GarPur, 1, 57 5.2]
asipattravanaḥ kṛṣṇo nānābhakṣaśca dāruṇaḥ | [GarPur, 1, 57 6.1]
tathā pūyavahaḥ pāpo vahnijvālastvadhaḥśirāḥ | [GarPur, 1, 57 6.2]
saṃdaṃśaḥ kṛṣṇasūtraśca tamaścāvīcireva ca | [GarPur, 1, 57 7.1]
śvabhojano 'thāpratiṣṭhoṣṇavīcir narakāḥ smṛtāḥ | [GarPur, 1, 57 7.2]
pāpinasteṣu pacyante viṣaśastrāgnidāyinaḥ | [GarPur, 1, 57 8.1]
uparyupari vai lokā rudra bhūtādayaḥ sthitāḥ | [GarPur, 1, 57 8.2]
vārivahnyanilākāśairvṛtaṃ bhūtādinā ca tat | [GarPur, 1, 57 9.1]
tadaṇḍaṃ mahatā rudra pradhānena ca veṣṭitam | [GarPur, 1, 57 9.2]
aṇḍaṃ daśaguṇaṃ vyāptaṃ nārāyaṇaḥ sthitaḥ | [GarPur, 1, 57 10.1]
iti gāruḍe mahāpurāṇe pūrvakhaṇḍe prathamāṃśākhye ācārakāṇḍe bhuvanakośagatāpātalanarakādinirūpaṇaṃ nāma saptapañcāśattamo 'dhyāyaḥ | [GarPur, 1, 57 11.1]
{GarPur, 1, 58}
hariruvāca | [GarPur, 1, 58 1.1]
vakṣye pramāṇasaṃsthāne sūryādīnāṃ śṛṇuṣva me | [GarPur, 1, 58 1.2]
yojanānāṃ sahasrāṇi bhāskarasya ratho nava | [GarPur, 1, 58 1.3]
īṣādaṇḍastathaivāsya dviguṇo vṛṣabhadhvaja | [GarPur, 1, 58 2.1]
sārdhakoṭistathā sapta niyutānyadhikāni ca | [GarPur, 1, 58 2.2]
yojanānāṃ tu tasyākṣastatra cakraṃ pratiṣṭhitam | [GarPur, 1, 58 3.1]
trinābhimati pañcāre ṣaṇneminyakṣayātmake | [GarPur, 1, 58 3.2]
saṃvatsaramaye kṛtsnaṃ kālacakraṃ pratiṣṭhitam | [GarPur, 1, 58 4.1]
catvāriṃśatsahasrāṇi dvitīyo 'kṣo vivasvataḥ | [GarPur, 1, 58 4.2]
pañcānyāni tu sārdhāni syandanasya vṛṣadhvaja | [GarPur, 1, 58 5.1]
akṣapramāṇamubhayoḥ pramāṇaṃ tu yugārdhayoḥ | [GarPur, 1, 58 5.2]
hrasvo 'kṣastadyugārdhena dhruvādhāre rathasya vai | [GarPur, 1, 58 6.1]
dvitīye 'kṣe tu taccakraṃ saṃsthitaṃ mānasācale | [GarPur, 1, 58 6.2]
gāyattrī sabṛhatyuṣṇigjagatītriṣṭubeva ca | [GarPur, 1, 58 7.1]
anuṣṭuppaṅktir ityuktāśchandāṃsi harayo raveḥ | [GarPur, 1, 58 7.2]
dhātā kratusthalā caiva pulastyo vāsukistathā | [GarPur, 1, 58 8.1]
rathakṛd grāmaṇīr hetis tumburuś caitramāsake | [GarPur, 1, 58 8.2]
aryamā pulahaścaiva rathaujāḥ puñjikasthalā | [GarPur, 1, 58 9.1]
prahetiḥ kacchanīraśca nāradaścaiva mādhave | [GarPur, 1, 58 9.2]
mitro 'tristakṣako rakṣaḥ pauruṣeyo 'tha menakā | [GarPur, 1, 58 10.1]
hāhā rathasvanaścaiva jyeṣṭhe bhāno rathe sthitāḥ | [GarPur, 1, 58 10.2]
varuṇo vasiṣṭho rambhā sahajanyā kuhūrbudhaḥ | [GarPur, 1, 58 11.1]
rathacitrastathā śukro vasanty āṣāḍhasaṃjñite | [GarPur, 1, 58 11.2]
indro viśvāvasuḥ srotailāpatrastathāṅgirāḥ | [GarPur, 1, 58 12.1]
pramlocā ca nabhasyete sarpāścārke tu santi vai | [GarPur, 1, 58 12.2]
vivasvānugrasenaśca bhṛgurāpūraṇastathā | [GarPur, 1, 58 13.1]
anumlocāśaṅkhapālau vyāghro bhādrapade tatā | [GarPur, 1, 58 13.2]
pūṣā ca surucirdhātā gautamo 'tha dhanañjayaḥ | [GarPur, 1, 58 14.1]
suṣeṇo 'nyo ghṛtācī ca vasantyāśvayuje ravau | [GarPur, 1, 58 14.2]
viśvāvasurbharadvājaḥ parjanyairāvatau tadā | [GarPur, 1, 58 15.1]
viśvācī senajiccāpaḥ kārtike cādhikāriṇaḥ | [GarPur, 1, 58 15.2]
aṃśuśca kāśyapastārkṣyo mahāpadmastathorvaśī | [GarPur, 1, 58 16.1]
citrasenastathā vidyunmārgaśīrṣādhikāriṇaḥ | [GarPur, 1, 58 16.2]
kraturbhargastathorṇāyuḥ sphūrjaḥ karkoṭakastathā | [GarPur, 1, 58 17.1]
ariṣṭanemiścaivānyā pūrvacittivarrātsarāḥ | [GarPur, 1, 58 17.2]
pauṣamāse vasantyete sapta bhāskaramaṇḍale | [GarPur, 1, 58 17.3]
tvaṣṭātha jamadagniśca kambalo 'tha tilottamā | [GarPur, 1, 58 18.1]
brahmāpeto 'tha ṛtajiddhṛtarāṣṭraśca saptamaḥ | [GarPur, 1, 58 18.2]
māghamāse vasantyete sapta bhāskaramaṇḍale | [GarPur, 1, 58 18.3]
viṣṇuraśvataro rambhā sūryavarcāśca satyajit | [GarPur, 1, 58 19.1]
viśvāmitrastathā rakṣo yajñāpeto hi phālgune | [GarPur, 1, 58 19.2]
saviturmaṇḍale brahmanviṣṇuśaktyupabṛṃhitāḥ | [GarPur, 1, 58 20.1]
stuvanti munayaḥ sūryaṃ gandharvair gīyate puraḥ | [GarPur, 1, 58 20.2]
nṛtyantyo 'psaraso yānti sūryasyānuniśācarāḥ | [GarPur, 1, 58 21.1]
vahanti pannagā yakṣaiḥ kriyate 'bhīṣusaṃgrahaḥ | [GarPur, 1, 58 21.2]
vālakhilyās tathaivainaṃ parivārya samāsate | [GarPur, 1, 58 22.1]
rathastricakraḥ somasya kundābhāstasya vājinaḥ | [GarPur, 1, 58 22.2]
vāmadakṣiṇato yuktā daśa tena caratyasau | [GarPur, 1, 58 23.1]
vāryagranidravyasambhūto rathaścandrasutasyaca | [GarPur, 1, 58 23.2]
piśaṅgais turagairyuktaḥ so 'ṣṭābhirvāyuvegibhiḥ | [GarPur, 1, 58 24.1]
savarūthaḥ sānukarṣo yukto bhūmibhavairhayaiḥ | [GarPur, 1, 58 24.2]
sopāsaṃgapatākastu śukrasyāpi ratho mahān | [GarPur, 1, 58 25.1]
ratho bhūmisutasyāpi taptakāñcanasannibhaḥ | [GarPur, 1, 58 25.2]
aṣṭāśvaḥ kāñcanaḥ śrīmān bhaumasyāpi ratho mahān | [GarPur, 1, 58 26.1]
padmarāgāruṇairaśvaiḥ saṃyukto vahnisaṃbhavaiḥ | [GarPur, 1, 58 27.1]
aṣṭābhiḥ pāṇḍarairyuktairvājibhiḥ kāñcane rathe | [GarPur, 1, 58 27.2]
tiṣṭhaṃstiṣṭhati varṣaṃ vai rāśau rāśau bṛhaspatiḥ | [GarPur, 1, 58 28.1]
ākāśasambhavairaśvaiḥ śabalaiḥ syandanaṃ yutam | [GarPur, 1, 58 28.2]
samāruhya śanairyāti mandagāmī śanaiścaraḥ | [GarPur, 1, 58 29.1]
svarbhānosturagā hyaṣṭau bhṛṅgābhā dhūsaraṃ ratham | [GarPur, 1, 58 29.2]
sakṛdyuktāstu bhūteśa vahantyavirataṃ śiva | [GarPur, 1, 58 30.1]
tathā keturathasyāśvā aṣṭau te vātaraṃhasaḥ | [GarPur, 1, 58 30.2]
palāladhūmavarṇābhā lākṣārasanibhāruṇāḥ | [GarPur, 1, 58 31.1]
dvīpanadyadryudanvanto bhuvanāni harestanuḥ | [GarPur, 1, 58 31.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe bhuvanakośanirūpaṇaṃ nāmāṣṭapañcāśattamo 'dhyāyaḥ | [GarPur, 1, 58 32.1]
{GarPur, 1, 59}
sūta uvāca | [GarPur, 1, 59 1.1]
jyotiścakraṃ bhuvo mānamuktvā provāca keśavaḥ | [GarPur, 1, 59 1.2]
caturlakṣaṃ jyotiṣasya sāraṃ rudrāya sarvadaḥ | [GarPur, 1, 59 1.3]
hariruvāca | [GarPur, 1, 59 2.1]
kṛttikāstvagnidevatyā rohiṇyo brahmaṇaḥ smṛtāḥ | [GarPur, 1, 59 2.2]
ilvalāḥ somadevatyā raudraṃ cārdramudāhṛtam | [GarPur, 1, 59 2.3]
punarvasustathādityastiṣyaśca gurudaivataḥ | [GarPur, 1, 59 3.1]
aśleṣāḥ sarpadevatyā maghāśca pitṛdevatāḥ | [GarPur, 1, 59 3.2]
bhāgyāśca pūrvaphalgunya aryamā ca tathottaraḥ | [GarPur, 1, 59 4.1]
sāvitraśca tathā hastā citrā tvaṣṭā prakīrtitaḥ | [GarPur, 1, 59 4.2]
svātī ca vāyudevatyā nakṣatraṃ parikīrtitam | [GarPur, 1, 59 5.1]
indrāgnidevatā proktā viśākhā vṛṣabhadhvaja | [GarPur, 1, 59 5.2]
maitramṛkṣamanūrādhā jyeṣṭhā śākraṃ prakīrtitam | [GarPur, 1, 59 6.1]
tathā nirṛtidevatyo mūlastajjñairudāhṛtaḥ | [GarPur, 1, 59 6.2]
āpyās tv āṣāḍhapūrvāstu uttarā vaiśvadevatāḥ | [GarPur, 1, 59 7.1]
brāhmaścaivābhijitproktaḥ śravaṇā vaiṣṇavaḥ smṛtaḥ | [GarPur, 1, 59 7.2]
vāsavastu tathā ṛkṣaṃ dhaniṣṭhā procyate budhaiḥ | [GarPur, 1, 59 8.1]
tathā śatabhiṣā proktaṃ nakṣatraṃ vāruṇaṃ śiva | [GarPur, 1, 59 8.2]
ājaṃ bhādrapadā pūrvā ahirbudhnyastathottarā | [GarPur, 1, 59 9.1]
pauṣṇaṃ ca revatī ṛkṣamaśvayukcāśvadaivatam | [GarPur, 1, 59 9.2]
bharaṇyṛkṣaṃ tathā yāmyaṃ proktāste ṛkṣadevatāḥ | [GarPur, 1, 59 10.1]
brahmāṇī saṃsthitā pūrve pratipannavamītithau | [GarPur, 1, 59 10.2]
māheśvarī cottare ca dvitīyā daśamītithau | [GarPur, 1, 59 11.1]
pañcamyāṃ ca trayodaśyāṃ vārāhī dakṣiṇe sthitā | [GarPur, 1, 59 11.2]
ṣaṣṭhyāṃ caiva caturdaśyāmindrāṇī paścime sthitā | [GarPur, 1, 59 12.1]
saptamyāṃ paurṇamāsyāṃ ca cāmuṇḍā vāyugocare | [GarPur, 1, 59 12.2]
aṣṭamyamāvāsyayoge mahālakṣmīśagocare | [GarPur, 1, 59 13.1]
ekādaśyāṃ tṛtīyāyāmagnikoṇe tu vaiṣṇavī | [GarPur, 1, 59 13.2]
dvādaśyāṃ ca caturthyāṃ tu kaumārī nairṛte tathā | [GarPur, 1, 59 14.1]
yoginī sumukhenaiva gamanādi na kārayet | [GarPur, 1, 59 14.2]
aśvinīmaitrarevatyo mṛgamūlapunarvasu | [GarPur, 1, 59 15.1]
puṣyā hastā tathā jyeṣṭhā prasthāne śreṣṭhamucyate | [GarPur, 1, 59 15.2]
hastādipañcaṛkṣāṇi uttarātrayameva ca | [GarPur, 1, 59 16.1]
aśvinī rohiṇī puṣyā dhaniṣṭhā ca punarvasū | [GarPur, 1, 59 16.2]
vastraprāvaraṇe śreṣṭho nakṣatrāṇāṃ gaṇaḥ smṛtaḥ | [GarPur, 1, 59 17.1]
kṛttikā bharaṇyaśleṣā maghā mūlaviśākhayoḥ | [GarPur, 1, 59 17.2]
trīṇi pūrvā tathā caiva adhovakrāḥ prakīrtitāḥ | [GarPur, 1, 59 18.1]
eṣu vāpītaḍāgādikūpabhūmitṛṇāni ca | [GarPur, 1, 59 18.2]
devāgārasya khananaṃ nidhānakhananaṃ tathā | [GarPur, 1, 59 19.1]
gaṇitaṃ jyotiṣārambhaṃ khanibilapraveśanam | [GarPur, 1, 59 19.2]
kuryādadhogatānyeva anyāni ca vṛṣadhvaja | [GarPur, 1, 59 20.1]
revatī cāśvinī citrā svātī hastā punarvasū | [GarPur, 1, 59 20.2]
anurādhā mṛgo jyeṣṭhā ete pārśvamukhāḥ smṛtāḥ | [GarPur, 1, 59 21.1]
gajoṣṭrāśvabalīvardadamanaṃ mahiṣasya ca | [GarPur, 1, 59 21.2]
bījānāṃ vapanaṃ kuryād gamanāgamanādikam | [GarPur, 1, 59 22.1]
cakrayantrarathānāṃ ca nāvādīnāṃ pravāhaṇam | [GarPur, 1, 59 22.2]
pārśveṣu yāni karmāṇi kuryādeteṣu tānyapi | [GarPur, 1, 59 23.1]
rohiṇyārdrāṃ tathā puṣyā dhaniṣṭhā cottarātrayam | [GarPur, 1, 59 23.2]
vāruṇaṃ śravaṇaṃ caiva nava cordhvamukhāḥ smṛtāḥ | [GarPur, 1, 59 24.1]
eṣu rājyābhiṣekaṃ ca paṭṭabandhaṃ ca kārayet | [GarPur, 1, 59 24.2]
ūrdhvamukhyānyucchritāni sarvāṇyeteṣu kārayet | [GarPur, 1, 59 25.1]
caturthī cāśubhā ṣaṣṭhī aṣṭamī navamī tathā | [GarPur, 1, 59 25.2]
amāvāsyā pūrṇimā ca tadvādaśī ca caturdaśī | [GarPur, 1, 59 26.1]
aśuklā pratipacchreṣṭhā dvitīyā candrasūnunā | [GarPur, 1, 59 26.2]
tṛtīyā bhūmiputreṇa caturthī ca śanaiścare | [GarPur, 1, 59 27.1]
gurau śubhā pañcamī syāt ṣaṣṭhī maṅgalaśukrayoḥ | [GarPur, 1, 59 27.2]
saptamī somaputreṇa aṣṭamī kujabhāskarau | [GarPur, 1, 59 28.1]
navamī candravāreṇa daśamī tu gurau śubhā | [GarPur, 1, 59 28.2]
ekādaśyā guruśukrau dvādaśyāṃ ca punarbudhaḥ | [GarPur, 1, 59 29.1]
trayodaśī śukrabhaumau śanau śreṣṭhā caturdaśī | [GarPur, 1, 59 29.2]
paurṇamāsyapy amāvāsyā śreṣṭhā syācca bṛhaspatau | [GarPur, 1, 59 30.1]
dvādaśīṃ dahate bhānuḥ śaśī caikādaśīṃ dahet | [GarPur, 1, 59 30.2]
kujo dahecca daśamīṃ navamīṃ ca budho dahet | [GarPur, 1, 59 31.1]
aṣṭamīṃ dahate jīvaḥ saptamīṃ bhārgavo dahet | [GarPur, 1, 59 31.2]
sūryaputro dahetṣaṣṭhīṃ gamanādyāsu nāsti vai | [GarPur, 1, 59 32.1]
pratipannavamīṣveva caturdaśyaṣṭamīṣu ca | [GarPur, 1, 59 32.2]
budhavāreṇa prasthānaṃ dūrataḥ parivarjayet | [GarPur, 1, 59 33.1]
meṣe karkaṭake ṣaṣṭhī kanyāyāṃ mithune 'ṣṭamī | [GarPur, 1, 59 33.2]
vṛṣe kumbhe caturthī ca dvādaśī makare tule | [GarPur, 1, 59 34.1]
daśamī vṛścike siṃhe dhanurmone caturdaśī | [GarPur, 1, 59 34.2]
etā dagdhā na gantavyaṃ pīḍādiḥ kila mānavaiḥ | [GarPur, 1, 59 35.1]
viśākhātrayamāditye pūrvāṣāḍhātraye śaśī | [GarPur, 1, 59 35.2]
dhaniṣṭhātritayaṃ bhaume budhe vai revatītrayam | [GarPur, 1, 59 36.1]
rohiṇyāditrayaṃ jīve śukre puṣyātrayaṃ śiva | [GarPur, 1, 59 36.2]
śanivāre varjayecca uttarāphalgunītrayam | [GarPur, 1, 59 37.1]
eṣu yogeṣu cotpātamṛtyurogādikaṃ bhavet | [GarPur, 1, 59 37.2]
mūle 'rkaḥ śravaṇe candraḥ proṣṭhapadyuttare kujaḥ | [GarPur, 1, 59 38.1]
kṛttikāsu budhaścaiva gurau rudra punarvasuḥ | [GarPur, 1, 59 38.2]
pūrvaphalgunī śukre ca svātiścaiva śanaiścare | [GarPur, 1, 59 39.1]
etai cāmṛtayogāḥ syuḥ sarvakāryaprasādhakāḥ | [GarPur, 1, 59 39.2]
kālaṃ pravadhyanniśaktidā neṣṭamanda | [GarPur, 1, 59 40.1]
parvādistu jñeyaḥ kālaḥ kālaviśāradaiḥ | [GarPur, 1, 59 40.2]
ekīkṛtyākṣarānmātraṃ nāmnoḥ strīpuṃsayostribhiḥ | [GarPur, 1, 59 41.1]
bhāge dviśeṣe strīnāśaḥ puṃsaḥ syādekaśūnyayoḥ | [GarPur, 1, 59 41.2]
viṣkambhe ghaṭikāḥ pañca śūle sapta prakīrtitāḥ | [GarPur, 1, 59 42.1]
ṣaḍgaṇḍe cātigaṇḍe ca nava vyāghātavajrayoḥ | [GarPur, 1, 59 42.2]
vyatīpāte ca parighe vaidhṛte ca dine dine | [GarPur, 1, 59 43.1]
etai mṛtyuyutā hyeṣu sarvakarmāṇi varjayet | [GarPur, 1, 59 43.2]
haste 'rkaśca guruḥ puṣye anurādhā budhe śubhā | [GarPur, 1, 59 44.1]
rohiṇī ca śanau śreṣṭhā saumaṃ somena vai śubham | [GarPur, 1, 59 44.2]
śukre ca revatī śreṣṭhā aśvinī maṅgale śubhā | [GarPur, 1, 59 45.1]
eteṣu siddhiyogā vai sarvadoṣavināśanāḥ | [GarPur, 1, 59 45.2]
bhārgave bhaparaṇī caiva some citrā vṛṣadhvaja | [GarPur, 1, 59 46.1]
bhaume caivottarāṣāḍhā dhaniṣṭhā ca budhe hara | [GarPur, 1, 59 46.2]
garau śatabhiṣā rudra śukre vai rohiṇī tathā | [GarPur, 1, 59 47.1]
śanau ca revatī śambho viṣayogāḥ prakīrtitāḥ | [GarPur, 1, 59 47.2]
puṣyaḥ punarvasuścaiva revatī citrayā saha | [GarPur, 1, 59 48.1]
śravaṇaṃ ca dhaniṣṭhā ca hastāśvanīmṛgās tathā | [GarPur, 1, 59 48.2]
kuryācchatabhiṣāyāṃ ca jātakarmādi mānavaḥ | [GarPur, 1, 59 49.1]
viśākhā cottarātrīṇi maghārdrā bharaṇī tathā | [GarPur, 1, 59 49.2]
āśleṣā kṛttikā rudra prasthāne maraṇapradāḥ | [GarPur, 1, 59 49.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe jyotiḥśāstre nakṣatrataddevatādagdhayogādinirūpaṇaṃ nāmaikonaṣaṣṭitamo 'dhyāyaḥ | [GarPur, 1, 59 50.1]
{GarPur, 1, 60}
hariruvāca | [GarPur, 1, 60 1.1]
ṣaḍāditye daśā jñeyā some pañcadaśa smṛtāḥ | [GarPur, 1, 60 1.2]
aṣṭāvaṅgārake caiva budhaispatadaśa smṛtāḥ | [GarPur, 1, 60 1.3]
śanaiścare daśa jñeyā gurorekonaviṃśatiḥ | [GarPur, 1, 60 2.1]
rāhordvādaśavarṣāṇi ekaviṃśatirbhārgave | [GarPur, 1, 60 2.2]
raverdaśā duḥkhadā syādudveganṛpanāśakṛt | [GarPur, 1, 60 3.1]
vibhūtidā somadaśā sukhamiṣṭānnadā tathā | [GarPur, 1, 60 3.2]
duḥkhapradā kujadaśā rājyādeḥ syādvināśinī | [GarPur, 1, 60 4.1]
divyastrīdā budhadaśā rājyadā kośavṛddhidā | [GarPur, 1, 60 4.2]
śanerdaśā rājyanāśabandhuduḥkhakarī bhavet | [GarPur, 1, 60 5.1]
gurordaśā rājyadā syātsukhadharmādidāyinī | [GarPur, 1, 60 5.2]
rāhordaśā rājyanāśavyādhidā duḥkhadā bhavet | [GarPur, 1, 60 6.1]
hastyaśvadā śukradaśā rājyastrīlābhadā bhavet | [GarPur, 1, 60 6.2]
meṣa aṅgārakakṣetraṃ vṛṣaḥ śukrasya kīrtitaḥ | [GarPur, 1, 60 7.1]
mithunasya budho jñeyaḥ somaḥ karkaṭakasya ca | [GarPur, 1, 60 7.2]
sūryakṣetraṃ bhavetsiṃhaḥ kanyā kṣetraṃ budhasya ca | [GarPur, 1, 60 8.1]
bhārgavasya tulā kṣetraṃ vṛściko 'ṅgārakasya ca | [GarPur, 1, 60 8.2]
dhanuḥ suraguroścaiva śanermakarakumbhakau | [GarPur, 1, 60 9.1]
mīnaḥ suraguroścaiva grahakṣetraṃ prakīrtitam | [GarPur, 1, 60 9.2]
paurṇamāsyādvayaṃ tatra pūrvāṣāḍhādvayaṃ bhavet | [GarPur, 1, 60 10.1]
dvirāṣāḍhaḥ sa vijñeyo viṣṇuḥ svapiti karkaṭe | [GarPur, 1, 60 10.2]
aśvinī revatī citrā dhaniṣṭhā syādalaṅkṛtau | [GarPur, 1, 60 11.1]
mṛgāhikapimārjāraśvānaḥ sūkarapakṣiṇaḥ | [GarPur, 1, 60 11.2]
nakulo mūṣakaścaiva yātrāyāṃ dakṣiṇe śubhaḥ | [GarPur, 1, 60 12.1]
viprakanyā śivā eṣāṃ śaṅkhabherīvasundharāḥ | [GarPur, 1, 60 12.2]
veṇustrīpūrṇakumbhāśca yātrāyāṃ darśanaṃ śubham | [GarPur, 1, 60 13.1]
jambūkoṣṭrakharādyāśca yātrāyāṃ vāmake śubhāḥ | [GarPur, 1, 60 13.2]
kārpāsauṣadhitailaṃ ca pakvāṅgārabhujaṅgamāḥ | [GarPur, 1, 60 14.1]
muktakeśī raktamālyanagnādyaśubham īkṣitam | [GarPur, 1, 60 14.2]
hakrāya lakṣaṇaṃ vakṣye labhatpūrve mahāphalam | [GarPur, 1, 60 15.1]
āgneye śokasantāpau dakṣiṇe hānimāpnuyāt | [GarPur, 1, 60 15.2]
nairṛtye śokasantāpau miṣṭānnaṃ caiva paścime | [GarPur, 1, 60 16.1]
arthaṃ prāpnoti vāyavye uttare kalahobhavet | [GarPur, 1, 60 16.2]
īśāne maraṇaṃ proktaṃ hikkāyāśca phalāphalam | [GarPur, 1, 60 17.1]
vilikhya ravicakraṃ tu bhāskaro narasannibhaḥ | [GarPur, 1, 60 17.2]
yasminṛkṣe vasadbhānustadāndi trīṇi mastake | [GarPur, 1, 60 18.1]
trayaṃ vakre pradātavyamekaikaṃ skandhayornyaset | [GarPur, 1, 60 18.2]
ekaikaṃ bāhuyugme tu ekaikaṃ hastayordvayoḥ | [GarPur, 1, 60 19.1]
hṛdaye pañca ṛkṣāṇi ekaṃ nābhau pradāpayet | [GarPur, 1, 60 19.2]
ṛkṣamekaṃ nyasedguhye ekaikaṃ jānuke nyaset | [GarPur, 1, 60 20.1]
nakṣatrāṇi ca śeṣāṇi ravipāde niyojayet | [GarPur, 1, 60 20.2]
caraṇasyena ṛkṣeṇa alpāyurjāyate naraḥ | [GarPur, 1, 60 21.1]
vidaśagamanaṃ jānau guhyasthe paradāravān | [GarPur, 1, 60 21.2]
nābhisthenālpasaṃtuṣṭo hṛtsthena syānmaheśvaraḥ | [GarPur, 1, 60 22.1]
pāṇisthena bhaveccauraḥ sthānabhraṣṭo bhaveddhaja | [GarPur, 1, 60 22.2]
skandhasthite dhanapatirmukhe miṣṭānnamāpnuyāt | [GarPur, 1, 60 23.1]
mastake padṛvastraṃ syānnakṣatraṃ yadi sthitam | [GarPur, 1, 60 23.2]
iti śrīgāruḍe mahāpurāṇe pūrvakhaṇḍaṃ prathamāṃśākhye ācārakāṇḍe jyotiḥśāstre grahadaśādinirūpaṇaṃ nāma ṣaṣṭitamo 'dhyāyaḥ | [GarPur, 1, 60 24.1]
{GarPur, 1, 61}
hariruvāca | [GarPur, 1, 61 1.1]
saptamopacayādyasthaścandraḥ sarvatra śobhanaḥ | [GarPur, 1, 61 1.2]
śuklapakṣe dvitīyastu pañcamo navamastathā | [GarPur, 1, 61 1.3]
sampūjyamāno lokaistu guruvaddṛśyate śaśī | [GarPur, 1, 61 2.1]
candrasya dvādaśāvasthā bhavanti śṛṇu tā api | [GarPur, 1, 61 2.2]
triṣu triṣu ca ṛkṣeṣu aśvinyādi vadāmyaham | [GarPur, 1, 61 3.1]
pravāsasthaṃ punardṛṣṭaṃ mṛtāvasthaṃ jayāvaham | [GarPur, 1, 61 3.2]
hāsyāvasthaṃ natāvasthaṃ pramodāvasthameva ca | [GarPur, 1, 61 4.1]
viṣādāvasthabhogasthe jvarāvasthaṃ vyavasthitam | [GarPur, 1, 61 4.2]
kampāvasthaṃ sukhāvasthaṃ dvādaśāvasthagaṃ bhavet | [GarPur, 1, 61 5.1]
pravāso hānimṛnyṛ ca jayo hāse 'ratiḥ sukham | [GarPur, 1, 61 5.2]
śoko bhogo jvaraḥ kampaḥ sukhaṃ ceti kramātphalam | [GarPur, 1, 61 6.1]
janmasthaḥ kurute tuṣṭiṃ dvitīye nāsti nirvṛtiḥ | [GarPur, 1, 61 6.2]
tṛtīye rājasaṃmānaṃ caturthe kalahāgamaḥ | [GarPur, 1, 61 7.1]
pañcamena mṛgāṅkena strīlābho vai tathā bhavet | [GarPur, 1, 61 7.2]
ghanadhānyāgamaḥ ṣaṣṭhe ratiḥ pūjā ca saptame | [GarPur, 1, 61 8.1]
aṣṭame prāṇasandeho navame kośasañcayaḥ | [GarPur, 1, 61 8.2]
daśame kāryaniṣpattir dhruvamekādaśe jayaḥ | [GarPur, 1, 61 9.1]
dvādaśena śaśāṅkena mṛtyureva na saṃśayaḥ | [GarPur, 1, 61 9.2]
kṛttikādau ca pūrveṇa saptarkṣāṇi ca vai vrajet | [GarPur, 1, 61 10.1]
maghādau dakṣiṇe gacchedanurādhādi paścime | [GarPur, 1, 61 10.2]
praśastā cottarayātrā dhaniṣṭhādiṣu saptasu | [GarPur, 1, 61 11.1]
aśvinī revatī citrā dhaniṣṭhā samalaṃkṛtau | [GarPur, 1, 61 11.2]
mṛgāśvicitrāpuṣyāśca mūlā hastā śubhāḥ sadā | [GarPur, 1, 61 12.1]
kanyāpradāne yātrāyāṃ pratiṣṭhādiṣu karmasu | [GarPur, 1, 61 12.2]
śukracandrau hi janmasthau śubhadau ca dvitīyake | [GarPur, 1, 61 13.1]
śaśijñaśukrajīvāśca rāśau rāśau cātha tṛtīyake | [GarPur, 1, 61 13.2]
bhaumamandaśaśāṅkārkā budhaḥ śreṣṭhaścaturthake | [GarPur, 1, 61 14.1]
śukrajīvau pañcame ca candraketusamāhitau | [GarPur, 1, 61 14.2]
mandākārai ca kujaḥ ṣaṣṭhe gurucandrau ca saptame | [GarPur, 1, 61 15.1]
jñaśukrāvaṣṭame śreṣṭhau navamastho guruḥ śubhaḥ | [GarPur, 1, 61 15.2]
arkārkicandrā daśame grahā ekādaśe khilāḥ | [GarPur, 1, 61 16.1]
budho 'tha dvādaśe caiva bhārgavaḥ sukhado bhavet | [GarPur, 1, 61 16.2]
siṃhena makaraḥ śreṣṭhaḥ kanyayā meṣa uttamaḥ | [GarPur, 1, 61 17.1]
tulayā saha mīnastu kumbhena sahakarkaṭaḥ | [GarPur, 1, 61 17.2]
dhanuṣā vṛṣabhaḥ śreṣṭho mithunena ca vṛścikaḥ | [GarPur, 1, 61 18.1]
etatṣaḍaṣṭakaṃ prītyai bhavatyeva na saṃśayaḥ | [GarPur, 1, 61 18.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe jyotiḥśāstre grahāṇāṃ śubhāśubhasthānādinirūpaṇaṃ nāmaikaṣaṣṭitamo 'dhyāyaḥ | [GarPur, 1, 61 19.1]
{GarPur, 1, 63}
hariruvāca | [GarPur, 1, 63 1.1]
narastrīlakṣaṇaṃ vakṣye saṃkṣepācchṛṇu śaṅkara | [GarPur, 1, 63 1.2]
asvedinau mṛdutalau kamalodarasannibhau | [GarPur, 1, 63 1.3]
śliṣṭāṅgulī tāmranakhau sugulphau sirayojjhitau | [GarPur, 1, 63 2.1]
kūrmonnatau ca caraṇau syātāṃ nṛpavarasya hi | [GarPur, 1, 63 2.2]
virūkṣapāṇḍuranakhau vakrau caiva śirānatau | [GarPur, 1, 63 3.1]
sūrpākārau ca caraṇau saṃkhuṣkau viralāṅgulī | [GarPur, 1, 63 3.2]
duḥkhadāridryadau syātāṃ nātra kāryāṃ vicāraṇā | [GarPur, 1, 63 4.1]
alparomayutā śreṣṭhā jaṅghā hastikaropamā | [GarPur, 1, 63 4.2]
romaikaikaṃ kūpake syādbhūpānāṃ tu mahātmanām | [GarPur, 1, 63 5.1]
dve dve romṇī paṇḍitānāṃ śrotriyāṇāṃ tathaiva ca | [GarPur, 1, 63 5.2]
romatrayaṃ daridrāṇāṃ rogī nirmāṃsajānukaḥ | [GarPur, 1, 63 6.1]
alpaliṅgī ca dhanavānsyācca putrādivarjitaḥ | [GarPur, 1, 63 6.2]
sthūlaliṅgo daridraḥ syād duḥkhyekavṛṣṇī bhavet | [GarPur, 1, 63 7.1]
viṣame strīcañcalo vai nṛpaḥ syādvṛṣaṇe same | [GarPur, 1, 63 7.2]
pralambavṛṣaṇo 'lpāyurnirdravyaḥ kumaṇir bhavet | [GarPur, 1, 63 8.1]
pāṇḍurairmalinaiścaiva maṇibhiśca sukhī naraḥ | [GarPur, 1, 63 8.2]
niḥsvāḥ saśabdamūtrāḥ syurnṛpā niḥśabdadhārayā | [GarPur, 1, 63 9.1]
bhogāḍhyāḥ samajaṭharā niḥsvāḥ syurghaṭasannibhāḥ | [GarPur, 1, 63 9.2]
sarpodarā daridrāḥ syū rekhābhiścāyurucyate | [GarPur, 1, 63 10.1]
lalāṭe yasya dṛśyante tisro rekhāḥ samāhitāḥ | [GarPur, 1, 63 10.2]
sukhī putrasamāyuktaḥ sa ṣaṣṭiṃ jīvate naraḥ | [GarPur, 1, 63 11.1]
catvāriṃśacca varṣāṇi dvirekhādarśanān naraḥ | [GarPur, 1, 63 11.2]
viṃśatyabdaṃ tvekarekhā ākarṇāntāḥ śatāyuṣaḥ | [GarPur, 1, 63 12.1]
saptatyāyurdvirekhā tu ṣaṣṭyāyustisṛbhirbhavet | [GarPur, 1, 63 13.1]
vyaktāvyaktābhī rekhābhirviṃśatyāyurbhavennaraḥ | [GarPur, 1, 63 13.2]
catvāriṃśacca varṣāṇi hīnarekhastu jīvati | [GarPur, 1, 63 14.1]
bhinnābhiścaiva rekhābhirapamṛtyurnarasya hi | [GarPur, 1, 63 14.2]
triśūlaṃ paṭṭiśaṃ vāpi lalāṭe yasya dṛśyate | [GarPur, 1, 63 15.1]
dhanaputrasamāyuktaḥ sa jīveccharadaḥ śatam | [GarPur, 1, 63 15.2]
tarjanyā madhyamāṅgulyā āyūrekhā tu madhyataḥ | [GarPur, 1, 63 16.1]
samprāptā yā bhavedrudra sa jīveccharadaḥ śatam | [GarPur, 1, 63 16.2]
prathamā jñānarekhā tu hyaṅguṣṭhādanuvartate | [GarPur, 1, 63 17.1]
madhyamāmūlagā rekhā āyūrekhā ataḥ param | [GarPur, 1, 63 17.2]
kaniṣṭhikāṃ samāśritya āyūrekhā samāviśet | [GarPur, 1, 63 18.1]
acchinnā vā vibhaktā vā sa jīveccharadaḥ śatam | [GarPur, 1, 63 18.2]
yasya pāṇitale rekhā āyustasya prakāśayet | [GarPur, 1, 63 19.1]
śatavarṣāṇi jīvecca bhogī rudra na saṃśayaḥ | [GarPur, 1, 63 19.2]
kaniṣṭhikāṃ samāśritya madhyamāyāmupāgatā | [GarPur, 1, 63 20.1]
ṣaṣṭivarṣāyuṣaṃ kuryād āyūrekhā tu mānavam | [GarPur, 1, 63 20.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe jyotiḥśāstre sāmudrike puṃllakṣaṇanirūpaṇaṃ nāma triṣaṣṭitamo 'dhyāyaḥ | [GarPur, 1, 63 21.1]
{GarPur, 1, 64}
hariruvāca | [GarPur, 1, 64 1.1]
yasyāstu kuñcitāḥ keśā mukhaṃ ca parimaṇḍalam | [GarPur, 1, 64 1.2]
nābhiśca dakṣiṇāvartā sā kanyā kulavardhinī | [GarPur, 1, 64 1.3]
yā ca kāñcanavarṇābhā raktahastasaroruhā | [GarPur, 1, 64 2.1]
sahasrāṇāṃ tu nārīṇāṃ bhavetsāpi pativratā | [GarPur, 1, 64 2.2]
vakrakeśā ca yā kanyā maṇḍalākṣī ca yā bhavet | [GarPur, 1, 64 3.1]
bhartā ca mriyate tasyā niyataṃ duḥkhabhāginī | [GarPur, 1, 64 3.2]
pūrṇacandramukhī kanyā bālasūryasamaprabhā | [GarPur, 1, 64 4.1]
viśālanetrā bimboṣṭhī sā kanyā labhate sukham | [GarPur, 1, 64 4.2]
rekhābhirbahubhiḥ kleśaṃ svalpābhir dhanahīnatā | [GarPur, 1, 64 5.1]
raktābhiḥ sukhamāpnoti kṛṣṇābhiḥ preṣyatāṃ vrajet | [GarPur, 1, 64 5.2]
kārye ca mantrī satstrī syātsatī syātkaraṇeṣu ca | [GarPur, 1, 64 6.1]
streheṣu bhāryā mātā syādveśyā ca śayane śubhā | [GarPur, 1, 64 6.2]
aṅkuśaṃ kuṇḍalaṃ cakraṃ yasyāḥ pāṇitale bhavet | [GarPur, 1, 64 7.1]
putraṃ prasūyate nārī narendraṃ labhate patim | [GarPur, 1, 64 7.2]
yasyāstu romaśau pārśvau romaśau ca payodharau | [GarPur, 1, 64 8.1]
unnatau cādharoṣṭhau ca kṣipraṃ mārayate patim | [GarPur, 1, 64 8.2]
yasyāḥ pāṇitale rekhā prākārastoraṇaṃ bhavet | [GarPur, 1, 64 9.1]
api dāsakule jātā rājñītvamupagacchati | [GarPur, 1, 64 9.2]
udvṛttā kapilā yasya romarājī nirantaram | [GarPur, 1, 64 10.1]
api rājakule jātā dāsītvamupagacchati | [GarPur, 1, 64 10.2]
yasyā anāmikāṅguṣṭhau pṛthivyāṃ naiva tiṣṭhataḥ | [GarPur, 1, 64 11.1]
patiṃ mārayate kṣipraṃ svecchācāreṇa vartate | [GarPur, 1, 64 11.2]
yasyā gamanamātreṇa bhūmikampaḥ prajāyate | [GarPur, 1, 64 12.1]
patiṃ mārayate kṣipraṃ svecchācāreṇa vartate | [GarPur, 1, 64 12.2]
cakṣuḥsnehena saubhāgyaṃ dantasnehena bhojanam | [GarPur, 1, 64 13.1]
tvacaḥ snehena śayyāṃ ca pādasnehena vāhanam | [GarPur, 1, 64 13.2]
snigdhonnatau tāmranakhau nāryāśca caraṇau śubhau | [GarPur, 1, 64 14.1]
matsyāṅkuśābjacihnau ca cakralāṅgalalakṣitau | [GarPur, 1, 64 14.2]
asvedinau mṛdutalau praśastau caraṇau striyāḥ | [GarPur, 1, 64 15.1]
śubhe jaṅghe virome ca ūrū hastikaropamau | [GarPur, 1, 64 15.2]
aśvatthapatrasadṛśaṃ vipulaṃ guhyamuttamam | [GarPur, 1, 64 16.1]
nābhiḥ praśastā gambhīrā dakṣiṇāvartikā śubhā | [GarPur, 1, 64 16.2]
aromā trivalī nāryā hṛtstanau romavarjitau | [GarPur, 1, 64 16.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe jyotiḥśāstre sāmudrike strīlakṣaṇanirūpaṇaṃ nāma catuḥṣaṣṭitamo 'dhyāyaḥ | [GarPur, 1, 64 17.1]
{GarPur, 1, 65}
hariruvāca | [GarPur, 1, 65 1.1]
samudroktaṃ pravakṣyāmi narastrīlakṣaṇaṃ śubham | [GarPur, 1, 65 1.2]
yena vijñātamātreṇa atītānāgatāpramā | [GarPur, 1, 65 1.3]
asvedinau mṛdutalau kamalodarasannibhau | [GarPur, 1, 65 2.1]
śliṣṭāṅgulī tāmranakhau pādāviṣṇau śirojjhitau | [GarPur, 1, 65 2.2]
kūrmonnatau gūḍhagulphau supārṣṇo nṛpateḥ smṛtau | [GarPur, 1, 65 3.1]
śūrpākārau virūkṣau ca vakrau pādau śirālakau | [GarPur, 1, 65 3.2]
saṃśuṣkau pāṇḍuranakhau niḥsvasya viralāṅgulī | [GarPur, 1, 65 4.1]
mārgāyotkaṇṭakau pādau kaṣāyasadṛśau tathā | [GarPur, 1, 65 4.2]
vicchittidau ca vaṃśasya brahmaghnau śaṅkusannibhau | [GarPur, 1, 65 5.1]
agamyāgamane prītau jaṅghā viralaromikā | [GarPur, 1, 65 5.2]
mṛduromā samā jaṅghā tathā karikaraprabhā | [GarPur, 1, 65 6.1]
ūravo jānavastulyā nṛpasyopacitāḥ smṛtāḥ | [GarPur, 1, 65 6.2]
niḥsvasya sṛgālajaṅghā raumaikaikaṃ cakūpake | [GarPur, 1, 65 7.1]
nṛpāṇāṃ śrotriyāṇāṃ ca dve dve śriye ca dhīmatām | [GarPur, 1, 65 7.2]
tryādyairniḥsvā mānavāḥ syur duḥsvabhāvaśca ninditāḥ | [GarPur, 1, 65 8.1]
keśāśca vai kuñcitāśca pravāse mriyate naraḥ | [GarPur, 1, 65 8.2]
nirmāṃsajānuḥ saubhāgyamalpairnimnai ratiḥ striyāḥ | [GarPur, 1, 65 9.1]
vikaṭaiśca daridrāḥ syuḥ samāṃsai rājyameva ca | [GarPur, 1, 65 9.2]
mahadbhirāyurākhyātaṃ hyalpaliṅgo dhanī naraḥ | [GarPur, 1, 65 10.1]
apatyarahitaścaiva sthūlaliṅgo ghanojjhitaḥ | [GarPur, 1, 65 10.2]
meḍhre vāmanate caiva sutārtharahito bhavet | [GarPur, 1, 65 11.1]
vakre 'nyathā putravān syāddāridryaṃ vinate tvadhaḥ | [GarPur, 1, 65 11.2]
alpe tvatanayo liṅge śirāle 'tha sukhī naraḥ | [GarPur, 1, 65 12.1]
sthūlagranthiyute liṅge bhavetputrādisaṃyutaḥ | [GarPur, 1, 65 12.2]
kośagūḍhe dīrghairbhugnaiśca dhanavarjitaḥ | [GarPur, 1, 65 13.1]
balavānyuddhaśīlaśca laghuśektaḥ sa eva ca | [GarPur, 1, 65 13.2]
durbalastvekavṛṣaṇo viṣamābhyāṃ calaḥ striyām | [GarPur, 1, 65 14.1]
samābhyāṃ kṣitipaḥ proktaḥ pralambena śatābdavān | [GarPur, 1, 65 14.2]
udvṛṃtābhyāṃ ca bahvāyū rūkṣairmaṇibhirīśvaraḥ | [GarPur, 1, 65 15.1]
pāṇḍarairmaṇibhir niḥsvā malinaiḥ sukhabhāginaḥ | [GarPur, 1, 65 15.2]
saśabdaniḥśabdamūtrāḥ syur daridrāśca mānavāḥ | [GarPur, 1, 65 16.1]
ekadvitricatuḥpañcaṣaḍbhir dhārābhireva ca | [GarPur, 1, 65 16.2]
dakṣiṇāvartacalitamūtrābhiśca nṛpāḥ smṛtāḥ | [GarPur, 1, 65 17.1]
vikīrṇamūtrā niḥsvāśca pradhānasukhadāyikāḥ | [GarPur, 1, 65 17.2]
ekadhārāśca vanitāḥ snigdhairmaṇibhirunnataiḥ | [GarPur, 1, 65 18.1]
samaiḥ strīratnadhanino madhye nimnaiśca kanyakāḥ | [GarPur, 1, 65 18.2]
śuṣkair niḥsvā viśuṣkaiśca durbhagāḥ parikīrtitāḥ | [GarPur, 1, 65 19.1]
puṣpagandhe nṛpāḥ śukre madhugandhe dhanaṃ bahuḥ | [GarPur, 1, 65 19.2]
putrāḥ śukre matsyagandhe tanuśukre ca kanyakāḥ | [GarPur, 1, 65 20.1]
mahābhogī māṃsagandhe yajvā syānmadagandhini | [GarPur, 1, 65 20.2]
daridraḥ kṣāragandhe ca dīrghāyuḥ śīghramaithunī | [GarPur, 1, 65 21.1]
aśīghramaithunyalpāyuḥ sthūlasphik syāddhanojjhitaḥ | [GarPur, 1, 65 21.2]
māṃsalasphik sukhī syācca siṃhasphik bhūpatiḥ smṛtaḥ | [GarPur, 1, 65 22.1]
bhavetsiṃhakaṭī rājā niḥsvaḥ kapikaṭirnaraḥ | [GarPur, 1, 65 22.2]
sarpodarā daridrāḥ syuḥ piṭharaiśca ghaṭaiḥ samaiḥ | [GarPur, 1, 65 23.1]
dhanino vipulaiḥ pārśvairniḥsvā raktaiśca nimnagaiḥ | [GarPur, 1, 65 23.2]
samakakṣāśca bhogāḍhyā nimnakakṣā dhanojjhitāḥ | [GarPur, 1, 65 24.1]
nṛpāś connatakakṣāḥ syur jihnā viṣamakakṣakāḥ | [GarPur, 1, 65 24.2]
matsyodarā bahudhanā nābhibhiḥ sukhinaḥ smṛtāḥ | [GarPur, 1, 65 25.1]
vistīrṇābhirbahulābhirnimnābhiḥ kleśabhāginaḥ | [GarPur, 1, 65 25.2]
balimadhyagatā nābhiḥ śūlabādhāṃ karoti hi | [GarPur, 1, 65 26.1]
vāmāvartaśca sādhyaṃ vai medhāṃ dakṣiṇatastathā | [GarPur, 1, 65 26.2]
pārśvāyatā cirāyurdā tūpaviṣṭā dhaneśvaram | [GarPur, 1, 65 27.1]
adho gavāḍhyaṃ kuryācca nṛpatvaṃ padmakarṇikā | [GarPur, 1, 65 27.2]
ekabaliḥ śatāyuḥ syācchrībhogī dvivaliḥ smṛtaḥ | [GarPur, 1, 65 28.1]
trivaliḥ kṣmāpa ācārya ṛjubhirvālibhiḥ sukhī | [GarPur, 1, 65 28.2]
agamyāgāmī jihmabalirbhūpāḥ pārśvaiśca māṃsalaiḥ | [GarPur, 1, 65 29.1]
mṛdubhiḥ susamaiścaiva dakṣiṇāvartaromabhiḥ | [GarPur, 1, 65 29.2]
viparītaiḥ parapreṣyā nirdravyāḥ sukhavarjitāḥ | [GarPur, 1, 65 30.1]
anuddhataiścūcukaiśca bhavanti subhagā narāḥ | [GarPur, 1, 65 30.2]
nirdhanā viṣamair dīrghaiḥ pītopacitakair nṛpāḥ | [GarPur, 1, 65 31.1]
samonnataṃ ca hṛdayamakampaṃ māṃsalaṃ pṛthu | [GarPur, 1, 65 31.2]
nṛpāṇāmadhamānāṃ ca khararomaśirālakam | [GarPur, 1, 65 32.1]
arthavānsamavakṣāḥ syāt pīnair vakṣobhirūrjitaḥ | [GarPur, 1, 65 32.2]
vakṣobhirviṣamair niḥsvaḥ śastreṇa nidhanāstathā | [GarPur, 1, 65 33.1]
viṣamairjatrubhir niḥsvā asthinaddhaiśca mānavāḥ | [GarPur, 1, 65 33.2]
unnatairbhogino nimnairniḥsvāḥ pīnairdhanānvitāḥ | [GarPur, 1, 65 34.1]
niḥsvaścipiṭakaṇṭhaḥ syācchirāśuṣkagalaḥ sukhī | [GarPur, 1, 65 34.2]
śūraḥ syānmahiṣagrīvaḥ śāstrātto mṛgakaṇṭhakaḥ | [GarPur, 1, 65 35.1]
kambugrīvaśca nṛpatirlambakaṇṭho 'tibhakṣakaḥ | [GarPur, 1, 65 35.2]
aromaśā bhugnapṛṣṭhaṃ śubhaṃ cāśubhamanyathā | [GarPur, 1, 65 36.1]
kakṣāśvatthadalā śreṣṭhā sugandhir mṛgaromikā | [GarPur, 1, 65 36.2]
anyathā tvarthahīnānāṃ dāridryasya ca kāraṇam | [GarPur, 1, 65 37.1]
saṃmāsau caiva bhugnālpau śliṣṭau ca vipulau śubhau | [GarPur, 1, 65 37.2]
ā jānulambitau bāhū vṛttau pīnau nṛpeśvare | [GarPur, 1, 65 38.1]
niḥsvānāṃ romaśau hrasvau śreṣṭhau karikaraprabhau | [GarPur, 1, 65 38.2]
hastāṅgulaya eva syur vāyudvārayutāḥ śubhāḥ | [GarPur, 1, 65 39.1]
medhāvināṃ ca sūkṣmāḥ syurbhṛtyānāṃ cipiṭāḥ smṛtāḥ | [GarPur, 1, 65 39.2]
sthūlāṅgulībhirniḥsvāḥ syurnatāḥ syuḥ sukṛśaistadā | [GarPur, 1, 65 40.1]
kapitulyakarāḥ niḥsvā vyāghratulyakarairbalam | [GarPur, 1, 65 40.2]
pitṛvittavināśaśca nimnāt karatalānnarāḥ | [GarPur, 1, 65 41.1]
maṇibandhairnigūḍhaiśca suśliṣṭaiḥ śubhagandhibhiḥ | [GarPur, 1, 65 41.2]
nṛpā hīnāḥ karacchadaiḥ saśabdairdhanavarjitāḥ | [GarPur, 1, 65 42.1]
saṃvṛtaiścaiva nimnaiśca dhaninaḥ parikīrtitāḥ | [GarPur, 1, 65 42.2]
prottānakaradātāro viṣamairviṣamā narāḥ | [GarPur, 1, 65 43.1]
karaiḥ karatalaiścaiva lākṣābhir īśvarāstalaiḥ | [GarPur, 1, 65 43.2]
paradāraratāḥ pītai rūkṣair niḥsvā narā matāḥ | [GarPur, 1, 65 44.1]
tuṣatulyanakhāḥ klībāḥ kuṭilaiḥ sphuṭitairnarāḥ | [GarPur, 1, 65 44.2]
niḥsvāśca kunakhaistadvadvivarṇaiḥ paratarkakāḥ | [GarPur, 1, 65 45.1]
tāmrairbhūpā dhanāḍhyāśca aṅguṣṭhaiḥ sayavaistathā | [GarPur, 1, 65 45.2]
aṅguṣṭhamūlajaiḥ putrī syāddīrghāṅguliparvakaḥ | [GarPur, 1, 65 46.1]
dīrghāyuḥ subhagaścaiva nirdhano viralāṅguliḥ | [GarPur, 1, 65 46.2]
ghanāṅguliśca sadhanastisro rekhāśca yasya vai | [GarPur, 1, 65 47.1]
nṛpateḥ karatalagā maṇibandhātsamutthitāḥ | [GarPur, 1, 65 47.2]
yugamīnāṅkitanaro bhavetsatraprado naraḥ | [GarPur, 1, 65 48.1]
vajrākārāśca dhanināṃ matsyapucchanibhā budhe | [GarPur, 1, 65 48.2]
śaṅkhātapatraśibikāgajapadmopamā nṛpe | [GarPur, 1, 65 49.1]
kumbhāṅkuśapatākābhā mṛṇālābhā nidhīśvare | [GarPur, 1, 65 49.2]
dāmābhāśca gavāḍhyānāṃ svastikābhā nṛpeśvare | [GarPur, 1, 65 50.1]
cakrāsitomaradhanuḥkuntābhā nṛpateḥ kare | [GarPur, 1, 65 50.2]
alūkhalābhā yajñāḍhyā vedībhā cāgnihotriṇi | [GarPur, 1, 65 51.1]
vāpīdevakulyābhās trikoṇābhāś ca dhārmike | [GarPur, 1, 65 51.2]
aṅguṣṭhamūlagā rekhāḥ putrāḥ sūkṣmāśca dārikāḥ | [GarPur, 1, 65 52.1]
pradeśinīgatā rekhā kaniṣṭhāmūlagāminī | [GarPur, 1, 65 52.2]
śatāyuṣaṃ ca kurute chinnayā taruto bhayam | [GarPur, 1, 65 53.1]
niḥsvāśca bahurekhāḥ syur nirdravyāścibukaiḥ kṛśaiḥ | [GarPur, 1, 65 53.2]
māṃsalaiśca dhanopetā āraktairadharairnṛpāḥ | [GarPur, 1, 65 54.1]
bimbopamaiśca sphuṭitair oṣṭhai rūkṣaiś cakaṇḍitaiḥ | [GarPur, 1, 65 54.2]
viṣamairdhanahīnāśca dantāḥ snigdhā ghanāḥ śubhāḥ | [GarPur, 1, 65 55.1]
tīkṣṇā dantāḥ samāḥ śreṣṭhā jihvā raktā samā śubhā | [GarPur, 1, 65 55.2]
ślakṣṇā dīrghā ca vijñeyā tālū śvete dhanakṣaye | [GarPur, 1, 65 56.1]
kṛṣṇe ca paruṣo vakraṃ samaṃ saumyaṃ ca saṃvṛtam | [GarPur, 1, 65 56.2]
bhūpānāmamalaṃ ślakṣṇaṃ viparītaṃ ca duḥkhinām | [GarPur, 1, 65 57.1]
mahāduḥkhaṃ durbhagāṇāṃ strīmukhaṃ putramāpnuyāt | [GarPur, 1, 65 57.2]
āḍhyānāṃ vartulaṃ vakraṃ nirdravyāṇāṃ ca dīrghakam | [GarPur, 1, 65 58.1]
bhīruvakraḥ pāpakarmā dhūrtānāṃ caturaśrakam | [GarPur, 1, 65 58.2]
nimnaṃ vakramaputrāṇāṃ kṛpaṇānāṃ ca hrasvakam | [GarPur, 1, 65 59.1]
sampūrṇaṃ bhogināṃ kāntaṃ śmaśru snigdhaṃ śubhaṃ mṛdu | [GarPur, 1, 65 59.2]
saṃhataṃ cāsphuṭitāgraṃ raktaśmaśruśca caurakaḥ | [GarPur, 1, 65 60.1]
raktālpaparuṣaśmaśrukarṇāḥ syuḥ pāpamṛtyavaḥ | [GarPur, 1, 65 60.2]
nirmāṃsaiś cipiṭair bhogāḥ kṛpaṇā hrasvakarṇakāḥ | [GarPur, 1, 65 61.1]
śaṅkukarṇāśca rājāno romakarṇā gatāyuṣaḥ | [GarPur, 1, 65 61.2]
bṛhatkarṇāśca dhanino rājānaḥ parikīrtitāḥ | [GarPur, 1, 65 62.1]
karṇaiḥ snigdhāvanaddhaiśca vyālambair māṃsalair nṛpāḥ | [GarPur, 1, 65 62.2]
bhogī vai nimnagaṇḍaḥ syānmantrī sampūrṇagaṇḍakaḥ | [GarPur, 1, 65 63.1]
śukanāsaḥ sukhī syācca śuṣkanāso 'tijīvanaḥ | [GarPur, 1, 65 63.2]
chinnāgrakūpanāsaḥ syād agamyāgamane rataḥ | [GarPur, 1, 65 64.1]
dīrghanāse ca saubhāgyaṃ cauraścākuñcitendriyaḥ | [GarPur, 1, 65 64.2]
mṛtyuścipiṭanāse syāddhīno bhāgyavatāṃ bhavet | [GarPur, 1, 65 65.1]
svalpacchidrau supuṭau ca avakrau ca nṛpeśvare | [GarPur, 1, 65 65.2]
krūre dakṣiṇavakrā syād balināṃ ca kṣutaṃ sakṛt | [GarPur, 1, 65 66.1]
syād viniṣpiṇḍitaṃ hrādi sānunādaṃ ca jīvakṛt | [GarPur, 1, 65 66.2]
vakrāntaiḥ padmapatrābhairlocanaiḥ sukhabhāginaḥ | [GarPur, 1, 65 67.1]
mārjāralocanaiḥ pāpmā durātmā madhupiṅgalaiḥ | [GarPur, 1, 65 67.2]
krūrāḥ kekaranetrāśca haritākṣāḥ sakalmaṣāḥ | [GarPur, 1, 65 68.1]
jihmaiśca locanaiḥ śūrāḥ senānyo gajalocanāḥ | [GarPur, 1, 65 68.2]
gambhīrākṣā īśvarāḥ syurmantriṇaḥ sthūlacakṣuṣaḥ | [GarPur, 1, 65 69.1]
nīlotpalākṣā vidvāṃsaḥ saubhāgyaṃ śyāmacakṣuṣām | [GarPur, 1, 65 69.2]
syāt kṛṣṇatārakākṣāṇām akṣṇām utpāṭanaṃ kila | [GarPur, 1, 65 70.1]
maṇḍalākṣāśca pāpāḥ syurniḥsvāḥ syur denalocanāḥ | [GarPur, 1, 65 70.2]
dṛk snigdhā vipulā bhoge alpāyuradhikonnatā | [GarPur, 1, 65 71.1]
viśālonnatā sukhinī daridrā viṣamabhruvaḥ | [GarPur, 1, 65 71.2]
ghanadīrghāsu saktabhrūr bālendūnnatasubhruvaḥ | [GarPur, 1, 65 72.1]
āḍhyo niḥsvaśca khaṇḍabhrūr madhye ca vinatabhruvaḥ | [GarPur, 1, 65 72.2]
strīṣu gamyāsu saktāḥ syuḥ sutārthe parivarjitāḥ | [GarPur, 1, 65 73.1]
unnatair vipulaiḥ śaṅkhairlalāṭairviṣamaistathā | [GarPur, 1, 65 73.2]
nirdhanā dhanavantaśca ardhendusadṛśairnarāḥ | [GarPur, 1, 65 74.1]
ācāryāḥ śuktiviśālaiḥ śirālaiḥ pāpakāriṇaḥ | [GarPur, 1, 65 74.2]
annatābhaiḥ śirābhiśca svastikābhir dhaneśvarāḥ | [GarPur, 1, 65 75.1]
nimnairlalāṭair bandhārhāḥ krūrakarmaratāstathā | [GarPur, 1, 65 75.2]
saṃvṛtaiśca lalāṭaiśca kṛpaṇā unnatairnṛpāḥ | [GarPur, 1, 65 76.1]
anaśru snigdharuditamadīnaṃ śubhadaṃ nṛṇām | [GarPur, 1, 65 76.2]
pracurāśrudīnaṃ rūkṣaṃ ca ruditaṃ ca sukhāvaham | [GarPur, 1, 65 77.1]
akampaṃ hasitaṃ śreṣṭhaṃ mīlitākṣamaghāvaham | [GarPur, 1, 65 77.2]
asakṛddhasitaṃ duṣṭaṃ sonmādasya hyanekadhā | [GarPur, 1, 65 78.1]
lalāṭopasṛtāstisro rekhāḥ syuḥ śatavarṣiṇām | [GarPur, 1, 65 78.2]
nṛpatvaṃ syāccatasṛbhirāyuḥ pañcanavatyatha | [GarPur, 1, 65 79.1]
arekheṇāyur navatir vicchinnābhiśca puṃślalāḥ | [GarPur, 1, 65 79.2]
keśāntopagatābhiśca aśītyāyurnaro bhavet | [GarPur, 1, 65 80.1]
pañcabhiḥ saptabhiḥ ṣaḍbhiḥ pañcāśadbahubhistathā | [GarPur, 1, 65 80.2]
catvāriṃśacca vakrābhistriṃśadbhrūlagnagāmibhiḥ | [GarPur, 1, 65 81.1]
viṃśatirvāmavakrābhir āyuḥ kṣudrābhiralpakam | [GarPur, 1, 65 81.2]
chatrākāraiḥ śirobhistu nṛpā nimnaśirā dhanī | [GarPur, 1, 65 82.1]
cipiṭaiśca piturmṛtyur gavādyāḥ parimaṇḍalaiḥ | [GarPur, 1, 65 82.2]
ghaṭamūrdhā pāparucirdhanādyaiḥ parivarjitaḥ | [GarPur, 1, 65 83.1]
kṛṣṇairākuñcitaiḥ keśaiḥ snigdhairekaikasambhavaiḥ | [GarPur, 1, 65 83.2]
abhinnāgraiśca mṛdubhirna cātibahubhirnṛpāḥ | [GarPur, 1, 65 84.1]
bahumūlaiśca viṣamaiḥ sthūlāgraiḥ kapilaistathā | [GarPur, 1, 65 84.2]
niḥsvāś caivātikucilair ghanairasitamūrdhajaiḥ | [GarPur, 1, 65 85.1]
yadyadgātraṃ mahārūkṣaṃ śirālaṃ māṃsavarjitam | [GarPur, 1, 65 85.2]
tattatsyād aśubhaṃ sarvaṃ tato 'nyathā | [GarPur, 1, 65 86.1]
vipulastriṣu gambhīro dīrghaḥ sūkṣmaśca pañcasu | [GarPur, 1, 65 86.2]
ṣaḍunnataś caturhrasvo raktaḥ saptasvasau nṛpaḥ | [GarPur, 1, 65 87.1]
nābhiḥ svaraśca sasattvaṃ ca trayaṃ gambhīramīritam | [GarPur, 1, 65 87.2]
puṃsaḥ syādativistīrṇaṃ lalāṭaṃ vadanaṃ hyuraḥ | [GarPur, 1, 65 88.1]
cakṣuḥ kakṣā nāsikā ca ṣaṭ syur nṛpakṛkāṭikāḥ | [GarPur, 1, 65 88.2]
unnatāni ca hrasvāni jaṅghā grīvā ca liṅgakam | [GarPur, 1, 65 89.1]
pṛṣṭhaṃ catvāri raktāni karatālvadharā nakhāḥ | [GarPur, 1, 65 89.2]
netrāntapādajihvauṣṭhāḥ pañca sūkṣmāṇi santi vai | [GarPur, 1, 65 90.1]
daśanāṅguliparvāṇi nakhakeśatvacaḥ śubhāḥ | [GarPur, 1, 65 90.2]
dīrghāḥ stanāntaraṃ bāhudantalocananāsikāḥ | [GarPur, 1, 65 91.1]
narāṇāṃ lakṣaṇaṃ proktaṃ vadāmi strīṣu lakṣaṇam | [GarPur, 1, 65 91.2]
rājñyāḥ snigdhau samau pādau talau tāmrau nakhau tathā | [GarPur, 1, 65 92.1]
śliṣṭāṅgulī connatāgrau tāṃ prāpya nṛpatirbhavet | [GarPur, 1, 65 92.2]
nigūḍhagulphopacitau padmakāntitalau śubhau | [GarPur, 1, 65 93.1]
asvedinau mṛdutalau matsyāṅkuśaghvajāñcitau | [GarPur, 1, 65 93.2]
vajrābjahalacihnau ca dāsyāḥ pādau tato 'nyathā | [GarPur, 1, 65 94.1]
jaṅghe ca romarahite suvṛtte visire śubhe | [GarPur, 1, 65 94.2]
anulbaṇaṃ sandhideśaṃ samaṃ jānudvayaṃ śubham | [GarPur, 1, 65 95.1]
ūrū karikarākārāv aromau ca samau śubhau | [GarPur, 1, 65 95.2]
aśvatthapatrasadṛśaṃ vipulaṃ guhyamuttamam | [GarPur, 1, 65 96.1]
śroṇīlalāṭakaṃ strīṇāmūru kūrmonnataṃ śubham | [GarPur, 1, 65 96.2]
gūḍho maṇiśca śubhado nitambaśca guruḥ śubhaḥ | [GarPur, 1, 65 97.1]
vistīrṇamāṃsopacitā gambhīrā vipulā śubhā | [GarPur, 1, 65 97.2]
nābhiḥ pradakṣiṇāvartā madhyaṃ trivaliśobhitam | [GarPur, 1, 65 98.1]
aromaśau stanau pīnau ghanāvaviṣamau śubhau | [GarPur, 1, 65 98.2]
kaṭhinau romaśā śastā mṛdugrīvā ca kambubhā | [GarPur, 1, 65 99.1]
āraktāvadharau śreṣṭhau māṃsalaṃ vartulaṃ mukham | [GarPur, 1, 65 99.2]
kundapuṣpasamā dantā bhāṣitaṃ kokilāsamam | [GarPur, 1, 65 100.1]
dākṣiṇyayuktamaśaṭhaṃ haṃsaśabdasukhāvaham | [GarPur, 1, 65 100.2]
nāsā samā samapuṭā strīṇāṃ tu rucirā śubhā | [GarPur, 1, 65 101.1]
nīlotpalanibhaṃ cakṣurnāsālagnaṃ na lambakam | [GarPur, 1, 65 101.2]
na pṛthū bālendunibhe bhruvau cātha lalāṭakam | [GarPur, 1, 65 102.1]
śubham ardhendusaṃsthānam atuṅgaṃ syādalomaśam | [GarPur, 1, 65 102.2]
sumāṃsalaṃ karṇayugmaṃ samaṃ mṛdu samāhitam | [GarPur, 1, 65 103.1]
snigdhā nīlāśca mṛdavo mūrdhajāḥ kuñcitāḥ kacāḥ | [GarPur, 1, 65 103.2]
strīṇāṃ samaṃ śiraḥ śreṣṭhaṃ pāde pāṇitale 'thavā | [GarPur, 1, 65 104.1]
vājikuñjaraśrīvṛkṣayūpeṣuyavatomaraiḥ | [GarPur, 1, 65 104.2]
dhvajacāmaramālābhiḥ śailakuṇḍalavedibhiḥ | [GarPur, 1, 65 105.1]
śaṅkhātapatrapadmaiśca matsyasvastikasadrathaiḥ | [GarPur, 1, 65 105.2]
lakṣaṇairaṅkuśādyaiśca striyaḥ syū rājavallabhāḥ | [GarPur, 1, 65 106.1]
nigūḍhamaṇibandhau ca padmagarbhopamau karau | [GarPur, 1, 65 106.2]
na nimnaṃ nonnataṃ strīṇāṃ bhavetkaratalaṃ śubham | [GarPur, 1, 65 107.1]
rekhānvitaṃ tvavidhavāṃ kuryāt saṃbhoginīṃ striyam | [GarPur, 1, 65 107.2]
rekhā yā maṇibandhotthā gatā madhyāṅguliṃ kare | [GarPur, 1, 65 107.3]
gatā pāṇitale yā ca yordhvapādatale sthitā | [GarPur, 1, 65 108.1]
strīṇāṃ puṃsāṃ tathā sā syādrājyāya ca sukhāya ca | [GarPur, 1, 65 108.2]
kaniṣṭhikāmūlabhavā rekhā kuryācchatāyuṣam | [GarPur, 1, 65 109.1]
pradeśinīmadhyamābhyām antarālagatā satī | [GarPur, 1, 65 109.2]
ūnā ūnāyuṣaṃ kuryādrekhāścāṅguṣṭhamūlagāḥ | [GarPur, 1, 65 110.1]
bṛhatyaḥ putrāstanvyastu pramadāḥ parikīrtitāḥ | [GarPur, 1, 65 110.2]
svalpāyuṣo bahucchinnā dīrghācchinnā mahāyuṣam | [GarPur, 1, 65 111.1]
śubhaṃ tu lakṣaṇaṃ strīṇāṃ proktaṃ tvaśubhamanyathā | [GarPur, 1, 65 111.2]
kaniṣṭhikānāmikā vā yasyā na spṛśate mahīm | [GarPur, 1, 65 112.1]
aṅguṣṭhaṃ vā gatātītya tarjanī kulaṭā ca sā | [GarPur, 1, 65 112.2]
ūrdhvaṃ dvābhyāṃ piṇḍikābhyāṃ jaṅghe cātiśirālake | [GarPur, 1, 65 113.1]
romaśe cātimāṃse ca kumbhākāraṃ tathodaram | [GarPur, 1, 65 113.2]
vāmāvartaṃ nimnamalpaṃ duḥkhitānāṃ ca guhyakam | [GarPur, 1, 65 114.1]
grīvayā hrasvayā niḥsvā dīrghayā ca kulakṣayaḥ | [GarPur, 1, 65 114.2]
pṛthulayā pracaṇḍāśca striyaḥ syurnātra saṃśayaḥ | [GarPur, 1, 65 115.1]
kekare piṅgale netre śyāme lolekṣaṇā satī | [GarPur, 1, 65 115.2]
smite kūpe gaṇḍayośca sā dhruvaṃ vyabhicāriṇī | [GarPur, 1, 65 116.1]
pralambinī lalāṭe tu devaraṃ hanti cāṅganā | [GarPur, 1, 65 116.2]
udare śvaśuraṃ hanti patiṃ hanti sphicordvayoḥ | [GarPur, 1, 65 117.1]
yā tu romottarauṣṭhī syānna śubhā bhartureva hi | [GarPur, 1, 65 117.2]
stanau saromāv aśubhau karṇau ca viṣamau tathā | [GarPur, 1, 65 118.1]
karālā viṣamā dantāḥ kleśāya ca bhavanti te | [GarPur, 1, 65 118.2]
cauryāya kṛṣṇamāṃsāśca dīrghā bhartuśca mṛtyave | [GarPur, 1, 65 119.1]
kravyādarūpairhastaiśca vṛkakākādisannibhaiḥ | [GarPur, 1, 65 119.2]
śirālairviṣamaiḥ śuṣkairvittahīnā bhavanti hi | [GarPur, 1, 65 120.1]
samunnatottarauṣṭhī yā kalahe rūkṣabhāṣiṇī | [GarPur, 1, 65 120.2]
strīṣu doṣā virūpāsu patrākāro guṇāstataḥ | [GarPur, 1, 65 121.1]
narastrīlakṣaṇaṃ proktaṃ vakṣye tajjñānadāyakam | [GarPur, 1, 65 121.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe jyotiḥśāstre sāmudrike strīnaralakṣaṇaṃ nāma pañcaṣaṣṭitamo 'dhyāyaḥ | [GarPur, 1, 65 122.1]
{GarPur, 1, 66}
hariruvāca | [GarPur, 1, 66 1.1]
nirlakṣaṇā śubhā syācca cakrāṅkitaśilārcanāt | [GarPur, 1, 66 1.2]
ādau sudarśano mūrtirlakṣmīnārāyaṇaḥ paraḥ | [GarPur, 1, 66 1.3]
tricakro 'sāvacyutaḥ syāccatuścakraś caturbhujaḥ | [GarPur, 1, 66 2.1]
vāsudevaśca pradyumnastataḥ saṅkarṣaṇaḥ smṛtaḥ | [GarPur, 1, 66 2.2]
puruṣottamaścāṣṭamaḥ syānna vyūho daśātmakaḥ | [GarPur, 1, 66 3.1]
ekādaśo 'niruddhaḥ syāddvādaśo dvādaśātmakaḥ | [GarPur, 1, 66 3.2]
ata ūrdhvamanantaḥ syācchakre rekādikaiḥ kramāt | [GarPur, 1, 66 4.1]
sudarśanā lakṣitāśca pūjitāḥ sarvakāmadāḥ | [GarPur, 1, 66 4.2]
śālagrāmaśilā yatra devo dvāravatībhavaḥ | [GarPur, 1, 66 5.1]
ubhayoḥ saṃgamo yatra tatra muktirna saṃśayaḥ | [GarPur, 1, 66 5.2]
śālagrāmo dvārakā ca naimiṣaṃ puṣkaraṃ gayā | [GarPur, 1, 66 6.1]
vārāṇasī prayāgaśca kurukṣetraṃ ca sūkaram | [GarPur, 1, 66 6.2]
gaṅgā ca narmadā caiva candrabhāgā sarasvatī | [GarPur, 1, 66 7.1]
puruṣottamo mahākālastīrthānyetāni śaṅkara | [GarPur, 1, 66 7.2]
sarvapāpaharāṇyeva bhuktamuktipradāni vai | [GarPur, 1, 66 8.1]
prabhavo vibhavaḥ śuklaḥ pramodo 'tha prajāpatiḥ | [GarPur, 1, 66 8.2]
aṅgirāḥ śrīmukho bhāvaḥ yuvā dhātā tathaiva ca | [GarPur, 1, 66 9.1]
īśvaro bahudhānyaśca pramāthī vikramo viṣuḥ | [GarPur, 1, 66 9.2]
citrabhānuḥ svarbhānuśca tāraṇaḥ pārthivo vyayaḥ | [GarPur, 1, 66 10.1]
sarvajitsarvadhārī ca virodhī vikṛtiḥ kharaḥ | [GarPur, 1, 66 10.2]
nandano vijayaścaiva jayo manmathadurmukhau | [GarPur, 1, 66 11.1]
hemalambo vilambaśca vikāraḥ śarvarī plavaḥ | [GarPur, 1, 66 11.2]
śubhakṛcchobhanaḥ krodhī viśvāvasuparābhavau | [GarPur, 1, 66 12.1]
plavaṅgaḥ kīlakaḥ saumyaḥ sādhāraṇavirodhakṛt | [GarPur, 1, 66 12.2]
paridhāvī pramādī ca ānando rākṣaso nalaḥ | [GarPur, 1, 66 13.1]
piṅgalaḥ kālasiddhārthau raudrirvai durmatistathā | [GarPur, 1, 66 13.2]
dundubhī rudhirodgārī raktākṣaḥ krodhano 'kṣayaḥ | [GarPur, 1, 66 14.1]
aśobhanāḥ śobhanāśca nāmnaivaite hi vatsarāḥ | [GarPur, 1, 66 14.2]
kālaṃ vakṣyāmi saṃsiddhyai rudra pañcasvarodayāt | [GarPur, 1, 66 15.1]
rājā sājā udāsā ca pīḍā mṛtyustathaiva ca | [GarPur, 1, 66 15.2]
ā ī ū ai au svarāṃśca likhetpañcāgnikoṣṭhake | [GarPur, 1, 66 16.1]
ūrdhvatiryaggatai rekhaiḥ ṣaḍvahnikramamāgataiḥ | [GarPur, 1, 66 16.2]
tithī ekāgnikoṣṭheṣu trayo rājātha sājayāḥ | [GarPur, 1, 66 17.1]
udāsāmṛtyupīḍāśca kujaḥ somasutaḥ kramāt | [GarPur, 1, 66 17.2]
guruśukrau ca mandaśca ravicandrau yathoditam | [GarPur, 1, 66 18.1]
revatyādimṛgāntāśca ṛkṣāṇi prathamā kalā | [GarPur, 1, 66 18.2]
pañcapañcānyatra bhāni caitrādya udayastathā | [GarPur, 1, 66 19.1]
dvādaśāhair dvayor māsanāmnor ādyakṣaraṃ tathā | [GarPur, 1, 66 19.2]
kalāliṅgā ca yā tiṣṭhetpañcamastasya vai mṛtiḥ | [GarPur, 1, 66 20.1]
kalā tithistathā vāro nakṣatraṃ māsameva ca | [GarPur, 1, 66 20.2]
nāmodayasya pūrvaṃ ca tathā bhavati nānyathā | [GarPur, 1, 66 21.1]
oṃ kṣaiṃ śivāya namaḥ | [GarPur, 1, 66 21.2]
kṣāmādyaṅgaśivāmīkṣā viṣagrahamatirhara | [GarPur, 1, 66 22.1]
trailokyamohanaṃ bījaṃ nṛsiṃhasya tu padmagam | [GarPur, 1, 66 22.2]
mṛtyuñjayo gaṇo lakṣmī rocanādyaistu lekhitaḥ | [GarPur, 1, 66 23.1]
bhūrje tu dhāritāḥ kaṇṭhe bāhau ceti jayādidāḥ | [GarPur, 1, 66 23.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe jyotiḥśāstre śālagrāmaṣaṣṭyūbdasvarodayānāṃ nirūpaṇaṃ nāma ṣaṭṣaṣṭitamo 'dhyāyaḥ | [GarPur, 1, 66 24.1]
{GarPur, 1, 67}
sūta uvāca | [GarPur, 1, 67 1.1]
hareḥ śrutvā haro gaurīṃ dehasthaṃ jñānamabravīt | [GarPur, 1, 67 1.2]
kujo vahnī raviḥ pṛthvī saurirāpaḥ prakīrtitaḥ | [GarPur, 1, 67 2.1]
vāyusaṃsthāsthito rāhurdakṣarandhrāvabhāsakaḥ | [GarPur, 1, 67 2.2]
guruḥ śukrastathā saumyaścandraścaiva caturthakaḥ | [GarPur, 1, 67 3.1]
vāmanāḍīṃ tu madhyasthāṃ kārayedātmanastathā | [GarPur, 1, 67 3.2]
yadācara ilāyuktastadā karma samācaret | [GarPur, 1, 67 4.1]
sthānasevāṃ tathā dhyānaṃ vāṇijyaṃ rājadarśanam | [GarPur, 1, 67 4.2]
anyāni śubhakarmāṇi kārayeta prayatnataḥ | [GarPur, 1, 67 5.1]
dakṣanāḍīpravāhe tu śanirbhaumaśca saihikaḥ | [GarPur, 1, 67 5.2]
inaścaiva tathāpye pāpānāmudayo bhavet | [GarPur, 1, 67 6.1]
śubhāśubhaviveko hi jñāyate tu svarodayāt | [GarPur, 1, 67 6.2]
dehamadhye sthitā nāḍyo bahurūpāḥ suvistarāḥ | [GarPur, 1, 67 7.1]
nābheradhastādyaḥ kandastvaṅkurāstatra nirgatāḥ | [GarPur, 1, 67 7.2]
dvisaptatisahasrāṇi nābhimadhye vyavasthite | [GarPur, 1, 67 8.1]
cakravacca sthitāstāstu sarvāḥ prāṇaharāḥ smṛtāḥ | [GarPur, 1, 67 8.2]
tāsāṃ madhye trayaḥ śreṣṭhā vāmadakṣiṇamadhyamāḥ | [GarPur, 1, 67 9.1]
vāmā somātmikā proktā dakṣiṇā ravisannibhā | [GarPur, 1, 67 9.2]
madhyamā ca bhavedagniḥ phalantī kālapūriṇī | [GarPur, 1, 67 10.1]
vāmā hyamṛtarūpā ca jagadāpyāyane sthitā | [GarPur, 1, 67 10.2]
dakṣiṇā raudrabhāgena jagacchoṣayate sadā | [GarPur, 1, 67 11.1]
dvayorvāhe tu mṛtyuḥ syāt sarvakāryavināśinī | [GarPur, 1, 67 11.2]
nirgame tu bhavedvāmā praveśe dakṣiṇā smṛtā | [GarPur, 1, 67 12.1]
iḍācāre tathā saumyaṃ candrasūryagatastathā | [GarPur, 1, 67 12.2]
kārayet krūrakarmāṇi prāṇe piṅgalasaṃsthite | [GarPur, 1, 67 13.1]
yātrāyāṃ sarvakāryeṣu viṣāpahāraṇe iḍā | [GarPur, 1, 67 13.2]
bhojane maithune yuddhe piṅgalā siddhidāyikā | [GarPur, 1, 67 14.1]
uccāṭamāraṇādyeṣu karmasveteṣu piṅgalā | [GarPur, 1, 67 14.2]
maithune caiva saṃgrāme bhojane siddhidāyikā | [GarPur, 1, 67 15.1]
śobhaneṣu ca kāryeṣu yātrāyāṃ viṣakarmaṇi | [GarPur, 1, 67 15.2]
śāntimuktyarthasiddhyai ca iḍā yojyā narādhipaiḥ | [GarPur, 1, 67 16.1]
dvābhyāṃ caiva pravāhe ca krūrasaumyavivarjane | [GarPur, 1, 67 16.2]
viṣavattaṃ tu jānīyātsaṃsmarettu vicakṣaṇaḥ | [GarPur, 1, 67 17.1]
saumyādiśubhakāryeṣu lābhādijayajīvite | [GarPur, 1, 67 17.2]
gamanāgamane caiva vāmā sarvatra pūjitā | [GarPur, 1, 67 18.1]
yuddhādibhojane ghāte strīṇāṃ caiva tu saṃgame | [GarPur, 1, 67 18.2]
praśastā dakṣiṇā nāḍī praveśe kṣudrakarmaṇi | [GarPur, 1, 67 19.1]
śubhāśubhāni kāryāṇi lābhālābhau jayājayau | [GarPur, 1, 67 19.2]
jīvājīvāya yatpṛcchenna sidhyati ca madhyamā | [GarPur, 1, 67 20.1]
vāmācāre 'thavā dakṣe pratyaye yatra nāyakaḥ | [GarPur, 1, 67 20.2]
tanusthaḥ pṛcchate yastu tatra siddhirna saṃśayaḥ | [GarPur, 1, 67 21.1]
vaicchando vāmadevastu yadā vahati cātmani | [GarPur, 1, 67 21.2]
tatra bhāge sthitaḥ pṛcchetsiddhirbhavati niṣphalā | [GarPur, 1, 67 22.1]
vāme vā dakṣiṇe vāpi yatra saṃkramate śivā | [GarPur, 1, 67 22.2]
ghore ghorāṇi kāryāṇi saumye vai madhyamāni ca | [GarPur, 1, 67 23.1]
prasthite bhāgato haṃse dvābhyāṃ vai sarvavāhinī | [GarPur, 1, 67 23.2]
tadā mṛtyuṃ vijānīyādyogī yogaviśāradaḥ | [GarPur, 1, 67 24.1]
yatrayatra sthitaḥ pṛcchedvāmadakṣiṇasaṃmukhaḥ | [GarPur, 1, 67 24.2]
tatratatra samaṃ diśyād vātasyodayanaṃ sadā | [GarPur, 1, 67 25.1]
agrato vāmikā śreṣṭhā pṛṣṭhato dakṣiṇā śubhā | [GarPur, 1, 67 25.2]
vāmena vāmikā proktā dakṣiṇe dakṣiṇā śubhā | [GarPur, 1, 67 26.1]
vāme vāmā śubhe caiva dakṣiṇe dakṣiṇā śubhā | [GarPur, 1, 67 26.2]
jīvo jīvati jīvena yacchūnyaṃ tastvaro bhavet | [GarPur, 1, 67 27.1]
yat kiṃcit kāryam uddiṣṭaṃ jayādiśubhalakṣaṇam | [GarPur, 1, 67 27.2]
tatsarvaṃ pūrṇanāḍyāṃ tu jāyate nirvikalpataḥ | [GarPur, 1, 67 28.1]
anyanāḍyādiparyantaṃ pakṣatrayamudāhṛtam | [GarPur, 1, 67 28.2]
yāvatṣaṣṭhī tu pṛcchāyāṃ pūrṇāyāṃ prathamo jayet | [GarPur, 1, 67 29.1]
riktāyāṃ tu dvitīyastu kathayettadaśaṅkitaḥ | [GarPur, 1, 67 29.2]
vāmācārasamo vāyurjāyate karmasiddhidaḥ | [GarPur, 1, 67 30.1]
pravṛtte dakṣiṇe mārge viṣame viṣamākṣaram | [GarPur, 1, 67 30.2]
anyatra vāmavāhe tu nāma vai viṣamākṣaram | [GarPur, 1, 67 31.1]
tadāsau jayamāpnoti yodhaḥ saṃgrāmamadhyataḥ | [GarPur, 1, 67 31.2]
dakṣavātapravāhe tu yadi nāma samākṣaram | [GarPur, 1, 67 32.1]
jāyate nātra sandeho nāḍīmadhye tu lakṣayet | [GarPur, 1, 67 32.2]
piṅgalāntargate prāṇe śamanīyāhavaṃ jayet | [GarPur, 1, 67 33.1]
yāvannāḍyudayaṃ cārastāṃ diśaṃ yāvadāpayet | [GarPur, 1, 67 33.2]
na dātuṃ jāyate so 'pi nātra kāryā vicāraṇā | [GarPur, 1, 67 34.1]
atha saṃgrāmamadhye tu yatra nāḍī sadā vahet | [GarPur, 1, 67 34.2]
sā diśā jayamāpnoti śūnye bhaṅgaṃ vinirdiśet | [GarPur, 1, 67 35.1]
jātacāre jayaṃ vidyānmṛtake mṛtamādiśet | [GarPur, 1, 67 35.2]
jayaṃ parājayaṃ caiva yo jānāti sa paṇḍitaḥ | [GarPur, 1, 67 36.1]
vāme vā dakṣiṇe vāpi yatra saṃcarate śivam | [GarPur, 1, 67 36.2]
kṛtvā tatpadamāpnoti yātrā saṃtataśobhanā | [GarPur, 1, 67 37.1]
śaśisūryapravāhe tu sati yuddhaṃ samācaret | [GarPur, 1, 67 37.2]
yastu pṛcchati tatrasthaḥ sa sādhur jayati dhruvam | [GarPur, 1, 67 38.1]
yāṃ diśaṃ vahate vāyustāṃ diśaṃ yāvadājayaḥ | [GarPur, 1, 67 38.2]
jāyate nātra sandehahandro yadyagrataḥ sthitaḥ | [GarPur, 1, 67 39.1]
meṣyādyā daśa yā nāḍyo dakṣiṇā vāmasaṃsthitāḥ | [GarPur, 1, 67 39.2]
care sthire tadvimārge tādṛśe tādṛśe kramāt | [GarPur, 1, 67 40.1]
nirgame nirgamaṃ yāti saṃgrahe saṃgrahaṃ viduḥ | [GarPur, 1, 67 40.2]
pṛcchakasya vacaḥ śrutvā ghaṇṭākāreṇa lakṣayet | [GarPur, 1, 67 41.1]
vāme vā dakṣiṇe vāpi pañcatattvasthitaḥ śive | [GarPur, 1, 67 41.2]
ūrdhve 'gniradha āpaśca tiryaksaṃsthaḥ prabhañjanaḥ | [GarPur, 1, 67 42.1]
madhye tu pṛthivī jñeyā nabhaḥ sarvatra sarvadā | [GarPur, 1, 67 42.2]
ūrdhve mṛtyuradhaḥ śāntistiryak coccāṭayetsudhīḥ | [GarPur, 1, 67 43.1]
madhye stambhaṃ vijānīyānmokṣaḥ sarvatra sarvage | [GarPur, 1, 67 43.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe svarodaye śubhāśubhanirūpaṇaṃ nāma saptaṣaṣṭitamo 'dhyāyaḥ | [GarPur, 1, 67 44.1]
{GarPur, 1, 68}
sūta uvāca | [GarPur, 1, 68 1.1]
parīkṣāṃ vacmi ratnānāṃ balo nāmāsuro 'bhavat | [GarPur, 1, 68 1.2]
indrādyā nirjitāstena vijetuṃ tairna śakyate | [GarPur, 1, 68 1.3]
varavyājena paśutāṃ yācitaḥ sa surairmakhe | [GarPur, 1, 68 2.1]
balo dadau sa paśutām atisattvasurair hataḥ | [GarPur, 1, 68 2.2]
paśuvatsa viśastastaiḥ svavākyāśaniyantritaḥ | [GarPur, 1, 68 3.1]
balo lokoparāya devānāṃ hitakāmyayā | [GarPur, 1, 68 3.2]
tasya sattvaviśuddhasya viśuddhena ca karmaṇā | [GarPur, 1, 68 4.1]
kāyasyāvayavāḥ sarve ratnabījatvamāyayuḥ | [GarPur, 1, 68 4.2]
devānāmatha yakṣāṇāṃ siddhānāṃ pavanāśinām | [GarPur, 1, 68 5.1]
ratnabījaṃ svayaṃ grāhaḥ sumahānabhavattadā | [GarPur, 1, 68 5.2]
teṣāṃ tu patatāṃ vegādvimānena vihāyasā | [GarPur, 1, 68 6.1]
yadyatpapāta ratnānāṃ bījaṃ kvacana kiṃcana | [GarPur, 1, 68 6.2]
mahodadhau sariti vā pavarta kānane 'pi vā | [GarPur, 1, 68 7.1]
tattadākaratāṃ yātaṃ sthānamādheyagauravāt | [GarPur, 1, 68 7.2]
teṣu rakṣoviṣavyālavyādhighnāny aghahāni ca | [GarPur, 1, 68 8.1]
prādurbhavanti ratnāni tathaiva viguṇāni ca | [GarPur, 1, 68 8.2]
vajraṃ muktāmaṇayaḥ sapadmarāgāḥ samarakatāḥ proktāḥ | [GarPur, 1, 68 9.1]
api cendranīlamaṇivaravaidūryāḥ puṣparāgāśca | [GarPur, 1, 68 9.2]
karketanaṃ sapulakaṃ rudhirākhyasamanvitaṃ tathā sphaṭikam | [GarPur, 1, 68 10.1]
vidrumamaṇiśca yatnāduddiṣṭaṃ saṃgrahe tajjñaiḥ | [GarPur, 1, 68 10.2]
ākāravarṇau prathamaṃ guṇadoṣau tatphalaṃ parīkṣā ca | [GarPur, 1, 68 11.1]
mūlyaṃ ca ratnakuśalairvijñeyaṃ sarvaśāstrāṇām | [GarPur, 1, 68 11.2]
kulagneṣūpajāyante yāni copahate 'hani | [GarPur, 1, 68 12.1]
dauṣais tānyapi yujyante hīyante guṇasampadā | [GarPur, 1, 68 12.2]
parīkṣāpariśuddhānāṃ ratnānāṃ pṛthivībhujā | [GarPur, 1, 68 13.1]
dhāraṇaṃ saṃgraho vāpi kāryaḥ śriyamabhīpsatā | [GarPur, 1, 68 13.2]
śāstrajñaḥ kuśalāścāpi ratnabhājaḥ parīkṣakāḥ | [GarPur, 1, 68 14.1]
ta eva mūlyamātrāyā vettāraḥ parikīrtitāḥ | [GarPur, 1, 68 14.2]
mahāprabhāvaṃ vibudhair yasyamād vajramudāhṛtam | [GarPur, 1, 68 15.1]
vajrapūrvā parīkṣeyaṃ tato 'smābhiḥ prakīrtyate | [GarPur, 1, 68 15.2]
tasyāsthileśo nipapāta yeṣu bhuvaḥ pradeśeṣu kathaṃcideva | [GarPur, 1, 68 16.1]
vajrāṇi vajrāyudhanirjigīṣor bhavanti nānākṛtimanti teṣu | [GarPur, 1, 68 16.2]
haimamātaṅgasaurāṣṭrāḥ pauṇḍrakā liṅgakosalāḥ | [GarPur, 1, 68 17.1]
veṇvātaṭāḥ sasauvīrā vajrasyāṣṭa vihārakāḥ | [GarPur, 1, 68 17.2]
ātāmrā himaśailajāśca śaśibhā veṇvātaṭīyāḥ smṛtāḥ sauvīre tvasitābjameghasadṛśās tāmrāśca saurāṣṭrajāḥ | [GarPur, 1, 68 18.1]
kāliṅgāḥ kanakāvadātarucirāḥ pītaprabhāḥ kosale śyāmāḥ puṇḍrabhavā mataṅgaviṣaye nātyantapītaprabhāḥ | [GarPur, 1, 68 18.2]
atyarthaṃ laghu varṇataśca guṇavatpārśveṣu samyak samaṃ rekhābindukalaṅkakākapadakatrāsādibhir varjitam | [GarPur, 1, 68 19.1]
loke 'smin paramāṇumātram api yadvajraṃ kvacid dṛśyate tasmindevasamāśrayo hyavitathastīkṣṇāgradhāraṃ yadi | [GarPur, 1, 68 19.2]
vajreṣu varṇayuktyā devānāmapi vigrahaḥ proktaḥ | [GarPur, 1, 68 20.1]
varṇebhyaśca vibhāgaḥ kāryo varṇāśrayādeva | [GarPur, 1, 68 20.2]
haritasitapītapiṅgaśyāmās tāmrāḥ svabhāvato rucirāḥ | [GarPur, 1, 68 21.1]
harivaruṇaśakrahutavahapitṛpatimarutāṃ svakā varṇāḥ | [GarPur, 1, 68 21.2]
viprasya śaṅkhakumudasphaṭikāvadātaḥ syātkṣattriyasya śaśababhruvilocanābhaḥ | [GarPur, 1, 68 22.1]
vaiśyasya kāntakadalīdalasaṃnikāśaḥ śūdrasya dhautakaravālasamānadīptiḥ | [GarPur, 1, 68 22.2]
dvau vajravarṇau pṛthivīpatīnāṃ sadbhiḥ pradiṣṭau na tu sārvajanyau | [GarPur, 1, 68 23.1]
yaḥ syājjavāvidrumabhaṅgaśoṇo yo vā haridrārasaṃnikāśaḥ | [GarPur, 1, 68 23.2]
īśatvātsarvavarṇānāṃ guṇavatsārvavarṇikam | [GarPur, 1, 68 24.1]
kāmato dhārayedrājā na tvanyo 'nyatkathañcana | [GarPur, 1, 68 24.2]
adharottaravṛttayā hi yādṛk syādvarṇasaṅkaraḥ | [GarPur, 1, 68 25.1]
tataḥ kaṣṭataro vajravarṇānāṃ saṅkaro mataḥ | [GarPur, 1, 68 25.2]
na ca mārgavibhāgamātravṛttyā viduṣā vajraparigraho vidheyaḥ | [GarPur, 1, 68 26.1]
guṇavadguṇasampadāṃ vibhūtirviparīto vyasanodayasya hetuḥ | [GarPur, 1, 68 26.2]
ekamapi yasya śṛṅgaṃ vidalitamavalokyate viśīrṇaṃ vā | [GarPur, 1, 68 27.1]
guṇavadapi tanna dhāryaṃ vajraṃ śreyo 'rthibhirbhavane | [GarPur, 1, 68 27.2]
sphuṭitāgniviśīrṇaśṛṅgadeśaṃ malavarṇaiḥ pṛṣatairupetamadhyam | [GarPur, 1, 68 28.1]
na hi vajrabhṛto 'pi vajramāśu śriyamapyāśrayalālasāṃ na kuryāt | [GarPur, 1, 68 28.2]
yasyaikadeśaḥ kṣatajāvabhāso yadvā bhavellohitavarṇacitram | [GarPur, 1, 68 29.1]
na tanna kuryāddhriyamāṇamāśu svacchandamṛtyorapi jīvitāntam | [GarPur, 1, 68 29.2]
koṭyaḥ pārśvanidhārāśca ṣaḍaṣṭau dvādaśeti ca | [GarPur, 1, 68 30.1]
uttuṅgasamatīkṣṇāgrāḥ vajrasyākarajā guṇāḥ | [GarPur, 1, 68 30.2]
ṣaṭkoṭi śuddham amalaṃ sphuṭatīkṣṇadhāraṃ varṇānvitaṃ laghu supārśvam apetadoṣam | [GarPur, 1, 68 31.1]
indrāyudhāṃśuvisṛtichuritāntarikṣam evaṃvidhaṃ bhuvi bhavetsulabhaṃ na vajram | [GarPur, 1, 68 31.2]
tīkṣṇāgraṃ vimalamapetasarvadoṣaṃ dhatte yaḥ prayatatanuḥ sadaiva vajram | [GarPur, 1, 68 32.1]
vṛddhistaṃ pratidinameti yāvadāyuḥ strīsampatsutadhanadhānyagodaśūnām | [GarPur, 1, 68 32.2]
vyālavahniviṣavyāghrataskarāmbubhayāni ca | [GarPur, 1, 68 33.1]
dūrāttasya nivartante karmāṇyātharvaṇāni ca | [GarPur, 1, 68 33.2]
yadi vajramapetasarvadoṣaṃ bibhṛyāttaṇḍulaviṃśatiṃ gurutve | [GarPur, 1, 68 34.1]
maṇiśāstravido vadanti tasya dviguṇaṃ rūpakalakṣamagramūlyam | [GarPur, 1, 68 34.2]
tribhāgahīnārdhatadardhaśeṣaṃ trayodaśaṃ triṃśadato 'rdhabhāgāḥ | [GarPur, 1, 68 35.1]
aśītibhāgo 'tha śatāṃśabhāgaḥ sahasrabhāgo 'lpasamānayogaḥ | [GarPur, 1, 68 35.2]
yattaṇḍulairdvādaśabhiḥ kṛtasya vajrasya mūlyaṃ prathamaṃ pradiṣṭam | [GarPur, 1, 68 36.1]
dvābhyāṃ kramādvānim upāgatasya tvekāvamānasya viniścayo 'yam | [GarPur, 1, 68 36.2]
na cāpi taṇḍulaireva vajrāṇāṃ dharaṇakramaḥ | [GarPur, 1, 68 37.1]
aṣṭābhiḥ sarṣapair gairaistaṇḍulaṃ parikalpayet | [GarPur, 1, 68 37.2]
yattu sarvaguṇairyuktaṃ vajraṃ tarati vāriṇi | [GarPur, 1, 68 38.1]
ratnavarge samaste 'pi tasya dhāraṇamiṣyate | [GarPur, 1, 68 38.2]
alpenāpi hi doṣeṇa lakṣyālakṣyeṇa dvaṣitam | [GarPur, 1, 68 39.1]
svamūlyād daśamaṃ bhāgaṃ vajraṃ labhati mānavaḥ | [GarPur, 1, 68 39.2]
prakaṭānekadoṣasya svalpasya mahato 'pi vā | [GarPur, 1, 68 40.1]
svamūlyācchataśo bhāgo vajrasya na vidhīyate | [GarPur, 1, 68 40.2]
spaṣṭadoṣamalaṅkāre vajraṃ yadyapi dṛśyate | [GarPur, 1, 68 41.1]
ratnānāṃ parikarmārthaṃ mūlyaṃ tasya bhavellaghu | [GarPur, 1, 68 41.2]
prathamaṃ guṇasampadābhyupetaṃ pratibaddhaṃ samupaiti yacca doṣam | [GarPur, 1, 68 42.1]
alamābharaṇena tasya rājño guṇahīno 'pi maṇirna bhūṣaṇāya | [GarPur, 1, 68 42.2]
nāryā vajramadhāryaṃ guṇavadapi sutaprasūtimicchantyā | [GarPur, 1, 68 43.1]
anyatra dīrghācipiṭatryaśrādyaguṇair viyuktācca | [GarPur, 1, 68 43.2]
ayasā puṣparāgeṇa tathā gomedakena ca | [GarPur, 1, 68 44.1]
vaidūryasphaṭikābhyāṃ ca kācaiścāpi pṛthagvidhaiḥ | [GarPur, 1, 68 44.2]
pratirūpāṇi kurvanti vajrasya kuśalā janāḥ | [GarPur, 1, 68 45.1]
parīkṣā teṣu kartavyā vidvadbhiḥ suparīkṣakaiḥ | [GarPur, 1, 68 45.2]
kṣārollekhanaśāṇābhis teṣāṃ kāryaṃ parīkṣaṇam | [GarPur, 1, 68 46.1]
pṛthivyāṃ yāni ratnāni ye cānye lohadhātavaḥ | [GarPur, 1, 68 46.2]
sarvāṇi vilikhedvajraṃ tacca tairna vilikhyate | [GarPur, 1, 68 47.1]
gurutā sarvaratnānāṃ gauravādhārakāraṇam | [GarPur, 1, 68 47.2]
vajre tāṃ vaiparītyena sūrayaḥ paricakṣate | [GarPur, 1, 68 48.1]
jātirajātiṃ vilikhati jātiṃ vilikhanti vajrakuruvindāḥ | [GarPur, 1, 68 48.2]
vajrairvajraṃ vilikhati nānyena vilikhyate vajram | [GarPur, 1, 68 49.1]
vajrāṇi muktāmaṇayo ye ca kecana jātayaḥ | [GarPur, 1, 68 49.2]
na teṣāṃ pratibaddhānāṃ bhā bhavatyūrdhvagāminī | [GarPur, 1, 68 50.1]
tiryak kṣatatvāt keṣāṃcit kathaṃcid yadi jāyate | [GarPur, 1, 68 50.2]
tiryagvilikhyamānānāṃ sā pārśveṣu vihanyate | [GarPur, 1, 68 50.3]
yadyapi viśīrṇakoṭiḥ sabindurekhānvito vivarṇo vā | [GarPur, 1, 68 51.1]
tadapi dhanadhānyaputrānkaroti sendrāyudho vajraḥ | [GarPur, 1, 68 51.2]
saudāminīvisphuritābhirāmaṃ rājā yathoktaṃ kaliśaṃ dadhānaḥ | [GarPur, 1, 68 52.1]
parākramākrāntaparapratāpaḥ samastasāmantabhuvaṃ bhunakti | [GarPur, 1, 68 52.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe ratnatadviśeṣavajraparīkṣaṇādivarṇanaṃ nāmāṣṭaṣaṣṭitamo 'dhyāyaḥ | [GarPur, 1, 68 53.1]
{GarPur, 1, 69}
sūta uvāca | [GarPur, 1, 69 1.1]
dvipendrajīmūtavarāhaśaṅkhamatsyāhiśuktyudbhavaveṇujāni | [GarPur, 1, 69 1.2]
muktāphalāni prathitāni loke teṣāṃ ca śuktyudbhavameva bhūri | [GarPur, 1, 69 1.3]
tatraiva caikasya hi mūlamātraṃ niviśyate ratnapadasya jātu | [GarPur, 1, 69 2.1]
vedhyaṃ tu śuktyudbhavameva teṣāṃ śeṣāṇyavedhyāni vadanti tajjñāḥ | [GarPur, 1, 69 2.2]
tvaksāranāgendratimiprasūtaṃ yacchaṅkhajaṃ yacca varāhajātam | [GarPur, 1, 69 3.1]
prāyo vimuktāni bhavanti bhāsā śastāni māṅgalyatayā tathāpi | [GarPur, 1, 69 3.2]
yā mauktikānāmiha jātayo 'ṣṭau prakīrtitā ratnaviniścayajñaiḥ | [GarPur, 1, 69 4.1]
kambūdbhavaṃ teṣvadhamaṃ pradiṣṭamutpadyate yacca gajendrakumbhāt | [GarPur, 1, 69 4.2]
svayonimadyachavitulyavarṇaṃ śāṅkhaṃ bṛhallolaphalapramāṇam | [GarPur, 1, 69 5.1]
utpadyate vāraṇakumbhamadhyād āpītavarṇaṃ prabhayā vihīnam | [GarPur, 1, 69 5.2]
ye kambavaḥ śārṅgamukhāvamarśapītasya śaṅkhapravarasya gotre | [GarPur, 1, 69 6.1]
mataṅgajāścāpi viśuddhavaṃśyāste mauktikānāṃ prabhavāḥ pradiṣṭāḥ | [GarPur, 1, 69 6.2]
utpadyate mauktikameṣu vṛttamāpītavarṇaṃ prabhayā vihīnam | [GarPur, 1, 69 7.1]
pāṭhīnapṛṣṭhasya samānavarṇaṃ mīnātsuvṛttaṃ laghu cātisūkṣmam | [GarPur, 1, 69 7.2]
utpadyate vāricarānaneṣu matsyāś caite madhyacarāḥ payodheḥ | [GarPur, 1, 69 8.1]
varāhadaṃṣṭrāprabhavaṃ pradiṣṭaṃ tasyaiva daṃṣṭrāṅkuratulyavarṇam | [GarPur, 1, 69 8.2]
kvacit kathaṃcit sa bhuvaḥ pradeśe prajāyate sūkararāḍviśiṣṭaḥ | [GarPur, 1, 69 9.1]
varṣopalānāṃ samavarṇaśobhaṃ tvaksāraparvaprabhavaṃ pradiṣṭam | [GarPur, 1, 69 9.2]
te veṇavo divyajanopabhogye sthāne prarohanti na sārvajanye | [GarPur, 1, 69 10.1]
bhaujaṃgamaṃ mīnaviśuddhavṛttaṃ saṃsthānato 'tyujjvalavarṇaśobham | [GarPur, 1, 69 10.2]
nitāntadhautapravikalpamānanistriṃśadhārāsamavarṇakānti | [GarPur, 1, 69 11.1]
prāpyātiratnāni mahāprabhāṇi rājyaṃ śriyaṃ vā mahatīṃ durāpām | [GarPur, 1, 69 11.2]
tejo'nvitāḥ puṇyakṛto bhavanti muktāphalasyāhiśirobhavasya | [GarPur, 1, 69 12.1]
jijñāsayā ratnadhanaṃ vidhijñaiḥ śubhe muhūrte prayataiḥ prayatnāt | [GarPur, 1, 69 12.2]
rakṣāvidhānaṃ sumahadvidhāya harmyopariṣṭhaṃ kriyate yadā tat | [GarPur, 1, 69 13.1]
tadā mahādundubhimandraghoṣair vidyullatāvisphuritāntarālaiḥ | [GarPur, 1, 69 13.2]
payodharākrāntivilambinamrair ghanair navair āvriyate 'ntarikṣam | [GarPur, 1, 69 14.1]
na taṃ bhujaṅgā na tu yātudhānā na vyādhayo nāpyupasargadoṣāḥ | [GarPur, 1, 69 14.2]
hiṃsanti yasyāhiśiraḥsamutthaṃ muktāphalaṃ tiṣṭhati kośamadhye | [GarPur, 1, 69 15.1]
nābhyeti meghaprabhavaṃ dharitrīṃ vipradgataṃ tadvibudhā haranti | [GarPur, 1, 69 15.2]
arciḥprabhānāvṛtadigvibhāgam ādityavahuḥ khavibhāvyabimbam | [GarPur, 1, 69 16.1]
tejastiraskṛtya hutāśanendunakṣatratārāprabhavaṃ samagram | [GarPur, 1, 69 16.2]
divā yathā dīptiṅkaraṃ tathaiva tamo'vagāḍhāsvapi tanniśāsu | [GarPur, 1, 69 17.1]
vicitraratnadyuticārutoyā catuḥsamudrābharaṇopapannā | [GarPur, 1, 69 17.2]
mūlyaṃ na vā syāditi niścayo me kṛtsnā mahī tasya muvarṇapūrṇā | [GarPur, 1, 69 18.1]
hīno 'piyastallabhate kadācid vipākayogānmahataḥ śubhasya | [GarPur, 1, 69 18.2]
sāpatnyahīnāṃ sa mahīṃ samagrāṃ bhunakti tattiṣṭhati yāvadeva | [GarPur, 1, 69 19.1]
na kevalaṃ tacchubhakṛnnṛpasya bhāgyaiḥ prajānāmapi tasya janma | [GarPur, 1, 69 19.2]
tadyojanānāṃ paritaḥ sahasraṃ sarvānanarthān vimukhīkaroti | [GarPur, 1, 69 20.1]
nakṣatramāleva divo viśīrṇā dantāvalistasya mahāmurasya | [GarPur, 1, 69 20.2]
vicitravarṇeṣu viśuddhavarṇā payaḥsu patyuḥ payasāṃ papāta | [GarPur, 1, 69 21.1]
sampūrṇacandrāṃśukalāpakānter māṇipravekasya mahāguṇasya | [GarPur, 1, 69 21.2]
tacchuktimatsu sthitimāpa bījamāsan purāpyanyabhavāni yāni | [GarPur, 1, 69 22.1]
yasminpradeśe 'mbunidhau papāta sucārumuktāmaṇiratnabījam | [GarPur, 1, 69 22.2]
tasminpayastoyadharāvakīrṇaṃ śuktau sthitaṃ mauktikatāmavāpa | [GarPur, 1, 69 22.3]
kauverapāṇḍyahāṭakahemakam ityākarāstvaṣṭau | [GarPur, 1, 69 23.2]
śuktyudbhavaṃ nātinikṛṣṭavarṇaṃ pramāṇasaṃsthānaguṇaprabhābhiḥ | [GarPur, 1, 69 24.1]
utpadyate vardhanapārasīkapātālalokāntarasiṃhaleṣu | [GarPur, 1, 69 24.2]
cintyā na tasyākarajā viśeṣā rūpe pramāṇe ca yateta vidvān | [GarPur, 1, 69 25.1]
na ca vyavasthāsti guṇāguṇeṣu sarvatra sarvākṛtayo bhavanti | [GarPur, 1, 69 25.2]
etasya śuktiprabhasya muktāphalasya cānyena samunmitasya | [GarPur, 1, 69 26.1]
mūlyaṃ sahasrāṇi tu rūpakāṇāṃ tribhiḥ śatairapyadhikāni pañca | [GarPur, 1, 69 26.2]
yanmāṣakārdhena tato vihīnaṃ tatpañcabhāgadvayahīnamūlyam | [GarPur, 1, 69 27.1]
yanmāṣakāṃstrīnbibhṛyātsahasre dve tasya mūlyaṃ paramaṃ pradiṣṭam | [GarPur, 1, 69 27.2]
ardhādhikau dvau vahato 'sya mūlyaṃ tribhiḥ śatairapyadhikaṃ sahasram | [GarPur, 1, 69 28.1]
dvimāṣakonmānitagauravasya śatāni cāṣṭau kathitāni mūlyam | [GarPur, 1, 69 28.2]
ardhādhikaṃ māṣakamunmitasya samaṃ ca viṃśatritayaṃ śatānām | [GarPur, 1, 69 29.1]
guñjāśca ṣaḍ dhārayataḥ śate dve mūlyaṃ paraṃ tasya vadanti tajjñāḥ | [GarPur, 1, 69 29.2]
adhyardham unmānakṛtaṃ śataṃ syānmūlyaṃ guṇaistasya samanvitasya | [GarPur, 1, 69 29.3]
yadi ṣoḍaśabhir bhaved anūnaṃ dharaṇaṃ tatpravadanti dārvikākhyam | [GarPur, 1, 69 30.1]
adhikaṃ daśabhiḥ śataṃ ca mūlyaṃ samavāpnotyapi bāliśasya hastāt | [GarPur, 1, 69 30.2]
dviguṇairdaśabhirbhavedanūnaṃ dharaṇaṃ tadbhavakaṃ vadanti tajjñāḥ | [GarPur, 1, 69 31.1]
navasaptatimāpnuyātsvamūlyaṃ yadi na syādguṇasampadā vihīnam | [GarPur, 1, 69 31.2]
triṃśatā dharaṇaṃ pūrṇaṃ śikyaṃ tasyeti kīrtyate | [GarPur, 1, 69 32.1]
catvāriṃśadbhavettasyāḥ paraṃ mūlyaṃ viniścayaḥ | [GarPur, 1, 69 32.2]
catvāriṃśadra bhavettasyāstriṃśanmūlyaṃ labhet sā | [GarPur, 1, 69 33.1]
pañcāśattu bhavetsomastasya mūlyaṃ tu viṃśatiḥ | [GarPur, 1, 69 33.2]
ṣaṣṭirnikaraśīrṣaṃ syāttasyā mūlyaṃ caturdaśa | [GarPur, 1, 69 34.1]
aśītirnavatiścaiva kūpyeti parikīrtitā | [GarPur, 1, 69 34.2]
ekādaśa syānnava ca tayormūlyamanukramāt | [GarPur, 1, 69 34.3]
ādāya tatsakalameva tato 'nnabhāṇḍaṃ jambīrajātarasayojanayā vipakvam | [GarPur, 1, 69 35.1]
ghṛṣṭaṃ tato mṛdutanūkṛtapiṇḍamūlaiḥ kuryādyatheṣṭamanu mauktikamāśu viddham | [GarPur, 1, 69 35.2]
mṛlliptamatsyapuṭamadhyagataṃ tu kṛtvā paścātpacettanu tataśca biḍālapuṭyā | [GarPur, 1, 69 36.1]
dugdhe tataḥ payasi taṃ vipacetsudhāyāṃ pakvaṃ tato 'pi payasā śucicikraṇena | [GarPur, 1, 69 36.2]
śuddhaṃ tato vimalavastranigharṣaṇena syānmauktikaṃ vipulasadguṇakāntiyuktam | [GarPur, 1, 69 37.1]
vyāḍirjagāda jagatāṃ hi mahāprabhāvaḥ siddho vidagdhahitatatparayā dayāluḥ | [GarPur, 1, 69 37.2]
śvetakācasamaṃ tāraṃ hemāṃśaśatayojitam | [GarPur, 1, 69 38.1]
rasamadhye pradhāryeta mauktikaṃ dehabhūṣaṇam | [GarPur, 1, 69 38.2]
evaṃ hi siṃhale deśe kurvanti kuśalā janāḥ | [GarPur, 1, 69 39.1]
yasmin kṛtrimasandehaḥ kvacidbhavati mauktike | [GarPur, 1, 69 39.2]
uṣṇe salavaṇe snehe niśāṃ tadvāsayejjale | [GarPur, 1, 69 40.1]
vrīhibhirmardanīyaṃ vā śuṣkavastropaveṣṭitam | [GarPur, 1, 69 40.2]
yattu nāyāti vaivarṇyaṃ vijñeyaṃ tadakṛtrimam | [GarPur, 1, 69 41.1]
sitaṃ pramāṇavatsnigdhaṃ guru svacchaṃ sunirmalam | [GarPur, 1, 69 41.2]
tejo'dhikaṃ suvṛttaṃ ca mauktikaṃ guṇavatsmṛtam | [GarPur, 1, 69 42.1]
pramāṇavadgauravaraśmiyuktaṃ sitaṃ suvṛttaṃ samasūkṣmavedham | [GarPur, 1, 69 43.1]
akretur apyāvahati pramodaṃ yanmauktikaṃ tadguṇavatpradiṣṭam | [GarPur, 1, 69 43.2]
evaṃ samastena guṇodayena yanmauktikaṃ yogamupāgataṃ syāt | [GarPur, 1, 69 44.1]
na tasya bhartāramanarthajāta eko 'pi kaścit samupaiti doṣaḥ | [GarPur, 1, 69 44.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe muktāphalapramāṇādivarṇanaṃ nāma muktāphalaparīkṣā nāmaikonasaptatitamo 'dhyāyaḥ | [GarPur, 1, 69 45.1]
{GarPur, 1, 70}
sūta uvāca | [GarPur, 1, 70 1.1]
divākarastasya mahāmahimno mahāsurasyottamaratnabījam | [GarPur, 1, 70 1.2]
asṛggṛhītvā carituṃ pratasthe nistriṃśanīlena nabhaḥsthalena | [GarPur, 1, 70 1.3]
jetrā surāṇāṃ samareṣvajasraṃ vīryāvalepoddhatamānasena | [GarPur, 1, 70 2.1]
laṅkādhipenārdhapathe sametya svarbhānuneva prasabhaṃ niruddhaḥ | [GarPur, 1, 70 2.2]
tatsiṃhalīcārunitambabimbavikṣobhitāgādhamahāhradāyām | [GarPur, 1, 70 3.1]
pūgadrumābaddhataṭadvayāyāṃ mumoca sūryaḥ sariduttamāyām | [GarPur, 1, 70 3.2]
tataḥ prabhṛti sā gaṅgā tulyapuṇyaphalodayā | [GarPur, 1, 70 4.1]
nāmnā rāvaṇagaṅgeti prathimānamupāgatā | [GarPur, 1, 70 4.2]
tataḥ prabhṛtyeva ca śarvarīṣu kūlāni ratnairnicitāni tasyāḥ | [GarPur, 1, 70 5.1]
suvarṇanārācaśatairivāntarbahiḥ pradīptairniśitāni bhānti | [GarPur, 1, 70 5.2]
tasyās taṭepūjjvacārurāgā bhavanti toyeṣu ca padmarāgāḥ | [GarPur, 1, 70 6.1]
saugandhikotthāḥ kuruvindajāśca mahāguṇāḥ sphāṭikasamprasūtāḥ | [GarPur, 1, 70 6.2]
bhrājiṣṇavo dāḍimabījavarṇāstathāpare kiṃśukapuṣpabhāsaḥ | [GarPur, 1, 70 7.2]
khindurapadmotpalakuṅkumānāṃ lākṣārasasyāpi samānavarṇaḥ | [GarPur, 1, 70 8.1]
sāndre 'pi rāge prabhayā svayaiva bhānti svalakṣyāḥ sphuṭamadhyaśobhāḥ | [GarPur, 1, 70 8.2]
bhānośca bhāsāmanuvedhayogām āsādya raśmiprakareṇa dūram | [GarPur, 1, 70 9.1]
pārśvāni sarvāṇyanurañjayanti guṇāpapannāḥ sphaṭikaprasūtāḥ | [GarPur, 1, 70 9.2]
kusumbhanīlavyatimiśrarāgapratyugraraktābjatulyabhāsaḥ | [GarPur, 1, 70 10.1]
tathāpare 'ruṣkarakaṇṭakāripuṣpatviṣo hiṅgulavattviṣo 'nye | [GarPur, 1, 70 10.2]
cakorapuṃskokilasārasānāṃ netrāvabhāsaśca bhavanti kecit | [GarPur, 1, 70 11.1]
anye punaḥ santi ca puṣpitānāṃ tulyatviṣā kokanadottamānām | [GarPur, 1, 70 11.2]
prabhāvakāṭhinyagurutvayogaiḥ prāyaḥ samānāḥ sphaṭikodbhavānām | [GarPur, 1, 70 12.1]
ānīlaraktotpalacārubhāsaḥ saugandhikotthā maṇayo bhavanti | [GarPur, 1, 70 12.2]
kāmaṃ tu rāgaḥ kuruvindajeṣu sa naiva yādṛk sphaṭikodbhaveṣu | [GarPur, 1, 70 13.1]
nirarciṣo 'ntarbahulā bhavanti prabhāvavanto 'pi nataiḥ samastaiḥ | [GarPur, 1, 70 13.2]
ye tu rāvaṇagaṅgāyāṃ jāyante kuruvindakāḥ | [GarPur, 1, 70 14.1]
padmarāgaghanaṃ rāgaṃ bibhrāṇāḥ sphaṭikārciṣaḥ | [GarPur, 1, 70 14.2]
varṇānuyāyinasteṣām āndhradeśe tathāpare | [GarPur, 1, 70 15.1]
na jāyante hi ye kecinmūlyaleśamavāpnuyuḥ | [GarPur, 1, 70 15.2]
tathaiva sphāṭikotthānāṃ deśe tumburusaṃjñake | [GarPur, 1, 70 16.1]
sadharmāṇaḥ prajāyante svalpamūlyā hi te smṛtāḥ | [GarPur, 1, 70 16.2]
varṇādhikyaṃ gurutvaṃ ca snigdhatā samatācchatā | [GarPur, 1, 70 17.1]
arciṣmattā mahattā ca maṇīnāṃ guṇasaṃgrahaḥ | [GarPur, 1, 70 17.2]
ye karkaracchidramalopadigdhāḥ prabhāvimuktāḥ paruṣā vivarṇāḥ | [GarPur, 1, 70 18.1]
na te praśastā maṇayo bhavanti samānato jātiguṇaiḥ samastaiḥ | [GarPur, 1, 70 18.2]
doṣopasṛṣṭaṃ maṇim aprabodhād bibharti yaḥ kaścana kaṃcideva | [GarPur, 1, 70 19.1]
taṃ śokacintāmayamṛtyuvittanāśādayo doṣagaṇā bhajante | [GarPur, 1, 70 19.2]
kāmaṃ cārutarāḥ pañca jātīnā pratirūpakāḥ | [GarPur, 1, 70 20.1]
vijātayaḥ prayatnena vidvāṃstān upalakṣayet | [GarPur, 1, 70 20.2]
kalaśapurodbhavasiṃhalatumburudeśotthamuktapāṇīyāḥ | [GarPur, 1, 70 21.1]
śrīpūrṇakāśca sadṛśā vijātayaḥ padmarāgāṇām | [GarPur, 1, 70 21.2]
tuṣopasargāt kalaśābhidhānam ātāmrabhāvādapi tumburūttham | [GarPur, 1, 70 22.1]
kārṣṇyāttathā siṃhaladeśajātaṃ muktābhidhānaṃ nabhasaḥ svabhāvāt | [GarPur, 1, 70 22.2]
śrīpūrṇakaṃ dīptivinākṛtatvād vijātiliṅgāśraya eva bhedaḥ | [GarPur, 1, 70 23.1]
yastāmrikāṃ puṣyati padmarāgo yogāttuṣāṇāmiva pūrṇamadhyaḥ | [GarPur, 1, 70 23.2]
snehapradigdhaḥ pratibhāti yaśca yo vā praghṛṣṭaḥ prajahāti dīptim | [GarPur, 1, 70 24.1]
ākrāntamūrdhā ca tathāṅgulibhyāṃ yaḥ kālikāṃ pārśvagatāṃ bibharti | [GarPur, 1, 70 24.2]
samprāpya cotkṣipya yathānuvṛttiṃ bibharti yaḥ sarvaguṇānatīva | [GarPur, 1, 70 25.1]
tulyapramāṇasya ca tulyajāteryo vā gurutvena bhavettu tulyaḥ | [GarPur, 1, 70 25.2]
prāpyāpi ratnākarajā svajātiṃ lakṣed gurutvena guṇena vidvān | [GarPur, 1, 70 25.3]
apraṇaśyati sandehe śāṇe tu parilekhayet | [GarPur, 1, 70 26.1]
sujātakasamutthena likhitvāpi parasparam | [GarPur, 1, 70 26.2]
vajraṃ vā kuruvindaṃ vā vimucyānena kenacit | [GarPur, 1, 70 27.1]
nāśakyaṃ lekhanaṃ kartuṃ padmarāgendranīlayoḥ | [GarPur, 1, 70 27.2]
jātyasya sarve 'pi maṇerna jātu vijātayaḥ santi samānavarṇāḥ | [GarPur, 1, 70 28.1]
tathāpi nānākaraṇārthameva bhedaprakāraḥ paramaḥ pradiṣṭaḥ | [GarPur, 1, 70 28.2]
guṇopapannena sahāvabaddho maṇir na dhāryo viguṇo hi jātyā | [GarPur, 1, 70 29.1]
na kaustubhenāpi sahāvabaddhaṃ vidvānvijātiṃ bibhṛyātkadācit | [GarPur, 1, 70 29.2]
cāṇḍāla eko 'pi yathā dvijātīnsametya bhūrīnapi hantyayatnāt | [GarPur, 1, 70 30.1]
atho maṇīnbhūriguṇopapannāñchaknoti viplāvayituṃ vijātyaḥ | [GarPur, 1, 70 30.2]
sapatnamadhye 'pi kṛtādhivāsaṃ pramādavṛttāvapi vartamānam | [GarPur, 1, 70 31.1]
na padmarāgasya mahāguṇasya bhartāramāpatspṛśatīha kācit | [GarPur, 1, 70 31.2]
doṣopasargaprabhavāśca ye te nopadravāstaṃ samabhidravanti | [GarPur, 1, 70 32.1]
guṇaiḥ samuttejitacārurāgaṃ yaḥ padmarāgaṃ prayato bibharti | [GarPur, 1, 70 32.2]
vajrasya yattaṇḍulasaṃkhyayoktaṃ mūlyaṃ samutpāditagauravasya | [GarPur, 1, 70 33.1]
tatpadmarāgasya mahāguṇasya tanmāṣakalpākalitasya mūlyam | [GarPur, 1, 70 33.2]
varṇadāptyapapannaṃ hi maṇiratnaṃ praśasyate | [GarPur, 1, 70 34.1]
tābhyāmīṣadapi bhraṣṭaṃ maṇimūlyātprahīyate | [GarPur, 1, 70 34.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe padmarāgaparīkṣaṇaṃ nāma saptatitamo 'dhyāyaḥ | [GarPur, 1, 70 35.1]
{GarPur, 1, 71}
sūta uvāca | [GarPur, 1, 71 1.1]
dānavādhipateḥ pittamādāya bhujagādhipaḥ | [GarPur, 1, 71 1.2]
dvidhā kurvanniva vyoma satvaraṃ vāsukiryayau | [GarPur, 1, 71 1.3]
sa tadā svaśiroratnaprabhādīpte nabho'mbudhau | [GarPur, 1, 71 2.1]
rājataḥ sa mahānekaḥ khaṇḍaseturivābabhau | [GarPur, 1, 71 2.2]
tataḥ pakṣanipātena saṃharanniva rodasī | [GarPur, 1, 71 3.1]
garutmānpannagendrasya prahartumupacakrame | [GarPur, 1, 71 3.2]
sahasaiva mumoca tatphaṇīndraḥ surasābhyaktaturuṣkapādapāyām | [GarPur, 1, 71 4.1]
kalikāghanagandhavāsitāyāṃ varamāṇikyagirer upatyakāyām | [GarPur, 1, 71 4.2]
tasya prapātasamanantarakālam eva tadvadvarālayamatītya ramāsamīpe | [GarPur, 1, 71 5.1]
sthānaṃ kṣiter upapayonidhitīralekhaṃyāṃ varamāṇikyagirer upatyakāyām | [GarPur, 1, 71 5.2]
tatraiva kiṃcit patatastu pittādupetya jagrāha tato garutmān | [GarPur, 1, 71 6.1]
mūrchāparītaḥ sahasaiva ghoṇārandhradvayena pramumoca sarvam | [GarPur, 1, 71 6.2]
tatrākaṭhoraśukakaṇṭhaśirīṣapuṣpakhadyotapṛṣṭhacaraśādvalaśaivalānām | [GarPur, 1, 71 7.1]
kalhāraśaṣpakabhujaṅgabhujāṃ ca patraprāptatviṣo marakatāḥ śubhadā bhavanti | [GarPur, 1, 71 7.2]
tadyatra bhogīndrabhujābhiyuktaṃ papāta pittaṃ ditijādhipasya | [GarPur, 1, 71 8.1]
tasyākarasyātitarāṃ sa deśo duḥkhopalabhyaśca guṇaiśca yuktaḥ | [GarPur, 1, 71 8.2]
tasminmarakatasthāne yat kiṃcid upajāyate | [GarPur, 1, 71 9.1]
tatsarvaṃ viṣarogāṇāṃ praśamāya prakīrtyate | [GarPur, 1, 71 9.2]
sarvamantrauṣadhigaṇair yan na śakyaṃ cikitsitum | [GarPur, 1, 71 10.1]
mahāhidaṃṣṭrāprabhavaṃ viṣaṃ tattena śāmyati | [GarPur, 1, 71 10.2]
anyadapyākare tatra yaddoṣair upavarjitam | [GarPur, 1, 71 11.1]
jāyate tatpavitrāṇāmuttamaṃ parikīrtitam | [GarPur, 1, 71 11.2]
atyantaharitavarṇaṃ komalamarcirvibhedajaṭilaṃ ca | [GarPur, 1, 71 12.1]
kāñcanacūrṇasyāntaḥ pūrṇamiva lakṣyate yacca | [GarPur, 1, 71 12.2]
yuktaṃ saṃsthānaguṇaiḥ samarāgaṃ gauraveṇa na vihīnam | [GarPur, 1, 71 13.1]
savituḥ karasaṃsparśācchurayati sarvāśramaṃ dīptyā | [GarPur, 1, 71 13.2]
hitvā ca haritabhāvaṃ yasyāntarvinihitā bhaveddīptiḥ | [GarPur, 1, 71 14.1]
aciraprabhāprabhāhatanavaśādvalasannibhā bhāti | [GarPur, 1, 71 14.2]
yacca manasaḥ prasādaṃ vidadhāti nirīkṣyamatimātram | [GarPur, 1, 71 15.1]
tan marakataṃ mahāgaṇamiti ratnavidāṃ manovṛttiḥ | [GarPur, 1, 71 15.2]
varṇasyātivibhutvād yasyāntaḥ svacchakiraṇaparidhānam | [GarPur, 1, 71 16.1]
sāndrasnigdhaviśuddhaṃ komalabarhiprabhādisamakānti | [GarPur, 1, 71 16.2]
varṇojjvalayā kāntyā sāndrākāro vibhāsayā bhāti | [GarPur, 1, 71 17.1]
tadapi guṇavatsaṃjñāmāpnoti hi yādṛśī pūrvam | [GarPur, 1, 71 17.2]
śabalakaṭhoramalinaṃ rūkṣaṃ pāṣāṇakarkaropetam | [GarPur, 1, 71 18.1]
digdhaṃ śilājatunā marakatamevaṃvidhaṃ viguṇam | [GarPur, 1, 71 18.2]
yatsandhiśoṣitaṃ ratnamanyanmarakatādbhavet | [GarPur, 1, 71 19.1]
śreyaskāmairna taddhāryaṃ kretavyaṃ vā kathaṃcana | [GarPur, 1, 71 19.2]
bhallātakī putrikā ca tadvarṇasamayogataḥ | [GarPur, 1, 71 20.1]
maṇermarakatasyaite lakṣaṇīyā vijātayaḥ | [GarPur, 1, 71 20.2]
kṣaumeṇa vāsasā mṛṣṭā dīptiṃ tyajati putrikā | [GarPur, 1, 71 21.1]
lāghavenaiva kācasya śakyā kartuṃ vibhāvanā | [GarPur, 1, 71 21.2]
kasyacid anekarūpair marakatam anugacchato 'pi guṇavarṇaiḥ | [GarPur, 1, 71 22.1]
bhallātakasya svanāttu vaiṣamyamupaiti varṇasya | [GarPur, 1, 71 22.2]
vajrāṇi muktāḥ santyanye ye ca kecid vijātayaḥ | [GarPur, 1, 71 23.1]
teṣāṃ nāpratibaddhānāṃ bhā bhavatyūrdhvagāminī | [GarPur, 1, 71 23.2]
ṛjutvāccaiva keṣāṃcit kathaṃcid upajāyate | [GarPur, 1, 71 24.1]
tiryagālocyamānānāṃ sadyaścaiva praṇaśyati | [GarPur, 1, 71 24.2]
snānācamanajapyeṣu rakṣāmantrakriyāvidhau | [GarPur, 1, 71 25.1]
dadadbhirgohiraṇyāni kurvadbhiḥ sādhanāni ca | [GarPur, 1, 71 25.2]
daivapitryātitheyeṣu gurusaṃpūjaneṣu ca | [GarPur, 1, 71 26.1]
bādhyamāneṣu vividhair deṣajātair viṣodbhavaiḥ | [GarPur, 1, 71 26.2]
dauṣairhenaṃ guṇairyuktaṃ kāñcanapratiyojitam | [GarPur, 1, 71 27.1]
saṃgrāme vicaradbhiśca dhāryaṃ marakataṃ budhaiḥ | [GarPur, 1, 71 27.2]
tulayā padmarāgasya yanmūlyamupajāyate | [GarPur, 1, 71 28.1]
labhate 'bhyadhikaṃ tasmādguṇairmarakataṃ yutam | [GarPur, 1, 71 28.2]
tathā ca padmarāgāṇāṃ doṣairmūlyaṃ prahīyate | [GarPur, 1, 71 29.1]
tato 'syāpyadhikā hānir doṣair marakate bhavet | [GarPur, 1, 71 29.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe marakataparīkṣaṇaṃ nāmaikasaptatitamo 'dhyāyaḥ | [GarPur, 1, 71 30.1]
{GarPur, 1, 72}
sūta uvāca | [GarPur, 1, 72 1.1]
tatraiva siṃhalavadhūkarapallavāgravyālūnabālalavalīkusumapravāle | [GarPur, 1, 72 1.2]
deśe papāta ditijasya nitāntakāntaṃ protphullanīrajasamadyuti netrayugmam | [GarPur, 1, 72 1.3]
tatpratyayād ubhayaśobhanavīcibhāsā vistāriṇī jalanidher upakacchabhūmiḥ | [GarPur, 1, 72 2.1]
prodbhinnaketakavanapratibaddhalekhāsāndrendranīlamaṇiratnavatī vibhāti | [GarPur, 1, 72 2.2]
tatrāsitābjahalabhṛdvasanāsibhṛṅgaśārṅgāyudhāṅgaharakaṇṭhakaṣāyapuṣpaiḥ | [GarPur, 1, 72 3.1]
śuṣketaraiśca kusumair girikarṇikāyās tasmādbhavanti maṇayaḥ sadṛśāvabhāsaḥ | [GarPur, 1, 72 3.2]
anye prasannapayasaḥ payasāṃ nidhāturambutviṣaḥ śikhigaṇapratimāstathānye | [GarPur, 1, 72 4.1]
nīlīrasaprabhavabudbudabhāśca kecitkecittathā samadakokilakaṇṭhabhāsaḥ | [GarPur, 1, 72 4.2]
ekaprakārā vispaṣṭavarṇaśobhāvabhāsinaḥ | [GarPur, 1, 72 5.1]
jāyante maṇayastasmin indranīlā mahāguṇāḥ | [GarPur, 1, 72 5.2]
mṛtpāṣāṇaśilārandhrakarkarātrāsasaṃyutāḥ | [GarPur, 1, 72 6.1]
abhrikāpaṭalachāyāvarṇadoṣaiś ca dūṣitāḥ | [GarPur, 1, 72 6.2]
tata eva hi jāyante maṇayastatra bhūrayaḥ | [GarPur, 1, 72 7.1]
sāstrasaṃbodhitadhiyas tān praśaṃsanti sūrayaḥ | [GarPur, 1, 72 7.2]
dhāryamāṇasya ye dṛṣṭāḥ padmarāgamaṇerguṇāḥ | [GarPur, 1, 72 8.1]
dhāraṇādindranīlasya tānevāpnoti mānavaḥ | [GarPur, 1, 72 8.2]
yathā ca padmarāgāṇāṃ jātakatritayaṃ bhavet | [GarPur, 1, 72 9.1]
indranīleṣvapi tathā draṣṭavyamaviśeṣataḥ | [GarPur, 1, 72 9.2]
parīkṣāpratyayairyaiśca padmarāgaḥ parīkṣyate | [GarPur, 1, 72 10.1]
ta eva pratyayā dṛṣṭā indranīlamaṇerapi | [GarPur, 1, 72 10.2]
yāvantaṃ ca kramedagniṃ padmarāgopayogataḥ | [GarPur, 1, 72 11.1]
indranīlamaṇistasmātkrameta sumahattaram | [GarPur, 1, 72 11.2]
tathāpi na parīkṣārthaṃ guṇānām abhivṛddhaye | [GarPur, 1, 72 12.1]
maṇiragnau samādheyaḥ kathañcidapi kaścana | [GarPur, 1, 72 12.2]
agnimātrāparijñāne dāhadoṣaiśca dūṣitaḥ | [GarPur, 1, 72 13.1]
so 'narthāya bhavedbhartuḥ kartuḥ kārayitustathā | [GarPur, 1, 72 13.2]
kācotpalakaravīrasphaṭikādyā iha budhaiḥ savaidūryāḥ | [GarPur, 1, 72 14.1]
kathitā vijātaya ime sadṛśā maṇinendranīlena | [GarPur, 1, 72 14.2]
gurubhāvakaṭhinabhāvāv eteṣāṃ nityameva vijñeyau | [GarPur, 1, 72 15.1]
kācād yathāvad uttaravivardhamānau viśeṣeṇa | [GarPur, 1, 72 15.2]
indranīlo yathā kaścid bibhartyātāmravarṇatām | [GarPur, 1, 72 16.1]
rakṣaṇayau tathā tāmrau karavīrotpalāvubhau | [GarPur, 1, 72 16.2]
yasya madhyagatā bhāti nīlasyendrāyudhaprabhā | [GarPur, 1, 72 17.1]
tamindranīlamityāhurmahārhaṃ bhuvi durlabham | [GarPur, 1, 72 17.2]
yasya varṇasya bhūyastvātkṣīre śataguṇe sthitaḥ | [GarPur, 1, 72 18.1]
nīlatāṃ tannayetsarvaṃ mahānīlaḥ sa ucyate | [GarPur, 1, 72 18.2]
yatpadmarāgasya mahāguṇasya mūlyaṃ bhavenmāṣasamunmitasya | [GarPur, 1, 72 19.1]
tadindranīlasya mahāguṇasya suvarṇasaṃkhyātulitasya mūlyam | [GarPur, 1, 72 19.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe indranīlaparīkṣaṇaṃ nāma dvisaptatitamo 'dhyāyaḥ | [GarPur, 1, 72 20.1]
{GarPur, 1, 73}
sūta uvāca | [GarPur, 1, 73 1.1]
vaidūryapuṣparāgāṇāṃ karkete bhīṣmake vade | [GarPur, 1, 73 1.2]
parīkṣāṃ brahmaṇā proktāṃ vyāsena kathitāṃ dvijāḥ | [GarPur, 1, 73 1.3]
kalpāntakālakṣubhitāmburāśer nirhrādakalpādditijasya nādāt | [GarPur, 1, 73 2.1]
vaidūryamutpannamanekavarṇaṃ śobhābhirāmadyutivarṇabījam | [GarPur, 1, 73 2.2]
avidūre vidūrasya gireruttuṅgarodhasaḥ | [GarPur, 1, 73 3.1]
kāmabhūtikasīmānamanu tasyākaro 'bhavat | [GarPur, 1, 73 3.2]
tasya nādasamutthatvādākaraḥ sumahāguṇaḥ | [GarPur, 1, 73 4.1]
abhūd uttarīto loke lokatrayavibhūṣaṇaḥ | [GarPur, 1, 73 4.2]
tasyaiva dānavapater ninadānurūpāḥ prāvṛṭpayodavaradarśitacārurūpāḥ | [GarPur, 1, 73 5.1]
vaidūryaratnamaṇayo vividhāvabhāsastasmātsphuliṅganivahā iva saṃbabhūvuḥ | [GarPur, 1, 73 5.2]
padmarāgamupādāya maṇivarṇā hi ye kṣitau | [GarPur, 1, 73 6.1]
sarvāṃstān varṇaśobhābhir vaidūryamanugacchati | [GarPur, 1, 73 6.2]
teṣāṃ pradhānaṃ śikhikaṇṭhanīlaṃ yadvā bhavedveṇudalaprakāśam | [GarPur, 1, 73 7.1]
cāṣāgrapakṣapratimaśriyo ye na te praśastā maṇiśāstravidbhiḥ | [GarPur, 1, 73 7.2]
guṇavānvaidūryamaṇiryojayati svāminaṃ paraṃ bhāgyaiḥ | [GarPur, 1, 73 8.1]
doṣairyukto doṣaistasmādyatnātparīkṣeta | [GarPur, 1, 73 8.2]
girikācaśiśupālau kācasphaṭikāśca dhūmanirbhinnāḥ | [GarPur, 1, 73 9.1]
vaidūryamaṇerete vijātayaḥ sannibhāḥ santi | [GarPur, 1, 73 9.2]
likhyābhāvātkācaṃ laghubhāvācchaiśupālakaṃ vidyāt | [GarPur, 1, 73 10.1]
girikācasadīptitvātsphaṭikaṃ varṇojjvalatvena | [GarPur, 1, 73 10.2]
yadindranīlasya mahāguṇasya suvarṇasaṃkhyākalitasya mūlyam | [GarPur, 1, 73 11.1]
tadeva vaidūryamaṇeḥ pradiṣṭaṃ paladvayonmāpitagauravasya | [GarPur, 1, 73 11.2]
jātyasya sarve 'pi maṇestu yādṛgvijātayaḥ santi samānavarṇāḥ | [GarPur, 1, 73 12.1]
tathāpi nānākaraṇānumeyabhedaprakāraḥ paramaḥ pradiṣṭaḥ | [GarPur, 1, 73 12.2]
sukhopalakṣyaśca sadā vicāryo hyayaṃ prabhedo viduṣā nareṇa | [GarPur, 1, 73 13.1]
snehaprabhedo laghutā mṛdutvaṃ vijātiliṅgaṃ khalu sārvajanyam | [GarPur, 1, 73 13.2]
kuśalākuśalaiḥ prapūryamāṇāḥ pratibaddhāḥ pratisatkriyāprayogaiḥ | [GarPur, 1, 73 14.1]
guṇadoṣasamudbhavaṃ labhante maṇayo 'rthontaramūlyam eva bhinnāḥ | [GarPur, 1, 73 14.2]
kramaśaḥ samatītavartamānāḥ pratibaddhā maṇibandhakena yatnāt | [GarPur, 1, 73 15.1]
yadi nāma bhavanti doṣahīnā maṇayaḥ ṣaḍguṇamāpnuvanti mūlyam | [GarPur, 1, 73 15.2]
ākarān samatītānām udadhes tīrasannidhau | [GarPur, 1, 73 16.1]
mūlyametanmaṇīnāṃ tu na sarvatra mahītale | [GarPur, 1, 73 16.2]
suvarṇo manunā yastu proktaḥ ṣoḍaśamāṣakaḥ | [GarPur, 1, 73 17.1]
tasya saptatimo bhāgaḥ saṃjñārūpaṃ kariṣyati | [GarPur, 1, 73 17.2]
śāṇaścaturmāṣamāno māṣakaḥ pañcakṛṣṇalaḥ | [GarPur, 1, 73 18.1]
palasya daśamo bhāgo dharaṇaḥ parikīrtitaḥ | [GarPur, 1, 73 18.2]
itthaṃ maṇividhiḥ prokto ratnānāṃ mūlyaniścaye | [GarPur, 1, 73 19.1]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe vaidūryaparīkṣaṇaṃ nāma trisaptatitamo 'dhyāyaḥ | [GarPur, 1, 73 20.1]
{GarPur, 1, 74}
sūta uvāca | [GarPur, 1, 74 1.1]
patitāyā himādrau tu tvacastasya suradviṣaḥ | [GarPur, 1, 74 1.2]
prādurbhavanti tābhyastu puṣparāgā mahāguṇāḥ | [GarPur, 1, 74 1.3]
āpītapāṇḍuruciraḥ pāṣāṇaḥ padmarāgasaṃjñastu | [GarPur, 1, 74 2.1]
kaukaṇṭakanāmā syātsa eva yadi lohitāpītaḥ | [GarPur, 1, 74 2.2]
ālohitastu pītaḥ svacchaḥ kāṣāyakaḥ sa ekoktaḥ | [GarPur, 1, 74 3.1]
ānīlaśuklavarṇaḥ snigdhaḥ somālakaḥ saguṇaḥ | [GarPur, 1, 74 3.2]
atyantalohito yaḥ sa eva khalu padmarāgasaṃjñaḥ syāt | [GarPur, 1, 74 4.1]
api cendranīlasaṃjñaḥ sa eva kathitaḥ sunīlaḥ san | [GarPur, 1, 74 4.2]
mūlyaṃ vaidūryamaṇeriva gaditaṃ hyasya ratnasāravidā | [GarPur, 1, 74 5.1]
dhāraṇaphalaṃ ca tadvat kiṃtu strīṇāṃ sutaprado bhavati | [GarPur, 1, 74 5.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe puṣparāgaparīkṣaṇaṃ nāma catuḥsaptatitamo 'dhyāyaḥ | [GarPur, 1, 74 6.1]
{GarPur, 1, 75}
sūta uvāca | [GarPur, 1, 75 1.1]
vāyurnakhāndaityapatergṛhītvā cikṣepa satpadmavaneṣu hṛṣṭaḥ | [GarPur, 1, 75 1.2]
tataḥ prasūtaṃ pavanopapannaṃ karketanaṃ pūjyatamaṃ pṛthivyām | [GarPur, 1, 75 1.3]
varṇena tad rudhirasomamadhuprakāśam ātāmrapītadahanojjvalitaṃ vibhāti | [GarPur, 1, 75 2.1]
nīlaṃ punaḥ khalu sitaṃ paruṣaṃ vibhinnaṃ vyādhyādidoṣakaraṇena ca tadvibhāti | [GarPur, 1, 75 2.2]
snigdhā viśuddhāḥ samarāgiṇaśca āpītavarṇā guravo vicitrāḥ | [GarPur, 1, 75 3.1]
trāsavraṇavyālavivarjitāśca karketanāste paramaṃ pavitrāḥ | [GarPur, 1, 75 3.2]
patreṇa kāñcanamayena tu veṣṭayitvā taptaṃ yadā hutavahe bhavati prakāśam | [GarPur, 1, 75 4.1]
rogapraṇāśanakaraṃ kalināśanaṃ tadāyuṣkaraṃ kulakaraṃ ca sukhapradaṃ ca | [GarPur, 1, 75 4.2]
evaṃvidhaṃ bahuguṇaṃ maṇimāvahanti karketanaṃ śubhālaṅkṛtaye narā ye | [GarPur, 1, 75 5.1]
te pūjitā bahudhanā bahubāndhavāśca nityojjvalāḥ pramuditā apite bhavanti | [GarPur, 1, 75 5.2]
eke 'panahya vikṛtākulanīlabhāsaḥ pramlānarāgalulitāḥ kaluṣā virūpāḥ | [GarPur, 1, 75 6.1]
tejo'tidīptikulapuṣṭivihīnavarṇāḥ karketanasya sadṛśaṃ vapurudvahanti | [GarPur, 1, 75 6.2]
karketanaṃ yadi parīkṣitavarṇarūpaṃ pratyagrabhāsvaradivākarasuprakāśam | [GarPur, 1, 75 7.1]
tasyottamasya maṇiśāstravidāṃ mahimnā tulyaṃ tu mūlyamuditaṃ tulitasya kāryam | [GarPur, 1, 75 7.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe karketanaparīkṣaṇaṃ nāma pañcasaptatitamo 'dhyāyaḥ | [GarPur, 1, 75 8.1]
{GarPur, 1, 76}
sūta uvāca | [GarPur, 1, 76 1.1]
himavatyuttaradeśe vīryaṃ patitaṃ suradviṣastasya | [GarPur, 1, 76 1.2]
samprāptam uttamānām ākaratāṃ bhīṣmaratnānām | [GarPur, 1, 76 1.3]
śuklāḥ śaṅkhābjanibhāḥ syonākasannibhā prabhāvantaḥ | [GarPur, 1, 76 2.1]
prabhavanti tatastaruṇā vajranibhā bhīṣmapāṣāṇāḥ | [GarPur, 1, 76 2.2]
hemādipratibaddhāḥ śuddhamapi śraddhayā vidhatte yaḥ | [GarPur, 1, 76 3.1]
bhīṣmamaṇiṃ grīvādiṣu susampadaṃ sa sarvadā labhate | [GarPur, 1, 76 3.2]
nirīkṣya palāyante yaṃ tamaraṇyanivāsinaḥ samīpe'pi | [GarPur, 1, 76 4.1]
dvīpivṛkaśarabhakuñjarasiṃhavyāghrādayo hiṃsrāḥ | [GarPur, 1, 76 4.2]
tasyotkalataṣṭataror bhavati bhayaṃ na cāstīśamupahasanti | [GarPur, 1, 76 5.1]
bhīṣmamaṇirguṇayuktaḥ samyakprāptāṅgulīkalatratvaḥ | [GarPur, 1, 76 5.2]
pitṛtarpaṇe pitṝṇāṃ tṛptirbahuvārṣikī bhavati | [GarPur, 1, 76 6.1]
śāmyantyadbhutānyapi sarpāṇḍajākhuvṛścikaviṣāṇi | [GarPur, 1, 76 6.2]
salilāgnivairitaskarabhayāni bhīmāni naśyanti | [GarPur, 1, 76 6.3]
śaivalabalāhakābhaṃ puruṣaṃ pītaprabhaṃ prabhāhīnam | [GarPur, 1, 76 7.1]
malinadyuti ca vivarṇaṃ dūrāt parivarjayet prājñaḥ | [GarPur, 1, 76 7.2]
mūlyaṃ prakalpyameṣāṃ vibudhavarair deśakālavijñānāt | [GarPur, 1, 76 8.1]
dūre bhūtānāṃ bahu kiṃcinnikaṭaprasūtānām | [GarPur, 1, 76 8.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe vaidūryaparīkṣaṇaṃ nāma ṣaṭsaptatitamo 'dhyāyaḥ | [GarPur, 1, 76 9.1]
{GarPur, 1, 77}
sūta uvāca | [GarPur, 1, 77 1.1]
puṇyeṣu parvatavareṣu ca nimnagāsu sthānāntareṣu ca tathottaradeśagatvāt | [GarPur, 1, 77 1.2]
saṃsthāpitāḥ svanakhabāhugateḥ prakāśaṃ sampūjya dānavapatiṃ prathite pradeśe | [GarPur, 1, 77 1.3]
dāśārṇavāgadaramekalakālagādau guñjāñjanakṣaudramṛṇālavarṇāḥ | [GarPur, 1, 77 2.1]
gandharvavahnikadalīsadṛśāvabhāsā ete praśastāḥ pulakāḥ prasūtāḥ | [GarPur, 1, 77 2.2]
śaṅkhābjabhṛṅgārkavicitrabhaṅgā sūtrairupetāḥ paramāḥ pavitrāḥ | [GarPur, 1, 77 3.1]
maṅgalyayuktā bahubhakticitrā vṛddhipradāste pulakā bhavanti | [GarPur, 1, 77 3.2]
kākāśvarāsabhasṛgālavṛkograrūpairgṛdhraiḥ samāṃsarudhirārdramukhairupetāḥ | [GarPur, 1, 77 4.1]
mṛtyupradāśca viduṣā parivarjanīyā mūlyaṃ palasya kathitaṃ ca śatāni pañca | [GarPur, 1, 77 4.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe pulakaparīkṣaṇaṃ nāma saptasaptatitamo 'dhyāyaḥ | [GarPur, 1, 77 5.1]
{GarPur, 1, 78}
sūta uvāca | [GarPur, 1, 78 1.1]
hutabhugrūpamādāya dānavasya yathepsitam | [GarPur, 1, 78 1.2]
narmadāyāṃ nicikṣepa kiṃciddhīnādibhūmiṣu | [GarPur, 1, 78 1.3]
tatrendragopakalitaṃ śukavakravarṇaṃ saṃsthānataḥ prakaṭapīlusamānamātram | [GarPur, 1, 78 2.1]
nānāprakāravihitaṃ rudhirākṣaratnamuddhṛtya tasya khalu sarvasamānameva | [GarPur, 1, 78 2.2]
madhyendupāṇḍuramatīva viśuddhavarṇaṃ taccendranīlasadṛśaṃ paṭalaṃ tule syāt | [GarPur, 1, 78 3.1]
saiśvaryabhṛtyajananaṃ kathitaṃ tadaiva pakvaṃ ca tatkila bhavetsuravajravarṇam | [GarPur, 1, 78 3.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe rudhirākṣaratnaparīkṣaṇaṃ nāmāṣṭasaptatitamo 'dhyāyaḥ | [GarPur, 1, 78 4.1]
{GarPur, 1, 79}
sūta uvāca | [GarPur, 1, 79 1.1]
kāveravindhyayavanacīnanepālabhūmiṣu | [GarPur, 1, 79 1.2]
lāṅgalī vyakiranmedo dānavasya prayatnataḥ | [GarPur, 1, 79 1.3]
ākāśaśuddhaṃ tailākhyamutpannaṃ sphaṭikaṃ tataḥ | [GarPur, 1, 79 2.1]
mṛṇālaśaṅkhadhavalaṃ kiṃcid varṇāntaranvitam | [GarPur, 1, 79 2.2]
na tulyaṃ hi ratnānāmathavā pāpanāśanam | [GarPur, 1, 79 3.1]
saṃskṛtaṃ śilpinā sadyo mūlyaṃ kiṃcillabhet tataḥ | [GarPur, 1, 79 3.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe sphaṭikaparīkṣaṇaṃ nāmaikonāśītitamo 'dhyāyaḥ | [GarPur, 1, 79 4.1]
{GarPur, 1, 80}
sūta uvāca | [GarPur, 1, 80 1.1]
ādāya śeṣastasyāntraṃ balasya kelādiṣu | [GarPur, 1, 80 1.2]
cikṣepa tatra jāyante vidrumāḥ subhahāguṇāḥ | [GarPur, 1, 80 1.3]
tatra pradhānaṃ śaśalohitābhaṃ guñjājapāpuṣpanibhaṃ pradiṣṭam | [GarPur, 1, 80 2.1]
sunīlakaṃ devakaromakaṃ ca sthānāni teṣu prabhavaṃ surāgam | [GarPur, 1, 80 2.2]
anyatra jātaṃ ca na tatpradhānaṃ mūlyaṃ bhavecchilpiviśeṣayogāt | [GarPur, 1, 80 3.1]
prasannaṃ komalaṃ snigdhaṃ surāgaṃ vidrumaṃ hi tat | [GarPur, 1, 80 3.2]
dhanadhānyakaraṃ loke viṣārtibhayanāśanam | [GarPur, 1, 80 4.1]
parīkṣā pulakasyoktā rudhirākṣasya vai maṇeḥ | [GarPur, 1, 80 4.2]
sphaṭikasya vidrumasya ratnajñānāya śaunaka | [GarPur, 1, 80 4.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe vidrumaparīkṣaṇaṃ nāmāśītitamo 'dhyāyaḥ | [GarPur, 1, 80 5.1]
{GarPur, 1, 81}
sūta uvāca | [GarPur, 1, 81 1.1]
sarvatīrthāni vakṣyāmi gaṅgā tīrthottamottamā | [GarPur, 1, 81 1.2]
sarvatra sulabhā gaṅgā triṣu sthāneṣu durlabhā | [GarPur, 1, 81 1.3]
gaṅgādvāre prayāge ca gaṅgāsāgarasaṅgame | [GarPur, 1, 81 2.1]
prayāgaṃ paramaṃ tīrthaṃ mṛtānāṃ bhuktimuktidam | [GarPur, 1, 81 2.2]
sevanātkṛtapiṇḍānāṃ pāpajit kāmadaṃ nṛṇām | [GarPur, 1, 81 3.1]
vārāṇasī paraṃ tīrthaṃ viśveśo yatra keśavaḥ | [GarPur, 1, 81 3.2]
kurukṣetraṃ paraṃ tīrthaṃ dānādyairbhuktimuktidam | [GarPur, 1, 81 4.1]
prabhāsaṃ paraṃ tīrthaṃ somanātho hi tatra ca | [GarPur, 1, 81 4.2]
dvārakā ca purī ramyā bhuktimuktipradāyikā | [GarPur, 1, 81 5.1]
prācī sarasvatī puṇyā saptasārasvataṃ param | [GarPur, 1, 81 5.2]
kedāraṃ sarvapāpaghnaṃ sambhalagrāma uttamaḥ | [GarPur, 1, 81 6.1]
naranārāyaṇaṃ tīrthaṃ muktyai badarikāśramaḥ | [GarPur, 1, 81 6.2]
śvetadvīpaṃ purī māyā naimiṣaṃ puṣkaraṃ param | [GarPur, 1, 81 7.1]
ayodhyā cārghyatīrthaṃ tu citrakūṭaṃ ca gomatī | [GarPur, 1, 81 7.2]
vaināyakaṃ mahītīrthaṃ rāmagiryāśramaṃ param | [GarPur, 1, 81 8.1]
kāñcīpurī tuṅgabhadrā śrīśailaṃ setubandhanam | [GarPur, 1, 81 8.2]
rāmeśvaraṃ paraṃ tīrthaṃ kārttikeyaṃ tathottamam | [GarPur, 1, 81 9.1]
bhṛgutuṅgaṃ kāmatīrthaṃ tīrthaṃ cāmarakaṇṭakam | [GarPur, 1, 81 9.2]
ujjayinyāṃ mahākālaḥ kubjake śrīdharo hariḥ | [GarPur, 1, 81 10.1]
kubjāmrakaṃ mahātīrthaṃ kālasarpiśca kāmadam | [GarPur, 1, 81 10.2]
mahākeśī ca kāverī candrabhāgā vipāśayā | [GarPur, 1, 81 11.1]
ekāmraṃ ca tathā tīrthaṃ brahmeśaṃ devakoṭakam | [GarPur, 1, 81 11.2]
mathurā ca purī ramyā śoṇaścaiva mahānadaḥ | [GarPur, 1, 81 12.1]
jambūsaro mahātīrthaṃ tāni tīrthāni viddhi ca | [GarPur, 1, 81 12.2]
sūryaḥ śivo gaṇo devī hariryatra ca tiṣṭhati | [GarPur, 1, 81 13.1]
eteṣu ca yathānyeṣu snānaṃ dānaṃ japastapaḥ | [GarPur, 1, 81 13.2]
pūjā śrāddhaṃ piṇḍadānaṃ sarvaṃ bhavati cākṣayam | [GarPur, 1, 81 14.1]
śālagrāmaṃ sarvadaṃ syāttīrthaṃ paśupateḥ param | [GarPur, 1, 81 14.2]
kokāmukhaṃ ca vārāhaṃ bhāṇḍīraṃ svāmisaṃjñakam | [GarPur, 1, 81 15.1]
lohadaṇḍe mahāviṣṇurmandāre madhusūdanaḥ | [GarPur, 1, 81 15.2]
kāmarūpaṃ mahātīrthaṃ kāmākhyā yatra tiṣṭhati | [GarPur, 1, 81 16.1]
puṇḍravardhanakaṃ tīrthaṃ kārtikeyaśca yatra ca | [GarPur, 1, 81 16.2]
virajastu mahātīrthaṃ tīrthaṃ śrīpuruṣottamam | [GarPur, 1, 81 17.1]
mahendraparvatastīrthaṃ kāverī ca nadī parā | [GarPur, 1, 81 17.2]
godāvarī mahātīrthaṃ payoṣṇī varadā nadī | [GarPur, 1, 81 18.1]
vindhyaḥ pāpaharaṃ tīrthaṃ narmadābheda uttamaḥ | [GarPur, 1, 81 18.2]
gokarṇaṃ paramaṃ tīrthaṃ tīrthaṃ māhiṣmatī purī | [GarPur, 1, 81 19.1]
kālañjaraṃ mahītīrthaṃ śuklatīrthamanuttamam | [GarPur, 1, 81 19.2]
kṛte śauce muktidaṃ ca śārṅgadhārī tadantike | [GarPur, 1, 81 20.1]
virajaṃ sarvadaṃ tīrthaṃ svarṇākṣaṃ tīrthamuttamam | [GarPur, 1, 81 20.2]
nanditīrthaṃ muktidaṃ ca koṭitīrthaphalapradam | [GarPur, 1, 81 21.1]
nāsikyaṃ ca mahātīrthaṃ govardhanamataḥ param | [GarPur, 1, 81 21.2]
kṛṣṇaveṇī bhīmarathī gaṇḍakī yā tvirāvatī | [GarPur, 1, 81 22.1]
tīrthaṃ bindusaraḥ puṇyaṃ viṣṇupādodakaṃ param | [GarPur, 1, 81 22.2]
brahmadhyānaṃ paraṃ tīrthaṃ tīrtham indriyanigrahaḥ | [GarPur, 1, 81 23.1]
damastīrthaṃ tu paramaṃ bhavaśuddhiḥ paraṃ tathā | [GarPur, 1, 81 23.2]
jñānahrade dhyānajale rāgadveṣamalāpahe | [GarPur, 1, 81 24.1]
yaḥ snāti mānase tīrthe sa yāti paramāṃ gatim | [GarPur, 1, 81 24.2]
idaṃ tīrthamidaṃ neti ye narā bhedadarśinaḥ | [GarPur, 1, 81 25.1]
teṣāṃ vidhīyate tīrthagamanaṃ tatphalaṃ ca yat | [GarPur, 1, 81 25.2]
sarvaṃ brahmetiyo 'vaiti nātīrthaṃ tasya kiṃcana | [GarPur, 1, 81 26.1]
eteṣu snānadānāni śrāddhaṃ piṇḍamathākṣayam | [GarPur, 1, 81 26.2]
sarvā nadyaḥ sarvaśailāḥ tīrthaṃ devādisevitam | [GarPur, 1, 81 27.1]
śrīraṅgaṃ ca harestīrthaṃ tāpī śreṣṭhā mahānadī | [GarPur, 1, 81 27.2]
saptagodāvaraṃ tīrthaṃ tīrthaṃ koṇagiriḥ param | [GarPur, 1, 81 28.1]
mahālakṣmīryatra devī praṇītā paramā nadī | [GarPur, 1, 81 28.2]
sahyādrau devadeveśa ekavīraḥ sureśvarī | [GarPur, 1, 81 29.1]
gaṅgādvāre kuśāvarte vindhyake nīlaparvate | [GarPur, 1, 81 29.2]
snātvā kanakhale tīrthe sa bhavenna punarbhave | [GarPur, 1, 81 30.1]
sūta uvāca | [GarPur, 1, 81 30.2]
etānyanyāni tīrthāni snānādyaiḥ sarvadāni hi | [GarPur, 1, 81 30.3]
śrutvābravīddharerbrahmā vyāsaṃ dakṣādisaṃyutam | [GarPur, 1, 81 31.1]
etānyuktvā ca tīrthāni punas tīrthottamottamam | [GarPur, 1, 81 31.2]
gayākhyaṃ prāha sarveṣāmakṣayaṃ brahmalokadam | [GarPur, 1, 81 31.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe sarvatīrthamāhātmyaṃ nāmaikāśītitamo 'dhyāyaḥ | [GarPur, 1, 81 32.1]
{GarPur, 1, 82}
śrīgaṇeśāya namaḥ | [GarPur, 1, 82 1.1]
atha gayāmāhātmyaṃ prārabhyate | [GarPur, 1, 82 1.2]
brahmovāca | [GarPur, 1, 82 1.3]
sārātsārataraṃ vyāsa gayāmāhātmyam uttamam | [GarPur, 1, 82 1.4]
pravakṣyāmi samāsena bhuktimuktipradaṃ śṛṇu | [GarPur, 1, 82 1.5]
gayāsuro 'bhavatpūrvaṃ vīryavānparamaḥ sa ca | [GarPur, 1, 82 2.1]
tapastapyanmahāghoraṃ sarvabhūtopatāpanam | [GarPur, 1, 82 2.2]
tattapastāpitā devāstadvadhārthaṃ hariṃ gatāḥ | [GarPur, 1, 82 3.1]
śaraṇaṃ harirūce tān bhavitavyaṃ śivātmabhaiḥ | [GarPur, 1, 82 3.2]
pātyate 'sya mahādehas tathetyūcuḥ surā harim | [GarPur, 1, 82 4.1]
kadācicchivapūjārthaṃ kṣīrābdheḥ kamalāni ca | [GarPur, 1, 82 4.2]
ānīya kīkaṭe deśe śayanaṃ cākarod balī | [GarPur, 1, 82 5.1]
viṣṇumāyāvimūḍho 'sau gadayā viṣṇunā hataḥ | [GarPur, 1, 82 5.2]
ato gadādharo viṣṇurgayāyāṃ muktidaḥ sthitaḥ | [GarPur, 1, 82 6.1]
tasya deho liṅgarūpī sthitaḥ śuddhe pitāmahaḥ | [GarPur, 1, 82 6.2]
janārdanaśca kāleśastathānyaḥ prapitāmahaḥ | [GarPur, 1, 82 7.1]
viṣṇurāhātha maryādāṃ puṇyakṣetraṃ bhaviṣyati | [GarPur, 1, 82 7.2]
yajñaṃ śrāddhaṃ piṇḍadānaṃ snānādi kurute naraḥ | [GarPur, 1, 82 8.1]
sa svargaṃ brahmalokaṃ ca gacchenna narakaṃ naraḥ | [GarPur, 1, 82 8.2]
gayātīrthaṃ paraṃ jñātvā yāgaṃ cakre pitāmahaḥ | [GarPur, 1, 82 9.1]
brāhmaṇānpūjayāmāsa ṛtvigarthamupāgatān | [GarPur, 1, 82 9.2]
mahānadīṃ rasavahāṃ sṛṣṭvā vāpyādikaṃ tathā | [GarPur, 1, 82 10.1]
bhakṣyabhojyaphalādīṃśca kāmadhenuṃ tathāsṛjat | [GarPur, 1, 82 10.2]
pañcakrośaṃ gayokṣetraṃ brāhmaṇebhyo dadau prabhuḥ | [GarPur, 1, 82 11.1]
dharamayāgeṣu lobhāttu pratigṛhya dhanādikam | [GarPur, 1, 82 11.2]
sthitā viprāstadā śaptā gayāyāṃ brāhmaṇāstataḥ | [GarPur, 1, 82 12.1]
mā bhūt traipuruṣī vidyā mā bhūttraipuruṣaṃ dhanam | [GarPur, 1, 82 12.2]
yuṣmākaṃ syādvārivahā nadī pāṣāṇaparvataḥ | [GarPur, 1, 82 13.1]
śaptaistu prārthito brahmānugrahaṃ kṛtavānprabhuḥ | [GarPur, 1, 82 13.2]
lokāḥ puṇyā gayāyāṃ hi śrāddhino brahmalokagāḥ | [GarPur, 1, 82 14.1]
yuṣmānye pūjayiṣyanti tairahaṃ pūjitaḥ sadā | [GarPur, 1, 82 14.2]
brahmajñānaṃ gayāśrāddhaṃ gogṛhe maraṇaṃ tathā | [GarPur, 1, 82 15.1]
vāsaḥ puṃsāṃ kurukṣetre muktireṣā caturvidhā | [GarPur, 1, 82 15.2]
samudrāḥ saritaḥ sarvā vāpīkūpahradāstathā | [GarPur, 1, 82 16.1]
snātukāmā gayātīrthaṃ vyāsa yāsa yānti na saṃśayaḥ | [GarPur, 1, 82 16.2]
brahmahatyā surāpānaṃ steyaṃ gurvaṅganāgamaḥ | [GarPur, 1, 82 17.1]
pāpaṃ tatsaṃgajaṃ sarvaṃ gayāśrāddhādvinaśyati | [GarPur, 1, 82 17.2]
asaṃskṛtā mṛtā ye ca paśucorahatāśca ye | [GarPur, 1, 82 18.1]
sarpadaṣṭā gayāśrāddhānmuktāḥ svargaṃ vrajanti te | [GarPur, 1, 82 18.2]
gayāyāṃ piṇḍadānena yatphalaṃ labhate naraḥ | [GarPur, 1, 82 19.1]
na tacchakyaṃ mayā vaktuṃ varṣakoṭiśatairapi | [GarPur, 1, 82 19.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe gayāmāhātmyaṃ nāma dvyaśītitamo 'dhyāyaḥ | [GarPur, 1, 82 20.1]
{GarPur, 1, 83}
brahmovāca | [GarPur, 1, 83 1.1]
kīkaṭeṣu gayā puṇyā puṇyaṃ rājagṛhaṃ vanam | [GarPur, 1, 83 1.2]
viṣayaścāraṇaḥ puṇyo nadīnāṃ ca punaḥ punā | [GarPur, 1, 83 1.3]
muṇḍapṛṣṭhaṃ tu pūrvasminpaścime dakṣiṇottare | [GarPur, 1, 83 2.1]
sārdhakrośadvayaṃ mānaṃ gayāyāṃ parikīrtitam | [GarPur, 1, 83 2.2]
pañcakrośaṃ gayākṣetraṃ krośamekaṃ gayāśiraḥ | [GarPur, 1, 83 3.1]
tatra piṇḍapradānena tṛptirbhavati śāśvatī | [GarPur, 1, 83 3.2]
nagājjanārdanāccaiva kūpāccottaramānasāt | [GarPur, 1, 83 4.1]
etadgayāśiraḥ proktaṃ phalgutīrthaṃ taducyate | [GarPur, 1, 83 4.2]
tatra piṇḍapradānena pitṝṇāṃ paramā gatiḥ | [GarPur, 1, 83 5.1]
gayāgamanamātreṇa pitṝṇāmanṛṇo bhavet | [GarPur, 1, 83 5.2]
gayāyāṃ pitṛrūpeṇa devadevo janārdanaḥ | [GarPur, 1, 83 6.1]
taṃ dṛṣṭvā puṇḍarīkākṣaṃ mucyate vai ṛṇatrayāt | [GarPur, 1, 83 6.2]
rathamārgaṃ gayatīrthe dṛṣṭvā rudrapadādike | [GarPur, 1, 83 7.1]
kāleśvaraṃ ca kedāraṃ pitṝṇāmanṛṇo bhavet | [GarPur, 1, 83 7.2]
dṛṣṭvā pitāmahaṃ devaṃ sarvapāpaiḥ pramucyate | [GarPur, 1, 83 8.1]
lokaṃ tvanāmayaṃ yāti dṛṣṭvā ca prapitāmaham | [GarPur, 1, 83 8.2]
tathā gadādharaṃ devaṃ mādhavaṃ puruṣottamam | [GarPur, 1, 83 9.1]
taṃ praṇamya prayatnena na bhūyo jāyate naraḥ | [GarPur, 1, 83 9.2]
maunādityaṃ mahātmānaṃ kanakārkaṃ viśeṣataḥ | [GarPur, 1, 83 10.1]
dṛṣṭvā maunena viprarṣe pitṝṇāmanṛṇo bhavet | [GarPur, 1, 83 10.2]
brahmāṇaṃ pūjayitvā ca brahmalokamavāpnuyāt | [GarPur, 1, 83 11.1]
gāyattrīṃ prātarutthāya yastu paśyati mānavaḥ | [GarPur, 1, 83 11.2]
sandhyāṃ kṛtvā prayatnena sarvavedaphalaṃ labhet | [GarPur, 1, 83 12.1]
sāvitrīṃ caiva madhyāhne dṛṣṭvā yajñaphalaṃ labhet | [GarPur, 1, 83 12.2]
sarasvatīṃ ca sāyāhne dṛṣṭvā dānaphalaṃ labhet | [GarPur, 1, 83 13.1]
nagasthamīśvaraṃ dṛṣṭvā pitṝṇāmanṛṇo bhavet | [GarPur, 1, 83 13.2]
dharmāraṇyaṃ dharmamīśaṃ dṛṣṭvā syādṛṇanāśanam | [GarPur, 1, 83 14.1]
devaṃ gṛdhreśvaraṃ dṛṣṭvā ko na mucyeta bandhanāt | [GarPur, 1, 83 14.2]
dhenuṃ dṛṣṭvā dhenuvane brahmalokaṃ nayetpitṝn | [GarPur, 1, 83 15.1]
prabhāseśaṃ prabhāse ca dṛṣṭvā yāti parāṃ gatim | [GarPur, 1, 83 15.2]
koṭīśvaraṃ cāśvamedhaṃ dṛṣṭvā syādṛṇanāśanam | [GarPur, 1, 83 16.1]
svargadvāreśvaraṃ dṛṣṭvā mucyate bhavabandhanāt | [GarPur, 1, 83 16.2]
rāmeśvaraṃ gayālolaṃ dṛṣṭvā svargamavāpnuyāt | [GarPur, 1, 83 17.1]
brahmeśvaraṃ tathā dṛṣṭvā mucyate brahmahatyayā | [GarPur, 1, 83 17.2]
muṇḍapṛṣṭhe mahācaṇḍīṃ dṛṣṭvā kāmānavāpnuyāt | [GarPur, 1, 83 18.1]
phalgvīśaṃ phalgucaṇḍīṃ ca gaurīṃ dṛṣṭvā ca maṅgalām | [GarPur, 1, 83 18.2]
gomakaṃ gopatiṃ devaṃ pitṝṇāmanṛṇo bhavet | [GarPur, 1, 83 19.1]
aṅgāreśaṃ ca siddheśaṃ gayādityaṃ gajaṃ tathā | [GarPur, 1, 83 19.2]
mārkaṇḍeyeśvaraṃ dṛṣṭvā pitṝṇāmanṛṇo bhavet | [GarPur, 1, 83 20.1]
phalgutīrthe naraḥ snātvā dṛṣṭvā devaṃ gadādharam | [GarPur, 1, 83 20.2]
etena kiṃ na paryāptaṃ nṝṇāṃ sukṛtakāriṇām | [GarPur, 1, 83 21.1]
brahmalokaṃ prayāntīha puruṣā ekaviṃśatiḥ | [GarPur, 1, 83 21.2]
pṛthivyāṃ yāni tīrthāni ye samudrāḥ sarāṃsi ca | [GarPur, 1, 83 22.1]
phalgutīrthaṃ gamiṣyanti vāramekaṃ dine dine | [GarPur, 1, 83 22.2]
pṛthivyāṃ ca gayā puṇyā gayāyāṃ ca gayāśiraḥ | [GarPur, 1, 83 23.1]
śreṣṭhaṃ tathā phalgutīrthaṃ tanmukhaṃ ca surasya hi | [GarPur, 1, 83 23.2]
udīci kanakānadyo nābhitīrthaṃ tu madhyataḥ | [GarPur, 1, 83 24.1]
puṇyaṃ brahmasadastīrthaṃ snānātsyādbrahmalokadam | [GarPur, 1, 83 24.2]
kūpe piṇḍādikaṃ kṛtvā pitṝṇāmanṛṇo bhavet | [GarPur, 1, 83 25.1]
tathākṣayavaṭe śrāddhī brahmalokaṃ nayetpitṝn | [GarPur, 1, 83 25.2]
haṃsatīrthe naraḥ snātvā sarvapāpaiḥ pramucyate | [GarPur, 1, 83 26.1]
koṭitīrthe gayālole vaitaraṇyāṃ ca gomake | [GarPur, 1, 83 26.2]
brahmalokaṃ nayecchrāddhī puruṣānekaviṃśatim | [GarPur, 1, 83 27.1]
brahmatīrthe rāmatīrthe āgneye somatīrthake | [GarPur, 1, 83 27.2]
śrāddhī rāmahrade brahmalokaṃ pitṛkulaṃ nayet | [GarPur, 1, 83 28.1]
uttare mānase śrāddhī na bhūyo jāyate naraḥ | [GarPur, 1, 83 28.2]
dakṣiṇe mānase śrāddhī brahmalokaṃ pitṝnnayet | [GarPur, 1, 83 29.1]
svargadvāre naraḥ śrāddhī brahmalokaṃ nayetpitṝn | [GarPur, 1, 83 29.2]
bhīṣmatarpaṇakṛttasya kūṭe tārayate pitṝn | [GarPur, 1, 83 29.3]
gṛdhreśvare tathā śrāddhī pitṝṇāmanṛṇo bhavet | [GarPur, 1, 83 29.4]
śrāddhī ca dhenukāraṇye brahmalokaṃ pitṝnnayet | [GarPur, 1, 83 30.1]
tiladhenupradaḥ snātvā dṛṣṭvā dhenuṃ na saṃśayaḥ | [GarPur, 1, 83 30.2]
aindre vā naratīrthe ca vāsave vaiṣṇave tathā | [GarPur, 1, 83 31.1]
mahānadyāṃ kṛtaśrāddho brahmalokaṃ nayetpitṝn | [GarPur, 1, 83 31.2]
gāyatre caiva sāvitre tīrthe sārasvate tathā | [GarPur, 1, 83 32.1]
snānasandhyātarpaṇakṛcchrāddhī caikottaraṃ śatam | [GarPur, 1, 83 32.2]
pitṝṇāṃ tu kulaṃ brahmalokaṃ nayati mānavaḥ | [GarPur, 1, 83 33.1]
brahmayoniṃ vinirgacchetprayataḥ pitṛmānasaḥ | [GarPur, 1, 83 33.2]
tarpayitvā pitṝndevānna viśedyonisaṅkaṭe | [GarPur, 1, 83 34.1]
tarpaṇe kākajaṅghāryā pitṝṇāṃ tṛptirakṣayā | [GarPur, 1, 83 34.2]
dharmāraṇye mataṅgasya vāpyāṃ śrāddhāddivaṃ vrajet | [GarPur, 1, 83 35.1]
dharmayūpe ca kūpe ca pitṝṇāmanṛṇo bhavet | [GarPur, 1, 83 35.2]
pramāṇaṃ devatāḥ santu lokapālāśca sākṣiṇaḥ | [GarPur, 1, 83 36.1]
mayāgatya mataṃge 'sminpitṝṇāṃ niṣkṛtiḥ kṛtā | [GarPur, 1, 83 36.2]
rāmatīrthe narāḥ snātvā śrāddhaṃ kṛtvā prabhāsake | [GarPur, 1, 83 37.1]
śilāyāṃ pretabhāvātsyurmuktāḥ pitṛgaṇāḥ kila | [GarPur, 1, 83 37.2]
śrāddhakṛcca svapuṣṭāyāṃ triḥ saphta kulam uddharet | [GarPur, 1, 83 38.1]
śrāddhakṛnmuṇḍapṛṣṭhādau brahmalokaṃ nayetpitṝn | [GarPur, 1, 83 38.2]
gayāyāṃ na hi tatsthānaṃ yatra tīrthaṃ na vidyate | [GarPur, 1, 83 39.1]
pañcakrośe gayākṣetre yatra tatra tu piṇḍadaḥ | [GarPur, 1, 83 39.2]
akṣayaṃ phalamāpnoti brahmalokaṃ nayetpitṝn | [GarPur, 1, 83 40.1]
janārdanasya haste tu piṇḍaṃ dadyātsvakaṃ naraḥ | [GarPur, 1, 83 40.2]
eṣa piṇḍe mayā dattastava haste janārdana | [GarPur, 1, 83 41.1]
paralokaṃ gate mokṣamakṣayyamupatiṣṭhatām | [GarPur, 1, 83 41.2]
brahmalokamavāpnoti pitṛbhiḥ saha niścitam | [GarPur, 1, 83 42.1]
gayāyāṃ dharmapṛṣṭhe ca sarasi brahmaṇastathā | [GarPur, 1, 83 42.2]
gayāśīrṣe 'kṣayavaṭe pitṝṇāṃ dattamakṣayam | [GarPur, 1, 83 43.1]
dharmāraṇyaṃ dharmapṛṣṭhaṃ dhenukāraṇyameva ca | [GarPur, 1, 83 43.2]
dṛṣṭvaitāni pitṝṃścāryavaṃśyānviṃśatimuddharet | [GarPur, 1, 83 44.1]
brahmāraṇyaṃ mahānadyāḥ paścimo bhāga ucyate | [GarPur, 1, 83 44.2]
pūrvo brahmasado bhāgo nāgādrirbharatāśramaḥ | [GarPur, 1, 83 45.1]
bharatasyāśrame śrāddhī mataṅgasya pade bhavet | [GarPur, 1, 83 45.2]
gayāśīrṣāddakṣiṇato mahānadyāśca paścime | [GarPur, 1, 83 46.1]
tatsmṛtaṃ campakavanaṃ tatra pāṇḍuśilāsti hi | [GarPur, 1, 83 46.2]
śrāddhī tatra tṛtīyāyāṃ niścirāyāśca maṇḍale | [GarPur, 1, 83 47.1]
mahāhrade ca kauśikyāmakṣayaṃ phalamāpnuyāt | [GarPur, 1, 83 47.2]
vaitaraṇyāś cottaratas tṛtīyākhyo jalāśayaḥ | [GarPur, 1, 83 48.1]
padāni tatra krauñcasya śrāddhī svargaṃ nayetpitṝn | [GarPur, 1, 83 48.2]
krauñcapādāduttarato niścirākhyo jalāśayaḥ | [GarPur, 1, 83 49.1]
sakṛdyatrābhigamanaṃ sakṛt piṇḍaprapātanam | [GarPur, 1, 83 49.2]
durlabhaṃ kiṃ punarnityam asmin eva vyavasthitiḥ | [GarPur, 1, 83 50.1]
mahānadyāmupaspṛśya tarpayetpitṛdevatāḥ | [GarPur, 1, 83 50.2]
akṣayānprāpnuyāllokānkulaṃ cāpi samuddharet | [GarPur, 1, 83 51.1]
sāvitre paṭhyate sandhyā kṛtā syād dvādaśābdikī | [GarPur, 1, 83 51.2]
śuklakṛṣṇāvubhau pakṣau gayāyāṃ yo vasennaraḥ | [GarPur, 1, 83 52.1]
punāty ā saptamaṃ caiva kulaṃ nāstyatra saṃśayaḥ | [GarPur, 1, 83 52.2]
gayāyāṃ muṇḍapṛṣṭhaṃ ca aravindaṃ ca parvatam | [GarPur, 1, 83 53.1]
tṛtīyaṃ krauñcapādaṃ ca dṛṣṭvā pāpaiḥ pramucyate | [GarPur, 1, 83 53.2]
makare vartamāne ca grahaṇe candrasūryayoḥ | [GarPur, 1, 83 54.1]
durlabhaṃ triṣu lokeṣu gayāyāṃ piṇḍapātanam | [GarPur, 1, 83 54.2]
mahāhrade ca kauśikyāṃ mūlakṣetre viśeṣataḥ | [GarPur, 1, 83 55.1]
guhāyāṃ gṛdhrakūṭasya śrāddhaṃ dattaṃ mahāphalam | [GarPur, 1, 83 55.2]
yatra māheśvarī dhārā śrāddhī tatrānṛṇo bhavet | [GarPur, 1, 83 56.1]
puṇyāṃ viśālāmāsādya nadīṃ trailokyaviśrutām | [GarPur, 1, 83 56.2]
agniṣṭomamavāpnoti śrāddhī prāyāddivaṃ naraḥ | [GarPur, 1, 83 57.1]
śrāddhī māsapade snātvā vājapeyaphalaṃ labhet | [GarPur, 1, 83 57.2]
ravipāde piṇḍadānātpatitoddhāraṇaṃ bhavet | [GarPur, 1, 83 58.1]
gayāstho yo dadātyannaṃ pitarastena putriṇaḥ | [GarPur, 1, 83 58.2]
kāṅkṣante pitaraḥ putrānnarakādbhayabhīravaḥ | [GarPur, 1, 83 59.1]
gayāṃ yāsyati yaḥ kaścitso 'smān saṃtarayiṣyati | [GarPur, 1, 83 59.2]
gayāprāptaṃ sutaṃ dṛṣṭvā pitṝṇāmutsavo bhavet | [GarPur, 1, 83 60.1]
padbhyāmapi jalaṃ spṛṣṭvā asmabhyaṃ kila dāsyati | [GarPur, 1, 83 60.2]
ātmajo vā tathānyo vā gayākūpe yadā tadā | [GarPur, 1, 83 61.1]
yannāmnā pātayetpiṇḍaṃ taṃ nayedbrahma śāśvatam | [GarPur, 1, 83 61.2]
puṇḍarīkaṃ viṣṇulokaṃ prāpnuyātkoṭitīrthagaḥ | [GarPur, 1, 83 62.1]
yā sā vaitaraṇī nāma triṣu lokeṣu viśrutā | [GarPur, 1, 83 62.2]
sāvatīrṇā gayākṣetre pitṝṇāṃ tāraṇāya hi | [GarPur, 1, 83 63.1]
śrāddhadaḥ piṇḍadastatra gopradānaṃ karoti yaḥ | [GarPur, 1, 83 63.2]
ekaviṃśativaṃśyānsa tārayennātra saṃśayaḥ | [GarPur, 1, 83 64.1]
yadi putro gayāṃ gacchetkadācitkālaparyaye | [GarPur, 1, 83 64.2]
tāneva bhojayedviprānbrahmaṇā ye prakalpitāḥ | [GarPur, 1, 83 65.1]
teṣāṃ brahmasadaḥ sthānaṃ somapānaṃ tathaiva ca | [GarPur, 1, 83 65.2]
brahmaprakalpitaṃ sthānaṃ viprā brahmaprakalpitāḥ | [GarPur, 1, 83 66.1]
pūjitaiḥ pūjitāḥ sarve pitṛbhiḥ saha devatāḥ | [GarPur, 1, 83 66.2]
tarpayettu gayāviprānhavyakavyairvidhānataḥ | [GarPur, 1, 83 67.1]
sthānaṃ dehaparityāge gayāyāṃ tu vidhīyate | [GarPur, 1, 83 67.2]
yaḥ karoti vṛṣotsargaṃ gayākṣetre hyanuttame | [GarPur, 1, 83 68.1]
agniṣṭomaśataṃ puṇyaṃ labhate nātra saṃśayaḥ | [GarPur, 1, 83 68.2]
ātmano 'pi mahābuddhirgayāyāṃ tu tilairvinā | [GarPur, 1, 83 69.1]
piṇḍanirvāpaṇaṃ kuryādanyeṣāmapi mānavaḥ | [GarPur, 1, 83 69.2]
yāvanto jñātayaḥ pitryā bāndhavāḥ suhṛdastathā | [GarPur, 1, 83 70.1]
tebhyo vyāsagayābhūmau piṇḍo deyo vidhānataḥ | [GarPur, 1, 83 70.2]
rāmatīrthe naraḥ snātvā gośatasyāpnuyātphalam | [GarPur, 1, 83 71.1]
mataṅgavāpyāṃ snātvā ca gosahasraphalaṃ labhet | [GarPur, 1, 83 71.2]
niścirāsaṃgame snātvā brahmalokaṃ nayetpitṝn | [GarPur, 1, 83 72.1]
vasiṣṭhasyāśrame snātvā vājapeyaṃ ca vindati | [GarPur, 1, 83 72.2]
mahākauśyāṃ samāvāsādaśvamedhaphalaṃ labhet | [GarPur, 1, 83 73.1]
pitāmahasya sarasaḥ prasṛtā lokapāvanī | [GarPur, 1, 83 73.2]
samīpe tvagnidhāreti viśrutā kapilā hi sā | [GarPur, 1, 83 74.1]
agniṣṭomaphalaṃ śrāddhī snātvātra kṛtakṛtyatā | [GarPur, 1, 83 74.2]
śrāddhī kumāradhārāyāmaśvamedhaphalaṃ labhet | [GarPur, 1, 83 75.1]
kumāramabhigamyātha natvā muktimavāpnuyāt | [GarPur, 1, 83 75.2]
somakuṇḍe naraḥ snātvā somalokaṃ ca gacchati | [GarPur, 1, 83 76.1]
saṃvartasya naro vāpyāṃ subhagaḥ syāttu piṇḍadaḥ | [GarPur, 1, 83 76.2]
dhautapāpo naro yāti pretakuṇḍe ca piṇḍadaḥ | [GarPur, 1, 83 77.1]
devanadyāṃ lelihāne mathane jānugartake | [GarPur, 1, 83 77.2]
evamādiṣu tīrtheṣu piṇḍadastārayetpitṝn | [GarPur, 1, 83 78.1]
natvā devānvasiṣṭheśaprabhṛtīnṛṇasaṃkṣayam | [GarPur, 1, 83 78.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe gayāmāhātmyaṃ nāma tryaśītitamo 'dhyāyaḥ | [GarPur, 1, 83 79.1]
{GarPur, 1, 84}
brahmovāca | [GarPur, 1, 84 1.1]
udyatastu gayāṃ gantuṃ śrāddhaṃ kṛtvā vidhānataḥ | [GarPur, 1, 84 1.2]
vidhāya kārpaṭīviṣaṃ grāmasyāpi pradakṣiṇam | [GarPur, 1, 84 1.3]
tato grāmāntaraṃ gatvā śrāddhaśeṣasya bhojanam | [GarPur, 1, 84 2.1]
kṛtvā pradakṣiṇaṃ gacchetpratigrahavivarjitaḥ | [GarPur, 1, 84 2.2]
gṛhāccalitamātrasya gayāyāṃ gamanaṃ prati | [GarPur, 1, 84 3.1]
svargārohaṇasopānaṃ pitṝṇāṃ tu pade pade | [GarPur, 1, 84 3.2]
muṇḍanaṃ copavāsaśca sarvatīrtheṣvayaṃ vidhiḥ | [GarPur, 1, 84 4.1]
varjayitvā kurukṣetraṃ viśālāṃ virajāṃ gayām | [GarPur, 1, 84 4.2]
divā ca sarvadā rātrau gayāyāṃ śrāddhakṛdbhavet | [GarPur, 1, 84 5.1]
vārāṇasyāṃ kṛtaṃ śrāddhaṃ tīrthe śoṇanade tathā | [GarPur, 1, 84 5.2]
punaḥ punā mahānadyāṃ śrāddhī svargaṃ pitṝnnayet | [GarPur, 1, 84 6.1]
uttaraṃ mānasaṃ gatvā siddhiṃ prāpnotyanuttamām | [GarPur, 1, 84 6.2]
tasminnivartayecchrāddhaṃ snānaṃ caiva nivartayet | [GarPur, 1, 84 7.1]
kāmānsa labhate divyānmokṣopāyaṃ ca sarvaśaḥ | [GarPur, 1, 84 7.2]
dakṣiṇaṃ mānasaṃ gatvā maunī piṇḍādi kārayet | [GarPur, 1, 84 8.1]
ṛṇatrayāpākaraṇaṃ labheddakṣiṇamānase | [GarPur, 1, 84 8.2]
siddhānāṃ prītijananaiḥ pāpānāṃ ca bhayaṅkaraiḥ | [GarPur, 1, 84 9.1]
lelihānair mahāghorair akṣataiḥ pannagottamaiḥ | [GarPur, 1, 84 9.2]
nāmnā kanakhalaṃ tīrthaṃ triṣu lokeṣu viśrutam | [GarPur, 1, 84 10.1]
udīcyāṃ muṇḍapṛṣṭhasya devarṣigaṇasevitam | [GarPur, 1, 84 10.2]
tatra snātvā divaṃ yāti śrāddhaṃ dattamathākṣayam | [GarPur, 1, 84 11.1]
sūryaṃ natvā tvidaṃ kuryātkṛtapiṇḍādisatkriyaḥ | [GarPur, 1, 84 11.2]
kavyavāhastathā somo yamaścaivāryamā tathā | [GarPur, 1, 84 12.1]
agniṣvāttā barhiṣadaḥ somapāḥ pitṛdevatāḥ | [GarPur, 1, 84 12.2]
āgacchantu mahābhāgā yuṣmābhī rakṣitāstviha | [GarPur, 1, 84 13.1]
madīyāḥ pitaro ye ca kule jātāḥ sanābhayaḥ | [GarPur, 1, 84 13.2]
teṣāṃ piṇḍapradānārthamāgato 'smi gayāmimām | [GarPur, 1, 84 14.1]
kṛtapiṇḍaḥ phalgutīrthe paśyed devaṃ pitāmaham | [GarPur, 1, 84 14.2]
gadādharaṃ tataḥ paśyetpitṝṇām anṛṇo bhavet | [GarPur, 1, 84 15.1]
phalgutīrthe naraḥ snātvā dṛṣṭvā devaṃ gadādharam | [GarPur, 1, 84 15.2]
ātmānaṃ tārayetsadyo daśa pūrvāndaśāparān | [GarPur, 1, 84 16.1]
prathame 'hni vidhiḥ prokto dvitīyadivase vrajet | [GarPur, 1, 84 16.2]
dharmāraṇyaṃ mataṅgasya vāpyāṃ piṇḍādikṛdbhavet | [GarPur, 1, 84 17.1]
dharmāraṇyaṃ samāsādya vājapeyaphalaṃ labhet | [GarPur, 1, 84 17.2]
rājasūyāśvamedhābhyāṃ phalaṃ syād brahmatīrthake | [GarPur, 1, 84 18.1]
śrāddhaṃ piṇḍodakaṃ kāryaṃ madhye vai kūpayūpayoḥ | [GarPur, 1, 84 18.2]
kūpodakena tatkāryaṃ pitṝṇāṃ dattamakṣayam | [GarPur, 1, 84 19.1]
tṛtīye 'hni brahmasado gatvā snātvātha tarpaṇam | [GarPur, 1, 84 19.2]
kṛtvā śrāddhādikaṃ piṇḍaṃ madhye vai yūpakūpayoḥ | [GarPur, 1, 84 20.1]
gopracārasamīpasthā ābrahma brahmakalpitāḥ | [GarPur, 1, 84 20.2]
teṣāṃ sevanamātreṇa pitaro mokṣagāminaḥ | [GarPur, 1, 84 21.1]
yūpaṃ pradakṣiṇīkṛtya vājapeyaphalaṃ labhet | [GarPur, 1, 84 21.2]
phalgutīrthe caturthe 'hni snātvā devāditarpaṇam | [GarPur, 1, 84 22.1]
kṛtvā śrāddhaṃ gayāśīrṣe kuryādrudrapadādiṣu | [GarPur, 1, 84 22.2]
piṇḍāndehi mukhe vyāse pañcāgnau ca padatraye | [GarPur, 1, 84 23.1]
sūryendukārtikeyeṣu kṛtaṃ śrāddhaṃ tathākṣayam | [GarPur, 1, 84 23.2]
śrāddhaṃ tu navadevatyaṃ kuryāddvādaśadaivatam | [GarPur, 1, 84 24.1]
anvaṣṭakāsu vṛddhau ca gayāyāṃ mṛtavāsare | [GarPur, 1, 84 24.2]
atra mātuḥ pṛthak śrāddhamanyatra patinā saha | [GarPur, 1, 84 25.1]
snātvā daśāśvamedhe tu dṛṣṭvā devaṃ pitāmaham | [GarPur, 1, 84 25.2]
rudrapādaṃ naraḥ spṛṣṭvā na cehāvartate punaḥ | [GarPur, 1, 84 26.1]
trirvittapūrṇāṃ pṛthivīṃ dattvā yatphalamāpnuyāt | [GarPur, 1, 84 26.2]
sa tatphalamavāpnoti kṛtvā śrāddhaṃ gayāśire | [GarPur, 1, 84 27.1]
śamīpatrapramāṇena piṇḍaṃ dadyād gayāśire | [GarPur, 1, 84 27.2]
pitaro yānti devatvaṃ nātra kāryā vicāraṇā | [GarPur, 1, 84 28.1]
muṇḍapṛṣṭhe padaṃ nyastaṃ mahādevena dhīmatā | [GarPur, 1, 84 28.2]
alpena tapasā tatra mahāpuṇyamavāpnuyāt | [GarPur, 1, 84 29.1]
gayāśīrṣe tu yaḥ piṇḍānnāmnā yeṣāṃ tu nirvapet | [GarPur, 1, 84 29.2]
narakasthā divaṃ yānti svargasthā mokṣamāpnuyuḥ | [GarPur, 1, 84 30.1]
pañcame 'hni gayālole snātvā vaṭatale tataḥ | [GarPur, 1, 84 30.2]
piṇḍāndadyātpitṝṇāṃ ca sakalaṃ tārayetkulam | [GarPur, 1, 84 31.1]
vaṭamūlaṃ samāsādya śākenoṣṇodakena vā | [GarPur, 1, 84 31.2]
ekasmin bhojite vipra koṭirbhavati bhojitāḥ | [GarPur, 1, 84 32.1]
kṛte śrāddhe 'kṣayavaṭe dṛṣṭvā ca prapitāmaham | [GarPur, 1, 84 32.2]
akṣayāllabhate lokānkulānāmuddharecchatam | [GarPur, 1, 84 33.1]
eṣṭavyā bahavaḥ puttrā yadyeko 'pi gayāṃ vrajet | [GarPur, 1, 84 33.2]
yajeta vāśvamedhena nīlaṃ vā vṛṣamutsṛjet | [GarPur, 1, 84 34.1]
pretaḥ kaścitsamuddiśya vaṇijaṃ kaṃcid abravīt | [GarPur, 1, 84 34.2]
mama nāmnā gayāśīrṣe piṇḍanirvapaṇaṃ kuru | [GarPur, 1, 84 35.1]
pretabhāvādvimuktaḥ syāṃ svargado dātureva ca | [GarPur, 1, 84 35.2]
śrutvā vaṇig gayāśīrṣe pretarājāya piṇḍakam | [GarPur, 1, 84 36.1]
pradadāvanujaiḥ sārdhaṃ svapitṛbhyastato dadau | [GarPur, 1, 84 36.2]
sarve muktā viśālo 'pi saputro 'bhūcca piṇḍadaḥ | [GarPur, 1, 84 37.1]
viśālāyāṃ viśālo 'bhūdrājaputrobravīddvijān | [GarPur, 1, 84 37.2]
kathaṃ putrādayaḥ syurme viprāś coturviśālakam | [GarPur, 1, 84 38.1]
gayāyāṃ piṇḍadānena tava sarvaṃ bhaviṣyati | [GarPur, 1, 84 38.2]
viśālo 'tha gayāśīrṣe piṇḍado 'bhūcca putravān | [GarPur, 1, 84 39.1]
dṛṣṭvākāśe sitaṃ raktaṃ kṛṣṇaṃ puruṣamabravīt | [GarPur, 1, 84 39.2]
ke yūyaṃ teṣu caivaikaḥ sitaḥ proce viśālakam | [GarPur, 1, 84 40.1]
ahaṃ sitaste janaka indralokaṃ gataḥ śabham | [GarPur, 1, 84 40.2]
mama putra pitā rakto brahmahā pāpakṛtparam | [GarPur, 1, 84 41.1]
ayaṃ pitāmahaḥ kṛṣṇa ṛṣayo 'nena ghātitāḥ | [GarPur, 1, 84 41.2]
avīciṃ narakaṃ prāptau muktau jātau ca piṇḍada | [GarPur, 1, 84 42.1]
muktīkṛtās tataḥ sarve vrajāmaḥ svargamuttamam | [GarPur, 1, 84 42.2]
kṛtakṛtyo viśālo 'pi rājyaṃ kṛtvā divaṃ yayau | [GarPur, 1, 84 43.1]
ye 'smatkule tu pitaro luptapiṇḍodakakriyāḥ | [GarPur, 1, 84 43.2]
ye cāpyakṛtacūḍāstu ye ca garbhādviniḥsṛtāḥ | [GarPur, 1, 84 44.1]
yeṣāṃ dāho na kriyā ca ye 'gnidagdhāstathāpare | [GarPur, 1, 84 44.2]
bhūmau dattena tṛpyantu tṛptā yāntu parāṃ gatim | [GarPur, 1, 84 45.1]
pitā pitāmahaścaiva tathaiva prapitāmahaḥ | [GarPur, 1, 84 45.2]
mātā pitāmahī caiva tathaiva prapitāmahī | [GarPur, 1, 84 46.1]
tathā mātāmahaścaiva pramātāmaha eva ca | [GarPur, 1, 84 46.2]
vṛddhapramātāmahaśca tathā mātāmahī param | [GarPur, 1, 84 47.1]
pramātāmahī tathā vṛddhapramātāmahīti vai | [GarPur, 1, 84 47.2]
anyeṣāṃ caiva piṇḍo 'yamakṣayyamupatiṣṭhatām | [GarPur, 1, 84 48.1]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe gayāmāhātmyaṃ nāma caturaśītitamo 'dhyāyaḥ | [GarPur, 1, 84 49.1]
{GarPur, 1, 85}
brahmovāca | [GarPur, 1, 85 1.1]
snātvā pretaśilādau tu varuṇāsthāmṛtena ca | [GarPur, 1, 85 1.2]
piṇḍaṃ dadyādimairmantrairāvāhya ca pitṝnparān | [GarPur, 1, 85 1.3]
asmatkule mṛtā ye ca gatiryeṣāṃ na vidyate | [GarPur, 1, 85 2.1]
āvāhayiṣye tānsarvān darbhapṛṣṭhe tilodakaiḥ | [GarPur, 1, 85 2.2]
pitṛvaṃśe mṛtā ye ca mātṛvaṃśe ca ye mṛtāḥ | [GarPur, 1, 85 3.1]
teṣām uddharaṇārthāya imaṃ piṇḍaṃ dadāmyaham | [GarPur, 1, 85 3.2]
mātāmahakule ye ca gatiryeṣāṃ na vidyate | [GarPur, 1, 85 4.1]
teṣām uddharaṇārthāya imaṃ piṇḍaṃ dadāmyaham | [GarPur, 1, 85 4.2]
ajātadantā ye kecidye ca garbhe prapīḍitāḥ | [GarPur, 1, 85 5.1]
teṣām uddharaṇārthāya imaṃ piṇḍaṃ dadāmyaham | [GarPur, 1, 85 5.2]
bandhuvargāśca ye kecinnāmagotravivarjitāḥ | [GarPur, 1, 85 6.1]
svagotre paragotre vā gatiryeṣāṃ na vidyate | [GarPur, 1, 85 6.2]
teṣām uddharaṇārthāya imaṃ piṇḍaṃ dadāmyaham | [GarPur, 1, 85 6.3]
udbandhanamṛtā ye ca viṣaśastrahatāśca ye | [GarPur, 1, 85 7.1]
ātmopaghātino ye ca tebhyaḥ piṇḍaṃ dadāmyaham | [GarPur, 1, 85 7.2]
agnidāhe mṛtā ye ca siṃhavyāghrahatāścaye | [GarPur, 1, 85 8.1]
daṃṣṭribhiḥ śṛṅgibhirvāpi teṣāṃ piṇḍaṃ dadāmyaham | [GarPur, 1, 85 8.2]
agnidagdhāśca ye kecinnāgnidagdhāstathāpare | [GarPur, 1, 85 9.1]
vidyuccaurahatā ye ca tebhyaḥ piṇḍaṃ dadāmyaham | [GarPur, 1, 85 9.2]
raurave cāndhatāmisre kālasūtre ca ye gatāḥ | [GarPur, 1, 85 10.1]
teṣām uddharaṇārthāya imaṃ piṇḍaṃ dadāmyaham | [GarPur, 1, 85 10.2]
asipatravane ghore kumbhīpāke ca ye gatāḥ | [GarPur, 1, 85 11.1]
teṣām uddharaṇārthāya imaṃ piṇḍaṃ dadāmyaham | [GarPur, 1, 85 11.2]
anyeṣāṃ yātanāsthānāṃ pretalokanivāsinām | [GarPur, 1, 85 12.1]
teṣām uddharaṇārthāya imaṃ piṇḍaṃ dadāmyaham | [GarPur, 1, 85 12.2]
paśuyoniṃ gatā ye ca pakṣikīṭasarīsṛpāḥ | [GarPur, 1, 85 13.1]
athavā vṛkṣayonisthās tebhyaḥ piṇḍaṃ dadāmyaham | [GarPur, 1, 85 13.2]
asaṃkhyayātanāsaṃsthā ye nītā yamaśāsanaiḥ | [GarPur, 1, 85 14.1]
teṣām uddharaṇārthāya imaṃ piṇḍaṃ dadāmyaham | [GarPur, 1, 85 14.2]
jātyantarasahasreṣu bhramanti svena karmaṇā | [GarPur, 1, 85 15.1]
mānuṣyaṃ durlabhaṃ yeṣāṃ tebhyaḥ piṇḍaṃ dadāmyaham | [GarPur, 1, 85 15.2]
ye bāndhavābāndhavā vā ye 'nyajanmani bāndhavāḥ | [GarPur, 1, 85 16.1]
te sarve tṛptimāyāntu piṇḍadānena sarvadā | [GarPur, 1, 85 16.2]
ye kecitpretarūpeṇa vartante pitaro mama | [GarPur, 1, 85 17.1]
te sarve tṛptimāyāntu piṇḍadānena sarvadā | [GarPur, 1, 85 17.2]
ye me pitṛkule jātāḥ kule mātustathaiva ca | [GarPur, 1, 85 18.1]
guruśvaśurabandhūnāṃ ye cānye bāndhavā mṛtāḥ | [GarPur, 1, 85 18.2]
ye me kule luptapiṇḍāḥ puttradāravivarjitāḥ | [GarPur, 1, 85 19.1]
kriyālopahatā ye ca jātyandhāḥ paṅgavastathā | [GarPur, 1, 85 19.2]
virūpā āmagarbhāśca jñātājñātāḥ kule mama | [GarPur, 1, 85 20.1]
teṣāṃ piṇḍaṃ mayā dattamakṣayyamupatiṣṭhatām | [GarPur, 1, 85 20.2]
sākṣiṇaḥ santu me devā brahmeśānādayastathā | [GarPur, 1, 85 21.1]
mayā gayāṃ samāsādya pitṝṇāṃ niṣkṛtiḥ kṛtā | [GarPur, 1, 85 21.2]
āgato 'haṃ gayāṃ deva pitṛkārye gadādhara | [GarPur, 1, 85 22.1]
tanme sākṣī bhavatvadya anṛṇo 'hamṛṇatrayāt | [GarPur, 1, 85 22.2]
mahānadī brahmasaro 'kṣayo vaṭaḥ prabhāsam udyantamaho gayāśiraḥ | [GarPur, 1, 85 23.1]
sarasvatīdharmakadhenupṛṣṭhā ete kurukṣetragatā gayāyām | [GarPur, 1, 85 23.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe gayāmāhātmyaṃ nāma pañcāśītitamo 'dhyāyaḥ | [GarPur, 1, 85 24.1]
{GarPur, 1, 86}
brahmovāca | [GarPur, 1, 86 1.1]
yeyaṃ pretaśilā khyātā gayāyāṃ sā tridhā sthitā | [GarPur, 1, 86 1.2]
prabhāse pretakuṇḍe ca gayāsuraśirasyapi | [GarPur, 1, 86 1.3]
dharmeṇa dhāritā bhūtyai sarvadevamayī śilā | [GarPur, 1, 86 2.1]
pretatvaṃ ye gatā nṝṇāṃ mitrādyā bāndhavādayaḥ | [GarPur, 1, 86 2.2]
teṣāmuddharaṇārthāya yataḥ pretaśilā śubhā | [GarPur, 1, 86 3.1]
ato 'tra munayo bhūpā rājapatnyādayaḥ sadā | [GarPur, 1, 86 3.2]
tasyāṃ śilāyāṃ śrāddhādikartāro brahmalokagāḥ | [GarPur, 1, 86 4.1]
gayāsurasya yanmuṇḍaṃ tasya pṛṣṭhe śilā yataḥ | [GarPur, 1, 86 4.2]
muṇḍapṛṣṭho giristasmātsarvadevamayo hyayam | [GarPur, 1, 86 5.1]
muṇḍapṛṣṭhasya pādeṣu yato brahmasaromukhāḥ | [GarPur, 1, 86 5.2]
aravindavanaṃ teṣu tena caivopalakṣitaḥ | [GarPur, 1, 86 6.1]
aravindo girirnāma krauñcapādāṅkito yataḥ | [GarPur, 1, 86 6.2]
tasmād giriḥ krauñcapādaḥ pitṝṇāṃ brahmalokadaḥ | [GarPur, 1, 86 7.1]
gadādharādayo devā ādyā ādau vyavasthitāḥ | [GarPur, 1, 86 7.2]
śilārūpeṇa cāvyaktās tasmāddevamayī śilā | [GarPur, 1, 86 8.1]
gayā śiraśchādayitvā gurutvādāsthitā śilā | [GarPur, 1, 86 8.2]
kālāntareṇa vyaktaścasthita ādigadādharaḥ | [GarPur, 1, 86 9.1]
mahārudrādidevaistu anādinidhano hariḥ | [GarPur, 1, 86 9.2]
dharmasaṃrakṣaṇārthāya adharmādivinaṣṭaye | [GarPur, 1, 86 10.1]
daityarākṣasanāśārthaṃ matsyaḥ pūrvaṃ yathābhavat | [GarPur, 1, 86 10.2]
kūrmo varāho nṛharirvāmano rāma ūrjitaḥ | [GarPur, 1, 86 11.1]
yathā dāśarathī rāmaḥ kṛṣṇo buddho 'tha kalkyapi | [GarPur, 1, 86 11.2]
tathā vyakto 'vyaktarūpī āsīdādirgadādharaḥ | [GarPur, 1, 86 12.1]
ādirādau pūjito 'tra devairbrahmādibhiryataḥ | [GarPur, 1, 86 12.2]
pādyādyair gandhapuṣpādyairata ādigadādharaḥ | [GarPur, 1, 86 13.1]
gadādharaṃ suraiḥ sārdhamādyaṃ gatvā dadāti yaḥ | [GarPur, 1, 86 13.2]
arghyaṃ pātraṃ ca pādyaṃ ca gandhapuṣpaṃ ca dhūpakam | [GarPur, 1, 86 14.1]
dīpaṃ naivedyam utkṛṣṭaṃ mālyāni vividhāni ca | [GarPur, 1, 86 14.2]
vastrāṇi mukuṭaṃ ghaṇṭā cāmaraṃ prekṣaṇīyakam | [GarPur, 1, 86 15.1]
alaṅkārādikaṃ piṇḍamannadānādikaṃ tathā | [GarPur, 1, 86 15.2]
teṣāṃ tāvaddhanaṃ dhānyam āyur ārogyasampadaḥ | [GarPur, 1, 86 16.1]
puttrādisantatiśreyovidyārthaṃ kāma īpsitaḥ | [GarPur, 1, 86 16.2]
bhāryā svargādivāsaśca svargādāgatya rājyakam | [GarPur, 1, 86 17.1]
kulīnaḥ sattvasampanno raṇe marditaśātravanaḥ | [GarPur, 1, 86 17.2]
vadhabandhavinirmuktaścānte mokṣamavāpnuyāt | [GarPur, 1, 86 18.1]
śrāddhapiṇḍādikartāraḥ pitṛbhirbrahmalokagāḥ | [GarPur, 1, 86 18.2]
jagannāthaṃ ye 'rcayanti subhadrāṃ balabhadrakam | [GarPur, 1, 86 19.1]
jñānaṃ prāpya śriyaṃ putrānvrajanti puruṣottamam | [GarPur, 1, 86 19.2]
puruṣottamarājasya sūryasya ca gaṇasya ca | [GarPur, 1, 86 20.1]
puratastatra piṇḍādi pitṝṇāṃ brahmalokadaḥ | [GarPur, 1, 86 20.2]
natvā kapardivighneśaṃ sarvavighnaiḥ pramucyate | [GarPur, 1, 86 21.1]
kārtikeyaṃ pūjayitvā brahmalokamavāpnuyāt | [GarPur, 1, 86 21.2]
dvādaśādityamabhyarcya sarvarogaiḥ pramucyate | [GarPur, 1, 86 22.1]
vaiśvānaraṃ samabhyarcya uttamāṃ dīptimāpnuyāt | [GarPur, 1, 86 22.2]
revantaṃ pūjayitvātha aśvānāpnotyanuttamān | [GarPur, 1, 86 23.1]
abhyarcyendraṃ mahaiśvaryaṃ gaurīṃ saubhāgyamāpnuyāt | [GarPur, 1, 86 23.2]
vidyāṃ sarasvatīṃ prārcya lakṣmīṃ sampūjya ca śriyam | [GarPur, 1, 86 24.1]
garuḍaṃ ca samabhyarcya vighnavṛndātpramucyate | [GarPur, 1, 86 24.2]
kṣetrapālaṃ samabhyarcya grahavṛndaiḥ pramucyate | [GarPur, 1, 86 25.1]
muṇḍapṛṣṭhaṃ samabhyarcya sarvakāmamavāpnuyāt | [GarPur, 1, 86 25.2]
nāgāṣṭakaṃ samabhyarcya nāgadaṣṭo vimucyate | [GarPur, 1, 86 26.1]
brahmāṇaṃ pūjayitvā ca brahmalokamavāpnuyāt | [GarPur, 1, 86 26.2]
balabhadraṃ samabhyarcya balārogyamavāpnuyāt | [GarPur, 1, 86 27.1]
subhadrāṃ pūjayitvā tu saubhāgyaṃ paramāpnuyāt | [GarPur, 1, 86 27.2]
sarvānkāmānavāpnoti sampūjya puruṣottamam | [GarPur, 1, 86 28.1]
nārāyaṇaṃ tu sampūjya narāṇāmadhipo bhavet | [GarPur, 1, 86 28.2]
spṛṣṭvā natvā nārasiṃhaṃ saṃgrāme vijayī bhavet | [GarPur, 1, 86 29.1]
varāhaṃ pūjayitvā tu bhūmirājyamavāpnuyāt | [GarPur, 1, 86 29.2]
mālāvidyādharau spaṣṭvā vidyādharapadaṃ labhet | [GarPur, 1, 86 30.1]
sarvānkāmānavāpnoti sampūjyādigadādharam | [GarPur, 1, 86 30.2]
somanāthaṃ samabhyarcya śivalokamavāpnuyāt | [GarPur, 1, 86 31.1]
rudreśvaraṃ namaskṛtya rudraloke mahīyate | [GarPur, 1, 86 31.2]
rāmeśvaraṃ naro natvā rāmavatsupriyo bhavet | [GarPur, 1, 86 32.1]
brahmeśvaraṃ naraḥ stutvā brahmalokāya kalpyate | [GarPur, 1, 86 32.2]
kāleśvaraṃ samabhyarcya naraḥ kālaṃjayo bhavet | [GarPur, 1, 86 33.1]
kedāraṃ pūjayitvā tu śivaloke mahīyate | [GarPur, 1, 86 33.2]
siddheśvaraṃ ca sampūjya siddho brahmapuraṃ vrajet | [GarPur, 1, 86 34.1]
ādyai rudrādibhiḥ sārdhaṃ dṛṣṭvā hyādigadādharam | [GarPur, 1, 86 34.2]
kulānāṃ śatamuddhṛtya nayedbrahmapuraṃ naraḥ | [GarPur, 1, 86 35.1]
dharmārthaṃ prāpnuyād dharmamarthārtho cārthamāpnuyāt | [GarPur, 1, 86 35.2]
kāmān samprāpnuyāt kāmī mokṣārtho mokṣamāpnuyāt | [GarPur, 1, 86 36.1]
rājyārtho rājyamāpnoti śāntyarthaḥ śāntimāpnuyāt | [GarPur, 1, 86 36.2]
sarvārthaḥ sarvamāpnoti sampūjyādigadādharam | [GarPur, 1, 86 37.1]
putrānputrārthinī strī ca saubhāgyaṃ ca tadarthinī | [GarPur, 1, 86 37.2]
vaṃśārthinī ca vaṃśānvai prāpyārcyādigadādharam | [GarPur, 1, 86 38.1]
śrāddhena piṇḍadānena annadānena vāridaḥ | [GarPur, 1, 86 38.2]
brahmalokamavāpnoti sampūjyādigadādharam | [GarPur, 1, 86 39.1]
pṛthivyāṃ sarvatīrthebhyo yathā śreṣṭhā gayā purī | [GarPur, 1, 86 39.2]
tathā śilādirūpaśca śreṣṭhaścaiva gadādharaḥ | [GarPur, 1, 86 40.1]
tasmindṛṣṭe śilā dṛṣṭā yataḥ sarvaṃ gadādharaḥ | [GarPur, 1, 86 40.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe gayāmāhātmyaṃ nāma ṣaḍaśītitamo 'dhyāyaḥ | [GarPur, 1, 86 41.1]
{GarPur, 1, 87}
hariruvāca | [GarPur, 1, 87 1.1]
caturdaśa manūnvakṣye tatsutāśca sukādikān | [GarPur, 1, 87 1.2]
manuḥ svāyambhuvaḥ pūrvam agnighrādyāśca tatsutāḥ | [GarPur, 1, 87 1.3]
marīciratryaṅgirasau pulastyaḥ pulahaḥ kratuḥ | [GarPur, 1, 87 2.1]
vasiṣṭhaśca mahātejā ṛṣayaḥ sapta kīrtitāḥ | [GarPur, 1, 87 2.2]
jayākhyāśācamitākhyāśca śukrā yāmāstathaiva ca | [GarPur, 1, 87 3.1]
gaṇā dvādaśakāśceti catvāraḥ somapāyinaḥ | [GarPur, 1, 87 3.2]
viśvabhugvāmadevendro bāṣkalistadarirhyabhūt | [GarPur, 1, 87 4.1]
sa hato viṣṇunā daityaścakreṇa sumahātmanā | [GarPur, 1, 87 4.2]
manuḥ svārociṣaścātha tatputro maṇḍaleśvaraḥ | [GarPur, 1, 87 5.1]
citrako vinataścaiva karṇānto vidyuto raviḥ | [GarPur, 1, 87 5.2]
bṛhadguṇo nabhaścaiva mahābalaparākramaḥ | [GarPur, 1, 87 6.1]
ūrjastambastathā prāṇa ṛṣabho niścalastathā | [GarPur, 1, 87 6.2]
dattoliś cāvarīvāṃśca ṛṣyaḥ sapta kīrtitāḥ | [GarPur, 1, 87 7.1]
tuṣitā dvādaśa proktāstathā pārāvatāśca ye | [GarPur, 1, 87 7.2]
indro vipaściddevānāṃ tadripuḥ purukṛtsaraḥ | [GarPur, 1, 87 8.1]
jaghāna hastirūpeṇa bhagavānmadhusūdanaḥ | [GarPur, 1, 87 8.2]
auttamasya manoḥ putrā ājaśca paraśustathā | [GarPur, 1, 87 9.1]
vinītaśca suketuśca sumitraḥ subalaḥ śuciḥ | [GarPur, 1, 87 9.2]
devo devāvṛdho rudra mahotsāho jitastathā | [GarPur, 1, 87 10.1]
rathaujā ūrdhvabāhuśca śaraṇaścānagho muniḥ | [GarPur, 1, 87 10.2]
sutapāḥ śaṅkurityete ṛṣayaḥ sapta kīrtitāḥ | [GarPur, 1, 87 11.1]
vaśavartisvadhāmānaḥ śivāḥ satyāḥ pratardanāḥ | [GarPur, 1, 87 11.2]
pañca devagaṇāḥ proktāḥ sarve dvādaśakāstu te | [GarPur, 1, 87 12.1]
indraḥ svaśāntistacchukraḥ pralambo nāma dānavaḥ | [GarPur, 1, 87 12.2]
matsyarūpī harirviṣṇustaṃ jaghāna ca dānavam | [GarPur, 1, 87 13.1]
tāmasasya manoḥ putrā jānujaṅgho 'tha nirbhayaḥ | [GarPur, 1, 87 13.2]
navakhyātirnayaścaiva priyabhṛtyo vivikṣipaḥ | [GarPur, 1, 87 14.1]
dṛḍheṣudhiḥ prastalākṣaḥ kṛbandhuḥ kṛtastathā | [GarPur, 1, 87 14.2]
jyotirdhāmā pṛthuḥ kāvyaścaitraś cetāgnihemakāḥ | [GarPur, 1, 87 15.1]
munayaḥ kīrtitāḥ sapta surāgāḥ sudhiyastathā | [GarPur, 1, 87 15.2]
harayo devatāmāṃ ca catvāraḥ pañcaviṃśakāḥ | [GarPur, 1, 87 16.1]
gaṇā indraḥ śibis tasya śatrur bhīmarathāḥ smṛtāḥ | [GarPur, 1, 87 16.2]
hariṇā kūrmarūpeṇa hato bhīmaratho 'suraḥ | [GarPur, 1, 87 17.1]
raivatasya manoḥ putro mahāprāṇaśca sādhakaḥ | [GarPur, 1, 87 17.2]
vanabandhur niramitraḥ pratyaṅgaḥ parahā śuciḥ | [GarPur, 1, 87 18.1]
dṛḍhavrataḥ ketuśṛgaṃ ṛṣayastasya varṇyate | [GarPur, 1, 87 18.2]
vedaśrīrvedabāhuśca ūrdhvabāhustathaiva ca | [GarPur, 1, 87 19.1]
hiraṇyaromā parjanyaḥ satyanetraḥ svadhāma ca | [GarPur, 1, 87 19.2]
abhūtarajasaścaiva tathā devāśvamedhasaḥ | [GarPur, 1, 87 20.1]
vaikuṇṭhaścāmṛtaścaiva catvāro devatāgaṇāḥ | [GarPur, 1, 87 20.2]
gaṇe caturdaśa surā vibhur indraḥ pratāpavān | [GarPur, 1, 87 21.1]
śāntaḥ śatrurhato daityo haṃsarūpeṇa viṣṇunā | [GarPur, 1, 87 21.2]
cākṣuṣasya manoḥ putrā uruḥ pururmahābalaḥ | [GarPur, 1, 87 22.1]
śatadyumnastapasvī ca satyabāhuḥ kṛtistathā | [GarPur, 1, 87 22.2]
agniṣṇur atirātraśca sudyumnaśca tathā naraḥ | [GarPur, 1, 87 23.1]
haviṣmānuttamaḥ śrīmānsvadhāmā virajastathā | [GarPur, 1, 87 23.2]
abhimānaḥ sahiṣṇuśca madhuśrīr ṛṣayaḥ smṛtāḥ | [GarPur, 1, 87 24.1]
āryāḥ prabhūtā bhāvyāśca lekhāśca pṛthukāstathā | [GarPur, 1, 87 24.2]
aṣṭakasya gaṇāḥ pañca tathā proktā divaukasām | [GarPur, 1, 87 25.1]
indro manojavaḥ śatrurmahākālo mahābhajaḥ | [GarPur, 1, 87 25.2]
aśvarūpeṇa sa hato hariṇā lokadhāriṇā | [GarPur, 1, 87 26.1]
manorvaivasvatasyaite putrā viṣṇuparāyaṇāḥ | [GarPur, 1, 87 26.2]
ikṣvākuratha nābhāgo dhṛṣṭaḥ śaryātireva ca | [GarPur, 1, 87 27.1]
nariṣyantastathā pāṃsurnabho nediṣṭha eva ca | [GarPur, 1, 87 27.2]
karūṣaśca pṛṣadhraśca sudyumnaśca manoḥ sutāḥ | [GarPur, 1, 87 28.1]
atrirvasiṣṭho bhagavāñjamadagniśca kaśyapaḥ | [GarPur, 1, 87 28.2]
gautamaśca bharadvājo viśvāmitro 'tha saptamaḥ | [GarPur, 1, 87 29.1]
tathā hyekonapañcāśanmarutaḥ parikīrtitāḥ | [GarPur, 1, 87 29.2]
ādityā vasavaḥ sādhyāgaṇā dvādaśakāstrayaḥ | [GarPur, 1, 87 30.1]
ekādaśā tathā rudrā vasavo 'ṣṭau prakīrtitāḥ | [GarPur, 1, 87 30.2]
dvāvaśvinau vinirdiṣṭau viśvedevāstathā daśā | [GarPur, 1, 87 31.1]
daśaivāṅgiraso devā nava devagaṇāstathā | [GarPur, 1, 87 31.2]
tejasvī nāma vai śakro hiraṇyākṣo ripuḥ smṛtaḥ | [GarPur, 1, 87 32.1]
hato varāharūpeṇa hariṇyākhyo 'tha viṣṇunā | [GarPur, 1, 87 32.2]
vakṣye manorbhaviṣyasya sāvarṇyākhyasya vai sutān | [GarPur, 1, 87 33.1]
vijayaś cārvavīraśca nirmohaḥ satyavākrṛtī | [GarPur, 1, 87 33.2]
variṣṭhaśca gariṣṭhaśca vācaḥ saṃgatireva ca | [GarPur, 1, 87 34.1]
aśvatthāmā kṛpo vyāso gālavo dīptimānatha | [GarPur, 1, 87 34.2]
ṛṣyaśṛṅgastathā rāma ṛṣayaḥ sapta kīrtitāḥ | [GarPur, 1, 87 35.1]
sutapā amṛtābhāśca mukhyāścāpi tathā surāḥ | [GarPur, 1, 87 35.2]
teṣāṃ gaṇastu devānām ekaiko viṃśakaḥ smṛtaḥ | [GarPur, 1, 87 36.1]
virocanasutasteṣāṃ balirindro bhaviṣyati | [GarPur, 1, 87 36.2]
dattvemāṃ yācamānāya viṣṇave yaḥ padatrayam | [GarPur, 1, 87 37.1]
ṛddhimindrapadaṃ hitvā tataḥ siddhimavāpsyati | [GarPur, 1, 87 37.2]
vāruṇerdakṣasāvarṇernavamasya sutāñchṛṇu | [GarPur, 1, 87 38.1]
dhṛtiketur dīptiketuḥ pañcahasto nirāmayaḥ | [GarPur, 1, 87 38.2]
pṛthuśravā bṛhaddyumna ṛcīko bṛhato guṇaḥ | [GarPur, 1, 87 38.3]
medhātithirdyutiścaiva savaso vasureva ca | [GarPur, 1, 87 39.1]
jyotiṣmānhavyakavyau ca ṛṣayo vibhurīśvaraḥ | [GarPur, 1, 87 39.2]
paro marīcirgarbhaśca svadharmāṇaśca te trayaḥ | [GarPur, 1, 87 40.1]
deśaśatrukālakākṣas taddhantā padmanābhakaḥ | [GarPur, 1, 87 40.2]
bhaviṣyanti tadā devā ekaiko dvādaśo gaṇaḥ | [GarPur, 1, 87 41.1]
teṣāmindro mahāvīryo bhaviṣyatyadbhuto hara | [GarPur, 1, 87 41.2]
dharmaputrasya putrāṃstu daśamasya manoḥ śṛṇu | [GarPur, 1, 87 42.1]
sukṣetraścottamaujāśca bhūriśreṇyaśca vīryavān | [GarPur, 1, 87 42.2]
śatānīko niramitro vṛṣaseno jayadrathaḥ | [GarPur, 1, 87 43.1]
bhūridyumnaḥ suvarcāśca śāntirindraḥ pratāpavān | [GarPur, 1, 87 43.2]
ayomūrtir haviṣmāṃśca sukṛtiścāvyayastathā | [GarPur, 1, 87 44.1]
nābhāgo 'pratimaujāśca saurabha ṛṣayastathā | [GarPur, 1, 87 44.2]
prāṇākhyāḥ śatasaṃkhyāstu devatānāṃ gaṇastadā | [GarPur, 1, 87 45.1]
teṣāmindraśca bhavitā śāntirnāma mahābalaḥ | [GarPur, 1, 87 45.2]
baliḥ śatrustaṃ hariśca gadayā ghātayiṣyati | [GarPur, 1, 87 45.3]
rudraputrasya te putrānvakṣyāmyekādaśasya tu | [GarPur, 1, 87 46.1]
sarvatragaḥ suśarmā ca devānīkaḥ pururguruḥ | [GarPur, 1, 87 46.2]
kṣetravarṇo dṛḍheṣuśca ārdrakaḥ putrakastathā | [GarPur, 1, 87 47.1]
haviṣmāṃśca haviṣyaśca varuṇo viśvavistarau | [GarPur, 1, 87 47.2]
viṣṇuścaivāgnitejāśca ṛṣayaḥ sapta kīrtitāḥ | [GarPur, 1, 87 48.1]
vihaṅgamāḥ kāmagam nirmāṇarucayastathā | [GarPur, 1, 87 48.2]
ekaikastriṃśakasteṣāṃ gaṇaścaindraśca vai vṛṣaḥ | [GarPur, 1, 87 49.1]
dhasagrīvo ripustasya śrīrūpī ghātayiṣyati | [GarPur, 1, 87 49.2]
manostu dakṣaputrasya dvādaśasyātmajāñchṛṇu | [GarPur, 1, 87 50.1]
devavānupadevaśca devaśreṣṭho vidūrathaḥ | [GarPur, 1, 87 50.2]
mitravānmitradevaśca mitrabinduśca vīryavān | [GarPur, 1, 87 51.1]
mitravāhaḥ pravāhaśca dakṣaputramanoḥ sutāḥ | [GarPur, 1, 87 51.2]
tapasvī sutapāścaiva tapomūrtistaporatiḥ | [GarPur, 1, 87 52.1]
tapodhṛtirdyutiścānyaḥ saptamaśca tapodhanāḥ | [GarPur, 1, 87 52.2]
svadharmāṇaḥ sutapaso harito hohitāstathā | [GarPur, 1, 87 53.1]
surārayo gaṇāścaite pratyekaṃ daśako gaṇaḥ | [GarPur, 1, 87 53.2]
ṛtadhāmā ca bhadrendrastārako nāma tadripuḥ | [GarPur, 1, 87 54.1]
harirnapuṃsakaṃ bhūtvā ghātayiṣyati śaṅkara | [GarPur, 1, 87 54.2]
trayodaśasya raucyasya manoḥ putrānnibodha me | [GarPur, 1, 87 55.1]
citraseno vicitraśca tapodharmarato dhṛtiḥ | [GarPur, 1, 87 55.2]
sunetraḥ kṣetravṛttiśca sunayo dharmapo dṛḍhaḥ | [GarPur, 1, 87 56.1]
dhṛtimānavyayaścaiva niśārūpo nirutsukaḥ | [GarPur, 1, 87 56.2]
nirmohas tattvadarśī ca ṛṣayaḥ sapta kīrtitāḥ | [GarPur, 1, 87 57.1]
svaromāṇaḥ svadharmāṇaḥ svakarmāṇastathāmarāḥ | [GarPur, 1, 87 57.2]
trayastriṃśadvibhedāste devānāṃ tatra vai gaṇāḥ | [GarPur, 1, 87 58.1]
indro divaspatiḥ śatrustviṣṭibho nāma dānavaḥ | [GarPur, 1, 87 58.2]
māyūreṇa ca rūpeṇa ghātayiṣyati mādhavaḥ | [GarPur, 1, 87 59.1]
caturdaśasya bhautyasya śṛṇu putrānmanormama | [GarPur, 1, 87 59.2]
urur gabhīro dhṛṣṭaśca tarasvī grāha eva ca | [GarPur, 1, 87 60.1]
abhimānipravīraśca jiṣṇuḥ saṃkrandanastathā | [GarPur, 1, 87 60.2]
tejasvī durlabhaścaiva bhautyasyaite manoḥ sutāḥ | [GarPur, 1, 87 60.3]
agnīdhraścāgnibāhuśca māgadhaśca tathā śuciḥ | [GarPur, 1, 87 61.1]
ajito muktaśukrau ca ṛṣayaḥ sapta kīrtitāḥ | [GarPur, 1, 87 61.2]
cākṣuṣāḥ karmaniṣṭhāśca pavitrā bhrājinastathā | [GarPur, 1, 87 62.1]
vacovṛddhā devagaṇāḥ pañca proktāstu saptakāḥ | [GarPur, 1, 87 62.2]
śucirindro mahādaityo ripuhantā hariḥ svayam | [GarPur, 1, 87 63.1]
eko devaścaturdhā tu vyāsarūpeṇa viṣṇunā | [GarPur, 1, 87 63.2]
kṛtastataḥ purāṇāni vidyāścāṣṭādaśaiva tu | [GarPur, 1, 87 64.1]
aṅgāni caturo vedā mīmāṃsānyāyavistaraḥ | [GarPur, 1, 87 64.2]
purāṇaṃ dharmaśāstraṃ ca āyurvedārthaśāstrakam | [GarPur, 1, 87 65.1]
dhanurvedaśca gāndharvo vidyā hyaṣṭādaśaiva tāḥ | [GarPur, 1, 87 65.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe manutadvaṃśanirūpaṇaṃ nāma saptāśītitamo 'dhyāyaḥ | [GarPur, 1, 87 66.1]
{GarPur, 1, 88}
sūta uvāca | [GarPur, 1, 88 1.1]
harirmanvantarāṇyāha brahmādibhyo harāya ca | [GarPur, 1, 88 1.2]
mārkaṇḍeyaḥ pitṛstotraṃ krauñcukiṃ prāha tacchṛṇu | [GarPur, 1, 88 1.3]
mārkaṇḍeya uvāca | [GarPur, 1, 88 2.1]
ruciḥ prajāpatiḥ pūrvaṃ nirmamo nirahaṃkṛtiḥ | [GarPur, 1, 88 2.2]
atrasto 'mitamāyī ca cacāra pṛthivīmimām | [GarPur, 1, 88 2.3]
anagnimaniketaṃ tam ekāhāram anāśramam | [GarPur, 1, 88 3.1]
nimuktasaṅgaṃ taṃ dṛṣṭvā procuḥ svapitaro munim | [GarPur, 1, 88 3.2]
pitara ūcuḥ | [GarPur, 1, 88 4.1]
vatsa kasmāttvayā puṇyo na kṛto dārasaṃgrahaḥ | [GarPur, 1, 88 4.2]
svargāpavargahetutvād bandhastenāniśaṃ vinā | [GarPur, 1, 88 4.3]
gṛhī samastadevānāṃ pitṝṇāṃ ca tathārhaṇam | [GarPur, 1, 88 5.1]
ṛṣīṇāmarthināṃ caiva kurvaṃllokānavāpnuyāt | [GarPur, 1, 88 5.2]
svāhoccāraṇato devānsvadhoccāraṇataḥ pitṝn | [GarPur, 1, 88 6.1]
vibhajatyannadānena bhṛtyādyānatithīnapi | [GarPur, 1, 88 6.2]
sattvaṃ daivād ṛṇād bandham imam asmadṛṇādapi | [GarPur, 1, 88 7.1]
avāpto 'si manuṣyarṣe bhūtebhyaśca dine dine | [GarPur, 1, 88 7.2]
anutpādya sutāndevān asaṃtarpya pitṝṃstathā | [GarPur, 1, 88 8.1]
akṛtvā ca kathaṃ māṇḍyaṃ svargatiṃ prāptumicchasi | [GarPur, 1, 88 8.2]
kleśabodhaikakaṃ putra anyāyena bhavettava | [GarPur, 1, 88 9.1]
mṛtasya narakaṃ tyaktvā kleśa evānyajanmani | [GarPur, 1, 88 9.2]
ruciruvāca | [GarPur, 1, 88 10.1]
parigraho 'tiduḥkhāya pāpāyādhogatestathā | [GarPur, 1, 88 10.2]
bhavatyato mayā pūrvaṃ na kṛto dārasaṃgrahaḥ | [GarPur, 1, 88 10.3]
ātmanaḥ saṃśayopāyaḥ kriyate kṣaṇamantraṇāt | [GarPur, 1, 88 11.1]
svamuktiheturna bhavatyasāvapi parigrahāt | [GarPur, 1, 88 11.2]
prakṣālyate 'nudivasaṃ ya ātmā niṣparigrahaḥ | [GarPur, 1, 88 12.1]
mama tv apaṅkadigdho 'pi vidyāmbhobhirvaraṃ hi tat | [GarPur, 1, 88 12.2]
anekabhavasambhūtakarmapaṅkāṅkito budhaiḥ | [GarPur, 1, 88 13.1]
ātmā tattvajñānatoyaiḥ prakṣālyo niyatendriyaiḥ | [GarPur, 1, 88 13.2]
pitara ūcuḥ | [GarPur, 1, 88 14.1]
yuktaṃ prakṣālanaṃ kartumātmano 'pi yatendriyaiḥ | [GarPur, 1, 88 14.2]
kiṃtu nopāyamārgo 'yaṃ yatastvaṃ putra vartase | [GarPur, 1, 88 14.3]
pañcayajñaistapodānairaśubhaṃ nudatastava | [GarPur, 1, 88 15.1]
phalābhisandhirahitaiḥ pūrvakarma śubhāśubhaiḥ | [GarPur, 1, 88 15.2]
evaṃ na bandho bhavati kurvataḥ kāraṇātmakam | [GarPur, 1, 88 16.1]
na ca bandhāya tatkarma bhavaty anatisaṃnibham | [GarPur, 1, 88 16.2]
pūrvakarma kṛtaṃ bogaiḥ kṣīyate hyaniśaṃ tathā | [GarPur, 1, 88 17.1]
sukhaduḥkhātmakair vatsa puṇyāpuṇyātmakaṃ nṛṇām | [GarPur, 1, 88 17.2]
evaṃ prakṣālyate prājñairātmā bandhācca rakṣyate | [GarPur, 1, 88 18.1]
rakṣyaśca svavivekairna pāpapaṅkena dahyate | [GarPur, 1, 88 18.2]
ruciruvāca | [GarPur, 1, 88 19.1]
avidyā pacyate vede karmamārgātpitāmahāḥ | [GarPur, 1, 88 19.2]
tatkathaṃ karmaṇo mārge bhavanto yojayanti mām | [GarPur, 1, 88 19.3]
pitara ūcuḥ | [GarPur, 1, 88 20.1]
avidyā sarvamevaitatkarmaṇaitanmṛṣā vacaḥ | [GarPur, 1, 88 20.2]
kiṃtu vidyāpariprāptau hetuḥ karma na saṃśayaḥ | [GarPur, 1, 88 20.3]
vihitākaraṇānartho na sadbhiḥ kriyate tu yaḥ | [GarPur, 1, 88 21.1]
saṃyamo muktaye yo 'nyaḥ pratyutādhogatipradaḥ | [GarPur, 1, 88 21.2]
prakṣālayāmīti bhavānyadetanmanyate varam | [GarPur, 1, 88 22.1]
vihitākaraṇodbhūtaiḥ pāpaistvamapi dahyase | [GarPur, 1, 88 22.2]
avidyāpyupakārāya viṣavajjāyate nṛṇām | [GarPur, 1, 88 23.1]
anuṣṭhānābhyupāyena bandhayogyāpi no hi sā | [GarPur, 1, 88 23.2]
tasmādvatsa kuruṣva tvaṃ vidhivaddārasaṃgraham | [GarPur, 1, 88 24.1]
ājanma viphalaṃ te 'stu asamprāpyānyalaukikam | [GarPur, 1, 88 24.2]
ruciruvāca | [GarPur, 1, 88 25.1]
vṛddho 'haṃ sāmprataṃ ko me pitaraḥ sampradāsyati | [GarPur, 1, 88 25.2]
bhāryāṃ tathā daridrasya duṣkaro dārasaṃgrahaḥ | [GarPur, 1, 88 25.3]
pitara ūcuḥ | [GarPur, 1, 88 26.1]
asmākaṃ patanaṃ vatsa bhavataścāpyadhogatiḥ | [GarPur, 1, 88 26.2]
nūnaṃ bhāvi bhavitrī ca nābhinandasi no vacaḥ | [GarPur, 1, 88 26.3]
ityuktvā pitarastasya paśyato munisattama | [GarPur, 1, 88 27.1]
babhūvuḥ sahasādṛśyā dīpā vātahatā iva | [GarPur, 1, 88 27.2]
muniḥ krauñcukaye prāha mārkaṇḍeyo mahātapāḥ | [GarPur, 1, 88 28.1]
rucivṛttāntamakhilaṃ pitṛsaṃvādalakṣaṇam | [GarPur, 1, 88 28.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe karmajñānaṃ nāmāṣṭāśītitamo 'dhyāyaḥ | [GarPur, 1, 88 29.1]
{GarPur, 1, 89}
sūta uvāca | [GarPur, 1, 89 1.1]
pṛṣṭaḥ krauñcukinovāca mārkaṇḍeyaḥ punaśca tam | [GarPur, 1, 89 1.2]
sa tena pitṛvākyena bhṛśam udvignamānasaḥ | [GarPur, 1, 89 1.3]
kanyābhilāṣī viprarṣiḥ paribabhrāma medinīm | [GarPur, 1, 89 2.1]
kanyāmalabhamāno 'sau pitṛvākyena dīpitaḥ | [GarPur, 1, 89 2.2]
cintāmavāpa mahītam atīvodvignamānasaḥ | [GarPur, 1, 89 2.3]
kiṃ karomi kva gacchāmi kathaṃ me dārasaṃgrahaḥ | [GarPur, 1, 89 3.1]
kṣipraṃ bhaven matpitṝṇāṃ mamābhyudayakārakaḥ | [GarPur, 1, 89 3.2]
iti cintayatas tasya matirjātā mahātmanaḥ | [GarPur, 1, 89 4.1]
tapasārādhayāmyenaṃ brahmāṇaṃ kamalodbhavam | [GarPur, 1, 89 4.2]
tato varṣaśataṃ divyaṃ tapastepe mahāmanāḥ | [GarPur, 1, 89 5.1]
tatra sthitaściraṃ kālaṃ vaneṣu niyamasthitaḥ | [GarPur, 1, 89 5.2]
ārādhanāya sa tadā paraṃ niyamamāsthitaḥ | [GarPur, 1, 89 5.3]
tataḥ pradarśayāmāsa brahmā lokapitāmahaḥ | [GarPur, 1, 89 6.1]
uvācātha prasanno 'smītyucyatāmabhivāñchitam | [GarPur, 1, 89 6.2]
tato 'sau praṇipatyāha brahmāṇaṃ jagato gatim | [GarPur, 1, 89 7.1]
pitṝṇāṃ vacanāttena yatkartumabhivāñchitam | [GarPur, 1, 89 7.2]
brahmovāca | [GarPur, 1, 89 8.1]
prajāpatistvaṃ bhavitā sraṣṭavyā bhavatā prajāḥ | [GarPur, 1, 89 8.2]
sṛṣṭvā prajāḥ sutānvipra samutpādya kriyāstathā | [GarPur, 1, 89 8.3]
kṛtvā kṛtādhikārastvaṃ tataḥ siddhim avāpsyasi | [GarPur, 1, 89 9.1]
satvaṃ yathoktaṃ pitṛbhiḥ kuru dāraparigraham | [GarPur, 1, 89 9.2]
kāmaṃ cemamabhidhyāya kriyatāṃ pitṛpūjanam | [GarPur, 1, 89 10.1]
ta eva tuṣṭāḥ pitaraḥ pradāsyanti tavepsitam | [GarPur, 1, 89 10.2]
patnīṃ sutāṃśca saṃtuṣṭāḥ kiṃ na dadyuḥ pitāmahāḥ | [GarPur, 1, 89 10.3]
mārkaṇḍeya uvāca | [GarPur, 1, 89 11.1]
ityṛṣirvacanaṃ śrutvā brahmaṇo 'vyaktajanmanaḥ | [GarPur, 1, 89 11.2]
nadyā vivikte puline cakāra pitṛtarpaṇam | [GarPur, 1, 89 11.3]
tuṣṭāva ca pitṝn vipraḥ stavairebhirathādṛtaḥ | [GarPur, 1, 89 12.1]
ekāgraprayato bhūtvā bhaktinamrātmakandharaḥ | [GarPur, 1, 89 12.2]
ruciruvāca | [GarPur, 1, 89 13.1]
namasye 'haṃ pitṝn bhaktyā ye vasanty adhidevatam | [GarPur, 1, 89 13.2]
devairapi hi tarpyante ye śrāddheṣu svadhottaraiḥ | [GarPur, 1, 89 13.3]
namasye 'haṃ pitṝn svarge ye tarpyante maharṣibhiḥ | [GarPur, 1, 89 14.1]
śrāddhairmanomayairbhaktyā bhuktimuktimabhīpsubhiḥ | [GarPur, 1, 89 14.2]
namasye 'haṃ pitṝnsvarge siddhāḥ saṃtarpayanti yān | [GarPur, 1, 89 15.1]
śrāddheṣu divyaiḥ sakalairupahārairanuttamaiḥ | [GarPur, 1, 89 15.2]
namasye 'haṃ pitṝn bhaktyā ye 'rcyante guhyakairdivi | [GarPur, 1, 89 16.1]
tanmayatvena vādhadbhiḥ ṛddhimātyantikīṃ parām | [GarPur, 1, 89 16.2]
namasye 'haṃ pitṝn martyairarcyante bhuvi ye sadā | [GarPur, 1, 89 17.1]
śrāddheṣu śraddhayābhīṣṭalokapuṣṭipradāyinaḥ | [GarPur, 1, 89 17.2]
namasye 'haṃ pitṝn viprairarcyante bhuvi ye sadā | [GarPur, 1, 89 18.1]
vāñchitābhīṣṭalābhāya prājāpatyapradāyinaḥ | [GarPur, 1, 89 18.2]
namasye 'haṃ pitṝnye vai tarpyante 'raṇyavāsibhiḥ | [GarPur, 1, 89 19.1]
vanyaiḥ śrāddhairyatāhāraistaponirdhūtakalmaṣaiḥ | [GarPur, 1, 89 19.2]
namasye 'haṃ pitṝn viprairnaiṣṭhikairdharmacāribhiḥ | [GarPur, 1, 89 20.1]
ye saṃyatātmabhirnityaṃ saṃtarpyante samādhibhiḥ | [GarPur, 1, 89 20.2]
namasye 'haṃ pitṝñchrāddhai rājanyāstarpayanti yān | [GarPur, 1, 89 21.1]
kavyairaśeṣair vidhivallokadvayaphalapradān | [GarPur, 1, 89 21.2]
namasye 'haṃ pitṝn vaiśyairarcyante bhuvi ye sadā | [GarPur, 1, 89 22.1]
svakarmābhiratair nityaṃ puṣpadhūpānnavāribhiḥ | [GarPur, 1, 89 22.2]
namasye 'haṃ pitṝñchrāddhe śūdrairapi ca bhaktitaḥ | [GarPur, 1, 89 23.1]
saṃtarpyate jagatkṛtsnaṃ nāmnā khyātāḥ sukālinaḥ | [GarPur, 1, 89 23.2]
namasye 'haṃ pitṝñchrāddhe pātāle ye mahāsuraiḥ | [GarPur, 1, 89 24.1]
saṃtarpyante sudhāhārāstyaktadambhamadaiḥ sadā | [GarPur, 1, 89 24.2]
namasye 'haṃ pitṝñchrāddhairarcyante ye rasātale | [GarPur, 1, 89 25.1]
bhogairaśeṣairvidhivannāgaiḥ kāmānabhīpsubhiḥ | [GarPur, 1, 89 25.2]
namasye 'haṃ pitṝñchrāddhaiḥ sarpaiḥ saṃtarpitānsadā | [GarPur, 1, 89 26.1]
tatraiva vidhivanmantrabhogasampatsamanvitaiḥ | [GarPur, 1, 89 26.2]
pitṝn namasye nivasanti sākṣādye devaloke 'tha mahītale vā | [GarPur, 1, 89 27.1]
tathāntarikṣe ca surāripūjyāste vai pratīcchantu mayopanītam | [GarPur, 1, 89 27.2]
pitṝn namasye paramārthabhūtā ye vai vimāne nivasantyamūrtāḥ | [GarPur, 1, 89 28.1]
yajanti yānastamalairmanobhiryogīśvarāḥ kleśavimuktihetūn | [GarPur, 1, 89 28.2]
pitṝn namasye divi ye ca mūrtāḥ svadhābhujaḥ kāmyaphalābhisandhau | [GarPur, 1, 89 29.1]
pradānaśaktāḥ sakalepsitānāṃ vimuktidā ye 'nabhisaṃhiteṣu | [GarPur, 1, 89 29.2]
tṛpyantu te 'sminpitaraḥ samastā icchāvatāṃ ye pradiśanti kāmān | [GarPur, 1, 89 30.1]
suratvamindratvamito 'dhikaṃ vā gajāśvaratnāni mahāgṛhāṇi | [GarPur, 1, 89 30.2]
somasya ye raśmiṣu ye 'rkabimbe śukle vimāne ca sadā vasanti | [GarPur, 1, 89 31.1]
tṛpyantu te 'sminpitaro 'nnatoyairgandhādinā puṣṭimito vrajantu | [GarPur, 1, 89 31.2]
yeṣāṃ hute 'gnau haviṣā ca tṛptirye bhuñjate vipraśarīrasaṃsthāḥ | [GarPur, 1, 89 32.1]
ye piṇḍadānena mudaṃ prayānti tṛpyantu te 'sminpitaro 'nnatoyaiḥ | [GarPur, 1, 89 32.2]
ye khaḍgamāṃsena surairabhīṣṭaiḥ kṛṣṇaistilair divyamanoharaiśca | [GarPur, 1, 89 33.1]
kālena śākena maharṣivaryaiḥ saṃprīṇitāste mudamatra yāntu | [GarPur, 1, 89 33.2]
kavyānyaśeṣāṇi ca yānyabhīṣṭānyatīva teṣāṃ mama pūjitānām | [GarPur, 1, 89 34.1]
teṣāṃ ca sānnidhyamihāstu puṣpagandhāmbubhojyeṣu mayā kṛteṣu | [GarPur, 1, 89 34.2]
dine dine ye pratigṛhṇate 'rcāṃ māsāntapūjyā bhuvi ye 'ṣṭakāsu | [GarPur, 1, 89 35.1]
ye vatsarānte 'bhyudaye ca pūjyāḥ prayāntu te me pitaro 'tra tuṣṭim | [GarPur, 1, 89 35.2]
pūjyā dvijānāṃ kumudendubhāso ye kṣattriyāṇāṃ jvalanārkavarṇāḥ | [GarPur, 1, 89 36.1]
tathā viśāṃ ye kanakāvadātā nīlīprabhāḥ śūdrajanasya ye ca | [GarPur, 1, 89 36.2]
te 'sminsamastā mama puṣpagandhadhūpāmbubhojyādinivedanena | [GarPur, 1, 89 37.1]
tathāgnihomena ca yānti tṛptiṃ sadā pitṛbhyaḥ praṇato 'smi tebhyaḥ | [GarPur, 1, 89 37.2]
ye devapūrvāṇyabhitṛptihetor aśnanti kavyāni śubhāhṛtāni | [GarPur, 1, 89 38.1]
tṛptāśca ye bhūtisṛjo bhavanti tṛpyantu te 'sminpraṇato 'smi tebhyaḥ | [GarPur, 1, 89 38.2]
rakṣāṃsi bhūtānyasurāṃs tathogrātrirṇāśayantu tvaśivaṃ prajānām | [GarPur, 1, 89 39.1]
ādyāḥ surāṇāmamareśapūjyāstṛpyantu te 'sminpraṇato 'smi tebhyaḥ | [GarPur, 1, 89 39.2]
agniṣvāttā barhiṣada ājyapāḥ somapāstathā | [GarPur, 1, 89 40.1]
vrajantu tṛptiṃ śrāddhe 'sminpitarastarpitā mayā | [GarPur, 1, 89 40.2]
agniṣvāttāḥ pitṛgaṇāḥ prācīṃ rakṣantu me diśam | [GarPur, 1, 89 41.1]
tathā barhiṣadaḥ pāntu yāmyāṃ me pitaraḥ sadā | [GarPur, 1, 89 41.2]
pratīcīmājyapāstadvadudīcīmapi somapāḥ | [GarPur, 1, 89 41.3]
rakṣobhūtapiśācebhyas tathaivāsuradoṣataḥ | [GarPur, 1, 89 42.1]
sarvataḥ pitaro rakṣāṃ kurvantu mama nityaśaḥ | [GarPur, 1, 89 42.2]
viśvo viśvabhugārādhyo dharmo dhanyaḥ śubhānanaḥ | [GarPur, 1, 89 43.1]
bhūtido bhūtikṛd bhūtiḥ pitṝṇāṃ ye gaṇā nava | [GarPur, 1, 89 43.2]
kalyāṇaḥ kalyadaḥ kartā kalyaḥ kalyatarāśrayaḥ | [GarPur, 1, 89 44.1]
kalyatāheturanghaḥ ṣaḍime te gaṇāḥ smṛtāḥ | [GarPur, 1, 89 44.2]
varo vareṇyo varadas tuṣṭidaḥ puṣṭidastathā | [GarPur, 1, 89 45.1]
viśvapātā tathā dhātā saptaite ca gaṇāḥ smṛtāḥ | [GarPur, 1, 89 45.2]
mahānmahātmā mahito mahimāvānmahābalaḥ | [GarPur, 1, 89 46.1]
gaṇāḥ pañca tathaivaite pitṝṇāṃ pāpanāśanāḥ | [GarPur, 1, 89 46.2]
sukhado dhanadaścānyo dharmado 'nyaśca bhūtidaḥ | [GarPur, 1, 89 47.1]
pitṝṇāṃ kathyate caiva tathā gaṇacatuṣṭayam | [GarPur, 1, 89 47.2]
ekatriṃśatpitṛgaṇā yairvyāptamakhilaṃ jagat | [GarPur, 1, 89 48.1]
ta evātra pitṛgaṇāstuṣyantu ca madāhitāt | [GarPur, 1, 89 48.2]
mārkaṇḍeya uvāca | [GarPur, 1, 89 49.1]
evaṃ tu stuvatastasya tejaso rāśirucchritaḥ | [GarPur, 1, 89 49.2]
prādurbabhūva sahasā gaganavyāptikārakaḥ | [GarPur, 1, 89 49.3]
taddṛṣṭvā sumahattejaḥ samācchādya sthitaṃ jagat | [GarPur, 1, 89 50.1]
jānubhyāmavanīṃ gatvā ruciḥ stotram idaṃ jagau | [GarPur, 1, 89 50.2]
ruciruvāca | [GarPur, 1, 89 51.1]
arcitānāmamūrtānāṃ pitṝṇāṃ dīptatejasām | [GarPur, 1, 89 51.2]
namasyāmi sadā teṣāṃ dhyānināṃ divyacakṣuṣām | [GarPur, 1, 89 51.3]
indrādīnāṃ ca netāro dakṣamārīcayostathā | [GarPur, 1, 89 52.1]
saptarṣīṇāṃ tathānyeṣāṃ tānnamasyāmi kāmadān | [GarPur, 1, 89 52.2]
manvādīnāṃ ca netāraḥ sūryācandramasostathā | [GarPur, 1, 89 53.1]
tānnamasyāmyahaṃ sarvānpitṝn apyudadhāvapi | [GarPur, 1, 89 53.2]
nakṣatrāṇāṃ grahāṇāṃ ca vāyvagnyornabhasastathā | [GarPur, 1, 89 54.1]
dyāvāpṛthivyośca tathā namasyāmi kṛtāñjaliḥ | [GarPur, 1, 89 54.2]
prajāpateḥ kaśyapāya somāya varuṇāya ca | [GarPur, 1, 89 55.1]
yogeśvarebhyaśca sadā namasyāmi kṛtāñjaliḥ | [GarPur, 1, 89 55.2]
namo gaṇebhyaḥ saptabhyastathā lokeṣu saptasu | [GarPur, 1, 89 56.1]
svāyaṃbhuve namasyāmi brahmaṇe yogacakṣuṣe | [GarPur, 1, 89 56.2]
somādhārānpitṛgaṇānyogamūrtidharāṃstathā | [GarPur, 1, 89 57.1]
namasyāmi tathā somaṃ pitaraṃ jagatāmaham | [GarPur, 1, 89 57.2]
agnirūpāṃstathaivānyānnamasyāmi pitṝn aham | [GarPur, 1, 89 58.1]
agnisomamayaṃ viśvaṃ yata etadaśeṣataḥ | [GarPur, 1, 89 58.2]
ye ca tejasi ye caite somasūryāgnimūrtayaḥ | [GarPur, 1, 89 59.1]
jagatsvarūpiṇaścaiva tathā brahmasvarūpiṇaḥ | [GarPur, 1, 89 59.2]
tebhyo 'khilebhyo yogibhyaḥ pitṛbhyo yatamānasaḥ | [GarPur, 1, 89 60.1]
namonamo namaste 'stu prasīdantu svadhābhujaḥ | [GarPur, 1, 89 60.2]
mārkaṇḍeya uvāca | [GarPur, 1, 89 61.1]
evaṃ stutāstatastena tajaso munisattamāḥ | [GarPur, 1, 89 61.2]
niścakramuste pitaro bhāsayanto diśā daśa | [GarPur, 1, 89 61.3]
nivedanaṃ ca yattena puṣpagandhānulepanam | [GarPur, 1, 89 62.1]
tadbhūṣitānatha sa tāndadṛśe purataḥ sthitān | [GarPur, 1, 89 62.2]
praṇipatya rucirbhaktyā punareva kṛtāñjaliḥ | [GarPur, 1, 89 63.1]
namastubhyaṃ namastubhyamityāha pṛthagādṛtaḥ | [GarPur, 1, 89 63.2]
tataḥ prasannāḥ pitarastamūcurmunisattamam | [GarPur, 1, 89 64.1]
varaṃ vṛṇīṣveti sa tānuvācānatakandharaḥ | [GarPur, 1, 89 64.2]
ruciruvāca | [GarPur, 1, 89 65.1]
prajānāṃ sargakartṛtvamādiṣṭaṃ brahmaṇā mama | [GarPur, 1, 89 65.2]
so 'haṃ patnīmabhīpsāmi dhanyāṃ divyāṃ prajāvatīm | [GarPur, 1, 89 65.3]
pitara ūcuḥ | [GarPur, 1, 89 66.1]
atraiva sadyaḥ patnī te bhavatvatimanoramā | [GarPur, 1, 89 66.2]
tasyāṃ ca putro bhavitā bhavato munisattama | [GarPur, 1, 89 66.3]
manvantarādhipo dhīmāṃstvannāmnaivopalakṣitaḥ | [GarPur, 1, 89 67.1]
ruce raucya iti khyātiṃ prayāsyati jagattraye | [GarPur, 1, 89 67.2]
tasyāpi bahavaḥ putrā mahābalaparākramāḥ | [GarPur, 1, 89 68.1]
bhaviṣyanti mahātmānaḥ pṛthivīparipālakāḥ | [GarPur, 1, 89 68.2]
tvaṃ ca prajāpatir bhūtvā prajāḥ sṛṣṭvā caturvidhāḥ | [GarPur, 1, 89 69.1]
kṣīṇādhikāro dharmajñastataḥ siddhimavāpsyasi | [GarPur, 1, 89 69.2]
stotreṇānena ca naro yo 'smān stoṣyati bhaktitaḥ | [GarPur, 1, 89 70.1]
tasya tuṣṭā vayaṃ bhogānātmajaṃ dhyānamuttamam | [GarPur, 1, 89 70.2]
āyurārogyamarthaṃ ca putrapautrādikaṃ tathā | [GarPur, 1, 89 71.1]
vāñchadbhiḥ satataṃ stavyāḥ stotreṇānena vai yataḥ | [GarPur, 1, 89 71.2]
śrāddheṣu ya imaṃ bhaktyā tvasmatprītikaraṃ stavam | [GarPur, 1, 89 72.1]
paṭhiṣyati dvijāgryāṇāṃ bhuñjatāṃ purataḥ sthitaḥ | [GarPur, 1, 89 72.2]
stotraśravaṇasaṃprītyā sannidhāne pare kṛte | [GarPur, 1, 89 73.1]
asmābhirakṣayaṃ śrāddhaṃ tadbhaviṣyatyasaṃśayam | [GarPur, 1, 89 73.2]
yadyapyaśrotriyaṃ śrāddhaṃ yadyapyupahataṃ bhavet | [GarPur, 1, 89 74.1]
anyāyopāttavittena yadi vā kṛtamanyathā | [GarPur, 1, 89 74.2]
aśrāddhārhair upatair upahāraistathā kṛtaiḥ | [GarPur, 1, 89 75.1]
akāle 'pyatha vā deśe vidhihīnamathāpi vā | [GarPur, 1, 89 75.2]
aśraddhayā vā puruṣairdambhamāśritya yatkṛtam | [GarPur, 1, 89 76.1]
asmākaṃ tṛptaye śrāddhaṃ tathāpy etadudīraṇāt | [GarPur, 1, 89 76.2]
yatraitatpaṭhyate śrāddhe stotram astatsukhāvaham | [GarPur, 1, 89 77.1]
asmākaṃ jāyate tṛptistatra dvādaśavārṣikī | [GarPur, 1, 89 77.2]
hemante dvādaśābdāni tṛptimetatprayacchati | [GarPur, 1, 89 78.1]
śiśire dviguṇābdāni tṛptiṃ stotramidaṃ śubham | [GarPur, 1, 89 78.2]
vasante ṣoḍaśa samāstṛptaye śrāddhakarmaṇi | [GarPur, 1, 89 79.1]
grīṣme ca ṣoḍaśaivaitatpaṭhitaṃ tṛptikārakam | [GarPur, 1, 89 79.2]
vikale 'pi kṛte śrāddhe stotreṇānena sādhite | [GarPur, 1, 89 80.1]
varṣāsu tṛptirasmākamakṣayyā jāyate ruce | [GarPur, 1, 89 80.2]
śaratkāle 'pi paṭhitaṃ śrāddhakāle prayacchati | [GarPur, 1, 89 81.1]
asmākametatpuruṣaistṛptiṃ pañcadaśābdikīm | [GarPur, 1, 89 81.2]
yasmin gehe ca likhitametattiṣṭhati nityadā | [GarPur, 1, 89 82.1]
sannidhānaṃ kṛte śrāddhe tatrāsmākaṃ bhaviṣyati | [GarPur, 1, 89 82.2]
tasmādetattvayā śrāddhe viprāṇāṃ bhuñjatāṃ puraḥ | [GarPur, 1, 89 83.1]
śrāvaṇīyaṃ mahābhāga asmākaṃ puṣṭikārakam | [GarPur, 1, 89 83.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe rucikṛtapitṛstotraṃ nāmaikonanavatitamo 'dhyāyaḥ | [GarPur, 1, 89 84.1]
{GarPur, 1, 91}
sūta uvāca | [GarPur, 1, 91 1.1]
svāyambhuvādyā munayo hariṃ dhyāyanti karmaṇā | [GarPur, 1, 91 1.2]
vratācārārcanādhyānastutijapyaparāyaṇāḥ | [GarPur, 1, 91 1.3]
dehendriyamanobuddhiprāṇāhaṅkāravarjitam | [GarPur, 1, 91 2.1]
ākāśena vihīnaṃ vai tejasā parivarjitam | [GarPur, 1, 91 2.2]
udakena vihīnaṃ vai taddharmaparivarjitam | [GarPur, 1, 91 3.1]
pṛthivīrahitaṃ caiva sarvabhatavivarjitam | [GarPur, 1, 91 3.2]
bhūtādhyakṣaṃ tathā baddhaniyantāraṃ prabhuṃ vibhum | [GarPur, 1, 91 4.1]
caitanyarūpatārūpaṃ sarvādhyakṣaṃ nirañjanam | [GarPur, 1, 91 4.2]
muktasaṅgaṃ maheśānaṃ sarvadevaprapūjitam | [GarPur, 1, 91 5.1]
tejorūpamasattvaṃ ca tapasā parivarjitam | [GarPur, 1, 91 5.2]
rahitaṃ rajasā nityaṃ vyatiriktaṃ guṇaistribhiḥ | [GarPur, 1, 91 6.1]
sarvarūpavihīnaṃ vai kartṛtvādivivarjitam | [GarPur, 1, 91 6.2]
vāsanārahitaṃ śuddhaṃ sarvadoṣavivarjitam | [GarPur, 1, 91 7.1]
pipāsāvarjitaṃ tattacchokamohavivarjitam | [GarPur, 1, 91 7.2]
jarāmaraṇahīnaṃ vai kūṭasthaṃ mohavarjitam | [GarPur, 1, 91 8.1]
utpattirahitaṃ caiva pralayena vivarjitam | [GarPur, 1, 91 8.2]
satyaṃ sarvācārahīnaṃ niṣkalaṃ parameśvaram | [GarPur, 1, 91 9.1]
jāgratsvapnasuṣuptyādivarjitaṃ nāmavarjitam | [GarPur, 1, 91 9.2]
adhyakṣaṃ jāgradādīnāṃ śāntarūpaṃ sureśvaram | [GarPur, 1, 91 10.1]
jāgradādisthitaṃ nityaṃ kāryakāraṇavarjitam | [GarPur, 1, 91 10.2]
sarvadṛṣṭaṃ tathā mūrtaṃ sūkṣmaṃ sūkṣmataraṃ param | [GarPur, 1, 91 11.1]
jñānadṛkśrotravijñānaṃ paramānandarūpakam | [GarPur, 1, 91 11.2]
viśvena rahitaṃ tadvattaijasena vivarjitam | [GarPur, 1, 91 12.1]
prājñena rahitaṃ caiva turīyaṃ paramākṣaram | [GarPur, 1, 91 12.2]
sarvagoptṛ sarvahantṛ sarvabhūtātmarūpi ca | [GarPur, 1, 91 13.1]
buddhidharmavihīnaṃ vai nirādhāraṃ śivaṃ harim | [GarPur, 1, 91 13.2]
vikriyārahitaṃ caiva vedāntairvedyameva ca | [GarPur, 1, 91 14.1]
vedarūpaṃ paraṃ bhūtamindriyebhyaḥ paraṃ śubham | [GarPur, 1, 91 14.2]
śabdena varjitaṃ caiva rasena ca vivarjitam | [GarPur, 1, 91 15.1]
sparśena rahitaṃ devaṃ rūpamātravivarjitam | [GarPur, 1, 91 15.2]
rūpeṇa rahitaṃ caiva gandhena parivarjitam | [GarPur, 1, 91 16.1]
anādi brahma randhrāntamahaṃ brahmāsmi kevalam | [GarPur, 1, 91 16.2]
evaṃ jñātvā mahādevadhyānaṃ kuryājjitendriyaḥ | [GarPur, 1, 91 17.1]
dhyānaṃ yaḥ kurute hyevaṃ sa bhaved bahma mānavaḥ | [GarPur, 1, 91 17.2]
iti dhyānaṃ samākhyātam aśvirasya mayā tava | [GarPur, 1, 91 18.1]
adhunā kathayāmyanyat kiṃ tadbrūhi vṛṣadhvaja | [GarPur, 1, 91 18.2]
iti śrīgāruḍe mahāpurāṇe prathamāṃśākhye ācārakāṇḍe haridhyānaṃ nāmaikanavatitamo 'dhyāyaḥ | [GarPur, 1, 91 19.1]
{GarPur, 1, 92}
rudra uvāca | [GarPur, 1, 92 1.1]
viṣṇordhyānaṃ punarbrūhi śaṅkhacakragadādhara | [GarPur, 1, 92 1.2]
yena vijñātamātreṇa kṛtakṛtyo bhavennaraḥ | [GarPur, 1, 92 1.3]
hariruvāca | [GarPur, 1, 92 2.1]
pravakṣyāmi harerdhyānaṃ māyātantravimardakam | [GarPur, 1, 92 2.2]
mūrtāmūrtādibhedena taddhyānaṃ dvividhaṃ hara | [GarPur, 1, 92 2.3]
amūrtaṃ rudra kathitaṃ hanta mūrtaṃ bravīmyaham | [GarPur, 1, 92 3.1]
sūryakoṭipratīkāśo jiṣṇur bhrājiṣṇur ekataḥ | [GarPur, 1, 92 3.2]
kundagokṣīradhavalo harirdhyeyo mumukṣubhiḥ | [GarPur, 1, 92 4.1]
viśālena susaumyena śaṅkhena ca samanvitaḥ | [GarPur, 1, 92 4.2]
sahasrādityatulyena jvālāmālograrūpiṇā | [GarPur, 1, 92 5.1]
cakreṇa cānvitaḥ śānto gadāhastaḥ śubhānanaḥ | [GarPur, 1, 92 5.2]
kirīṭena mahārheṇa ratnaprajvalitena ca | [GarPur, 1, 92 6.1]
sāyudhaḥ sarvago devaḥ saroruhadharastathā | [GarPur, 1, 92 6.2]
vanamālādharaḥ śubhraḥ samāṃso hemabhūṣaṇaḥ | [GarPur, 1, 92 7.1]
suvastraḥ śuddhadehaśca sukarṇaḥ padmasaṃsthitaḥ | [GarPur, 1, 92 7.2]
hiraṇmayaśarīraśca cāruhārī śubhāṅgadaḥ | [GarPur, 1, 92 8.1]
keyūreṇa samāyukto vanamālāsamanvitaḥ | [GarPur, 1, 92 8.2]
śrīvatsakaustubhayuto lakṣmīvandyekṣaṇānvitaḥ | [GarPur, 1, 92 9.1]
aṇimādiguṇair yuktaḥ sṛṣṭisaṃhārakārakaḥ | [GarPur, 1, 92 9.2]
munidhyeyo 'suradhyeyo devadhyeyo 'tisundaraḥ | [GarPur, 1, 92 10.1]
brahmādistambaparyantabhūtajātahṛdisthitaḥ | [GarPur, 1, 92 10.2]
sanātano 'vyayo medhyaḥ sarvānugrahakṛtprabhuḥ | [GarPur, 1, 92 11.1]
nārāyaṇo mahādevaḥ sphuranmakarakuṇḍalaḥ | [GarPur, 1, 92 11.2]
santāpanāśano 'bhyarcyo maṅgalyo duṣṭanāśanaḥ | [GarPur, 1, 92 12.1]
sarvātmā sarvarūpaśca sarvago grahanāśanaḥ | [GarPur, 1, 92 12.2]
cārvaṅgulīyasaṃyuktaḥ sudīptanakha eva ca | [GarPur, 1, 92 13.1]
śaraṇyaḥ lasukhakārī ca saumyarūpo maheśvaraḥ | [GarPur, 1, 92 13.2]
sarvālaṅkārasaṃyuktaścārucandanacarcitaḥ | [GarPur, 1, 92 14.1]
sarvadevasamāyuktaḥ sarvadevapriyaṃkaraḥ | [GarPur, 1, 92 14.2]
sarvalokahitaiṣī ca sarveśaḥ sarvabhāvanaḥ | [GarPur, 1, 92 15.1]
ādityamaṇḍale saṃstho 'gnistho vārisaṃsthitaḥ | [GarPur, 1, 92 15.2]
vāsudevo jagaddhātā dhyeyo viṣṇurmumukṣubhiḥ | [GarPur, 1, 92 16.1]
vāsudevo 'hamasmīti ātmā dhyeyo harihariḥ | [GarPur, 1, 92 16.2]
dhyāyantyevaṃ ca ye viṣṇuṃ te yānti paramāṃ gatim | [GarPur, 1, 92 17.1]
yājñavalkyaḥ purā hyevaṃ dhyātvā viṣṇuṃ sureśvaram | [GarPur, 1, 92 17.2]
dharmopadeśakartṛtvaṃ samprāpyāgāt paraṃ padam | [GarPur, 1, 92 18.1]
tasmāttvamapi deveśa viṣṇuṃ cintaya śaṅkara | [GarPur, 1, 92 18.2]
viṣṇudhyānaṃ paṭhedyastu prāpnoti paramāṃ gatim | [GarPur, 1, 92 19.1]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe viṣṇudhyānaṃ nāma dvinavatitamo 'dhyāyaḥ | [GarPur, 1, 92 20.1]
{GarPur, 1, 93}
maheśvara uvāca | [GarPur, 1, 93 1.1]
yājñavalkyena yatpūrvaṃ dharmaṃ proktaṃ kayaṃ hare | [GarPur, 1, 93 1.2]
tanme kathaya keśighna yathātattvena mādhava | [GarPur, 1, 93 1.3]
hariruvāca | [GarPur, 1, 93 2.1]
yājñavalkyaṃ namaskṛtya mithilāyāṃ samāsthitam | [GarPur, 1, 93 2.2]
apṛcchan ṛṣayo gatvā varṇadharmādyaśeṣataḥ | [GarPur, 1, 93 2.3]
tebhyaḥ sa kathayāmāsa viṣṇuṃ dhyātvā jitendriyaḥ | [GarPur, 1, 93 2.4]
yājñavalkya uvāca | [GarPur, 1, 93 3.1]
yasmindeśe mṛgaḥ kṛṣṇastasmindharmānnibodhata | [GarPur, 1, 93 3.2]
purāṇanyāyamīmāṃsādharmaśāstrāṅgamiśritāḥ | [GarPur, 1, 93 3.3]
vedāḥ sthānāni vidyānāṃ dharmasya ca caturdaśa | [GarPur, 1, 93 4.1]
vaktāro dharmaśāstrāṇāṃ manurviṣṇuryamo 'ṅgirāḥ | [GarPur, 1, 93 4.2]
vasiṣṭhadakṣasaṃvartaśātātapaparāśarāḥ | [GarPur, 1, 93 5.1]
āpastambośanovyāsāḥ kātyāyanabṛhaspatī | [GarPur, 1, 93 5.2]
gautamaḥ śaṅkhalikhito hārīto 'trirahaṃ tathā | [GarPur, 1, 93 6.1]
ete viṣṇuṃ samārādhya jātā dharmopadeśakāḥ | [GarPur, 1, 93 6.2]
deśakāla upāyena dravyaṃ śraddhāsamanvitam | [GarPur, 1, 93 7.1]
pātre pradīyate yattatsakalaṃ dharmalakṣaṇam | [GarPur, 1, 93 7.2]
ijyācāro damo 'hiṃsā dānaṃ svādhyāyakarma ca | [GarPur, 1, 93 8.1]
ayaṃ ca paramo dharmo yadyogenātmadarśanam | [GarPur, 1, 93 8.2]
catvāro vedadharmajñāḥ parṣattraividyameva vā | [GarPur, 1, 93 9.1]
sā brūte yatsvadharmaḥ syādeko vādhyātmavittamaḥ | [GarPur, 1, 93 9.2]
brahmakṣatriyaviṭśūdrā varṇāstvādyāstrayo dvijāḥ | [GarPur, 1, 93 10.1]
niṣekādyāḥ śmaśānāntās teṣāṃ vai mantrataḥ kriyāḥ | [GarPur, 1, 93 10.2]
garbhādhānamṛtau puṃsaḥ savanaṃ spandanātpurā | [GarPur, 1, 93 11.1]
ṣaṣṭhe 'ṣṭame vā sīmantaḥ prasave jātakarma ca | [GarPur, 1, 93 11.2]
ahanyekādaśe nāma caturthe māsi niṣkramaḥ | [GarPur, 1, 93 12.1]
ṣaṣṭhe 'nnaprāśanaṃ māsi cūḍāṃ kuryādyathākulam | [GarPur, 1, 93 12.2]
evamenaḥ śamaṃ yāti bījagarbhasamudbhavam | [GarPur, 1, 93 13.1]
tūṣṇīm etāḥ kriyāḥ strīṇāṃ vivāhaśca samantrakaḥ | [GarPur, 1, 93 13.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe yājñavalkyoktavarṇadharmanirūpaṇaṃ nāma trinavatitamo 'dhyāyaḥ | [GarPur, 1, 93 14.1]
{GarPur, 1, 94}
yājñavalkya uvāca | [GarPur, 1, 94 1.1]
garbhāṣṭame 'ṣṭame vābde brāhmaṇasyopanāyanam | [GarPur, 1, 94 1.2]
rājñām ekādaśe saike viśāmeke yathākulam | [GarPur, 1, 94 1.3]
upanīya kuruḥ śiṣyaṃ mahāvyāhṛtipūrvakam | [GarPur, 1, 94 2.1]
vedamadhyāpayedenaṃ śaucācārāṃśca śikṣayet | [GarPur, 1, 94 2.2]
divā sandhyāsu karṇasthabrahmasūtra udaṅmukhaḥ | [GarPur, 1, 94 3.1]
kuryānmūtrapurīṣe tu rātrau ceddakṣiṇāmukhaḥ | [GarPur, 1, 94 3.2]
gṛhītaśiśnaś cotthāya mṛdbhirabhyuddhṛtairjalaiḥ | [GarPur, 1, 94 4.1]
gandhalepakṣayakaraṃ śaucaṃ kuryānmahāvrataḥ | [GarPur, 1, 94 4.2]
antarjānuḥ śucau deśa upaviṣṭa udaṅmukhaḥ | [GarPur, 1, 94 5.1]
prāgvā brāhmeṇa tīrthena dvijo nityamupaspṛśet | [GarPur, 1, 94 5.2]
kaniṣṭhādeśinyaṅguṣṭhamūlānyagraṃ karasya ca | [GarPur, 1, 94 6.1]
prajāpatipitṛbrahmadevatīrthānyanukramāt | [GarPur, 1, 94 6.2]
triḥ prāśyāpo dvirunmṛjya khānyadbhiḥ samupaspṛśet | [GarPur, 1, 94 7.1]
adbhistu prakṛtisthābhir henābhiḥ phenabudbudaiḥ | [GarPur, 1, 94 7.2]
hṛtkaṇṭhatālugābhistu yathāsaṃkhyaṃ dvijātayaḥ | [GarPur, 1, 94 8.1]
śudhyeran strī ca śūdraśca sakṛtspṛṣṭābhirantataḥ | [GarPur, 1, 94 8.2]
snānamabdaivatairmantrairmārjanaṃ prāṇasaṃyamaḥ | [GarPur, 1, 94 9.1]
sūryasya cāpyupasthānaṃ gāyattryāḥ pratyayaṃ japaḥ | [GarPur, 1, 94 9.2]
gāyattrīṃ śirasā sārdhaṃ japedvyāhṛtipūrvikām | [GarPur, 1, 94 10.1]
pratipraṇavasaṃyuktāṃ trirayaṃ prāṇasaṃyamaḥ | [GarPur, 1, 94 10.2]
prāṇānāyamya samprokṣya tryṛcenābdaivatena tu | [GarPur, 1, 94 11.1]
japannāsīta sāvitrīṃ pratyagātārakodayāt | [GarPur, 1, 94 11.2]
sandhyāṃ prāk prātarevaṃ hi tiṣṭhed ā sūryadarśanāt | [GarPur, 1, 94 12.1]
agnikāryaṃ tataḥ kuryātsandhyayorubhayorapi | [GarPur, 1, 94 12.2]
tato 'bhivādayed vṛddhān asāvahamiti bruvan | [GarPur, 1, 94 13.1]
guruṃ caivāpyupāsīta svādhyāyārthaṃ samāhitaḥ | [GarPur, 1, 94 13.2]
sāhūtaścāpyadhīyīta sarvaṃ cāsmai nivedayet | [GarPur, 1, 94 14.1]
hitaṃ tasyācarennityaṃ manovākkāyakarmabhiḥ | [GarPur, 1, 94 14.2]
daṇḍājinopavītāni mekhalāṃ caiva dhārayet | [GarPur, 1, 94 15.1]
brāhmaṇeṣu caredbhaikṣamanindyeṣvātmavṛttaye | [GarPur, 1, 94 15.2]
ādimadhyāvasāneṣu bhavecchandopalakṣitā | [GarPur, 1, 94 16.1]
brāhmaṇakṣattriyaviśāṃ bhaikṣacaryā yathākramam | [GarPur, 1, 94 16.2]
kṛtāgnikāryo bhuñjīta vinīto gurvanujñayā | [GarPur, 1, 94 17.1]
āpośānakriyāpūrvaṃ satkṛtyānnamakutsayan | [GarPur, 1, 94 17.2]
brahmacāryāsthito naikamannamadyādanāpadi | [GarPur, 1, 94 18.1]
brāhmaṇaḥ kāmam aśnīyācchrāddhe vratam apīḍayan | [GarPur, 1, 94 18.2]
madhu māṃsaṃ tathā svinnamityādi parivarjayet | [GarPur, 1, 94 19.1]
sa gururyaḥ kriyāḥ kṛtvā vedamasmai prayacchati | [GarPur, 1, 94 19.2]
upanīya dadātyenāmācāryaḥ sa prakīrtitaḥ | [GarPur, 1, 94 20.1]
ekadeśamupādhyāya ṛtvigyajñakṛducyate | [GarPur, 1, 94 20.2]
ete mānyā yathāpūrvamebhyo mātā garīyasī | [GarPur, 1, 94 21.1]
prativedaṃ brahmacaryaṃ dvādaśābdāni pañca vā | [GarPur, 1, 94 21.2]
grahaṇāntikamityeke keśāntaścaiva ṣoḍaśe | [GarPur, 1, 94 22.1]
āṣoḍaśādvāviṃśāccācaturviṃśācca vatsarāt | [GarPur, 1, 94 22.2]
brahmakṣatraviśāṃ kāla aupanāyanikaḥ paraḥ | [GarPur, 1, 94 23.1]
ata ūrdhvaṃ patantyete sarvadharmavivarjitāḥ | [GarPur, 1, 94 23.2]
sāvitrīpatitā vrātyā vrātyastomādṛte kratoḥ | [GarPur, 1, 94 24.1]
māturyadagre jāyante dvitīyaṃ mauñjabandhanam | [GarPur, 1, 94 24.2]
brāhmaṇakṣattriyaviśas tasmādete dvijātayaḥ | [GarPur, 1, 94 25.1]
yajñānāṃ tapasāṃ caiva śubhānāṃ caiva karmaṇām | [GarPur, 1, 94 25.2]
veda eva dvijātīnāṃ niḥśreyasakaraḥ paraḥ | [GarPur, 1, 94 26.1]
madhunā payasā caiva sa devāṃstarpayeddvijaḥ | [GarPur, 1, 94 26.2]
pitṝnmadhughṛtābhyāṃ ca ṛco 'dhīte hi so 'nvaham | [GarPur, 1, 94 27.1]
yajuḥ sāma paṭhettadvadatharvāṅgirasaṃ dvijaḥ | [GarPur, 1, 94 27.2]
saṃtarpayet pitṝn devānso 'nvahaṃ hi ghṛtāmṛtaiḥ | [GarPur, 1, 94 28.1]
vākovākyaṃ purāṇaṃ ca nārāśaṃsīśca gāthikāḥ | [GarPur, 1, 94 28.2]
itihāsāṃstathā vidyā yo 'dhīte śaktito 'nvaham | [GarPur, 1, 94 29.1]
saṃtarpayet pitṝn devān māṃsakṣīraudanādibhiḥ | [GarPur, 1, 94 29.2]
te tṛptāstarpayantyenaṃ sarvakāmaphalaiḥ śubhaiḥ | [GarPur, 1, 94 30.1]
yaṃ yaṃ kratum adhīte 'sau tasyasyāpnuyāt phalam | [GarPur, 1, 94 30.2]
bhūmidānasya tapasaḥ svādhyāyaphalabhāgdvijaḥ | [GarPur, 1, 94 31.1]
naiṣṭhiko brahmacārī tu vasedācāryasannidhau | [GarPur, 1, 94 31.2]
tadabhāve 'sya tanaye patnyāṃ vaiśvānare 'pi vā | [GarPur, 1, 94 32.1]
anena vidhinā dehe sādhayedvijitendriyaḥ | [GarPur, 1, 94 32.2]
brahmalokamavāpnoti na ceha jāyate punaḥ | [GarPur, 1, 94 32.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe yājñavalkyoktavarṇadharmanirūpaṇaṃ nāma caturnavatitamo 'dhyāyaḥ | [GarPur, 1, 94 33.1]
{GarPur, 1, 95}
yājñavalkya uvāca | [GarPur, 1, 95 1.1]
śṛṇvantu munayo dharmān gṛhasthasya yatavratāḥ | [GarPur, 1, 95 1.2]
gurave ca dhanaṃ dattvā snātvā ca tadanujñayā | [GarPur, 1, 95 1.3]
samāpitabrahmacaryo lakṣaṇyāṃ striyamudvahet | [GarPur, 1, 95 2.1]
ananyapūrvikāṃ kāntāmasapiṇḍāṃ yavīyasīm | [GarPur, 1, 95 2.2]
arogiṇīṃ bhrātṛmatīmasamānārṣagotrajām | [GarPur, 1, 95 3.1]
pañcamātsaptamādūrdhvaṃ mātṛtaḥ pitṛtastathā | [GarPur, 1, 95 3.2]
daśapūruṣavikhyātācchrotriyāṇāṃ mahākulāt | [GarPur, 1, 95 4.1]
savarṇaḥ śrotriyo vidvānvaro doṣānvito na ca | [GarPur, 1, 95 4.2]
yaducyate dvijātīnāṃ śūdrāddāropasaṃgrahaḥ | [GarPur, 1, 95 5.1]
na tanmama mataṃ yasmāttatrāyaṃ jāyate svayam | [GarPur, 1, 95 5.2]
tisro varṇānupūrvyeṇa dve tathaikā yathākramam | [GarPur, 1, 95 6.1]
brāhmaṇakṣattriyaviśāṃ bhāryāḥ svā śūdrajanmanaḥ | [GarPur, 1, 95 6.2]
brāhmo vivāha āhūya dīyate śaktyalaṃkṛtā | [GarPur, 1, 95 7.1]
tajjaḥ punātyubhayataḥ puruṣon ekaviṃśatim | [GarPur, 1, 95 7.2]
yajñasthāyartvije daivamādāyārṣastu goyugam | [GarPur, 1, 95 8.1]
caturdaśa prathamajaḥ punātyuttarajaśca ṣaṭ | [GarPur, 1, 95 8.2]
ityuktvā caratāṃ dharmaṃ saha yā dīyate 'rthine | [GarPur, 1, 95 9.1]
sa kāyaḥ pāvayettajjaḥ ṣaḍvaṃśyānātmanā saha | [GarPur, 1, 95 9.2]
āsuro draviṇādānādgāndharvaḥ samayānmithaḥ | [GarPur, 1, 95 10.1]
rākṣaso yuddhaharaṇātpaiśācaḥ kanyakāchalāt | [GarPur, 1, 95 10.2]
catvāro brāhmaṇasyādyāstathā gāndharvarākṣasau | [GarPur, 1, 95 11.1]
rājñastathāsuro vaiśye śūdre cāntyastu garhitaḥ | [GarPur, 1, 95 11.2]
pāṇirgrāhyaḥ savarṇāsu gṛhṇīta kṣatriyā śaram | [GarPur, 1, 95 12.1]
vaiśyā pratodamādadyādvedane cāgrajanmanaḥ | [GarPur, 1, 95 12.2]
pitā pitāmaho bhrātā sakulyo jananī tathā | [GarPur, 1, 95 13.1]
kanyāpradaḥ pūrvanāśe prakṛtīsthaḥ paraḥ paraḥ | [GarPur, 1, 95 13.2]
aprayacchansamāpnoti bhrūṇahatyāmṛtāvṛtau | [GarPur, 1, 95 14.1]
eṣāmabhāve dātṝṇāṃ kanyā kuryāt svayaṃvaram | [GarPur, 1, 95 14.2]
sakṛtpradīyate kanyā haraṃstāṃ coradaṇḍabhāk | [GarPur, 1, 95 15.1]
aduṣṭāṃ hi tyajandaṇḍyaḥ suduṣṭāṃ tu parityajet | [GarPur, 1, 95 15.2]
aputrā gubapujñāto devaraḥ putrakānyagā | [GarPur, 1, 95 16.1]
sapiṇḍo vā sagotro vā ghṛtābhyakta ṛtāviyāt | [GarPur, 1, 95 16.2]
ā garbhasambhavaṃ gacchetpatitastvanyathā bhavet | [GarPur, 1, 95 17.1]
anena vidhinā jātaḥ kṣetrapasya bhavetsutaḥ | [GarPur, 1, 95 17.2]
hṛtādhikārāṃ malināṃ piṇḍamātropasevinīm | [GarPur, 1, 95 18.1]
paribhūtām adhaḥśayyāṃ vāsayed vyabhicāriṇīm | [GarPur, 1, 95 18.2]
somaḥ śaucaṃ dadau tāsāṃ gandharvaśca śubhāṃ giram | [GarPur, 1, 95 19.1]
pāvakaḥ sarvamedhyatvaṃ medhyā vai yoṣito yataḥ | [GarPur, 1, 95 19.2]
vyabhicārādṛtau śuddhir garbhe tyāgaṃ karoti ca | [GarPur, 1, 95 20.1]
garbhabhartṛvadhe tāsāṃ tathā mahati pātake | [GarPur, 1, 95 20.2]
surāpi vyādhitā dveṣṭrī vandhyārthaghnyapriyaṃvadā | [GarPur, 1, 95 21.1]
adhivinnā ca bhartavyā mahad eno 'nyathā bhavet | [GarPur, 1, 95 21.2]
yatrāvirodho dampatyos trivargas tatra vardhate | [GarPur, 1, 95 22.1]
mṛte jīvati yā patyau yā nānyamupagacchati | [GarPur, 1, 95 22.2]
seha kīrtimavāpnoti modate comayā saha | [GarPur, 1, 95 23.1]
śuddhāṃ tyajaṃstṛtīyāṃśaṃ dadyād ā maraṇaṃ striyāḥ | [GarPur, 1, 95 23.2]
strībhirbharturvacaḥ kāryameṣa dharmaḥ paraḥ striyāḥ | [GarPur, 1, 95 24.1]
ṣoḍaśartuniśāḥ strīṇāṃ tāsu yugmāsu saṃviśet | [GarPur, 1, 95 24.2]
brahmacārī ca parvāṇy ādyāśtatastras tu varjayet | [GarPur, 1, 95 25.1]
evaṃ gacchan striyaṃ kṣāmāṃ maghāṃ mūlāṃ ca varjayet | [GarPur, 1, 95 25.2]
lakṣaṇyaṃ janayedeva putraṃ rogavivarjitam | [GarPur, 1, 95 26.1]
yathā kāmī bhavedvāpi strīṇāṃ balam anusmaran | [GarPur, 1, 95 26.2]
svadāranirataścaiva striyo rakṣyā yatastataḥ | [GarPur, 1, 95 27.1]
bhartṛbhrātṛpitṛjñātiśvaśrūśvaśuradevaraiḥ | [GarPur, 1, 95 27.2]
bandhubhiśca striyaḥ pūjyā bhūṣaṇācchādanāśanaiḥ | [GarPur, 1, 95 28.1]
saṃyatopaskarā dakṣā hṛṣṭā vyayaparāṅmukhī | [GarPur, 1, 95 28.2]
śvaśrūśvaśurayoḥ kuryātpādayorvandanaṃ sadā | [GarPur, 1, 95 29.1]
krīḍāśarīrasaṃskārasamājotsavadarśanam | [GarPur, 1, 95 29.2]
hāsyaṃ paragṛhe yānaṃ tyajetpreṣitabhartṛkā | [GarPur, 1, 95 30.1]
rakṣetkanyāṃ pitā bālye yauvane patireva tām | [GarPur, 1, 95 30.2]
vārdhakye rakṣate putro hyanyathā jñātayastathā | [GarPur, 1, 95 31.1]
patiṃ vinā na tiṣṭhettu divā vā yadi vā niśi | [GarPur, 1, 95 31.2]
jyeṣṭhāṃ dharmavidhau kuryānna kaniṣṭhāṃ kadācana | [GarPur, 1, 95 32.1]
dāhayedagnihotreṇa striyaṃ vṛttavatīṃ patiḥ | [GarPur, 1, 95 32.2]
āharedvidhivaddārānagniṃ caivāvilambitaḥ | [GarPur, 1, 95 33.1]
hitā bharturdivaṃ gacchediha kīrtīravāpya ca | [GarPur, 1, 95 33.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe yājñavalkyoktagṛhalthadharmanirṇayo nāma pañcanavatitamo 'dhyāyaḥ | [GarPur, 1, 95 34.1]
{GarPur, 1, 96}
yājñavalkya uvāca | [GarPur, 1, 96 1.1]
vakṣye saṃkarajātyādigṛhasthādividhiṃ param | [GarPur, 1, 96 1.2]
viprān mūrdhāvaṣikto hi kṣatriyāyāṃ viśaḥ striyām | [GarPur, 1, 96 1.3]
jāto 'mbaṣṭhastu śūdrāyāṃ niṣādaḥ parvato 'pi vā | [GarPur, 1, 96 2.1]
māhiṣyaḥ kṣattriyājjāto vaiśyāyāṃ mlecchasaṃjñitaḥ | [GarPur, 1, 96 2.2]
śūdrāyāṃ karaṇo vaiśyādvinnāsveṣa vidhiḥ smṛtaḥ | [GarPur, 1, 96 3.1]
brāhmaṇyāṃ kṣattriyātsūto vaiśyādvaidehakastathā | [GarPur, 1, 96 3.2]
śūdrājjātastu cāṇḍālaḥ sarvavarṇavigarhitaḥ | [GarPur, 1, 96 4.1]
kṣatriyā māgadhaṃ vaiśyācchūdrā kṣattārameva ca | [GarPur, 1, 96 4.2]
śūdrādayogavaṃ vaiśyā janayāmāsa vai sutam | [GarPur, 1, 96 5.1]
māhiṣyeṇa karaṇyāṃ tu rathakāraḥ prajāyate | [GarPur, 1, 96 5.2]
asatsantastu vai jñeyāḥ pratilomānulomajāḥ | [GarPur, 1, 96 6.1]
jātyutkarṣāddvijo jñeyaḥ saptame pañcame 'pi vā | [GarPur, 1, 96 6.2]
vyatyaye karmaṇāṃ sāmyaṃ pūrvavac cottarāvaram | [GarPur, 1, 96 7.1]
karma smārtaṃ vivāhāgnau kurvīta pratyahaṃ gṛhī | [GarPur, 1, 96 7.2]
dāyakālādṛte vāpi śrautaṃ vaitānikāgniṣu | [GarPur, 1, 96 8.1]
śarīracintāṃ nirvartya kṛtaśaucavidhirdvijaḥ | [GarPur, 1, 96 8.2]
prātaḥ sandhyāmupāsīta dantadhāvanapūrvakam | [GarPur, 1, 96 9.1]
hutvāgnau sarvadevatyāñ japen mantrān samāhitaḥ | [GarPur, 1, 96 9.2]
vedārthānadhigacchecca śāstrāṇi vividhāni ca | [GarPur, 1, 96 10.1]
yogakṣemādisiddhyartham upeyādīśvaraṃ gṛhī | [GarPur, 1, 96 10.2]
snātvā devānpitṝṃś caiva tarpayedarcayettathā | [GarPur, 1, 96 11.1]
vedānatha purāṇāni setihāsāni śaktitaḥ | [GarPur, 1, 96 11.2]
japayajñānusiddhyarthaṃ vidyāṃ cādhyātmikīṃ japet | [GarPur, 1, 96 12.1]
balikarmasvadhāhomasvādhyāyātithisatkriyāḥ | [GarPur, 1, 96 12.2]
bhūtapitramarabrahmamanuṣyāṇāṃ mahāmakhāḥ | [GarPur, 1, 96 13.1]
devebhyastu hutaṃ cāgnau kṣipedbhūtabaliṃ haret | [GarPur, 1, 96 13.2]
annaṃ bhūmau śvacāṇḍālavāyasebhyaśca niḥkṣipet | [GarPur, 1, 96 14.1]
annaṃ pitṛmanuṣyebhyo deyamapyanvahaṃ jalam | [GarPur, 1, 96 14.2]
svādhyāyamanvahaṃ kuryānna paceccānnamātmane | [GarPur, 1, 96 15.1]
bālasvavāsinīvṛddhagarbhiṇyāturakanyakāḥ | [GarPur, 1, 96 15.2]
saṃbhojyātithibhṛtyāṃśca dampatyoḥ śeṣabhojanam | [GarPur, 1, 96 16.1]
prāṇāgnihotravidhināśnīyād annam akutsayan | [GarPur, 1, 96 16.2]
mitaṃ vipākaṃ ca hitaṃ bhakṣyaṃ bālādipūrvakam | [GarPur, 1, 96 17.1]
āpośānenopariṣṭādadhastāccaiva bhujyate | [GarPur, 1, 96 17.2]
anagnamamṛtaṃ caiva kāryamannaṃ dvijanmanā | [GarPur, 1, 96 18.1]
atithibhyastu varṇebhyo deyaṃ śaktyānupūrvaśaḥ | [GarPur, 1, 96 18.2]
apraṇodyo 'tithiḥ sāyamapi nātra vicāraṇā | [GarPur, 1, 96 19.1]
satkṛtya bhikṣave bhikṣā dātavyā suvratāya ca | [GarPur, 1, 96 19.2]
āgatān bhojayetsarvānmahokṣaṃ śrotriyāya ca | [GarPur, 1, 96 20.1]
pratisaṃvatsaraṃ tvarcyāḥ snātakācāryapārthivāḥ | [GarPur, 1, 96 20.2]
priyo vivāhyaśca tathā yajñaṃ pratyṛtvijaḥ punaḥ | [GarPur, 1, 96 21.1]
adhvanīno 'tithiḥ proktaḥ śrotriyo vedapāragaḥ | [GarPur, 1, 96 21.2]
mānyāvetau gṛhasthasya brahmalokamabhīpsataḥ | [GarPur, 1, 96 22.1]
parapākarucirna syādanindyāmantraṇādṛte | [GarPur, 1, 96 22.2]
vākpāṇipādacāpalyaṃ varjayec cātibhojanam | [GarPur, 1, 96 23.1]
śrotriyaṃ vātithiṃ tṛptam ā sīmāntād anuvrajet | [GarPur, 1, 96 23.2]
ahaḥśeṣaṃ sahāsīta śiṣṭairiṣṭaiśca bandhubhiḥ | [GarPur, 1, 96 24.1]
upāsya paścimāṃ sandhyāṃ hutvāgnau bhojanaṃ tataḥ | [GarPur, 1, 96 24.2]
kuryād bhṛtyaiḥ samāyuktaiścintayedātmano hitam | [GarPur, 1, 96 25.1]
brāhme muhūrte cotthāya mānyo vipro dhanādibhiḥ | [GarPur, 1, 96 25.2]
vṛddhārtānāṃ samādeyaḥ panthā vai bhāravāhinām | [GarPur, 1, 96 26.1]
ijyādhyayanadānāni vaiśyasya kṣattriyasya ca | [GarPur, 1, 96 26.2]
pratigraho 'dhiko vipre yājanādhyāpane tathā | [GarPur, 1, 96 27.1]
pradhānaṃ kṣattriye karma prajānāṃ paripālanam | [GarPur, 1, 96 27.2]
kusīdakṛṣivāṇijyaṃ pāśupālyaṃ viśaḥ smṛtam | [GarPur, 1, 96 28.1]
śūdrasya dvijaśuśrūṣā dvijo yajñānna hāpayet | [GarPur, 1, 96 28.2]
ahiṃsā satyamasteyaṃ śaucamindriyasaṃyamaḥ | [GarPur, 1, 96 29.1]
damaḥ kṣamārjavaṃ dānaṃ sarveṣāṃ dharmasādhanam | [GarPur, 1, 96 29.2]
ācaretsadṛśīṃ vṛttim ajihmām aśaṭhāṃ tathā | [GarPur, 1, 96 30.1]
traivārṣikādhikānno yaḥ sa somaṃ pātumarhati | [GarPur, 1, 96 30.2]
syādannaṃ vārṣikaṃ yasya kuryāt prakasaumikīṃ kriyām | [GarPur, 1, 96 31.1]
pratisaṃvatsaraṃ somaḥ paśuḥ pratyayanaṃ tathā | [GarPur, 1, 96 31.2]
kartavyāgrahaṇeṣṭiś ca cāturmāsyāni yatnataḥ | [GarPur, 1, 96 32.1]
eṣāmasambhave kuryādiṣṭiṃ vaiśvānarīṃ dvijaḥ | [GarPur, 1, 96 32.2]
hīnakalpaṃ na kurvīta sati dravye phalapradam | [GarPur, 1, 96 33.1]
caṇḍālo jāyate yajñakaraṇāc chūdrabhikṣitāta | [GarPur, 1, 96 33.2]
yajñārthalabdhaṃ nādadyādbhāsaḥ kāko 'pi vā bhavet | [GarPur, 1, 96 34.1]
kusūtakumbhīdhānyo vā tryāhikaḥ śvastano 'pi vā | [GarPur, 1, 96 34.2]
jīvedvāpi śiloñchena śreyāneṣāṃ paraḥ paraḥ | [GarPur, 1, 96 35.1]
na svādhyāyavirodhyarthamīheta na yatastataḥ | [GarPur, 1, 96 35.2]
rājāntevāsiyājyebhyaḥ sīdanniccheddhanaṃ kṣudhā | [GarPur, 1, 96 36.1]
dambhahaitukapāṣaṇḍibakavṛttīṃśca varjayet | [GarPur, 1, 96 36.2]
śuklāmbaradharo nīcakeśaśmaśrunakhaḥ śuciḥ | [GarPur, 1, 96 37.1]
na bhāryādarśane 'śnīyān naikavāsā na saṃsthitaḥ | [GarPur, 1, 96 37.2]
apriyaṃ na vadejjātu brahmasūtrī vinītavān | [GarPur, 1, 96 38.1]
devapradakṣiṇāṃ kuryād yaṣṭimān sakamaṇḍaluḥ | [GarPur, 1, 96 38.2]
na tu mehen nadīchāyābhasmagoṣṭhāmbuvartmasu | [GarPur, 1, 96 39.1]
na pratyagnyarkagosomasandhyāmbustrīdvijanmanām | [GarPur, 1, 96 39.2]
nekṣetāgnyarkanagnāṃ strīṃ na ca saṃsṛṣṭamaithunām | [GarPur, 1, 96 40.1]
na ca mūtraṃ purīṣaṃ vā svapet pratyakśirā na ca | [GarPur, 1, 96 40.2]
ṣṭhīvanāsṛkśakṛnmūtraviṣāṇy apsu na saṃkṣipet | [GarPur, 1, 96 41.1]
pādau pratāpayennāgnau na cainamabhilaṅghayet | [GarPur, 1, 96 41.2]
pibennāñjalinā toyaṃ na śayānaṃ prabodhayet | [GarPur, 1, 96 42.1]
nākṣaiḥ krījecca kitavairvyādhitaiśca na saṃviśet | [GarPur, 1, 96 42.2]
viruddhaṃ varjayet karma pretadhūmaṃ nadītaram | [GarPur, 1, 96 43.1]
keśabhasmatuṣāṅgārakapāleṣu ca saṃsthitim | [GarPur, 1, 96 43.2]
nācakṣīta dhayantīṃ gāṃ nādvāreṇāviśet kvacit | [GarPur, 1, 96 44.1]
na rājñaḥ pratigṛhṇīyāl lubdhasyocchāstravartinaḥ | [GarPur, 1, 96 44.2]
adhyāyānāmupākarma śrāvaṇyāṃ śravaṇena vā | [GarPur, 1, 96 45.1]
hastenauṣadhibhāve vā pañcamyāṃ śrāvaṇasya ca | [GarPur, 1, 96 45.2]
pauṣamāsasya rohiṇyāmaṣṭakāyāmathāpi vā | [GarPur, 1, 96 46.1]
jalānte chandasāṃ kuryādutsargaṃ vidhivad bahiḥ | [GarPur, 1, 96 46.2]
anadhyāyastryahaṃ prete śiṣyartviggurubandhuṣu | [GarPur, 1, 96 47.1]
upākarmaṇi cotsarge svaśākhaśrotriye mṛte | [GarPur, 1, 96 47.2]
sandhyāgarjitanirghātabhūkampolkānipātane | [GarPur, 1, 96 48.1]
samāpya vedaṃ dyuniśamāraṇyakamadhītya ca | [GarPur, 1, 96 48.2]
pañcadaśyāṃ caturdaśyāmaṣṭamyāṃ rāhusūtake | [GarPur, 1, 96 49.1]
ṛtusandhiṣu bhuktvā vā śrāddhikaṃ pratigṛhya ca | [GarPur, 1, 96 49.2]
paśumaṇḍūkanakulaśvāhimārjārasūkaraiḥ | [GarPur, 1, 96 50.1]
kṛte 'ntare tvahorātraṃ śakrapāte tathocchraye | [GarPur, 1, 96 50.2]
śvakroṣṭugardabholūkasāmabāṇārtaniḥsvane | [GarPur, 1, 96 51.1]
amedhyaśavaśūdrāntyaśmaśānapatitāntike | [GarPur, 1, 96 51.2]
deśe 'śucāvātmani ca vidyutstanitasaṃplave | [GarPur, 1, 96 52.1]
bhuktvārdrapāṇirambho 'ntarardharātre 'timārute | [GarPur, 1, 96 52.2]
digdāhe pāṃsuvarṣeṣu sandhyānīhārabhītiṣu | [GarPur, 1, 96 53.1]
dhāvataḥ pūtigandhe ca śiṣṭe ca gṛhamāgate | [GarPur, 1, 96 53.2]
kharoṣṭrayānahastyaśvanauvṛkṣagirirohaṇe | [GarPur, 1, 96 54.1]
saptatriṃśadanadhyāyānetāṃstātkālikānviduḥ | [GarPur, 1, 96 54.2]
vedadiṣṭaṃ tathācāryaṃ rājacchāyāṃ parastriyam | [GarPur, 1, 96 55.1]
nākrāmedraktaviṇmūtraṣṭhīvanodvartanāni ca | [GarPur, 1, 96 55.2]
viprāhikṣattriyātmāno nāvajñeyāḥ kadācana | [GarPur, 1, 96 56.1]
dūrāducchiṣṭaviṇmūtrapādāmbhāṃsi samutsṛjet | [GarPur, 1, 96 56.2]
śrutismṛtyuktamācāraṃ kuryānmarmaṇi na spṛśet | [GarPur, 1, 96 57.1]
na nindātāḍane kuryātsutaṃ śiṣyaṃ ca tāḍayet | [GarPur, 1, 96 57.2]
ācaretsarvadā dharmaṃ tadviruddhaṃ tu nācaret | [GarPur, 1, 96 58.1]
mātāpitratithībhyāḍhyair vivādaṃ nācaredgṛhī | [GarPur, 1, 96 58.2]
pañca piṇḍān anuddhṛtya na snāyātparavāriṣu | [GarPur, 1, 96 59.1]
snāyān nadīprasravaṇadevakhātahradeṣu ca | [GarPur, 1, 96 59.2]
varjayetparaśayyādi na cāśnīyādanāpadi | [GarPur, 1, 96 60.1]
kadaryabaddhacorāṇāṃ tathā cānamnikasya ca | [GarPur, 1, 96 60.2]
vaiṇābhiśastavārdhuṣyagaṇikāgaṇadīkṣiṇām | [GarPur, 1, 96 61.1]
cikitsakāturakruddhaklībaraṅgopajīvinām | [GarPur, 1, 96 61.2]
krūrograpatitavrātyadāmbhikocchiṣṭabhojinām | [GarPur, 1, 96 62.1]
śāstravikrayiṇaścaiva strījitagrāmayājinām | [GarPur, 1, 96 62.2]
nṛśaṃsarājarajakakṛtaghnavadhajīvinām | [GarPur, 1, 96 63.1]
piśunānṛtinoścaiva somavikrayiṇastathā | [GarPur, 1, 96 63.2]
bandināṃ svarṇakārāṇāmannameṣāṃ kadācana | [GarPur, 1, 96 64.1]
na bhoktavyaṃ vṛthā māṃsaṃ keśakīṭasamanvitam | [GarPur, 1, 96 64.2]
bhaktaṃ paryuṣitocchiṣṭaṃ śvaspṛṣṭaṃ patitokṣitam | [GarPur, 1, 96 65.1]
udakyāspṛṣṭasaṃghuṣṭamaparyāptaṃ ca varjayet | [GarPur, 1, 96 65.2]
goghrātaṃ śakunocchiṣṭaṃ pādaspṛṣṭaṃ ca kāmataḥ | [GarPur, 1, 96 66.1]
śūdreṣu dāsagopālakulamitrārdhasīriṇaḥ | [GarPur, 1, 96 66.2]
bhojyānno nāpitaścaiva yaścātmānaṃ nivedayet | [GarPur, 1, 96 67.1]
annaṃ paryuṣitaṃ bhojyaṃ snehāktaṃ cirasaṃbhṛtam | [GarPur, 1, 96 67.2]
asnehā api godhūmayavagorasavikriyāḥ | [GarPur, 1, 96 68.1]
auṣṭramaikaśaphaṃ strīṇāṃ payaśca parivarjayet | [GarPur, 1, 96 68.2]
kravyādapakṣidātyūhaśukamāṃsāni varjayet | [GarPur, 1, 96 69.1]
sārasaikaśaphānhaṃsānbalākabakaṭiṭṭibhān | [GarPur, 1, 96 69.2]
vṛthā kṛsarasaṃyāvapāyasāpūpaśaṣkulīḥ | [GarPur, 1, 96 70.1]
kuraraṃ jālapādaṃ ca khañjarīṭamṛgadvijān | [GarPur, 1, 96 70.2]
cāṣān matsyātraktapādañcagddhvā vai kāmato naraḥ | [GarPur, 1, 96 71.1]
vallūraṃ kāmato jagdhvā sopavāsastryahaṃ bhavet | [GarPur, 1, 96 71.2]
palāṇḍulaśunādīni jagdhvā cāndrāyaṇaṃ caret | [GarPur, 1, 96 72.1]
śrāddhe devānpitṝn prārcya khādanmāṃsaṃ na doṣabhāk | [GarPur, 1, 96 72.2]
vasetsa narake ghore dināni paśuromataḥ | [GarPur, 1, 96 73.1]
saṃmitāni durācāro yo hantyavidhinā paśūn | [GarPur, 1, 96 73.2]
māṃsaṃ saṃtyajya saṃprārthya kāmānyāti tato harim | [GarPur, 1, 96 73.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe yājñavalkyoktaśrāddhanirūpaṇaṃ nāma ṣaṇṇavatitamo 'dhyāyaḥ | [GarPur, 1, 96 74.1]
{GarPur, 1, 97}
yājñavalkya uvāca | [GarPur, 1, 97 1.1]
dravyaśuddhiṃ pravakṣyāmi tannibodhata sattamāḥ | [GarPur, 1, 97 1.2]
sauvarṇarājatābjānāṃ śaṅkharajjvādicarmaṇām | [GarPur, 1, 97 1.3]
pātrāṇāṃ cāsanānāṃ ca vāriṇā śuddhiriṣyate | [GarPur, 1, 97 2.1]
uṣṇavābhaḥ sruksruvayor dhānyādeḥ prokṣaṇena ca | [GarPur, 1, 97 2.2]
takṣaṇāddāruśṛṅgāderyajñapātrasya mārjanāt | [GarPur, 1, 97 3.1]
soṣṇair udakagomūtraiḥ śudhyatyāvikakauśikam | [GarPur, 1, 97 3.2]
bhaikṣyaṃ yoṣinmukhaṃ paśyanpunaḥ pākānmahīmayam | [GarPur, 1, 97 4.1]
goghrāte 'nne tathā keśamakṣikākīṭadūṣite | [GarPur, 1, 97 4.2]
bhasmakṣepādviśuddhiḥ syādbhūśuddhir mārjanādinā | [GarPur, 1, 97 5.1]
trapusīsakatāmrāṇāṃ kṣārāmlodakavāribhiḥ | [GarPur, 1, 97 5.2]
bhasmādbhirlohakāṃsyānāmajñātaṃ ca sadā śuci | [GarPur, 1, 97 6.1]
amedhyāktasya mṛttoyairgandhalepāpakarṣaṇāt | [GarPur, 1, 97 6.2]
śuci gotṛptidaṃ toyaṃ prakṛtisthaṃ mahīgatam | [GarPur, 1, 97 7.1]
tathā māṃsaṃ śvacāṇḍālakravyādādinipātitam | [GarPur, 1, 97 7.2]
raśmiragnī rajaśchāyā gauraśvo vasudhānilāḥ | [GarPur, 1, 97 8.1]
aśvājavipruṣo medhyās tathācamanabindavaḥ | [GarPur, 1, 97 8.2]
snātvā pītvā kṣute supte bhuktvā rathyāprasarpaṇe | [GarPur, 1, 97 9.1]
ācāntaḥ punarācāmedvāso 'nyatparidhāya ca | [GarPur, 1, 97 9.2]
kṣute niṣṭhīvite svāpe paridhāne 'śrupātane | [GarPur, 1, 97 10.1]
pañcasveteṣu nācāmeddakṣiṇaṃ śravaṇaṃ spṛśet | [GarPur, 1, 97 10.2]
tiṣṭhantyagnyādayo devā viprakarṇe tu dakṣiṇe | [GarPur, 1, 97 10.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe yājñavalkyoktadravyaśuddhinirūpaṇaṃ nāma saptanavatitamo 'dhyāyaḥ | [GarPur, 1, 97 11.1]
{GarPur, 1, 98}
yājñavalkya uvāca | [GarPur, 1, 98 1.1]
atha dānavidhiṃ vakṣye tanme śṛṇuta suvratāḥ | [GarPur, 1, 98 1.2]
anyebhyo brāhmaṇāḥ śreṣṭhāstebhyaścaiva kriyāparāḥ | [GarPur, 1, 98 1.3]
brahmavettā ca tebhyo 'pi pātraṃ vidyāt tapo'nvitāḥ | [GarPur, 1, 98 2.1]
gobhūdhānyahiraṇyādi pātre dātavyamarcitam | [GarPur, 1, 98 2.2]
vidyātapobhyāṃ hīnena na tu grāhyaḥ pratigrahaḥ | [GarPur, 1, 98 3.1]
gṛhṇanpradātāramadho nayatyātmānameva ca | [GarPur, 1, 98 3.2]
dātavyaṃ pratyahaṃ pātre nimitteṣu viśeṣataḥ | [GarPur, 1, 98 4.1]
yācitenāpi dātavyaṃ śraddhāpūtaṃ tu śaktitaḥ | [GarPur, 1, 98 4.2]
hemaśṛṅgī śaphaiḥ raupyaiḥ suśīlā vastrasaṃyutā | [GarPur, 1, 98 5.1]
sakāṃsyapātrā dātavyā kṣīriṇī gauḥ sadakṣiṇā | [GarPur, 1, 98 5.2]
daśasauvarṇikaṃ śṛṅgaṃ śaphaṃ saptapalaiḥ kṛtam | [GarPur, 1, 98 6.1]
pañcāśatpalikaṃ pātraṃ kāṃsyaṃ vatsasya kīrtyate | [GarPur, 1, 98 6.2]
svarṇapippalapātreṇa vatso vā vatsikāpi vā | [GarPur, 1, 98 7.1]
asyā api ca dātavyamapatyaṃ rogavarjitam | [GarPur, 1, 98 7.2]
dātā svargamavāpnoti vatsarānromasaṃmitān | [GarPur, 1, 98 8.1]
kapilā cettārayet bhūyaścāsaptamaṃ kulam | [GarPur, 1, 98 8.2]
yāvadvatsasya dvau pādau mukhaṃ yonyāṃ pradṛśyate | [GarPur, 1, 98 9.1]
tāvadgauḥ pṛthivī jñeyā yāvadgarbhaṃ na muñcati | [GarPur, 1, 98 9.2]
yathā kathañciddattvā gāndhenuṃ vādhenumeva vā | [GarPur, 1, 98 10.1]
arogāmaparikliṣṭāṃ dātā svarge mahīyate | [GarPur, 1, 98 10.2]
śrāntasaṃvāhanaṃ rogiparicaryā surārcanam | [GarPur, 1, 98 11.1]
pādaśaucaṃ dvijocchiṣṭamārjanaṃ gopradānavat | [GarPur, 1, 98 11.2]
dvijāya yadabhīṣṭaṃ tu dattvā svargamavāpnuyāt | [GarPur, 1, 98 12.1]
bhūdīpāṃścānnavastrāṇi sarpirdattvā vrajecchiyam | [GarPur, 1, 98 12.2]
gṛhadhānyacchatramālyavṛkṣayā na ghṛtaṃ jalam | [GarPur, 1, 98 13.1]
śayyānulepanaṃ dattvā svargaloke mahīyate | [GarPur, 1, 98 13.2]
brahmadātā brahmalokaṃ prāpnoti suradurlabham | [GarPur, 1, 98 14.1]
vedārthayajñaśāstrāṇi dharmaśāstrāṇi caiva hi | [GarPur, 1, 98 14.2]
mūlyenāpi likhitvāpi brahmalokamavāpnuyāt | [GarPur, 1, 98 15.1]
etanmūlaṃ jagadyasmādasṛjatpūrvamīśvaraḥ | [GarPur, 1, 98 15.2]
tasmātsarvaprayatnena kāryo vedārthasaṃgrahaḥ | [GarPur, 1, 98 16.1]
itihāsapurāṇaṃ vā likhitvā yaḥ prayacchati | [GarPur, 1, 98 16.2]
brahmadānasamaṃ puṇyaṃ prāpnoti dviguṇonnatim | [GarPur, 1, 98 17.1]
lokāyataṃ kutarkaśca prākṛtamlecchabhāṣitam | [GarPur, 1, 98 17.2]
na śrotavyaṃ dvijenaitadadho nayati taṃ dvijam | [GarPur, 1, 98 18.1]
samartho yo na gṛhṇīyāddātṛlokānavāpnuyāt | [GarPur, 1, 98 18.2]
kuśāḥ śākaṃ payo gandhāḥ pratyākhyeyā na vāri ca | [GarPur, 1, 98 19.1]
ayācitāhṛtaṃ grāhyamapi duṣkṛtakarmaṇaḥ | [GarPur, 1, 98 19.2]
anyatra kulaṭāṣaṇḍhapatitebhyo dviṣastathā | [GarPur, 1, 98 20.1]
devātithyarcanakṛte pitṛtṛptyarthameva ca | [GarPur, 1, 98 20.2]
sarvataḥ pratigṛhṇīyād ātmatṛpsartham eva ca | [GarPur, 1, 98 20.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe yājñavalkyoktadānadharmanirūpaṇaṃ nāmāṣṭanavatitamo 'dhyāyaḥ | [GarPur, 1, 98 21.1]
{GarPur, 1, 99}
yājñavalkya uvāca | [GarPur, 1, 99 1.1]
atha śrāddhavidhiṃ vakṣye sarvapāpapraṇāśanam | [GarPur, 1, 99 1.2]
amāvasyāṣṭakāvṛddhikṛṣṇapakṣāyanadvayam | [GarPur, 1, 99 1.3]
dravyaṃ brāhmaṇasampattirviṣuvatsūryasaṃkramaḥ | [GarPur, 1, 99 2.1]
vyatīpāto gajacchāyā grahaṇaṃ candrasūryayoḥ | [GarPur, 1, 99 2.2]
śrāddhaṃ pratiruciścaiva śrāddhakālāḥ prakīrtitāḥ | [GarPur, 1, 99 3.1]
agniyaḥ sarvadeveṣu śrotriyo vedavidyuvā | [GarPur, 1, 99 3.2]
vedārthavij jyeṣṭhasāmā trimadhustrisuparṇikaḥ | [GarPur, 1, 99 4.1]
svasrīya ṛtvig ajāmātāyajyaśvaśuramātulāḥ | [GarPur, 1, 99 4.2]
triṇāciketadauhitraśiṣyasambandhibāndhavāḥ | [GarPur, 1, 99 5.1]
karmaniṣṭhāstaponiṣṭhāḥ pañcāgnibrahmacāriṇaḥ | [GarPur, 1, 99 5.2]
pitṛmātṛparāścaiva brāhmaṇāḥ śrāddhadevatāḥ | [GarPur, 1, 99 6.1]
rogī hīnātiriktāṅgaḥ kāṇaḥ paunarbhavastathā | [GarPur, 1, 99 6.2]
avakīrṇyāda yo ye ca ye cācāravivarjitāḥ | [GarPur, 1, 99 7.1]
avaiṣṇavāśca te sarve na śrāddhārhāḥ kadācana | [GarPur, 1, 99 7.2]
nimantrayecca pūrvedyurdvijairbhāvyaṃ ca saṃyataiḥ | [GarPur, 1, 99 8.1]
ājāntāṃścaiva pūrvāhne hyāsaneṣūpaveśayet | [GarPur, 1, 99 8.2]
yugmāndeve tathā pitrye svapradeśeṣu śaktitaḥ | [GarPur, 1, 99 9.1]
dvau daiva prāgudak pitrye trīṇyekaṃ cobhayoḥ pṛthak | [GarPur, 1, 99 9.2]
mātāmahānāmapyevaṃ tantraṃ vā vaiśvadevikam | [GarPur, 1, 99 10.1]
hastaprakṣālanaṃ dattvā viṣṭarārthe kuśānapi | [GarPur, 1, 99 10.2]
āvāhya tadanujñāto viśvadevāsa ityṛcā | [GarPur, 1, 99 11.1]
yavairannaṃ vikīryātha bhājane sapavitrake | [GarPur, 1, 99 11.2]
śaṃ no devyā payaḥ kṣiptvā yavo 'sīti yavāṃstathā | [GarPur, 1, 99 12.1]
yā divyā iti mantreṇa hasteṣveva viniṣkṣipet | [GarPur, 1, 99 12.2]
gandhodake tathā dīpamālyadāmapradīpakam | [GarPur, 1, 99 13.1]
apasavyaṃ tataḥ kṛtvā pitṝṇāmapradakṣiṇam | [GarPur, 1, 99 13.2]
dviguṇāṃstu kuśāndattvā uśantastvetyṛcā pitṝn | [GarPur, 1, 99 14.1]
āvāhya tadanujñāto japed āyan tu nas tataḥ | [GarPur, 1, 99 14.2]
yavārthastu tilaiḥ kāryaḥ kuryādarghyādi pūrvavat | [GarPur, 1, 99 15.1]
dattvārghyaṃ saṃsravāṃsteṣāṃ pātre kṛtvā vidhānataḥ | [GarPur, 1, 99 15.2]
pitṛbhyaḥ sthānamasīti nyubjaṃ pātraṃ karotyadhaḥ | [GarPur, 1, 99 16.1]
agnau kariṣya ādāya pṛcchatyannaṃ ghṛplutam | [GarPur, 1, 99 16.2]
kuruṣveti tathokto 'sau hutvāgnau pitṛyajñavat | [GarPur, 1, 99 17.1]
hutaśeṣaṃ pradadyācca bhājaneṣu samāhitaḥ | [GarPur, 1, 99 17.2]
yathālābhopapanneṣu raupyeṣu ca viśeṣataḥ | [GarPur, 1, 99 18.1]
dattvānnaṃ pṛthivīpātramiti pātrābhimantraṇam | [GarPur, 1, 99 18.2]
kṛtvedaṃ viṣṇur ityevaṃ dvijāṅguṣṭhaṃ niveśayet | [GarPur, 1, 99 19.1]
savyāhṛtiṃ ca gāyattrīṃ madhuvātety ṛcastathā | [GarPur, 1, 99 19.2]
japtvā yathāsukhaṃ vācyaṃ bhuñjīraṃste 'pi vāgyatāḥ | [GarPur, 1, 99 20.1]
annamiṣṭaṃ haviṣyaṃ ca dadyād akrodhanotvaraḥ | [GarPur, 1, 99 20.2]
ā tṛptestu pavitrāṇi japtvā pūrvajapaṃ tathā | [GarPur, 1, 99 21.1]
annamādāya tṛptāḥ sthaḥ śeṣaṃ caivānumantrya ca | [GarPur, 1, 99 21.2]
tadannaṃ vikiredbhūmau dadyāccāpaḥ sakṛtsakṛt | [GarPur, 1, 99 22.1]
sarvamannamupādāya satilaṃ dakṣiṇāmukhaḥ | [GarPur, 1, 99 22.2]
ucchiṣṭasannidhau piṇḍānpradadyāt pitṛyajñavat | [GarPur, 1, 99 23.1]
mātāmahānām apyevaṃ dadyādācamanaṃ tataḥ | [GarPur, 1, 99 23.2]
svasti vācyaṃ tato dadyādakṣayyodakameva ca | [GarPur, 1, 99 24.1]
dattvā ca dakṣiṇāṃ śaktyā svadhākāramudāharet | [GarPur, 1, 99 24.2]
vācyatāminyanujñātaḥ pitṛbhyaśca svadhocyatām | [GarPur, 1, 99 25.1]
viprairastu svadhetyukto bhūmau siñcettato jalam | [GarPur, 1, 99 25.2]
prīyantāmiti cāhaivaṃ viśvedevyaṃ jalaṃ dadat | [GarPur, 1, 99 26.1]
dātāro no 'bhivardhantāṃ vedāḥ santatireva ca | [GarPur, 1, 99 26.2]
śraddhā ca no mā vyagamad bahu deyaṃ ca no 'stviti | [GarPur, 1, 99 27.1]
ity utkrotkrā priyā vācaḥ praṇipatya visarjayet | [GarPur, 1, 99 27.2]
vāje vāje iti prītyā pitṛpūrvaṃ visarjanam | [GarPur, 1, 99 28.1]
yasmiṃste saṃsravāḥ pūrvamarghyapātre nipātitāḥ | [GarPur, 1, 99 28.2]
pitṛpātraṃ taduttānaṃ kṛtvā viprānvisarjayet | [GarPur, 1, 99 29.1]
pradakṣiṇamanuvrajya bhuñjīta pitṛsevitam | [GarPur, 1, 99 29.2]
brahmacārī bhavettāṃ tu rajanīṃ bhāryayā saha | [GarPur, 1, 99 30.1]
evaṃ pradakṣiṇaṃ kṛtvā vṛddhau nāndīmukhānapi | [GarPur, 1, 99 30.2]
yajet tadadhi karkandhūmiśrāḥ piṇḍā yaivaḥ śritāḥ | [GarPur, 1, 99 31.1]
ekoddiṣṭaṃ daivahīnaṃ ekānnaikapavitrakam | [GarPur, 1, 99 31.2]
āvāhanāgnaukaraṇarahitaṃ tvapasavyavat | [GarPur, 1, 99 32.1]
upatiṣṭhatāmityakṣayyasthāne viprānvisarjayet | [GarPur, 1, 99 32.2]
abhiraṇyatāṃ prabūyād bruyustebhiratāḥ sma ha | [GarPur, 1, 99 33.1]
gandho dakatilair miśraṃ kuryātpātracatuṣṭayam | [GarPur, 1, 99 33.2]
arghyārthaṃ pitṛpātreṣu pretapātraṃ prasecayet | [GarPur, 1, 99 34.1]
yesamānā iti dvābhyāṃ śeṣaṃ pūrvavadācaret | [GarPur, 1, 99 34.2]
etatsapiṇḍīkaraṇamekoddiṣṭaṃ striyā api | [GarPur, 1, 99 35.1]
arvāk sapiṇḍīkaraṇaṃ yasya saṃvatsarādbhavet | [GarPur, 1, 99 35.2]
tasyāpyannaṃ sodakumbhaṃ dadyātsaṃvatsaraṃ dvijaḥ | [GarPur, 1, 99 36.1]
piṇḍāṃśca goja viprebhyo dadyādagnau jale 'pi vā | [GarPur, 1, 99 36.2]
haviṣyānnena vai māsaṃ pāyasena tu vatsaram | [GarPur, 1, 99 37.1]
mātsyahāriṇakaurabhraśākunacchāgapārṣataiḥ | [GarPur, 1, 99 37.2]
aiṇarauravavārāhaśāśamāṃsair yathākramam | [GarPur, 1, 99 38.1]
māsavṛddhyāpi tuṣyanti dattairiha pitāmahāḥ | [GarPur, 1, 99 38.2]
dadyādvarṣātrayodaśyāṃ maghāsu ca na saṃśayaḥ | [GarPur, 1, 99 39.1]
pratipatprabhṛtiṣvevaṃ kanyādīñchrāddhado labhet | [GarPur, 1, 99 39.2]
śastreṇa nihatānāṃ tu caturdaśyāṃ pradīyate | [GarPur, 1, 99 40.1]
svargaṃ hyapatyamojaśca śauryaṃ kṣetraṃ balaṃ tathā | [GarPur, 1, 99 40.2]
putraśraiṣṭhyaṃ sa saubhāgyaṃ samṛddhiṃ mukhyatāṃ śubham | [GarPur, 1, 99 41.1]
pravṛttacakratāṃ caiva vāṇijyaprabhṛtīṃstathā | [GarPur, 1, 99 41.2]
arogitvaṃ yaśo vītaśokatāṃ paramāṃ gatim | [GarPur, 1, 99 42.1]
dhanaṃ vidyāṃ ca vāksiddhiṃ kupyaṃ go'jāvikaṃ tathā | [GarPur, 1, 99 42.2]
aśvānāyuśca vidhivadyaḥ śrāddhaṃ samprayacchati | [GarPur, 1, 99 43.1]
kṛttikādibharaṇyantaṃ sa kāmānprāpnuyādimān | [GarPur, 1, 99 43.2]
vastrādyāḥ prīṇayantyeva naraṃ śrāddhakṛtaṃ dvijāḥ | [GarPur, 1, 99 44.1]
āyuḥ prajā dhanaṃ vidyāṃ svargamokṣasukhāni ca | [GarPur, 1, 99 44.2]
prayacchati yathā rājyaṃ prītyā nityaṃ pitāmahaḥ | [GarPur, 1, 99 45.1]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe yājñavalkyoktaśrāddhavidhinirūpaṇaṃ nāma navanavatitamo 'dhyāyaḥ | [GarPur, 1, 99 46.1]
{GarPur, 1, 100}
yājñavalkya uvāca | [GarPur, 1, 100 1.1]
vināyakopasṛṣṭasya lakṣaṇāni nibodhata | [GarPur, 1, 100 1.2]
svapne 'vagāhate 'tyarthaṃ jalaṃ muṇḍāṃśca paśyati | [GarPur, 1, 100 1.3]
vimanā viphalārambhaḥ saṃsadity animittataḥ | [GarPur, 1, 100 2.1]
rājā rājyaṃ kumārī ca patiṃ putraṃ ca gurviṇī | [GarPur, 1, 100 2.2]
nāpnuyātsnāpanaṃ tasya puṇye 'hni vidhipūrvakam | [GarPur, 1, 100 3.1]
gaurasarṣapakalkena sājyenotsāritasya tu | [GarPur, 1, 100 3.2]
sarvauṣadhaiḥ sarvagandhairviliptaśirasastathā | [GarPur, 1, 100 4.1]
bhadrāsanopaviṣṭasya svasti vācyaṃ dvijāñchubhān | [GarPur, 1, 100 4.2]
mṛttikāṃ rocanāṃ gandhān gugguluṃ cāpsu niḥkṣipet | [GarPur, 1, 100 5.1]
yā āhṛtā ekavarṇaiścaturbhiḥ kalaśairhradāt | [GarPur, 1, 100 5.2]
carmaṇyānuḍuhe rakte sthāpyaṃ bhadrāsane tathā | [GarPur, 1, 100 6.1]
sahasrākṣaṃ śatadhāramṛṣibhiḥ pāvanaṃ smṛtam | [GarPur, 1, 100 6.2]
tena tvāmabhiṣiñcāmi pāvamānyaḥ punantu te | [GarPur, 1, 100 7.1]
bhagaṃ tu varuṇo rājā bhagaṃ sūryo bṛhaspatiḥ | [GarPur, 1, 100 7.2]
bhagamindraśca vāyuśca bhagaṃ saptarṣayo daduḥ | [GarPur, 1, 100 8.1]
yatte keśeṣu daurbhāgyaṃ sīmante yacca mūrdhani | [GarPur, 1, 100 8.2]
lalāṭe karṇayor akṣṇor āpas tadghnantu te sadā | [GarPur, 1, 100 9.1]
snātasya sārṣapaṃ tailaṃ sruveṇaudumbareṇa tu | [GarPur, 1, 100 9.2]
juhuyānmūrdhani kuśānsavyena parigṛhya ca | [GarPur, 1, 100 10.1]
mitaścasamitaścaiva tathā śālakaṭaṅkaṭau | [GarPur, 1, 100 10.2]
kuṣmāṇḍo rājaputraśca ante svāhāsamanvitaiḥ | [GarPur, 1, 100 11.1]
dadyāccatuṣpathe bhūmau kuśānāstīrya sarvaśaḥ | [GarPur, 1, 100 11.2]
kṛtākṛtāṃstaṇḍulāṃśca palalaudanameva ca | [GarPur, 1, 100 12.1]
puṣpaṃ citraṃ sugandhaṃ ca surāṃ ca trividhāmapi | [GarPur, 1, 100 12.2]
mūlakaṃ pūrikāpūpaṃ tathaivauṇḍerakastrajaḥ | [GarPur, 1, 100 13.1]
dadhi pāyasamannaṃ ca guḍapiṣṭaṃ samodakam | [GarPur, 1, 100 13.2]
etānsarvānupāhṛtya bhūmau kṛtvā tataḥ śiraḥ | [GarPur, 1, 100 14.1]
ambikāmupatiṣṭhecca dadyādarghyaṃ kṛtāñjaliḥ | [GarPur, 1, 100 14.2]
dūrvāsarṣapapuṣpaiśca putrajanmabhirantataḥ | [GarPur, 1, 100 15.1]
kṛtasvastyayanaṃ caiva prārthayedambikāṃ satīm | [GarPur, 1, 100 15.2]
rūpaṃ dehi yaśo dehi bhagaṃ bhagavati dehi me | [GarPur, 1, 100 16.1]
putrāndehi śriyaṃ dehi sarvānkāmāṃśca dehi me | [GarPur, 1, 100 16.2]
brāhmaṇān bhojayetpaścācchuklavastrānulepanaiḥ | [GarPur, 1, 100 17.1]
vastrayugmaṃ guror dadyātsampūjya ca grahāṃstathā | [GarPur, 1, 100 17.2]
śreyaḥ karmaphalaṃ vindyātsūryārcanaratastathā | [GarPur, 1, 100 17.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe yājñavalkyoktagaṇapatikalpanirūpaṇaṃ nāma śatatamo 'dhyāyaḥ | [GarPur, 1, 100 18.1]
{GarPur, 1, 101}
yājñavalkya uvāca | [GarPur, 1, 101 1.1]
śrīkāmaḥ śāntikāmo vā grahadṛṣṭyabhicāravān | [GarPur, 1, 101 1.2]
grahayajñaṃ samaṃ kuryād grahāścaite budhaiḥ smṛtāḥ | [GarPur, 1, 101 1.3]
sūryaḥ somo maṅgalaśca budhaścaiva bṛhaspatiḥ | [GarPur, 1, 101 2.1]
śukraḥ śanaiścaro rāhuḥ keturgrahagaṇāḥ smṛtāḥ | [GarPur, 1, 101 2.2]
tāmrakātsphāṭikādraktacandanātsvarṇakādubhau | [GarPur, 1, 101 3.1]
rajatādayasaḥ sīsātkāṃsyādvarṇānnibodhata | [GarPur, 1, 101 3.2]
raktaḥ śuklastathā raktaḥ pītaḥ pītaḥ sito'sitaḥ | [GarPur, 1, 101 4.1]
kṛṣṇaḥ kṛṣṇaḥ kramādvarṇā dravyāṇi munayastataḥ | [GarPur, 1, 101 4.2]
sthāpayed grahavarṇāni homārthaṃ pralikhetpaṭe | [GarPur, 1, 101 5.1]
snāpayeddhomayeccaiva grahadravyairvidhānataḥ | [GarPur, 1, 101 5.2]
suvarṇāni pradeyāni vāsāṃsi susumāni ca | [GarPur, 1, 101 5.3]
gandhāśca balayaścaiva dhūpo deyaścagugguluḥ | [GarPur, 1, 101 6.1]
kartavyāstatra mantraiśca caravaḥ pratidaivatam | [GarPur, 1, 101 6.2]
ākṛṣṇena imandevā agnirmūrdhā divaḥ kakut | [GarPur, 1, 101 7.1]
udbudhyasveti juhuyādebhireva yathākramam | [GarPur, 1, 101 7.2]
bṛhaspater paridīyeti sarve annāt parisutam | [GarPur, 1, 101 8.1]
śaṃ no devī kayānaśca ketuṃ kraṇvanniti kramāt | [GarPur, 1, 101 8.2]
arkaḥ palāśaḥ khadirastvapāmārgo 'tha pippalaḥ | [GarPur, 1, 101 9.1]
audumbaraḥ śamī dūrvā kuśāśca samidhaḥ kramāt | [GarPur, 1, 101 9.2]
hotavyā madhusarpirbhyāṃ dadhnā caiva samanvitaḥ | [GarPur, 1, 101 10.1]
guḍaudanaṃ pāyasaṃ ca haviṣyaṃ kṣīraṣāṣṭikam | [GarPur, 1, 101 10.2]
dadhyodanaṃ haviḥ pūpānmāṃsaṃ citrānnameva ca | [GarPur, 1, 101 11.1]
dadyād grahakramād etān grahebhyo bhājanaṃ tataḥ | [GarPur, 1, 101 11.2]
dhenuḥ śaṅkhastathānaḍvān hemavāso hayastathā | [GarPur, 1, 101 12.1]
kṛṣṇā gaurāyasaṃ chāga etā vai dakṣiṇāḥ kramāt | [GarPur, 1, 101 12.2]
grahāḥ pūjyāḥ sadā yasmād rājyādi prāpyate phalam | [GarPur, 1, 101 12.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe yājñavalkyoktagrahaśāntinirūpaṇaṃ nāmaikottaraśatatamo 'dhyāyaḥ | [GarPur, 1, 101 13.1]
{GarPur, 1, 102}
yājñavalkya uvāca | [GarPur, 1, 102 1.1]
vānaprasthāśramaṃ vakṣye tacchṛṇvantu maharṣayaḥ | [GarPur, 1, 102 1.2]
putreṣu bhāryāṃ niḥkṣipya vanaṃ gacchetsahaiva vā | [GarPur, 1, 102 1.3]
vānaprastho brahmacārī sāgniḥ sopāsanaḥ kṣamī | [GarPur, 1, 102 2.1]
aphālakṛṣṭenāgnīṃśca pitṛdevātithīṃstathā | [GarPur, 1, 102 2.2]
bhṛtyāṃstu tarpayecchmaśrujaṭālomabhṛdātmavān | [GarPur, 1, 102 3.1]
dāntastriṣavaṇasnāyī nivṛttaśca pratigrahāt | [GarPur, 1, 102 3.2]
svādhyāyavāndhyānaśīlaḥ sarvabhūtahitarataḥ | [GarPur, 1, 102 4.1]
ahno māsasya madhye vā kuryādvārthaparigraham | [GarPur, 1, 102 4.2]
kṛtaṃ tyajedāśvayuje yuñjet kālaṃ vratādinā | [GarPur, 1, 102 5.1]
pakṣe māse 'thavāśnīyād dantolūkhaliko bhavet | [GarPur, 1, 102 5.2]
cāndrāyaṇī svapedbhūmau karma kuryātphalādinā | [GarPur, 1, 102 6.1]
grīṣme pañcāgnimadhyastho varṣāsu sthaṇḍileśayaḥ | [GarPur, 1, 102 6.2]
ārdravāsāstu hemante yogābhyāsāddinaṃ nayet | [GarPur, 1, 102 7.1]
yaḥ kaṇṭakairvitudati candanairyaśca limpati | [GarPur, 1, 102 7.2]
akruddhaḥ parituṣṭaśca samastasya ca tasya ca | [GarPur, 1, 102 7.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe yājñavalkyoktavānaprasthadharmanirūpaṇaṃ nāma dvyuttaraśatatamo 'dhyāyaḥ | [GarPur, 1, 102 8.1]
{GarPur, 1, 103}
yājñavalkya uvāca | [GarPur, 1, 103 1.1]
bhikṣordharmaṃ pravakṣyāmi taṃ nibodhata sattamāḥ | [GarPur, 1, 103 1.2]
vanādgṛhādvā kṛtveṣṭiṃ sarvavedasadakṣiṇām | [GarPur, 1, 103 1.3]
prājāpatyaṃ tadante 'pi agnimāropya cātmani | [GarPur, 1, 103 2.1]
sarvabhūtahitaḥ śāntastridaṇḍī sakamaṇḍaluḥ | [GarPur, 1, 103 2.2]
sarvārāmaṃ parivrajya bhikṣārtho grāmamāśrayet | [GarPur, 1, 103 3.1]
apramattaścaredbhaikṣyaṃ sāyāhne nābhilakṣitaḥ | [GarPur, 1, 103 3.2]
rohite bhikṣukairgrāme yātrāmātram alolupaḥ | [GarPur, 1, 103 4.1]
bhavetparamahaṃso vā ekadaṇḍī yamāditaḥ | [GarPur, 1, 103 4.2]
siddhayogas tyajan deham amṛtatvamihāpnuyāt | [GarPur, 1, 103 5.1]
dātātithipriyo jñānī gṛhī śrāddhe 'pi mucyate | [GarPur, 1, 103 5.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe yājñavalkyoktavānaprasthasaṃnyāsadharmanirūpaṇaṃ nāma tryuttaraśatatamo 'dhyāyaḥ | [GarPur, 1, 103 6.1]
{GarPur, 1, 104}
yājñavalkya uvāca | [GarPur, 1, 104 1.1]
narakāt patākodbhūtāt kṣayāt pāpasya karmaṇaḥ | [GarPur, 1, 104 1.2]
brahmahā śvā kharoṣṭraḥ syādbheko yakaḥ surāpyapi | [GarPur, 1, 104 1.3]
svarṇacoraḥ kṛmiḥ kīṭaḥ tṛṇādir gurutalpagaḥ | [GarPur, 1, 104 2.1]
kṣayarogī śyāvadantaḥ kunakhī śipiviṣṭakaḥ | [GarPur, 1, 104 2.2]
brahmahatyākramāt syuśca tatsarvaṃ vā śiśer bhavet | [GarPur, 1, 104 3.1]
annahartā māyāvī syānmūko vāgapahārakaḥ | [GarPur, 1, 104 3.2]
dhānyahāryatiriktāṅgaḥ piśunaḥ pūtināsikaḥ | [GarPur, 1, 104 4.1]
tailāhārī tailapāyī pūtivaktrastu sūcakaḥ | [GarPur, 1, 104 4.2]
brahmasvaṃ kanyakāṃ krītvā vane rakṣo bhavedvṛṣaḥ | [GarPur, 1, 104 5.1]
ratnahṛddhīnajātaḥ syātpatraśākaharaḥ śikhī | [GarPur, 1, 104 5.2]
gucchaṃ cucundarī hṛtvā dhānyahṛnmūṣako bhavet | [GarPur, 1, 104 6.1]
phalaṃ kapiḥ paśūnhṛtvā tvajā kākaḥ payastathā | [GarPur, 1, 104 6.2]
māṃsaṃ gṛdhraḥ paṭaṃ śvitrī cīrī lavaṇahārakaḥ | [GarPur, 1, 104 7.1]
yathākarma phalaṃ prāpya tiryaktvaṃ kālaparyayāt | [GarPur, 1, 104 7.2]
jāyante lakṣaṇabhraṣṭā daridrāḥ puruṣādhamāḥ | [GarPur, 1, 104 8.1]
tato niṣkaluṣībhūtāḥ kule mahati yoginaḥ | [GarPur, 1, 104 8.2]
jāyante lakṣaṇopetā dhanadhānyasamanvitāḥ | [GarPur, 1, 104 9.1]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe yājñavalkyoktakarmavipākanirūpaṇaṃ nāma caturuttaraśatatamo 'dhyāyaḥ | [GarPur, 1, 104 10.1]
{GarPur, 1, 105}
vihitasyānanuṣṭhānānninditasya ca sevanāt | [GarPur, 1, 105 1.1]
anigrahāccendriyāṇāṃ naraḥ patanamṛcchati | [GarPur, 1, 105 1.2]
tasmādyatnena kartavyaṃ prāyaścittaṃ viśuddhaye | [GarPur, 1, 105 2.1]
evamasyāntarātmā ca lokaścaiva prasaditi | [GarPur, 1, 105 2.2]
lokaḥ prasīdedātmaivaṃ prāyaścittairaghakṣayaḥ | [GarPur, 1, 105 3.1]
prāyaścittamakurvāṇāḥ paścāttāpavivarjitāḥ | [GarPur, 1, 105 3.2]
narakānyānti pāpā vai mahārauravarauravān | [GarPur, 1, 105 4.1]
tāmisraṃ lohaśaṅkuṃ ca pūtigandhasamākulam | [GarPur, 1, 105 4.2]
haṃsābhaṃ lohitodaṃ ca saṃjīvananadīpatham | [GarPur, 1, 105 5.1]
mahānilayakākolam andhatāmisravāpanam | [GarPur, 1, 105 5.2]
avīciṃ kumbhīpākaṃ ca yānti pāpā hyapuṇyataḥ | [GarPur, 1, 105 6.1]
brahmahā madyapaḥ steyī saṃyogī gurutalpagaḥ | [GarPur, 1, 105 6.2]
gurunindā vedanindā brahmahatyāsame hyubhe | [GarPur, 1, 105 7.1]
niṣiddhabhakṣaṇaṃ jihmakriyācaraṇameva ca | [GarPur, 1, 105 7.2]
rajasvalāmukhāsvādaḥ surāpānasamāni tu | [GarPur, 1, 105 8.1]
aśvaratnādiharaṇaṃ suvarṇasteyasaṃmitam | [GarPur, 1, 105 8.2]
sakhibhāryākumārīṣu svayoniṣvantyajāsu ca | [GarPur, 1, 105 9.1]
sagotrāsu tathā strīṣu gurutalpasamaṃ smṛtam | [GarPur, 1, 105 9.2]
pituḥ svasāraṃ mātuśca mātulānīṃ snuṣām api | [GarPur, 1, 105 10.1]
mātuḥ sapatnīṃ bhaginīmācāryatanayāṃ tathā | [GarPur, 1, 105 10.2]
ācāryapatnīṃ svasutāṃ gacchaṃstu gurutalpagaḥ | [GarPur, 1, 105 11.1]
chittvā liṅgaṃ vadhastasya sakāmāyāḥ striyāstathā | [GarPur, 1, 105 11.2]
govadho vrātyatāsteyamṛṇānāṃ ca parikriyā | [GarPur, 1, 105 12.1]
anāhitāgnitāpaṇyavikrayaḥ parivedanam | [GarPur, 1, 105 12.2]
bhṛtyācādhyayanādānaṃ bhṛtakādhyāpanaṃ tathā | [GarPur, 1, 105 13.1]
pāradāryaṃ pārivittyaṃ vārddhuṣyaṃ lavaṇakriyā | [GarPur, 1, 105 13.2]
sachūdraviṭkṣatrabandhor ninditārthopajīvitā | [GarPur, 1, 105 14.1]
nāstikyaṃ vratalopaśca śūlyaṃ gośveva vikrayaḥ | [GarPur, 1, 105 14.2]
pitṛmātṛsuhṛttyāgastaḍāgārāmavikrayaḥ | [GarPur, 1, 105 15.1]
kanyāyā dūṣaṇaṃ caiva parivindakayājanam | [GarPur, 1, 105 15.2]
kanyāpradānaṃ tasyaiva kauṭilyaṃ vratalopanam | [GarPur, 1, 105 16.1]
ātmano 'rthe kriyārambho madyapastrīniṣevaṇam | [GarPur, 1, 105 16.2]
svādhyāyāgnisutatyāgo bāndhavatyāga eva ca | [GarPur, 1, 105 17.1]
asacchāstrābhigamanaṃ bhāryātmaparivikrayaḥ | [GarPur, 1, 105 17.2]
upapāpāni coktāni prāyaścittaṃ nibodhata | [GarPur, 1, 105 18.1]
śiraḥ kapāladhvajavān bhikṣāśī karma vedayan | [GarPur, 1, 105 18.2]
brahmahā dvādaśa samā mitabhuk śuddhimāpnuyāt | [GarPur, 1, 105 19.1]
lomabhyaḥ svāheti ca vā lomaprabhṛti vai tanum | [GarPur, 1, 105 19.2]
majjāntāṃ juhuyādvāpi svasvamantrairyathākramam | [GarPur, 1, 105 20.1]
śuddhiḥ syādbrāhmaṇatrāṇātkṛtvaivaṃ śuddhireva ca | [GarPur, 1, 105 20.2]
nirātaṅkaṃ dvijaṃ gāṃ ca brāhmaṇārthe hato 'pi vā | [GarPur, 1, 105 21.1]
araṇye niyato juptvā triḥ kṛtvo vedasaṃhitām | [GarPur, 1, 105 21.2]
sarasvatīṃ vā saṃsevyaṃ dhanaṃ pātre samarpayet | [GarPur, 1, 105 22.1]
yāgasthakṣattraviḍghāt caredbrahmahaṇo vratam | [GarPur, 1, 105 22.2]
garbhahā vā yathāvarṇaṃ tathātreyīniṣūdanam | [GarPur, 1, 105 23.1]
cared vratam ahatvāpi ghātanārthamupāgataḥ | [GarPur, 1, 105 23.2]
dviguṇaṃ savanasthe tu brāhmaṇe vratamācaret | [GarPur, 1, 105 24.1]
surāmbughṛtagomūtraṃ pītvā śuddhiḥ surāpiṇaḥ | [GarPur, 1, 105 24.2]
agnivarṇaṃ ghṛtaṃ vāpi cīravāsā jaṭī bhavet | [GarPur, 1, 105 25.1]
vrataṃ brahmahaṇaḥ kuryātpunaḥ saṃskāramarhati | [GarPur, 1, 105 25.2]
retoviṇmūtrapānācca surāpā brāhmaṇī tathā | [GarPur, 1, 105 26.1]
patilokaparibhraṣṭā gṛdhrī syātsūkarī śunī | [GarPur, 1, 105 26.2]
svarṇahārī dvijo rājñe dattvā tu musalaṃ tathā | [GarPur, 1, 105 27.1]
karmaṇaḥ khyāpanaṃ kṛtvā hatastena bhavecchuciḥ | [GarPur, 1, 105 27.2]
ātmatulyaṃ suvarṇaṃ vā dattvā śuddhimiyāddvijaḥ | [GarPur, 1, 105 28.1]
śayane sārdhamāyasyā yoṣitā nibhṛtaṃ svapet | [GarPur, 1, 105 28.2]
ucchedya liṅgaṃ vṛṣaṇaṃ nairṛtyāmutsṛjoddiśi | [GarPur, 1, 105 29.1]
prājāpatyaṃ caretkṛcchraṃ samā vā gurutalpagaḥ | [GarPur, 1, 105 29.2]
cāndrāyaṇaṃ vā trīn māsān abhyased vedasaṃhitām | [GarPur, 1, 105 30.1]
pañcagavyaṃ pibedgoghno māsamāsīta saṃyataḥ | [GarPur, 1, 105 30.2]
goṣṭheśayo go'nugāmī gopradānena śudhyati | [GarPur, 1, 105 31.1]
upapātakaśuddhiḥ syāccāndrāyaṇavratena ca | [GarPur, 1, 105 31.2]
payasā vāpi māsena parākeṇāpi vā punaḥ | [GarPur, 1, 105 32.1]
ṛṣabhaikaṃ sahasraṃ gā dadyāt kṣatravadhe pumān | [GarPur, 1, 105 32.2]
brahmahatyāvrataṃ vāpi vatsaratritayaṃ caret | [GarPur, 1, 105 33.1]
vaiśyahābdaṃ cared etad dadyādvaikaśataṃ gavām | [GarPur, 1, 105 33.2]
ṣaṇmāsācchūdrahā caitaddadyādvā dhenavo daśa | [GarPur, 1, 105 34.1]
apraduṣṭāṃ striyaṃ hatvā śūdrahatyāvrataṃ caret | [GarPur, 1, 105 34.2]
mārjāragodhānakulapaśumaṇḍūkaghātanāt | [GarPur, 1, 105 35.1]
pibetkṣīraṃ tryahaṃ pāpī kṛcchraṃ vāpyadhikaṃ caret | [GarPur, 1, 105 35.2]
gaje nīlānvṛṣānpañca śuke vatsaṃ dvihāyanam | [GarPur, 1, 105 36.1]
kharājameṣeṣu vṛṣo deyaḥ krauñce trihāyaṇaḥ | [GarPur, 1, 105 36.2]
vṛkṣagulmalatāvīrucchedane japyamṛkśatam | [GarPur, 1, 105 37.1]
avakīrṇo bhaved gatvā brahmacārī ca yoṣitam | [GarPur, 1, 105 37.2]
gardabhaṃ paśumālabhya nairṛtaṃ ca viśudhyati | [GarPur, 1, 105 38.1]
madhumāṃsāśane kāryaṃ kṛcchraṃ śeṣavratāni ca | [GarPur, 1, 105 38.2]
kṛcchratrayaṃ guruḥ kuryānmriyet prahito yadi | [GarPur, 1, 105 39.1]
pratikūlaṃ guroḥ kṛtvā prasādyaiva viśudhyati | [GarPur, 1, 105 39.2]
ripūndhānyapradānādyaiḥ snehādyairvāpyupakramet | [GarPur, 1, 105 40.1]
kriyamāṇopakāre ca mṛte vipre na pātakam | [GarPur, 1, 105 40.2]
mahāpāpopapāpābhyāṃ yo 'bhiśasto mṛṣā param | [GarPur, 1, 105 41.1]
abbhakṣo māsamāsīta sa jāpī niyatendriyaḥ | [GarPur, 1, 105 41.2]
aniyukto bhrātṛbhāryāṃ gacchaṃścāndrāyaṇaṃ caret | [GarPur, 1, 105 42.1]
trirātrānte ghṛtaṃ prāśya gatvodakyāṃ śucirbhavet | [GarPur, 1, 105 42.2]
goṣṭhe vasanbrahmacārī māsamekaṃ payovratī | [GarPur, 1, 105 43.1]
gāyattrījapyanirato mucyate 'satpratigrahāt | [GarPur, 1, 105 43.2]
triḥ kṛcchramācaredvrātyayājako 'pi carannapi | [GarPur, 1, 105 44.1]
vedaplāvī yavāśyabdaṃ tyaktvā ca śaraṇāgatān | [GarPur, 1, 105 44.2]
prāṇāyāmatrayaṃ kuryātkharayānoṣṭrayānagaḥ | [GarPur, 1, 105 45.1]
nagnaḥ snātvā ca suptvā ca gatvā caiva divā striyam | [GarPur, 1, 105 45.2]
guruṃ tvaṃkṛtya huṃkṛtya vipraṃ nirjitya vādataḥ | [GarPur, 1, 105 46.1]
prasādya taṃ ca munayastato hyupavaseddinam | [GarPur, 1, 105 46.2]
vipre daṇḍodyame kṛcchramatikṛcchraṃ nipātane | [GarPur, 1, 105 47.1]
deśaṃ kālaṃ vayaḥ śaktiṃ pāpaṃ cāvekṣya yatnataḥ | [GarPur, 1, 105 47.2]
prāyaścittaṃ prakalpyaṃ syādyatra yoktā tu niṣkṛtiḥ | [GarPur, 1, 105 48.1]
garbhatyāgo bhartṛnindā strīṇāṃ patanakāraṇam | [GarPur, 1, 105 48.2]
eṣa grahāntike doṣaḥ tasmāttāṃ dūtaras tyajet | [GarPur, 1, 105 49.1]
vikhyātadoṣaḥ kurvīta guroranumataṃ vratam | [GarPur, 1, 105 49.2]
asaṃvikhyātadoṣastu rahasyaṃ vratamācaret | [GarPur, 1, 105 50.1]
trirātropoṣaṇo japtvā brahmahā tvaghamarṣaṇam | [GarPur, 1, 105 50.2]
antarjale viśuddhe ca dattvā gāṃ ca payasvinīm | [GarPur, 1, 105 51.1]
lomabhyaḥ svāheti ṛcā divasaṃ mārutāśanaḥ | [GarPur, 1, 105 51.2]
jale japtvā tu juhuyāc catvāriṃśadghṛtāhutīḥ | [GarPur, 1, 105 52.1]
trirātropoṣaṇo hutvā kūṣmāṇḍībhirghṛtaṃ śuciḥ | [GarPur, 1, 105 52.2]
surāpaḥ svarṇahārī ca rudrajāpī jale sthitaḥ | [GarPur, 1, 105 53.1]
sahasraśīrṣājapyena mucyate gurutalpagaḥ | [GarPur, 1, 105 53.2]
prāṇāyāmaśataṃ kuryāt sarvapāpāpanuttaye | [GarPur, 1, 105 54.1]
oṅkārābhiyutaṃ somasalilaprāśanācchuciḥ | [GarPur, 1, 105 54.2]
kṛtvopavāsaṃ retoviṇmūtrāṇāṃ prāśane dvijaḥ | [GarPur, 1, 105 55.1]
ajñānakṛtapāpasya nāśaḥ sandhyātraye kṛte | [GarPur, 1, 105 55.2]
rudraikādaśajapyāddhi pāpanāśo bhaveddvijaiḥ | [GarPur, 1, 105 56.1]
vedābhyāsarataṃ śāntaṃ pañcayajñakriyāparam | [GarPur, 1, 105 56.2]
na spṛśanti hā pāpāni cāśu smṛtvā hyapohitaḥ | [GarPur, 1, 105 57.1]
japtvā sahasragāyattrīṃ śucir brahmahaṇād ṛte | [GarPur, 1, 105 57.2]
brahmacaryaṃ dayā kṣāntirdhyānaṃ satyamakalkatā | [GarPur, 1, 105 58.1]
ahiṃsā steyamādhurye damaścaite yamāḥ smṛtāḥ | [GarPur, 1, 105 58.2]
snānamaunopavāsejyāsvādhyāyopasthanigrahaḥ | [GarPur, 1, 105 59.1]
tapo 'krodho gurorbhaktiḥ śaucaṃ ca niyamāḥ smṛtāḥ | [GarPur, 1, 105 59.2]
pañcagavyaṃ tu gokṣīraṃ dadhimūtraśakṛdghṛtam | [GarPur, 1, 105 60.1]
jagdhvā pare 'hny upavaset kṛcchraṃ sāntapanaṃ caret | [GarPur, 1, 105 60.2]
pṛthak sāṃtapanairdravyaiḥ ṣaḍahaḥ sopavāsakaḥ | [GarPur, 1, 105 61.1]
saptāhena tu kṛcchro 'yaṃ mahāsāṃtapanaḥ smṛtaḥ | [GarPur, 1, 105 61.2]
parṇodumbararājīvabilvapatrakuśodakaiḥ | [GarPur, 1, 105 62.1]
pratyekaṃ pratyahābhyastaiḥ parṇakṛcchra udāhṛtaḥ | [GarPur, 1, 105 62.2]
taptakṣīraghṛtāmbūnāmekaikaṃ pratyahaṃ pibet | [GarPur, 1, 105 63.1]
ekarātropavāsaśca taptakṛcchraśca pāvanaḥ | [GarPur, 1, 105 63.2]
ekabhaktena naktena tathaivāyācitena ca | [GarPur, 1, 105 64.1]
upavāsena cakana pādakṛcchra udāhṛtaḥ | [GarPur, 1, 105 64.2]
yathā kathañcittriguṇaḥ prājāpatyo 'yamucyate | [GarPur, 1, 105 65.1]
ayamevātikṛcchraḥ syātpāṇipūrṇāmbubhojanāt | [GarPur, 1, 105 65.2]
kṛcchrātikṛcchraṃ payasā divasānekaviṃśatim | [GarPur, 1, 105 66.1]
dvādaśāhopavāsaiśca parākaḥ samudāhṛtaḥ | [GarPur, 1, 105 66.2]
piṇyākācāmatakrāmbusaktūnāṃ prativāsaram | [GarPur, 1, 105 67.1]
ekaikamupavāsaśca kṛcchraḥ saumyo 'yamucyate | [GarPur, 1, 105 67.2]
eṣāṃ trirātramabhyāsādekaikaṃ syādyathākramāt | [GarPur, 1, 105 68.1]
tulāpuruṣa ityeṣa jñeyaḥ pañcadaśāhikaḥ | [GarPur, 1, 105 68.2]
tithipiṇḍāṃścaredvṛddhyā śukle śikhyaṇḍasaṃmitān | [GarPur, 1, 105 69.1]
ekaikaṃ hrāsayetkṛṣṇe piṇḍaṃ cāndrāyaṇaṃ caret | [GarPur, 1, 105 69.2]
yathākathañcitpiṇḍānāṃ catvāriṃśacchatadvayam | [GarPur, 1, 105 70.1]
māsenaivopabhuñjīta cāndrāyaṇamathāparam | [GarPur, 1, 105 70.2]
kṛtvā triṣavaṇaṃ snānaṃ piṇḍaṃ cāndrāyaṇaṃ caret | [GarPur, 1, 105 71.1]
pavitrāṇi japetpiṇḍān gāyattryā cābhimantrayet | [GarPur, 1, 105 71.2]
anādiṣṭeṣu pāpeṣu śuddhiścāndrāyaṇena tu | [GarPur, 1, 105 72.1]
dharmārtho yaścaredetaccandrasyaiti salokatām | [GarPur, 1, 105 72.2]
kṛcchrakṛddharmakāmastu mahatīṃ śriyamaśnute | [GarPur, 1, 105 73.1]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe yājñavalkyoktaprāyaścittaviveko nāma pañcottaraśatatamo 'dhyāyaḥ | [GarPur, 1, 105 74.1]
{GarPur, 1, 106}
yājñavalkya uvāca | [GarPur, 1, 106 1.1]
pretāśaucaṃ pravakṣyāmi tacchṛṇudhvaṃ yatavratāḥ | [GarPur, 1, 106 1.2]
ūnadvivarṣaṃ nikhanenna kuryād udakaṃ tataḥ | [GarPur, 1, 106 1.3]
ā śmaśānādanuvrajya itarairjñātibhiryutaḥ | [GarPur, 1, 106 2.1]
yamasūktaṃ tathā japyaṃ japadbhirlaukikāgninā | [GarPur, 1, 106 2.2]
sa dagdhavya upetaś ced āhitāgnyāvṛtārthavat | [GarPur, 1, 106 3.1]
saptamāddaśamādvāpi jñātayo 'bhyupayānty apaḥ | [GarPur, 1, 106 3.2]
apa naḥ śośucad aghamanena pitṛdiṅmukhāḥ | [GarPur, 1, 106 4.1]
evaṃ mātāmahācāryapatnīnāṃ codakakriyāḥ | [GarPur, 1, 106 4.2]
kāmodakāḥ putrasakhisvasrīyaśvaśurartvijaḥ | [GarPur, 1, 106 5.1]
nāmagotreṇa hyudakaṃ sakṛtsiñcanti vāgyatāḥ | [GarPur, 1, 106 5.2]
pāṣaṇḍapatitānāṃ tu na kuryurudakakriyāḥ | [GarPur, 1, 106 6.1]
na brahmacāriṇo vrātyā yoṣitaḥ kāmagāstathā | [GarPur, 1, 106 6.2]
surāpyas tvātmaghātinyo nāśaucodakabhājanāḥ | [GarPur, 1, 106 7.1]
tato na roditavyaṃ hi tvanityā jīvasaṃsthitiḥ | [GarPur, 1, 106 7.2]
kriyā kāryā yathāśakti tato gacchedgṛhānprati | [GarPur, 1, 106 8.1]
vidaśya nimbapatrāṇi niyatā dvāri veśmanaḥ | [GarPur, 1, 106 8.2]
ācamyāthāgnimudakaṃ gomayaṃ gaurasarṣapān | [GarPur, 1, 106 9.1]
praviśeyuḥ samālabhya kṛtvāśmani padaṃ śanaiḥ | [GarPur, 1, 106 9.2]
praveśanādikaṃ karma pretasaṃsparśanādapi | [GarPur, 1, 106 10.1]
īkṣatāṃ tatkṣaṇācchuddhiḥ pareṣāṃ snānasaṃyamāt | [GarPur, 1, 106 10.2]
krītalabdhāśanā bhūmau svapeyuste pṛthakpṛthak | [GarPur, 1, 106 11.1]
piṇḍayajñakṛtā deyaṃ pretāyānnaṃ dinatrayam | [GarPur, 1, 106 11.2]
jalamekāhamākāśe sthāpyaṃ kṣīraṃ tu mṛnmaye | [GarPur, 1, 106 12.1]
vaitānopāsanāḥ kāryāḥ kriyāśca śruticoditāḥ | [GarPur, 1, 106 12.2]
ā dantajanmanaḥ sadyaḥ ā cūḍaṃ naiśikī smṛtā | [GarPur, 1, 106 13.1]
trirātram ā vratādeśād daśarātram ataḥ param | [GarPur, 1, 106 13.2]
trirātraṃ daśarātraṃ vā śāvamāśaucamucyate | [GarPur, 1, 106 14.1]
ūnadvivarṣa ubhayoḥ sūtakaṃ mātureva hi | [GarPur, 1, 106 14.2]
antarā janmamaraṇe śeṣāhobhirviśudhyati | [GarPur, 1, 106 15.1]
daśa dvādaśa varṇānāṃ tathā pañcadaśaiva ca | [GarPur, 1, 106 15.2]
triṃśaddināni ca tathā bhavati pretasūtakam | [GarPur, 1, 106 16.1]
ahastvadattakanyāsu bāleṣu ca viśodhanam | [GarPur, 1, 106 16.2]
gurvantevāsyanūcānamātulaśrotriyeṣu ca | [GarPur, 1, 106 17.1]
anauraseṣu putreṣu bhāryāsvanyagatāsu ca | [GarPur, 1, 106 17.2]
nivāsarājani tathā tadahaḥ śuddhikāram | [GarPur, 1, 106 18.1]
hatānāṃ nṛpagoviprairanvakṣaṃ cātmaghātinām | [GarPur, 1, 106 18.2]
viṣādyaiśca hatānāṃ ca nāśaucaṃ pṛthivīpateḥ | [GarPur, 1, 106 19.1]
satrivratibrahmacāridātṛbrahmavidāṃ tathā | [GarPur, 1, 106 19.2]
dāne vivāhe yajñe ca saṃgrāme deśaviplave | [GarPur, 1, 106 20.1]
āpadyapi ca kaṣṭāyāṃ sadyaḥ śaucaṃ vidhīyate | [GarPur, 1, 106 20.2]
kālo 'gniḥ karmamṛdvāyurmano jñānaṃ tapo japaḥ | [GarPur, 1, 106 21.1]
paścāttāpo nirāhāraḥ sarveṣāṃ śuddhihetavaḥ | [GarPur, 1, 106 21.2]
akāryakāriṇāṃ dānaṃ vego nadyāstu śuddhikṛt | [GarPur, 1, 106 22.1]
kṣātreṇa karmaṇā jīvedviśāṃ vāpyāpadi dvijaḥ | [GarPur, 1, 106 22.2]
phalasomakṣaumavīruddadhi kṣīraṃ ghṛtaṃ jalam | [GarPur, 1, 106 23.1]
tilaudanarasakṣāramadhu lākṣā śṛtaṃ haviḥ | [GarPur, 1, 106 23.2]
vastropalāsavaṃ puṣpaṃ śākamṛccarmapādukam | [GarPur, 1, 106 24.1]
eṇatvacaṃ ca kauśeyaṃ lavaṇaṃ māsameva ca | [GarPur, 1, 106 24.2]
piṇyākamūlagandhāṃśca vaiśyavṛtto na vikrayet | [GarPur, 1, 106 25.1]
dharmārthaṃ vikrayaṃ neyāstilā dhānyena tatsamāḥ | [GarPur, 1, 106 25.2]
lavaṇādi na vikrīyāttathā cāpadgato dvijaḥ | [GarPur, 1, 106 26.1]
hīnādvipro vigṛhṇaṃśca lipyate nārkavaddvijaḥ | [GarPur, 1, 106 26.2]
kuryātkṛṣyādikaṃ tadvadavikreyā hayāstathā | [GarPur, 1, 106 27.1]
bubhukṣitas tryaṃ sthitvā dṛṣṭvā vṛttivivarjitam | [GarPur, 1, 106 27.2]
rājā dharmyāṃ prakurvīta vṛttiṃ viprādikasya ca | [GarPur, 1, 106 27.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe yājñavalkyoktāśaucāpadvṛttyornirūpaṇaṃ nāma ṣaḍuttaraśatatamo 'dhyāyaḥ | [GarPur, 1, 106 28.1]
{GarPur, 1, 107}
sūta uvāca | [GarPur, 1, 107 1.1]
parāśaro 'bravīdvyāsaṃ dharmaṃ varṇāśramādikam | [GarPur, 1, 107 1.2]
kalpe kalpe kṣayotpattyā kṣīyante nu prajādayaḥ | [GarPur, 1, 107 1.3]
śrutiḥ smṛtiḥ sadācāro yaḥ kaścid vedakartṛkaḥ | [GarPur, 1, 107 2.1]
vedāḥ smṛtā brāhmaṇādau dharmā manvādibhiḥ sadā | [GarPur, 1, 107 2.2]
dānaṃ kaliyuge dharmaḥ kartāraṃ ca kalau tyajet | [GarPur, 1, 107 3.1]
pāpakṛtyaṃ tu tatraiva śāpaṃ phalati varṣataḥ | [GarPur, 1, 107 3.2]
ācārātprāpnuyātsarvaṃ ṣaṭ karmāṇi dine dine | [GarPur, 1, 107 4.1]
sandhyā snānaṃ japo homo devātithyādipūjanam | [GarPur, 1, 107 4.2]
apūrvaḥ suvratī vipro hyapūrvā yatayastadā | [GarPur, 1, 107 5.1]
kṣattriyaḥ parasainyāni jitvā pṛthvīṃ prapālayet | [GarPur, 1, 107 5.2]
vaṇikkṛṣyādi vaiśye syāddvijabhaktiśca śūdrake | [GarPur, 1, 107 6.1]
abhakṣyabhakṣaṇāccauryād agamyāgamanāt patet | [GarPur, 1, 107 6.2]
kṛṣiṃ kurvandvijaḥ śrāntaṃ balīvardaṃ na vāhayet | [GarPur, 1, 107 7.1]
dinārdhaṃ snānayogādikārī viprāṃśca bhojayet | [GarPur, 1, 107 7.2]
nirvapetpañca yajñāni krūre nindāṃ ca kārayet | [GarPur, 1, 107 8.1]
tilājyaṃ na vikrīṇīta sūnāyajñamaghānvitaḥ | [GarPur, 1, 107 8.2]
rājño dattvā tu ṣaḍbhāgaṃ devatānāṃ ca viṃśatim | [GarPur, 1, 107 9.1]
trayastriṃśacca viprāṇāṃ kṛṣikartā na lipyate | [GarPur, 1, 107 9.2]
karṣakāḥ kṣatraviṭchūdrāḥ khale 'dattvā tu caurakaḥ | [GarPur, 1, 107 10.1]
dinatrayeṇa śudhyeta brāhmaṇaḥ pretasūtake | [GarPur, 1, 107 10.2]
kṣatro daśāhādvaiśyāstu dvādaśāhānmāsi śūdrakaḥ | [GarPur, 1, 107 11.1]
yāti vipro daśāhāttu kṣatro dvādaśakāddināt | [GarPur, 1, 107 11.2]
pañcadaśāhādvaiśyastu śūdro māsena śudhyati | [GarPur, 1, 107 12.1]
ekapiṇḍāstu dāyādāḥ pṛthagdvāraniketanāḥ | [GarPur, 1, 107 12.2]
janmanā ca vipattau ca bhavetteṣāṃ ca sūtakam | [GarPur, 1, 107 13.1]
caturthe daśarātraṃ syāt ṣaṇniśāḥ puṃsi pañcame | [GarPur, 1, 107 13.2]
ṣaṣṭhe caturahācchuddhiḥ saptame ca dinatrayam | [GarPur, 1, 107 14.1]
deśāntare mṛte bāle sadyaḥ śuddhiryato mṛte | [GarPur, 1, 107 14.2]
ajātadantā ye bālā ye ca garbhād viniḥsṛtāḥ | [GarPur, 1, 107 15.1]
na teṣāmagnisaṃskāro na piṇḍaṃ nodakakriyā | [GarPur, 1, 107 15.2]
yadi garbho vipadyata sravate vāpi yoṣitaḥ | [GarPur, 1, 107 16.1]
yāvanmāsaṃ sthito garbhastāvaddināni sūtakam | [GarPur, 1, 107 16.2]
ā nāmakaraṇāt sadya ā cūḍāntād aharniśam | [GarPur, 1, 107 17.1]
ā vratāttu trirātreṇa tadūrdhvaṃ daśabhir dinaiḥ | [GarPur, 1, 107 17.2]
ā caturthād bhavet stravaḥ pātaḥ pañcamaṣaṣṭhayoḥ | [GarPur, 1, 107 18.1]
brahmacaryād agnihotrānnāśuddhiḥ saṅgavarjanāt | [GarPur, 1, 107 18.2]
śilpinaḥ kāravo vaidyā dāsīdāsāśca bhṛtyakāḥ | [GarPur, 1, 107 19.1]
agnimāñchrotriyo rājā sadyaḥ śaucāḥ prakīrtitāḥ | [GarPur, 1, 107 19.2]
daśāhācchudhyate mātā snānātsūte pitā śuciḥ | [GarPur, 1, 107 20.1]
saṅgātsūtau sūtakaṃ syādupaspṛśya pitā śuciḥ | [GarPur, 1, 107 20.2]
vivāhotsavayajñeṣu antarā mṛtasūtake | [GarPur, 1, 107 21.1]
pūrvasaṃkalpitādanyavarjanaṃ ca vidhīyate | [GarPur, 1, 107 21.2]
mṛtena śudhyate sūtiḥ mṛtavajjātakaṃ janau | [GarPur, 1, 107 22.1]
gograhādau vipannānāmekarātraṃ tu sūtakam | [GarPur, 1, 107 22.2]
anāthapretavahanātprāṇāyāmena śudhyati | [GarPur, 1, 107 23.1]
pretaśūdrasya vahanān trirātramaśucir bhavet | [GarPur, 1, 107 23.2]
ātmaghātiviṣodbandhakṛmidaṣṭe na saṃskṛtiḥ | [GarPur, 1, 107 24.1]
gohataṃ kṛmidaṣṭaṃ ca spṛṣṭvā kṛcchreṇa śudhyati | [GarPur, 1, 107 24.2]
aduṣṭāpatitaṃ bhāryā yauvane yā parityajet | [GarPur, 1, 107 25.1]
saptajanma bhavetstrītvaṃ vaidhavyaṃ ca punaḥ punaḥ | [GarPur, 1, 107 25.2]
bālahatyā tvagamanād ṛtau ca strī tu sūkari | [GarPur, 1, 107 26.1]
agamyā vratakāriṇyo bhraṣṭapānodakakriyāḥ | [GarPur, 1, 107 26.2]
aurasaḥ kṣetrajaḥ putraḥ pitṛjau piṇḍadau pituḥ | [GarPur, 1, 107 27.1]
parivittestu kṛcchraṃ syātkanyāyāḥ kṛcchrameva ca | [GarPur, 1, 107 27.2]
atikṛcchraṃ careddātā hotā cāndrāyaṇaṃ caret | [GarPur, 1, 107 28.1]
kubjavāmanaṣaṇḍheṣu gadgadeṣu jaḍeṣu ca | [GarPur, 1, 107 28.2]
jātyandhabadhire mūke na doṣaḥ parivedane | [GarPur, 1, 107 29.1]
naṣṭe mṛte pravrajite klībe vā patite patau | [GarPur, 1, 107 29.2]
pañcasvāpatsu nārīṇāṃ patiranyo vidhīyate | [GarPur, 1, 107 30.1]
bhartrā sahamṛtā nārī romābdāni vaseddivi | [GarPur, 1, 107 30.2]
śvādidaṣṭastu gāyattryā japācchuddho bhavennaraḥ | [GarPur, 1, 107 31.1]
dāhyo lokāgninā vipraścāṇḍālādyairhato 'gnimān | [GarPur, 1, 107 31.2]
kṣīraiḥ prakṣālya tasyāsthi svāgninā mantrato dahet | [GarPur, 1, 107 32.1]
pravāse tu mṛte bhūyaḥ kṛtvā kuśamayaṃ dahet | [GarPur, 1, 107 32.2]
kṛṣṇājine samāstīrya ṣaṭ śatāni palāśajān | [GarPur, 1, 107 33.1]
śamīṃ śiśre viniḥkṣipya araṇiṃ vṛṣaṇe kṣipet | [GarPur, 1, 107 33.2]
kaṇḍaṃ dakṣiṇahaste tu vāmahaste tathopabhṛt | [GarPur, 1, 107 34.1]
pārśve tūlūkhalaṃ dadyātpṛṣṭhe tu musalaṃ dadet | [GarPur, 1, 107 34.2]
ure niḥkṣipya dṛṣadaṃ taṇḍulājyatilānmukhe | [GarPur, 1, 107 35.1]
śrotre ca prokṣaṇīṃ dadyād ājyasthālīṃ ca cakṣuṣoḥ | [GarPur, 1, 107 35.2]
karṇe netre mukhe ghrāṇe hiraṇyaśakalān kṣipet | [GarPur, 1, 107 36.1]
agnihotropakaraṇādbrahmalokagatirbhavet | [GarPur, 1, 107 36.2]
asau svargāya lokāya svāhetyājyāhutiḥ sakṛt | [GarPur, 1, 107 37.1]
haṃsasārasakrauñcānāṃ cakravākaṃ ca kukkuṭam | [GarPur, 1, 107 37.2]
mayūrameṣaghātī ca ahorātreṇa śudhyati | [GarPur, 1, 107 38.1]
pakṣiṇaḥ sakalānhatvā ahorātreṇa śudhyati | [GarPur, 1, 107 38.2]
sarvāṃścatuṣpadānhatvā ahorātroṣito japet | [GarPur, 1, 107 39.1]
śūdraṃ hatvā caretkṛcchramatikṛcchraṃ tu vaiśyahā | [GarPur, 1, 107 39.2]
kṣatraṃ cāndrāyaṇaṃ vipraṃ dvāviṃśātriṃśam āharet | [GarPur, 1, 107 39.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe parāśaroktadharmanirūpaṇaṃ nāma saptottaraśatatamo 'dhyāyaḥ | [GarPur, 1, 107 40.1]
{GarPur, 1, 108}
sūta uvāca | [GarPur, 1, 108 1.1]
nītisāraṃ pravakṣyāmi arthaśāstrādisaṃśritam | [GarPur, 1, 108 1.2]
rājādibhyo hitaṃ puṇyamāyuḥ svargādidāyakam | [GarPur, 1, 108 1.3]
sadbhiḥ saṅgaṃ prakurvīta siddhikāmaḥ sadā naraḥ | [GarPur, 1, 108 2.1]
nāsadbhirihalokāya paralokāya vā hitam | [GarPur, 1, 108 2.2]
varjayetkṣudrasaṃvādamaduṣṭasya tu darśanam | [GarPur, 1, 108 3.1]
virodhaṃ saha mitreṇa saṃprītiṃ śatrusevinā | [GarPur, 1, 108 3.2]
mūrkhaśiṣyopadeśena duṣṭastrībharaṇena ca | [GarPur, 1, 108 4.1]
duṣṭānāṃ saṃprayogeṇa paṇḍito 'pyavasīdati | [GarPur, 1, 108 4.2]
brāhmaṇaṃ bāliśaṃ kṣatram ayoddhāraṃ viśaṃ jaḍam | [GarPur, 1, 108 5.1]
śūdramakṣarasaṃyuktaṃ dūrataḥ parivarjayet | [GarPur, 1, 108 5.2]
kālena ripuṇā sandhiḥ kāle mitreṇa vigrahaḥ | [GarPur, 1, 108 6.1]
kāryakāraṇamāśritya kālaṃ kṣipati paṇḍitaḥ | [GarPur, 1, 108 6.2]
kālaḥ pacati bhūtāni kālaḥ saṃharate prajāḥ | [GarPur, 1, 108 7.1]
kālaḥ supteṣu jāgarti kālo hi duratikramaḥ | [GarPur, 1, 108 7.2]
kāleṣu harate vīryaṃ kāle garbhe ca vartate | [GarPur, 1, 108 8.1]
kālo janayate sṛṣṭiṃ punaḥ kālo 'pi saṃharet | [GarPur, 1, 108 8.2]
kālaḥ sūkṣmagatirnityaṃ dvividhaśceha bhāvyate | [GarPur, 1, 108 9.1]
sthūlasaṃgrahacāreṇa sūkṣmacārāntareṇa ca | [GarPur, 1, 108 9.2]
nītisāraṃ surendrāya imamūca bṛhaspatiḥ | [GarPur, 1, 108 10.1]
sarvajño yena cendro 'bhūddaityānhatvāpnuyāddivam | [GarPur, 1, 108 10.2]
rājarṣibrāhmaṇaiḥ kāryaṃ devaviprādipūjanam | [GarPur, 1, 108 11.1]
aśvamedhena yaṣṭavyaṃ mahāpātakanāśanam | [GarPur, 1, 108 11.2]
uttamaiḥ saha sāṃgatyaṃ paṇḍitaiḥ saha satkathām | [GarPur, 1, 108 12.1]
alubdhaiḥ saha mitratvaṃ kurvāṇo nāvasīdati | [GarPur, 1, 108 12.2]
parīvādaṃ parārthaṃ ca parihāsaṃ parastriyam | [GarPur, 1, 108 13.1]
paraveśmani vāsaṃ ca na kurvīta kadācana | [GarPur, 1, 108 13.2]
paro 'pi hitavābandhur bandhur apyahitaḥ paraḥ | [GarPur, 1, 108 14.1]
ahito dehajo vyādhirhitamāraṇyamauṣadham | [GarPur, 1, 108 14.2]
sa bandhuryo hite yuktaḥ sa pitā yastu poṣakaḥ | [GarPur, 1, 108 15.1]
tanmitraṃ yatra viśvāsaḥ sa deśo yatra jīvyate | [GarPur, 1, 108 15.2]
sa bhṛtyo yo vidheyastu tadbījaṃ yatprarohati | [GarPur, 1, 108 16.1]
sā bhāryā yā priyaṃ brūte sa putro yastu jīvati | [GarPur, 1, 108 16.2]
sa jīvati guṇā yasya dharmo yasya sa jīvati | [GarPur, 1, 108 17.1]
guṇadharmavihīno yo niṣphalaṃ tasya jīvanam | [GarPur, 1, 108 17.2]
sā bhāryā yā gṛhe dakṣā sā bhāryā yā priyaṃvadā | [GarPur, 1, 108 18.1]
sā bhāryā yā patiprāṇā sā bhāryā yā pativratā | [GarPur, 1, 108 18.2]
nityaṃ snātā sugandhā ca nityaṃ ca priyavādinī | [GarPur, 1, 108 19.1]
alpabhuktālpabhāṣī ca satataṃ maṅgalairyutā | [GarPur, 1, 108 19.2]
satataṃ dharmabahulā satataṃ ca patipriyā | [GarPur, 1, 108 20.1]
satataṃ priyavakrī ca satataṃ tvṛtukāminī | [GarPur, 1, 108 20.2]
etadādikriyāyuktā sarvasaubhāgyavardhinī | [GarPur, 1, 108 21.1]
yasyedṛśī bhaved bhāryā sa devendro na mānuṣaḥ | [GarPur, 1, 108 21.2]
yasya bhāryā virūpākṣī kaśmalā kalahapriyā | [GarPur, 1, 108 22.1]
uttarottaravādā syā sā jarā na jarā jarā | [GarPur, 1, 108 22.2]
yasya bhāryā śritānyaṃ ca paraveśmābhikāṅkṣiṇī | [GarPur, 1, 108 23.1]
kukriyā tyaktalajjā ca sā jarā na jarā jarā | [GarPur, 1, 108 23.2]
yasya bhāryā guṇajñā ca bhartāramanugāminī | [GarPur, 1, 108 24.1]
alpālpena tu saṃtuṣṭā sā priyā na priyā priyā | [GarPur, 1, 108 24.2]
duṣṭā bhāryā śaṭhaṃ mitraṃ bhṛtyaścottaradāyakaḥ | [GarPur, 1, 108 25.1]
sasarpe ca gṛhe vāso mṛtyureva na saṃśayaḥ | [GarPur, 1, 108 25.2]
tyaja durjanasaṃsargaṃ bhaja sādhusamāgamam | [GarPur, 1, 108 26.1]
kuru puṇyamahorātraṃ smara nityamanityatām | [GarPur, 1, 108 26.2]
vyālīkaṇṭhapradeśā hyapi ca phaṇabhṛdbhāṣaṇā yā ca raudrī yā kṛṣṇā vyākulāgī rudhiranayanasaṃvyākulā vyāghrakalpā | [GarPur, 1, 108 27.1]
krodhe yaivogravaktrā sphuradanalaśikhā kākajihvā karālā sevyā na strī vidagdhā parapuragamanā bhrāntacittā viraktā | [GarPur, 1, 108 27.2]
saktiḥ sutoke sukṛtaṃ kṛtaghne śatiṃ ca vahnau haime | [GarPur, 1, 108 28.1]
utpadyate daivavaśātkadācidveśyāsu rāgo na bhavetkadācit | [GarPur, 1, 108 28.2]
bhujaṅgame veśmani dṛṣṭidṛṣṭe vyādhau cikitsāvinivartite ca | [GarPur, 1, 108 29.1]
dehe ca bālyādivayo'nvite ca kālāvṛto 'sau labhate dhṛtiṃ kaḥ | [GarPur, 1, 108 29.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe bṛhaspatiproktanītisāranirūpaṇaṃ nāmāṣṭottaraśatatamo 'dhyāyaḥ | [GarPur, 1, 108 30.1]
{GarPur, 1, 109}
sūta uvāca | [GarPur, 1, 109 1.1]
āpadarthe dhanaṃ rakṣeddārānrakṣeddhanairapi | [GarPur, 1, 109 1.2]
ātmānaṃ satataṃ rakṣeddārairapi dhanairapi | [GarPur, 1, 109 1.3]
tyajed ekaṃ kulasyārthe grāmasyārthe kulaṃ tyajet | [GarPur, 1, 109 2.1]
grāmaṃ janapadasyārthe ātmārthe pṛthivīṃ tyajet | [GarPur, 1, 109 2.2]
varaṃ hi narake vāso na tu duścarite gṛhe | [GarPur, 1, 109 3.1]
narakātkṣīyate pāpaḥ kugṛhānna nivartate | [GarPur, 1, 109 3.2]
calatyekena pādena tiṣṭhatyekena buddhimān | [GarPur, 1, 109 4.1]
na parīkṣya paraṃ sthānaṃ pūrvamāyatanaṃ tyajet | [GarPur, 1, 109 4.2]
tyajeddeśamasadvṛttaṃ vāsaṃ sopadravaṃ tyajet | [GarPur, 1, 109 5.1]
tyajetkṛpaṇarājānaṃ mitraṃ māyāmayaṃ tyajet | [GarPur, 1, 109 5.2]
arthena kiṃ kṛpaṇahastagatena kena jñānena kiṃ bahuśaṭhāgrahasaṃkulena | [GarPur, 1, 109 6.1]
rūpeṇa kiṃ guṇaparākramavarjitena mitreṇa kiṃ vyasanakālaparāṅmukhena | [GarPur, 1, 109 6.2]
adṛṣṭapūrvā bahavaḥ sahāyāḥ sarve padasthasya bhavanti mitrāḥ | [GarPur, 1, 109 7.1]
arthairvihīnasya padacyutasya bhavatyakāle svajano 'pi śatruḥ | [GarPur, 1, 109 7.2]
āpatsu mitraṃ jānī yādraṇe śūraṃ rahaḥ śucim | [GarPur, 1, 109 8.1]
bhāryā ca vibhave kṣīṇe durbhikṣe ca priyātithim | [GarPur, 1, 109 8.2]
vṛkṣaṃ kṣīṇaphalaṃ tyajanti vihagāḥ śuṣkaṃ saraḥ sārasā nirdravyaṃ puruṣaṃ tyajanti gaṇikā bhraṣṭaṃ nṛpaṃ mantriṇaḥ | [GarPur, 1, 109 9.1]
puṣpaṃ paryuṣitaṃ tyajanti madhupāḥ dagdhaṃ vanāntaṃ mṛgāḥ sarvaḥ kāryavaśājjano hi ramate kasyāsti ko vallabhaḥ | [GarPur, 1, 109 9.2]
lubdhamarthapradānena ślāghyam añjalikarmaṇā | [GarPur, 1, 109 10.1]
mūrkhaṃ chandānuvṛttyā ca yāthātathyena paṇḍitam | [GarPur, 1, 109 10.2]
sadbhāvena hi tuṣyanti devāḥ satpuruṣā dvijāḥ | [GarPur, 1, 109 11.1]
itareḥ khādyapānena mānadānena paṇḍitāḥ | [GarPur, 1, 109 11.2]
uttamaṃ praṇipātena śaṭhaṃ bhedena yojayet | [GarPur, 1, 109 12.1]
nīcaṃ svalpapradānena samaṃ tulyaparākramaiḥ | [GarPur, 1, 109 12.2]
yasya yasya hi yo bhāvas tasya tasya hitaṃ vadan | [GarPur, 1, 109 13.1]
anupraviśya medhāvī kṣipramātmavaśaṃ nayet | [GarPur, 1, 109 13.2]
nadīnāṃ ca nakhīnāṃ ca śṛṅgiṇāṃ śastrapāṇinām | [GarPur, 1, 109 14.1]
viśvāso naiva gantavyaḥ strīṣu rājakuleṣu ca | [GarPur, 1, 109 14.2]
arthanāśaṃ manastāpaṃ gṛhe duścaritāni ca | [GarPur, 1, 109 15.1]
vañcanaṃ cāpamānaṃ ca matimānna prakāśayet | [GarPur, 1, 109 15.2]
hīnadurjanasaṃsarga atyantavirahādaraḥ | [GarPur, 1, 109 16.1]
sneho 'nyagehavāsaśca nārīsacchīlanāśanam | [GarPur, 1, 109 16.2]
kasya doṣaḥ kule nāsti vyādhinā ko pīḍitaḥ | [GarPur, 1, 109 17.1]
kena na vyasanaṃ prāptaṃ śriyaḥ kasya nirantarāḥ | [GarPur, 1, 109 17.2]
ko 'rthaṃ prāpya na garvito bhuvi naraḥ kasyāpadonāgatāḥ strībhiḥ kasya na khaṇḍitaṃ bhuvi manaḥ ko nāma rājñāṃ priyaḥ | [GarPur, 1, 109 18.1]
kaḥ kālasya na gocarāntaragataḥ ko 'rtho gato gauravaṃ ko vā durjanavāgurānipatitaḥ kṣemeṇa yātaḥ pumān | [GarPur, 1, 109 18.2]
suhṛtsvajanabandhurna buddhiryasya na cātmani | [GarPur, 1, 109 19.1]
yasminkarmaṇi siddhe 'pi na dṛśyeta phalodayaḥ | [GarPur, 1, 109 19.2]
vipattau ca mahadduḥkhaṃ tad budhaḥ kathamācaret | [GarPur, 1, 109 19.3]
yasmindeśe na saṃmānaṃ na prītirna ca bāndhavāḥ | [GarPur, 1, 109 20.1]
na ca vidyāgamaḥ kaścittaṃ deśaṃ parivarjayet | [GarPur, 1, 109 20.2]
dhanasya yasya rājato bhayaṃ na cāsti caurataḥ | [GarPur, 1, 109 21.1]
mṛtaṃ ca yanna mucyate samarjayasva taddhanam | [GarPur, 1, 109 21.2]
yadarjitaṃ prāṇaharaiḥ pariśramairmṛtasya taṃ vai vibhajanti rikthinaḥ | [GarPur, 1, 109 22.1]
kṛtaṃ ca yadduṣkṛtamarthalipsayā tadeva doṣopahatasya yautukam | [GarPur, 1, 109 22.2]
saṃcitaṃ nihitaṃ dravyaṃ parāmṛśyaṃ muhurmuhuḥ | [GarPur, 1, 109 23.1]
ākhoriva kadaryasya dhanaṃ duḥkhāya kevalam | [GarPur, 1, 109 23.2]
nagnā vyasanino rūkṣāḥ kapālāṅkitapāṇayaḥ | [GarPur, 1, 109 24.1]
darśayantīha lokasya adātuḥ phalamīdṛśam | [GarPur, 1, 109 24.2]
śikṣayanti ca yācante dehīti kṛpaṇā janāḥ | [GarPur, 1, 109 25.1]
avastheyamadānasya mā bhūdevaṃ bhavānapi | [GarPur, 1, 109 25.2]
saṃcitaṃ kratuśatairna yujyate yācitaṃ guṇavate na dīyate | [GarPur, 1, 109 26.1]
tatkadaryaparirakṣitaṃ dhanaṃ corapārthivagṛhe prayujyate | [GarPur, 1, 109 26.2]
na devebhyo na viprebhyo bandhubhyo naiva cātmane | [GarPur, 1, 109 27.1]
kadaryasya dhanaṃ yāti tvagnitaskararājasu | [GarPur, 1, 109 27.2]
atikleśena ye 'pyarthā dharmasyātikrameṇa ca | [GarPur, 1, 109 28.1]
arervā praṇipātena mā bhūtaste kadācana | [GarPur, 1, 109 28.2]
vidyāghāto hyanabhyāsaḥ strīṇāṃ ghātaḥ kucailatā | [GarPur, 1, 109 29.1]
vyādhīnāṃ bhojanaṃ jīrṇaṃ śatrorghātaḥ prapañcatā | [GarPur, 1, 109 29.2]
taskarasya vadho daṇḍaḥ kumitrasyālpabhāṣaṇam | [GarPur, 1, 109 30.1]
pṛthak śayyā tu nārīṇāṃ brāhmaṇasyānimantraṇam | [GarPur, 1, 109 30.2]
durjanāḥ śilpino dāsā duṣṭāśca paṭahāḥ striyaḥ | [GarPur, 1, 109 31.1]
tāḍitā mārdavaṃ yānti na te satkārabhājanam | [GarPur, 1, 109 31.2]
jānīyātpreṣaṇe bhṛtyānbāndhavānvyasanāgame | [GarPur, 1, 109 32.1]
mitramāpadi kāle ca bhāryāṃ ca vibhavakṣaye | [GarPur, 1, 109 32.2]
strīṇāṃ dviguṇa āhāraḥ prajñā caiva caturguṇā | [GarPur, 1, 109 33.1]
ṣaḍguṇo vyavasāyaśca kāmaścāṣṭaguṇaḥ smṛtaḥ | [GarPur, 1, 109 33.2]
na svapnena jayennidrāṃ na kāmena striyaṃ jayet | [GarPur, 1, 109 34.1]
na cendhanairjayedvahniṃ na madyena tṛṣāṃ jayet | [GarPur, 1, 109 34.2]
samāṃsairbhojanaiḥ snigdhairmadyairgandhavilepanaiḥ | [GarPur, 1, 109 35.1]
vastrairmanoramairmālyaiḥ kāmaḥ strīṣu vijṛmbhate | [GarPur, 1, 109 35.2]
brahmacarye 'pi vaktavyaṃ prāptaṃ manmathaceṣṭitam | [GarPur, 1, 109 36.1]
hṛdyaṃ hi puruṣaṃ dṛṣṭvā yoniḥ praklidyate striyāḥ | [GarPur, 1, 109 36.2]
suveṣaṃ puruṣaṃ dṛṣṭvā bhrātaraṃ yadi vā sutam | [GarPur, 1, 109 37.1]
yoniḥ klidyati nārīṇāṃ satyaṃ satyaṃ hi śaunaka | [GarPur, 1, 109 37.2]
nadyaśca nāryaśca samasvabhāvāḥ svatantrabhāve gamanādike ca | [GarPur, 1, 109 38.1]
toyaiśca doṣaiśca nipātayanti nadyo hi kūlāni kulāni nāryaḥ | [GarPur, 1, 109 38.2]
nadī pātayate kūlaṃ nārī pātayate kulam | [GarPur, 1, 109 39.1]
nārīṇāṃ ca nadīnāṃ ca svacchandā lalitā gatiḥ | [GarPur, 1, 109 39.2]
nāgnistṛpyati kāṣṭhānāṃ nāpagānāṃ mahodadhiḥ | [GarPur, 1, 109 40.1]
nāntakaḥ sarvabhūtānāṃ na puṃsāṃ vāmalocanāḥ | [GarPur, 1, 109 40.2]
na tṛptirasti śiṣṭānāmiṣṭānāṃ priyavādinām | [GarPur, 1, 109 41.1]
sukhānāṃ ca sutānāṃ ca jīvitasya varasya ca | [GarPur, 1, 109 41.2]
rājā na tapto dhanasaṃcayena na sāgarastṛptimagājjalena | [GarPur, 1, 109 42.1]
na paṇḍitastṛpyati bhāṣitena tṛptaṃ na cakṣurnṛpadarśanena | [GarPur, 1, 109 42.2]
svakarmadharmārjitajīvitānāṃ śāstreṣu dāreṣu sadā ratānām | [GarPur, 1, 109 43.1]
jitendriyāṇāmatithipriyāṇāṃ gṛhe 'pi mokṣaḥ puruṣottamānām | [GarPur, 1, 109 43.2]
mano'nukūlāḥ pramadā rūpavatyaḥ svalaṃkṛtāḥ | [GarPur, 1, 109 44.1]
vasaḥ prāsādapṛṣṭheṣu svargaḥ syācchubhakarmaṇaḥ | [GarPur, 1, 109 44.2]
na dānena na mānena nārjavena na savayā | [GarPur, 1, 109 45.1]
na śastreṇa na śāstreṇa sarvathā viṣamā striyaḥ | [GarPur, 1, 109 45.2]
śanairvidyā śanairthāḥ śanaiḥ parvatamāruhet | [GarPur, 1, 109 46.1]
śanaiḥ kāmaṃ ca dharmaṃ ca pañcaitāni śanaiḥ śanaiḥ | [GarPur, 1, 109 46.2]
śāśvataṃ devapūjādi vipradānaṃ ca śāśvatam | [GarPur, 1, 109 47.1]
śāśvataṃ saguṇā vidyā suhṛnmitraṃ ca śāśvatam | [GarPur, 1, 109 47.2]
ye bālabhāvānna paṭhanti vidyāṃ ye yauvanasthā hy adhanātmadārāḥ | [GarPur, 1, 109 48.1]
te śocanīyā iha jīvaloke manuṣyarūpeṇa mṛgāścaranti | [GarPur, 1, 109 48.2]
paṭhane bhojane cittaṃ na kuryācchāstrasevakaḥ | [GarPur, 1, 109 49.1]
sudūramapi vidyārtho vrajedgaruḍavegavān | [GarPur, 1, 109 49.2]
ye bālabhāve na paṭhanti vidyāṃ kāmāturā yauvananaṣṭavittāḥ | [GarPur, 1, 109 50.1]
te vṛddhabhāve paribhūyamānāḥ saṃdahyamānāḥ śiśire yathābjam | [GarPur, 1, 109 50.2]
tarke 'pratiṣṭhā śrutayo vibhinnāḥ nāsāvṛṣiryasya mataṃ na bhinnam | [GarPur, 1, 109 51.1]
dharmasya tattvaṃ nihitaṃ guhāyāṃ mahājano yena gataḥ sa panthāḥ | [GarPur, 1, 109 51.2]
ākārair iṅgitairgatyā ceṣṭayā bhāṣitena ca | [GarPur, 1, 109 52.1]
netravakravikārābhyāṃ lakṣyate 'ntargataṃ manaḥ | [GarPur, 1, 109 52.2]
anuktamapyūhati paṇḍito janaḥ pareṅgitajñānaphalā hi buddhayaḥ | [GarPur, 1, 109 53.1]
udīrito 'rthaḥ paśunāpi gṛhyate hayāśca nāgāśca vahanti darśitam | [GarPur, 1, 109 53.2]
arthādbhraṣṭastīrthayātrāṃ tu gacchetsatyādbhraṣṭo rauravaṃ vai vrajecca | [GarPur, 1, 109 54.1]
yogādbhraṣṭaḥ satyaghṛtiṃ ca gacchedrājyādbhraṣṭo mṛgayāyāṃ vrajecca | [GarPur, 1, 109 54.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe bṛhadṛnītisāre navottaraśatatamo 'dhyāyaḥ | [GarPur, 1, 109 55.1]
{GarPur, 1, 110}
sūta uvāca | [GarPur, 1, 110 1.1]
yo dhruvāṇi parityajya hyadhruvāṇi niṣevate | [GarPur, 1, 110 1.2]
dhruvāṇi tasya naśyanti hyadhruvaṃ naṣṭameva ca | [GarPur, 1, 110 1.3]
vāgyantrahīnasya narasya vidyā śastraṃ yathā kāpuruṣasya haste | [GarPur, 1, 110 2.1]
na tuṣṭimutpādayate śarīre hyandhasya dārā iva darśanīyāḥ | [GarPur, 1, 110 2.2]
bhojye bhojanaśaktiśca ratiśaktirvarastriyaḥ | [GarPur, 1, 110 3.1]
vibhave dānaśaktiśca nālpasya tapasaḥ phalam | [GarPur, 1, 110 3.2]
agnihotraphalā vedāḥ śīlavṛttiphalaṃ śubham | [GarPur, 1, 110 4.1]
ratiputraphalā dārā dattabhuktaphalaṃ dhanam | [GarPur, 1, 110 4.2]
varayetkulajāṃ prājño virūpāmapi kanyakām | [GarPur, 1, 110 5.1]
surūpāṃ sunitambāṃ ca nākulīnāṃ kadācana | [GarPur, 1, 110 5.2]
arthenāpi hi kiṃ tena yasyānarthe tu saṃgatiḥ | [GarPur, 1, 110 6.1]
ko hi nāma śikhājātaṃ pannagasya maṇiṃ haret | [GarPur, 1, 110 6.2]
havirduṣṭakuladvāhyaṃ bālādapi subhāṣitam | [GarPur, 1, 110 7.1]
amedhyātkāñcanaṃ grāhyaṃ strīratnaṃ duṣkulādapi | [GarPur, 1, 110 7.2]
viṣādapyamṛtaṃ grāhyamamedhyādapi kāñcanam | [GarPur, 1, 110 8.1]
nīcādapyuttamāṃ vidyāṃ strīratnaṃ duṣkulādapi | [GarPur, 1, 110 8.2]
na rājñā saha mitratvaṃ na sarpo nirviṣaḥ kvacit | [GarPur, 1, 110 9.1]
na kulaṃ nirmalaṃ tatra strījano yatra jāyate | [GarPur, 1, 110 9.2]
kule niyojayedbhaktaṃ putraṃ vidyāsu yojayet | [GarPur, 1, 110 10.1]
vyasane yojayecchatrumiṣṭaṃ dharme niyojayet | [GarPur, 1, 110 10.2]
sthāneṣveva prayoktavyā bhṛtyāścābharaṇāni ca | [GarPur, 1, 110 11.1]
na hi cūḍāmaṇiḥ pāde śobhate vai kadācana | [GarPur, 1, 110 11.2]
cūḍāmaṇiḥ samudro 'gnirghaṇṭā cākhaṇḍamambaram | [GarPur, 1, 110 12.1]
athavā pṛthivīpālo mūrdhni pāde pramādataḥ | [GarPur, 1, 110 12.2]
kusumastabakasyeva dve gatī tu manasvinaḥ | [GarPur, 1, 110 13.1]
mūrdhni vā sarvalokānāṃ śīrṣataḥ patito vane | [GarPur, 1, 110 13.2]
kanakabhūṣaṇasaṃgrahaṇocito yadi maṇistrapuṇi pratibadhyate | [GarPur, 1, 110 14.1]
na ca virauti na cāpi sa śobhate bhavati yojayiturvacanīyatā | [GarPur, 1, 110 14.2]
vājivāraṇalauhānāṃ kāṣṭhapāṣāṇavāsasām | [GarPur, 1, 110 15.1]
nārīpuruṣatoyānāmantaraṃ mahadantaram | [GarPur, 1, 110 15.2]
kadarthitasyāpi hi dhairyavṛtterna śakyate sarvaguṇapramāthaḥ | [GarPur, 1, 110 16.1]
adhaḥ khalenāpi kṛtasya vahnernādhaḥ śikhā yāti kadācideva | [GarPur, 1, 110 16.2]
na sadaśvaḥ kaśāghātaṃ siṃho na gajagarjitam | [GarPur, 1, 110 17.1]
vīro vā paranirdiṣṭaṃ na sahedbhīmaniḥsvanam | [GarPur, 1, 110 17.2]
yadi vibhavavihīnaḥ pracyuto vāśu daivānna tu khalajanasevāṃ kāṅkṣayennaiva nīcām | [GarPur, 1, 110 18.1]
na tṛṇamadanakārye sukṣudhārto 'tti siṃhaḥ pibati rudhiramuṣṇaṃ prāyaśaḥ kuñjarāṇām | [GarPur, 1, 110 18.2]
sakṛdduṣṭaṃ ca yo mitraṃ punaḥ saṃdhātumicchati | [GarPur, 1, 110 19.1]
sa mṛtyumeva gṛhṇīyādgarbhamaśvatarī yathā | [GarPur, 1, 110 19.2]
śatrorapatyāni priyaṃvadāni nopekṣitavyāni budhairmanuṣyaiḥ | [GarPur, 1, 110 20.1]
tānyeva kāleṣu vipatkarāṇi viṣasya pātrāṇyapi dāruṇāni | [GarPur, 1, 110 20.2]
upakāragṛhītena śatruṇā śatrumuddharet | [GarPur, 1, 110 21.1]
pādalagnaṃ karasthena kaṇṭakenaiva kaṇṭakam | [GarPur, 1, 110 21.2]
apakāraparānnityaṃ cintayenna kadācana | [GarPur, 1, 110 22.1]
svayameva patiṣyanti kūlajātā iva drumāḥ | [GarPur, 1, 110 22.2]
anarthā hyartharūṣāśca arthāścānartharūpiṇaḥ | [GarPur, 1, 110 23.1]
bhavanti te vināśāya daivāyattasya vai sadā | [GarPur, 1, 110 23.2]
kāryakālocitā pāpā matiḥ saṃjāyate hi vai | [GarPur, 1, 110 24.1]
sānukūle tu daive śaṃ puṃsaḥ sarvatra jāyate | [GarPur, 1, 110 24.2]
dhanaprayogakāryeṣu tathā vidyāgameṣu ca | [GarPur, 1, 110 25.1]
āhāre vyavahāre ca tyaktalajjaḥ sadā bhavet | [GarPur, 1, 110 25.2]
dhaninaḥ śrotriyo rājā nadī vaidyastu pañcamaḥ | [GarPur, 1, 110 26.1]
pañca yatra na vidyante na kuryāttatra saṃsthitim | [GarPur, 1, 110 26.2]
lokayātrā bhayaṃ lajjā dākṣiṇyaṃ dānaśīlatā | [GarPur, 1, 110 27.1]
pañca yatra na vidyante na tatra divasaṃ vaset | [GarPur, 1, 110 27.2]
kālavicchrotriyo rājā nadī sādhuśca pañcamaḥ | [GarPur, 1, 110 28.1]
ete yatra na vidyante tatra vāsaṃ na kārayet | [GarPur, 1, 110 28.2]
naikatra pariniṣṭhāsti jñānasya kila śaunaka | [GarPur, 1, 110 29.1]
sarvaḥ sarvaṃ na jānāti sarvajño nāsti kutracit | [GarPur, 1, 110 29.2]
na sarvavitkaścidihāsti loke nātyantamūrkho bhuvi cāpi kaścit | [GarPur, 1, 110 30.1]
jñānena nīcottamamadhyamena yo 'yaṃ vijānāti sa tena vidvān | [GarPur, 1, 110 30.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe bṛhadṛ nītisāre daśottaraśatatamo 'dhyāyaḥ | [GarPur, 1, 110 31.1]
{GarPur, 1, 111}
sūta uvāca | [GarPur, 1, 111 1.1]
pārthivasya tu vakṣyāmi bhṛtyānāṃ caiva lakṣaṇam | [GarPur, 1, 111 1.2]
sarvāṇi hi mahīpālaḥ samyaṅnityaṃ parīkṣayet | [GarPur, 1, 111 1.3]
rājyaṃ pālayate nityaṃ satyadharmaparāyaṇaḥ | [GarPur, 1, 111 2.1]
nirjitya parasainyāni kṣitaṃ dharmeṇa pālayet | [GarPur, 1, 111 2.2]
puṣpātpuṣpaṃ vicinvīta mūlacchedaṃ na kārayet | [GarPur, 1, 111 3.1]
mālākāra ivāraṇye na yathāṅgārakārakaḥ | [GarPur, 1, 111 3.2]
dogdhāraḥ kṣīrabhuñjānā vikṛtaṃ tanna bhuñjate | [GarPur, 1, 111 4.1]
pararāṣṭraṃ mahīpālairbhoktavyaṃ na ca dūṣayet | [GarPur, 1, 111 4.2]
nodhaś chindyāttu yo dhenvāḥ kṣārārtho labhate payaḥ | [GarPur, 1, 111 5.1]
evaṃ rāṣṭraṃ prayogeṇa pīḍyamānaṃ na vardhate | [GarPur, 1, 111 5.2]
tasmātsarvaprayatnena pṛthivīm anupālayet | [GarPur, 1, 111 6.1]
pālakasya bhavedbhūmiḥ kīrtirāyuryaśo balam | [GarPur, 1, 111 6.2]
abhyarcya viṣṇuṃ dharmātmā gobrāhmaṇahite rataḥ | [GarPur, 1, 111 7.1]
prajāḥ pālayituṃ śaktaḥ pārthivo vijitendriyaḥ | [GarPur, 1, 111 7.2]
aiśvaryamadhruvaṃ prāpya rājā dharme matiṃ caret | [GarPur, 1, 111 8.1]
kṣaṇena vibhavo naśyennātmāyattaṃ dhanādikam | [GarPur, 1, 111 8.2]
satyaṃ manoramāḥ kāmāḥ satyaṃ ramyā vibhūtayaḥ | [GarPur, 1, 111 9.1]
kintu vai vanitāpāṅgabhaṅgilolaṃ hi jīvitam | [GarPur, 1, 111 9.2]
vyāghrīva tiṣṭhati jarā paritarjayantī rogāśca śatrava iva prabhavanti gātre | [GarPur, 1, 111 10.1]
āyuḥ parisravati bhinnaghaṭādivāmbho loko na cātmahitamācaratīha kaścit | [GarPur, 1, 111 10.2]
niḥśaṅkaṃ kiṃ manuṣyāḥ kuruta parahitaṃ yuktamagre hitaṃ yanmodadhvaṃ kāminībhirmadanaśarahatā mandamandātidṛṣṭyā | [GarPur, 1, 111 11.1]
mā pāpaṃ saṃkurudhvaṃ dvijahariparamāḥ saṃbhajadhvaṃ sadaiva āyur niḥśeṣameti skhalati jalaghaṭībhūtamṛtyucchalena | [GarPur, 1, 111 11.2]
mātṛvatparadāreṣu paradravyeṣu loṣṭavat | [GarPur, 1, 111 12.1]
ātmavat sarvabhūteṣu yaḥ paśyati sa paṇḍitaḥ | [GarPur, 1, 111 12.2]
etadarthaṃ hi viprendrā rājyamicchanti bhūbhṛtaḥ | [GarPur, 1, 111 13.1]
yadeṣāṃ sarvakāryeṣu vaco na pratihanyate | [GarPur, 1, 111 13.2]
etadarthaṃ hi kurvanti rājāno dhanasañcayam | [GarPur, 1, 111 14.1]
rakṣayitvā tu cātmānaṃ yaddhanaṃ taddvijātaye | [GarPur, 1, 111 14.2]
oṅkāraśabdo viprāṇāṃ yena rāṣṭraṃ pravardhate | [GarPur, 1, 111 15.1]
sa rājā vardhate yogādvyādhibhiśca na badhyate | [GarPur, 1, 111 15.2]
asamarthāśca kurvanti munayo dravyasañcayam | [GarPur, 1, 111 16.1]
kiṃ punastu mahīpālaḥ putravatpālayanprajāḥ | [GarPur, 1, 111 16.2]
yasyārthāstasya mitrāṇi yasyārthāstasya bāndhavāḥ | [GarPur, 1, 111 17.1]
yasyārthāḥ sa pumāṃlloke yasyārthāḥ sa ca paṇḍitaḥ | [GarPur, 1, 111 17.2]
tyajanti mitrāṇi dhanairvihīnaṃ putrāśca dārāśca suhṛjjanāśca | [GarPur, 1, 111 18.1]
te cārthavantaṃ punarāśrayanti hyartho hi loke puruṣasya bandhuḥ | [GarPur, 1, 111 18.2]
andhā hi rājā bhavati yastu śāstravivarjitaḥ | [GarPur, 1, 111 19.1]
andhaḥ paśyati cāreṇa śāstrahīno na paśyati | [GarPur, 1, 111 19.2]
yasya putrāśca bhṛtyāśca mantriṇaśca purohitāḥ | [GarPur, 1, 111 20.1]
indriyāṇi prasuptāni tasya rājyaṃ ciraṃ na hi | [GarPur, 1, 111 20.2]
yenārjitāstrayo 'pyo 'pyete putrā bhṛtyāśca bāndhavāḥ | [GarPur, 1, 111 21.1]
jitā tena samaṃ bhūpaiścaturabdhirvasundharā | [GarPur, 1, 111 21.2]
laṅghayecchāstrayuktāni hetuyuktāni yāni ca | [GarPur, 1, 111 22.1]
sahi naśyati vai rājā iha loke paratra ca | [GarPur, 1, 111 22.2]
manastāpaṃ na kurvīta āpadaṃ prāpya pārthivaḥ | [GarPur, 1, 111 23.1]
samabuddhiḥ prasannātmā prasannātmā sukhaduḥkhe samo bhavet | [GarPur, 1, 111 23.2]
dhīrāḥ kaṣṭamanuprāpya na bhavanti viṣādinaḥ | [GarPur, 1, 111 24.1]
praviśya vadanaṃ rāhoḥ kiṃ nodati punaḥ śaśī | [GarPur, 1, 111 24.2]
dhigdhik śarīrasukhalālitamānaveṣu mā khedayeddhanakṛśaṃ hi śarīrameva | [GarPur, 1, 111 25.1]
saddārakā hyadhanapāṇḍusutāḥ śrutā hi duḥkhaṃ vihāya punareva sukhaṃ prapannāḥ | [GarPur, 1, 111 25.2]
gandharvavidyāmālokya vādyaṃ ca gaṇikāgaṇān | [GarPur, 1, 111 26.1]
dhanurvedārthaśāstrāṇi loke rakṣecca bhūpatiḥ | [GarPur, 1, 111 26.2]
kāraṇena vinā bhṛtye yastu kupyati pārthivaḥ | [GarPur, 1, 111 27.1]
sa gṛhṇāti viṣonmādaṃ kṛṣṇasarpavisarjitam | [GarPur, 1, 111 27.2]
cāpalādvārayeddṛṣṭiṃ mithyāvākyaṃ ca vārayet | [GarPur, 1, 111 28.1]
mānave śrotriye caiva bhṛtyavarge sadaiva hi | [GarPur, 1, 111 28.2]
līlāṃ karoti yo rājā bhṛtyasvajanagarvitaḥ | [GarPur, 1, 111 29.1]
śāsane sarvadā kṣipraṃ ripubhiḥ paribhūyate | [GarPur, 1, 111 29.2]
huṅkāre bhṛkuṭīṃ naiva sadā kurvīta pārthivaḥ | [GarPur, 1, 111 30.1]
vinā doṣeṇa yo bhṛtyān rājādhamaṇa śāsti ca | [GarPur, 1, 111 30.2]
līlāsukhāni bhogyāni tyajediha mahīpatiḥ | [GarPur, 1, 111 30.3]
sukhapravṛttaiḥ sādhyantai śatravo vigrahe sthitaiḥ | [GarPur, 1, 111 31.1]
udyogaḥ sāhasaṃ dhairyaṃ buddhiḥ śaktiḥ parākramaḥ | [GarPur, 1, 111 32.1]
ṣaḍvidho yasya utsāhastasya devo 'pi śaṅkate | [GarPur, 1, 111 32.2]
udyogena kṛte kārye siddhir yasya na vidyate | [GarPur, 1, 111 33.1]
daivaṃ tasya pramāṇaṃ hi kartavyaṃ pauruṣaṃ sadā | [GarPur, 1, 111 33.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe bṛhadṛ nītisāre ekādaśottaraśatatamo 'dhyāyaḥ | [GarPur, 1, 111 34.1]
{GarPur, 1, 112}
sūta uvāca | [GarPur, 1, 112 1.1]
bhṛtyā bahuvidhā jñeyā uttamādhamamadhyamāḥ | [GarPur, 1, 112 1.2]
niyoktavyā yathārheṣu trividheṣveva karmasu | [GarPur, 1, 112 1.3]
bhṛtye parīkṣaṇaṃ vakṣye yasya yasya hi yo guṇaḥ | [GarPur, 1, 112 2.1]
tamimaṃ sampravakṣyāmi ye yathākathitaṃ kila | [GarPur, 1, 112 2.2]
yathā caturbhiḥ kanakaṃ parīkṣyate nigharṣaṇacchedanatāpatāḍanaiḥ | [GarPur, 1, 112 3.1]
tathā caturbhirbhṛtakaṃ parīkṣayed vatena śīlena kalena karmaṇā | [GarPur, 1, 112 3.2]
kulaśīlaguṇopetaḥ satyadharmaparāyaṇaḥ | [GarPur, 1, 112 4.1]
rūpavānsuprasannaśca kośādhyakṣo vidhīyate | [GarPur, 1, 112 4.2]
mūlyarūpaparīkṣākṛdbhaved ratnaparīkṣakaḥ | [GarPur, 1, 112 5.1]
balābalaparijñātā senādhyakṣo vidhīyate | [GarPur, 1, 112 5.2]
iṅgitākāratattvajño balavān priyadarśanaḥ | [GarPur, 1, 112 6.1]
apramādī pramāthī ca pratīhāraḥ sa ucyate | [GarPur, 1, 112 6.2]
medhāvī vākpaṭuḥ prājñaḥ satyavādī jitendriyaḥ | [GarPur, 1, 112 7.1]
sarvaśāstrasamālokī hyeṣa sādhuḥ sa lekhakaḥ | [GarPur, 1, 112 7.2]
buddhimānmatimāṃścaiva paracittopalakṣakaḥ | [GarPur, 1, 112 8.1]
krūro yathoktavādī ca eṣa dūto vidhīyate | [GarPur, 1, 112 8.2]
samastasmṛtiśāstrajñaḥ paṇḍito 'tha jitendriyaḥ | [GarPur, 1, 112 9.1]
śauryavīryaguṇopeto dharmādhyakṣo vidhīyate | [GarPur, 1, 112 9.2]
pitṛpaitāmaho dakṣaḥ śāstrajñaḥ satyavācakaḥ | [GarPur, 1, 112 10.1]
śuciśca kaṭhinaścaiva sūpakāraḥ sa ucyate | [GarPur, 1, 112 10.2]
āyurvedakṛtābhyāsaḥ sarveṣāṃ priyadarśanaḥ | [GarPur, 1, 112 11.1]
āyuḥśīlaguṇopeto vaidya eva vidhīyate | [GarPur, 1, 112 11.2]
vedavedāṅgatattvajño japahomaparāyaṇaḥ | [GarPur, 1, 112 12.1]
āśīrvādaparo nityameṣa rājapurohitaḥ | [GarPur, 1, 112 12.2]
lekhakaḥ pāṭhakaścaiva gaṇakaḥ pratirodhakaḥ | [GarPur, 1, 112 13.1]
ālasyayuktaś ced rājā karma saṃvarjayetsadā | [GarPur, 1, 112 13.2]
dvijihvamudvegakaraṃ krūramekāntadāruṇam | [GarPur, 1, 112 14.1]
khalasyāheśca vadanamapakārāya kevalam | [GarPur, 1, 112 14.2]
durjanaḥ parihartavyo vidyayālaṃkṛto 'pi san | [GarPur, 1, 112 15.1]
maṇinā bhūṣitaḥ sarpaḥ kimasau na bhayaṅkaraḥ | [GarPur, 1, 112 15.2]
akāraṇaviṣkṛtakopadhāriṇaḥ khalādbhayaṃ kasya na nāma jāyate | [GarPur, 1, 112 16.1]
viṣaṃ mahāherviṣamasya durvacaḥ saduḥsahaṃ saṃnipatet sadā mukhe | [GarPur, 1, 112 16.2]
tulyārthaṃ tulyasāmarthyaṃ marmajñaṃ vyavasāyinam | [GarPur, 1, 112 17.1]
ardharājyaharaṃ bhṛtyaṃ yo hanyātsa na hanyate | [GarPur, 1, 112 17.2]
śūratvayuktā mṛdumandavākyā jitendriyāḥ satyaparākramāśca | [GarPur, 1, 112 18.1]
prāgeva paścādviparītarūpā ye te tu bhṛtyā na hitā bhavanti | [GarPur, 1, 112 18.2]
nirālasyāḥ susaṃtuṣṭāḥ pratibodhakāḥ | [GarPur, 1, 112 19.1]
sukhaduḥkhasamā dhīrā bhṛtyā lokeṣu durlabhāḥ | [GarPur, 1, 112 19.2]
kṣāntistayavihīnaśca krūrabuddhiśca nindakaḥ | [GarPur, 1, 112 20.1]
dāmbhikaḥ kapaṭī caiva śaṭhaśca spṛhayānvitaḥ | [GarPur, 1, 112 20.2]
aśakto bhayabhītaśca rājñā tyaktavya eva saḥ | [GarPur, 1, 112 20.3]
susandhānāni cāstrāṇi śastrāṇi vividhāni ca | [GarPur, 1, 112 21.1]
durge praveśitavyāni tataḥ śatruṃ nipātayet | [GarPur, 1, 112 21.2]
ṣaṇmāsamatha varṣaṃ vā sandhiṃ kuryānnarādhipaḥ | [GarPur, 1, 112 22.1]
paśyan saṃcitam ātmānaṃ punaḥ śatruṃ nipātayet | [GarPur, 1, 112 22.2]
mūrkhānniyojayedyastu trayo 'pyete mahīpateḥ | [GarPur, 1, 112 23.1]
ayaśaścārthanāśaśca narake caiva pātanam | [GarPur, 1, 112 23.2]
yat kiṃcit kurute karma śubhaṃ vā yadi vāśubham | [GarPur, 1, 112 24.1]
tena sma vardhate rājā sūkṣmato bhṛtyakāryataḥ | [GarPur, 1, 112 24.2]
tasmādbhūmīśvaraḥ prājñaṃ dharmakāmārthasādhane | [GarPur, 1, 112 25.1]
niyojayeddhi satataṃ gobrāhmaṇahitāya vai | [GarPur, 1, 112 25.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe bṛhaspatyuktanītisāre dvādaśottarakaśatatamo 'dhyāyaḥ | [GarPur, 1, 112 26.1]
{GarPur, 1, 113}
sūta uvāca | [GarPur, 1, 113 1.1]
guṇavantaṃ niyuñjīta guṇahīnaṃ vivarjayet | [GarPur, 1, 113 1.2]
paṇḍitasya guṇāḥ sarve mūrkhe doṣāśca kevalāḥ | [GarPur, 1, 113 1.3]
sadbhirāsīta satataṃ sadbhiḥ kurvīta saṃgatim | [GarPur, 1, 113 2.1]
sadbhirvivādaṃ maitrīṃ ca nāsadbhiḥ kiṃcid ācaret | [GarPur, 1, 113 2.2]
paṇḍitaiśca virnātaiśca dharmaśaiḥ satyavādibhiḥ | [GarPur, 1, 113 3.1]
bandhastho 'pi tiṣṭhecca na tu rājye khalaiḥ saha | [GarPur, 1, 113 3.2]
sāvaśeṣāṇi kāryāṇi kuvatrarthe yujyate | [GarPur, 1, 113 4.1]
tasmātsarvāṇi kāryāṇi sāvaśeṣāṇi kārayet | [GarPur, 1, 113 4.2]
madhuheva duhet sāraṃ kusumaṃ ca na ghātayet | [GarPur, 1, 113 5.1]
vatsāpekṣī duhet kṣīraṃ bhūmiṃ gāṃ caiva pārthivaḥ | [GarPur, 1, 113 5.2]
yathākrameṇa puṣpebhyaścinute madhu ṣaṭpadaḥ | [GarPur, 1, 113 6.1]
tathā vittam upādāya rājā kurvīta sañcayam | [GarPur, 1, 113 6.2]
valmīkaṃ madhujālaṃ ca śuklaṇkṣe tu candramāḥ | [GarPur, 1, 113 7.1]
rājadravyaṃ ca bhaikṣyaṃ ca stokaṃ stokaṃ pravardhate | [GarPur, 1, 113 7.2]
arjitasya kṣayaṃ dṛṣṭā sampradattasya sañcayam | [GarPur, 1, 113 8.1]
avandhyaṃ divasaṃ kuryād dānādhyayanakarmasu | [GarPur, 1, 113 8.2]
vane 'pi doṣāḥ prabhavanti rāgiṇāṃ gṛhe 'pi pañcendriyanigrahastapaḥ | [GarPur, 1, 113 9.1]
akutsite karmaṇi yaḥ pravartate nivṛttarāgasya gṛhaṃ tapovanam | [GarPur, 1, 113 9.2]
satyena rakṣyate dharmo vidyā yogena rakṣyate | [GarPur, 1, 113 10.1]
mṛjayā rakṣyate pātraṃ kulaṃ śalina rakṣyate | [GarPur, 1, 113 10.2]
varaṃ vindhyāṭavyāṃ nivasanamabhuktasya maraṇaṃ varaṃ sarpākīrṇe śayanamatha kūpe nipatanam | [GarPur, 1, 113 11.1]
varaṃ bhrāntāvarte sabhayajalamadhye praviśanaṃ na tu svīye pakṣe hi dhanam aṇu dehīti kathanam | [GarPur, 1, 113 11.2]
bhāgyakṣayeṣu kṣīyante nopabhogena sampadaḥ | [GarPur, 1, 113 12.1]
pūrvārjite hi sukṛte na naśyanti kadācana | [GarPur, 1, 113 12.2]
viprāṇāṃ bhūṣaṇaṃ vidyā pṛthivyā bhūṣaṇaṃ nṛpaḥ | [GarPur, 1, 113 13.1]
nabhaso bhūṣaṇaṃ candraḥ śīlaṃ sarvasya bhūṣaṇam | [GarPur, 1, 113 13.2]
ete te candratulyāḥ kṣitipatitanayā bhīmasenārjunādyāḥ śūrāḥ satyapratijñā dinakaravapuṣaḥ keśavenopagūḍhāḥ | [GarPur, 1, 113 14.1]
te vai duṣṭagrahasthāḥ kṛpaṇavaśagatā bhaikṣyacaryāṃ prayātāḥ ko vā kasminsamartho bhavati vidhivaśād bhrāmayet karmarekhā | [GarPur, 1, 113 14.2]
brahmā yena kulālavanniyamito brahmāṇḍabhāṇḍodare viṣṇuryena daśāvatāragahane kṣipto mahāsaṅkaṭe | [GarPur, 1, 113 15.1]
rudro yena kapālapāṇipuṭake bhikṣāṭanaṃ kāritaḥ sūryo bhrāmyati nityameva gagane tasmai namaḥ karṇaṇe | [GarPur, 1, 113 15.2]
dātā balir yācako murārirdānaṃ mahī vipramukhasya madhye | [GarPur, 1, 113 16.1]
dattvā phalaṃ bandhanameva labdhaṃ namo 'stu te daiva yatheṣṭakāriṇe | [GarPur, 1, 113 16.2]
mātā yadi bhavellakṣmīḥ pitā sākṣājjanārdanaḥ | [GarPur, 1, 113 17.1]
kubuddhau pratipattiś cet tasmin daṇḍaḥ patetsadā | [GarPur, 1, 113 17.2]
yena yena yathā yadvatpurā karma suniścitam | [GarPur, 1, 113 18.1]
tattadevāntarā bhuṅkte svayamāhitamātmanā | [GarPur, 1, 113 18.2]
ātmanā vihitaṃ duḥkhamātmanā vihitaṃ sukham | [GarPur, 1, 113 19.1]
garbhaśayyāmupādāya bhuṅkte vai paurvadaihikam | [GarPur, 1, 113 19.2]
na cāntarikṣe na samudramadhye na parvatānāṃ vivarapraveśe | [GarPur, 1, 113 20.1]
na mātṛmūrdhni pradhṛtas tathāṅke tyaktuṃ kṣamaḥ karma kṛtaṃ naro hi | [GarPur, 1, 113 20.2]
dugastrikūṭaḥ parikhā samudro rakṣāṃsi yodhāḥ paramā ca vṛttiḥ | [GarPur, 1, 113 21.1]
śāstraṃ ca vai tūśanasā pradiṣṭaṃ sa rāvaṇaḥ kālavaśādvinaṣṭaḥ | [GarPur, 1, 113 21.2]
yasminvayasi yatkāle yaddivā yacca vā niśi | [GarPur, 1, 113 22.1]
yanmuhūrte kṣaṇe vāpi tattathā na tadanyathā | [GarPur, 1, 113 22.2]
gacchanti cāntarikṣe vā praviśanti mahītale | [GarPur, 1, 113 23.1]
dhārayanti diśaḥ sarvā nādattamupalabhyate | [GarPur, 1, 113 23.2]
purādhītā ca yā vidyā purā dattaṃ ca yaddhanam | [GarPur, 1, 113 24.1]
purā kṛtāni karmāṇi hyagre dhāvanti dhāvataḥ | [GarPur, 1, 113 24.2]
karmāṇyatra pradhānāni samyagṛkṣe śubhagrahe | [GarPur, 1, 113 25.1]
vasiṣṭhakṛtalagnāpi jānakī duḥkhabhājanam | [GarPur, 1, 113 25.2]
sthūlajaṅgho yadā rāmaḥ śabdagāmī ca lakṣmaṇaḥ | [GarPur, 1, 113 26.1]
ghanakeśī yadā sītā trayaste duḥkhabhājanam | [GarPur, 1, 113 26.2]
na pituḥ karmaṇā putraḥ pitā vā putrakarmaṇā | [GarPur, 1, 113 27.1]
svayaṃ kṛtena gacchanti svayaṃ baddhāḥ svakarmaṇā | [GarPur, 1, 113 27.2]
karmajanyaśarīreṣu rogāḥ śarīramānasāḥ | [GarPur, 1, 113 28.1]
śarā iva patantīha vimuktā dṛḍhadhanvibhiḥ | [GarPur, 1, 113 28.2]
anyathā śāstragarbhiṇyā dhiyā dhīro 'rthamīhate | [GarPur, 1, 113 29.1]
svāmivatprākkṛtaṃ karma vidadhāti tadanyathā | [GarPur, 1, 113 29.2]
bālo yuvā ca vṛddhaśca yaḥ karoti śubhāśubham | [GarPur, 1, 113 30.1]
tasyāntasyām avasthāyāṃ bhuṅkte janmani janmani | [GarPur, 1, 113 30.2]
anīkṣamāṇo 'pi naro videśastho 'pi mānavaḥ | [GarPur, 1, 113 31.1]
svakarmapātavātena nīyate yatra tatphalam | [GarPur, 1, 113 31.2]
prāptavyamarthaṃ labhate manuṣyo devo 'pi taṃ vārayituṃ na śaktaḥ | [GarPur, 1, 113 32.1]
ato na śocāmi na vismayo me lalāṭalekhā na punaḥ prayāti yadasmadīyaṃ na tu tat pareṣām | [GarPur, 1, 113 32.2]
sarpaḥ kūpe gajaḥ skandhe bila ākhuśca dhāvati | [GarPur, 1, 113 33.1]
naraḥ śīghratarādeva karmaṇaḥ kaḥ palāyate | [GarPur, 1, 113 33.2]
nālpā bhavati sadvidyā dīyamānāpi vardhate | [GarPur, 1, 113 34.1]
kūpasthamiva pānīyaṃ bhavatyeva bahūdakam | [GarPur, 1, 113 34.2]
ye 'rthā dharmeṇa te satyā ye 'dharmeṇa gatāḥ śriyaḥ | [GarPur, 1, 113 35.1]
dharmārthaś ca mahāṃlloke tatsmṛtvā hyarthakāraṇāt | [GarPur, 1, 113 35.2]
annārtho yāni duḥkhāni karoti kṛpaṇo janaḥ | [GarPur, 1, 113 36.1]
tānyeva yadi dharmārtho na bhūyaḥ kleśabhājanam | [GarPur, 1, 113 36.2]
sarveṣāmeva śaucānāmannaśaucaṃ viśiṣyate | [GarPur, 1, 113 37.1]
yo 'nnārthaiḥ śuciḥ śaucānna mṛdā vāriṇā śuciḥ | [GarPur, 1, 113 37.2]
satyaṃ śaucaṃ manaḥ śaucaṃ śaucamindriyanigrahaḥ | [GarPur, 1, 113 38.1]
sarvabhūte dayā śaucaṃ jalaśaucaṃ ca pañcamam | [GarPur, 1, 113 38.2]
yasya satyaṃ ca śaucaṃ ca tasya svargo na durlabhaḥ | [GarPur, 1, 113 39.1]
satyaṃ hi vacanaṃ yasya so 'śvamedhādviśiṣyate | [GarPur, 1, 113 39.2]
mṛttikānāṃ sahasreṇa codakānāṃ śatena hi | [GarPur, 1, 113 40.1]
na śudhyati durācāro bhāvopahatacetanaḥ | [GarPur, 1, 113 40.2]
yasya hastau ca pādau ca manaścaiva susaṃyatam | [GarPur, 1, 113 41.1]
vidyā tapaśca kīrtiśca sa tīrthaphalamaśnute | [GarPur, 1, 113 41.2]
na prahṛṣyati saṃmānairnāvamānaiḥ prakupyati | [GarPur, 1, 113 42.1]
na kruddhaḥ paruṣaṃ brūyādetatsādhostu lakṣaṇam | [GarPur, 1, 113 42.2]
daridrasya manuṣyasya prājñasya madhurasya ca | [GarPur, 1, 113 43.1]
kāle śrutvā hitaṃ vākyaṃ na kaścitparituṣyati | [GarPur, 1, 113 43.2]
na mantrabalavīryeṇa prajñayā pauruṣeṇa ca | [GarPur, 1, 113 44.1]
alabhyaṃ labhyate martyaistatra kā parivedanā | [GarPur, 1, 113 44.2]
ayācito mayā labdhaḥ punarmatpreṣaṇādgataḥ | [GarPur, 1, 113 45.1]
yatrāgatastatra gatastatra kā parivedanā | [GarPur, 1, 113 45.2]
ekavṛkṣe sadā rātrau nānāpakṣisamāgamaḥ | [GarPur, 1, 113 46.1]
prabhāte 'nyadiśo yānti kā tatra parivedanā | [GarPur, 1, 113 46.2]
ekasārthaprayātānā sarveṣāṃ tatra gāminām | [GarPur, 1, 113 47.1]
yastvekastvarito yāti kā tatra parivedanā | [GarPur, 1, 113 47.2]
avyaktādīni bhūtāni vyaktamadhyāni śaunaka | [GarPur, 1, 113 48.1]
avyaktanidanānyenava kā tatra parivedanā | [GarPur, 1, 113 48.2]
nāprāptakālo mriyate viddhaḥ śaraśatairapi | [GarPur, 1, 113 49.1]
kuśāgreṇa tu saṃspṛṣṭaṃ prāptakālo na jīvati | [GarPur, 1, 113 49.2]
labdhavyānyeva labhate gantavyānyeva gacchati | [GarPur, 1, 113 50.1]
prāptavyānyeva prāpnoti duḥkhāni ca sukhāni ca | [GarPur, 1, 113 50.2]
tattatprāpnoti puruṣaḥ kiṃ pralāpaiḥ kariṣyati | [GarPur, 1, 113 51.1]
ācodyamānāni yathā puṣpāṇi ca phalāni ca | [GarPur, 1, 113 51.2]
svakālaṃ nātivartante tathā karma purākṛtam | [GarPur, 1, 113 51.3]
śīlaṃ kulaṃ naiva na caiva vidyā jñānaṃ guṇā naiva na bījaśuddhiḥ | [GarPur, 1, 113 52.1]
bhāgyāni pūrvaṃ tapasārjitāni kāle phalantyasya yathaiva vṛkṣāḥ | [GarPur, 1, 113 52.2]
tatra mṛtyuryatra hantā tatra śrīryatra sampadaḥ | [GarPur, 1, 113 53.1]
tatra tatra svayaṃ yāti preryamāṇaḥ svakarmabhiḥ | [GarPur, 1, 113 53.2]
bhūtapūrvaṃ kṛtaṃ karma kartāramanutiṣṭhati | [GarPur, 1, 113 54.1]
yathā dhenusahasreṣu vatso vindanti mātaram | [GarPur, 1, 113 54.2]
evaṃ pūrvakṛtaṃ karma kartāramanutiṣṭhati | [GarPur, 1, 113 55.1]
sukṛtaṃ bhuṅkṣva cātmīyaṃ mūḍha kiṃ paritapyase | [GarPur, 1, 113 55.2]
yathā pūrvakṛtaṃ karma śubhaṃ vā yadi vāśubham | [GarPur, 1, 113 56.1]
tathā janmāntare tadvai kartāram anugacchati | [GarPur, 1, 113 56.2]
nīcaḥ sarṣapamātrāṇi paracchidrāṇi paśyati | [GarPur, 1, 113 57.1]
ātmano balivamātrāṇi paśyannapi na paśyati | [GarPur, 1, 113 57.2]
rāgadveṣādiyuktānāṃ na sukhaṃ kutracid dvija | [GarPur, 1, 113 58.1]
vicārya khalu paśyāmi tatsukhaṃ yatra nirvṛtiḥ | [GarPur, 1, 113 58.2]
yatra sneho bhayaṃ tatra sneho duḥkhasya bhājanam | [GarPur, 1, 113 59.1]
snehamūlāni duḥkhāni tasmiṃstyakte mahatsukham | [GarPur, 1, 113 59.2]
śarīramevāyatanaṃ duḥkhasya ca sukhasya ca | [GarPur, 1, 113 60.1]
jīvitaṃ ca śarīraṃ ca jātyaiva saha jāyate | [GarPur, 1, 113 60.2]
sarvaṃ paravaśaṃ duḥkhaṃ sarvam ātmavaśaṃ sukham | [GarPur, 1, 113 61.1]
etadvidyātsamāsena lakṣaṇaṃ sukhaduḥkhayoḥ | [GarPur, 1, 113 61.2]
sukhasyānantaraṃ duḥkhaṃ duḥkhasyānantaraṃ sukham | [GarPur, 1, 113 62.1]
sukhaṃ duḥkhaṃ manuṣyāṇāṃ cakravatparivartate | [GarPur, 1, 113 62.2]
yadgataṃ tadatikrāntaṃ yadi syāttacca dūrataḥ | [GarPur, 1, 113 63.1]
vartamānena varteta na sa śokena bādhyate | [GarPur, 1, 113 63.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe bṛhadṛ nītisāre trayodaśottaraśatatamo 'dhyāyaḥ | [GarPur, 1, 113 64.1]
{GarPur, 1, 114}
sūta uvāca | [GarPur, 1, 114 1.1]
na kaścitkasyacinmitraṃ na kaścitkasyacidripuḥ | [GarPur, 1, 114 1.2]
kāraṇādeva jāyante mitrāṇi ripavastathā | [GarPur, 1, 114 1.3]
śokatrāṇaṃ bhayatrāṇaṃ prītiviśvāsabhājanam | [GarPur, 1, 114 2.1]
kena ratnāṃmadaṃ sṛṣṭaṃ mitramityakṣaradvayam | [GarPur, 1, 114 2.2]
sakṛduccaritaṃ yena harirityakṣaradvayam | [GarPur, 1, 114 3.1]
baddhaḥ parikarastena mokṣāya gamanaṃ prati | [GarPur, 1, 114 3.2]
na mātari na dāreṣu na sodarye na cātmaje | [GarPur, 1, 114 4.1]
viśvāsastādṛśaḥ puṃsāṃ yādṛṅmitre svabhāvaje | [GarPur, 1, 114 4.2]
yadicchecchāśvatīṃ prītiṃ trīndoṣānparivarjayet | [GarPur, 1, 114 5.1]
dyūtam arthaprayogaṃ ca parokṣe dāradarśanam | [GarPur, 1, 114 5.2]
mātrā svasrā duhitrā vā na viviktāsano vaset | [GarPur, 1, 114 6.1]
balavānindriyagrāmo vidvāṃsamapi karṣati | [GarPur, 1, 114 6.2]
viparītaratiḥ kāmaḥ svāyateṣu na vidyate | [GarPur, 1, 114 7.1]
yathopāyo vadho daṇḍastathaiva hyanuvartate | [GarPur, 1, 114 7.2]
api kalpānilasyaiva turagasya mahodadheḥ | [GarPur, 1, 114 8.1]
śakyate prasaro boddhuṃ na hy araktasya cetasaḥ | [GarPur, 1, 114 8.2]
kṣaṇo nāsti raho nāsti nāsti prārthayitā janaḥ | [GarPur, 1, 114 9.1]
tena śaunaka nārīṇāṃ satītvamupajāyate | [GarPur, 1, 114 9.2]
ekaḥ vai sevate nityam anyaś cetapi rocate | [GarPur, 1, 114 10.1]
puruṣāṇāmalābhena nārī caiva pativratā | [GarPur, 1, 114 10.2]
jananī yāni kurute rahasyaṃ madanāturā | [GarPur, 1, 114 11.1]
sutaistāni na cintyāni śīlavipratipattibhiḥ | [GarPur, 1, 114 11.2]
parādhīnā nidrā parahṛdayakṛtyānusaraṇaṃ sadā helā hāsyaṃ niyatamapi śokena rahitam | [GarPur, 1, 114 12.1]
paṇe nyastaḥ kāyo viṭajanakhurairdāritagalo bahūtkaṇṭhavṛtirjagati gaṇikrāyā bahumataḥ | [GarPur, 1, 114 12.2]
agnirāpaḥ striyo mūrkhāḥ sarpā rājakulāni ca | [GarPur, 1, 114 13.1]
nityaṃ paropasevyāni sadyaḥ prāṇaharāṇi ṣaṭ | [GarPur, 1, 114 13.2]
kiṃ citraṃ yadi vedaśāstrakuśalo vipro bhavetpaṇḍitaḥ kiṃ citraṃ yadi daṇḍanītikuśalo rājā bhaveddhārmikaḥ | [GarPur, 1, 114 14.1]
kiṃ citraṃ yadi rūpayauvanavatī sādhvī bhavetkāminī taccitraṃ yadi nirdhano 'pi puruṣaḥ pāpaṃ na kuryāt kvacit | [GarPur, 1, 114 14.2]
nātmacchidraṃ pare dadyādvidyācchidraṃ parasya ca | [GarPur, 1, 114 15.1]
gūhetkūrma ivāṅgāni parabhāvaṃ ca lakṣayet | [GarPur, 1, 114 15.2]
pātālatalavāsinya uccaprākārasaṃsthitāḥ | [GarPur, 1, 114 16.1]
yadi no cikurodbhedāllabhyante kaiḥ striyo na hi | [GarPur, 1, 114 16.2]
samadharmā hi marmajñastīkṣṇaḥ svajanakaṇṭakaḥ | [GarPur, 1, 114 17.1]
na tathā bādhate śatruḥ kṛtavairo bahiḥ sthitaḥ | [GarPur, 1, 114 17.2]
sa paṇḍito yo hyanuñjayedvai miṣṭena bālaṃ viniyena śiṣṭam | [GarPur, 1, 114 18.1]
arthena nārīṃ tapasā hi devānsarvāṃśca lokāṃśca susaṃgraheṇa | [GarPur, 1, 114 18.2]
chalena mitraṃ kaluṣeṇa dharmaṃ paropatāpena samṛddhibhāvanam | [GarPur, 1, 114 19.1]
sukhena vidyāṃ puruṣeṇa nārīṃ vāñchanti vai ye na ca paṇḍitāste | [GarPur, 1, 114 19.2]
phalārthī phalinaṃ vṛkṣaṃ yaśchindyāddurmatirnaraḥ | [GarPur, 1, 114 20.1]
niṣphalaṃ tasya vai kāryaṃ mahādoṣamavāpnuyāt | [GarPur, 1, 114 20.2]
sadhano hi tapasvī ca dūrato vai kṛtaśramaḥ | [GarPur, 1, 114 21.1]
madyapastrī satītyevaṃ vipra na śraddadhāmyaham | [GarPur, 1, 114 21.2]
na viśvasedaviśvaste mitrasyāpi na viśvaset | [GarPur, 1, 114 22.1]
kadācitkupitaṃ mitraṃ sarvaṃ guhyaṃ prakāśayet | [GarPur, 1, 114 22.2]
sarvabhūteṣu viśvāsaḥ sarvabhūteṣu sāttvikaḥ | [GarPur, 1, 114 23.1]
svabhāvam ātmanā gūhedetatsādhorhi lakṣaṇam | [GarPur, 1, 114 23.2]
yasminkasminkṛte kārye kartāramanuvartate | [GarPur, 1, 114 24.1]
sarvathā vartamāno 'pi dhairyabuddhiṃ tu kārayet | [GarPur, 1, 114 24.2]
vṛddhāḥ striyo navaṃ madyaṃ śuṣkaṃ māṃsaṃ trimūlakam | [GarPur, 1, 114 25.1]
rātrau dadhi divā svapnaṃ vidvānṣaṭ parivarjayet | [GarPur, 1, 114 25.2]
viṣaṃ goṣṭhī daridrasya vṛddhasya taruṇī viṣam | [GarPur, 1, 114 26.1]
viṣaṃ kuśikṣitā vidyā ajīrṇe bhojanaṃ viṣam | [GarPur, 1, 114 26.2]
priyaṃ gānamakuṇṭhasya nīcasyoccāsanaṃ priyam | [GarPur, 1, 114 27.1]
priyaṃ dānaṃ daridrasya bhūnaś ca taruṇī priyā | [GarPur, 1, 114 27.2]
atyambupānaṃ kaṭhināśanaṃ ca dhātukṣayo vegavidhāraṇaṃ ca | [GarPur, 1, 114 28.1]
divāśayo jāgaraṇaṃ ca rātrau ṣaḍbhirnarāṇāṃ nivasanti rogāḥ | [GarPur, 1, 114 28.2]
bālātapaś cāpy atimaithunaṃ ca śmaśānadhūmaḥ karatāpanaṃ ca | [GarPur, 1, 114 29.1]
rajasvalāvaktranirīkṣaṇaṃ ca sudīrghamāyur nanukarṣayecca | [GarPur, 1, 114 29.2]
śuṣkaṃ māṃsaṃ striyo vṛddhā bālārkastaruṇaṃ dadhi | [GarPur, 1, 114 30.1]
prabhāte maithunaṃ nidrā sadyaḥ prāṇaharāṇi ṣaṭ | [GarPur, 1, 114 30.2]
sadyaḥ pakvaghṛtaṃ drākṣā bālā strī kṣīrabhojanam | [GarPur, 1, 114 31.1]
uṣṇodakaṃ tarucchāyā sadyaḥ prāṇaharāṇi ṣaṭ | [GarPur, 1, 114 31.2]
kūpodakaṃ vaṭacchāyā nārīṇāṃ ca payodharaḥ | [GarPur, 1, 114 32.1]
śītakāle bhaveduṣṇamuṣṇakāle ca śītalam | [GarPur, 1, 114 32.2]
trayo balakarāḥ sadyo bālābhyaṅgasubhojanam | [GarPur, 1, 114 33.1]
trayo balaharāḥ sadyo hyadhvā ve maithunaṃ jvaraḥ | [GarPur, 1, 114 33.2]
śuṣkaṃ māṃsaṃ payo nityaṃ bhāryāmitraiḥ sahaiva tu | [GarPur, 1, 114 34.1]
na bhoktavyaṃ nṛpaiḥ sārdhaṃ viyogaṃ kurute kṣaṇāt | [GarPur, 1, 114 34.2]
kucelina dantamalopadhāriṇaṃ bahvāśinaṃ niṣṭhuravākyabhāṣiṇam | [GarPur, 1, 114 35.1]
sūryodaye hyastamaye 'pi śāyinaṃ vimuñcati śrīrapi cakrapāṇinam | [GarPur, 1, 114 35.2]
nityaṃ chedas tṛṇānāṃ dharaṇivilekhanaṃ pādayoścāpamārṣṭiḥ dantānāmapyaśaucaṃ malinavasanatā rūkṣatā mūrdhajānām | [GarPur, 1, 114 36.1]
dve saṃdhye cāpi nidrā vivasanaśayanaṃ grāsahāsātirekaḥ svāṅge pīṭhe ca vādyaṃ nidhanamupanayetkeśavasyāpi lakṣmīm | [GarPur, 1, 114 36.2]
śiraḥ sudhautaṃ caraṇau sumārjitau varāṅganāsevanamalpabhojanam | [GarPur, 1, 114 37.1]
anagnaśāyitvamaparvamaithunaṃ cirapranaṣṭāṃ śriyamānayanti ṣaṭ | [GarPur, 1, 114 37.2]
yasya kasya tu puṣpasya pāṇāḍarasya viśeṣataḥ | [GarPur, 1, 114 38.1]
śirasā dhāryamāṇasya hyalakṣmīḥ pratihanyate | [GarPur, 1, 114 38.2]
dīpasya paścimā chāyā chāyā śayyāsanasya ca | [GarPur, 1, 114 39.1]
rajakasya tu yattīrthalakṣmīstatra tiṣṭhati | [GarPur, 1, 114 39.2]
bālātapaḥ pretadhūmaḥ strī vṛddhā taruṇaṃ dadhi | [GarPur, 1, 114 40.1]
āyuṣkāmo na seveta tathā saṃmārjanīrajaḥ | [GarPur, 1, 114 40.2]
gajāśvarathadhānyānāṃ gavāṃ caiva rajaḥ śubham | [GarPur, 1, 114 41.1]
aśubhaṃ ca vijānīyātkharoṣṭrajāvikeṣu ca | [GarPur, 1, 114 41.2]
gavāṃ rajo dhānyarajaḥ putrasyāṅgabhavaṃ rajaḥ | [GarPur, 1, 114 42.1]
etadrajo mahāśastaṃ mahāpātakanāśanam | [GarPur, 1, 114 42.2]
ajārajaḥ khararajo yattu saṃmārjanīrajaḥ | [GarPur, 1, 114 43.1]
etadrajo mahāpāpaṃ mahākilbiṣakārakam | [GarPur, 1, 114 43.2]
śūrpavāto nakhāgrāmbu snānavastramṛjodakam | [GarPur, 1, 114 44.1]
keśāmbu mārjanīreṇurhanti puṇyaṃ purā kṛtam | [GarPur, 1, 114 44.2]
viprayorvipravahnyośca dampatyoḥ svāminostathā | [GarPur, 1, 114 45.1]
antareṇa na gantavyaṃ hayasya vṛṣabhasya ca | [GarPur, 1, 114 45.2]
strīṣu rājāgnisarpeṣu svādhyāye śatrusevane | [GarPur, 1, 114 46.1]
bhogāsvādeṣu viśvāsaṃ kaḥ prājñaḥ kartumarhati | [GarPur, 1, 114 46.2]
na viśvasedaviśvastaṃ viśvastaṃ viśvastaṃ nātiviśvaset | [GarPur, 1, 114 47.1]
viśvāsādbhayamutpannaṃ mūlādapi nikṛntati | [GarPur, 1, 114 47.2]
vairiṇā saha saṃdhāya viśvasto yadi tiṣṭhati | [GarPur, 1, 114 48.1]
sa vṛkṣāgre prasupto hi patitaḥ pratibudhyate | [GarPur, 1, 114 48.2]
nātyantaṃ mṛdunā bhāvyaṃ nātyantaṃ krūrakarmaṇā | [GarPur, 1, 114 49.1]
mṛdunaiva mṛduṃ hanti dāruṇenaiva dāruṇam | [GarPur, 1, 114 49.2]
nātyantaṃ saralairbhāvyaṃ nātyantaṃ mṛdunā tathā | [GarPur, 1, 114 50.1]
saralāstatra chidyante kubjāstiṣṭhanti pādapāḥ | [GarPur, 1, 114 50.2]
namanti phalino vṛkṣā namanti guṇino janāḥ | [GarPur, 1, 114 51.1]
śuṣkavṛkṣāśca mūrkhāśca bhidyante na namanti ca | [GarPur, 1, 114 51.2]
aprārthitāni duḥkhāni yathaivāyānti yānti ca | [GarPur, 1, 114 52.1]
mārjāra iva lumpeta tathā prārthayitāra naraḥ | [GarPur, 1, 114 52.2]
pūrvaṃ paścāccarantyārye sadaiva bahusampadaḥ | [GarPur, 1, 114 53.1]
viparītamanārye ca yathecchasi tathā cara | [GarPur, 1, 114 53.2]
ṣaṭkarṇo bhidyate mantraścatuḥkarṇaś ca dhāryate | [GarPur, 1, 114 54.1]
dvikarṇasya tu mantrasya brahmāpyantaṃ na budhyate | [GarPur, 1, 114 54.2]
tayā gavā kiṃ kriyate yā na dogdhrī na garbhiṇī | [GarPur, 1, 114 55.1]
ko 'rthaḥ putreṇa jātena yo na vidvānna dhārmikaḥ | [GarPur, 1, 114 55.2]
ekenāpi suputreṇa vidyāyuktena dhīmatā | [GarPur, 1, 114 56.1]
kulaṃ puruṣasiṃhena candreṇa gaganaṃ yathā | [GarPur, 1, 114 56.2]
ekenāpi suvṛkṣeṇa puṣpitena sugandhinā | [GarPur, 1, 114 57.1]
vanaṃ suvāsitaṃ sarvaṃ suputreṇa kulaṃ yathā | [GarPur, 1, 114 57.2]
eko hi guṇavānputro nirguṇena śatena kim | [GarPur, 1, 114 58.1]
candro hanti tamāṃsyeko na ca jyotiḥsahasrakam | [GarPur, 1, 114 58.2]
lālayetpañca varṣāṇi daśa varṣāṇi tāḍayet | [GarPur, 1, 114 59.1]
prāpte tu ṣoḍaśe varṣe putraṃ mitravadācaret | [GarPur, 1, 114 59.2]
jāyamāno hareddārān vardhamāno hareddhanam | [GarPur, 1, 114 60.1]
mriyamāṇo haretprāṇānnāsti putrasamo ripuḥ | [GarPur, 1, 114 60.2]
kecinmṛgamukhā vyāghrāḥ kecidvyāghramukhā mṛgāḥ | [GarPur, 1, 114 61.1]
tatsvarūpapahijñāne hyaviśvāsaḥ pade pade | [GarPur, 1, 114 61.2]
ekaḥ kṣamāvatāṃ doṣo dvitīyo nopapadyate | [GarPur, 1, 114 62.1]
yadenaṃ kṣamayā yuktamaśaktaṃ manyate janaḥ | [GarPur, 1, 114 62.2]
etadevānumanyeta bhogā hi kṣaṇabhaṅginaḥ | [GarPur, 1, 114 63.1]
snigdheṣu ca vidagdhasya matayo vai hyanākulāḥ | [GarPur, 1, 114 63.2]
jyeṣṭhaḥ pitṛsamo bhrātā mṛte pitari śaunaka | [GarPur, 1, 114 64.1]
sarveṣāṃ sa pitā hi syātsarveṣāmanupālakaḥ | [GarPur, 1, 114 64.2]
kaniṣṭheṣu ca sarveṣu samatvenānuvartate | [GarPur, 1, 114 65.1]
samāpabhogajīveṣu yathaivaṃ tanayeṣu ca | [GarPur, 1, 114 65.2]
bahūnāmalpasārāṇāṃ samavāyo hi dāruṇaḥ | [GarPur, 1, 114 66.1]
tṛṇairāveṣṭitā rajjustayā nāgo 'pi badhyate | [GarPur, 1, 114 66.2]
apahṛtya parasvaṃ hi yastu dānaṃ prayacchati | [GarPur, 1, 114 67.1]
sa dātā narakaṃ yāti yasyārthāstasya tatphalam | [GarPur, 1, 114 67.2]
devadravyavināśena brahmasvaharaṇena ca | [GarPur, 1, 114 68.1]
kulānyakulatāṃ yānti brāhmaṇātikrameṇa ca | [GarPur, 1, 114 68.2]
brahmaghne ca surāpe ca core bhagnavrate tathā | [GarPur, 1, 114 69.1]
niṣkṛtirvihitā sadbhiḥ kṛtaghne nāsti niṣkṛtiḥ | [GarPur, 1, 114 69.2]
nāśranti pitaro devāḥ kṣudrasya vṛṣalīpateḥ | [GarPur, 1, 114 70.1]
bhāryājitasya nāśranti yasyāścopapatirgṛhe | [GarPur, 1, 114 70.2]
akṛjajñam anāryaṃ ca dīrgharoṣam anārjavam | [GarPur, 1, 114 71.1]
caturo viddhi cāṇḍālāñjātyā jāyeta pañcamaḥ | [GarPur, 1, 114 71.2]
nopekṣitavyo durbaddhi śatruralpo 'pyavajñayā | [GarPur, 1, 114 72.1]
vahniralpo 'pyasaṃhāryaḥ kurute bhasmasājjagat | [GarPur, 1, 114 72.2]
nave vayasi yaḥ śāntaḥ sa śānta iti me matiḥ | [GarPur, 1, 114 73.1]
dhātuṣu kṣīyamāṇeṣu śamaḥ kasya na jāyate | [GarPur, 1, 114 73.2]
panthāna iva viprendra sarvasādhāraṇāḥ śriyaḥ | [GarPur, 1, 114 74.1]
madīyā iti matvā vai na hi harṣayuto bhavet | [GarPur, 1, 114 74.2]
cittāyattaṃ dhātuvaśyaṃ śarīraṃ citte naṣṭe dhātavo yānti nāśam | [GarPur, 1, 114 75.1]
tasmāccittaṃ sarvadā rakṣaṇīyaṃ svasthe citte dhātavaḥ sambhavanti | [GarPur, 1, 114 75.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe bṛhadṛ nītisāre caturdaśottaraśatatamo 'dhyāyaḥ | [GarPur, 1, 114 76.1]
{GarPur, 1, 115}
sūta uvāca | [GarPur, 1, 115 1.1]
kumāryāṃ ca kumitraṃ ca kurājānaṃ kuputrakam | [GarPur, 1, 115 1.2]
kukanyāṃ ca kudeśaṃ ca dūrataḥ parivarjayet | [GarPur, 1, 115 1.3]
dharmaḥ pravrajitastapaḥ pracalitaṃ satyaṃ ca dūraṃ gataṃ pṛthvī vandhyaphalā janāḥ kapaṭino laulye sthitā brāhmaṇāḥ | [GarPur, 1, 115 2.1]
martyāḥ strīvaśagāḥ striyaśca capalā nīcā janā unnatāḥ hā kaṣṭaṃ khalu jīvitaṃ kaliyuge dhanyā janā ye mṛtāḥ | [GarPur, 1, 115 2.2]
dhanyāste ye na paśyanti deśabhaṅgaṃ kulakṣayam | [GarPur, 1, 115 3.1]
paracittagatān dārānputraṃ kuvyasane sthitam | [GarPur, 1, 115 3.2]
kuputre nirvṛtirnāsti kubhāryāyāṃ kuto ratiḥ | [GarPur, 1, 115 4.1]
sumitre nāsti viśvāsaḥ kurājye nāsti jīvitam | [GarPur, 1, 115 4.2]
parānnaṃ ca parasvaṃ ca paraśayyāḥ parastriyaḥ | [GarPur, 1, 115 5.1]
paraveśmani vāsaśca śakrādapi harecchriyam | [GarPur, 1, 115 5.2]
ālāpādgātrasaṃsparśātsaṃsargātsaha bhojanāt | [GarPur, 1, 115 6.1]
āsanācchayanādyānātpāpaṃ saṃkramate nṛṇām | [GarPur, 1, 115 6.2]
striyo naśyanti rūpeṇa tapaḥ krodhena naśyati | [GarPur, 1, 115 7.1]
gāvo dvarapracāreṇa śūdrānnena dvijottamaḥ | [GarPur, 1, 115 7.2]
āsanādekaśayyāyāṃ bhojanāt paṅktisaṅkarāt | [GarPur, 1, 115 8.1]
tataḥ saṃkramate pāpaṃ ghaṭāddhaṭa ivodakam | [GarPur, 1, 115 8.2]
lālane bahavo doṣāstāḍane bahavo guṇāḥ | [GarPur, 1, 115 9.1]
tasmācchiṣyaṃ ca putraṃ ca tāḍayenna tu lālayet | [GarPur, 1, 115 9.2]
adhvā jarā dehavatāṃ parvatānāṃ jalaṃ jarā | [GarPur, 1, 115 10.1]
asaṃbhogaśca nārīṇāṃ vastrāṇāmātapo jarā | [GarPur, 1, 115 10.2]
adhamāḥ kalimicchanti sandhimicchati madhyamāḥ | [GarPur, 1, 115 11.1]
uttamā mānamicchanti māno hi mahatāṃ dhanam | [GarPur, 1, 115 11.2]
māno hi mūlamarthasya māne sati dhanena kim | [GarPur, 1, 115 12.1]
prabhraṣṭamānadarpasya kiṃ dhanena kimāyuṣā | [GarPur, 1, 115 12.2]
adhamā dhanamicchanti dhanamānau hi madhyamāḥ | [GarPur, 1, 115 13.1]
uttamā mānamicchanti māno hi mahatāṃ dhanam | [GarPur, 1, 115 13.2]
vane 'pi siṃhā na namanti kaṃ ca bubhukṣitā māṃsanirīkṣaṇaṃ ca | [GarPur, 1, 115 14.1]
dhanairvihīnāḥ sukuleṣu jātā na nīcakarmāṇi samārabhante | [GarPur, 1, 115 14.2]
nābhiṣeko na saṃskāraḥ siṃhasya kriyate vane | [GarPur, 1, 115 15.1]
nityamūrjitasattvasya svayameva mṛgendratā | [GarPur, 1, 115 15.2]
vaṇikpramādī bhṛkaśca mānī bhikṣurvilāsī hyadhanaśca kāmī | [GarPur, 1, 115 16.1]
varāṅganā cāpriyavādinī ca na te ca karmāṇi samārabhante | [GarPur, 1, 115 16.2]
dātā daridraḥ kṛpaṇo 'rthayuktaḥ puttro 'vidheyaḥ kujanasya sevā | [GarPur, 1, 115 17.1]
paropakāreṣu narasya mṛtyuḥ prajāyate duścaritāni pañca | [GarPur, 1, 115 17.2]
kāntāviyogaḥ svajanāpamānaṃ ṛṇasya śeṣaḥ kujanasya sevā | [GarPur, 1, 115 18.1]
dāridryābhāvād vimukhāśca mitrā vināgninā pañca dahanti tīvrāḥ | [GarPur, 1, 115 18.2]
cintāsahasreṣu ca teṣu madhye cintāścatasro 'pyasidhāratulyāḥ | [GarPur, 1, 115 19.1]
nīcāpamānaṃ kṣudhitaṃ kalatraṃ bhāryā viraktā sahajoparodhaḥ | [GarPur, 1, 115 19.2]
vaśyaśca putre 'rthakarī ca vidyā arogitā sajjanasaṃgatiśca | [GarPur, 1, 115 20.1]
iṣṭā ca bhāryā vaśavartinī ca duḥkhasya mūloddharaṇāni pañca | [GarPur, 1, 115 20.2]
kuraṅgamātaṅgapataṅgaṃbhṛgamīnā hatāḥ pañcabhir eva pañca | [GarPur, 1, 115 21.1]
ekaḥ pramāthī sa kathaṃ na ghātyo yaḥ sevate pañcabhireva pañca | [GarPur, 1, 115 21.2]
adhīraḥ karkaśaḥ stabdhaḥ kucelaḥ svayamāgataḥ | [GarPur, 1, 115 22.1]
pañca viprā na pūjyante bṛhaspatisamā api | [GarPur, 1, 115 22.2]
āyuḥ karma ca vittaṃ ca vidyā nidhanameva ca | [GarPur, 1, 115 23.1]
pañcaitāni vivicyante jāyamānasya dehinaḥ | [GarPur, 1, 115 23.2]
parvatārohaṇe toye gokule duṣṭanigrahe | [GarPur, 1, 115 24.1]
patitasya samutthāne śastāḥ pañca guṇāḥ smṛtāḥ | [GarPur, 1, 115 24.2]
abhracchāyā khale prītiḥ paranārīṣu saṃgatiḥ | [GarPur, 1, 115 25.1]
pañcaite hyasthirā bhāvā yauvanāni dhanāni ca | [GarPur, 1, 115 25.2]
asthiraṃ jīvitaṃ loke asthiraṃ dhanayauvanam | [GarPur, 1, 115 26.1]
asthiraṃ puttradārādyaṃ dharmaḥ kīrtiryaśaḥ sthiram | [GarPur, 1, 115 26.2]
śatajīvitam atyalpaṃ rātristasyārdhahāriṇī | [GarPur, 1, 115 27.1]
vyādhiśokajarāyāsairardhaṃ tadapi niṣphalam | [GarPur, 1, 115 27.2]
āyurvarṣaśataṃ nṛṇāṃ parimitaṃ rātrau tadardhaṃ gataṃ tasyārdhasthitakiṃcidardham adhikaṃ bālyasya kāle gatam | [GarPur, 1, 115 28.1]
kiṃcid bandhuviyogaduḥkhamaraṇair bhūpālasevāgataṃ śeṣaṃ vāritaraṅgagarbhacapalaṃ mānena kiṃ māninām | [GarPur, 1, 115 28.2]
ahorātramayo loke jarārūpeṇa saṃcaret | [GarPur, 1, 115 29.1]
mṛtyurgrasati bhūtāni pavanaṃ pannago yathā | [GarPur, 1, 115 29.2]
gacchatastiṣṭhato vāpi jāgrataḥ svapato na cet | [GarPur, 1, 115 30.1]
sarvasattvahitārthāya paśoriva viceṣṭitam | [GarPur, 1, 115 30.2]
ahitahitavicāraśūnyabuddheḥ śrutisamaye bahubhirvitarkitasya | [GarPur, 1, 115 31.1]
udarabharaṇamātratuṣṭabuddheḥ puruṣapaśośca paśośca ko viśeṣaḥ | [GarPur, 1, 115 31.2]
śaurye tapasi dāne ca yasya na prathitaṃ yaśaḥ | [GarPur, 1, 115 32.1]
vidyāyāmarthalābhe vā māturuccāra eva saḥ | [GarPur, 1, 115 32.2]
yajjīvyate kṣaṇamapi prathitaṃ manuṣyairvijñānavikramayaśobhirabhagnamānaiḥ | [GarPur, 1, 115 33.1]
tannāma jīvitamiti pravadanti tajjñāḥ kāko 'pi jīvati ciraṃ ca baliṃ ca bhuṅkte | [GarPur, 1, 115 33.2]
kiṃ jīvitena dhanamānavivarjitena mitreṇa kiṃ bhavati bhītisaśaṅkitena | [GarPur, 1, 115 34.1]
siṃhavrataṃ carata gacchata mā viṣādaṃ kāko 'pi jīvati ciraṃ ca baliṃ ca bhuṅkte | [GarPur, 1, 115 34.2]
yo vātmanīha na gurau na ca bhṛtyavarge dīne dayāṃ na kurute na ca mitrakārye | [GarPur, 1, 115 35.1]
kiṃ tasya jīvitaphalena manuṣyaloke kāko 'pi jīvati ciraṃ ca baliṃ ca bhuṅkte | [GarPur, 1, 115 35.2]
yasya trivargaśūnyāni dinānyāyānti yānti ca | [GarPur, 1, 115 36.1]
sa lauhakārabhastreva śvasannapi na jīvati | [GarPur, 1, 115 36.2]
svādhīnavṛtteḥ sāphalyaṃ na parādhīnavartitā | [GarPur, 1, 115 37.1]
ye parādhīnakarmāṇo jīvanto 'pi ca te mṛtāḥ | [GarPur, 1, 115 37.2]
supūrā vai kāpuruṣāḥ supūro mūṣikāñjaliḥ | [GarPur, 1, 115 38.1]
asaṃtuṣṭaḥ kāpuruṣaḥ svalpakenāpi tuṣyati | [GarPur, 1, 115 38.2]
abhracchāyā tṛṇādagnir no ca sevā patho jalam | [GarPur, 1, 115 39.1]
veśyārāgaḥ khale prītiḥ ṣaḍete budbudopamāḥ | [GarPur, 1, 115 39.2]
vācā vihitasārthena loko na ca sukhāyate | [GarPur, 1, 115 40.1]
jīvitaṃ mānamūlaṃ hi māne mlāne kutaḥ sukham | [GarPur, 1, 115 40.2]
abalasya balaṃ rājā bālasya ruditaṃ balam | [GarPur, 1, 115 41.1]
balaṃ mūrkhasya maunaṃ hi taskarasyānṛtaṃ balam | [GarPur, 1, 115 41.2]
yathāyathā hi puruṣaḥ śāstraṃ samadhigacchati | [GarPur, 1, 115 42.1]
tathātathāsya medhā syādvijñānaṃ cāsya rocate | [GarPur, 1, 115 42.2]
yathāyathā hi puruṣaḥ kalyāṇe kurute matim | [GarPur, 1, 115 43.1]
tathātathā hi sarvatra śliṣyate lokasupriyaḥ | [GarPur, 1, 115 43.2]
lobhapramādaviśvāsaiḥ puruṣo naśyati tribhiḥ | [GarPur, 1, 115 44.1]
tasmāllobho na kartavyaḥ pramādo no na viśvaset | [GarPur, 1, 115 44.2]
tāvadbhayasya bhetavyaṃ yāvadbhayamanāgatam | [GarPur, 1, 115 45.1]
utpanne tu bhaye tīvre sthātavyaṃ vai hyabhītavat | [GarPur, 1, 115 45.2]
ṛṇaśeṣaṃ cāgniśeṣaṃ vyādhiśeṣaṃ tathaiva ca | [GarPur, 1, 115 46.1]
punaḥ punaḥ pravardhante tasmāccheṣaṃ na kārayet | [GarPur, 1, 115 46.2]
kṛte pratikṛtaṃ kuryāddhiṃsite pratihiṃsitam | [GarPur, 1, 115 47.1]
na tatra doṣaṃ paśyāmi duṣṭe doṣaṃ samācaret | [GarPur, 1, 115 47.2]
parokṣe kāryahantāraṃ pratyakṣe priyavādinam | [GarPur, 1, 115 48.1]
varjayettādṛśaṃ mitraṃ māyāmayamariṃ tathā | [GarPur, 1, 115 48.2]
durjanasya hi saṃgena sujano 'pi vinaśyati | [GarPur, 1, 115 49.1]
prasannamapi pānīyaṃ kardamaiḥ kaluṣīkṛtam | [GarPur, 1, 115 49.2]
sa bhuṅkte sa dvijo bhuṅkte samaśeṣanirūpaṇam | [GarPur, 1, 115 50.1]
tasmātsarvaprayatnena dvijaḥ pūjyaḥ prayatnataḥ | [GarPur, 1, 115 50.2]
tadbhujyate yaddvijabhuktaśeṣaṃ sa buddhimānyo na karoti pāpam | [GarPur, 1, 115 51.1]
tatsauhṛdaṃ yat kriyate parokṣe dambhairvinā yaḥ kriyate sa dharmaḥ | [GarPur, 1, 115 51.2]
na sā sabhā yatra na santi vṛddhāḥ vṛddhā na te ye na vadanti dharmam | [GarPur, 1, 115 52.1]
dharmaḥ sa no yatra na satyamasti naitatsatyaṃ yacchalenānuviddham | [GarPur, 1, 115 52.2]
brāhmaṇo 'pi manuṣyāṇāmādityaścaiva tejasām | [GarPur, 1, 115 53.1]
śiro 'pi sarvagātrāṇāṃ vratānāṃ satyamuttamam | [GarPur, 1, 115 53.2]
tanmaṅgalaṃ yatra manaḥ prasannaṃ tajjīvanaṃ yanna parasya sevā | [GarPur, 1, 115 54.1]
tadarjitaṃ yatsvajanena bhuktaṃ tadgarjitaṃ yatsamare ripūṇām | [GarPur, 1, 115 54.2]
sā strī yā na madaṃ kuryātsa sukhī tṛṣṇayojjhitaḥ | [GarPur, 1, 115 55.1]
tanmitraṃ yatra viśvāsaḥ puruṣaḥ sa jitendriyaḥ | [GarPur, 1, 115 55.2]
tatra muktādarasneho viluptaṃ yatra sauhṛdam | [GarPur, 1, 115 56.1]
tadeva kevalaṃ ślāghyaṃ yasyātmā kriyate stutau | [GarPur, 1, 115 56.2]
nadīnāmagnihotrāṇāṃ bhāratasya kalasya ca | [GarPur, 1, 115 57.1]
mūlānveṣo na kartavyo mūlāddoṣo na hīyate | [GarPur, 1, 115 57.2]
lavaṇajalāntā nadyaḥ strībhedāntaṃ ca maithunam | [GarPur, 1, 115 58.1]
paiśunyaṃ janavārtāntaṃ vittaṃ duḥkhatrayāntakam | [GarPur, 1, 115 58.2]
rājyaśrīr brahmaśāpāntā pāpāntaṃ brahmavarcasam | [GarPur, 1, 115 59.1]
ācāntaṃ ghoṣavāsāntaṃ kulasyāntaṃ striyā prabho | [GarPur, 1, 115 59.2]
sarve kṣayāntā nilayāḥ patanāntāḥ samucchrayāḥ | [GarPur, 1, 115 60.1]
saṃyogā viprayogāntā maraṇāntaṃ hi jīvitam | [GarPur, 1, 115 60.2]
yadīcchetpunarāgantuṃ nātidūramanuvrajet | [GarPur, 1, 115 61.1]
udakāntānnivarteta snigdhavarṇācca pādapāt | [GarPur, 1, 115 61.2]
anāyake na vastavyaṃ na caiva bahunāyake | [GarPur, 1, 115 62.1]
strīnāyake na vastavyaṃ vastavyaṃ bālanāyake | [GarPur, 1, 115 62.2]
pitā rakṣati kaumāre bhartā rakṣati yauvane | [GarPur, 1, 115 63.1]
putrastu sthavire kāle na strī svātantryamarhati | [GarPur, 1, 115 63.2]
tyajedvandhyāmaṣṭame 'bde navame tu mṛtaprajām | [GarPur, 1, 115 64.1]
ekādaśe strījananīṃ sadyaś cāpriyavādinīm | [GarPur, 1, 115 64.2]
anarthitvānmanuṣyāṇāṃ bhiyā parijanasya ca | [GarPur, 1, 115 65.1]
arthādapetamaryādāstrayastiṣṭhanti bhartṛṣu | [GarPur, 1, 115 65.2]
aśvaṃ śrāntaṃ gajaṃ mattaṃ gāvaḥ prathamasūtikāḥ | [GarPur, 1, 115 66.1]
anūdake ca maṇḍūkānprājño dūreṇa varjayet | [GarPur, 1, 115 66.2]
arthāturāṇāṃ na suhṛnna bandhuḥ kāmāturāṇāṃ na bhayaṃ na lajjā | [GarPur, 1, 115 67.1]
cintāturāṇāṃ na sukhaṃ na nidrā kṣudhāturāṇāṃ na balaṃ na tejaḥ | [GarPur, 1, 115 67.2]
kuto nidrā daridrasya parapreṣyavarasya ca | [GarPur, 1, 115 68.1]
paranārīprasaktasya paradravyaharasya ca | [GarPur, 1, 115 68.2]
sukhaṃ svapity anṛṇavān vyādhimuktaśca yo naraḥ | [GarPur, 1, 115 69.1]
sāvakāśastu vai bhuṅkte yastu dārairna saṃgataḥ | [GarPur, 1, 115 69.2]
ambhasaḥ parimāṇe unnataṃ kamalaṃ bhavet | [GarPur, 1, 115 70.1]
svasvāminā balavatā bhṛtyo bhavati garvitaḥ | [GarPur, 1, 115 70.2]
sthānasthitasya padmasya mitre varuṇabhāskarau | [GarPur, 1, 115 71.1]
sthānacyutasya tasyaiva kledaśoṣaṇakārakau | [GarPur, 1, 115 71.2]
ye padasthasya mitrāṇi te tasya riputāṃ gatāḥ | [GarPur, 1, 115 72.1]
bhānoḥ padme jale prītiḥ sthaloddharaṇaśoṣaṇaḥ | [GarPur, 1, 115 72.2]
sthānasthitāni pūjyante pūjyante ca pade sthitāḥ | [GarPur, 1, 115 73.1]
sthānabhraṣṭā na pūjyante keśā dantā nakhā narāḥ | [GarPur, 1, 115 73.2]
ācāraḥ kulam ākhyāti deśamākhyāti bhāṣitam | [GarPur, 1, 115 74.1]
sambhramaḥ snehamākhyāti vapurākhyāti bhojanam | [GarPur, 1, 115 74.2]
vṛthā vṛṣṭiḥ samudrasya vṛthā tṛptasya bhojanam | [GarPur, 1, 115 75.1]
vṛthā dānaṃ samṛddhasya nīcasya sukṛtaṃ vṛthā | [GarPur, 1, 115 75.2]
dūrastho 'pi samīpastho yo yasya hṛdaye sthitaḥ | [GarPur, 1, 115 76.1]
hṛdayādapi niṣkrāntaḥ samīpastho 'pi dūrataḥ | [GarPur, 1, 115 76.2]
mukhabhaṅgaḥ svaro dīno gātrasvedo mahadbhayam | [GarPur, 1, 115 77.1]
maraṇe yāni cihnāni tāni cihnāni yācake | [GarPur, 1, 115 77.2]
kubjasya kīṭaghātasya vātānniṣkāsitasya ca | [GarPur, 1, 115 78.1]
śikhare vasatastasya varaṃ janma na yācitam | [GarPur, 1, 115 78.2]
jagatpatirhi yācitvā viṣṇurvāmanatāṃ yataḥ | [GarPur, 1, 115 79.1]
kānyo 'dhikatarastasya yo 'rtho yāti na lāghavam | [GarPur, 1, 115 79.2]
mātā śatruḥ pitā vairī bālā yena na pāṭhitāḥ | [GarPur, 1, 115 80.1]
sabhāmadhye na śobhante haṃsamadhye bakā yathā | [GarPur, 1, 115 80.2]
vidyā nāma kurūparūpam adhikaṃ vidyātiguptaṃ dhanaṃ vidyā sādhukarī janapriyakarī vidyā gurūṇāṃ guruḥ | [GarPur, 1, 115 81.1]
vidyā bandhujanārtināśanakarī vidyā paraṃ daivataṃ vidyā rājasu pūjitā hi manujo vidyāvihīnaḥ paśuḥ | [GarPur, 1, 115 81.2]
gṛhe cābhyantare dravyaṃ lagnaṃ caiva tu dṛśyate | [GarPur, 1, 115 82.1]
aśeṣaṃ haraṇīyaṃ ca vidyā na hriyate paraiḥ | [GarPur, 1, 115 82.2]
śaunakīyaṃ nītisāraṃ viṣṇuḥ sarvatratāni ca | [GarPur, 1, 115 83.1]
kathayāmāsa vai pūrvaṃ tatra śuśrāva śaṅkaraḥ | [GarPur, 1, 115 83.2]
śaṅkarādaśṛṇodvyāso vyāsādasmābhireva ca | [GarPur, 1, 115 83.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe śaunakoktanītisārādivarṇanaṃ nāma pañcadaśottaraśatatamo 'dhyāyaḥ | [GarPur, 1, 115 84.1]
{GarPur, 1, 116}
brahmovāca | [GarPur, 1, 116 1.1]
vratāni vyāsa vakṣyāmi hariryaiḥ sarvado bhavet | [GarPur, 1, 116 1.2]
sarvamāsarkṣatithiṣu vāreṣu harirarcitaḥ | [GarPur, 1, 116 1.3]
ekabhaktena naktena upavāsaphalādinā | [GarPur, 1, 116 2.1]
dadāti dhanadhānyādi putrarājyajayādikam | [GarPur, 1, 116 2.2]
vaiśvānaraḥ pratipadi kuberaḥ pūjito 'rthadaḥ | [GarPur, 1, 116 3.1]
poṣya brahmo pratipadyarcitaḥ śris tathāśvinī | [GarPur, 1, 116 3.2]
dvitīyāyāṃ yamo lakṣmīnārāyaṇa ihārthadaḥ | [GarPur, 1, 116 4.1]
tṛtīyāyāṃ tridevāśca gaurīvighneśaśaṅkarāḥ | [GarPur, 1, 116 4.2]
caturthyāṃ ca caturvyūhaḥ pañcamyāmarcito hariḥ | [GarPur, 1, 116 5.1]
kārtikeyo raviḥ ṣaṣṭhyāṃ saptamyāṃ bhāskaro 'rthadaḥ | [GarPur, 1, 116 5.2]
durgāṣṭamyāṃ navamyāṃ ca mātaro 'tha diśo 'rthadāḥ | [GarPur, 1, 116 6.1]
daśamyāṃ ca yamaścandra ekādaśyāmṛṣīnyajet | [GarPur, 1, 116 6.2]
dvādaśyāṃ ca hariḥ kāmastrayodaśyāṃ maheśvaraḥ | [GarPur, 1, 116 7.1]
caturdaśyāṃ pañcadaśyāṃ brahmā ca pitaro 'rthadāḥ | [GarPur, 1, 116 7.2]
amāvāsyāṃ pūjanīyā vārā vai bhāskarādayaḥ | [GarPur, 1, 116 8.1]
nakṣatrāṇi ca yogāśca pūjitāḥ sarvadāyakāḥ | [GarPur, 1, 116 8.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe tithyādivratavarṇanaṃ nāma ṣoḍaśottaraśatatamo 'dhyāyaḥ | [GarPur, 1, 116 9.1]
{GarPur, 1, 117}
brahmovāca | [GarPur, 1, 117 1.1]
mārgaśīrṣe site pakṣe vyāsānaṅgatrayodaśī | [GarPur, 1, 117 1.2]
mallikājaṃ dantakāṣṭhaṃ dhuttūraiḥ pūjayecchivam | [GarPur, 1, 117 1.3]
anaṅgāyeti naivedyaṃ madhaprāśyātha pauṣake | [GarPur, 1, 117 2.1]
yogeśvaraṃ pūjayecca bilvapatraiḥ kadambajam | [GarPur, 1, 117 2.2]
dantakāṣṭhaṃ candanādi naivedyaṃ kṛsarādikam | [GarPur, 1, 117 2.3]
māghe naṭeśvarāyārcya kundairmauktikamālayā | [GarPur, 1, 117 3.1]
plakṣeṇa dantakāṣṭhaṃ ca naivedyaṃ pūrikā mune | [GarPur, 1, 117 3.2]
vīreśvaraṃ phālgune tu pūjayettu marūbakaiḥ | [GarPur, 1, 117 4.1]
śarkarāśākamaṇḍāśca cūtajaṃ dantadhāvanam | [GarPur, 1, 117 4.2]
caitre yajet surūpāya karpūraṃ prāśayenniśi | [GarPur, 1, 117 5.1]
dantadhāvanāṭajaṃ naivedyaṃ śaṣkulīṃ dadet | [GarPur, 1, 117 5.2]
pūjā damanakaḥ śambhor vaiśākhe 'śokapuṣpakaiḥ | [GarPur, 1, 117 6.1]
mahārūpāya naivedyaṃ guḍabhaktaṃ puṭṭabaram | [GarPur, 1, 117 6.2]
dantakāṣṭhaṃ prāśayecca dadej jātīphalaṃ tathā | [GarPur, 1, 117 7.1]
pradyumnaṃ pūjayejjyeṣṭhe campakairbilvajaṃ daśet | [GarPur, 1, 117 7.2]
lavagārā tathāṣaḍhi umāmadati śāsanaḥ | [GarPur, 1, 117 8.1]
aguruṃ dantakāṣṭhaṃ ca tamapāmārgakairyajet | [GarPur, 1, 117 8.2]
śrāvaṇe karavīraṃ ca śambhave śūlapāṇaye | [GarPur, 1, 117 9.1]
gandhāśano ghṛtādyaiśca karavīrajaśodhanam | [GarPur, 1, 117 9.2]
sadyojātaṃ bhādrapade bakulaiḥ pūpakairyajet | [GarPur, 1, 117 10.1]
gandharvāśo madanakamāśvine ca surādhipam | [GarPur, 1, 117 10.2]
campakaiḥ svarṇavāyādojinmodakasaṃpradaḥ | [GarPur, 1, 117 11.1]
khādiraṃ dantakāṣṭhaṃ ca kārtike rudramarcayet | [GarPur, 1, 117 11.2]
badaryā dantakāṣṭhaṃ ca madano daśamāśanaḥ | [GarPur, 1, 117 12.1]
kṣīraśākapradaḥ padmair abdante śivamarcayet | [GarPur, 1, 117 12.2]
ratimuktamanaṅgaṃ ca svarṇamaṇḍalasaṃsthitam | [GarPur, 1, 117 13.1]
gandhādyairdaśasāhasraṃ tilavrīhyādi homayet | [GarPur, 1, 117 13.2]
jāgaraṃ gītavaditraṃ prabhita 'bhyarcya vedayet | [GarPur, 1, 117 14.1]
dvijāya śayyāṃ pātraṃ ca chatraṃ vastramupānahau | [GarPur, 1, 117 14.2]
gāṃ dvijaṃ bhojayedbhaktyā kṛtakṛtyo bhavennaraḥ | [GarPur, 1, 117 15.1]
etadudyāpanaṃ sarvaṃ vrateṣu dhyeyam īdṛśam | [GarPur, 1, 117 15.2]
phalaṃ ca śrīsutārogyasaubhāgyasvargataṃ bhavet | [GarPur, 1, 117 15.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe 'naṅgatrayodaśīvrataṃ nāma saptadaśottaraśatatamo 'dhyāyaḥ | [GarPur, 1, 117 16.1]
{GarPur, 1, 118}
brahmovāca | [GarPur, 1, 118 1.1]
vrataṃ kaivalyaśamanam akhaṇḍadvādaśīṃ vade | [GarPur, 1, 118 1.2]
mārgaśīrṣe site pakṣe gavyāśī samupoṣitaḥ | [GarPur, 1, 118 1.3]
dvādaśyāṃ pūjayed viṣṇuṃ dadyānmāsacatuṣṭayam | [GarPur, 1, 118 2.1]
pañcavrīhiyutaṃ pātraṃ viprāyedamudāharet | [GarPur, 1, 118 2.2]
saptajanmani he viṣṇo yanmayā hi vrataṃ kṛtam | [GarPur, 1, 118 3.1]
bhagavaṃstvatprasādena tadakhaṇḍamihāstu me | [GarPur, 1, 118 3.2]
yathākhaṇḍaṃ jagatsarvaṃ tvameva puruṣottama | [GarPur, 1, 118 4.1]
tathākhilānyakhaṇḍāni vratāni mama santi vai | [GarPur, 1, 118 4.2]
saktupātrāṇi caitrādau śrāvaṇādau ghṛtānvitān | [GarPur, 1, 118 5.1]
vratakṛd vatapūrṇastu strīputrasvargabhāgbhavet | [GarPur, 1, 118 5.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe 'khaṇḍadvādaśīvratakathanaṃ nāmāṣṭādaśottaraśatatamo 'dhyāyaḥ | [GarPur, 1, 118 6.1]
{GarPur, 1, 119}
brahmovāca | [GarPur, 1, 119 1.1]
agastyārghyavrataṃ vakṣye bhuktimuktipradāyakam | [GarPur, 1, 119 1.2]
aprāpte bhāskare kanyāṃ sati bhāge tribhirdinaiḥ | [GarPur, 1, 119 1.3]
arghyaṃ dadyādagastyāya mūrtiṃ sampūjya vai mune | [GarPur, 1, 119 2.1]
kāśapuṣpamayīṃ kumbhe pradoṣe kṛtajāgaraḥ | [GarPur, 1, 119 2.2]
dadhyakṣatādyaiḥ sampūjya upoṣya phalapuṣpakaiḥ | [GarPur, 1, 119 3.1]
pañcavarṇasamāyuktaṃ hemaraupyasamanvitam | [GarPur, 1, 119 3.2]
saptadhānyayutaṃ pātraṃ dadhicandanacarcitam | [GarPur, 1, 119 4.1]
agastyaḥ khanamāneti mantreṇārghyaṃ pradāpayet | [GarPur, 1, 119 4.2]
khāsapuṣpapratīkāśa agnimārutasambhava | [GarPur, 1, 119 5.1]
mitrāvāruṇayoḥ putro kumbhayone namo 'stu te | [GarPur, 1, 119 5.2]
śūdrastryādiranenaiva tyajeddhānyaṃ phalaṃ rasam | [GarPur, 1, 119 6.1]
dadyāddvijātaye kumbhaṃ sahiraṇyaṃ sadakṣiṇam | [GarPur, 1, 119 6.2]
bhojayecca dvijānsapta varṣaṃ kṛtvā tu sarvabhāk | [GarPur, 1, 119 6.3]
iti śrīgāruḍe mahāpurāṇe prathamāṃśākhye ācārakāṇḍe 'gastyārghyavrataṃ nāmaikonaviṃśatyuttaraśatatamo 'dhyāyaḥ | [GarPur, 1, 119 7.1]
{GarPur, 1, 120}
brahmovāca | [GarPur, 1, 120 1.1]
rambhātṛtīyāṃ vakṣye ca saubhāgyaśrīsutādidām | [GarPur, 1, 120 1.2]
mārgaśīrṣe site pakṣe tṛtīyāyāmupoṣitaḥ | [GarPur, 1, 120 1.3]
gaurīṃ yajed bilvapatraiḥ kuśodakakarastataḥ | [GarPur, 1, 120 2.1]
kadambādau girisutāṃ pauṣe marubakairyajet | [GarPur, 1, 120 2.2]
karpūrādaḥ kṛsarado mallikādantakāṣṭhakṛt | [GarPur, 1, 120 3.1]
māgheṣu bhadrāṃ kalhārairghṛtāśo maṇḍakapradaḥ | [GarPur, 1, 120 3.2]
gītīmayaṃ dantakāṣṭhaṃ phālgune gomatīṃ yajet | [GarPur, 1, 120 4.1]
kundaiḥ kṛtvā dantakāṣṭhaṃ jīvāśaḥ śaṣkulīpradaḥ | [GarPur, 1, 120 4.2]
viśālākṣīṃ damanakaiścaitre ca kṛsarapradaḥ | [GarPur, 1, 120 5.1]
dadhiprāśo dantakāṣṭhaṃ tagaraṃ śrīmukhīṃ yajet | [GarPur, 1, 120 5.2]
vaiśākhe karṇikāraiśca aśokāśo vaṭapradaḥ | [GarPur, 1, 120 6.1]
jyeṣṭhe nārāyaṇīmarcecchatapatraiśca khaṇḍadaḥ | [GarPur, 1, 120 6.2]
lavaṅgāśo bhavedeva āṣāḍhe mādhavīṃ yajet | [GarPur, 1, 120 6.3]
tilāśo bilvapatraiśca kṣīrānnavaṭakapradaḥ | [GarPur, 1, 120 7.1]
audumbaraṃ dantakāṣṭhaṃ tagaryāḥ śrāvaṇe śriyam | [GarPur, 1, 120 7.2]
dantakāṣṭhaṃ mallikāyāḥ kṣīrado hyuttamāṃ yajet | [GarPur, 1, 120 8.1]
padmairyajedbhādrapade śṛṅgadāśo gṛḍādidaḥ | [GarPur, 1, 120 8.2]
rājaputrīṃ cāśvayuje japāpuṣpaiśca jīrakam | [GarPur, 1, 120 9.1]
prāśayenniśi naivedyaiḥ kṛsaraiḥ kārtike yajet | [GarPur, 1, 120 9.2]
jātīpuṣpaiḥ padmajāṃ ca pañcagavyāśano yajet | [GarPur, 1, 120 10.1]
ghṛtaudanaṃ ca varṣānte sapatnīkāndvijānyajet | [GarPur, 1, 120 10.2]
umāmaheśvaraṃ pūjya pradadyācca guḍādikam | [GarPur, 1, 120 11.1]
vastracchatrasuvarṇādyaiḥ rātrau ca kṛtajāgaraḥ | [GarPur, 1, 120 11.2]
gītavādyair dadat pratargavādyaṃ sarvam āpnuyāt | [GarPur, 1, 120 11.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe rambhātṛtīyāvrataṃ nāma viṃśatyuttaraśatatamo 'dhyāyaḥ | [GarPur, 1, 120 12.1]
{GarPur, 1, 121}
brahmovāca | [GarPur, 1, 121 1.1]
cāturmāsyavratānyūce ekādaśyāṃ samācaret | [GarPur, 1, 121 1.2]
āṣāḍhyāṃ paurṇamāsyāṃ vā sarveṇa harim arcya ca | [GarPur, 1, 121 1.3]
idaṃ vrataṃ mayā deva gṛhītaṃ puratastava | [GarPur, 1, 121 2.1]
nirvighnaṃ siddhimāpnotu prasanne tvayi keśava | [GarPur, 1, 121 2.2]
gṛhīte 'sminvrate deva yadyapūrṇe mriyāmyaham | [GarPur, 1, 121 3.1]
tanme bhavatu sampūrṇaṃ tvatprasādājjanārdana | [GarPur, 1, 121 3.2]
evamabhyarcya gṛhṇīyādvratārcanajapādikam | [GarPur, 1, 121 4.1]
sarvāghaṃ ca kṣayaṃ yāti cikīrṣedyo harervratam | [GarPur, 1, 121 4.2]
snātvā yo 'bhyarcya gṛhṇīyādvratārcanajapādikam | [GarPur, 1, 121 5.1]
snātvā yaccaturo māsānekabhaktena pūjayet | [GarPur, 1, 121 5.2]
viṣṇuṃ sa yāti viṣṇor va lokaṃ malavivarjitam | [GarPur, 1, 121 5.3]
madyamāṃsasurātyāgī vedaviddharipūjanāt | [GarPur, 1, 121 6.1]
tailavarji viṣṇulokaṃ viṣṇubhāk kṛcchrapādakṛt | [GarPur, 1, 121 6.2]
ekarātropavāsācca devo vaimāniko bhavet | [GarPur, 1, 121 7.1]
śvetadvīpaṃ trirātrāttu vrajetṣaṣṭhānnakṛnnaraḥ | [GarPur, 1, 121 7.2]
cāndrāyaṇāddharerdhāma labhen muktim ayācitām | [GarPur, 1, 121 8.1]
prājāpatyaṃ viṣṇulokaṃ parākavratakṛddharim | [GarPur, 1, 121 8.2]
saktuyāvakabhikṣāśī payodadhighṛtāśanaḥ | [GarPur, 1, 121 9.1]
gomūtrayāvakāhāraḥ pañcagavyakṛtāśanaḥ | [GarPur, 1, 121 9.2]
śākamalaphalādyāśī rasavarjo ca viṣṇubhāk | [GarPur, 1, 121 9.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe cāturmāsyavratanirūpaṇaṃ nāmakāvaśatyuttaraśatatamo 'dhyāyaḥ | [GarPur, 1, 121 10.1]
{GarPur, 1, 122}
brahmovāca | [GarPur, 1, 122 1.1]
vrataṃ māsopavāsākhyaṃ sarvotkṛṣṭaṃ vadāmi te | [GarPur, 1, 122 1.2]
vānaprastho yatirnārī kuryānmāsopavāsakam | [GarPur, 1, 122 1.3]
āśvinasya site pakṣe ekādaśyāmupoṣitaḥ | [GarPur, 1, 122 2.1]
vratametattu gṛhṇīyādyāvattriṃśaddināni tu | [GarPur, 1, 122 2.2]
adyaprabhṛtyahaṃ viṣṇo yāvadutthānakaṃ tava | [GarPur, 1, 122 3.1]
arcayetvāmanaśraṃstu dināni triṃśadeva tu | [GarPur, 1, 122 3.2]
kārtikāśvinayorviṣṇo dvādaśyoḥ śuklayoraham | [GarPur, 1, 122 4.1]
mriye yadyantarāle tu vratabhaṅgo na me bhavet | [GarPur, 1, 122 4.2]
hariṃ yajet triṣavaṇasnāyī gandhādibhirvratī | [GarPur, 1, 122 5.1]
gātrābhyaṅgaṃ gandhalepaṃ devatāyatane tyajet | [GarPur, 1, 122 5.2]
dvādaśyāmatha sampūjya pradadyāddvijabhojanam | [GarPur, 1, 122 6.1]
tataśca pāraṇaṃ kuryāddharermāsopavāsakṛt | [GarPur, 1, 122 6.2]
dugdhādiprāśanaṃ kuryādvratastho mūrchito 'ntarā | [GarPur, 1, 122 7.1]
dugdhādyairna vrataṃ naśyedbhuktimuktimavāpnuyāt | [GarPur, 1, 122 7.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe māsopavāsavrataṃ nāma dvāviṃśatyuttaraśatatamo 'dhyāyaḥ | [GarPur, 1, 122 8.1]
{GarPur, 1, 123}
brahmovāca | [GarPur, 1, 123 1.1]
vratāni kārtike vakṣye snātvā viṣṇuṃ prapūjayet | [GarPur, 1, 123 1.2]
ekabhaktena naktena māsaṃ vāyācitena vā | [GarPur, 1, 123 1.3]
dugdhaśākaphalādyairvā upavāsena vā punaḥ | [GarPur, 1, 123 2.1]
sarvapāpavinirmuktaḥ prāptakāmo hariṃ vrajet | [GarPur, 1, 123 2.2]
sadā harervrataṃ śreṣṭhaṃ tataḥ syāddakṣiṇāyane | [GarPur, 1, 123 3.1]
cāturmāsye tatastasmātkārtike bhīṣmapañcakam | [GarPur, 1, 123 3.2]
tataḥ śreṣṭhavrataṃ śuklasyaikādaśyāṃ samācaret | [GarPur, 1, 123 4.1]
snātvā trikālaṃ pitrādīnyavādyairarcayeddharim | [GarPur, 1, 123 4.2]
yajenmaunī ghṛtādyaiśca pañcagavyena vāribhiḥ | [GarPur, 1, 123 5.1]
snāpayitvātha karpūramukhaiścaivānulepayet | [GarPur, 1, 123 5.2]
ghṛtāktaguggulairdhūpaṃ dvijaḥ pañcadinaṃ dahet | [GarPur, 1, 123 6.1]
naivedyaṃ paramānnaṃ tu japedaṣṭottaraṃ śatam | [GarPur, 1, 123 6.2]
oṃ namo vāsudevāya ghṛtavrīhitilādikam | [GarPur, 1, 123 7.1]
aṣṭākṣareṇa mantreṇa svāhāntena tu homayet | [GarPur, 1, 123 7.2]
prathame 'hni hareḥ pādau yajet padmair dvitayika | [GarPur, 1, 123 8.1]
bilvapatrairjānudeśaṃ nābhiṃ gandhena cāpare | [GarPur, 1, 123 8.2]
skandhā bilvajavābhiśca pañcame 'hni śiro 'rcayat | [GarPur, 1, 123 9.1]
mālatyā bhūmiśāyī syādgomayaṃ prāśayetkramāt | [GarPur, 1, 123 9.2]
gomūtraṃ ca dadhi kṣīraṃ pañcame pañcagavyakam | [GarPur, 1, 123 10.1]
naktaṃ kuryātpañcadaśyāṃ vratī syādbhuktimuktibhāk | [GarPur, 1, 123 10.2]
ekādaśīvrataṃ nityaṃ tatkuryātpakṣayordvayoḥ | [GarPur, 1, 123 11.1]
aghaughanarakaṃ hanyātsarvadaṃ viṣṇulokadam | [GarPur, 1, 123 11.2]
ekādaśī dvādaśī ca niśānte ca trayodaśī | [GarPur, 1, 123 12.1]
nityamekādaśī yatra tatra saṃnihito hariḥ | [GarPur, 1, 123 12.2]
daśamyekādaśī yatra tatrasthāścāsurādayaḥ | [GarPur, 1, 123 13.1]
dvādaśyāṃ pāraṇaṃ kuryātsūtake mṛtake caret | [GarPur, 1, 123 13.2]
caturdaśīṃ pratipadaṃ pūrvamiśrām upāvaset | [GarPur, 1, 123 14.1]
paurṇamāsyām amāvāsyāṃ pratipanmiśritāṃ mune | [GarPur, 1, 123 14.2]
dvitīyāṃ tṛtīyāmiśrāṃ tṛtīyāṃ cāpyupāvaset | [GarPur, 1, 123 15.1]
caturthyā saṃgatāṃ nityaṃ caturthoñcanayā yutām | [GarPur, 1, 123 15.2]
pañcamīṃ ṣaṣṭhyasaṃyuktāṃ ṣaṣṭhyā yuktāṃ ca saptamīm | [GarPur, 1, 123 15.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe bhīṣmapañcakādivrataṃ nāma trayoviṃśatyuttaraśatatamo 'dhyāyaḥ | [GarPur, 1, 123 16.1]
{GarPur, 1, 124}
brahmovāca | [GarPur, 1, 124 1.1]
śivarātrivrataṃ vakṣye kathāṃ vai sarvakāmadām | [GarPur, 1, 124 1.2]
yathā ca gaurī bhūteśaṃ pṛcchati sma paraṃ vratam | [GarPur, 1, 124 1.3]
īśvara uvāca | [GarPur, 1, 124 2.1]
māghaphālgunayormadhye kṛṣṇā yā tu caturdaśī | [GarPur, 1, 124 2.2]
tasyāṃ jāgaraṇādrudraḥ pūjito bhuktimuktidaḥ | [GarPur, 1, 124 2.3]
kāmayukto haraḥ pūjyo dvādaśyāmi keśavaḥ | [GarPur, 1, 124 3.1]
upoṣitaiḥ pūjitaḥ sannarakāt tarayet tathā | [GarPur, 1, 124 3.2]
niṣādaś carbude rājā pāpī sundarasenakaḥ | [GarPur, 1, 124 4.1]
sa kukkuraiḥ samāyukto mṛgānhantuṃ vanaṃ gataḥ | [GarPur, 1, 124 4.2]
mṛgādikam asamprāpya kṣutpipāsārdito girau | [GarPur, 1, 124 5.1]
rātrau taḍāgatīreṣu nikuñje jāgradāsthitaḥ | [GarPur, 1, 124 5.2]
tatrāsti liṅgaṃ svaṃ rakṣañcharīraṃ cākṣipattataḥ | [GarPur, 1, 124 6.1]
parṇāni cāpatanmūrdhni liṅgasyaiva na jānataḥ | [GarPur, 1, 124 6.2]
tena dhūlinirodhāya kṣiptaṃ nīraṃ ca liṅgake | [GarPur, 1, 124 7.1]
śaraḥ pramādenaikastu pracyutaḥ karapallavāt | [GarPur, 1, 124 7.2]
jānubhyāmavanīṃ gatvā liṅgaṃ spṛṣṭvā gṛhītavān | [GarPur, 1, 124 8.1]
evaṃ snānaṃ sparśanaṃ ca pūjanaṃ jāgaro 'bhavat | [GarPur, 1, 124 8.2]
prātargṛhāgato bhāryādattānnaṃ bhuktavānsa ca | [GarPur, 1, 124 9.1]
kāle mṛto yamabhaṭaiḥ pāśairbaddhvā tu nīyate | [GarPur, 1, 124 9.2]
tadā mama gaṇairyuddhe jitvā muktīkṛtaḥ sa ca | [GarPur, 1, 124 10.1]
kukkureṇa sahaivābhūdgaṇo matpārśvago 'malaḥ | [GarPur, 1, 124 10.2]
evamajñānataḥ puṇyaṃ jñānāt puṇyam athākṣayam | [GarPur, 1, 124 11.1]
trayodaśyāṃ śivaṃ pūjya kuryātta niyamaṃ vratī | [GarPur, 1, 124 11.2]
prātardeva caturdaśyāṃ jāgariṣyāmyahaṃ niśi | [GarPur, 1, 124 12.1]
pūjāṃ dānaṃ tapo homaṃ kariṣyāmyātmaśaktitaḥ | [GarPur, 1, 124 12.2]
caturdaśyāṃ nirāhāro bhūtvā śambho pare 'hani | [GarPur, 1, 124 13.1]
bhokṣye 'haṃ bhuktimuktyarthaṃ śaraṇaṃ me bhaveśvara | [GarPur, 1, 124 13.2]
pañcagavyāmṛtaiḥ snāpya tatkāle guruṃ śritaḥ | [GarPur, 1, 124 14.1]
oṃ namo namaḥ śivāya gandhādyaḥ pūjayeddharam | [GarPur, 1, 124 14.2]
tilataṇḍulavrīhīṃśca juhuyātsaghṛtaṃ carum | [GarPur, 1, 124 15.1]
hutvā pūrṇāhutiṃ dattvā śṛṇuyādgītasatkathām | [GarPur, 1, 124 15.2]
ardharātre triyāme ca caturthe ca punayarjat | [GarPur, 1, 124 16.1]
mūlamantraṃ tathā japtvā prabhāte tu kṣamāpayet | [GarPur, 1, 124 16.2]
avighnena vrataṃ deva tvatprasādān mayārcitam | [GarPur, 1, 124 17.1]
kṣamasva jagatāṃ nātha trailokyādhipate hara | [GarPur, 1, 124 17.2]
yanmayādya kṛtaṃ puṇyaṃ yadrudrasya niveditam | [GarPur, 1, 124 18.1]
tvatprasādānmayā deva vratamadya samāpitam | [GarPur, 1, 124 18.2]
prasanno bhava me śrīman gṛhaṃ prati ca gamyatām | [GarPur, 1, 124 19.1]
tvadālokanamātreṇa pavitro 'smi na saṃśayaḥ | [GarPur, 1, 124 19.2]
bhojayeddhyānaniṣṭhāṃśca vastracchatrādikaṃ dadet | [GarPur, 1, 124 20.1]
devādideva bhūteśa lokānugrahakāraka | [GarPur, 1, 124 20.2]
yanmayā śraddhayā dattaṃ prīyatāṃ tena me prabhuḥ | [GarPur, 1, 124 21.1]
iti kṣamāpya ca vratī kuryādvādaśavārṣikam | [GarPur, 1, 124 21.2]
kīrtiśrīputrarājyādi prāpya śaivaṃ puraṃ vrajet | [GarPur, 1, 124 22.1]
dvādaśeṣvapi māseṣu prakuryādiha jāgaram | [GarPur, 1, 124 22.2]
vratī dvādaśa saṃbhojya dīpadaḥ svargam āpnuyāt | [GarPur, 1, 124 23.1]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe śivarātrivrataṃ nāma caturviṃśatyuttaraśatatamo 'dhyāyaḥ | [GarPur, 1, 124 24.1]
{GarPur, 1, 125}
pitāmaha uvāca | [GarPur, 1, 125 1.1]
māndhātā cakravartyāsīdupoṣyaikādaśīṃ nṛpaḥ | [GarPur, 1, 125 1.2]
ekādaśyāṃ na bhuñjīta pakṣayor ubhayor api | [GarPur, 1, 125 1.3]
daśamyekādaśīmiśrā gāndhāryā samupoṣitā | [GarPur, 1, 125 2.1]
tasyāḥ putraśataṃ naṣṭaṃ tasmāttāṃ parivarjayet | [GarPur, 1, 125 2.2]
dvādaśyekādaśī yatra tatra saṃnihito hariḥ | [GarPur, 1, 125 3.1]
daśamyekādaśī yatra tatra saṃnihito 'suraḥ | [GarPur, 1, 125 3.2]
bahuvākyavirodhena sandeho jāyate yadā | [GarPur, 1, 125 3.3]
dvādaśī tu tadā grāhyā trayodaśyāṃ tu pāraṇam | [GarPur, 1, 125 4.1]
ekādaśī kalāpisyād upoṣyā dvādaśī tathā | [GarPur, 1, 125 4.2]
ekādaśī dvādaśī ca viśeṣeṇa trayodaśī | [GarPur, 1, 125 5.1]
trimiśrā sā tithirgrāhyā sarvapāpaharā śubhā | [GarPur, 1, 125 5.2]
ekādaśīm upoṣyaiva dvādaśīm athavā dvija | [GarPur, 1, 125 6.1]
trimiśrāṃ caiva kurvīta na daśamyā yutāṃ kvacit | [GarPur, 1, 125 6.2]
rātrau jāgaraṇaṃ kurvanpurāṇaśravaṇaṃ nṛpaḥ | [GarPur, 1, 125 7.1]
gadādharaṃ pūjayaṃśca upoṣyaikādaśīdvayam | [GarPur, 1, 125 7.2]
rukmāṅgado yayau mokṣamanye caikādaśīvratam | [GarPur, 1, 125 7.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe ekādaśīmāhātmyaṃ nāma pañcaviṃśatyuttaraśatatamo 'dhyāyaḥ | [GarPur, 1, 125 8.1]
{GarPur, 1, 127}
brahmovāca | [GarPur, 1, 127 1.1]
māghamāse śuklapakṣe sūryarkṣeṇa yutā purā | [GarPur, 1, 127 1.2]
ekādaśī tathā caikā bhīmena samupoṣitā | [GarPur, 1, 127 1.3]
āścaryaṃ tu vrataṃ kṛtvā pitṝṇāmanṛṇo 'bhavat | [GarPur, 1, 127 2.1]
bhīmadvādaśī vikhyātā prāṇināṃ puṇyavardhinī | [GarPur, 1, 127 2.2]
nakṣatreṇa vināpyeṣā brahmahatyādi nāśayet | [GarPur, 1, 127 3.1]
vinihanti mahāpāpaṃ kunṛpo viṣayaṃ yathā | [GarPur, 1, 127 3.2]
kuputtrastu kulaṃ yadvatkubhāryā ca patiṃ yathā | [GarPur, 1, 127 4.1]
adharmaṃ ca yathā dharmaḥ kumantrī ca yathā nṛpam | [GarPur, 1, 127 4.2]
ajñānena yathā jñānaṃ śaucam āśaucakaṃ yathā | [GarPur, 1, 127 5.1]
aśraddhayā yathā śraddhā satyaṃ caivānṛtair yathā | [GarPur, 1, 127 5.2]
himaṃ yathoṣṇamāhanyādanarthaṃ cārthasaṃcayaḥ | [GarPur, 1, 127 6.1]
yathā prakartināddānaṃ tapo vai vismayādyathā | [GarPur, 1, 127 6.2]
aśikṣayā yathā putro gāvo dūragatairyathā | [GarPur, 1, 127 7.1]
krodhena ca yathā śāntiryathā vittamavaddhanāt | [GarPur, 1, 127 7.2]
jñānenaiyathā vidyā niṣkāmena yathā phalam | [GarPur, 1, 127 8.1]
tathaiva pāpanāśāya prokteyaṃ dvādaśī śubhā | [GarPur, 1, 127 8.2]
brahmahatyā surāpānaṃ steyaṃ gurvaṅganāgamaḥ | [GarPur, 1, 127 9.1]
yugapattu prajātā nihanti tripuṣkaram | [GarPur, 1, 127 9.2]
na cāpi naimiṣaṃ kṣetraṃ kurukṣetraṃ prabhāsakam | [GarPur, 1, 127 10.1]
kālindī yamunā gaṅgā na caiva na sarasvatī | [GarPur, 1, 127 10.2]
caiva sarvatīrthāni ekādaśyāḥ samāni hi | [GarPur, 1, 127 11.1]
na dānaṃ na japo homo na cānyatsukṛtaṃ kvacit | [GarPur, 1, 127 11.2]
ekataḥ pṛthivīdānamekato harivāsaraḥ | [GarPur, 1, 127 12.1]
tato 'pyekā mahāpuṇyā iyamekādaśī varā | [GarPur, 1, 127 12.2]
asminvarāhapuruṣaṃ kṛtvā devaṃ tu hāṭakam | [GarPur, 1, 127 13.1]
ghaṭopari nave pātre kṛtvā vai tāmrabhājane | [GarPur, 1, 127 13.2]
sarvabījabhṛte viprāḥ sitavastrāvaguṇṭhite | [GarPur, 1, 127 14.1]
sahiraṇyapradīpādyaiḥ kṛtvā pūjāṃ prayatnataḥ | [GarPur, 1, 127 14.2]
varāhāya namaḥ pādau kroḍākṛtaye namaḥ kaṭim | [GarPur, 1, 127 15.1]
nābhiṃ gaṃbhīraghoṣayā uraḥ śrīvatsadhāriṇe | [GarPur, 1, 127 15.2]
bāhuṃ sahasraśirase grīvāṃ sarveśvarāya ca | [GarPur, 1, 127 16.1]
mukhaṃ sarvātmane pūjyaṃ lalāṭaṃ prabhavāya ca | [GarPur, 1, 127 16.2]
keśāḥ śatamayūkhāya pūjyā devasya cakriṇaḥ | [GarPur, 1, 127 17.1]
vidhinā pūjayitvā tu kṛtvā jāgaraṇaṃ niśi | [GarPur, 1, 127 17.2]
śrutvā purāṇaṃ devasya māhātmyapratipādakam | [GarPur, 1, 127 18.1]
prātarviprāya dattvā ca yācakāya śubhāya tat | [GarPur, 1, 127 18.2]
kanakakroḍasahitaṃ saṃnivedya paricchadam | [GarPur, 1, 127 19.1]
paścāttu pāraṇaṃ kuryānnātitṛptaḥ sakṛdvrataḥ | [GarPur, 1, 127 19.2]
evaṃ kṛtvā naro vidyānna bhūyastanapo bhavet | [GarPur, 1, 127 20.1]
upoṣyaikādaśīṃ puṇyāṃ mucyate vai ṛṇatrayāt | [GarPur, 1, 127 20.2]
mano'bhilaṣitāvāptiḥ kṛtvā sarvavratādikam | [GarPur, 1, 127 20.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe ekādaśīmāhātmyaṃ nāma saptaviṃśatyuttaraśatatamo 'dhyāyaḥ | [GarPur, 1, 127 21.1]
{GarPur, 1, 128}
brahmovāca | [GarPur, 1, 128 1.1]
vratāni vyāsa vakṣyāmi yaistuṣṭaḥ sarvado hariḥ | [GarPur, 1, 128 1.2]
śāstrodito hi niyamo vrataṃ tacca tapo matam | [GarPur, 1, 128 1.3]
niyamāstu viśeṣāḥ syuḥ vratasyāsya damādayaḥ | [GarPur, 1, 128 2.1]
nityaṃ triṣavaṇaṃ snāyād adhaḥśayyī jitendriyaḥ | [GarPur, 1, 128 2.2]
strīśūdrapatitānāṃ tu varjayedabhibhāṣaṇam | [GarPur, 1, 128 3.1]
pavitrāṇi ca pañcaiva juhuyāccaiva śaktitaḥ | [GarPur, 1, 128 3.2]
kṛcchrāṇyetāni sarvāṇi caretsukṛtavānnaraḥ | [GarPur, 1, 128 4.1]
keśānāṃ rakṣaṇārthaṃ tu dviguṇaṃ vratamācaret | [GarPur, 1, 128 4.2]
kāṃsyaṃ māṣaṃ masūraṃ ca caṇakaṃ koradūṣakam | [GarPur, 1, 128 5.1]
śākaṃ madhu parānnaṃ ca varjayed upavāsavān | [GarPur, 1, 128 5.2]
puṣpālaṅkāravastrāṇi dhūpagandhānulepanam | [GarPur, 1, 128 6.1]
upavāsena duṣyettu dantadhāvanamañjanam | [GarPur, 1, 128 6.2]
dantakāṣṭhaṃ pañcagavyaṃ kṛtvā prātarvrataṃ caret | [GarPur, 1, 128 7.1]
asakṛjjalapānācca tāmbūlasya ca bhakṣaṇāt | [GarPur, 1, 128 7.2]
upavāsaḥ praduṣyeta divāsvapnākṣamaithunāt | [GarPur, 1, 128 8.1]
kṣamā satyaṃ dayā dānaṃ śaucamindriyanigrahaḥ | [GarPur, 1, 128 8.2]
devapūjāgnihavane saṃtoṣo 'steyameva ca | [GarPur, 1, 128 9.1]
sarvavrateṣvayaṃ dharmaḥ sāmānyo daśadhāsmṛtaḥ | [GarPur, 1, 128 9.2]
nakṣatradarśanān naktam anaktaṃ niśi bhojanam | [GarPur, 1, 128 10.1]
gomūtraṃ ca palaṃ dadyādardhāṅguṣṭhaṃ tu gomayam | [GarPur, 1, 128 10.2]
kṣīraṃ saptapalaṃ dadyāddadhnaścaiva palatrayam | [GarPur, 1, 128 11.1]
ghṛtam ekaphalaṃ dadyātpalamekaṃ kuśodakam | [GarPur, 1, 128 11.2]
gāyattryā caiva gandheti āpyāyasva dṛ dadhigrahaḥ | [GarPur, 1, 128 12.1]
tejo 'sīti ca devasya brahmakūrcavrataṃ caret | [GarPur, 1, 128 12.2]
agnyādhānaṃ pratiṣṭhāṃ tu yajñadānavratāni ca | [GarPur, 1, 128 13.1]
vedavratavṛṣotsargacūḍākaraṇamekhalāḥ | [GarPur, 1, 128 13.2]
māṅgalyamabhiṣekaṃ ca malamāse vivarjayet | [GarPur, 1, 128 14.1]
darśāddarśasya cāndraḥ syāttriṃśāhobhistu sāvanaḥ | [GarPur, 1, 128 14.2]
ravisaṃkramaṇātsauro nākṣatraḥ saptaviṃśatiḥ | [GarPur, 1, 128 15.1]
sauro māso vivāhāya yajñādau sāvanasthitiḥ | [GarPur, 1, 128 15.2]
yugmāgniyugabhūtāni ṣaṇmunyorvasurandhrayoḥ | [GarPur, 1, 128 16.1]
rudreṇa dvādaśī yuktā caturdaśyātha pūrṇimā | [GarPur, 1, 128 16.2]
pratipadyapyamāvāsyā tithyormasyaṃ mahāphalam | [GarPur, 1, 128 17.1]
etadvyastaṃ mahāghoraṃ hanti puṇyaṃ purā kṛtam | [GarPur, 1, 128 17.2]
prārabdhatapasā strīṇāṃ rajo hanyādvrataṃ na hi | [GarPur, 1, 128 18.1]
anyairdānādikaṃ kuryātkāyikaṃ svayameva ca | [GarPur, 1, 128 18.2]
krodhātpramādāllobhādvā vratabhaṅgo bhavedyadi | [GarPur, 1, 128 19.1]
dinatrayaṃ na bhuñjīta śiraso muṇḍanaṃ bhavet | [GarPur, 1, 128 19.2]
asāmarthye śarīrasya putrādīnkārayedvratam | [GarPur, 1, 128 20.1]
vratasthaṃ mūrchitaṃ vipraṃ jalādīnyanupāyayet | [GarPur, 1, 128 20.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe vrataparibhāṣā nāmāṣṭāviṃśatyuttaraśatatamo 'dhyāyaḥ | [GarPur, 1, 128 21.1]
{GarPur, 1, 129}
brahmovāca | [GarPur, 1, 129 1.1]
vakṣye pratipadādīni vratāni vyāsa śṛṇvatha | [GarPur, 1, 129 1.2]
vaiśvānarapadaṃ yāti śikhivratamidaṃ smṛtam | [GarPur, 1, 129 1.3]
pratipadyekabhaktāśī samāpte kapilāpradaḥ | [GarPur, 1, 129 2.1]
caitrādau kārayeccaiva brahmapūjāṃ yathāvidhi | [GarPur, 1, 129 2.2]
gandhapuṣpārcanair dānair mālyādyaiśca manoramaiḥ | [GarPur, 1, 129 2.3]
sahomaiḥ pūjayeddevaṃ sarvānkāmānavāpnuyāt | [GarPur, 1, 129 3.1]
kārtike ta site 'ṣṭamyāṃ puṣpahārī ca vatsaram | [GarPur, 1, 129 3.2]
puṣpādidātā rūpeṇa rūpabhāgī bhavennaraḥ | [GarPur, 1, 129 4.1]
kṛṣṇapakṣe tṛtīyāyāṃ śrāvaṇe śrīdharaṃ śriyā | [GarPur, 1, 129 4.2]
yajed aśūnyaśayyāyāṃ phalaṃ dadyāddvijātaye | [GarPur, 1, 129 5.1]
śayyāṃ dattvā prārthayecca śrīdharāya namaḥ śriyai | [GarPur, 1, 129 5.2]
umāṃ śivaṃ hutāśaṃ ca tṛtīyāyāṃ ca pūjayet | [GarPur, 1, 129 6.1]
haviṣyam annaṃ naivedyaṃ deyaṃ damanakaṃ tathā | [GarPur, 1, 129 6.2]
caitrādau phalamāpnoti umayā me prabhāṣitam | [GarPur, 1, 129 7.1]
phālgunāditṛtīyāyāṃ lavaṇaṃ yastu varjayet | [GarPur, 1, 129 7.2]
samāpte śayanaṃ dadyādgṛhaṃ copaskarānvitam | [GarPur, 1, 129 8.1]
sampūjya vipramithanaṃ bhavānī prīyatāmiti | [GarPur, 1, 129 8.2]
gaurīloke vasennityaṃ saubhāgyakaramuttamam | [GarPur, 1, 129 9.1]
gaurī kālī umā bhadrā durgā kāntiḥ sarasvatī | [GarPur, 1, 129 9.2]
maṅgalā vaiṣṇavī lakṣmīḥ śivā nārāyaṇī kramāt | [GarPur, 1, 129 10.1]
mārge tṛtīyāmārabhya aviyogādim āpnuyāt | [GarPur, 1, 129 10.2]
caturthyāṃ sitamāghādau nirāhāro vratānvitaḥ | [GarPur, 1, 129 11.1]
dattvā tilāṃstu viprāya svayaṃ bhuṅkte tilodakam | [GarPur, 1, 129 11.2]
varṣadvaye samāptiśca nirvighnādiṃ samāpnuyāt | [GarPur, 1, 129 12.1]
gaḥ svāhā mūlamantro 'yaṃ praṇavena samanvitaḥ | [GarPur, 1, 129 12.2]
glaiṃ glāṃ hṛdaye gāṃ gīṃ hūṃ hrīṃ hrīṃ śiraḥ śikhā | [GarPur, 1, 129 13.1]
gūṃ varma goṃ ca gaiṃ netraṃ goṃ ca āvāhanādiṣu | [GarPur, 1, 129 13.2]
āgaccholkāya ganandholkaḥ puṣpolko dhūpakolkakaḥ | [GarPur, 1, 129 14.1]
dīpolkāya maholkāya baliścātha visajanam | [GarPur, 1, 129 14.2]
sidedholkāya ca gāyattrī nyāsoṅguṣṭhādir īritaḥ | [GarPur, 1, 129 15.1]
oṃ mahākarṇāya vidmahe vakratuṇḍāya dhīmahi tanno dantiḥ pracodayāt | [GarPur, 1, 129 15.2]
pūjayet tilahomaiśca ete pūjyā gaṇāstathā | [GarPur, 1, 129 16.1]
gaṇāya gaṇapataye svāhā kūṣmāṇḍakāya ca | [GarPur, 1, 129 16.2]
amogholkāyaikadantāya tripurāntakarūpiṇe | [GarPur, 1, 129 17.1]
oṃ śyāmadantavikarālāsyāhavepāya vai namaḥ | [GarPur, 1, 129 17.2]
padmadaṃṣṭrāya svāhānte mudrā vai nartanaṃ gaṇe | [GarPur, 1, 129 18.1]
hastatālaśca hasanaṃ saubhāgyādiphalaṃ bhavet | [GarPur, 1, 129 18.2]
mārgaśīrṣe tathā śuklacaturthyāṃ pūjayed gaṇam | [GarPur, 1, 129 19.1]
abdaṃ prāpnoti vidyāśrīkīrtyāyuḥputrasantatim | [GarPur, 1, 129 19.2]
somavāre caturthyāṃ ca samupoṣyārcayedgaṇam | [GarPur, 1, 129 20.1]
japañjuhvatsmaranvidyā svargaṃ nirvāṇatāṃ vrajet | [GarPur, 1, 129 20.2]
yajecchuklacaturthyāṃ yaḥ khaṇḍalaḍḍukamodakaiḥ | [GarPur, 1, 129 21.1]
vighnācanena sarvānsa kāmānsaubhāgyamāpnuyāt | [GarPur, 1, 129 21.2]
putrādikaṃ damanakairdamanākhyā caturthyapi | [GarPur, 1, 129 22.1]
āṃ gaṇapataye namaḥ caturthyantaṃ yajedgaṇam | [GarPur, 1, 129 22.2]
māse tu yasminkasmiṃścijjuhuyādvā japetsmaret | [GarPur, 1, 129 23.1]
sarvānkāmānavāpnoti sarvavighnavināśanam | [GarPur, 1, 129 23.2]
vināyakaṃ mūrtikādyaṃ yajedebhiśca nāmabhiḥ | [GarPur, 1, 129 24.1]
so 'pi sadgatimāpnoti svargamokṣasukhāni ca | [GarPur, 1, 129 24.2]
gaṇapūjyo vakratuṇḍa ekadaṃṣṭrī triyambakaḥ | [GarPur, 1, 129 25.1]
nīlagrīvo lambodaro vikaṭo vighnarājakaḥ | [GarPur, 1, 129 25.2]
dhūmravarṇo bhālacandro daśamasta vināyakaḥ | [GarPur, 1, 129 26.1]
gaṇapatirhastimukho dvādaśāre yajedgaṇam | [GarPur, 1, 129 26.2]
pṛthak samastaṃ madhāvī sarvānkāmānavāpnuyāt | [GarPur, 1, 129 27.1]
śrāvaṇe cāśvine bhādre pañcamyāṃ kāttika śubhe | [GarPur, 1, 129 27.2]
vāsukistakṣakaścaiva kālīyo maṇibhadrakaḥ | [GarPur, 1, 129 28.1]
airāvato dhṛtarāṣṭraḥ karkoṭakadhanañjayau | [GarPur, 1, 129 28.2]
ghṛtādyaiḥ snāpitā hyete āyurārogyasampadaḥ | [GarPur, 1, 129 29.1]
anantaṃ vāsukiṃ śaṅkhaṃ padmaṃ kambalameva ca | [GarPur, 1, 129 29.2]
tathā karkoṭakaṃ nāgaṃ dhṛtarāṣṭraṃ ca śaṅkhakam | [GarPur, 1, 129 30.1]
kālīyaṃ takṣakaṃ caiva piṅgalaṃ māsi māsi ca | [GarPur, 1, 129 30.2]
yajedbhādrasite nāgānaṣṭau muktiṃ divaṃ vrajet | [GarPur, 1, 129 31.1]
dvārasyobhayato lekhyāḥ śrāvaṇe tu site yajet | [GarPur, 1, 129 31.2]
pañcamyāṃ pūjayennāgān anantādyān mahoragān | [GarPur, 1, 129 32.1]
kṣīraṃ sarpiśca naivedyaṃ deyaṃ sarvaviṣāpaham | [GarPur, 1, 129 32.2]
nāgā abhayahastāśca daṣṭoddhārā tu pañcamī | [GarPur, 1, 129 32.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe daṣṭoddhārapañcamavritaṃ nāmaikonatriṃśottaraśatatamo 'dhyāyaḥ | [GarPur, 1, 129 33.1]
{GarPur, 1, 130}
brahmovāca | [GarPur, 1, 130 1.1]
evaṃ bhādrapade māsi kārtikeyaṃ prapūjayet | [GarPur, 1, 130 1.2]
snānadānādikaṃ sarvamasyāmakṣayyamucyate | [GarPur, 1, 130 1.3]
saptamyāṃ prāśayeccāpi bhojyaṃ viprānraviṃ yajet | [GarPur, 1, 130 2.1]
oṃ khakholkāyāmṛtatvaṃ priyasaṅgamo bhava sadā svāhā | [GarPur, 1, 130 2.2]
aṣṭamyāṃ pāraṇaṃ kuryānmarīcaṃ prāśya svargabhāk | [GarPur, 1, 130 3.1]
saptamyāṃ niyataḥ snātvā pūjayitvā divākaram | [GarPur, 1, 130 3.2]
dadyātphalāni viprebhyo mārtaṇḍaḥ prīyatāmiti | [GarPur, 1, 130 4.1]
kharjūraṃ nārikelaṃ vā prāśayenmātuluṅgakam | [GarPur, 1, 130 4.2]
sarve bhavantu saphalā mama kāmāḥ samantataḥ | [GarPur, 1, 130 5.1]
sampūjya devaṃ saptamyāṃ pāyasenātha bhojayet | [GarPur, 1, 130 5.2]
viprāṃśca dakṣiṇāṃ dattvā svayaṃ cātha payaḥ pibet | [GarPur, 1, 130 6.1]
bhakṣyaṃ coṣyaṃ tathā lehyaṃ odanaṃ ceti kīrtitam | [GarPur, 1, 130 6.2]
dhanaputrādikāmastu tyajed etad anodanaḥ | [GarPur, 1, 130 7.1]
vāyvāśī vijayetkṣucca kuryādvijayasaptamīm | [GarPur, 1, 130 7.2]
adyādarkaṃ ca kāmecchurupavāse tarenmadam | [GarPur, 1, 130 7.3]
godhūmamāṣayavaṣaṣṭikakāṃsyapātraṃ pāṣāṇapiṣṭamadhumaiṣunamadyamāṃsam | [GarPur, 1, 130 8.1]
abhyañjanāñjanatilāṃśca vivarjayedyaḥ tasyeṣitaṃ bhavati saptasu saptamīṣu | [GarPur, 1, 130 8.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe saptamīvratanirūpaṇaṃ nāma triṃśottaraśatatamo 'dhyāyaḥ | [GarPur, 1, 130 9.1]
{GarPur, 1, 131}
brahmovāca | [GarPur, 1, 131 1.1]
brahman bhādrapade māsi śuklāṣṭamyāmupoṣitaḥ | [GarPur, 1, 131 1.2]
dūrvāṃ saurīṃ gaṇeśaṃ ca phalapuṣpaiḥ śivaṃ yajet | [GarPur, 1, 131 1.3]
phalavrīhyādibhiḥ sarvaiḥ śambhave namaḥ śivāya ca | [GarPur, 1, 131 2.1]
tvaṃ dūrve 'mṛjanmāsi hyaṣṭamī sarvakāmabhāk | [GarPur, 1, 131 2.2]
anagnipakvam aśnīyān mucyate brahmahatyayā | [GarPur, 1, 131 3.1]
kṛṣṇāṣṭamyāṃ ca rohiṇyām ardharātre 'rcanaṃ hareḥ | [GarPur, 1, 131 3.2]
kāryā viddhāpi saptamyā hanti pāpaṃ trijanmanaḥ | [GarPur, 1, 131 4.1]
upoṣito 'rcayenmantrais tithibhānte ca pāraṇam | [GarPur, 1, 131 4.2]
yogāya yogapataye yogeśvarāya yogasambhavāya govindāya namonamaḥ | [GarPur, 1, 131 5.1]
yajñāya yajñeśvarāya yajñapataye govindāya namonamaḥ | [GarPur, 1, 131 5.2]
viśvāya viśveśvarāya viśvapataye govindāya namonamaḥ | [GarPur, 1, 131 6.1]
sarvāya sarveśvarāya sarvetāya sarvasambhavāya govindāya namonamaḥ | [GarPur, 1, 131 6.2]
sthaṇḍile pūjayeddevaṃ sacandrāṃ rohiṇīṃ tathā | [GarPur, 1, 131 7.1]
śaṅkhe toyaṃ samādāya sapuṣpaphalacandanam | [GarPur, 1, 131 7.2]
jānubhyāmavanīṃ gatvā candrāyārghyaṃ nivedayet | [GarPur, 1, 131 8.1]
kṣīrodārṇavasambhūta atrinetrasamudbhava | [GarPur, 1, 131 8.2]
gṛhāṇārghyaṃ śaśāṅkeśa rohiṇyā sahito mama | [GarPur, 1, 131 9.1]
śriyai ca vasudevāya nandāya ca balāya ca | [GarPur, 1, 131 9.2]
yaśodāyai tato dadyādarghyaṃ phalasamanvitam | [GarPur, 1, 131 10.1]
anantaṃ vāmanaṃ śauriṃ vaikuṇṭhaṃ puruṣottamam | [GarPur, 1, 131 10.2]
vāsudevaṃ hṛṣīkeśaṃ mādhavaṃ madhusūdanam | [GarPur, 1, 131 11.1]
varāhaṃ puṇḍarīkākṣaṃ nṛsiṃhaṃ daityasūdanam | [GarPur, 1, 131 11.2]
dāmodaraṃ padmanābhaṃ keśavaṃ gāruḍadhvajam | [GarPur, 1, 131 12.1]
govindamacyutaṃ devam anantamaparājitam | [GarPur, 1, 131 12.2]
adhokṣajaṃ jagadbījaṃ sargasthityantakāraṇam | [GarPur, 1, 131 13.1]
anādinidhanaṃ viṣṇuṃ trilokeśaṃ trivikramam | [GarPur, 1, 131 13.2]
nārāyaṇaṃ caturbāhuṃ śaṅkhacakragadādharam | [GarPur, 1, 131 14.1]
pītāmbaradharaṃ divyaṃ vanamālāvibhūṣitam | [GarPur, 1, 131 14.2]
śrīvatsāṅkaṃ jagaddhāma śrīpatiṃ śrīdharaṃ harim | [GarPur, 1, 131 15.1]
yaṃ devaṃ devakī devī vasudevādajījanat | [GarPur, 1, 131 15.2]
bhaumasya brahmaṇo guptyai tasmai brahmātmane namaḥ | [GarPur, 1, 131 16.1]
nāmānyetāni saṃkīrtya gatyarthaṃ prārthayetpunaḥ | [GarPur, 1, 131 16.2]
trāhi māṃ devadeveśa hare saṃsārasāgarāt | [GarPur, 1, 131 17.1]
trāhi māṃ sarvapāpaghna duḥkhaśokārṇavātprabho | [GarPur, 1, 131 17.2]
devakīnandana śrīśa hare saṃsārasāgarāt | [GarPur, 1, 131 18.1]
durvṛttāṃstrāyase viṣṇo ye smaranti sakṛtsakṛt | [GarPur, 1, 131 18.2]
so 'haṃ devātidurvṛttastrāhi māṃ śokasāgarāt | [GarPur, 1, 131 19.1]
puṣkarākṣa nimagno 'haṃ mahatyajñānasāgare | [GarPur, 1, 131 19.2]
trāhi māṃ devadeveśa tvāmṛte 'nyo na rakṣitā | [GarPur, 1, 131 20.1]
svajanma vāsudevāya gobrāhmaṇahitāya ca | [GarPur, 1, 131 20.2]
jagaddhitāya kṛṣṇāya govindāya namonamaḥ | [GarPur, 1, 131 21.1]
śāntirastu śivaṃ cāstu dhanavikhyātirājyabhāk | [GarPur, 1, 131 21.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe kṛṣṇāṣṭamīvratanirūpaṇaṃ nāmaikatriṃśaduttaraśatatamo 'dhyāyaḥ | [GarPur, 1, 131 22.1]
{GarPur, 1, 132}
brahmovāca | [GarPur, 1, 132 1.1]
naktāśī tvaṣṭamīṃ yāvadvarṣānte caiva dhenudaḥ | [GarPur, 1, 132 1.2]
paurandarapadaṃ yāti sadgativratamucyate | [GarPur, 1, 132 1.3]
śuklāṣṭamyāṃ pauṣamāse mahārudreti sādhu vai | [GarPur, 1, 132 2.1]
matprītaye kṛtaṃ devi śatasāhasrikaṃ phalam | [GarPur, 1, 132 2.2]
aṣṭamī budhavāreṇa pakṣayorubhayoryadā | [GarPur, 1, 132 3.1]
bhaviṣyati tadā tasyāṃ vratametatkathā parā | [GarPur, 1, 132 3.2]
tasyāṃ niyamakartāro na syuḥ khaṇḍitasampadaḥ | [GarPur, 1, 132 4.1]
taṇḍulasyāṣṭamuṣṭīnāṃ varjayitvāṅgulidvayam | [GarPur, 1, 132 4.2]
bhaktaṃ sadbhaktiśraddhābhyāṃ muktikāmī hi mānavaḥ | [GarPur, 1, 132 5.1]
āmraṃ patrapuṭe kṛtvā yo bhuṅkte kuśaveṣṭite | [GarPur, 1, 132 5.2]
kalambikāmlikopetaṃ kāmyaṃ tasya phalaṃ bhavet | [GarPur, 1, 132 6.1]
budhaṃ pañcopacāreṇa pūjayitvā jalāśaye | [GarPur, 1, 132 6.2]
śaktito dakṣiṇaṃ dadyātkarkarīṃ taṇḍulānvitām | [GarPur, 1, 132 7.1]
buṃ budhāyeti bījaṃ syātsvāhāntaḥ kamalādikaḥ | [GarPur, 1, 132 7.2]
bāṇacāpadharaṃ śyāmaṃ dale cāṅgāni madhyataḥ | [GarPur, 1, 132 8.1]
budhāṣṭamīkathā puṇyā śrotavyā kṛtibhirdhruvam | [GarPur, 1, 132 8.2]
pure pāṭaliputrākhye vīro nāma dvijottamaḥ | [GarPur, 1, 132 9.1]
rambhā bhāryā tasya cāsītkauśikaḥ putra uttamaḥ | [GarPur, 1, 132 9.2]
duhitā vijayānāmnī vanapālo vṛṣo 'bhavat | [GarPur, 1, 132 10.1]
gṛhītvā kauśikastaṃ ca grīṣme gaṅgāṃ gato 'ramat | [GarPur, 1, 132 10.2]
gopālakairvṛṣaścauraiḥ krīḍāstho 'pahṛto balāt | [GarPur, 1, 132 11.1]
gaṅgātaḥ sa ca utthāya vanaṃ babhrāma duḥkhitaḥ | [GarPur, 1, 132 11.2]
jalārthaṃ vijayā cāgādbhrātrā sārdhaṃ ca sāpyagāt | [GarPur, 1, 132 12.1]
pipāsito mṛṇālārtho āgato 'tha sarovaram | [GarPur, 1, 132 12.2]
divyastrīṇāṃ ca pūjādīndṛṣṭvā cāpyatha vismitaḥ | [GarPur, 1, 132 13.1]
sa tā gatvā yayāce 'nnaṃ sānujo 'haṃ bubhukṣitaḥ | [GarPur, 1, 132 13.2]
striyo 'bruvanvrataṃ kartuṃ dāsyāmaśca kuru vratam | [GarPur, 1, 132 14.1]
patnyarthaṃ dhanapānārthaṃ pūjayāmāsaturbudham | [GarPur, 1, 132 14.2]
puṭadvayaṃ gṛhītvānnaṃ bubhujāte pradattakam | [GarPur, 1, 132 15.1]
striyo gatāstau dhanadau dhanapānamapaśyatām | [GarPur, 1, 132 15.2]
caurairdattaṃ gṛhītvātha pradoṣe prāptavān gṛham | [GarPur, 1, 132 16.1]
vīraṃ ca duḥkhitaṃ natvā rātrau supto yathāsukham | [GarPur, 1, 132 16.2]
kanyāṃ ca yuvatīṃ dṛṣṭvā kasmai deyā sutā mayā | [GarPur, 1, 132 17.1]
yamāyetyabravīdduḥkhāt sācārād vratasatphalāt | [GarPur, 1, 132 17.2]
svargaṃ gatau ca pitarau vrataṃ rājyāya kauśikaḥ | [GarPur, 1, 132 18.1]
cakre 'yodhyāmahārājyaṃ dattvā ca bhaginīṃ yame | [GarPur, 1, 132 18.2]
yamo 'pi vijayāmāha gṛhasthā bhava me pure | [GarPur, 1, 132 19.1]
nodghāṭayāny atra gate yame sā na tathākarot | [GarPur, 1, 132 19.2]
apaśyanmātaraṃ svāṃ sā pāśayātanayā sthitām | [GarPur, 1, 132 19.3]
athodvignā kośikoktaṃ jñātvā muktipradaṃ vratam | [GarPur, 1, 132 20.1]
cakre ca sā tato muktā mātā tasmāccaredvratam | [GarPur, 1, 132 20.2]
vratapuṇyaprabhāveṇa svargaṃ gatvāvasatsukham | [GarPur, 1, 132 21.1]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe budhāṣṭamīvratanirūpaṇaṃ nāma dvātriṃśaduttaraśatatamo 'dhyāyaḥ | [GarPur, 1, 132 22.1]
{GarPur, 1, 133}
brahmovāca | [GarPur, 1, 133 1.1]
aśokakalikā hyaṣṭau ye pibanti punarvasau | [GarPur, 1, 133 1.2]
caitre māsi sitāṣṭamyāṃ na te śokamavāpnuyuḥ | [GarPur, 1, 133 1.3]
tvāmaśoka harābhīṣṭa madhumāsasamudbhava | [GarPur, 1, 133 2.1]
pibāmi śokasaṃtapto māmaśokaṃ sadā kuru | [GarPur, 1, 133 2.2]
brahmovāca | [GarPur, 1, 133 3.1]
śuklāṣṭamyāmāśvayuje uttarāṣāḍhayā yutā | [GarPur, 1, 133 3.2]
sā mahānavamītyuktā snānadānādi cākṣayam | [GarPur, 1, 133 3.3]
navamī kevalā cāpi durgāṃ caiva tu pūjayet | [GarPur, 1, 133 4.1]
mahāvrataṃ mahāpuṇyaṃ śaṅkarādyairanuṣṭhitam | [GarPur, 1, 133 4.2]
ayācitādi ṣaṣṭhyādau rājā śatrujayāyā ca | [GarPur, 1, 133 5.1]
japahomasamāyuktaḥ kanyāṃ vā bhojayetsadā | [GarPur, 1, 133 5.2]
durge durge rakṣiṇi svāhā mantro 'yaṃ pūjanādiṣu | [GarPur, 1, 133 6.1]
dīrghākārādimātrābhirnava devyo namo'ntikāḥ | [GarPur, 1, 133 6.2]
ṣaḍbhiḥ padairnamaḥ svāhā vaṣaḍādihṛdādikam | [GarPur, 1, 133 7.1]
aṅguṣṭhādikaniṣṭhāntaṃ nyasya vai pūjayecchivām | [GarPur, 1, 133 7.2]
aṣṭamyāṃ nava gehāni dārujānyekameva vā | [GarPur, 1, 133 8.1]
tasmindevī prakartavyā haimī vā rājatāpi vā | [GarPur, 1, 133 8.2]
śūle khaḍge pustake vā paṭe vā maṇḍale yajet | [GarPur, 1, 133 9.1]
kapālaṃ kheṭakaṃ ghaṇṭāṃ darpaṇaṃ tarjanīṃ dhanaḥ | [GarPur, 1, 133 9.2]
dhvajaṃ ḍamarukaṃ pāśaṃ vāmahasteṣu bibhratī | [GarPur, 1, 133 10.1]
śaktiṃ ca mudgaraṃ śūlaṃ vajraṃ khaḍgaṃ tathāṅkuśam | [GarPur, 1, 133 10.2]
śaraṃ cakraṃ śalākāṃ ca durgāmāyudhasaṃyutām | [GarPur, 1, 133 11.1]
śeṣāḥ ṣoḍaśahastāṃ syurañjanaṃ ḍamaruṃ vinā | [GarPur, 1, 133 11.2]
rudracaṇḍā pracaṇḍā ca caṇḍogrā caṇḍanāyikā | [GarPur, 1, 133 12.1]
caṇḍā caṇḍavatī caiva caṇḍarūpāticaṇḍikā | [GarPur, 1, 133 12.2]
navamī cogracaṇḍā ca madhyamāgniprabhākṛtiḥ | [GarPur, 1, 133 13.1]
rocanā tvaruṇā kṛṣṇā nīlaṃ dhūmrā ca śukrakā | [GarPur, 1, 133 13.2]
pātā ca pāṇḍurā proktā ālīḍhaṃ haritaṃ tathā | [GarPur, 1, 133 14.1]
ma hiṣo 'sya sa khaḍgāgraprakacagrahamuṣṭikaḥ | [GarPur, 1, 133 14.2]
japtvā daśākṣarīṃ vidyāṃ nāsau kenāpi badhyate | [GarPur, 1, 133 15.1]
pañcadaśāṅgulaṃ khaḍgaṃ triśūlaṃ ca tato yajet | [GarPur, 1, 133 15.2]
liṅgasyāṃ pūjayedvāpi pāduke 'tha jale 'pi vā | [GarPur, 1, 133 15.3]
vicitrāṃ rakṣayetpūjāmaṣṭamyāmupavāsayet | [GarPur, 1, 133 16.1]
pañcābdaṃ mahiṣaṃ bastaṃ rātriśeṣe ca ghātayet | [GarPur, 1, 133 16.2]
vidhivat kāli kālīti taduttharudhirādikam | [GarPur, 1, 133 17.1]
nairṛtyāṃ pūtanāṃ caiva vāyavyāṃ pāparākṣasīm | [GarPur, 1, 133 17.2]
dadyāc carakyai caiśānyāmāgneyyāṃ ca vidārikām | [GarPur, 1, 133 18.1]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe mahānavamīvrataṃ nāma trayastriṃśaduttaraśatatamo 'dhyāyaḥ | [GarPur, 1, 133 19.1]
{GarPur, 1, 134}
brahmovāca | [GarPur, 1, 134 1.1]
mahākauśikamantraśca kathyate 'tra mahāphalaḥ | [GarPur, 1, 134 1.2]
oṃ mahākauśikāya namaḥ | [GarPur, 1, 134 2.1]
oṃ hūṃ hūṃ prasphura lala lala kulva kulva culva culva khalla khalla mulva mulva gulva gulva tulva pulla pulla dhalva dhulva dhuma dhuma dhama dhama māraya māraya dhaka dhaka vajñāpaya jñāpaya vidāraya vidāraya kampa kampa kampaya kampaya pūraya pūraya āveśayāveśaya oṃ hrīṃ oṃ hrīṃ haṃ vaṃ vaṃ huṃ taṭa taṭa mada mada hrīṃ oṃ hūṃ nairṛtāyā namaḥ nirṛtaye dātavyam | [GarPur, 1, 134 2.2]
mahākauśikamantreṇa mantritaṃ balimarpayet | [GarPur, 1, 134 2.3]
tasyāgrato nṛpaḥ snāyācchatraṃ kṛtvā ca paiṣṭikam | [GarPur, 1, 134 3.1]
khaḍgena ghātayitvā tu dadyātskandaviśākhayoḥ | [GarPur, 1, 134 3.2]
mātṝṇāṃ caiva devīnāṃ pūjā kāryā tathā niśi | [GarPur, 1, 134 4.1]
brahmāṇī caiva māheśī kaumārī vaiṣṇavī tathā | [GarPur, 1, 134 4.2]
vārāhī caiva māhendrī cāmuṇḍā caṇḍikā tathā | [GarPur, 1, 134 5.1]
jayantī maṅgalā kālī bhadrakālī kapālinī | [GarPur, 1, 134 5.2]
durgā kṣamā śivā dhātrī svāhā svadhā namo 'stu te | [GarPur, 1, 134 6.1]
kṣīrādyaiḥ snāpayeddevīṃ kanyakāḥ pramadāstathā | [GarPur, 1, 134 6.2]
dvijātīnatha pāṣaṇḍānannadānena pūjayet | [GarPur, 1, 134 7.1]
dhvajapatrapatākādyai rathayātrāsu vastrakaiḥ | [GarPur, 1, 134 7.2]
mahānavamyāṃ pūjeyaṃ jayarājyādidāyikā | [GarPur, 1, 134 7.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe mahānavamyāṃ mahākauśikamantrakṛtyādivivaraṇaṃ nāma catustriṃśaduttaraśatatamo 'dhyāyaḥ | [GarPur, 1, 134 8.1]
{GarPur, 1, 135}
brahmovāca | [GarPur, 1, 135 1.1]
navamyāmāśvine śukle ekabhaktena pūjayet | [GarPur, 1, 135 1.2]
devīṃ vipraṃllakṣam ekaṃ japedvīraṃ vratī naraḥ | [GarPur, 1, 135 1.3]
brahmovāca | [GarPur, 1, 135 2.1]
caitre śuklanavamyāṃ ca devīṃ damanakairyajet | [GarPur, 1, 135 2.2]
āyurārogyasaubhāgyaṃ śatrubhiścāparājitaḥ | [GarPur, 1, 135 2.3]
brahmovāca | [GarPur, 1, 135 3.1]
daśamyāmekabhaktāśī samānte daśadhenudaḥ | [GarPur, 1, 135 3.2]
diśaśca kāñcanīrdattvā brahmāṇḍādhipatirbhavet | [GarPur, 1, 135 3.3]
brahmovāca | [GarPur, 1, 135 4.1]
ekādaśyāmṛṣipūjā kāryā sarvopakārikā | [GarPur, 1, 135 4.2]
dhanavānputravāṃścānte ṛṣiloke mahīyate | [GarPur, 1, 135 4.3]
marīcir atryaṅgirasau pulastyaḥ pulahaḥ kratuḥ | [GarPur, 1, 135 5.1]
pracetāśca vasiṣṭhaśca bhṛgurnārada eva ca | [GarPur, 1, 135 5.2]
caitrādau kārayetpūjāṃ mālyaiśca damanodbhavaiḥ | [GarPur, 1, 135 6.1]
aśokākhyāṣṭamī proktā vīrākhyā navamī tathā | [GarPur, 1, 135 6.2]
damanākhyā digdaśamī navamyekādaśī tathā | [GarPur, 1, 135 7.1]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe ṛṣyekādaśīvrataṃ nāma pañcatriṃśaduttaraśatatamo 'dhyāyaḥ | [GarPur, 1, 135 8.1]
{GarPur, 1, 136}
brahmovāca | [GarPur, 1, 136 1.1]
śravaṇadvādaśīṃ vakṣye bhuktimuktipradāyinīm | [GarPur, 1, 136 1.2]
ekādaśī dvādaśī ca śravaṇena ca saṃyutā | [GarPur, 1, 136 1.3]
vijayā sā tithiḥ proktā haripūjādi cākṣayam | [GarPur, 1, 136 2.1]
ekabhaktena naktena tathaivāyācitena ca | [GarPur, 1, 136 2.2]
upavāsena bhaikṣyeṇa naivādbādaśiko bhavet | [GarPur, 1, 136 3.1]
kāṃsyaṃ māṃsaṃ tathā kṣaudraṃ lobhaṃ vitathabhāṣaṇam | [GarPur, 1, 136 3.2]
vyāyāmaṃ ca vyavāyaṃ ca divāsvapnamathāñjanam | [GarPur, 1, 136 4.1]
śilāpiṣṭaṃ masūraṃ ca dvādaśyāṃ varjayennaraḥ | [GarPur, 1, 136 4.2]
māsi bhādrapade śuklā dvādaśī śravaṇānvitā | [GarPur, 1, 136 5.1]
mahatī dvādaśī jñeyā upavāse mahāphalā | [GarPur, 1, 136 5.2]
saṃgamasaritāṃ snānaṃ budhayuktā mahāphalā | [GarPur, 1, 136 6.1]
kuṃbhe saratne sajale yajetsvarṇaṃ tu vāmanam | [GarPur, 1, 136 6.2]
sitavastrayugacchannaṃ chatropānadyugānvitam | [GarPur, 1, 136 7.1]
oṃ namo vāsudevāya śiraḥ sampūjayettataḥ | [GarPur, 1, 136 7.2]
śrīdharāya mukhaṃ tadvatkaṇṭhaṃ kṛṣṇāya vai namaḥ | [GarPur, 1, 136 8.1]
namaḥ śrīpataye vakṣo bhujau sarvāstradhāriṇe | [GarPur, 1, 136 8.2]
vyāpakāya namaḥ kukṣau keśavāyodaraṃ budhaḥ | [GarPur, 1, 136 9.1]
trailokyapataye meḍhraṃ jaṅghe sarvabhṛte namaḥ | [GarPur, 1, 136 9.2]
sarvātmane namaḥ pādau naivedyaṃ ghṛtapāyasam | [GarPur, 1, 136 10.1]
kumbhāṃśca modakāndadyājjāgaraṃ kārayenniśi | [GarPur, 1, 136 10.2]
snātvācānto 'rcayitvā tu kṛtapuṣpāñjalirvadet | [GarPur, 1, 136 11.1]
namonamaste govinda budha śravaṇasaṃjñaka | [GarPur, 1, 136 11.2]
aghaughasaṃkṣayaṃ kṛtvā sarvasaukhyaprado bhava | [GarPur, 1, 136 12.1]
prīyatāṃ devadeveśo viprebhyaḥ kalaśāndadet | [GarPur, 1, 136 12.2]
nadyastīre 'yaḥ vā kuryātsarvānkāmānavāpnuyāt | [GarPur, 1, 136 12.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe śravaṇadvādaśīvratanirūpaṇaṃ nāma ṣaṭtriṃśaduttaraśatatamo 'dhyāyaḥ | [GarPur, 1, 136 13.1]
{GarPur, 1, 137}
brahmovāca | [GarPur, 1, 137 1.1]
kāmadevatrayodaśyāṃ pūjyo damanakādibhiḥ | [GarPur, 1, 137 1.2]
ratiprītisamāyukto hyaśoko maṇibhūṣitaḥ | [GarPur, 1, 137 1.3]
caturdaśyāṃ tathāṣṭamyāṃ pakṣayoḥ śuklakṛṣṇayoḥ | [GarPur, 1, 137 2.1]
yo 'bdamekaṃ na bhuñjīta muktibhāk śivapūjanāt | [GarPur, 1, 137 2.2]
trirātropoṣito dadyātkārtikyāṃ bhavanaṃ śubham | [GarPur, 1, 137 3.1]
sūryalokamavāpnoti dhāmavratamidaṃ śubham | [GarPur, 1, 137 3.2]
amāvasyāṃ pitṝṇāṃ ca dattaṃ jalādi tad akṣayam | [GarPur, 1, 137 4.1]
naktābhyāśī vāranāmnā yajanvārāṇi sarvabhāk | [GarPur, 1, 137 4.2]
dvādaśarkṣāṇi viprarṣe pratimāsaṃ tu yāni vai | [GarPur, 1, 137 5.1]
tannāmnānte 'tacyutaṃ teṣu samyak sampūjayennaraḥ | [GarPur, 1, 137 5.2]
keśavaṃ mārgaśīrṣe tu ityādau kṛttikādike | [GarPur, 1, 137 6.1]
ghṛtahomaścaturmāsaṃ kṛsaraṃ ca nivedayet | [GarPur, 1, 137 6.2]
āṣāḍhādau pāyasaṃ tu viprāṃstenaiva bhojayet | [GarPur, 1, 137 7.1]
pañcāvyajalasnānanaivedyairnaktamācaret | [GarPur, 1, 137 7.2]
arvāgvisarjanāddravyaṃ naivedyaṃ sarvamucyate | [GarPur, 1, 137 8.1]
visarjite jagannāthe nirmālyaṃ bhavati kṣaṇāt | [GarPur, 1, 137 8.2]
pāñcarātravido mukhyā naivedyaṃ bhuñjate svayam | [GarPur, 1, 137 9.1]
evaṃ saṃvatsarasyānte viśeṣeṇa prapūjayet | [GarPur, 1, 137 9.2]
namonamaste 'cyuta saṃkṣayo 'stu pāpasya vṛddhiṃ samupaitu puṇyam | [GarPur, 1, 137 10.1]
aiśvaryavittādi sadākṣayaṃ me tathāstu me santatirakṣayaiva | [GarPur, 1, 137 10.2]
yathācyuta tvaṃ parataḥ parasmātsa brahmabhūtaḥ parataḥ parasmāt | [GarPur, 1, 137 11.1]
tathācyutaṃ me kuru vāñchitaṃ sadā mayā kṛtaṃ pāpaharāprameya | [GarPur, 1, 137 11.2]
acyutānanta govinda prasīda yadabhīpsitam | [GarPur, 1, 137 12.1]
tadakṣayamameyātmankuruṣva puruṣottama | [GarPur, 1, 137 12.2]
kuryādvai sapta varṣāṇi āyuḥ śrīsadgatīrnaraḥ | [GarPur, 1, 137 13.1]
upoṣyaikādaśībdam aṣṭamīṃ ca caturdaśīm | [GarPur, 1, 137 13.2]
saptamīṃ pūjayedviṣṇuṃ durgāṃ śambhuṃ raviṃ kramāt | [GarPur, 1, 137 14.1]
teṣāṃ lokaṃ samāpnoti sarvakāmāṃśca nirmalaḥ | [GarPur, 1, 137 14.2]
ekabhaktena naktena tathaivāyācitena ca | [GarPur, 1, 137 15.1]
upavāsena śākādyaiḥ pūjayanta sarvadevatāḥ | [GarPur, 1, 137 15.2]
sarvaḥ sarvāsu tithiṣu bhuktiṃ muktimavāpnuyāt | [GarPur, 1, 137 16.1]
dhanado 'gniḥ pratipadi nāsatyo dastra arcitaḥ | [GarPur, 1, 137 16.2]
śrīryamaśca dvitīyāyāṃ pañcamyā pārvatī śriyā | [GarPur, 1, 137 17.1]
nāgāḥ ṣaṣṭhyāṃ kārtikeyaḥ saptamyāṃ bhāskaro 'rthadaḥ | [GarPur, 1, 137 17.2]
durgāṣṭamyāṃ mātaraśca navamyāmatha takṣakaḥ | [GarPur, 1, 137 18.1]
indro daśamyāṃ dhanada ekādaśyāṃ munīśvarāḥ | [GarPur, 1, 137 18.2]
dvādaśyāṃ ca hariḥ kāmastrayodaśyāṃ maheśvaraḥ | [GarPur, 1, 137 19.1]
caturdaśyāṃ pañcadaśyāṃ brahmā ca pitaro 'pare | [GarPur, 1, 137 19.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe tithivāranakṣatrādivratanirūpaṇaṃ nāma saptatriṃśaduttaraśatatamo 'dhyāyaḥ | [GarPur, 1, 137 20.1]
{GarPur, 1, 138}
hariruvāca | [GarPur, 1, 138 1.1]
rājñāṃ vaṃśānpravakṣyāmi vaṃśānucaritāni ca | [GarPur, 1, 138 1.2]
viṣṇunābhyabjato brahmā dakṣo 'ṅguṣṭhācca tasya vai | [GarPur, 1, 138 1.3]
tato 'pitar vivasvāṃśca tataḥ sūnurvivasvataḥ | [GarPur, 1, 138 2.1]
manurikṣvākuśaryātī nṛgo dhṛṣṭaḥ praṣadhrakaḥ | [GarPur, 1, 138 2.2]
nariṣyantaśca nābhāgo diṣṭaḥ śaśaka eva ca | [GarPur, 1, 138 3.1]
manorāsīdilā kanyā sudyumno 'sya suto 'bhavat | [GarPur, 1, 138 3.2]
ilāyāṃ tu budhājjāto rājā rudra purūravāḥ | [GarPur, 1, 138 4.1]
sutāstrayaśca sudyumnādutkalo vinato gayaḥ | [GarPur, 1, 138 4.2]
abhṛcchradro govadhāttu pṛṣadhrastu manoḥ sutaḥ | [GarPur, 1, 138 5.1]
karūṣātkṣattriyā jātāḥ kārūṣā iti viśrutāḥ | [GarPur, 1, 138 5.2]
diṣṭaputrastu nābhāgo vaiśyātāmagamatsa ca | [GarPur, 1, 138 6.1]
tasmādbhalandanaḥ putro vatsaprītir bhalandanāt | [GarPur, 1, 138 6.2]
tataḥ pāṃśuḥ khanitro 'bhūdbhūpastasmāttataḥ kṣupaḥ | [GarPur, 1, 138 7.1]
kṣupād viṃśo 'bhavatputro viṃśājjāto viviṃśakaḥ | [GarPur, 1, 138 7.2]
viviṃśācca khanīnetro vibhūtistatsutaḥ smṛtaḥ | [GarPur, 1, 138 8.1]
karandhamo vibhūtestu tato jāto 'pyavikṣitaḥ | [GarPur, 1, 138 8.2]
marutto 'vikṣitasyāpi nariṣyantastataḥ smṛtaḥ | [GarPur, 1, 138 9.1]
nariṣyantāttamo jātastato 'bhūd rājavardhanaḥ | [GarPur, 1, 138 9.2]
rājavardhāt sudhṛtiśca naro 'bhūtsudhṛteḥ sutaḥ | [GarPur, 1, 138 10.1]
narācca kevalaḥ putraḥ kevalāddhundhumānapi | [GarPur, 1, 138 10.2]
dhundhumato vegavāṃśca budho vegavataḥ sutaḥ | [GarPur, 1, 138 11.1]
tṛṇabindurbudhājjātaḥ kānyā cailavilā tathā | [GarPur, 1, 138 11.2]
viśālaṃ janayāmāsa tṛṇabindostvalambusā | [GarPur, 1, 138 12.1]
viśālāddhemacandro 'bhūddhemacandrācca candrakaḥ | [GarPur, 1, 138 12.2]
dhūmrāśvaścaiva candrāttu dhūmrāśvātsṛñjayastathā | [GarPur, 1, 138 13.1]
sañjayāt sahadevo 'bhūtkṛśāśvastatsuto 'bhavat | [GarPur, 1, 138 13.2]
kṛśāśvātsomadattastutato 'bhūjjanamejayaḥ | [GarPur, 1, 138 14.1]
tatputraśca sumantiśca ete vaiśālakā nṛpāḥ | [GarPur, 1, 138 14.2]
śaryātestu sukanyābhūt sā bhāryā cyavanasya tu | [GarPur, 1, 138 15.1]
ananto nāma śaryāter anantād revato 'bhavat | [GarPur, 1, 138 15.2]
raivato revatasyāpi raivatādrevatī sutā | [GarPur, 1, 138 16.1]
dhṛṣṭasya dhārṣṭarkaṃ kṣetraṃ vaiṣṇavaṃ tad babhūva ha | [GarPur, 1, 138 16.2]
nābhāgaputro neṣṭho hyambarīṣo 'pi tatsutaḥ | [GarPur, 1, 138 17.1]
ambarīṣādvirūpo 'bhūtpṛṣadaśvo virūpataḥ | [GarPur, 1, 138 17.2]
rathīnaraśca tatputro vāsudevaparāyaṇaḥ | [GarPur, 1, 138 18.1]
ikṣvākostu trayaḥ putrāḥ vikukṣinimidaṇḍakāḥ | [GarPur, 1, 138 18.2]
ikṣvākujo vikukṣistu śaśādaḥ śaśabhakṣaṇāt | [GarPur, 1, 138 19.1]
purañjayaḥ śaśādācca kakutsthākhyo 'bhavatsutaḥ | [GarPur, 1, 138 19.2]
anenās tu kakutsthācca pṛthuḥ putras tv anenasaḥ | [GarPur, 1, 138 20.1]
viśvarātaḥ pṛthoḥ putra ārdre 'bhūd viśvarātataḥ | [GarPur, 1, 138 20.2]
yuvanāśvo 'bhavaccārdrācchāvasto yuvanāśvataḥ | [GarPur, 1, 138 21.1]
bṛhadaśvas tu śāvastāt tatputraḥ kuvalāśvakaḥ | [GarPur, 1, 138 21.2]
dhundhumāro hi vikhyāto dṛḍhāśvaś ca tato 'bhavat | [GarPur, 1, 138 22.1]
candrāśvaḥ kapilāśvaśca haryaśvaśca dṛḍhāśvataḥ | [GarPur, 1, 138 22.2]
haryaśvācca nikumbho 'bhūddhitāśvaśca nikumbhataḥ | [GarPur, 1, 138 23.1]
pūjāśvaśca hitāśvācca tatsuto yuvanāśvakaḥ | [GarPur, 1, 138 23.2]
yuvanāśvācca māndhātā bindumatyāstato 'bhavat | [GarPur, 1, 138 24.1]
mucukundo 'mbarīṣaśca purukutsastrayaḥ sutāḥ | [GarPur, 1, 138 24.2]
pañcāśatkanyakāścaiva bhāryāstāḥ saubharermuneḥ | [GarPur, 1, 138 25.1]
yuvanāśvo 'mbarīṣācca harito yuvanāśvataḥ | [GarPur, 1, 138 25.2]
purukutsānnarmadāyāṃ trasadasyur abhūt sutaḥ | [GarPur, 1, 138 26.1]
anaraṇyastato jāto haryaśvo 'pyanaraṇyataḥ | [GarPur, 1, 138 26.2]
tatputro 'bhūdvasumanāstridhanvā tasya cātmajaḥ | [GarPur, 1, 138 27.1]
trayyāruṇastasya putras tasta satyarataḥ sutaḥ | [GarPur, 1, 138 27.2]
yastriśaṅkuḥ samākhyāto hariścandro 'bhavattataḥ | [GarPur, 1, 138 28.1]
hariścandrādrohitāśvo harito rohitāśvataḥ | [GarPur, 1, 138 28.2]
haritasya sutaścañcuścañcośca vijayaḥ sutaḥ | [GarPur, 1, 138 29.1]
vijayādruruko jajñe rurukāttu vṛkaḥ sutaḥ | [GarPur, 1, 138 29.2]
vṛkādbāhurnṛpo 'bhūcca bāhostu sagaraḥ smṛtaḥ | [GarPur, 1, 138 30.1]
ṣaṣṭiḥ putrasahasrāṇi sumatyāṃ sagarāddhara | [GarPur, 1, 138 30.2]
keśinyāmeka evāsāvasamañjasasaṃjñakaḥ | [GarPur, 1, 138 31.1]
tasyāṃśumānsuto vidvāndilīpastatsuto 'bhavat | [GarPur, 1, 138 32.1]
bhagīratho dilīpācca yo gaṅgāmānayadbhuvam | [GarPur, 1, 138 32.2]
śruto bhagīrathasuto nābhāgaśca śrutātkila | [GarPur, 1, 138 33.1]
nābhāgādambarīṣo 'bhūt sindhudvīpo 'mbarīṣataḥ | [GarPur, 1, 138 33.2]
sindhudvīpasyāyutāyur ṛtuparṇas tadātmajaḥ | [GarPur, 1, 138 34.1]
ṛtuparṇāt sarvakāmaḥ sudāso 'bhūttadātmajaḥ | [GarPur, 1, 138 34.2]
sudāsasya ca saudāso nāmnā mitrasahaḥ smṛtaḥ | [GarPur, 1, 138 35.1]
kalmāṣapādasaṃjñaśca damayantyāṃ tadātmajaḥ | [GarPur, 1, 138 35.2]
aśvakākhyo 'bhavatputro hyaśvakānmūlako 'bhavat | [GarPur, 1, 138 36.1]
tato daśaratho rājā tasya cailavilaḥ sutaḥ | [GarPur, 1, 138 36.2]
tasya viśvasahaḥ putraḥ khaṭvāṅgaśca tadātmajaḥ | [GarPur, 1, 138 37.1]
khaṭvāṅgād dīrghabāhuśca dīrghabāhorhyajaḥ sutaḥ | [GarPur, 1, 138 37.2]
tasya puttro daśarathaścatvārastatsutāḥ smṛtāḥ | [GarPur, 1, 138 38.1]
rāmalakṣmaṇaśatrughnabharatāśca mahābalāḥ | [GarPur, 1, 138 38.2]
rāmātkuśalavau jātau bharatāttārkṣapuṣkarau | [GarPur, 1, 138 39.1]
citrāṅgadaścandraketurlakṣmaṇātsaṃbabhūvatuḥ | [GarPur, 1, 138 39.2]
subāhuśūrasenau ca śatrughnātsaṃbabhūvatuḥ | [GarPur, 1, 138 40.1]
kuśasya cātithiḥ putro niṣadho hyatitheḥ sutaḥ | [GarPur, 1, 138 40.2]
niṣadhasya nalaḥ putro nalasya ca nabhāḥ smṛtaḥ | [GarPur, 1, 138 41.1]
nabhasaḥ puṇḍarīkastu kṣemadhanvā tadātmajaḥ | [GarPur, 1, 138 41.2]
devānīkastasya putro devānīkād ahīnakaḥ | [GarPur, 1, 138 42.1]
ahīnakād rururyajñe pāriyātro ruroḥ sutaḥ | [GarPur, 1, 138 42.2]
pāriyātrāddalo yajñe dalaputraśchalaḥ smṛtaḥ | [GarPur, 1, 138 43.1]
chalādukthastato hyukthādvajranābhastato gaṇaḥ | [GarPur, 1, 138 43.2]
uṣitāśvo gaṇājjajñe tato viśvasaho 'bhavat | [GarPur, 1, 138 44.1]
hiraṇyanābhastatputrastatputraḥ puṣpakaḥ smṛtaḥ | [GarPur, 1, 138 44.2]
dhruvasaṃdhir abhūt puṣpāddhruvasandheḥ sudarśanaḥ | [GarPur, 1, 138 45.1]
sudarśanādagnivarṇaḥ padmavarṇo 'gnivarṇataḥ | [GarPur, 1, 138 45.2]
śīghrastu padmavarṇāttu śīghrātputro marustvabhūt | [GarPur, 1, 138 46.1]
maroḥ prasuśrutaḥ putrastasya codāvasuḥ sutaḥ | [GarPur, 1, 138 46.2]
udāvasornandivardhanaḥ suketurnandivardhanāt | [GarPur, 1, 138 47.1]
suketordevarāto 'bhūd bṛhadukthastataḥ sutaḥ | [GarPur, 1, 138 47.2]
bṛhadukthānmahāvīryaḥ sudhṛtistasya cātmajaḥ | [GarPur, 1, 138 48.1]
sudhṛterdhṛṣṭaketuśca haryaśvo dhṛṣṭaketutaḥ | [GarPur, 1, 138 48.2]
haryaśvāttu marurjāto maroḥ pratīndhako 'bhavat | [GarPur, 1, 138 49.1]
pratīndhakātkṛtiratho devamīḍhastadātmajaḥ | [GarPur, 1, 138 49.2]
vibudho devamīḍhāttu vibudhāttu mahādhṛtiḥ | [GarPur, 1, 138 50.1]
mahādhṛteḥ kīrtirāto mahāromā tadātmajaḥ | [GarPur, 1, 138 50.2]
mahāromṇaḥ svarṇaromā hrasvaromā tadātmajaḥ | [GarPur, 1, 138 51.1]
sīradhvajo hrasvaromṇaḥ tasya sītābhavatsutā | [GarPur, 1, 138 51.2]
bhrātā kuśadhvajastasya sīradhvajāttu bhānumān | [GarPur, 1, 138 52.1]
śatadyumno bhānumataḥ śatadyumnācchuciḥ smṛtaḥ | [GarPur, 1, 138 52.2]
ūrjanāmā śuceḥ putraḥ sanadvājastadātmajaḥ | [GarPur, 1, 138 53.1]
sanadvājātkulirjāto 'nañjanastu kuleḥ sutaḥ | [GarPur, 1, 138 53.2]
anañjanācca kulajit tasyāpi cādhinemikaḥ | [GarPur, 1, 138 54.1]
śrutāyustasya putro 'bhūtsupārśvaśca tadātmajaḥ | [GarPur, 1, 138 54.2]
supārśvāt sṛṃjayo jātaḥ kṣemāriḥ sṛñjayātsmṛtaḥ | [GarPur, 1, 138 55.1]
kṣemāritas tvanenāśca tasya rāmarathaḥ smṛtaḥ | [GarPur, 1, 138 55.2]
satyaratho rāmarathāt tasmād upaguruḥ smṛtaḥ | [GarPur, 1, 138 56.1]
upagurorupaguptaḥ svāgataścopaguptataḥ | [GarPur, 1, 138 56.2]
svanaraḥ svāgatājjajñe suvarcāstasya cātmajaḥ | [GarPur, 1, 138 57.1]
suvarcasaḥ supārśvastu suśrutaśca supārśvataḥ | [GarPur, 1, 138 57.2]
jayastu suśrutājjajñe jayāttu vijayo 'bhavat | [GarPur, 1, 138 58.1]
vijayasya ṛtaḥ putraḥ ṛtasya sunayaḥ sutaḥ | [GarPur, 1, 138 58.2]
sunayādvītahavyastu vītahavyāddhṛtiḥ smṛtaḥ | [GarPur, 1, 138 59.1]
bahulāśvo dhṛteḥ putro bahulāśvātkṛtiḥ smṛtaḥ | [GarPur, 1, 138 59.2]
janakasya dvaye vaṃśe ukto yogasamāśrayaḥ | [GarPur, 1, 138 60.1]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe sūryavaṃśavarṇanaṃ nāmāṣṭatriṃśaduttaraśatatamo 'dhyāyaḥ | [GarPur, 1, 138 61.1]
{GarPur, 1, 139}
hariruvāca | [GarPur, 1, 139 1.1]
sūryasya kathito vaṃśaḥ somavaṃśaṃ śṛṇuṣva me | [GarPur, 1, 139 1.2]
nārāyaṇasuto brahmā brahmaṇo 'treḥ samudbhavaḥ | [GarPur, 1, 139 1.3]
atreḥ somastasya bhāryā tārā suraguroḥ priyā | [GarPur, 1, 139 2.1]
somāttārā budhaṃ jajñe budhaputraḥ purūravāḥ | [GarPur, 1, 139 2.2]
budhaputrādathorvaśyāṃ ṣaṭ putrāstu śrutātmakaḥ | [GarPur, 1, 139 3.1]
viśvāvasuḥ śatāyuśca āyurdhomānamāvasuḥ | [GarPur, 1, 139 3.2]
amāvasor bhīmanāmā bhīmaputraśca kāñcanaḥ | [GarPur, 1, 139 4.1]
kāñcanasya suhotro 'bhūjjahnuś cābhūt suhotrataḥ | [GarPur, 1, 139 4.2]
jahnoḥ sumanturabhavatsumantor apajāpakaḥ | [GarPur, 1, 139 5.1]
balākāśvastasya putro balākāśvāt kuśaḥ smṛtaḥ | [GarPur, 1, 139 5.2]
kuśāśvaḥ kuśanābhaś cāmūrtarayo vasuḥ kuśāt | [GarPur, 1, 139 6.1]
gādhiḥ kuśāśvātsaṃjajñe viśvāmitrastadātmajaḥ | [GarPur, 1, 139 6.2]
kanyā satyavatī dattā ṛcīkāya dvijāya sā | [GarPur, 1, 139 7.1]
ṛcīkāj jamadagniśca rāmastasyābhavatsutaḥ | [GarPur, 1, 139 7.2]
viśvāmitrād devarātamaducchandādayaḥ sutāḥ | [GarPur, 1, 139 8.1]
āyuṣo nahuṣastasmādanenā rajirambhakau | [GarPur, 1, 139 8.2]
kṣatravṛddhaḥ kṣattravṛddhātsuhotraścābhavannṛpaḥ | [GarPur, 1, 139 9.1]
kāśyakāśau gṛtsamadaḥ suhotrādabhavaṃstrayaḥ | [GarPur, 1, 139 9.2]
gṛtsamadācchaunako 'bhūtkāśyāddīrghatamāstathā | [GarPur, 1, 139 10.1]
vaidyo dhanvantaristasmātketumāṃśca tadātmajaḥ | [GarPur, 1, 139 10.2]
bhīmarathaḥ ketumato divodāsastadātmajaḥ | [GarPur, 1, 139 11.1]
divodāsātpratardanaḥ śatrujitso 'tra viśrutaḥ | [GarPur, 1, 139 11.2]
ṛtadhvajastasya putro hyalarkaśca ṛtadhvajāt | [GarPur, 1, 139 12.1]
alarkāt sannatir jajñe sunītaḥ sannateḥ sutaḥ | [GarPur, 1, 139 12.2]
satyaketuḥ sunītasya satyaketorvibhuḥ sutaḥ | [GarPur, 1, 139 13.1]
vibhostu suvibhuḥ putraḥ suvibhoḥ sukumārakaḥ | [GarPur, 1, 139 13.2]
sukumārād dhṛṣṭaketur vītihotras tadātmajaḥ | [GarPur, 1, 139 14.1]
vītihotrasya bhargo 'bhūdbhargabhūmistadātmajaḥ | [GarPur, 1, 139 14.2]
vaiṣṇavāḥ syurmahātmāna ityete kāśayo nṛpāḥ | [GarPur, 1, 139 15.1]
pañcaputraśatānyāsanrajeḥ śakreṇa saṃhṛtāḥ | [GarPur, 1, 139 15.2]
pratikṣatraḥ kṣattravṛddhātsaṃjayaśca tadātmajaḥ | [GarPur, 1, 139 16.1]
vijayaḥ saṃjayasyāpi vijayasya kṛtaḥ sutaḥ | [GarPur, 1, 139 16.2]
kṛtād vṛṣadhanaś cābhūt sahadevas tadātmajaḥ | [GarPur, 1, 139 17.1]
sahadevādadīno 'bhūjjayatseno 'pyadīnataḥ | [GarPur, 1, 139 17.2]
jayatsenātsaṃkṛtiśca kṣattradharmā ca saṃkṛteḥ | [GarPur, 1, 139 18.1]
yatiryayātiḥ saṃyātir āyātir vikṛtiḥ kramāt | [GarPur, 1, 139 18.2]
nahuṣasya sutāḥ khyātā yayāternṛpatestathā | [GarPur, 1, 139 19.1]
yaduṃ ca turvasuṃ caiva devayānī vyajāyata | [GarPur, 1, 139 19.2]
druhyuṃ cānuṃ ca pūruṃ ca śarmiṣṭhā vārṣapārvaṇī | [GarPur, 1, 139 20.1]
sahasrajit kroṣṭumanā raghuścaiva yadoḥ sutāḥ | [GarPur, 1, 139 20.2]
sahasrajitaḥ śatajittasmādvai hayahaihayau | [GarPur, 1, 139 21.1]
anaraṇyo hayātputro dharmo haihayato 'bhavat | [GarPur, 1, 139 21.2]
dharmasya dharmanetro 'bhūt kuntirvai dharmanetrataḥ | [GarPur, 1, 139 22.1]
kunter babhūva sāhañjirmahiṣmāṃśca tadātmajaḥ | [GarPur, 1, 139 22.2]
bhadraśreṇyastasya puttro bhadraśreṇyasya durdamaḥ | [GarPur, 1, 139 23.1]
dhanako durdamāccaiva kṛtavīryaśca jānakiḥ | [GarPur, 1, 139 23.2]
kṛtāgniḥ kṛtakarmā ca kṛtaujāḥ sumahābalaḥ | [GarPur, 1, 139 24.1]
kṛtavīryādarjuno 'bhūdarjunācchūrasenakaḥ | [GarPur, 1, 139 24.2]
jayadhvajo madhuḥ śūro vṛṣaṇaḥ pañca savratāḥ | [GarPur, 1, 139 25.1]
jayadhvajāttālajaṅgho bharatastālajaṅghataḥ | [GarPur, 1, 139 25.2]
vṛṣaṇasya madhuḥ puttro madhorvṛṣṇyādivaṃśakaḥ | [GarPur, 1, 139 26.1]
kroṣṭorvijajñivānputtra āhis tasya mahātmanaḥ | [GarPur, 1, 139 26.2]
āher uśaṅkuḥ saṃjajñe tasya citrarathaḥ sataḥ | [GarPur, 1, 139 27.1]
śaśabinduścitrarathātpatnyo lakṣaṃ ca tasya ha | [GarPur, 1, 139 27.2]
daśalakṣaṃ ca putrāṇāṃ pṛthukīrtyādayo varāḥ | [GarPur, 1, 139 28.1]
pṛthukīrtiḥ pṛthujayaḥ pṛthudānaḥ pṛthuśravāḥ | [GarPur, 1, 139 28.2]
pṛthuśravaso 'bhūttama uśanās tamaso 'bhavat | [GarPur, 1, 139 29.1]
tatputraḥ śitagur nāma śrīrukmakavacastataḥ | [GarPur, 1, 139 29.2]
rukmaśca pṛthurukmaśca jyāmaghaḥ pālito hariḥ | [GarPur, 1, 139 30.1]
śrīrukmakavacasyaite vidarbho jyāmaghāttathā | [GarPur, 1, 139 30.2]
bhāryāyāṃ caiva śaibyāyāṃ vidarbhātkrathakauśikau | [GarPur, 1, 139 31.1]
romapādo romapādādbabhrurbabhrordhṛtistathā | [GarPur, 1, 139 31.2]
kauśikasya ṛciḥ putraḥ tataścaidyo nṛpaḥ kila | [GarPur, 1, 139 32.1]
kuntiḥ kilāsya putro 'bhūtkuntervṛṣṇiḥ sutaḥ smṛtaḥ | [GarPur, 1, 139 32.2]
vṛṣṇeśca nivṛtiḥ putro daśārhe nivṛtestathā | [GarPur, 1, 139 33.1]
daśārhasya suto vyomā jīmūtaśca tadātmajaḥ | [GarPur, 1, 139 33.2]
jīmūtādvikṛtirjajñe tato bhīmaratho 'bhavat | [GarPur, 1, 139 34.1]
tato madhuratho jajñe śakunistasya cātmajaḥ | [GarPur, 1, 139 34.2]
karambhiḥ śakuneḥ putrastasya vai devavānsmṛtaḥ | [GarPur, 1, 139 35.1]
devakṣattro devanato devakṣattrānmadhuḥ smṛtaḥ | [GarPur, 1, 139 35.2]
kuruvaṃśo madhoḥ putro hyanuśca kuruvaṃśataḥ | [GarPur, 1, 139 36.1]
puruhotro hyanoḥ putro hyaṃśuśca puruhotrataḥ | [GarPur, 1, 139 36.2]
sattvaśrutaḥ sutaścāṃśostato vai sāttvato nṛpaḥ | [GarPur, 1, 139 37.1]
bhajino bhajamānaśca sātvatādandhakaḥ sutaḥ | [GarPur, 1, 139 37.2]
mahābhojo vṛṣṇidivyāvanyo devāvṛdho 'bhavat | [GarPur, 1, 139 38.1]
nimivṛṣṇī bhajamānādayutājittathaiva ca | [GarPur, 1, 139 38.2]
śatajicca sahasrājidbabhrurdevo bṛhaspatiḥ | [GarPur, 1, 139 39.1]
mahābhojāttu bhojo 'bhūttadvṛṣṇeśca sumitrakaḥ | [GarPur, 1, 139 39.2]
svadhājitsaṃjñakas tasmād anamitrāśinī tathā | [GarPur, 1, 139 40.1]
anamitrasya nighno 'bhūnnighnācchatrājito 'bhavat | [GarPur, 1, 139 40.2]
prasenaścāparaḥ khyāto hyanamitrācchibistathā | [GarPur, 1, 139 41.1]
śibestu satyakaḥ putraḥ satyakātsātyakistathā | [GarPur, 1, 139 41.2]
sātyakeḥ sañjayaḥ putraḥ kuliścaiva tadātmajaḥ | [GarPur, 1, 139 42.1]
kuler yugandharaḥ putraste śaibeyāḥ prakīrtitāḥ | [GarPur, 1, 139 42.2]
anamitrānvaye vṛṣṇiḥ śvaphalkaścitrakaḥ sutaḥ | [GarPur, 1, 139 43.1]
śvaphalkāccaiva gāndinyāmakrūro vaiṣṇavo 'bhavat | [GarPur, 1, 139 43.2]
upamadgurathākrūrād devadyotastataḥ sutaḥ | [GarPur, 1, 139 44.1]
devavānupadevaśca hyakrūrasya sutau smṛtau | [GarPur, 1, 139 44.2]
pṛthurvipṛthuścitrasya tvandhakasya śuciḥ smṛtaḥ | [GarPur, 1, 139 45.1]
kukuro bhajamānasya tathā kambalabarhiṣaḥ | [GarPur, 1, 139 45.2]
dhṛṣṭastu kukurājjajñe tasmātkāpotaromakaḥ | [GarPur, 1, 139 46.1]
tadātmajo vilomā ca vilomnastumburuḥ sutaḥ | [GarPur, 1, 139 46.2]
tasmācca dundubhirjajñe punarvasurataḥ smṛtaḥ | [GarPur, 1, 139 47.1]
tasyāhukaścāhukī ca kanyā caivāhukasya tu | [GarPur, 1, 139 47.2]
devakaścograsenaśca devakāddevakī tvabhūt | [GarPur, 1, 139 48.1]
vṛkadevopadevā ca sahadevā surakṣitā | [GarPur, 1, 139 48.2]
śrīdevī śāntidevī ca vasudeva uvāha tāḥ | [GarPur, 1, 139 49.1]
devavānupadevaśca sahadevāsutau smṛtau | [GarPur, 1, 139 49.2]
ugrasenasya kaṃso 'bhūtsunāmā ca vaṭādayaḥ | [GarPur, 1, 139 50.1]
vidūratho bhajamānācchūraścābhūdvidūrathāt | [GarPur, 1, 139 50.2]
vidūrathasutasyātha sūrasyāpi śamī sutaḥ | [GarPur, 1, 139 51.1]
pratikṣatraśca śaminaḥ svayambhojastadātmajaḥ | [GarPur, 1, 139 51.2]
hṛdikaśca svayambhojātkṛtavarmā tadātmajaḥ | [GarPur, 1, 139 52.1]
devaḥ śatadhanuścaiva śūrādvai devamīḍhuṣaḥ | [GarPur, 1, 139 52.2]
daśa putrā māriṣāyāṃ vasudevādayo 'bhavan | [GarPur, 1, 139 53.1]
pṛthā ca śrutadevī ca śrutakīrtiḥ śrutaśravāḥ | [GarPur, 1, 139 53.2]
rājādhidevī śūrācca pṛthāṃ kunteḥ sutāmadāt | [GarPur, 1, 139 54.1]
sā dattā kuntinā pāṇḍostasyāṃ dharmānilendrakaiḥ | [GarPur, 1, 139 54.2]
yudhiṣṭhiro bhīmapārtho nakulaḥ sahadevakaḥ | [GarPur, 1, 139 55.1]
mādryāṃ nāsatyadastrābhyāṃ kuntyāṃ karṇaḥ purābhavat | [GarPur, 1, 139 55.2]
śrutadevyāṃ dantavakro jajñe vai yuddhadurmadaḥ | [GarPur, 1, 139 56.1]
saṃtardanādayaḥ pañca śrutakīrtyāṃ ca kaikayāt | [GarPur, 1, 139 56.2]
rājādhidevyāṃ jajñāte vindaścaivānuvindakaḥ | [GarPur, 1, 139 57.1]
śrutaśravā damaghoṣātprajajñe śiśupālakam | [GarPur, 1, 139 57.2]
pauravī rohīṇā bhāryā madirānakadundubheḥ | [GarPur, 1, 139 58.1]
devakīpramukhā bhadrā rohiṇyāṃ balabhadrakaḥ | [GarPur, 1, 139 58.2]
sāraṇādyāḥ śaṭhaścaiva revatyāṃ balabhadrataḥ | [GarPur, 1, 139 59.1]
niśaṭhaścolmuko jāto devakyāṃ ṣaṭ ca jajñire | [GarPur, 1, 139 59.2]
kīrtimāṃśca suṣeṇaśca hyudāryo bhadrasenakaḥ | [GarPur, 1, 139 60.1]
ṛjudāso bhadradevaḥ kaṃsa evāvadhīcca tān | [GarPur, 1, 139 60.2]
saṃkarṣaṇaḥ saptamo 'bhūdaṣṭamaḥ kṛṣṇa eva ca | [GarPur, 1, 139 61.1]
ṣoḍaśastrīsahasrāṇi bhāryāṇāṃ cābhavanhareḥ | [GarPur, 1, 139 61.2]
rukmiṇī satyabhāmā ca lakṣmaṇā cāruhāsinī | [GarPur, 1, 139 62.1]
śreṣṭhā jāmbavatī cāṣṭau jajñire tāḥ sutānbahūn | [GarPur, 1, 139 62.2]
pradyumnaścārudeṣṇaśca pradhānāḥ sāmba eva ca | [GarPur, 1, 139 63.1]
pradyumnādaniruddho 'bhūtkakudminyāṃ mahābalaḥ | [GarPur, 1, 139 63.2]
aniruddhātsubhadrāyāṃ vajro nāma nṛpo 'bhavat | [GarPur, 1, 139 64.1]
pratibāhurvajrasutaś cārustasya suto 'bhavat | [GarPur, 1, 139 64.2]
vahnistu turvasorvaṃśe vahnerbhargo 'bhavatsutaḥ | [GarPur, 1, 139 65.1]
bhargādbhānurabhūtputro bhānoḥ putraḥ karandhamaḥ | [GarPur, 1, 139 65.2]
karandhamasya maruto druhyorvaṃśaṃ nibodha me | [GarPur, 1, 139 66.1]
druhyostu tanayaḥ setur āraddhaśca tadātmajaḥ | [GarPur, 1, 139 66.2]
āraddhasyaiva gāndhāro gharmo gāndhārato 'bhavat | [GarPur, 1, 139 67.1]
ghṛtastu gharmaputro 'bhūddurgamaśca ghṛsya tu | [GarPur, 1, 139 67.2]
pracetā durgamasyaiva anorvaṃśaṃ śṛṇuṣva me | [GarPur, 1, 139 68.1]
anoḥ sabhānaraḥ putras tasmāt kālañjayo 'bhavat | [GarPur, 1, 139 68.2]
kālañjayātsṛñjayo 'bhūtsṛñjayāttu puruñjayaḥ | [GarPur, 1, 139 69.1]
janamejayastu tatputro mahāśālastadātmajaḥ | [GarPur, 1, 139 69.2]
mahāmanā mahāśālād uśīnara iha smṛtaḥ | [GarPur, 1, 139 70.1]
uśīnarācchibirjajñe vṛṣadarbhaḥ śibeḥ sutaḥ | [GarPur, 1, 139 70.2]
mahāmanojāttitikṣoḥ putro 'bhūcca ruṣadrathaḥ | [GarPur, 1, 139 71.1]
hemo ruṣadrathājjajñe sutapā hemato 'bhavat | [GarPur, 1, 139 71.2]
baliḥ sutapaso jajñe hyaṅgavaṅgakaliṅgakāḥ | [GarPur, 1, 139 72.1]
andhaḥ pauṇḍraśca bāleyā hyanapānas tathāṅgataḥ | [GarPur, 1, 139 72.2]
anapānād divirathastato dharmaratho 'bhavat | [GarPur, 1, 139 73.1]
romapādo dharmarathāc caturaṅgas tadātmajaḥ | [GarPur, 1, 139 73.2]
pṛthulākṣastasya putraścampo 'bhūtpṛthulākṣataḥ | [GarPur, 1, 139 74.1]
campaputraśca haryaṅgastasya bhadrarathaḥ sutaḥ | [GarPur, 1, 139 74.2]
bṛhatkarmā sutastasya bṛhadbhānustato 'bhavat | [GarPur, 1, 139 75.1]
bṛhanmanā bṛhadbhānos tasya putro jayadrathaḥ | [GarPur, 1, 139 75.2]
jayadrathasya vijayo vijayasya dhṛtiḥ sutaḥ | [GarPur, 1, 139 76.1]
dhṛter dhṛtavrataḥ putraḥ satyadharmā dhṛtavratāt | [GarPur, 1, 139 76.2]
tasya putrastvadhirathaḥ karṇastasya suto 'bhavat | [GarPur, 1, 139 77.1]
vṛṣasenastu karṇasya puruvaṃśyāñchṛṇuṣva me | [GarPur, 1, 139 78.1]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe candravaṃśavarṇanaṃ nāmaikonacatvāriṃśaduttaraśatatamo 'dhyāyaḥ | [GarPur, 1, 139 79.1]
{GarPur, 1, 140}
hariruvāca | [GarPur, 1, 140 1.1]
janamejayaḥ puroścābhūnnamasyurjanamejayāt | [GarPur, 1, 140 1.2]
tasya putraścābhayadaḥ sudyuścābhayadādabhūt | [GarPur, 1, 140 1.3]
sudyor bahugatiḥ putraḥ saṃjātistasya cātmajaḥ | [GarPur, 1, 140 2.1]
vatsajātiśca saṃjāteḥ raudrāśvaśca tadātmajaḥ | [GarPur, 1, 140 2.2]
ṛteyuḥ sthaṇḍileyuśca kakṣeyuśca kṛteyukaḥ | [GarPur, 1, 140 3.1]
jaleyuḥ saṃtateyuśca raudrāśvasya sutā varāḥ | [GarPur, 1, 140 3.2]
ratināra ṛteyośca tasya pratirathaḥ sutaḥ | [GarPur, 1, 140 4.1]
tasya medhātithiḥ putras tatputraś cainilaḥ smṛtaḥ | [GarPur, 1, 140 4.2]
ainilasya tu duṣyanto bharatastasya cātmajaḥ | [GarPur, 1, 140 5.1]
śakuntalāyāṃ saṃjajñe vitatho bharatādabhūt | [GarPur, 1, 140 5.2]
vitathasya suto manyurmanyoścaiva naraḥ smṛtaḥ | [GarPur, 1, 140 6.1]
narasya saṃkṛtiḥ putro gargo vai saṃkṛteḥ sutaḥ | [GarPur, 1, 140 6.2]
gargād amanyuḥ putro vai śiniḥ putro vyajāyata | [GarPur, 1, 140 7.1]
manyuputrānmahāvīryātsuto 'bhavadurukṣayaḥ | [GarPur, 1, 140 7.2]
urukṣayāttrayyāruṇir vyūhakṣatrācca manyujāt | [GarPur, 1, 140 8.1]
suhotrastasya hastī ca ajamīḍhadvimīḍhakau | [GarPur, 1, 140 8.2]
hastinaḥ purumīḍhaśca kaṇvo 'bhūdajamīḍhataḥ | [GarPur, 1, 140 9.1]
kaṇvānmedhātithirjajñe yataḥ kāṇvāyanā dvijāḥ | [GarPur, 1, 140 9.2]
ajamīḍhād bṛhadiṣus tatputraśca bṛhaddhanuḥ | [GarPur, 1, 140 10.1]
bṛhatkarmā tasya putrastasya putro jayadrathaḥ | [GarPur, 1, 140 10.2]
jayadrathādviśvajicca senajicca tadātmajaḥ | [GarPur, 1, 140 11.1]
rucirāśvaḥ senajitaḥ pṛthusenastadātmajaḥ | [GarPur, 1, 140 11.2]
pārastu pṛthusenasya pārāddvīpo 'bhavannṛpaḥ | [GarPur, 1, 140 12.1]
nṛpasya sṛmaraḥ putraḥ sukṛtiśca pṛthoḥ sutaḥ | [GarPur, 1, 140 12.2]
vibhrājaḥ sukṛteḥ putro vibhrājād aśvaho 'bhavat | [GarPur, 1, 140 13.1]
kṛtyāṃ tasmādbrahmadatto viṣvaksenastadātmajaḥ | [GarPur, 1, 140 13.2]
yavīnaro dvimīḍhasya dhṛtimāṃśca yavīnarāt | [GarPur, 1, 140 14.1]
dhṛtimataḥ satyadhṛtirdṛḍhanemistadātmajaḥ | [GarPur, 1, 140 14.2]
dṛḍhanemeḥ supārśvo 'bhūt supārśvātsannatistathā | [GarPur, 1, 140 15.1]
kṛtastu sannateḥ putraḥ kṛtādugrāyudho 'bhavat | [GarPur, 1, 140 15.2]
ugrāyudhācca kṣemyau 'bhūtsudhīrastu tadātmajaḥ | [GarPur, 1, 140 16.1]
purañjayaḥ sudhīrācca tasya putro vidūrathaḥ | [GarPur, 1, 140 16.2]
ajamīḍhānnalinyāṃ ca nīlo nāma nṛpo 'bhavat | [GarPur, 1, 140 17.1]
nīlācchāntirabhūtputraḥ suśāntistasya cātmajaḥ | [GarPur, 1, 140 17.2]
suśānteśca pururjāto hyarkastasya suto 'bhavat | [GarPur, 1, 140 18.1]
arkasya caiva haryaśvo haryaśvānmukulo 'bhavat | [GarPur, 1, 140 18.2]
yavīnaro bṛhadbhānuḥ kampillaḥ sṛñjayastathā | [GarPur, 1, 140 19.1]
pāñcālānmukulājjajñe śaradvānvaiṣṇavo mahān | [GarPur, 1, 140 19.2]
divodāso dvitīyo 'sya hyahalyāyāṃ śaradvataḥ | [GarPur, 1, 140 20.1]
śatānando 'bhavatputrastasya satyadhṛtiḥ sataḥ | [GarPur, 1, 140 20.2]
kṛpaḥ kṛpī satyadhṛterurvaśyāṃ vīryahānitaḥ | [GarPur, 1, 140 21.1]
droṇapatnī kṛpī jajñe aśvatthāmānamuttamam | [GarPur, 1, 140 21.2]
divodāsānmitrayuśca mitrayoścyavano 'bhavat | [GarPur, 1, 140 22.1]
sudāsaścyavanājjajñe saudāsastasya cātmajaḥ | [GarPur, 1, 140 22.2]
sahadevastasya putraḥ sahadevāttu somakaḥ | [GarPur, 1, 140 23.1]
jantustu somakājjajñe pṛṣataścāparo mahān | [GarPur, 1, 140 23.2]
pṛṣatāddrupado jajñe dhṛṣṭadyumnastato 'bhavat | [GarPur, 1, 140 24.1]
dhṛṣṭadyumnāddhṛṣṭaketurṛkṣo 'bhūtajamīḍhataḥ | [GarPur, 1, 140 24.2]
ṛkṣātsaṃvaraṇo jajñe kuruḥ saṃvaraṇādabhūt | [GarPur, 1, 140 25.1]
sudhanuśca pīkṣicca jahnuścaiva kuroḥ sutāḥ | [GarPur, 1, 140 25.2]
sudhanuṣaḥ suhotro 'bhūccyavano 'bhūtsuhotrataḥ | [GarPur, 1, 140 26.1]
cyavanātkṛtako jajñe tathoparicaro vasuḥ | [GarPur, 1, 140 26.2]
bṛhadrathaśca pratyagraḥ satyādyāśca vasoḥ sutāḥ | [GarPur, 1, 140 27.1]
bṛhadrathātkuśāgraśca kuśāgrādṛṣabho 'bhavat | [GarPur, 1, 140 27.2]
ṛṣabhātpuṣpavāṃstasmājjajñe satyahito nṛpaḥ | [GarPur, 1, 140 28.1]
satyahitāt sudhanvābhūj jahnuścaiva sudhanvanaḥ | [GarPur, 1, 140 28.2]
bṛhadrathājjarāsandhaḥ sahadevastadātmajaḥ | [GarPur, 1, 140 29.1]
sahadevācca ca somāpiḥ somāpeḥ śrutavānsutaḥ | [GarPur, 1, 140 29.2]
bhīmasenograsenau ca śrutaseno 'parājitaḥ | [GarPur, 1, 140 30.1]
janamejayastathānyo 'bhūjjahnostu suratho 'bhavat | [GarPur, 1, 140 30.2]
vidūrathastu surathātsārvabhaumo vidūrathāt | [GarPur, 1, 140 31.1]
jayasenaḥ sārvabhaumād āvadhītas tadātmajaḥ | [GarPur, 1, 140 31.2]
ayutāyustasya putrastasya cākrodhanaḥ sutaḥ | [GarPur, 1, 140 32.1]
akrodhanasyātithiśca ṛkṣo 'bhūdatitheḥ sutaḥ | [GarPur, 1, 140 32.2]
ṛkṣācca bhīmaseno 'bhūddilīpo bhīmasenataḥ | [GarPur, 1, 140 33.1]
pratīpo 'bhūddilīpācca devāpistu pratīpataḥ | [GarPur, 1, 140 33.2]
śantanuścaiva bāhlīkastrayaste bhrātaro nṛpāḥ | [GarPur, 1, 140 34.1]
bāhlīkātsomadatto 'bhūdbhūrirbhūriśravāstataḥ | [GarPur, 1, 140 34.2]
śalaśca śantanor bhīṣmo gaṅgāyāṃ dhārmiko mahān | [GarPur, 1, 140 35.1]
citrāṅgadavicitrau tu satyavatyāṃ tu śantanoḥ | [GarPur, 1, 140 35.2]
bhārye vicitravīryasya tvambikāmbālike tayoḥ | [GarPur, 1, 140 36.1]
dhṛtarāṣṭraṃ ca pāṇḍuṃ ca taddāsyāṃ viduraṃ tathā | [GarPur, 1, 140 36.2]
vyāsa utpādayāmāsa gāndhāgī dhṛtarāṣṭrataḥ | [GarPur, 1, 140 37.1]
śataputraṃ duryodhanādyaṃ pāṇḍoḥ pañca prajajñire | [GarPur, 1, 140 37.2]
prativindhyaḥ śrutasomaḥ śrutakīrtistathārjunāt | [GarPur, 1, 140 38.1]
śatānīkaḥ śrutakarmā draupadyāṃ pañca vai kramāt | [GarPur, 1, 140 38.2]
yaudheyī ca hiḍimbā ca kauśī caiva subhadrikā | [GarPur, 1, 140 39.1]
vijayā vai reṇumatī pañcabhyastu sutāḥ kramāt | [GarPur, 1, 140 39.2]
devako ghaṭotkacaśca hyabhimanyuśca sarvagaḥ | [GarPur, 1, 140 40.1]
suhotro niramitraśca parīkṣidabhimanyujaḥ | [GarPur, 1, 140 40.2]
janamejayo 'sya tato bhaviṣyāṃśca nṛpāñchṛṇu | [GarPur, 1, 140 41.1]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe candravaṃśavarṇanaṃ nāma catvāriṃśaduttaraśatatamo 'dhyāyaḥ | [GarPur, 1, 140 42.1]
{GarPur, 1, 141}
hariruvāca | [GarPur, 1, 141 1.1]
śatānīko hyaśvamedhadattaścāpy adhisomakaḥ | [GarPur, 1, 141 1.2]
kṛṣṇo 'niruddhaścāpyuṣṇastataścitraratho nṛpaḥ | [GarPur, 1, 141 1.3]
śucidratho vṛṣṇimāṃśca suṣeṇaśca sunīthakaḥ | [GarPur, 1, 141 2.1]
nṛcakṣuśca mukhābāṇaḥ medhāvī ca nṛpañjayaḥ | [GarPur, 1, 141 2.2]
pāriplavaśca munayo medhāvī ca nṛpañjayaḥ | [GarPur, 1, 141 3.1]
bṛhadratho haristigmaḥ śatānīkaḥ sudānakaḥ | [GarPur, 1, 141 3.2]
udāno 'hninaraścaiva daṇḍapāṇir nimittakaḥ | [GarPur, 1, 141 4.1]
kṣemakaśca tataḥ śūdraḥ pitā pūrvastataḥ sutaḥ | [GarPur, 1, 141 4.2]
bṛhadbalāstu kathayante nṛpāś caikṣvākuvaṃśajāḥ | [GarPur, 1, 141 5.1]
bṛhadbalādurukṣayo vatsavyūhastataḥ paraḥ | [GarPur, 1, 141 5.2]
vatsavyūhāttataḥ sūryaḥ sahadevastadātmajaḥ | [GarPur, 1, 141 6.1]
bṛhadaśvo bhānurathaḥ pratīcyaśca pratītakaḥ | [GarPur, 1, 141 6.2]
manudevaḥ sunakṣatraḥ kinnaraś cāntarikṣakaḥ | [GarPur, 1, 141 6.3]
suparṇaḥ kṛtajiccaiva bṛhadbhrājaśca dhārmikaḥ | [GarPur, 1, 141 7.1]
kṛtañjayo dhanañjayaḥ saṃjayaḥ śākya eva ca | [GarPur, 1, 141 7.2]
śuddhodano bāhulaśca senajitkṣudrakastathā | [GarPur, 1, 141 8.1]
sumitraḥ kuḍavaścātaḥ sumitrānmāgadhāñchṛṇu | [GarPur, 1, 141 8.2]
jarāsandhaḥ sahadevaḥ somāpiśca śrutaśravāḥ | [GarPur, 1, 141 9.1]
ayutāyurniramitraḥ sukṣatro bahukarmakaḥ | [GarPur, 1, 141 9.2]
śrutaṃjayaḥ senajicca bhūriścaiva śucistathā | [GarPur, 1, 141 10.1]
kṣemyaśca suvrato dharmaḥ śmaśrulo dṛḍhasenakaḥ | [GarPur, 1, 141 10.2]
sumatiḥ subalo nīto satyajidviśvajittathā | [GarPur, 1, 141 11.1]
iṣuṃjayaśca ityete nṛpā bārhadrathāḥ smṛtāḥ | [GarPur, 1, 141 11.2]
adharmiṣṭhāśca śūdrāśca bhaviṣyanti nṛpāstataḥ | [GarPur, 1, 141 12.1]
svargādikṛddhi bhagavānsākṣānnārāyaṇo 'vyayaḥ | [GarPur, 1, 141 12.2]
naimittikaḥ prākṛtikastathaivātyantiko layaḥ | [GarPur, 1, 141 13.1]
yāti bhūḥ pralayaṃ cāpsu hyāpastejasi pāvakaḥ | [GarPur, 1, 141 13.2]
vāyau vāyuśca viyati tvākāśau yātyahaṅkṛtau | [GarPur, 1, 141 14.1]
ahaṃ buddhau matir jove jīvo 'vyakte tadātmani | [GarPur, 1, 141 14.2]
ātmā pareśvaro viṣṇureko nārāyaṇo naraḥ | [GarPur, 1, 141 15.1]
avināśyaparaṃ sarvaṃ jagatsvargādi nāśi hi | [GarPur, 1, 141 15.2]
nṛpādayo gatā nāśamataḥ pāpaṃ vivarjayet | [GarPur, 1, 141 16.1]
dharmaṃ kuryātsthiraṃ yena pāpaṃ hitvā hariṃ vrajet | [GarPur, 1, 141 16.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe bhaviṣyarājavaṃśadṛ nāmaikacatvāriṃśaduttaraśatatamo 'dhyāyaḥ | [GarPur, 1, 141 17.1]
{GarPur, 1, 142}
brahmovāca | [GarPur, 1, 142 1.1]
viṃśādīnpālayāmāsa hyavatīrṇo hariḥ prabhuḥ | [GarPur, 1, 142 1.2]
daityadharmasya nāśārthaṃ vedadharmādiguptaye | [GarPur, 1, 142 1.3]
matsyādikasvarūpeṇa tvavatāraṃ karotyajaḥ | [GarPur, 1, 142 2.1]
matsyo bhūtvā hayagrīvaṃ daityaṃ hatvājikaṇṭakam | [GarPur, 1, 142 2.2]
vedānānīya manvādīnpālayāmāsa keśavaḥ | [GarPur, 1, 142 3.1]
mandaraṃ dhārayāmāsa kūrmo bhūtvā hitāya ca | [GarPur, 1, 142 3.2]
kṣīrodamathane vaidyo devo dhanvantarir hyabhūt | [GarPur, 1, 142 4.1]
bibhratkamaṇḍaluṃ pūrṇamamṛtena samutthitaḥ | [GarPur, 1, 142 4.2]
āyurvedamathāṣṭāṅgaṃ suśrutāya sa uktavān | [GarPur, 1, 142 5.1]
amṛtaṃ pāyayāmāsa strīrūpī ca surānhariḥ | [GarPur, 1, 142 5.2]
avatīrṇo varāho 'tha hiraṇyākṣaṃ jaghāna ha | [GarPur, 1, 142 6.1]
pṛthivīṃ dhārayāmāsa pālayāmāsa devatāḥ | [GarPur, 1, 142 6.2]
narasiṃho 'vatīrṇo 'tha hiraṇyakaśipuṃ ripum | [GarPur, 1, 142 7.1]
daityānnihatavānvedadharmādīnabhyapālayat | [GarPur, 1, 142 7.2]
tataḥ paraśurāmo 'bhūjjamadagnerjagatprabhuḥ | [GarPur, 1, 142 8.1]
triḥsaptakṛtvaḥ pṛthivīṃ cakre niḥkṣattriyāṃ hariḥ | [GarPur, 1, 142 8.2]
kārtavīryaṃ jaghānājau kaśyapāya mahīṃ dadau | [GarPur, 1, 142 9.1]
yāgaṃ kṛtvā mahābāhurmahendre parvate sthitaḥ | [GarPur, 1, 142 9.2]
tato rāmo bhaviṣṇuśca caturdhā duṣṭarmadanaḥ | [GarPur, 1, 142 10.1]
putro daśarathājjajñe rāmaśca bharato 'nujaḥ | [GarPur, 1, 142 10.2]
lakṣmaṇaścātha śatrughno rāmabhāryā ca jānakī | [GarPur, 1, 142 11.1]
rāmaśca pitṛsatyārthaṃ mātṛbhyo hitamācaran | [GarPur, 1, 142 11.2]
śṛṅgaveraṃ citrakūṭaṃ daṇḍakāraṇyamāgataḥ | [GarPur, 1, 142 12.1]
nāsāṃ śūrpaṇakhāyāśca chittvātha kharadūṣaṇam | [GarPur, 1, 142 12.2]
hatvā sa rākṣasaṃ sītāpahārirajanīcaram | [GarPur, 1, 142 13.1]
rāvaṇaṃ cānujaṃ tasya laṅkāpuryāṃ vibhīṣaṇam | [GarPur, 1, 142 13.2]
rakṣorājye ca saṃsthāpya sugrīvanumanmukhaiḥ | [GarPur, 1, 142 14.1]
āruhya puṣpakaṃ sārdhaṃ sītayā patibhaktayā | [GarPur, 1, 142 14.2]
lakṣmaṇenānukūlena hyayodhyāṃ svapurīṃ gataḥ | [GarPur, 1, 142 15.1]
rājyaṃ cakāra devādīnpālayāmāsa sa prajāḥ | [GarPur, 1, 142 15.2]
dharmasaṃrakṣaṇaṃ cakre hyaśvamedhādikānkratūn | [GarPur, 1, 142 16.1]
sā mahīpatinā reme rāmeṇaiva yathāsukham | [GarPur, 1, 142 16.2]
rāvaṇasya gṛhe sītā sthitā bheje na rāvaṇam | [GarPur, 1, 142 17.1]
karmaṇā manasā vācā sā gatā rāghavaṃ sadā | [GarPur, 1, 142 17.2]
pativratā tu sā sītā hyanasūyā yathaiva tu | [GarPur, 1, 142 18.1]
pativratāyā māhātmyaṃ śṛṇu tvaṃ kathayāmyaham | [GarPur, 1, 142 18.2]
kauśiko brāhmaṇaḥ kuṣṭhī pratiṣṭhāne 'bhavatpurā | [GarPur, 1, 142 19.1]
taṃ tathā vyādhitaṃ bhāryā patiṃ devamivārcayat | [GarPur, 1, 142 19.2]
nirbhartsitāpi bhartāraṃ tamamanyata daivatam | [GarPur, 1, 142 20.1]
bhartroktā sānayadveśyāṃ śulkamādāya cādhikam | [GarPur, 1, 142 20.2]
pathi śūle tadā protamacauraṃ cauraśaṅkayā | [GarPur, 1, 142 21.1]
māṇḍavyam atiduḥkhārtam andhakāre 'tha sa dvijaḥ | [GarPur, 1, 142 21.2]
patnīskandhasamārūḍhaścālayāmāsa kauśikaḥ | [GarPur, 1, 142 22.1]
pādāvamarśanāt kruddho māṇḍavyastamuvāca ha | [GarPur, 1, 142 22.2]
sūryodaye mṛtistasya yenāhaṃ cālitaḥ padā | [GarPur, 1, 142 23.1]
tacchrutvā prāha tadbhāryā sūryo nodayameṣyati | [GarPur, 1, 142 23.2]
tataḥ sūryodayābhāvād abhavatsatataṃ niśā | [GarPur, 1, 142 24.1]
bahūnyabdapramāṇāni tato devā bhayaṃ yayuḥ | [GarPur, 1, 142 24.2]
brahmāṇaṃ śaraṇaṃ jagmustāmūce padmasambhavaḥ | [GarPur, 1, 142 25.1]
praśāmyate tejasaiva tapastejastvanena vai | [GarPur, 1, 142 25.2]
pativratāyā māhātmyānnodgacchati divākaraḥ | [GarPur, 1, 142 26.1]
tasya cānudayāddhānirmartyānāṃ bhavatāṃ tathā | [GarPur, 1, 142 26.2]
tasmātpativratāmatreranasūyāṃ tapasvinīm | [GarPur, 1, 142 27.1]
prasādayata vai patnīṃ bhānorudayakāmyayā | [GarPur, 1, 142 27.2]
taiḥ sā prasāditā gatvā hyanasūyā pativratā | [GarPur, 1, 142 28.1]
kṛtvādityodayaṃ sā ca taṃ bhartāramajīvayat | [GarPur, 1, 142 28.2]
pativratānasūyāyāḥ sītābhūdadhikā kila | [GarPur, 1, 142 28.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe daśāvatāradṛ nāma dvicatvāriṃśaduttaraśatatamo 'dhyāyaḥ | [GarPur, 1, 142 29.1]
{GarPur, 1, 143}
brahmovāca | [GarPur, 1, 143 1.1]
rāmāyaṇamato vakṣye śrutaṃ pāpavināśanam | [GarPur, 1, 143 1.2]
viṣṇunābhyabjato brahmā marīcistatsuto 'bhavat | [GarPur, 1, 143 1.3]
marīceḥ kaśyapastasmādravistasmānmanuḥ smṛtaḥ | [GarPur, 1, 143 2.1]
manorikṣvākurasyābhūdvaṃśe rājā raghuḥ smṛtaḥ | [GarPur, 1, 143 2.2]
raghorajastato jāto rājā daśaratho balī | [GarPur, 1, 143 3.1]
tasya putrāstu catvāro mahābalaparākramāḥ | [GarPur, 1, 143 3.2]
kausalyāyām abhūdrāmo bharataḥ kaikayīsutaḥ | [GarPur, 1, 143 4.1]
sutau lakṣmaṇaśatrughnau sumitrāyāṃ babhūvatuḥ | [GarPur, 1, 143 4.2]
rāmo bhaktaḥ piturmāturviśvāmitrādavāptavān | [GarPur, 1, 143 5.1]
astragrāmaṃ tato yakṣīṃ tāṭakāṃ prajaghāna ha | [GarPur, 1, 143 5.2]
viśvāmitrasya yajñe vai subāhuṃ nyavadhīdbalī | [GarPur, 1, 143 6.1]
janakasya kratuṃ gatvā upayeme 'tha jānakīm | [GarPur, 1, 143 6.2]
ūrmilāṃ lakṣmaṇo vīro bharato māṇḍavīṃ sutām | [GarPur, 1, 143 7.1]
śatrughno vai kīrtimatīṃ kuśadhvajasute ubhe | [GarPur, 1, 143 7.2]
pitrādibhirayodhyāyāṃ gatvā rāmādayaḥ sthitāḥ | [GarPur, 1, 143 8.1]
yudhājitaṃ mātulaṃ ca śatrughnabharatau gatau | [GarPur, 1, 143 8.2]
gatayornṛpavaryo 'sau rājyaṃ dātuṃ samudyataḥ | [GarPur, 1, 143 9.1]
sa rāmāya tatputrāya kaikeyyā prārthitastadā | [GarPur, 1, 143 9.2]
caturdaśasamāvāso vane rāmasya vāñchitaḥ | [GarPur, 1, 143 10.1]
rāmaḥ pitṛhitārthaṃ ca lakṣmaṇena ca sītayā | [GarPur, 1, 143 10.2]
rājyaṃ ca tṛṇavattyaktvā śṛṅgaverapuraṃ gataḥ | [GarPur, 1, 143 11.1]
rathaṃ tyaktvā prayāgaṃ ca citrakūṭagiriṃ gataḥ | [GarPur, 1, 143 11.2]
rāmasya tu viyogena rājā svargaṃ samāśritaḥ | [GarPur, 1, 143 12.1]
saṃskṛtya bharataścāgādrāmamāha balānvitaḥ | [GarPur, 1, 143 12.2]
ayodhyāṃ tu samāgatya rājyaṃ kuru mahāmate | [GarPur, 1, 143 13.1]
sa naicchatpāduke dattvā rājyāya bharatāya tu | [GarPur, 1, 143 13.2]
visarjito 'tha bharato rāmarājyamapālayat | [GarPur, 1, 143 14.1]
nandigrāme sthito bhakto hyayodhyāṃ nāviśadvratī | [GarPur, 1, 143 14.2]
rāmo 'pi citrakūṭācca hyatrerāśramamāyayau | [GarPur, 1, 143 15.1]
natvā sutīkṣṇaṃ cāgastyaṃ daṇḍakāraṇyamāgataḥ | [GarPur, 1, 143 15.2]
tatra śūrpaṇakhā nāma rākṣasī cāttumāgatā | [GarPur, 1, 143 16.1]
nikṛtya karṇo nāse ca rāmeṇāthāpavāritā | [GarPur, 1, 143 16.2]
tatpreritaḥ kharaścāgāddūṣaṇastriśirāstathā | [GarPur, 1, 143 17.1]
caturdaśasahasreṇa rakṣasāṃ tu balena ca | [GarPur, 1, 143 17.2]
rāmo 'pi preṣayāmāsa bāṇairyamapuraṃ ca tān | [GarPur, 1, 143 18.1]
rākṣasyā prerito 'bhyāgādrāvaṇo haraṇāya hi | [GarPur, 1, 143 18.2]
mṛgarūpaṃ sa mārīcaṃ kṛtvāgre 'tha tridaṇḍadhṛk | [GarPur, 1, 143 19.1]
sītayā prerito rāmo mārīcaṃ nijaghāna ha | [GarPur, 1, 143 19.2]
mriyamāṇaḥ sa ca prāha hā sīte lakṣmaṇeti ca | [GarPur, 1, 143 20.1]
sītokto lakṣmaṇo 'thāgādrāmaś cānudadarśa tam | [GarPur, 1, 143 20.2]
uvāca rākṣasī māyā nūnaṃ sītā hṛteti saḥ | [GarPur, 1, 143 21.1]
rāvaṇo 'ntaramāsādya hyaṅkenādāya jānakīm | [GarPur, 1, 143 21.2]
jaṭāyuṣaṃ vinirbhidya yayau laṅkāṃ tato balī | [GarPur, 1, 143 22.1]
aśokavṛkṣacchāyāyāṃ rakṣitāṃ tāmadhārayat | [GarPur, 1, 143 22.2]
āgatya rāmaḥ śūnyāṃ ca parṇaśālāṃ dadarśa ha | [GarPur, 1, 143 23.1]
śokaṃ kṛtvātha jānakyā mārgaṇaṃ kṛtavānprabhuḥ | [GarPur, 1, 143 23.2]
jaṭāyuṣaṃ ca saṃskṛtya tadukto dakṣiṇāṃ diśam | [GarPur, 1, 143 24.1]
gatvā sakhyaṃ tataścakre sugrīveṇa ca rāghavaḥ | [GarPur, 1, 143 24.2]
sapta tālānvinirbhidya śareṇānataparvaṇā | [GarPur, 1, 143 25.1]
vālinaṃ ca vinirbhidya kiṣkindhāyāṃ harīśvaram | [GarPur, 1, 143 25.2]
sugrīvaṃ kṛtavānrāma ṛśyamūke svayaṃ sthitaḥ | [GarPur, 1, 143 26.1]
sugrīvaḥ preṣayāmāsa vānarānparvatopamān | [GarPur, 1, 143 26.2]
sītāyā mārgaṇaṃ kartuṃ pūrvādyāśāsu sotsavān | [GarPur, 1, 143 27.1]
pratīcīmuttarāṃ prācīṃ diśaṃ gatvā samāgatāḥ | [GarPur, 1, 143 27.2]
dakṣiṇāṃ tu diśaṃ ye ca mārgayanto 'tha jānakīm | [GarPur, 1, 143 28.1]
vanāni parvatāndvīpānnadīnāṃ pulināni ca | [GarPur, 1, 143 28.2]
jānakīṃ te hyapaśyanto maraṇe kṛtaniścayāḥ | [GarPur, 1, 143 29.1]
sampātivacanājjñātvā hanūmānkapikuñjaraḥ | [GarPur, 1, 143 29.2]
śatayojanavistīrṇaṃ pupluve makarālayam | [GarPur, 1, 143 30.1]
apaśyajjānakīṃ tatra hyaśokavanikāsthitām | [GarPur, 1, 143 30.2]
bhartsitāṃ rākṣasībhiśca rāvaṇena ca rakṣasā | [GarPur, 1, 143 31.1]
bhava bhāryeti vadatā cintayantīṃ ca rāghavam | [GarPur, 1, 143 31.2]
aṅgulīyaṃ kapirdattvā sītāṃ kauśalyamabravīt | [GarPur, 1, 143 32.1]
rāmasya tasya dūto 'haṃ śokaṃ mā kuru maithili | [GarPur, 1, 143 32.2]
svābhijñānaṃ ca me dehi yena rāmaḥ smariṣyati | [GarPur, 1, 143 33.1]
tacchrutvā pradadau sītā veṇīratnaṃ hanūmate | [GarPur, 1, 143 33.2]
yathā rāmo nayecchīghraṃ tathā vācyaṃ tvayā kape | [GarPur, 1, 143 34.1]
tathetyuktvā tu hanumānvanaṃ divyaṃ babhañja ha | [GarPur, 1, 143 34.2]
hatvākṣaṃ rākṣasāṃścānyānbandhanaṃ svayamāgataḥ | [GarPur, 1, 143 35.1]
sarvairindrajito bāṇairdṛṣṭvā rāvaṇamabravīt | [GarPur, 1, 143 35.2]
rāmadūto 'smi hanumāndehi rāmāya maithilīm | [GarPur, 1, 143 36.1]
etacchrutvā prakupito dīpayāmāsa pucchakam | [GarPur, 1, 143 36.2]
kapirjvalitalāṅgūlo laṅkāṃ dehe mahābalaḥ | [GarPur, 1, 143 37.1]
dagdhvā laṅkāṃ samāyāto rāmapārśvaṃ sa vānaraḥ | [GarPur, 1, 143 37.2]
jagdhvā phalaṃ madhuvane dṛṣṭā sītetyavedayat | [GarPur, 1, 143 38.1]
veṇīratnaṃ ca rāmāya rāmo laṅkāpurīṃ yayau | [GarPur, 1, 143 38.2]
sasugrīvaḥ sa hanumānsāṅgadaśca salakṣmaṇaḥ | [GarPur, 1, 143 39.1]
vibhīṣaṇo 'pi samprāptaḥ śaraṇaṃ rāghavaṃ prati | [GarPur, 1, 143 39.2]
laṅkaiśvaryeṣvabhyaṣiñcadrāmastaṃ rāvaṇānujam | [GarPur, 1, 143 40.1]
rāmo nalena setuṃ ca kṛtvābdhau cottatāra tam | [GarPur, 1, 143 40.2]
suvelāvasthitaścaiva purīṃ laṅkāṃ dadarśa ha | [GarPur, 1, 143 41.1]
atha te vānarā vīrā nīlāṅgadanalādayaḥ | [GarPur, 1, 143 41.2]
dhūmradhūmrākṣavīrendrā jāmbavatpramukhāstadā | [GarPur, 1, 143 42.1]
maindadvividamukhyāste purīṃ laṅkāṃ babhañjire | [GarPur, 1, 143 42.2]
rākṣasāṃśca mahākāyān kālāñjanacayopamān | [GarPur, 1, 143 43.1]
rāmaḥ salakṣmaṇo hatvā sakapiḥ sarvarākṣasān | [GarPur, 1, 143 43.2]
vidyujjihvaṃ ca dhūmrākṣaṃ devāntakanarāntakau | [GarPur, 1, 143 44.1]
mahodaramahāpārśvāvatikāyaṃ mahābalam | [GarPur, 1, 143 44.2]
kumbhaṃ nikumbhaṃ mattaṃ ca makarākṣaṃ hyakampanam | [GarPur, 1, 143 45.1]
prahastaṃ vīramunmattaṃ kumbhakarṇaṃ mahābalam | [GarPur, 1, 143 45.2]
rāvaṇiṃ lakṣmaṇo 'cchinta hyastrādyai rāghavo balī | [GarPur, 1, 143 46.1]
nikṛtya bāhucakrāṇi rāvaṇaṃ tu nyapātayan | [GarPur, 1, 143 46.2]
sītāṃ śuddhāṃ gṛhītvātha vimāne puṣpake sthitaḥ | [GarPur, 1, 143 47.1]
savānaraḥ samāyāto hyayodhyāṃ pravarāṃ purīm | [GarPur, 1, 143 47.2]
tatra rājyaṃ cakārātha putravat pālayanprajāḥ | [GarPur, 1, 143 48.1]
daśāśvamedhānāhṛtya gayāśirasi pātanam | [GarPur, 1, 143 48.2]
piṇḍānāṃ vidhivatkṛtvā dattvā dānāni rāghavaḥ | [GarPur, 1, 143 49.1]
putrau kuśalavau dṛṣṭvā tau ca rājye 'bhyaṣecayat | [GarPur, 1, 143 49.2]
ekādaśasahasrāṇi rāmo rājyamakārayat | [GarPur, 1, 143 50.1]
śatrughno lavaṇaṃ jaghne śailūṣaṃ bharatastataḥ | [GarPur, 1, 143 50.2]
agastyādīnmunīnnatvā śrutvotpattiṃ ca rakṣasām | [GarPur, 1, 143 51.1]
svargaṃ gato janaiḥ sārdhamayodhyāsthaiḥ kṛtārthakaḥ | [GarPur, 1, 143 51.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe rāmāyaṇavarṇanaṃ nāma tricatvāriṃśaduttaraśatatamo 'dhyāyaḥ | [GarPur, 1, 143 52.1]
{GarPur, 1, 144}
brahmovāca | [GarPur, 1, 144 1.1]
harivaṃśaṃ pravakṣyāmi kṛṣṇamāhātmyamuttamam | [GarPur, 1, 144 1.2]
vasudevāttu devakyāṃ vāsudevo balo 'bhavat | [GarPur, 1, 144 1.3]
dharmādirakṣaṇārthāya hyadharmādivinaṣṭaye | [GarPur, 1, 144 2.1]
kṛṣṇaḥ pītvā stanau gāḍhaṃ pūtanāmanayatkṣayam | [GarPur, 1, 144 2.2]
śakaṭaḥ parivṛtto 'tha bhagnau ca yamalārjunau | [GarPur, 1, 144 3.1]
damitaḥ kāliyo nāgo dhenuko vinipātitaḥ | [GarPur, 1, 144 3.2]
dhṛto govardhanaḥ śaila indreṇa paripūjitaḥ | [GarPur, 1, 144 4.1]
bhārāvataraṇaṃ cakre pratijñāṃ kṛtavānhariḥ | [GarPur, 1, 144 4.2]
rakṣaṇāyārjunādeśca hyariṣṭādirnipātitaḥ | [GarPur, 1, 144 5.1]
keśī vinihato daityo gopādyāḥ paritoṣitāḥ | [GarPur, 1, 144 5.2]
cāṇūro muṣṭiko mallaḥ kaṃso mañcānnipātitaḥ | [GarPur, 1, 144 6.1]
rukmiṇīsatyabhāmādyāḥ hyaṣṭau patnyo hareḥ parāḥ | [GarPur, 1, 144 6.2]
ṣoḍaśa strīsahasrāṇi hyanyānyāsa mahātmanaḥ | [GarPur, 1, 144 7.1]
tāsāṃ putrāśca pautrādyāḥ śataśo 'tha sahasraśaḥ | [GarPur, 1, 144 7.2]
rukmiṇyāṃ caiva pradyumno nyavadhīcchambaraṃ ca yaḥ | [GarPur, 1, 144 8.1]
tasya putro 'niruddho 'bhūd uṣābāṇasutāpatiḥ | [GarPur, 1, 144 8.2]
hariśakarayor yatra mahāyuddhaṃ babhūva ha | [GarPur, 1, 144 9.1]
bāṇabāhusahasraṃ ca chinnaṃ bāhudvayaṃ hyabhūt | [GarPur, 1, 144 9.2]
narako nihato yena pārijātaṃ jahāra yaḥ | [GarPur, 1, 144 10.1]
balaśca śiśupālaśca hataśca dvividaḥ kapiḥ | [GarPur, 1, 144 10.2]
aniruddhādabhūdvajraḥ sa ca rājā gate harau | [GarPur, 1, 144 11.1]
saṃdīpaniṃ guruṃ cakre saputraṃ ca cakāra saḥ | [GarPur, 1, 144 11.2]
mathurāyāṃ cograsenaṃ pālanaṃ ca divaukasām | [GarPur, 1, 144 11.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe harivaṃśavarṇanaṃ nāma catuścātvāriṃśaduttaraśatatamo 'dhyāyaḥ | [GarPur, 1, 144 12.1]
{GarPur, 1, 145}
brahmovāca | [GarPur, 1, 145 1.1]
bhārataṃ sampravakṣyāmi bhārāvataraṇaṃ bhuvaḥ | [GarPur, 1, 145 1.2]
cakre kṛṣṇo yudhyamānaḥ pāṇḍavādinimittataḥ | [GarPur, 1, 145 1.3]
viṣṇunābhyabjato brahmā brahmaputro 'triratritaḥ | [GarPur, 1, 145 2.1]
somastato budhastasmādilāyāṃ ca purūravāḥ | [GarPur, 1, 145 2.2]
tasyāyustatra vaṃśe 'bhūdyayātirbharataḥ kuruḥ | [GarPur, 1, 145 3.1]
śantanustasya vaṃśe 'bhūdgaṅgāyāṃ śantanoḥ sutaḥ | [GarPur, 1, 145 3.2]
bhīṣmaḥ sarvaguṇairyukto brahmavaivartapāragaḥ | [GarPur, 1, 145 4.1]
śantanoḥ satyavatyāṃ ca dvau putrau saṃbabhūvatuḥ | [GarPur, 1, 145 5.1]
citrāṅgadaṃ tu gandharvaḥ putraṃ citrāṅgado 'vadhīt | [GarPur, 1, 145 5.2]
anyo vicitravīryo 'bhūtkāśīrājasutāpatiḥ | [GarPur, 1, 145 6.1]
vicitravīrye svaryāte vyāsāttatkṣetrato 'bhavat | [GarPur, 1, 145 6.2]
dhṛtarāṣṭro 'mbikāputraḥ pāṇḍurāmbālikāsutaḥ | [GarPur, 1, 145 7.1]
bhujiṣyāyāṃ tu viduro gāndhāryāṃ dhṛtarāṣṭrataḥ | [GarPur, 1, 145 7.2]
duryodhanapradhānāstu śatasaṃkhyā mahābalāḥ | [GarPur, 1, 145 8.1]
pāṇḍoḥ kuntyāṃ ca mādryāṃ ca pañca putrāḥ prajajñire | [GarPur, 1, 145 8.2]
yudhiṣṭhiro bhīmaseno hyarjuno nakulastathā | [GarPur, 1, 145 9.1]
sahadevaśca pañcaite mahābalaparākramāḥ | [GarPur, 1, 145 9.2]
kurupāṇḍavayorvairaṃ daivayogād babhūva ha | [GarPur, 1, 145 10.1]
duryodhanenādhīreṇa pāṇḍavāḥ samupadrutāḥ | [GarPur, 1, 145 10.2]
dagdhā jatugṛhe vīrāste muktāḥ svadhiyāmalāḥ | [GarPur, 1, 145 11.1]
tatastadekacakrāyāṃ brāhmaṇasya niveśane | [GarPur, 1, 145 12.1]
viviśuste mahātmāno nihatya bakarākṣasam | [GarPur, 1, 145 12.2]
tataḥ pāñcālaviṣaye draupadyāste svayaṃvaram | [GarPur, 1, 145 13.1]
vijñāya vīryaśulkāṃ tāṃ pāṇḍavā upayemire | [GarPur, 1, 145 13.2]
droṇabhīṣmānumatyā tu dhṛtarāṣṭraḥ samānayat | [GarPur, 1, 145 14.1]
ardharājyaṃ tataḥ prāptā indraprasthe purottame | [GarPur, 1, 145 14.2]
rājasūyaṃ tataścakruḥ sabhāṃ kṛtvā yatavratāḥ | [GarPur, 1, 145 15.1]
arjuno dvāravatyāṃ tu subhadrāṃ prāptavānpriyām | [GarPur, 1, 145 15.2]
vāsudevasya bhaginīmanumatyā muradviṣaḥ | [GarPur, 1, 145 15.3]
nandighoṣaṃ rathaṃ divyam agner dhanur anuttamam | [GarPur, 1, 145 16.1]
gāṇḍīvaṃ nāma taddivyaṃ triṣu lokeṣu viśrutam | [GarPur, 1, 145 16.2]
akṣayānsāyakāṃścaiva tathābhedyaṃ ca daṃśanam | [GarPur, 1, 145 16.3]
sa tena dhanuṣā vīraḥ pāṇḍavo jātavedasam | [GarPur, 1, 145 17.1]
kṛṣṇadvitīyo bībhatsur atarpayata vīryavān | [GarPur, 1, 145 17.2]
nṛpāndigvijaye jitvā ratnānyādāya vai dadau | [GarPur, 1, 145 18.1]
yudhiṣṭhirāya mahate bhrātre nītivide mudā | [GarPur, 1, 145 18.2]
yudhiṣṭhiro 'pi dharmātmā bhrātṛbhiḥ parivāritaḥ | [GarPur, 1, 145 19.1]
jito duryodhanenaiva māyādyūtena pāpinā | [GarPur, 1, 145 19.2]
karṇaduḥśāsanamate sthitena śakunermate | [GarPur, 1, 145 19.3]
atha dvādaśa varṣāṇi vane tepurmahattapaḥ | [GarPur, 1, 145 20.1]
sadhaumyā draupadīṣaṣṭhā munivṛndābhisaṃvṛtāḥ | [GarPur, 1, 145 20.2]
yayurvirāṭanagaraṃ guptarūpeṇa saṃśritāḥ | [GarPur, 1, 145 21.1]
varṣamekaṃ mahāprājñā gograhāt tam apālayan | [GarPur, 1, 145 21.2]
tate yātāḥ svakaṃ rāṣṭraṃ prārthayāmāsurādṛtāḥ | [GarPur, 1, 145 22.1]
pañcagrāmānardharājyādvīrā duryodhanaṃ nṛpam | [GarPur, 1, 145 22.2]
nāptavantaḥ kurukṣetre yuddhaṃ cakrurbalānvitāḥ | [GarPur, 1, 145 23.1]
akṣauhiṇībhirdivyābhiḥ saptabhiḥ parivāritāḥ | [GarPur, 1, 145 23.2]
ekādaśabhirudyuktā yuktā duryodhanādayaḥ | [GarPur, 1, 145 24.1]
āsīdyuddhaṃ saṃkulaṃ ca devāsuraraṇopamam | [GarPur, 1, 145 24.2]
bhīṣmaḥ senāpatirabhūdādau dauryodhane bale | [GarPur, 1, 145 25.1]
pāṇḍavānāṃ śikhaṇḍī ca tayoryuddhaṃ babhūva ha | [GarPur, 1, 145 25.2]
śastrāśastri mahāghoraṃ dhasarātraṃ śarāśari | [GarPur, 1, 145 25.3]
śikhaṇḍyarjunabāṇaiśca bhīṣmaḥ śaraśataiścitaḥ | [GarPur, 1, 145 26.1]
uttarāyaṇam āvīkṣya dhyātvā devaṃ gadādharam | [GarPur, 1, 145 26.2]
uktvā dharmānbahuvidhāṃstarpayitvā pitṝnbahūn | [GarPur, 1, 145 27.1]
ānande tu pade līno vimale muktakilbiṣe | [GarPur, 1, 145 27.2]
tato droṇo yayau yoddhuṃ dhṛṣṭadyumnena vīryavān | [GarPur, 1, 145 28.1]
dināni pañca tadyuddhamāsītparamadāruṇam | [GarPur, 1, 145 28.2]
yatra te pṛthivīpālā hatāḥ pārthena saṃgare | [GarPur, 1, 145 29.1]
śokasāgaramāsādya droṇo 'pi svargamāptavān | [GarPur, 1, 145 29.2]
tataḥ karṇā yayau yoddhumarjunena mahātmanā | [GarPur, 1, 145 30.1]
dinadvayaṃ mahāyuddhaṃ kṛtvā pārthāstrasāgare | [GarPur, 1, 145 30.2]
nimagnaḥ sūryalokaṃ tu tataḥ prāpa sa vīryavān | [GarPur, 1, 145 30.3]
tataḥ śalyo yayau yoddhuṃ dharmarājena dhīmatā | [GarPur, 1, 145 31.1]
dinārdhena hataḥ śalyo bāṇairjvalanasannibhaiḥ | [GarPur, 1, 145 31.2]
duryodhano 'tha vegena gadāmādāya vīryavān | [GarPur, 1, 145 32.1]
abhyadhāvata vai bhīmaṃ kālāntakayamopamaḥ | [GarPur, 1, 145 32.2]
atha bhīmena vīreṇa gadayā vinipātitaḥ | [GarPur, 1, 145 33.1]
aśvatthāmā gato drauṇiḥ suptasainyaṃ tato niśi | [GarPur, 1, 145 33.2]
jaghāna bāhuvīryeṇa piturvadhamanusmaran | [GarPur, 1, 145 34.1]
dhṛṣṭadyumnaṃ jaghānātha draupadeyāṃśca vīryavān | [GarPur, 1, 145 34.2]
draupadyāṃ rudyamānāyāmaśvatthāmnaḥ śiromaṇim | [GarPur, 1, 145 35.1]
aiṣikāstreṇa taṃ jitvā jagrāhārjuna uttamam | [GarPur, 1, 145 35.2]
yudhiṣṭhiraḥ samāśvāsya strījanaṃ śokasaṃkulam | [GarPur, 1, 145 36.1]
snātvā saṃtarpya devāṃśca pitṝnatha pitāmahān | [GarPur, 1, 145 36.2]
āśvāsito 'tha bhīṣmeṇa rājyaṃ caivākaronmahat | [GarPur, 1, 145 37.1]
viṣṇumīje 'śvamedhena vidhivaddakṣiṇāvatā | [GarPur, 1, 145 37.2]
rājye parīkṣitaṃ sthāpya yādavānāṃ vināśanam | [GarPur, 1, 145 38.1]
śrutvā tu mausale rājā japtvā nāmasahasrakam | [GarPur, 1, 145 38.2]
viṣṇoḥ svargaṃ jagāmātha bhīmādyairbhrātṛbhiryutaḥ | [GarPur, 1, 145 39.1]
vāsudevaḥ punarbuddhasaṃmohāya suradviṣām | [GarPur, 1, 145 39.2]
kalkirviṣṇuśca bhavitā śambhalagrāmake punaḥ | [GarPur, 1, 145 40.1]
aśvārūḍho 'khilāṃllokāṃstadā bhasmīkariṣyati | [GarPur, 1, 145 40.2]
devādīnāṃ rakṣaṇāya hyadharmaharaṇāya ca | [GarPur, 1, 145 41.1]
duṣṭānāṃ ca vadhārthāya hyavatāraṃ karoti ca | [GarPur, 1, 145 41.2]
yathā dhanvantarirvaṃśe jātaḥ kṣīrodamanthane | [GarPur, 1, 145 42.1]
devādīnāṃ jīvanāya hyāyurvedamuvāca ha | [GarPur, 1, 145 42.2]
viśvāmitrasutāyaiva suśrutāya mahātmane | [GarPur, 1, 145 43.1]
bhāratāṃścāvatārāṃśca śrutvā svargaṃ vrajennaraḥ | [GarPur, 1, 145 43.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe bhāratādivarṇanaṃ nāma pañcacatvāriṃśaduttaraśatatamo 'dhyāyaḥ | [GarPur, 1, 145 44.1]
{GarPur, 1, 146}
dhanvantariruvāca | [GarPur, 1, 146 1.1]
sarvaroganidānaṃ ca vakṣye suśruta tattvataḥ | [GarPur, 1, 146 1.2]
ātreyādyairmunivarairyathā pūrvamudīritam | [GarPur, 1, 146 1.3]
rogaḥ pāpmā jvaro vyādhirvikāro duṣṭa āmayaḥ | [GarPur, 1, 146 2.1]
yakṣmātaṅkagadā bādhāḥ śabdāḥ paryāyavācinaḥ | [GarPur, 1, 146 2.2]
nidānaṃ pūrvarūpāṇi rūpāṇyupaśayastathā | [GarPur, 1, 146 3.1]
saṃprāptiś ceti vijñānaṃ rogāṇāṃ pañcadhā smṛtam | [GarPur, 1, 146 3.2]
nimittahetvāyatanapratyayotthānakāraṇaiḥ | [GarPur, 1, 146 4.1]
nidānamāhuḥ paryāyaiḥ prāgrūpaṃ yena lakṣyate | [GarPur, 1, 146 4.2]
utpitsurāmayo doṣaviśeṣeṇānadhiṣṭhitaḥ | [GarPur, 1, 146 5.1]
liṅgamavyaktamalpatvādvyādhīnāṃ tadyathāyatham | [GarPur, 1, 146 5.2]
tadeva vyaktatāṃ yātaṃ rūpamityabhidhīyate | [GarPur, 1, 146 6.1]
saṃsthānāṃ vyañjanaṃ liṅgaṃ lakṣaṇaṃ cihnamākṛtiḥ | [GarPur, 1, 146 6.2]
hetuvyādhiviparyastaviparyastārthakāriṇām | [GarPur, 1, 146 7.1]
auṣadhānnavihārāṇāmupayogaṃ sukhāvaham | [GarPur, 1, 146 7.2]
vidyādupaśayaṃ vyādheḥ sa hi sātmyamiti smṛtaḥ | [GarPur, 1, 146 8.1]
viparīto 'nupaśayo vyādhyasātmyetisaṃjñitaḥ | [GarPur, 1, 146 8.2]
yathā duṣṭena doṣeṇa yathā cānuvisarpatā | [GarPur, 1, 146 9.1]
nirvṛttirāmayasyāsau saṃprāptirabhidhīyate | [GarPur, 1, 146 9.2]
saṃkhyāvikalpaprādhānyabalakālaviśeṣataḥ | [GarPur, 1, 146 10.1]
sā bhidyate yathātraiva vakṣyante 'ṣṭau jvarā iti | [GarPur, 1, 146 10.2]
doṣāṇāṃ samavetānāṃ vikalpo 'ṃśāṃśakalpanā | [GarPur, 1, 146 11.1]
svātantryapāratantryābhyāṃ vyādheḥ prādhānyamādiśet | [GarPur, 1, 146 11.2]
hetvādikārtsnyāvayavair balābalaviśeṣaṇam | [GarPur, 1, 146 12.1]
naktaṃdinārdhabhuktāṃśair vyādhikālo yathāmalam | [GarPur, 1, 146 12.2]
iti prokto nidānārthaḥ sa vyāsenopadekṣyate | [GarPur, 1, 146 13.1]
sarveṣāmeva rogāṇāṃ nidānaṃ kupitā malāḥ | [GarPur, 1, 146 13.2]
tatprakopasya tu proktaṃ vividhāhitasevanam | [GarPur, 1, 146 14.1]
ahitastrividho yogastrayāṇāṃ prāgudāhṛtaḥ | [GarPur, 1, 146 14.2]
tiktoṣaṇakaṣāyāmlarūkṣāpramitayojanaiḥ | [GarPur, 1, 146 15.1]
dhāvanodīraṇaniśājāgarātyuccabhāṣaṇaiḥ | [GarPur, 1, 146 15.2]
kriyābhiyogabhīśokacintāvyāyāmamaithunaiḥ | [GarPur, 1, 146 16.1]
grīṣmāhorātrabhuktyante prakupyati samīraṇaḥ | [GarPur, 1, 146 16.2]
pittaṃ kaṭvālatīkṣṇoṣṇakaṭukrodhavidāhibhiḥ | [GarPur, 1, 146 17.1]
śaranmadhyāhnarātryardhavidāhasamayeṣu ca | [GarPur, 1, 146 17.2]
svādvamlalavaṇasnigdhagurvabhiṣyandiśītalaiḥ | [GarPur, 1, 146 18.1]
āsyāsvapnasukhājīrṇadivāsvapnādibṛṃhaṇaiḥ | [GarPur, 1, 146 18.2]
pracchardanādyayogena bhuktānnasyāpyajīrṇake | [GarPur, 1, 146 19.1]
pūrvāhne pūrvarātre ca śleṣmā vakṣyāmi saṅkarān | [GarPur, 1, 146 19.2]
miśrībhāvātsamastānāṃ sannipātastathā punaḥ | [GarPur, 1, 146 20.1]
saṃkīrṇājīrṇaviṣamaviruddhādyaśanādibhiḥ | [GarPur, 1, 146 20.2]
vyāpannamadyapānīyaśuṣkaśākāmamūlakaiḥ | [GarPur, 1, 146 21.1]
piṇyākamṛtyavasarapūtiśuṣkakṛśamiṣaiḥ | [GarPur, 1, 146 21.2]
doṣatrayakaraistaistaistathānnaparivartataḥ | [GarPur, 1, 146 22.1]
dhātorduṣṭātpuro vātāddvigrahāveśaviplavāt | [GarPur, 1, 146 22.2]
duṣṭāmānnair atiślaiṣmagrahair janmarkṣapīḍanāt | [GarPur, 1, 146 23.1]
mithyāyogācca vividhāt pāpānāṃ ca niṣevaṇāt | [GarPur, 1, 146 23.2]
strīṇāṃ prasavavaiṣamyāttathā mithyopacārataḥ | [GarPur, 1, 146 23.3]
pratirogamiti kruddhā rogavidhyanugāminaḥ | [GarPur, 1, 146 24.1]
rasāyanaṃ prapadyāśu doṣā dehe vikurvate | [GarPur, 1, 146 24.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe sarvaroganidānaṃ nāma ṣaṭcatvāriṃśaduttaraśatatamo 'dhyāyaḥ | [GarPur, 1, 146 25.1]
{GarPur, 1, 147}
dhanvantariruvāca | [GarPur, 1, 147 1.1]
vakṣye jvaranidānaṃ hi sarvajvaravibuddhaye | [GarPur, 1, 147 1.2]
jvaro rogapatiḥ pāpmā mṛtyurājo 'śano 'ntakaḥ | [GarPur, 1, 147 1.3]
kruddhadakṣādhvaradhvaṃsirudrordhvanayanodbhavaḥ | [GarPur, 1, 147 1.4]
tatsantāpo mohamayaḥ santāpātmāpacārajaḥ | [GarPur, 1, 147 2.1]
vividhairnāmabhiḥ krūro nānāyoniṣu vartate | [GarPur, 1, 147 2.2]
pākalo gajeṣvabhitāpo vājiṣvalarkaḥ kukkureṣu | [GarPur, 1, 147 3.1]
indramado jaladeṣv apsu nīlikā jyotiroṣadhīṣu bhūmyāmūṣaro nāma | [GarPur, 1, 147 3.2]
hṛllāsaśchardanaṃ kāsaḥ staṃbhaḥ śaityaṃ tvagādiṣu | [GarPur, 1, 147 4.1]
aṅgeṣu ca samudbhūtāḥ piḍakāśca kaphodbhave | [GarPur, 1, 147 4.2]
kāle yathāsvaṃ sarveṣāṃ pravṛttirvṛddhireva vā | [GarPur, 1, 147 5.1]
nidānokto 'nupaśayo viparītopaśāyitā | [GarPur, 1, 147 5.2]
aruciścāvipākaśca staṃbhamālasyameva ca | [GarPur, 1, 147 6.1]
hṛddāhaśca vipākaśca tandrā cālasyameva ca | [GarPur, 1, 147 6.2]
vastir vimardāvanayā doṣāṇāmapravartanam | [GarPur, 1, 147 6.3]
lālāpraseko hṛllāsaḥ kṣunnāśo rasadaṃ mukham | [GarPur, 1, 147 7.1]
svaccham uṣṇagurutvaṃ ca gātrāṇāṃ bahumūtratā | [GarPur, 1, 147 7.2]
na vijīrṇaṃ na ca mlānirjvarasyāmasya lakṣaṇam | [GarPur, 1, 147 7.3]
kṣutkṣāmatā laghutvaṃ ca gātrāṇāṃ jvaramārdavam | [GarPur, 1, 147 8.1]
doṣapravṛttiraṣṭāhānnirāmajvaralakṣaṇam | [GarPur, 1, 147 8.2]
yathā svaliṅgaṃ saṃsarge jvarasaṃsargajo 'pi vā | [GarPur, 1, 147 9.1]
śiro'rtimūrchāvamidehadāhakaṇṭhāsyaśoṣāruciparvabhedāḥ | [GarPur, 1, 147 9.2]
unnidratā saṃbhramaromaharṣā jṛmbhātivāktvaṃ pavanātsapittāt | [GarPur, 1, 147 9.3]
tāpahānyaruciparvaśirorukṣṭhīvanaśvasanakāsavivarṇāḥ | [GarPur, 1, 147 10.1]
śītajāḍyatimirabhramitandrāśleṣmavātajanitajvaraliṅgam | [GarPur, 1, 147 10.2]
śītastambhasvedadāhāvyavasthāstṛṣṇā kāsaḥ śleṣmapittapravṛttiḥ | [GarPur, 1, 147 11.1]
mohas tandrā liptatiktāsyatā ca jñeyaṃ rūpaṃ śleṣmapittajvarasya | [GarPur, 1, 147 11.2]
sarvajo lakṣaṇaiḥ sarvairdāho 'tra ca muhurmuhuḥ | [GarPur, 1, 147 12.1]
taducchītaṃ mahānidrā divā jāgaraṇaṃ niśi | [GarPur, 1, 147 12.2]
sadā vā naiva vā nidrā mahāsvedo hi naiva vā | [GarPur, 1, 147 13.1]
gītanartanahāsyādiḥ prakṛtehāpravartanam | [GarPur, 1, 147 13.2]
sāśruṇī kaluṣe rakte bhugne lulitapakṣmaṇī | [GarPur, 1, 147 14.1]
akṣiṇī piṇḍikāpārśvaśiraḥ parvāsthirugbhramaḥ | [GarPur, 1, 147 14.2]
sasvanau sarujau karṇau mahāśītau hi naiva vā | [GarPur, 1, 147 15.1]
paridagdhā kharā jihvā gurustrastāṅgasandhitā | [GarPur, 1, 147 15.2]
ṣṭhīvanaṃ raktapittasya loṭhanaṃ śiraso 'titṛṭ | [GarPur, 1, 147 16.1]
koṣṭhānāṃ śyāvaraktānāṃ maṇḍalānāṃ ca darśanam | [GarPur, 1, 147 16.2]
hṛdvyathā malasaṃsargaḥ pravṛttirvālpaśo 'ti vā | [GarPur, 1, 147 17.1]
snigdhāsyatā balabhraṃśaḥ svarasādaḥ pralāpitaḥ | [GarPur, 1, 147 17.2]
doṣapākaściraṃ tandrā pratataṃ kaṇṭhakūjanam | [GarPur, 1, 147 18.1]
sannipātamabhinyāsaṃ taṃ brūyācca hataujasam | [GarPur, 1, 147 18.2]
vāyunā kaṇṭharuddhena pittamantaḥ supīḍitam | [GarPur, 1, 147 19.1]
vyavāyitvācca saukhyācca bahir mārgaṃ prapadyate | [GarPur, 1, 147 19.2]
tena hāridranetratvaṃ sannipātodbhave jvare | [GarPur, 1, 147 19.3]
doṣe vivṛddhe naṣṭe 'gnau sarvasampūrṇalakṣaṇaḥ | [GarPur, 1, 147 20.1]
saṃnipātajvaro 'sādhyaḥ kṛcchrasādhyastato 'nyathā | [GarPur, 1, 147 20.2]
anyatra sannipātotthaṃ yatra pittaṃ pṛthaksthitam | [GarPur, 1, 147 21.1]
tvaci koṣṭhe ca vā dāhaṃ vidadhāti puro 'nu vā | [GarPur, 1, 147 21.2]
tadvadvātakaphe śītaṃ dāhādirdustarastayoḥ | [GarPur, 1, 147 22.1]
śītādau tatra pittena kaphe syānditaśoṣite | [GarPur, 1, 147 22.2]
pitte śānte 'tha vai mūrchā madastṛṣṇā ca jāyate | [GarPur, 1, 147 23.1]
dāhādau punaranteṣu tandrālasye vamiḥ kramāt | [GarPur, 1, 147 23.2]
āgantur abhighātābhiṣaṅgaśāpābhicārataḥ | [GarPur, 1, 147 24.1]
caturdhā tu kṛtaḥ svedo dāhādyairabhighātajaḥ | [GarPur, 1, 147 24.2]
śramācca tasminpavanaḥ prāyo raktaṃ pradūṣayan | [GarPur, 1, 147 25.1]
savyathāśokavaivarṇyaṃ sarujaṃ kurute jvaram | [GarPur, 1, 147 25.2]
grahāveśauṣadhiviṣakrodhabhīśokakāmajaḥ | [GarPur, 1, 147 26.1]
abhiṣaṅgagraho 'pyasmin akasmād vāsarodane | [GarPur, 1, 147 27.1]
oṣadhīgandhaje mūrchā śirorugvamathuḥ kṣayaḥ | [GarPur, 1, 147 27.2]
viṣānmūrchātisāraśca śyāvatā dāhakṛdbhramaḥ | [GarPur, 1, 147 28.1]
krodhātkampaḥ śirorukca pralāpo bhayaśokaje | [GarPur, 1, 147 28.2]
kāmādbhramo 'rucirdāho hrīnidrādhīdhṛtikṣayāḥ | [GarPur, 1, 147 29.1]
grahādau sannipātasya rūpādau marutastayoḥ | [GarPur, 1, 147 29.2]
kopātkope 'pi pittasya yau tu śāpābhicārajau | [GarPur, 1, 147 30.1]
sannipātajvarau ghorau tāvasahyatamau matau | [GarPur, 1, 147 30.2]
tantrābhicārikair mantrair dūyamānaṃ ca tapyate | [GarPur, 1, 147 31.1]
pūrvaṃ caitastato dehastato visphoṭadigbhramaiḥ | [GarPur, 1, 147 31.2]
sadāhamūrchāgrastasya pratyahaṃ vardhate jvaraḥ | [GarPur, 1, 147 32.1]
iti jvaro 'ṣṭadhā dṛṣṭaḥ samāsād dvividhastu saḥ | [GarPur, 1, 147 32.2]
śārīro mānasaḥ saumyas tīkṣṇo 'ntarbahirāśrayaḥ | [GarPur, 1, 147 33.1]
prākṛto vaikṛtaḥ sādhyo 'sādhyaḥ sāmo nirāmakaḥ | [GarPur, 1, 147 33.2]
pūrvaṃ śarire śarīre tāpo manasi mānase | [GarPur, 1, 147 34.1]
pavanairyogavāhitvācchītaṃ śleṣmayute bhavet | [GarPur, 1, 147 34.2]
dāhaḥ pittayute miśraṃ miśre 'ntaḥ saṃśraye punaḥ | [GarPur, 1, 147 35.1]
jvare 'dhikaṃ vikārāḥ syurantaḥ kṣobho malagrahaḥ | [GarPur, 1, 147 35.2]
bahireva bahirvege tāpo 'pi ca sa sādhitaḥ | [GarPur, 1, 147 36.1]
varṣāśaradvasanteṣu vātādyaiḥ prakṛtaḥ kramāt | [GarPur, 1, 147 36.2]
vaikṛto 'nyaḥ sa duḥsādhyaḥ prāyaśca prākṛto 'nilāt | [GarPur, 1, 147 37.1]
varṣāsu māruto duṣṭaḥ pittaśleṣmānvitaṃ jvaram | [GarPur, 1, 147 37.2]
kuryācca pittaṃ śaradi tasya cānucaraḥ kaphaḥ | [GarPur, 1, 147 38.1]
tatprakṛtyā visargācca tatra nānaśanādbhayam | [GarPur, 1, 147 38.2]
kapho vasante tamapi vātapittaṃ bhavedanu | [GarPur, 1, 147 39.1]
balavatsvalpadoṣeṣu jvaraḥ sādhyo 'nupadravaḥ | [GarPur, 1, 147 39.2]
sarvathā vikṛtijñāne prāgasādhya udāhṛtaḥ | [GarPur, 1, 147 40.1]
jvaropadravatīkṣṇatvaṃ mandāgnir bahumūtratā | [GarPur, 1, 147 40.2]
na pravṛttirna vijīrṇā na kṣutsāmajvarākṛtiḥ | [GarPur, 1, 147 41.1]
jvaravego 'dhikastṛṣṇā pralāpaḥ śvasanaṃ bhramaḥ | [GarPur, 1, 147 41.2]
malapravṛttirutkleśaḥ pacyamānasya lakṣaṇam | [GarPur, 1, 147 42.1]
jīrṇatām aviparyāsāt saptarātraṃ ca laṅghanam | [GarPur, 1, 147 42.2]
jvaraḥ pañcavidhaḥ prokto malakālabalābalāt | [GarPur, 1, 147 43.1]
prāyaśaḥ sannipātena bhūyasāmupadiśyate | [GarPur, 1, 147 43.2]
saṃtataḥ satato 'nyedyustṛtīyakacaturthakau | [GarPur, 1, 147 44.1]
dhātumūtraśakṛdvāhisrotasāṃ vyāpino malāḥ | [GarPur, 1, 147 44.2]
tāpayantastanuṃ sarvāṃ tulyadṛṣṭyādivardhitāḥ | [GarPur, 1, 147 45.1]
balino guravastasyāviśeṣeṇa rasāśritāḥ | [GarPur, 1, 147 45.2]
satataṃ niṣpratidvandvā jvaraṃ kuryuḥ suduḥsaham | [GarPur, 1, 147 46.1]
malaṃ jvaroṣṇadhātūnvā sa śīghraṃ kṣapayettataḥ | [GarPur, 1, 147 46.2]
sarvākāraṃ rasādīnāṃ śuddhyāśuddhyāpi vā kramāt | [GarPur, 1, 147 47.1]
vātapittakaphaiḥ saptadaśadvādaśavāsarāt | [GarPur, 1, 147 47.2]
prāyo 'nuyāti maryādāṃ mokṣāya ca vadhāya ca | [GarPur, 1, 147 48.1]
ityagniveśasya mataṃ hārītasya punaḥ smṛtiḥ | [GarPur, 1, 147 48.2]
dviguṇā saptamī yā ca navamyekādaśī tathā | [GarPur, 1, 147 49.1]
eṣā tridoṣamaryādā mokṣāya ca vadhāya ca | [GarPur, 1, 147 49.2]
śuddhyāśuddhyā jvaraḥ kālaṃ dīrghamapyatra vartate | [GarPur, 1, 147 50.1]
kṛśānāṃ vyādhiyuktānāṃ mithyāhārādisevinām | [GarPur, 1, 147 50.2]
alpo 'pi doṣo duṣṭyāderlabdhvānyatamato balam | [GarPur, 1, 147 51.1]
sa pratyanīko viṣamaṃ yasmādvṛddhikṣayānvitaḥ | [GarPur, 1, 147 51.2]
savikṣepo jvaraṃ kuryādviṣamakṣayavṛddhibhāk | [GarPur, 1, 147 52.1]
doṣaḥ pravartate teṣāṃ sve kāle jvarayanbalī | [GarPur, 1, 147 52.2]
nivartate punaścaiva pratyanīkabalābalaḥ | [GarPur, 1, 147 53.1]
kṣīṇadoṣo jvaraḥ sūkṣmo rasādiṣveva līyate | [GarPur, 1, 147 53.2]
līnatvāt kārśyavaivarṇyajāḍyādīnāṃ dadhāti saḥ | [GarPur, 1, 147 54.1]
āsannavikṛtāsyatvāt srotasāṃ rasavāhinām | [GarPur, 1, 147 54.2]
āśu sarvasya vapuṣo vyāptidoṣo na jāyate | [GarPur, 1, 147 55.1]
santaḥ satatastena viparīto viparyayāt | [GarPur, 1, 147 55.2]
viṣamo viṣamārambhaḥ kṣapākālena saṅgavān | [GarPur, 1, 147 56.1]
doṣo raktāśrayaḥ prāyaḥ karoti saṃtataṃ jvaram | [GarPur, 1, 147 56.2]
ahorātrasya sandhau syātsakṛdanyedyurāśritaḥ | [GarPur, 1, 147 57.1]
tasminmāṃsavahā nāḍī medonāḍī tṛtīyake | [GarPur, 1, 147 57.2]
grāhī pittānilānmūrdhnastrikasya kaphapittataḥ | [GarPur, 1, 147 58.1]
sapṛṣṭhasyānilakaphātsa caikāhāntaraḥ smṛtaḥ | [GarPur, 1, 147 58.2]
caturthako malairmedomajjāsthyanyatare sthitaḥ | [GarPur, 1, 147 59.1]
majjāstha eva hyaparaḥ prabhāvamanudarśayet | [GarPur, 1, 147 59.2]
dvidhā kaphoṇijaṅghābhyāṃ sa pūrvaṃ śirasānilāt | [GarPur, 1, 147 60.1]
asthimajjorupagataś caturthakaviparyayaḥ | [GarPur, 1, 147 60.2]
tridhā tryahaṃ jvarayati dinamekaṃ tu muñcati | [GarPur, 1, 147 61.1]
balābalena doṣāṇām anyaceṣṭādijanmanām | [GarPur, 1, 147 61.2]
pakvānām aviparyāsāt saptarātraṃ ca laṅghayet | [GarPur, 1, 147 62.1]
jvaraḥ syānmanasastadvatkarmaṇaśca tadā tadā | [GarPur, 1, 147 62.2]
gambhīradhātucāritvātsannipātena sambhavāt | [GarPur, 1, 147 63.1]
tulyocchrayācca doṣāṇāṃ duścikitsyaścaturthakaḥ | [GarPur, 1, 147 63.2]
sūkṣāmāt sūkṣmajvareṣveṣu dūrād dūratareṣu ca | [GarPur, 1, 147 64.1]
doṣo raktādimārgeṣu śanairalpaścireṇa yat | [GarPur, 1, 147 64.2]
yāti dehaṃ ca nāśeṣaṃ santāpādīnkarotyataḥ | [GarPur, 1, 147 65.1]
kramo yatnena vicchinnaḥ satāpo lakṣyate jvaraḥ | [GarPur, 1, 147 65.2]
viṣamo viṣamārambhaḥ kṣapākālānusāravān | [GarPur, 1, 147 66.1]
yathottaraṃ mandagatirmandaśaktiryathāyatham | [GarPur, 1, 147 66.2]
kālenāpnoti sadṛśānsa rasādīṃstathātathā | [GarPur, 1, 147 67.1]
doṣo jvarayati kruddhaścirācciratareṇa ca | [GarPur, 1, 147 67.2]
bhūmau sthitaṃ jalaiḥ siktaṃ kālaṃ naiva pratīkṣate | [GarPur, 1, 147 68.1]
aṅkurāya yathā bījaṃ doṣabījaṃ bhavettathā | [GarPur, 1, 147 68.2]
vegaṃ kṛtvā viṣaṃ yadvadāśaye nayate balam | [GarPur, 1, 147 69.1]
kupyatyāptabalaṃ bhūyaḥ kāladoṣaviṣaṃ tathā | [GarPur, 1, 147 69.2]
evaṃ jvarāḥ pravartante viṣamāḥ satatādayaḥ | [GarPur, 1, 147 70.1]
utkleśo gauravaṃ dainyaṃ bhaṅgo 'ṅgānāṃ vijṛmbhaṇam | [GarPur, 1, 147 70.2]
arocako vamiḥ śvāsaḥ sarvasminrasage jvare | [GarPur, 1, 147 71.1]
raktaniṣṭhīvanaṃ tṛṣṇā rūkṣoṣṇaṃ pīḍakodyamaḥ | [GarPur, 1, 147 71.2]
dāharāgabhramamadapralāpo raktasaṃśrite | [GarPur, 1, 147 72.1]
tṛḍglāniḥ spṛṣṭavarcaskamantardāho bhramastamaḥ | [GarPur, 1, 147 72.2]
daurgandhyaṃ gātravikṣepo māṃsasthe medasi sthite | [GarPur, 1, 147 73.1]
svedo 'titṛṣṇā vamanaṃ daurgandhyaṃ vā sahiṣṇutā | [GarPur, 1, 147 73.2]
pralāpo glānirarucirasthige tvasthibhedanam | [GarPur, 1, 147 74.1]
doṣapravṛttirudbodhaḥ śvāsāṅgakṣepakūjanam | [GarPur, 1, 147 74.2]
antardāho bahiḥ śaityaṃ śvāso hikkā hi majjage | [GarPur, 1, 147 75.1]
tamaso darśanaṃ marmacchedanaṃ stabdhameḍhratā | [GarPur, 1, 147 75.2]
śukrapravṛttau mṛtyustu jāyate śukrasaṃśraye | [GarPur, 1, 147 76.1]
uttarottaraduḥsādhyāḥ pañcānye tu viparyaye | [GarPur, 1, 147 76.2]
pralimpanniva gātrāṇi śleṣmaṇā gauraveṇa ca | [GarPur, 1, 147 77.1]
mandajvarapralāpastu saśītaḥ syātpralepakaḥ | [GarPur, 1, 147 77.2]
nityaṃ mandajvaro rūkṣaḥ śītakṛcchreṇa gacchati | [GarPur, 1, 147 78.1]
stabdhāṅgaḥ śleṣmabhūyiṣṭho bhaved aṅgabalāśakaḥ | [GarPur, 1, 147 78.2]
haridrābhedavarṇābhastadvallepaṃ pramehati | [GarPur, 1, 147 79.1]
sa vai hāridrako nāma jvarabhedo 'ntakaḥ smṛtaḥ | [GarPur, 1, 147 79.2]
kaphavātau samau yatra hīnapittasya dehinaḥ | [GarPur, 1, 147 80.1]
tīkṣṇo 'thavā divā mando jāyate rātrijo jvaraḥ | [GarPur, 1, 147 80.2]
divākarārpitabale vyāyāmācca viśoṣite | [GarPur, 1, 147 81.1]
śarīre niyataṃ vātājjvaraḥ syāt paurvarātrikaḥ | [GarPur, 1, 147 81.2]
āmāśaye yadātmasthe śleṣmapitte hyadhaḥ sthite | [GarPur, 1, 147 82.1]
tadardhaṃ śītalaṃ dehe hyardhaṃ coṣṇaṃ prajāyate | [GarPur, 1, 147 82.2]
kāye pittaṃ yadā nyastaṃ śleṣmā cānte vyavasthitaḥ | [GarPur, 1, 147 83.1]
uṣṇatvaṃ tena dehasya śītatvaṃ karapādayoḥ | [GarPur, 1, 147 83.2]
rasaraktāśrayaḥ sādhyo māṃsamedogataśca yaḥ | [GarPur, 1, 147 84.1]
asthimajjāgataḥ kṛcchrastaistaiḥ svāṅgairhataprabhaḥ | [GarPur, 1, 147 84.2]
visaṃjño jravegārtaḥ sakrodha iva vīkṣate | [GarPur, 1, 147 85.1]
sadoṣam uṣṇaṃ ca sadā śakṛnmuñcati vegavat | [GarPur, 1, 147 85.2]
deho laghurvyapagataklamamohatāpaḥ pāko mukhe karaṇasauṣṭhavamavyathatvam | [GarPur, 1, 147 86.1]
svedaḥ kṣuvaḥ prakṛtiyogimano 'nnalipsā kaṇḍūśca mūrdhni vigatajvaralakṣaṇāni | [GarPur, 1, 147 86.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe jvaranidānādikaṃ nāma saptacatvāriṃśaduttaraśatatamo 'dhyāyaḥ | [GarPur, 1, 147 87.1]
{GarPur, 1, 148}
dhanvantariruvāca | [GarPur, 1, 148 1.1]
athāto raktapittasya nidānaṃ pravadāmyaham | [GarPur, 1, 148 1.2]
bhṛśoṣṇatiktakaṭvamlalavaṇādividāhibhiḥ | [GarPur, 1, 148 1.3]
kodravoddālakaiścānyaistaduktair atisevitaiḥ | [GarPur, 1, 148 2.1]
kupitaṃ paittikaiḥ pittaṃ dravaṃ raktaṃ ca mūrchati | [GarPur, 1, 148 2.2]
tairmithastulyarūpatvamāgamya vyāpnuvaṃstanum | [GarPur, 1, 148 3.1]
pittaraktasya vikṛteḥ saṃsargād daṣaṇādapi | [GarPur, 1, 148 3.2]
gandhavarṇānuvṛtteṣu raktena vyapadiśyate | [GarPur, 1, 148 4.1]
prabhavatyasṛjaḥ sthānātplīhato yakṛtaśca saḥ | [GarPur, 1, 148 4.2]
śirogurutvamaruciḥ śītecchā dhūmako 'mlakaḥ | [GarPur, 1, 148 5.1]
charditaś chardibaibhatsyaṃ kāsaḥ śvāso bhramaḥ klamaḥ | [GarPur, 1, 148 5.2]
lohito na hito matsyagandhāsyātvaṃ ca vijvare | [GarPur, 1, 148 6.1]
raktahāridraharitavarṇatā nayanādiṣu | [GarPur, 1, 148 6.2]
nīlalohitapītānāṃ varṇānāmavivecanam | [GarPur, 1, 148 7.1]
svapne inmādadharmitvaṃ bhavatyasminbhaviṣyati | [GarPur, 1, 148 7.2]
ūrdhvaṃ nāsākṣikarṇāsyairmeḍhrayonigudairadhaḥ | [GarPur, 1, 148 8.1]
kupitaṃ romakūpaiśca samastaistatpravartate | [GarPur, 1, 148 8.2]
ūrdhvaṃ sādhyaṃ kaphādyasmāttadvirecanasādhitam | [GarPur, 1, 148 9.1]
bahvauṣadhāni pittasya vireko hi varauṣadham | [GarPur, 1, 148 9.2]
anubandhī kapho yatra tatra tasyāpi śuddhikṛt | [GarPur, 1, 148 10.1]
kaṣāyāḥ svādavo yasya viśuddhau śleṣmalā hitāḥ | [GarPur, 1, 148 10.2]
kaṭutiktakaṣāyā vā ye nisargātkaphāvahāḥ | [GarPur, 1, 148 11.1]
adho yāpyaṃ ca nāyuṣmāṃstatpracchardanasādhakam | [GarPur, 1, 148 11.2]
alpauṣadhaṃ ca pittasya vamanaṃ nāvamauṣadham | [GarPur, 1, 148 12.1]
anubandhi balaṃ yasya śāntapittanarasya ca | [GarPur, 1, 148 12.2]
kaṣāyaśca hitastasya madhurā eva kevalam | [GarPur, 1, 148 13.1]
kaphamārutasaṃspṛṣṭam asādhyam upanāmanam | [GarPur, 1, 148 13.2]
asahyaṃ pratilomatvādasādhyādauṣadhasya ca | [GarPur, 1, 148 14.1]
na hi saṃśodhanaṃ kiṃcidasya ca pratilominaḥ | [GarPur, 1, 148 14.2]
śodhanaṃ pratilomaṃ ca raktapitte 'bhisarjitam | [GarPur, 1, 148 15.1]
evamevopaśamanaṃ saṃśodhanamiheṣyate | [GarPur, 1, 148 15.2]
saṃsṛṣṭeṣu hi doṣeṣu sarvathā chardanaṃ hitam | [GarPur, 1, 148 16.1]
tatra doṣo 'tra gamanaṃ śivāstra iva lakṣyate | [GarPur, 1, 148 16.2]
upadravāśca vikṛtiṃ phalatasteṣu sādhitam | [GarPur, 1, 148 17.1]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe raktapittanidānaṃ nāmāṣṭacatvāriṃśaduttaraśatatamo 'dhyāyaḥ | [GarPur, 1, 148 18.1]
{GarPur, 1, 149}
dhanvantariruvāca | [GarPur, 1, 149 1.1]
āśukārī yataḥ kāsaḥ sa evātaḥ pravakṣyate | [GarPur, 1, 149 1.2]
pañca kāsāḥ smṛtā vātapittaśleṣmakṣatakṣayaiḥ | [GarPur, 1, 149 1.3]
kṣayāyopekṣitāḥ sarve balinaścottarottaram | [GarPur, 1, 149 2.1]
teṣāṃ bhaviṣyatāṃ rūpaṃ kaṇṭhe kaṇḍūrarocakaḥ | [GarPur, 1, 149 2.2]
śuṣkakarṇāsyakaṇṭhatvaṃ tatrādhovihito 'nilaḥ | [GarPur, 1, 149 3.1]
ūrdhvaṃ pravṛttaḥ prāpyoras tasminkaṇṭhe ca saṃsṛjan | [GarPur, 1, 149 3.2]
śirāsrotāṃsi sampūrya tato 'ṅgānyutkṣipanti ca | [GarPur, 1, 149 4.1]
kṣipannivākṣiṇī kliṣṭasvaraḥ pārśve ca pīḍayan | [GarPur, 1, 149 4.2]
pravartate savakreṇa bhinnakāṃsyopamadhvaniḥ | [GarPur, 1, 149 5.1]
hṛtpārśveruśiraḥ śūlamohakṣobhasvarakṣayān | [GarPur, 1, 149 5.2]
karoti śuṣkakāsaṃ ca mahāvegarujāsvanam | [GarPur, 1, 149 6.1]
soṃgaharṣo kaphaṃ śuṣkaṃ kṛcchrānmuktvālpatāṃ vrajet | [GarPur, 1, 149 6.2]
pittātpītākṣikatvaṃ ca tiktāsyatvaṃ jvaro bhramaḥ | [GarPur, 1, 149 7.1]
pittāsṛgvamanaṃ tṛṣṇā vaisvaryaṃ dhūmako madaḥ | [GarPur, 1, 149 7.2]
pratataṃ kāsavege ca jyotiṣāmiva darśanam | [GarPur, 1, 149 8.1]
kaphāduro 'lparuṅ mūrdhni hṛdayaṃ stimite guru | [GarPur, 1, 149 8.2]
kaṇṭhe pralepamadajaṃ pīnasacchardyarocakāḥ | [GarPur, 1, 149 9.1]
romaharṣo dhanasnigdhaṃ śleṣmaṇāṃ ca pravartanam | [GarPur, 1, 149 9.2]
yuddhādyaiḥ sāhasaistaistaiḥ sevitairayathābalam | [GarPur, 1, 149 10.1]
upasyantaḥ kṣato vāyuḥ pittenānugato balī | [GarPur, 1, 149 10.2]
kupitaḥ kurute kāsaṃ kaphaṃ tena saśoṇitam | [GarPur, 1, 149 11.1]
pītaṃ śyāvaṃ ca śuṣkaṃ ca grathitaṃ kupitaṃ bahu | [GarPur, 1, 149 11.2]
ṣṭhīvetkaṇṭhena rujatā vibhinnenaiva corasā | [GarPur, 1, 149 12.1]
sūcībhiriva tīkṣṇābhistudyamānena śūlinā | [GarPur, 1, 149 12.2]
duḥkhasparśena śūlena bhedapīḍāhitāpinā | [GarPur, 1, 149 13.1]
parvabhedajvaraśvāsatṛṣṇāvaisvaryakampavān | [GarPur, 1, 149 13.2]
pārāvata ivotkūjan pārśvaśūlī tato 'sya ca | [GarPur, 1, 149 14.1]
kaphādyairvamanaṃ paktibalavarṇaṃ ca hīyate | [GarPur, 1, 149 14.2]
kṣīṇasya sāsṛṅmūtratvaṃ śvāsapṛṣṭhakaṭigrahaḥ | [GarPur, 1, 149 15.1]
pāyupradhānāḥ kupitā dhāvato rājayakṣmaṇaḥ | [GarPur, 1, 149 15.2]
kurvanti yakṣmāyatane kāsaṃ ṣṭhīvatkaphaṃ tataḥ | [GarPur, 1, 149 16.1]
pūtipūyopamaṃ vītaṃ miśraṃ haritalohitam | [GarPur, 1, 149 16.2]
supyate tudyata iva hṛdayaṃ pacatīva ca | [GarPur, 1, 149 17.1]
akasmāduṣṇaśītecchā bahvāśitvaṃ balakṣayaḥ | [GarPur, 1, 149 17.2]
snigdhaprasannavakratvaṃ śrīmaddarśananetratā | [GarPur, 1, 149 18.1]
tato 'sya kṣayarūpāṇi sarvāṇyāvirbhavanti ca | [GarPur, 1, 149 18.2]
ityeṣa kṣayajaḥ kāsaḥ kṣīṇānāṃ dehanāśanaḥ | [GarPur, 1, 149 19.1]
yāpyau vā balināṃ tadvatkṣatajo 'pi navau tu tau | [GarPur, 1, 149 19.2]
sidhyetāmapi sāmarthyātsādhyādau ca pṛthakkramaḥ | [GarPur, 1, 149 20.1]
miśrā yāpyāśca ye sarve jarasaḥ sthavirasya ca | [GarPur, 1, 149 20.2]
kāsaśvāsakṣayacchardisvarasādādayo gadāḥ | [GarPur, 1, 149 21.1]
bhavantyupekṣayā yasmāttasmāttāstvarayā jayet | [GarPur, 1, 149 21.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe kāsanidānaṃ nāmaikonapañcāśaduttaraśatatamo 'dhyāyaḥ | [GarPur, 1, 149 22.1]
{GarPur, 1, 150}
dhanvantariruvāca | [GarPur, 1, 150 1.1]
athātaḥ śvāsarogasya nidānaṃ pravadāmyaham | [GarPur, 1, 150 1.2]
kāsavṛddhyā bhavecchvāsaḥ pūrvairvā doṣakopanaiḥ | [GarPur, 1, 150 1.3]
āmātisāravamathuviṣapāṇḍujvarairapi | [GarPur, 1, 150 2.1]
rajodhūmānilairmarmaghātādapi himāmbunā | [GarPur, 1, 150 2.2]
kṣudrakastamakaśchinno mahānūrdhvaśca pañcamaḥ | [GarPur, 1, 150 3.1]
kaphoparuddhagamanapavano viṣvagāsthitaḥ | [GarPur, 1, 150 3.2]
prāṇodakānnavāhīni duṣṭasrotāṃsi dūṣayan | [GarPur, 1, 150 4.1]
uraḥsthaḥ kurute śvāsamāmāśayasamudbhavam | [GarPur, 1, 150 4.2]
prāgrūpaṃ tasya hṛtpārśvaśūlaṃ prāṇavilomatā | [GarPur, 1, 150 5.1]
ānāhaḥ śaṅkhabhedaśca tatrāyāso 'tibhojanaiḥ | [GarPur, 1, 150 5.2]
preritaḥ prerayankṣudraṃ svayaṃ sa samalaṃ marut | [GarPur, 1, 150 6.1]
pratilomaṃ śirā gacchedudīrya pavanaḥ kapham | [GarPur, 1, 150 6.2]
parigṛhya śirogrīvamuraḥ pārśve ca pīḍayan | [GarPur, 1, 150 7.1]
kāsaṃ ghurghurakaṃ mohamarucimpīnasaṃ bhṛśam | [GarPur, 1, 150 7.2]
karoti tīvravegaṃ ca śvāsaṃ prāṇopatāpinam | [GarPur, 1, 150 8.1]
pratāmyettasya vegena ṣṭhīvanānte kṣaṇaṃ sukhī | [GarPur, 1, 150 8.2]
kṛcchrācchayānaḥ śvasiti niṣaṇṇaḥ svāsthyamarhati | [GarPur, 1, 150 9.1]
ucchritākṣo lalāṭena svidyatā bhṛśamārtimān | [GarPur, 1, 150 9.2]
viśuṣkāsyo muhuḥ śvāsaḥ kāṅkṣatyuṣṇaṃ savepathuḥ | [GarPur, 1, 150 10.1]
meghāmbuśītaprāgvātaiḥ śleṣmalaiśca vivardhate | [GarPur, 1, 150 10.2]
sa yāpyastamakaḥ sādhyo narasya balino bhavet | [GarPur, 1, 150 11.1]
jvaramūrchāvataḥ sītairna śāmyetprathamastu saḥ | [GarPur, 1, 150 11.2]
kāsaśvasitavacchīrṇamarmacchedarujārditaḥ | [GarPur, 1, 150 12.1]
sasvedamūrchaḥ sānāho bastidāhavibodhavān | [GarPur, 1, 150 12.2]
adhodṛṣṭiḥ śutākṣastu snihyadraktaikalocanaḥ | [GarPur, 1, 150 13.1]
śuṣkāsyaḥ pralapandīno naṣṭacchāyo vicetanaḥ | [GarPur, 1, 150 13.2]
mahātāmahatā dīno nādena śvasiti krathan | [GarPur, 1, 150 14.1]
uddhūyamānaḥ saṃrabdho mattarṣabha ivāniśam | [GarPur, 1, 150 14.2]
pranaṣṭajñānavijñāno vibhrāntanayanānanaḥ | [GarPur, 1, 150 15.1]
netre samākṣipanbaddhamūtravarcā viśīrṇavāk | [GarPur, 1, 150 15.2]
śuṣkakaṇṭho muhuścaiva karṇaśaṅkhāśiro 'tiruk | [GarPur, 1, 150 16.1]
yo dīrghamucchvasityūrdhvaṃ na ca pratyāharatyadhaḥ | [GarPur, 1, 150 16.2]
śleṣmāvṛtamukhaśrotraḥ kruddhagandhavahārditaḥ | [GarPur, 1, 150 17.1]
ūrdhvaṃ samīkṣate bhrāntamakṣiṇī paritaḥ kṣipan | [GarPur, 1, 150 17.2]
marmasu chidyamāneṣu paridevī niruddhavāk | [GarPur, 1, 150 18.1]
ete sidhyeyuravyaktāḥ vyaktāḥ prāṇaharā dhruvam | [GarPur, 1, 150 18.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe śvāsanidānā nāma pañcāśaduttaraśatatamo 'dhyāyaḥ | [GarPur, 1, 150 19.1]
{GarPur, 1, 151}
dhanvantariruvāca | [GarPur, 1, 151 1.1]
hikkāroganidānaṃ ca vakṣye suśruta tacchṛṇu | [GarPur, 1, 151 1.2]
śvāsaikahetuḥ prāgrūpaṃ saṃkhyā prakṛtisaṃśrayā | [GarPur, 1, 151 1.3]
hikkā bhakṣyodbhavā kṣudrā yamalā mahatīti ca | [GarPur, 1, 151 2.1]
gambhīrā ca maruttatra tvarayāyuktisevitaiḥ | [GarPur, 1, 151 2.2]
rūkṣatīkṣṇakharāśāntairannapānaiḥ prapīḍitaḥ | [GarPur, 1, 151 3.1]
karoti hikkāṃ śvasanaḥ mandaśabdāṃ kṣudhānugām | [GarPur, 1, 151 3.2]
samaṃ sandhyānnapānena yā prayāti ca sānnajā | [GarPur, 1, 151 4.1]
āyāsātpavanaḥ kruddhaḥ kṣudrāṃ hikkāṃ pravartayet | [GarPur, 1, 151 4.2]
jatrumūlātparisṛtā mandavegavantī hi sā | [GarPur, 1, 151 5.1]
vṛddhimāyāsato yāti bhuktamātre ca mārdavam | [GarPur, 1, 151 5.2]
cireṇa yamalairvegairyā hikkā sampravartate | [GarPur, 1, 151 6.1]
pariṇāmānmukhe vṛddhiṃ pariṇāme ca gacchati | [GarPur, 1, 151 6.2]
kampayantī śiro grīvāṃ yamalāṃ tāṃ vinirdiśet | [GarPur, 1, 151 7.1]
pralāpacchardyatīsāranetraviplutajṛmbhitā | [GarPur, 1, 151 7.2]
yamalā veginī hikkā pariṇāmavatī ca sā | [GarPur, 1, 151 8.1]
dhvastabhrūśaṅkhayugmasya śrutiviplutacakṣuṣaḥ | [GarPur, 1, 151 8.2]
stambhayantī tanuṃ vācaṃ smṛtiṃ saṃjñāṃ ca muñcatī | [GarPur, 1, 151 9.1]
tudantī mārgamāṇasya kurvatī marmaghaṭṭanam | [GarPur, 1, 151 9.2]
pṛṣṭhato namanaṃ sārṣyaṃ mahāhikkā pravartate | [GarPur, 1, 151 10.1]
mahāśūlā mahāśabdā mahāvegā mahābalā | [GarPur, 1, 151 10.2]
pakvāśayācca nābhervā pūrvavatsā pravartate | [GarPur, 1, 151 11.1]
tadrūpā sā mahatkuryāj jṛmbhaṇāṅgaprasāraṇam | [GarPur, 1, 151 12.1]
gambhīreṇa nidānena gambhīrā tu susādhayet | [GarPur, 1, 151 12.2]
ādye dve varjayedanye sarvaliṅgāṃ ca veginīm | [GarPur, 1, 151 13.1]
sarvasya saṃcitāmasya sthavirasya vyavāyinaḥ | [GarPur, 1, 151 13.2]
vyādhibhiḥ kṣīṇadehasya bhaktacchedakṛśasya ca | [GarPur, 1, 151 14.1]
sarve 'pi rogā nāśāya na tvevaṃ śīghrakāriṇaḥ | [GarPur, 1, 151 14.2]
hikkāśvāsau yathā tau hi mṛtyukāle kṛtālayau | [GarPur, 1, 151 15.1]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe hikkānidānā nāmaikapañcāśaduttaraśatatamo 'dhyāyaḥ | [GarPur, 1, 151 16.1]
{GarPur, 1, 152}
dhanvantariruvāca | [GarPur, 1, 152 1.1]
athāto yakṣmarogasya nidānaṃ pravadāmyaham | [GarPur, 1, 152 1.2]
anekarogānugato bahurogapurogamaḥ | [GarPur, 1, 152 1.3]
rājayakṣmā kṣayaḥ śoṣo rogarāḍiti kathyate | [GarPur, 1, 152 2.1]
nakṣatrāṇāṃ dvijānāṃ ca rājño 'bhūdyadayaṃ purā | [GarPur, 1, 152 2.2]
yacca rājā ca yakṣmā ca rājayakṣmā tato mataḥ | [GarPur, 1, 152 3.1]
dehauṣadhakṣayakṛteḥ kṣayastatsambhavācca saḥ | [GarPur, 1, 152 3.2]
rasādiśoṣaṇācchoṣo rogarāḍiti rājavat | [GarPur, 1, 152 4.1]
sāhasaṃ vegasaṃrodhaḥ śukraujaḥsnehasaṃkṣayaḥ | [GarPur, 1, 152 4.2]
annapānavidhityāgaś catvāras tasya hetavaḥ | [GarPur, 1, 152 5.1]
tairudīrṇo 'nilaḥ pittaṃ vyarthaṃ codīrya sarvataḥ | [GarPur, 1, 152 5.2]
śarīrasandhim āviśya tāḥ śirāḥ pratipīḍayan | [GarPur, 1, 152 6.1]
mukhāni srotasāṃ ruddhvā tathaivātivisṛjya vā | [GarPur, 1, 152 6.2]
madhyamūrdhvamadhastiryagavyathāṃ saṃjanayeddhṛdaḥ | [GarPur, 1, 152 7.1]
rūpaṃ bhaviṣyatastasya pratiśyāyo bhṛśaṃ jvaraḥ | [GarPur, 1, 152 7.2]
praseko mukhamādhuryaṃ mārdavaṃ vahnidehayoḥ | [GarPur, 1, 152 8.1]
laulyabhāvo 'nnapānādau śucāvaśucivīkṣaṇam | [GarPur, 1, 152 8.2]
makṣikātṛṇakeśādipātaḥ prāyo 'nnapānayoḥ | [GarPur, 1, 152 9.1]
hṛllāsaśchardirarucirasnāte 'pi balakṣayaḥ | [GarPur, 1, 152 9.2]
pāṇyoruvakṣaḥpādāsyakukṣyakṣṇor atiśuklatā | [GarPur, 1, 152 10.1]
bāhvoḥ pratodo jihvāyāḥ kāye baibhatsyadarśanam | [GarPur, 1, 152 10.2]
strīmadyamāṃsapriyatā ghṛṇitā mūrdhaguṇṭhanam | [GarPur, 1, 152 11.1]
nakhakeśāsthivṛddhiśca svapne cābhibhavo bhavet | [GarPur, 1, 152 11.2]
patanaṃ kṛkalāsāhikapiśvāpadapakṣibhiḥ | [GarPur, 1, 152 12.1]
keśāsthituṣabhasmāditarau samadhirohaṇam | [GarPur, 1, 152 12.2]
śūnyānāṃ grāmadeśānāṃ darśanaṃ śuṣyato 'mbhasaḥ | [GarPur, 1, 152 13.1]
jyotirdivi davāgnīnāṃ jvalatāṃ ca mahīruhām | [GarPur, 1, 152 13.2]
pīnasaśvāsakāsaṃ ca svaramūrdharujo 'ruciḥ | [GarPur, 1, 152 14.1]
ūrdhvaniḥśvāsasaṃśoṣāvadhaś chardiśca koṣṭhage | [GarPur, 1, 152 14.2]
sthite pārśve ca rugbodhe sandhisthe bhavati jvaraḥ | [GarPur, 1, 152 15.1]
rūpāṇyekādaśaitāni jāyante rājayakṣmaṇaḥ | [GarPur, 1, 152 15.2]
teṣāmupadravānvidyātkaṇṭhadhvaṃsakarī rujāḥ | [GarPur, 1, 152 16.1]
jṛmbhāṅgamardaniṣṭhīvavahnimāndyāsyapūtitā | [GarPur, 1, 152 16.2]
tatra vātāc chiraḥpārśvaśūlanaṃ sāṅgamardanam | [GarPur, 1, 152 17.1]
kaṇṭharodhaḥ svarabhraṃśaḥ pittātpādāṃsapāṇiṣu | [GarPur, 1, 152 17.2]
dāho 'tisāro 'sṛkchardir mukhagandho jvaro madaḥ | [GarPur, 1, 152 18.1]
kaphādarocakacchardikāsā ardhvāṅgagauravam | [GarPur, 1, 152 18.2]
prasekaḥ pīnasaḥ śvāsaḥ svarabhedo 'lpavahnitā | [GarPur, 1, 152 19.1]
doṣairmandānalatvena śothalepakapholbaṇaiḥ | [GarPur, 1, 152 19.2]
srotomukheṣu ruddheṣu dhātuṣu svalpakeṣu ca | [GarPur, 1, 152 20.1]
vidāho manasaḥ sthāne bhavantyanye hyupadravāḥ | [GarPur, 1, 152 20.2]
pacyate koṣṭha evānnamamlayuktai rasairyutam | [GarPur, 1, 152 21.1]
prāyo 'sya kṣayabhāgānāṃ naivānnaṃ cāṅgapuṣṭaye | [GarPur, 1, 152 21.2]
raso hyasya na raktāya māṃsāya kurute tu tat | [GarPur, 1, 152 22.1]
upaṣṭabdhaḥ samantācca kevalaṃ vartate kṣayī | [GarPur, 1, 152 22.2]
liṅgeṣvalpeṣvatikṣīṇaṃ vyādhau ṣaṭkaraṇakṣayam | [GarPur, 1, 152 23.1]
varjayetsādhayedeva sarveṣvapi tato 'nyathā | [GarPur, 1, 152 23.2]
doṣairvyastaiḥ samastaiśca kṣayātsarvasya medasaḥ | [GarPur, 1, 152 24.1]
svarabhedo bhavettasya kṣāmo rūkṣaścalaḥ svaraḥ | [GarPur, 1, 152 24.2]
śukavarṇābhakaṇṭhatvaṃ snigdhoṣṇopaśamo 'nilāt | [GarPur, 1, 152 25.1]
pittāttālugale dāhaḥ śoṣo bhavati saṃtatam | [GarPur, 1, 152 25.2]
limpanniva kaphaiḥ kaṇṭhaṃ mukhaṃ ghuraghurāyate | [GarPur, 1, 152 26.1]
svayaṃ viruddhaiḥ sarvaistu sarvāliṅgaiḥ kṣayo bhavet | [GarPur, 1, 152 26.2]
dhūmāyatīva cātyarthamudeti śleṣmalakṣaṇam | [GarPur, 1, 152 27.1]
kṛcchrasādhyāḥ kṣayāścātra sarvair alpaṃ ca varjayet | [GarPur, 1, 152 27.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe yakṣmanidānā nāma dvipañcāśaduttaraśatatamo 'dhyāyaḥ | [GarPur, 1, 152 28.1]
{GarPur, 1, 153}
dhanvantariruvāca | [GarPur, 1, 153 1.1]
arocakanidānaṃ te vakṣye 'haṃ suśrutādhunā | [GarPur, 1, 153 1.2]
arocako bhaveddoṣairjihvāhṛdayasaṃśrayaiḥ | [GarPur, 1, 153 1.3]
sannipātena manasaḥ santāpena ca pañcamaḥ | [GarPur, 1, 153 2.1]
kaṣāyatiktamadhuraṃ vātādiṣu mukhaṃ kramāt | [GarPur, 1, 153 2.2]
sarvaṃ vītarasaṃ śokakrodhādiṣu yathā manaḥ | [GarPur, 1, 153 3.1]
chardidoṣaiḥ pṛthaksarvairduṣṭairanyaiśca pañcamaḥ | [GarPur, 1, 153 3.2]
udāno 'dhikṛtāndoṣānsarvaṃ sandhyarhamasyati | [GarPur, 1, 153 4.1]
āśu kleśo 'sya lāvaṇyaprasekārucayaḥ kramāt | [GarPur, 1, 153 4.2]
nābhipṛṣṭhaṃ rujatyāśu pārśve cāhāramutkṣipet | [GarPur, 1, 153 5.1]
tato vicchrinnalpālpakaṣāyaṃ phenilaṃ vamet | [GarPur, 1, 153 5.2]
śabdodgārayutaḥ kṛcchramanukṛcchreṇa vegavat | [GarPur, 1, 153 6.1]
kāsāsyaśoṣakaṃ vātātsvarapīḍāsamanvitam | [GarPur, 1, 153 6.2]
pittātkṣārodakanibhaṃ dhūmraṃ haritapītakam | [GarPur, 1, 153 7.1]
sāsṛgamlaṃ kaṭutiktaṃ tṛṇmūrchādāhapākavat | [GarPur, 1, 153 7.2]
kaphātsnigdhaṃ ghanaṃ pītaṃ śleṣmatastu samākṣikam | [GarPur, 1, 153 8.1]
madhuraṃ lavaṇaṃ bhūri prasaktaṃ lomaharṣaṇam | [GarPur, 1, 153 8.2]
mukhaśvayathumādhuryatandrāhṛllāsakāsavān | [GarPur, 1, 153 9.1]
sarvairliṅgaiḥ samāpannastyājyo bhavati sarvathā | [GarPur, 1, 153 9.2]
sarvaṃ yasya ca vidviṣṭaṃ darśanaśravaṇādibhiḥ | [GarPur, 1, 153 10.1]
vātādinaiva saṃkruddhakṛmiduṣṭānnaje gade | [GarPur, 1, 153 10.2]
śūlavepathuhṛllāso viśeṣātkṛmije bhavet | [GarPur, 1, 153 10.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe 'rocakanidānā nāma tripañcāśaduttaraśatatamo 'dhyāyaḥ | [GarPur, 1, 153 11.1]
{GarPur, 1, 154}
dhanvantariruvāca | [GarPur, 1, 154 1.1]
hṛdrogādinidānaṃ te vakṣye 'haṃ suśrutādhunā | [GarPur, 1, 154 1.2]
kṛmihṛdrogaliṅgaiśca smṛtāḥ pañca tu hṛdgatāḥ | [GarPur, 1, 154 1.3]
vātena śūnyatātyarthaṃ bhujyate rorudīti ca | [GarPur, 1, 154 2.1]
bhidyate śuṣyate stabdhaṃ hṛdayaṃ śūnyatā bhramaḥ | [GarPur, 1, 154 2.2]
akasmāddīnatā śoko bhayaṃ śabde 'sahiṣṇutā | [GarPur, 1, 154 3.1]
vepathurvepanānmohaḥ śvāsarodho 'lpanidratā | [GarPur, 1, 154 3.2]
pittāttṛṣṇā śramo dāhaḥ svedo 'mlakaphajaḥ kramaḥ | [GarPur, 1, 154 4.1]
chardanaṃ hyamlapittasya dhūmakalpitako jvaraḥ | [GarPur, 1, 154 4.2]
śleṣmaṇā hṛdayaṃ stabdhaṃ bhārikaṃ sāśmagarbhavat | [GarPur, 1, 154 5.1]
kāsāsthisādaniṣṭhīvanidrālasyārucijvarāḥ | [GarPur, 1, 154 5.2]
hṛdroge hi tribhir doṣaiḥ kṛmibhiḥ śyāvanetratā | [GarPur, 1, 154 6.1]
tamaḥpraveśo hṛllāsaḥ śothaḥ kaṇḍūḥ kaphasrutiḥ | [GarPur, 1, 154 6.2]
hṛdayaṃ satataṃ cātra krakaceneva dīryate | [GarPur, 1, 154 7.1]
cikitsadāmayaṃ ghoraṃ tacchīghraṃ śīghramāriṇam | [GarPur, 1, 154 7.2]
vātātpittātkaphāttṛṣṇā sannipātādbalakṣayaḥ | [GarPur, 1, 154 8.1]
ṣaṣṭhī syādupasargācca vātapitte ca kāraṇam | [GarPur, 1, 154 8.2]
sarveṣu tatprakopo hi samyagdhātupraśoṣaṇāt | [GarPur, 1, 154 9.1]
sarvadehabhrāmotkampatāpahṛddāhamohakṛt | [GarPur, 1, 154 9.2]
jihvāmūlagalaklomatālutoyavahāḥ śirāḥ | [GarPur, 1, 154 10.1]
saṃśoṣya tṛṣṇā jāyante tāsāṃ sāmānyalakṣaṇam | [GarPur, 1, 154 10.2]
mukhaśoṣo jalātṛptirannadveṣaḥ svarakṣayaḥ | [GarPur, 1, 154 11.1]
kaṇṭhoṣṭhatālukārkaśyājjihvāniṣkramaṇe klamaḥ | [GarPur, 1, 154 11.2]
pralāpaścittavibhraṃśo hyudgārāḍhyas tathāmayaḥ | [GarPur, 1, 154 12.1]
mārutāt kṣāmatā dainyaṃ śaṅkhabhedaḥ śirobhramaḥ | [GarPur, 1, 154 12.2]
gandhājñānāsyavairasyaśrutinidrābalakṣayāḥ | [GarPur, 1, 154 13.1]
śītāmlaphenavṛddhiśca pittānmūrchāsyatiktatā | [GarPur, 1, 154 13.2]
raktekṣaṇatvaṃ satataṃ śoṣo dāho 'tidhūmakaḥ | [GarPur, 1, 154 14.1]
kapho rasādvikupitastoyavāhiṣu mārutaḥ | [GarPur, 1, 154 14.2]
srotastu sakaphaṃ tena paṅkavacchoṣyate tataḥ | [GarPur, 1, 154 15.1]
śūkairivācitaḥ kaṇṭho nidrā madhuravaktratā | [GarPur, 1, 154 15.2]
ādhmānaṃ śiraso jāḍyaṃ staimityacchardyarocakam | [GarPur, 1, 154 16.1]
ālasyam avipākaṃ ca yaḥ sa syātsarvalakṣaṇaḥ | [GarPur, 1, 154 16.2]
āmodbhavācca raktasya saṃrodhādvātapittatā | [GarPur, 1, 154 17.1]
uṣṇākrāntasya sahasā śītāmbho bhajatas tṛṣā | [GarPur, 1, 154 17.2]
uṣṇādūrdhvaṃ gataḥ koṣṭhaṃ kuryādvai pittajaiva sā | [GarPur, 1, 154 18.1]
yā ca pānātipānotthā tīkṣṇāgre snehapākajā | [GarPur, 1, 154 18.2]
snigdhakaṭvamlalavaṇabhojanena kaphodbhavā | [GarPur, 1, 154 19.1]
tṛṣṇārasakṣayoktena lakṣaṇena kṣayātmikā | [GarPur, 1, 154 19.2]
śoṣamohajvarādyanyadīrgharogopasargataḥ | [GarPur, 1, 154 20.1]
yā tṛṣṇā jāyate tīvrā sopasargātmikā smṛtā | [GarPur, 1, 154 20.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe āmlapittanidānā nāma catuḥpañcāśaduttaraśatatamo 'dhyāyaḥ | [GarPur, 1, 154 21.1]
{GarPur, 1, 155}
dhanvantariruvāca | [GarPur, 1, 155 1.1]
vakṣye madātyayādeśca nidānaṃ munibhāṣitam | [GarPur, 1, 155 1.2]
tīkṣṇāmlarūkṣasūkṣmāmlavyavāyāsukaraṃ laghu | [GarPur, 1, 155 1.3]
vikāśi viśadaṃ madyaṃ medaso 'smādviparyayaḥ | [GarPur, 1, 155 2.1]
tīkṣṇodayāśca divyuktāścittopaplavino guṇāḥ | [GarPur, 1, 155 2.2]
jīvitāntāḥ prajāyante viṣeṇotkarṣavartinā | [GarPur, 1, 155 3.1]
tīkṣṇādibhirguṇairmadyaṃ māndyadīnojaso guṇān | [GarPur, 1, 155 3.2]
daśabhirguṇaiḥ saṃkṣobhyaṃ ceto nayati cākriyam | [GarPur, 1, 155 4.1]
ādye made dvitīye 'pi pramadāyatane sthitaḥ | [GarPur, 1, 155 4.2]
durvikalpahato mūḍhaḥ sukhamityabhimucyate | [GarPur, 1, 155 5.1]
madhyamottamayoḥ sandhiṃ prāpya rājāsano madaḥ | [GarPur, 1, 155 5.2]
niraṅkuśa iva vyālo na kiṃcinnācarettataḥ | [GarPur, 1, 155 6.1]
iyaṃ bhūmiravācyānāṃ dauḥśīlasyedam āspadam | [GarPur, 1, 155 6.2]
eko 'yaṃ bahumārgāyāḥ durgarter darśakaḥ param | [GarPur, 1, 155 7.1]
niśceṣṭaḥ san avāk śete tṛtīye 'tra made sthitaḥ | [GarPur, 1, 155 7.2]
maraṇādapi pāpātmā gataḥ pāpatarāṃ daśām | [GarPur, 1, 155 8.1]
dharmādharmaṃ sukhaṃ duḥkhaṃ mānānarthaṃ hitāhitam | [GarPur, 1, 155 8.2]
na veda śokamohārtaṃ śoṣamohādisaṃyutaḥ | [GarPur, 1, 155 9.1]
sonmādabhramamūrchāyāṃ sāpasmāraḥ patatyadhaḥ | [GarPur, 1, 155 9.2]
nāti mādyanti balinaḥ kṛtāhārā mahāśanāḥ | [GarPur, 1, 155 10.1]
vātātpittātkaphātsarvairbhavedrogo madātyayaḥ | [GarPur, 1, 155 10.2]
sāmānyalakṣaṇaṃ teṣāṃ pramoho hṛdayavyathā | [GarPur, 1, 155 11.1]
vibhedaṃ prasabhaṃ tṛṣṇā saumyo glānirjvaro 'ruciḥ | [GarPur, 1, 155 11.2]
purovibandhastimiraṃ kāsaḥ śvāsaḥ prajāgaraḥ | [GarPur, 1, 155 12.1]
svedo 'timātraṃ viṣṭambhaḥ śvayathuścittavibhramaḥ | [GarPur, 1, 155 12.2]
svapnenevābhibhavati na coktaśca sa bhāṣate | [GarPur, 1, 155 13.1]
pittāddāhajvaraḥ svedo moho nityaṃ ca vibhramaḥ | [GarPur, 1, 155 13.2]
śleṣmaṇaśchardirhṛllāso nidrā codaragauravam | [GarPur, 1, 155 14.1]
sarvaje sarvaliṅgatvaṃ jñātvā madyaṃ pibettu yaḥ | [GarPur, 1, 155 14.2]
sahasā ruciraṃ cānyataradhvaṃsakaśoṣiṇau | [GarPur, 1, 155 15.1]
bhavetāṃ mārutāt kaṣṭādbhavet tasya viśeṣataḥ | [GarPur, 1, 155 15.2]
dhvaṃsakaśleṣmaniṣṭhīvāḥ kaṇṭhaśoṣo 'tinidratā | [GarPur, 1, 155 16.1]
śabdāsahatvaṃ taccittavikṣepo 'ṅge hi vātaruk | [GarPur, 1, 155 16.2]
hṛtkaṇṭharogaḥ saṃmohaḥ śvāsatṛṣṇāvamijvarāḥ | [GarPur, 1, 155 17.1]
nivartedyastu madyebhyo jitātmā buddhipūrvakṛt | [GarPur, 1, 155 17.2]
vikāraiḥ kliśyate jātu na sa śarīramānasaḥ | [GarPur, 1, 155 18.1]
rajomohahitāhārapāsya syustrayo gadāḥ | [GarPur, 1, 155 18.2]
vasāsṛkkledanāvāhisrotorodhaḥ sudbhavāḥ | [GarPur, 1, 155 19.1]
madamūrchāpasaṃnyāsā yathottarabalodbhavāḥ | [GarPur, 1, 155 19.2]
mado 'tra doṣaiḥ sarvaistu raktamadyaviṣairapi | [GarPur, 1, 155 20.1]
śaktyānantyādgatābhāsaścalaśchalitaveṣṭitaḥ | [GarPur, 1, 155 20.2]
rūkṣaśyāmāruṇatanurmadye vātodbhave bhavet | [GarPur, 1, 155 21.1]
pittena krodhano raktapītābhaḥ kalahapriyaḥ | [GarPur, 1, 155 21.2]
svapne 'sambaddhavākyādiḥ kaphāddhyānaparo hi saḥ | [GarPur, 1, 155 22.1]
sarvotthasannipātena raktastambhāṅgadūṣaṇam | [GarPur, 1, 155 22.2]
pittaliṅgatvamādyena vikṛtehā svarājñatā | [GarPur, 1, 155 23.1]
visatkampo 'tinidrā ca sarvebhyo 'bhyadhikaṃ śramaḥ | [GarPur, 1, 155 23.2]
lakṣayellakṣaṇotkarṣādvātādīñchoṇitādiṣu | [GarPur, 1, 155 24.1]
aruṇaṃ nīlakṛṣṇaṃ vā sampraviśyan viśettamaḥ | [GarPur, 1, 155 24.2]
śīghraṃ ca pratibudhyeta hṛtpīḍā vepathurbhramaḥ | [GarPur, 1, 155 25.1]
kāsaḥ śyāvāruṇā chāyā mūrchāyāṃ mārutātmakaḥ | [GarPur, 1, 155 25.2]
pittena raktaṃ pītaṃ vā nabhaḥ paśyanviśettamaḥ | [GarPur, 1, 155 26.1]
vibudhyeta ca sasvedo dāhatṛṣṇopapīḍitaḥ | [GarPur, 1, 155 26.2]
bhinnavat pītanīlābho raktanīlākulekṣaṇaḥ | [GarPur, 1, 155 27.1]
kaphena meghasaṃkāśaṃ paśyatyākāśamāviśet | [GarPur, 1, 155 27.2]
tamaścirācca budhye hṛduraḥ suprasekavān | [GarPur, 1, 155 28.1]
gurubhistimitairaṅge rājadharmāvabandhān | [GarPur, 1, 155 28.2]
sarvākṛtis tribhir doṣair apasmāra ivāparaḥ | [GarPur, 1, 155 29.1]
pātayatyāśu niśceṣṭaṃ vinā bībhatsaceṣṭitaiḥ | [GarPur, 1, 155 29.2]
doṣaistu madamūrchāyāṃ kṛtavegeṣu dehinām | [GarPur, 1, 155 30.1]
svayamevopaśāmyanti saṃnyāsenauṣadhair nivā | [GarPur, 1, 155 30.2]
vāgdehamanasāṃ ceṣṭām ākṣipyātibalābalāḥ | [GarPur, 1, 155 31.1]
sasaṃnyāsaṃ nipatitāḥ prāṇāghātanasaṃśrayāḥ | [GarPur, 1, 155 31.2]
bhavanti tena puruṣāḥ kāṣṭhabhūtā mṛtopamāḥ | [GarPur, 1, 155 32.1]
mriyeta śīghraṃ śīghraṃ ceccikitsā na prayujyate | [GarPur, 1, 155 32.2]
agādhe grāhabahule salilaugha ivārṇave | [GarPur, 1, 155 33.1]
saṃnyāse vinimajjantaṃ naramāśu nivartayet | [GarPur, 1, 155 33.2]
madamānaroṣatoṣapravṛttibhir itas tataḥ | [GarPur, 1, 155 34.1]
yuktāyuktaṃ ca samaṃ yuktiṃ yuṅkte na madyena | [GarPur, 1, 155 34.2]
balakāsadeśapātraṃ prakṛtisahatāmathavā vayāṃsi | [GarPur, 1, 155 35.1]
pravibhañjyāt tanurūpaṃ pibati tataḥ pibatyamṛta | [GarPur, 1, 155 35.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe madātyayādinidānaṃ nāma pañcapañcāśaduttaraśatatamo 'dhyāyaḥ | [GarPur, 1, 155 36.1]
{GarPur, 1, 156}
dhanvantariruvāca | [GarPur, 1, 156 1.1]
athārśasāṃ nidānaṃ ca vyākhyāsyāmi ca suśruta | [GarPur, 1, 156 1.2]
sarvadā prāṇināṃ māṃse kīlakāḥ prabhavanti ye | [GarPur, 1, 156 1.3]
arśāṃsi tasmāducyante gudamārganirodhanāt | [GarPur, 1, 156 2.1]
doṣastvaṅmāṃsamedāṃsi saṃdūṣya vividhākṛtīn | [GarPur, 1, 156 2.2]
māṃsāṃkurān apānādau kurvantyarśāṃsi tāñjaguḥ | [GarPur, 1, 156 3.1]
sahajanmāntarotthena bhedo dvedhā samāsataḥ | [GarPur, 1, 156 3.2]
śuṣkāgrāvāvibhedāśca gudasthānānusaṃśrayāḥ | [GarPur, 1, 156 4.1]
ardhapañcāṅgulistasmiṃstisro 'dhyardhāṅgulisthitāḥ | [GarPur, 1, 156 4.2]
bālyapravāhiṇī tāsāmantramadhye visarjinī | [GarPur, 1, 156 5.1]
bāhyāsaṃvaraṇe tasyā gudādau bahiraṅgule | [GarPur, 1, 156 5.2]
sārdhāṅgulapramāṇena romāṇyatra tataḥ param | [GarPur, 1, 156 6.1]
tatra hetuḥ sahotthānāṃ bālye bījopataptatā | [GarPur, 1, 156 6.2]
arśasāṃ bījasṛṣṭistu mātāpitrapacārataḥ | [GarPur, 1, 156 7.1]
devatānāṃ prakope hi saṃnipātasya cānyataḥ | [GarPur, 1, 156 7.2]
asādhyā evamākhyātāḥ sarve rogāḥ kulodbhavāḥ | [GarPur, 1, 156 8.1]
sahajāni viśeṣeṇa rūkṣadurdarśanāni tu | [GarPur, 1, 156 8.2]
antarmukhāni pāṇḍūni dāruṇopadravāṇi ca | [GarPur, 1, 156 9.1]
yojyāni ca pṛthagdoṣasaṃsarganicayāt svataḥ | [GarPur, 1, 156 9.2]
śuṣkāṇi vātaśleṣmabhyāmārdrāṇi tvasya pittataḥ | [GarPur, 1, 156 10.1]
doṣaprakopahetustu prāgukte vastrasādini | [GarPur, 1, 156 10.2]
agnau male 'tinicite punaścāyaṃ vyavāyataḥ | [GarPur, 1, 156 11.1]
pānasaṃkṣobhaviṣamakaṭhinakṣudrakāśanāt | [GarPur, 1, 156 11.2]
bastinetragalauṣṭhotthatalabhedādighaṭṭanāt | [GarPur, 1, 156 12.1]
bhṛśaśītāmbusaṃsparśapratatātipravāhaṇāt | [GarPur, 1, 156 12.2]
gatamūtraśakṛdvegadhāraṇāt tadudīraṇāt | [GarPur, 1, 156 13.1]
jugupsātīsārameva grahaṇī so 'pyupadravaḥ | [GarPur, 1, 156 13.2]
karṣaṇād viṣamādeś ca ceṣṭābhyo yoṣitāṃ punaḥ | [GarPur, 1, 156 14.1]
āmagarbhaprapatanādgarbhavṛddhiprapīḍanāt | [GarPur, 1, 156 14.2]
īdṛśaiścāparairvāyurapānaḥ kupito male | [GarPur, 1, 156 15.1]
pāyorvalīṣu sadravṛttibhāsvanniḥpūrṇamūrtiṣu | [GarPur, 1, 156 15.2]
jāyante 'rśāṃsi tu tatpūrvaṃ lakṣaṇaṃ vahnimandatā | [GarPur, 1, 156 16.1]
viṣṭambhaḥ sāsthisadanaṃ piṇḍikodveṣṭanaṃ bhramaḥ | [GarPur, 1, 156 16.2]
sāndrottho netrayoḥ śothaḥ śakṛdbhavedo 'thavā grahaḥ | [GarPur, 1, 156 17.1]
mārutaḥ purato mūḍhaḥ prāyo nābheradhaścaran | [GarPur, 1, 156 17.2]
saraktaḥ parikṛntaṃśca kṛcchrād ākuñcati śvasan | [GarPur, 1, 156 18.1]
antrakūjanamāṭopaḥ kṣāritodgārabhūritā | [GarPur, 1, 156 18.2]
prabhūtamūtramalpā viḍaśraddhā dhūmrakoṣṭhakaḥ | [GarPur, 1, 156 19.1]
śiraḥpṛṣṭhorasāṃ śūlamālasyaṃ bhinnavarcasam | [GarPur, 1, 156 19.2]
indriyārtheṣu laulyaṃ ca krodho duḥkhopacārataḥ | [GarPur, 1, 156 20.1]
āśaṅkā grahaṇī śothaḥ pāṇḍugulmodareṣu ca | [GarPur, 1, 156 20.2]
etānyeva vivardhante jāteṣvahatanāmasu | [GarPur, 1, 156 21.1]
nivartamāno māno hi tairadhomārgarodhataḥ | [GarPur, 1, 156 21.2]
kṣobhayedanilānanyān sarvendriyaśarīragān | [GarPur, 1, 156 22.1]
tathā mūtraśakṛtpittakaphānvāyuśca śoṣayan | [GarPur, 1, 156 22.2]
muṣṇātyagniṃ tataḥ sarve bhavanti prāyaśo 'rśasaḥ | [GarPur, 1, 156 23.1]
kṛśo bhṛśaṃ hatotsāho dīnaḥ kṣāmo 'tha niṣprabhaḥ | [GarPur, 1, 156 23.2]
asāro vigatacchāyo jantudagdha iva drumaḥ | [GarPur, 1, 156 24.1]
kṛcchrairugradravairgrasto yakṣmoktairmarmapīḍanaiḥ | [GarPur, 1, 156 24.2]
tathā kāśapipāsāsyavairasyaśvāsapīnasaiḥ | [GarPur, 1, 156 25.1]
klamāṅgabhaṅgavamathukṣavathuśvayathujvaraiḥ | [GarPur, 1, 156 25.2]
klaibyabādhiryastaimityaśarkarāparipīḍitaḥ | [GarPur, 1, 156 26.1]
kṣāmo bhinnasvaro dhyāyanmuhuḥ ṣṭhīvannarocakī | [GarPur, 1, 156 26.2]
sarvaparvāsthihṛnnābhīpāyuvaṅkṣaṇaśūlavān | [GarPur, 1, 156 27.1]
gudena sravatā pittaṃ balākodarasannibham | [GarPur, 1, 156 27.2]
viśuṣkaṃ caiva muktāgraṃ pakvāmaṃ cāntarāntaram | [GarPur, 1, 156 28.1]
pāṇḍupittaṃ haridrāktaṃ picchilaṃ copaveśyate | [GarPur, 1, 156 28.2]
gudāṅkurā bahvanilāḥ śuṣkāś cimacimānvitāḥ | [GarPur, 1, 156 29.1]
pīnāṅgārāruṇāḥ stabdhā viṣamāḥ paruṣākarāḥ | [GarPur, 1, 156 29.2]
mitho visadṛśavakrās tīkṣṇā visphuṭitānanāḥ | [GarPur, 1, 156 30.1]
śimbīkharjūrakarkandhūkārpāsaphalasannibhāḥ | [GarPur, 1, 156 30.2]
kecitkadambapuṣpābhāḥ kecitsiddhārthakopamāḥ | [GarPur, 1, 156 31.1]
śiraḥpārśvāṃsajaṅghoruvaṅkṣaṇādyadhikavyathāḥ | [GarPur, 1, 156 31.2]
kṣavathūdgāraviṣṭambhahṛdgrahārocakapradāḥ | [GarPur, 1, 156 32.1]
kāsaśvāsāgnivaiṣamyakarṇanādabhramāvahāḥ | [GarPur, 1, 156 32.2]
tairārto grathitaṃ stokaṃ saśabdaṃ sapravāhikam | [GarPur, 1, 156 33.1]
rukphenapicchānugataṃ vibaddhamupaveśyate | [GarPur, 1, 156 33.2]
kṛṣṇatvagbaddhaviṇmūtranetravaktraśca jāyate | [GarPur, 1, 156 34.1]
gulmaplīhodarāṣṭhīlāsaṃbhavastasya caiva hi | [GarPur, 1, 156 34.2]
pittottarā nīlamukhā raktapītāsitaprabhāḥ | [GarPur, 1, 156 35.1]
tanvagrasrāviṇo visrās tanavo mṛdavaḥ ślathāḥ | [GarPur, 1, 156 35.2]
śukajihvā yakṛtkhaṇḍajalaukāvaktrasannibhāḥ | [GarPur, 1, 156 36.1]
dāhaśokajvarasvedatṛṇmūrchārucimohadāḥ | [GarPur, 1, 156 36.2]
soṣmāṇo dravanīloṣṇapītaraktāmavarcasaḥ | [GarPur, 1, 156 37.1]
yavamadhyā haritpītahāridratvaṅnakhādayaḥ | [GarPur, 1, 156 37.2]
śleṣmolbaṇā mahāmūlā ghanā mandarujaḥ sitāḥ | [GarPur, 1, 156 38.1]
utsannopacitasnigdhastabdhavṛttagurusthirāḥ | [GarPur, 1, 156 38.2]
picchilāḥ stimitāḥ ślakṣṇāḥ kaṇḍvāḍhyāḥ sparśanapriyāḥ | [GarPur, 1, 156 39.1]
karīrapanasāsthyābhāstathā gostanasannibhāḥ | [GarPur, 1, 156 39.2]
vaṅkṣaṇānāhinaḥ pāyubastinābhivikartanāḥ | [GarPur, 1, 156 40.1]
sakāsaśvāsahṛllāsaprasekārucipīnasāḥ | [GarPur, 1, 156 40.2]
mahakṛcchraśirojāḍyaśiśirakṣārakāriṇaḥ | [GarPur, 1, 156 41.1]
klaibyāgnimārdavacchardyatīsārādivikāradāḥ | [GarPur, 1, 156 41.2]
vasābhasakaphaprājyapurīṣāsṛkpravāhikāḥ | [GarPur, 1, 156 42.1]
na sravanti na bhidyante pāṇḍusnigdhatvagādayaḥ | [GarPur, 1, 156 42.2]
saṃsṛṣṭaliṅgāt saṃsarganicayātsarvalakṣaṇāḥ | [GarPur, 1, 156 43.1]
raktolbaṇā gude kīlāḥ pītākṛtisamanvitāḥ | [GarPur, 1, 156 43.2]
vaṭaprarohasadṛśāḥ guñjāvidrumasannibhāḥ | [GarPur, 1, 156 44.1]
te 'tyarthaṃ duṣṭamuṣṇaṃ ca gāḍhaviṣṭambhapīḍitāḥ | [GarPur, 1, 156 44.2]
sravanti sahasā raktaṃ tasya cātipravṛttitaḥ | [GarPur, 1, 156 45.1]
kekābhaḥ pīḍyate duḥkhaiḥ śoṇitakṣayasambhavaiḥ | [GarPur, 1, 156 45.2]
hīnavarṇabalotsāho hataujāḥ kaluṣendriyaḥ | [GarPur, 1, 156 46.1]
mudgakodravajaṃbīrakarīracaṇakādibhiḥ | [GarPur, 1, 156 46.2]
rūkṣaiḥ saṃgrāhibhirvāyurviṭsthāne kupito balī | [GarPur, 1, 156 47.1]
adhovahāni srotāṃsi saṃrudhyādhaḥ praśoṣayan | [GarPur, 1, 156 47.2]
purīṣaṃ vātaviṇmūtrasaṃgaṃ kurvīta dāruṇam | [GarPur, 1, 156 48.1]
tena tīvrā rujā koṣṭhapṛṣṭhahṛtpārśvagā bhavet | [GarPur, 1, 156 48.2]
ādhmānamudare viṣṭhā hṛllāsaparikartane | [GarPur, 1, 156 49.1]
bastau ca sutarāṃ śūlo gaṇḍaśvayathusaṃbhavaḥ | [GarPur, 1, 156 49.2]
pavanasyordhvagāmitvāt tataśchardyarucijvarāḥ | [GarPur, 1, 156 50.1]
hṛdrogagrahaṇīdoṣamūtrasaṃgapravāhikāḥ | [GarPur, 1, 156 50.2]
bādhiryātiśiraḥśvāsaśirorukkāśapīnasāḥ | [GarPur, 1, 156 51.1]
manovikārastṛṭśvāsapittagulmodarādayaḥ | [GarPur, 1, 156 51.2]
ete ca vātajā rogā jāyante bhṛśadāruṇāḥ | [GarPur, 1, 156 52.1]
durnāmāmṛtyūdāvartaparamo 'yamupadravaḥ | [GarPur, 1, 156 52.2]
vātābhibhūtakoṣṭhānāṃ tairvināpi vijāyate | [GarPur, 1, 156 53.1]
sahajāni tu doṣāṇi yāni cābhyantare valau | [GarPur, 1, 156 53.2]
sthitāni tānyasādhyāni yāpyante 'gnibalādibhiḥ | [GarPur, 1, 156 54.1]
dvandvajāni dvitīyāyāṃ valau yānyāśritāni ca | [GarPur, 1, 156 54.2]
kṛcchrasādhyāni tānyāhuḥ parisaṃvatsarāṇi ca | [GarPur, 1, 156 55.1]
bāhyāyāṃ tu valau jātānyekadoṣolbaṇāni ca | [GarPur, 1, 156 55.2]
arśāṃsi sukhasādhyāni na cirotpattikāni ca | [GarPur, 1, 156 56.1]
meḍhrādiṣvapi vakṣyante yathāsvaṃ nābhijāni tu | [GarPur, 1, 156 56.2]
gaṇḍūpadasya rūpāṇi picchilāni mṛdūni ca | [GarPur, 1, 156 57.1]
vyāno gṛhītvā śleṣmāṇaṃ karotyarśastvaco bahiḥ | [GarPur, 1, 156 57.2]
kīlopamaṃ sthirakharaṃ carmakīlaṃ ca tadviduḥ | [GarPur, 1, 156 58.1]
vātena todaḥ pāruṣyaṃ pittādasitavaktratā | [GarPur, 1, 156 58.2]
śleṣmaṇaḥ snigdhatā tasya grathitatvaṃ savarṇatā | [GarPur, 1, 156 59.1]
arśasāṃ praśame yatnamāśu kurvīta buddhimān | [GarPur, 1, 156 59.2]
tānyāśu hi gadandhāyya kuryurbaddhagudodaram | [GarPur, 1, 156 59.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe 'rśonidānā nāma ṣaṭpañcāśaduttaraśatatamo 'dhyāyaḥ | [GarPur, 1, 156 60.1]
{GarPur, 1, 157}
dhanvantariruvāca | [GarPur, 1, 157 1.1]
atīsāragrahaṇyośca nidānaṃ vacmi suśruta | [GarPur, 1, 157 1.2]
doṣairvyastaiḥ samastaiśca bhayācchokācca ṣaḍvidhaḥ | [GarPur, 1, 157 1.3]
atīsāraḥ sa sutarāṃ jāyate 'tyambupānataḥ | [GarPur, 1, 157 2.1]
viśuṣkānnavasāsnehatilapiṣṭavirūḍhakaiḥ | [GarPur, 1, 157 2.2]
madyarūkṣātimātrādirasātisnehavibhramāt | [GarPur, 1, 157 3.1]
kṛmighoṣavirodhācca tadvidheḥ kupitānilaḥ | [GarPur, 1, 157 3.2]
visraṃsayatyadhovātaṃ hatvā tenaiva cānalam | [GarPur, 1, 157 4.1]
vyāpāryānnaśakṛtkoṣṭhapurīṣadravatādayaḥ | [GarPur, 1, 157 4.2]
prakalpate 'tīsārasya lakṣaṇaṃ tasya bhāvinaḥ | [GarPur, 1, 157 5.1]
bhedo hṛdgudakoṣṭheṣu gātrasvedo malagrahaḥ | [GarPur, 1, 157 5.2]
ādhmānamavipākaśca tatra vātena vijvaram | [GarPur, 1, 157 6.1]
alpālpaṃ śabdaśūnyāḍhyaṃ viruddhamupaveśyate | [GarPur, 1, 157 6.2]
rūkṣaṃ saphenamacchaṃ ca gṛhītaṃ va muhurmuhuḥ | [GarPur, 1, 157 7.1]
tathādagdhagadābhāsaṃ picchilaṃ parikartayan | [GarPur, 1, 157 7.2]
saśuṣkabhraṣṭapāyuśca hṛṣṭaromā viniśvasan | [GarPur, 1, 157 8.1]
pittena pītam aśitaṃ hāridraṃ śādvalaprabham | [GarPur, 1, 157 8.2]
saraktamatidurgandhaṃ tṛṇmūrchāsvedadāhavān | [GarPur, 1, 157 9.1]
saśūlapāyusantāpapākavāñchleṣmaṇā ghanam | [GarPur, 1, 157 9.2]
picchilaṃ tatrānusāramalpālpaṃ sapravāhikam | [GarPur, 1, 157 10.1]
saromaharṣaḥ sekleśo gurubastigudodaraḥ | [GarPur, 1, 157 10.2]
kṛte 'pyakṛtasaṅgaśca sarvātmā sarvalakṣaṇaḥ | [GarPur, 1, 157 11.1]
bhayena kṣubhite citte śāyite drāvayet sakṛt | [GarPur, 1, 157 11.2]
vāyustato nivāryeta kṣipramuṣṇaṃ dravaṃ plavam | [GarPur, 1, 157 12.1]
vātapitte samaṃ liṅgamāhustadvacca śokataḥ | [GarPur, 1, 157 12.2]
atīsāraḥ samāsena dvedhā sāmo nirāmakaḥ | [GarPur, 1, 157 13.1]
sāsṛgjātaṃ rasadrogo gauravād apsu muñcati | [GarPur, 1, 157 13.2]
śakṛddurgandhamāṭopaviṣṭambhārtiprasekinaḥ | [GarPur, 1, 157 13.3]
viparīto nirāmastu kaphātko 'pi na majjati | [GarPur, 1, 157 14.1]
atīsāreṣu yo nāti yatnavān grahaṇīgadaḥ | [GarPur, 1, 157 14.2]
tasya syād agninirvāṇakāryair atyarthasaṃcitaiḥ | [GarPur, 1, 157 15.1]
sāmaṃ śakṛnnirāmaṃ vā jīrṇaṃ yenātisāryate | [GarPur, 1, 157 15.2]
so 'tisāro 'tisaraṇād āśukārī svabhāvataḥ | [GarPur, 1, 157 16.1]
sāmaṃ śīrṇam ajīrṇena jīrṇe pakvaṃ tu naiva ca | [GarPur, 1, 157 16.2]
cirakṛd grahaṇīdoṣaḥ sañcayāṃścopaveśayet | [GarPur, 1, 157 17.1]
akasmād vārasur vedham akasmāt sandhinī muhuḥ | [GarPur, 1, 157 17.2]
sa caturdhā pṛthagdoṣaiḥ sannipātācca jāyate | [GarPur, 1, 157 17.3]
prāgrūpāṅgasya sadanaṃ cirāt pavana alpakaḥ | [GarPur, 1, 157 18.1]
praseko vaktravairasyamarucis tṛṭśramo bhramaḥ | [GarPur, 1, 157 18.2]
ābaddhodaratā chardiḥ karṇake 'pyanukūjakam | [GarPur, 1, 157 19.1]
sāmānyalakṣaṇaṃ kārśyaṃ vamakastamako jvaraḥ | [GarPur, 1, 157 19.2]
mūrchā śiroruviṣṭambhaḥ śvayathuḥ karapādayoḥ | [GarPur, 1, 157 20.1]
tandrānilāt tāluśoṣas timiraṃ karṇayoḥ svanaḥ | [GarPur, 1, 157 20.2]
pārśvoruvaṅkṣaṇagrīvārujā tīkṣṇaviṣūcikā | [GarPur, 1, 157 21.1]
rugṇeṣu vṛddhiḥ sarveṣu kṣuttṛṣṇāparihartrikā | [GarPur, 1, 157 21.2]
jīrṇe jīryati cādhmānaṃ bhukte svāsthyaṃ samaśnute | [GarPur, 1, 157 22.1]
vātāddhṛdrogagulmārśaḥplīhapāṇḍuraśaṅkitāḥ | [GarPur, 1, 157 22.2]
cirādduḥkhaṃ dravaṃ śuṣkaṃ tundāraṃ śabdaphenavat | [GarPur, 1, 157 23.1]
punaḥ punaḥ sṛjed varcaṃ pāyurucchvāsakāsavān | [GarPur, 1, 157 23.2]
pītena pītanīlābhaṃ pītābhaṃ sṛjati dravam | [GarPur, 1, 157 24.1]
pūtyamlodgārahṛtkaṇṭhadāhārucitṛḍarditaḥ | [GarPur, 1, 157 24.2]
śleṣmaṇā pacyate duḥkhe manaśchardirarocakaḥ | [GarPur, 1, 157 25.1]
āsyopadāhaniṣṭhīvakāsahṛllāsapīnasāḥ | [GarPur, 1, 157 25.2]
hṛdayaṃ manyate styānamudaraṃ stimitaṃ guru | [GarPur, 1, 157 26.1]
udgāro duṣṭamadhuraḥ sadanaṃ sapraharṣaṇam | [GarPur, 1, 157 26.2]
saṃbhinnaśleṣmasaṃśliṣṭaguru cāmlaiḥ pravartacam | [GarPur, 1, 157 27.1]
akṛśasyāpi daurbalyaṃ sarvaje sarvadarśanam | [GarPur, 1, 157 27.2]
vibhāge 'ṅgasya ye proktāḥ pipāsādyāstrayo malāḥ | [GarPur, 1, 157 28.1]
te 'pyasya grahaṇīdoṣāḥ samanteṣvasti kāraṇam | [GarPur, 1, 157 28.2]
vātavyādhyaśmarīkuṣṭhamehodarabhagandaram | [GarPur, 1, 157 29.1]
arśāṃsi grahaṇītyaṣṭau mahārogāḥ sudustarāḥ | [GarPur, 1, 157 29.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe 'tisāranidānaṃ nāma saptapañcāśaduttaraśatamo 'dhyāyaḥ | [GarPur, 1, 157 30.1]
{GarPur, 1, 158}
dhanvantariruvāca | [GarPur, 1, 158 1.1]
athāto mūtrāghātasya nidānaṃ śṛṇu suśruta | [GarPur, 1, 158 1.2]
bastibastiśiromeḍhrakaṭīvṛṣaṇapāyu ca | [GarPur, 1, 158 1.3]
ekasaṃvahanāḥ proktā gudāsthivivarāśrayāḥ | [GarPur, 1, 158 2.1]
adhomukho 'pi bastirhi mūtravāhiśirāmukhaiḥ | [GarPur, 1, 158 2.2]
pārśvebhyaḥ pūryate ślakṣṇaiḥ syandamānairanāratam | [GarPur, 1, 158 3.1]
taistaireva praviśyaivaṃ doṣān kurvanti viṃśatim | [GarPur, 1, 158 3.2]
mūtrāghātaḥ pramehaśca kṛcchrānmarma samāśrayet | [GarPur, 1, 158 4.1]
bastivaṅkṣaṇameḍhrārtiyukto 'lpālpaṃ muhurmuhuḥ | [GarPur, 1, 158 4.2]
mūtrāṇy āvātaje kṛcchrapītte pītaṃ sadāharuk | [GarPur, 1, 158 5.1]
raktaṃ vā kaphajo bastimeḍhragauravaśothavān | [GarPur, 1, 158 5.2]
sapicchaṃ saniruddhaṃ ca sarvaiḥ sarvātmakaṃ malaiḥ | [GarPur, 1, 158 6.1]
yadā vāyurmukhaṃ bastervyāvartya pariśoṣayan | [GarPur, 1, 158 6.2]
mūtraṃ sapittaṃ sakaphaṃ saśukraṃ vā tadā kramāt | [GarPur, 1, 158 7.1]
saṃjāyate 'śmarī ghorā pittaṃ goriva rocanā | [GarPur, 1, 158 7.2]
śleṣmāśrayā ca sarvā syādathāsyāḥ pūrvalakṣaṇam | [GarPur, 1, 158 8.1]
bastyādhmānaṃ tadāsannadeśo hi parito 'tiruk | [GarPur, 1, 158 8.2]
bastau ca mūtrasaṅgitvaṃ mūtrakṛcchraṃ jvaro 'ruciḥ | [GarPur, 1, 158 9.1]
sāmānyaliṅgaṃ ruṅnābhisīvanībastimūrdhasu | [GarPur, 1, 158 9.2]
vistīrṇavāsaṃ mūtraṃ syāttathā mārganirodhane | [GarPur, 1, 158 10.1]
baddhaṃ baddhvā sukhaṃ mehedacchaṃ gomedakopamam | [GarPur, 1, 158 10.2]
tatsaṃkṣobhādbhavetsāsṛṅmāṃsamadhvani rugbhavet | [GarPur, 1, 158 11.1]
tatra vātābhisṛtyārto dantān khādati vepate | [GarPur, 1, 158 11.2]
gṛhṇāti mehanaṃ nābhiṃ pīḍayatyatilakṣaṇam | [GarPur, 1, 158 12.1]
sānilaṃ muñcati śakṛnmuhurmehati binduśaḥ | [GarPur, 1, 158 12.2]
śyāmarūkṣāśmarī cāsya syāccitā kaṇṭakairiva | [GarPur, 1, 158 13.1]
pittena dahyate bastiḥ pacyamāna ivoṣṇavān | [GarPur, 1, 158 13.2]
bhallātakāsthisaṃsthānā raktā pītā sitāśmarī | [GarPur, 1, 158 14.1]
bastirnistudyata iva śleṣmaṇā śītalo guruḥ | [GarPur, 1, 158 14.2]
aśmarī mahatī ślakṣṇā madhuvarṇātha vā sitā | [GarPur, 1, 158 15.1]
etā bhavanti bālānāṃ teṣāmeva ca bhūyasām | [GarPur, 1, 158 15.2]
āśayopacayālpatvād gahaṇāharaṇe sukhī | [GarPur, 1, 158 16.1]
śukrāśmarī tu mahatī jāyate śukradhāraṇāt | [GarPur, 1, 158 16.2]
sthānacyutamabhuktaṃ vā aṇḍayorantare 'nilaḥ | [GarPur, 1, 158 17.1]
śoṣayatyupasaṃgṛhya śukraṃ tacchukramaśmarī | [GarPur, 1, 158 17.2]
bastirukkṛcchramūtratvaṃ śuklā śvayathukāriṇī | [GarPur, 1, 158 18.1]
tasyāmutpannamātrāyāṃ śuṣkametya vilīyate | [GarPur, 1, 158 18.2]
pīḍite jvarakāse 'smin aśmaryeva ca śarkarā | [GarPur, 1, 158 19.1]
asau vā vāyunā bhinnā sā tvasmin anulomage | [GarPur, 1, 158 19.2]
nireti saha mūtreṇa pratilome vipacyate | [GarPur, 1, 158 20.1]
mūtrasaṃdhāraṇaṃ kuryātkruddho bastermukhe marut | [GarPur, 1, 158 20.2]
mūtrasaṅgaṃ rujaṃ kaṇḍūṃ kadācicca suvāmataḥ | [GarPur, 1, 158 21.1]
pracchādya bastimuddhṛtya garmāntaṃ sthūlaviplutām | [GarPur, 1, 158 21.2]
karoti tatra rugdāhaṃ spandanodveṣṭanāni ca | [GarPur, 1, 158 22.1]
binduśaśca pravarteta mūtraṃ bastau tu pīḍite | [GarPur, 1, 158 22.2]
dhārāvarodhaścāpyeṣa vātabastiriti smṛtaḥ | [GarPur, 1, 158 23.1]
dustaro dustarataro dvitīyaḥ prabalo 'nilaḥ | [GarPur, 1, 158 23.2]
śakṛnmārgasya basteśca vāyurantaramāśritaḥ | [GarPur, 1, 158 24.1]
aṣṭhīlābhaṃ ghanaṃ granthiṃ karotyacalamunnatam | [GarPur, 1, 158 24.2]
vātāṣṭhīleti sātmānaṃ viṣmūtrānilasargakṛt | [GarPur, 1, 158 25.1]
viguṇaḥ kuṇḍalībhūto bastau tīvravyatho 'nilaḥ | [GarPur, 1, 158 25.2]
ābadhya mūtraṃ bhramati saṃstambhodveṣṭagauravam | [GarPur, 1, 158 26.1]
mūtramalpālpamathavā vimuñcati sakṛtsakṛt | [GarPur, 1, 158 26.2]
vātakuṇḍaliketyeva mūtraṃ tu vidhṛte 'ciram | [GarPur, 1, 158 27.1]
na nireti niruddhaṃ vā mūtrātītaṃ tadalparuk | [GarPur, 1, 158 27.2]
vidhāraṇātpratihataṃ vātādāvartitaṃ yadā | [GarPur, 1, 158 28.1]
nābheradhastādudaraṃ mūtramāpūrayettadā | [GarPur, 1, 158 28.2]
kuryāttīvrarugādhmānamaśaktiṃ malasaṃgraham | [GarPur, 1, 158 29.1]
tanmūtraṃ jāṭharacchidravaiguṇyenānilena vā | [GarPur, 1, 158 29.2]
ākṣiptamalpamūtrasya vastau nābhau ca vā male | [GarPur, 1, 158 30.1]
sthitvā plavecchanaiḥ paścātsarujaṃ vāthavārujam | [GarPur, 1, 158 30.2]
mūtrotsargaṃ savicchinnaṃ tacchreyo guruśephasoḥ | [GarPur, 1, 158 31.1]
antarvastimukhe tṛṣṇā sthirālpaṃ sahasā bhavet | [GarPur, 1, 158 31.2]
aśmarītulyaruggranthir mūtragranthiḥ sa ucyate | [GarPur, 1, 158 32.1]
mūtritasya striyaṃ yāto vāyunā śukramuddhṛtam | [GarPur, 1, 158 32.2]
sthānāccyutaṃ mūtrayataḥ prāk paścādvā pravartate | [GarPur, 1, 158 33.1]
bhasmodakapratīkāśaṃ mūtraśukraṃ taducyate | [GarPur, 1, 158 33.2]
rūkṣadurbalayorvātenodāvartaṃ śakṛdyadā | [GarPur, 1, 158 34.1]
mūtrasroto 'nuparyeti saṃsṛṣṭaṃ śakṛtā tadā | [GarPur, 1, 158 34.2]
mūtrabinduṃ tulyagandhaṃ syādvighātaṃ tamādiśet | [GarPur, 1, 158 35.1]
pittavyāyāmatīkṣṇāmlabhojanādhmānakādibhiḥ | [GarPur, 1, 158 35.2]
pravṛddhavāyunā mūtre vastisthe caiva dāhakṛt | [GarPur, 1, 158 36.1]
mūtraṃ vartayate pūrvaṃ saraktaṃ raktameva vā | [GarPur, 1, 158 36.2]
uṣṇaṃ punaḥ punaḥ kṛcchrāduṣṇavātaṃ vadanti tam | [GarPur, 1, 158 37.1]
rūkṣasya klāntadehasya bastisthau pittamārutau | [GarPur, 1, 158 37.2]
mūtrakṣayaṃ sarugdāhaṃ janayetāṃ tadāhvayam | [GarPur, 1, 158 38.1]
pittaṃ kapho dvāvapi vā saṃhanyete 'nilena cet | [GarPur, 1, 158 38.2]
kṛcchrānmūtraṃ tadā pītaṃ raktaṃ śvetaṃ ghanaṃ sṛjet | [GarPur, 1, 158 39.1]
sadāhaṃ rocanāśaṅkhacūrṇavarṇaṃ bhavecca tat | [GarPur, 1, 158 39.2]
śuṣkaṃ samastavarṇaṃ vā mūtrasādaṃ vadanti tam | [GarPur, 1, 158 40.1]
iti vistārataḥ proktā rogā mūtrapravartitāḥ | [GarPur, 1, 158 40.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe mūtrāghātamūtrākṛcchanidānaṃ nāmāṣṭapañcāśaduttaraśatatamo 'dhyāyaḥ | [GarPur, 1, 158 41.1]
{GarPur, 1, 159}
dhanvantariruvāca | [GarPur, 1, 159 1.1]
pramehāṇāṃ nidānaṃ te vakṣye 'haṃ śṛṇu suśruta | [GarPur, 1, 159 1.2]
pramehā viṃśatistatra śleṣmaṇo daśa pittataḥ | [GarPur, 1, 159 1.3]
ṣaṭcatvāro 'nilātte ca medomūtrakaphāvahāḥ | [GarPur, 1, 159 2.1]
hāridramehī kaṭukaṃ haridrāsannibhaṃ śakṛt | [GarPur, 1, 159 2.2]
visraṃ māñjiṣṭhamehe ca mañjiṣṭhā salilopamam | [GarPur, 1, 159 3.1]
visram uṣṇaṃ salavaṇaṃ raktābhaṃ raktamehataḥ | [GarPur, 1, 159 3.2]
vasāmehī vasāmiśraṃ vasābhaṃ mūtrayenmuhuḥ | [GarPur, 1, 159 4.1]
majjābhaṃ majjamiśraṃ vā majjamehī muhurmuhuḥ | [GarPur, 1, 159 4.2]
hastī matta ivājasraṃ mūtraṃ vegavivarjitam | [GarPur, 1, 159 5.1]
salasīkaṃ vibaddhaṃ ca hastimehī pramehati | [GarPur, 1, 159 5.2]
madhumehī madhusamaṃ jāyate sa kila dvidhā | [GarPur, 1, 159 6.1]
kruddhe dhātukṣayādvāyau doṣāvṛtapathe yadā | [GarPur, 1, 159 6.2]
āvṛto doṣaliṅgāni so 'nimittaṃ pradarśayet | [GarPur, 1, 159 7.1]
kṣaṇātkṣīṇaḥ kṣaṇātpūrṇo bhajate kṛcchrasādhyatām | [GarPur, 1, 159 7.2]
kālenopekṣitaḥ sarvo hyāyāti madhumehatām | [GarPur, 1, 159 8.1]
madhuraṃ yacca meheṣu prāyo madhviva mehati | [GarPur, 1, 159 8.2]
sarve te madhumehākhyā mādhuryācca tanoryataḥ | [GarPur, 1, 159 9.1]
avipāko 'ruciśchardirnidrā kāsaḥ sapīnasaḥ | [GarPur, 1, 159 9.2]
upadravāḥ prajāyante mehānāṃ kaphajanmanām | [GarPur, 1, 159 10.1]
bastimehanayostodomuṣkāvadaraṇaṃ jvaraḥ | [GarPur, 1, 159 10.2]
dāhastṛṣṇāmlikā mūrchā viḍbhedaḥ pittajanmanām | [GarPur, 1, 159 11.1]
vātajānāmudāvartaḥ kampahṛdgrahalolatāḥ | [GarPur, 1, 159 11.2]
śūlam unnidratā śoṣaḥ śvāsaḥ kāsaṃ ca jāyate | [GarPur, 1, 159 12.1]
śarāvikā kacchapikā jvālinī vinatālajī | [GarPur, 1, 159 12.2]
masūrikā sarṣapikā putriṇī savidārikā | [GarPur, 1, 159 13.1]
vidradhiśceti piḍikāḥ pramehopekṣayā daśa | [GarPur, 1, 159 13.2]
annasya kaphasaṃśleṣātprāyastatra pravartanam | [GarPur, 1, 159 14.1]
svādvamlalavaṇasnigdhagurupicchilaśītam | [GarPur, 1, 159 14.2]
navaṃ dhānyaṃ surāsūpamāṃsekṣuguḍagorasam | [GarPur, 1, 159 15.1]
ekasthānāsanavati śayanaṃ vinivartanam | [GarPur, 1, 159 15.2]
bastimāśritya kurute pramehāddūṣitaḥ kaphaḥ | [GarPur, 1, 159 16.1]
dūṣayitvā vapuḥ kledaṃ svedamedovasāmiṣam | [GarPur, 1, 159 16.2]
pittaṃ raktamatikṣīṇe kaphādau mūtrasaṃśrayam | [GarPur, 1, 159 17.1]
dhātuṃ bastimupānīya tat kṣayeccaiva mārutaḥ | [GarPur, 1, 159 17.2]
sādhyāsādhyapratītyādyāḥ mehāstenaiva tadbhavāḥ | [GarPur, 1, 159 18.1]
same samakṛtā doṣe paramatvāttathāpi ca | [GarPur, 1, 159 18.2]
sāmānyalakṣaṇaṃ teṣāṃ prabhūtāvilamūtratā | [GarPur, 1, 159 19.1]
doṣadūṣyā viśeṣe 'pi tatsaṃyogaviśeṣataḥ | [GarPur, 1, 159 19.2]
mūtravarṇādibhedena bhedo meheṣu kalpyate | [GarPur, 1, 159 20.1]
acchaṃ bahusitaṃ śītaṃ nirgandhamudakopamam | [GarPur, 1, 159 20.2]
mehatyudakamehena kiṃcid āvilapicchilam | [GarPur, 1, 159 21.1]
ikṣo rasamivātyarthaṃ madhuraṃ cekṣumehataḥ | [GarPur, 1, 159 21.2]
sāndrībhavet paryuṣitaṃ sāndramehena mehati | [GarPur, 1, 159 22.1]
surāmehī surātulyamuparyacchamadhoghanam | [GarPur, 1, 159 22.2]
sahṛṣṭaromā piṣṭena piṣṭavad bahulaṃ sitam | [GarPur, 1, 159 23.1]
śukrābhaṃ śukramiśraṃ vā śukramehī pramehati | [GarPur, 1, 159 23.2]
mūtrayetsikatāmehī sikatārūpiṇo malān | [GarPur, 1, 159 24.1]
śītamehī subahuśo madhuraṃ bhṛśaśītalam | [GarPur, 1, 159 24.2]
śanaiḥ śanaiḥ śanairmehī mandaṃ mandaṃ pramehati | [GarPur, 1, 159 25.1]
lālātantuyutaṃ mūtraṃ lālāmehena picchilam | [GarPur, 1, 159 25.2]
gandhavarṇarasasparśaiḥ kṣāreṇa kṣāratoyavat | [GarPur, 1, 159 26.1]
nīlamehena nīlābhaṃ kālamehī masīnibham | [GarPur, 1, 159 26.2]
sandhimarmasu jāyante māṃsaleṣu ca dhāmasu | [GarPur, 1, 159 27.1]
antonnatā madhyanimnā akledasurujānvitā | [GarPur, 1, 159 27.2]
śarāvamānasaṃsthānā piḍikā syāccharāvikā | [GarPur, 1, 159 28.1]
sadāhā kūrmasaṃsthānā jñeyā kacchapikā budhaiḥ | [GarPur, 1, 159 28.2]
mahatī piḍikā nīlā vinatā nāma sā smṛtā | [GarPur, 1, 159 29.1]
dahati tvacamutthāne jvālinī kaṣṭadāyinī | [GarPur, 1, 159 29.2]
raktā sitā sphoṭacitā dāruṇā tvalajī bhavet | [GarPur, 1, 159 30.1]
masūrākṛtisaṃsthānā vijñeyā tu masūrikā | [GarPur, 1, 159 30.2]
sarṣapopamasaṃsthānā jihvāpākamahārujā | [GarPur, 1, 159 31.1]
putriṇī mahatī cālpā susūkṣmā piḍikā smṛtā | [GarPur, 1, 159 31.2]
vidārīkandavadvṛttā kaṭhinā ca vidārikā | [GarPur, 1, 159 32.1]
vidradherlakṣaṇairyuktā jñeyā vidradhikā tu sā | [GarPur, 1, 159 32.2]
putriṇī ca vidārī ca duḥsahā bahumedasaḥ | [GarPur, 1, 159 33.1]
sadyaḥ pittolbaṇāstvanyāḥ sambhavantyalpamedasaḥ | [GarPur, 1, 159 33.2]
piḍikāstā bhaveyuḥ syāddoṣodreko yathāyatham | [GarPur, 1, 159 34.1]
prameheṇa vināpyetā jāyante duṣṭamedasaḥ | [GarPur, 1, 159 34.2]
tāvacca nopalakṣyante yāvad varṇaṃ ca varjitam | [GarPur, 1, 159 35.1]
hāridraṃ raktavarṇaṃ vā mehaprāgrūpavarjitam | [GarPur, 1, 159 35.2]
yo mūtrayeta tan mehaṃ raktapittaṃ tu tadviduḥ | [GarPur, 1, 159 36.1]
svedo 'ṅgagandhaḥ śithilatvamaṅge śayyāśanasvapnasukhābhiṣaṅgaḥ | [GarPur, 1, 159 36.2]
hṛnnetrajihvāśravaṇopadāhā ghanogratā keśanakhābhivṛddhiḥ | [GarPur, 1, 159 36.3]
śītapriyatvaṃ galatāluśoṣo mādhuryam āsye karapādadāhaḥ | [GarPur, 1, 159 37.1]
bhaviṣyato mehagaṇasya rūpaṃ mūtre 'pi dhāvanti pipīlikāśca | [GarPur, 1, 159 37.2]
tṛṣṇā pramehe madhuraṃ prapicchaṃ madhvāmaye syād vividho vikāraḥ | [GarPur, 1, 159 38.1]
sampūraṇādvā kaphasambhavaḥ syātkṣīṇeṣu doṣeṣvanilātmako vā | [GarPur, 1, 159 38.2]
sampūrṇarūpāḥ kaphapittamehāḥ krameṇa ye vai ratisambhavāśca | [GarPur, 1, 159 39.1]
sakrāmate pittakṛtāstu yāpyāḥ sādhyo 'sti meho yadi nāsti diṣṭam | [GarPur, 1, 159 39.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe pramehanidānaṃ nāmaikonaṣaṣṭyuttaraśatatamo 'dhyāyaḥ | [GarPur, 1, 159 40.1]
{GarPur, 1, 160}
dhanvantariruvāca | [GarPur, 1, 160 1.1]
nidānaṃ vidradhervakṣye gulmasya śṛṇu suśruta | [GarPur, 1, 160 1.2]
bhuktaiḥ paryuṣitātyuṣṇaśuṣkarūkṣavidāhibhiḥ | [GarPur, 1, 160 1.3]
jihmaśayyāviceṣṭābhis taistaiś cāsṛkpradūṣaṇaiḥ | [GarPur, 1, 160 2.1]
duṣṭasatvaṅmāṃsamedo'sthimadāmṛṣṭodarāśrayaḥ | [GarPur, 1, 160 2.2]
yaḥ śotho bahirantaśca mahāśūlo mahārujaḥ | [GarPur, 1, 160 3.1]
vṛttaḥ syādāyato yo vā smṛto rogaḥ sa vidradhiḥ | [GarPur, 1, 160 3.2]
doṣaiḥ pṛthaksamuditaiḥ śoṇitena stratena ca | [GarPur, 1, 160 4.1]
vahate tatra tatrāṅge dāruṇe grathito 'strutaḥ | [GarPur, 1, 160 4.2]
antarā dāruṇaścaiva gambhīro gulmavardhanaḥ | [GarPur, 1, 160 5.1]
valmīkavat samutsrāvī hyagnimāndyaṃ ca jāyate | [GarPur, 1, 160 5.2]
hṛdaye vepamāne tu tatratatrātitīvraruk | [GarPur, 1, 160 6.2]
śyāmāruṇaśirotthānapāko viṣamasaṃsthitiḥ | [GarPur, 1, 160 7.1]
saṃjñāchedabhramānāhasyandasarpaṇaśabdavān | [GarPur, 1, 160 7.2]
raktatāmrāsitaḥ pittāttṛṇmohajvaradāhavān | [GarPur, 1, 160 8.1]
kṣiptotthānaprapākaśca pāṇḍuḥ kaṇḍūyutaḥ kaphāt | [GarPur, 1, 160 8.2]
saṃkleśaśītakastambhajṛmbhārocakagauravāḥ | [GarPur, 1, 160 9.1]
cirotthāno 'vipākaśca saṃkīrṇaḥ sannipātajaḥ | [GarPur, 1, 160 9.2]
sāmarthyāccātra viḍbhedo bāhyābhyantaralakṣaṇam | [GarPur, 1, 160 10.1]
kṛṣṇasphoṭāvṛtaśyāmastīvradāharujājvaraḥ | [GarPur, 1, 160 10.2]
pittaliṅgo 'sṛjā bāhye strīṇāmeva tathāntaram | [GarPur, 1, 160 11.1]
śastrādyairabhighātottharaktaiśca rogakāraṇam | [GarPur, 1, 160 11.2]
kṣatottho vāyunā kṣiptaḥ sa raktaḥ pittamīrayan | [GarPur, 1, 160 12.1]
pittāsṛglakṣaṇaṃ kuryādvidradhiṃ bhūryupadravam | [GarPur, 1, 160 12.2]
tenopadravabhedaśca smṛto 'dhiṣṭhānabhedataḥ | [GarPur, 1, 160 13.1]
nābhau hi dhmātaṃ cedbastau mūtrakṛcchraṃ ca jāyate | [GarPur, 1, 160 13.2]
śvāsapraśvāsarodhaśca plīhāyāmatitṛṭ param | [GarPur, 1, 160 14.1]
galarodhaśca klomni syāt sarvāṅgaprarujā hṛdi | [GarPur, 1, 160 14.2]
pramohastamakaḥ kāsau hṛdayodghaṭṭanaṃ tathā | [GarPur, 1, 160 15.1]
kukṣipārśvāntare caiva kukṣau doṣopajanma ca | [GarPur, 1, 160 15.2]
tathā cedūrusandhau ca vaṅkṣaṇe kaṭipṛṣṭhayoḥ | [GarPur, 1, 160 16.1]
pārśvayośca vyathā pāyau pavanasya nirodhanam | [GarPur, 1, 160 16.2]
āmapakvavidagdhatvaṃ teṣāṃ śothavadādiśet | [GarPur, 1, 160 17.1]
nābherūrdhvamukhātpakvātpradravantyapare gudāt | [GarPur, 1, 160 17.2]
gudāstanābhije vidyāddoṣakledoccavidradhau | [GarPur, 1, 160 18.1]
kurute svādhiṣṭhānasya vivartaṃ sannipātajaḥ | [GarPur, 1, 160 18.2]
pakvo hi nābhivastistho bhinno 'ntarbahireva vā | [GarPur, 1, 160 19.1]
pākaścāntaḥ pravṛddhasya kṣīṇasyopadravārditaḥ | [GarPur, 1, 160 19.2]
vidradhiśca bhavettatra pāpānāṃ pāpayoṣitām | [GarPur, 1, 160 20.1]
mṛte tu garbhage caiva sambhavecchvayathur ghanaḥ | [GarPur, 1, 160 20.2]
stane samatthe duḥkhaṃ vā bāhyavidradhilakṣaṇam | [GarPur, 1, 160 21.1]
nārīṇāṃ sūkṣmaraktatvāt kanyāyāṃ tu na jāyate | [GarPur, 1, 160 21.2]
kruddho ruddhagatirvāyuḥ śephamūlakaro hi saḥ | [GarPur, 1, 160 22.1]
muṣkavaṅkṣaṇataḥ prāpya phalakoṣātivāhinīm | [GarPur, 1, 160 22.2]
āpīḍya dhamanīvṛddhiṃ karoti phalakoṣayoḥ | [GarPur, 1, 160 23.1]
doṣo medaḥsu tatrāste savṛddhiḥ saptadhā gadaḥ | [GarPur, 1, 160 23.2]
mūtraṃ tayor apyanilād bāhye vābhyantare tathā | [GarPur, 1, 160 24.1]
vātapūrṇaḥ kharasparśo rūkṣo vātācca dāhakṛt | [GarPur, 1, 160 24.2]
pakvodumbarasaṅkāśaḥ pittāddāhoṣmapākavān | [GarPur, 1, 160 25.1]
kaphāttīvro guruḥ snigdhaḥ kaṇḍūmānkaṭhino 'lparuk | [GarPur, 1, 160 25.2]
kṛṣṇaḥ sphoṭāvṛtaḥ piṇḍoṃ vṛddhiliṅgaśca raktataḥ | [GarPur, 1, 160 26.1]
kaphavanmedasāṃ vṛddhir mṛdutālaphalopamaḥ | [GarPur, 1, 160 26.2]
mūtradhāraṇaśīlasya mūtrajastatra gacchataḥ | [GarPur, 1, 160 27.1]
alobhaḥ pūrṇadhṛtimānkṣobhaṃ yāti saranmṛdu | [GarPur, 1, 160 27.2]
mūtrakṛcchramadhastācca valayaḥ phalakoṣayoḥ | [GarPur, 1, 160 28.1]
vātakopibhisahāraiḥ śītatoyāvagāhanaiḥ | [GarPur, 1, 160 28.2]
viṇmūtradhāraṇāccaiva viṣamāṅgaviceṣṭanaiḥ | [GarPur, 1, 160 29.1]
kṣobhitaiḥ kṣobhitaujāśca kṣīṇāntardehino yadā | [GarPur, 1, 160 29.2]
pavano viguṇībhūya śoṇitaṃ tadadhonayet | [GarPur, 1, 160 30.1]
kuryāttatkṣaṇasandhistho granthyābhaḥ śvayathustadā | [GarPur, 1, 160 30.2]
upekṣyamāṇasya ca gulmavṛddhimādhmānarugvai vividhāśca rogāḥ | [GarPur, 1, 160 31.1]
supīḍito 'ntaḥ svanavān prayāti pradhmāpayanneti punaśca mūrdhni | [GarPur, 1, 160 31.2]
raktavṛddhirasādhye 'yaṃ vātavṛddhisamākṛtiḥ | [GarPur, 1, 160 32.1]
rūkṣakṛṣṇāruṇaśirā ūrṇāvṛtagavākṣavat | [GarPur, 1, 160 32.2]
vāto 'ṣṭadhā pṛthadauṣaiḥ saṃspṛṣṭairnicayaṃ gataḥ | [GarPur, 1, 160 33.1]
ārtavasya ca doṣeṇa nārīṇāṃ jāyate 'ṣṭamaḥ | [GarPur, 1, 160 33.2]
jvaramūrchātisāraiśca vamanādyaiśca karmabhiḥ | [GarPur, 1, 160 34.1]
karśito balavānyāti śītārtaśca bubhukṣitaḥ | [GarPur, 1, 160 34.2]
yaḥ pibatyannapānāni laṅghanaplāvanādikam | [GarPur, 1, 160 35.1]
sevate hīnasaṃjñābhirarditaḥ samudīrayan | [GarPur, 1, 160 35.2]
snehasvedāvanabhyasya śoṣaṇaṃ vā niṣevayet | [GarPur, 1, 160 36.1]
śuddho vā śuddhihānirvā bhajeta spandanāni vā | [GarPur, 1, 160 36.2]
vātolbaṇāstasya malāḥ pṛthakcaiva hi te 'thavā | [GarPur, 1, 160 37.1]
sarvo raktayuto vātād dehasroto'nusāriṇaḥ | [GarPur, 1, 160 37.2]
ūrdhvādhomārgamāvṛtya vāyuḥ śūlaṃ karoti vai | [GarPur, 1, 160 38.1]
sparśopalabhyaṃ gulmotthamuṣṇaṃ granthisvarūpiṇam | [GarPur, 1, 160 38.2]
karṣaṇātkaphaviḍghātairmārgasyāvaraṇena vā | [GarPur, 1, 160 39.1]
vāyuḥ kṛtāśrayaḥ koṣṭhe raukṣyātkāṭhinyamāgataḥ | [GarPur, 1, 160 39.2]
svatantraḥ svāśraye duṣṭaḥ paratantraḥ parāśraye | [GarPur, 1, 160 40.1]
tataḥ piṇḍakavacchleṣmā malasaṃsṛṣṭa eva ca | [GarPur, 1, 160 40.2]
gulma ityucyate bastinābhihṛtpārśvasaṃśrayaḥ | [GarPur, 1, 160 41.1]
vātajanye śiraḥśūlajvaraplīhāntrakūjanam | [GarPur, 1, 160 41.2]
vedhaḥ sūcyeva viḍbhraṃśaḥ kṛcchre mūtraṃ pravartate | [GarPur, 1, 160 42.1]
gātre mukhe pade śothaḥ hyagnimāndyaṃ tathaiva ca | [GarPur, 1, 160 42.2]
rūkṣakṛṣṇatvagāditvaṃ calatvādanilasyaca | [GarPur, 1, 160 43.1]
anirūpitasaṃsthāno vividhāṃ janayedvyathām | [GarPur, 1, 160 43.2]
pipīlikāvyāpta iva gulmaḥ sphurati nudyate | [GarPur, 1, 160 44.1]
pittāddāhāmlakau mūrchā viḍbhedaḥ svedatṛḍjvarāḥ | [GarPur, 1, 160 44.2]
hāridrayaṃ sarvagātreṣu gulmācchothasya darśanam | [GarPur, 1, 160 45.1]
hīyate dīpyate śleṣmā svasthānaṃ dahatīvaca | [GarPur, 1, 160 45.2]
kaphātstaimityamaruciḥ sadanaṃ śirasi jvaraḥ | [GarPur, 1, 160 46.1]
pīnasālasyahṛllāsau śuklakṛṣṇatvagāditā | [GarPur, 1, 160 46.2]
gulmo gabhīraḥ kaṭhino gururgarbhasthabālavat | [GarPur, 1, 160 47.1]
svasthānasthā adhāvantastata evātra mārakāḥ | [GarPur, 1, 160 47.2]
prāyastu yattaddvandvotthā gulmāḥ saṃsṛṣṭamaithunāḥ | [GarPur, 1, 160 48.1]
sarvajastīvrarugdāhaḥ śīghrapākī ghanonnataḥ | [GarPur, 1, 160 48.2]
so 'sādhyo raktagulmastu striyā eva prajāyate | [GarPur, 1, 160 49.1]
ṛtau yā caiva śūlārtā yati vā yonirogiṇī | [GarPur, 1, 160 49.2]
sevate vānilāṃśca strī kruddhastasyāḥ samīraṇaḥ | [GarPur, 1, 160 50.1]
nirudhyātyārtavaṃ yonyāṃ pratimāsaṃ vyavasthitam | [GarPur, 1, 160 50.2]
sukṣau karoti tadgarbhe liṅgamāviṣkaroti ca | [GarPur, 1, 160 51.1]
hṛllāsadauhṛdastanyadarśanaṃ kāmacāritā | [GarPur, 1, 160 51.2]
krameṇa vāyoḥ saṃsargātpittaṃ yoniṣu sañcayam | [GarPur, 1, 160 52.1]
raktasya kurute tasyā vātapittoktagulmajān | [GarPur, 1, 160 52.2]
garbhāśaye ca sutarāṃ śūlāṃścaivāsṛgāśraye | [GarPur, 1, 160 53.1]
yonisrāvaśca daurgandhyaṃ bhūyaḥ syandanavedane | [GarPur, 1, 160 53.2]
kadāpi garbhavadgulmaḥ sarve te ratisambhavāḥ | [GarPur, 1, 160 54.1]
pākaṃ cireṇa bhajate naidhate vidradhiḥ punaḥ | [GarPur, 1, 160 54.2]
pacyate śīghramatyarthaṃ duṣṭaraktāśrayastu saḥ | [GarPur, 1, 160 55.1]
ataḥ śīghraṃ vidāhitvād vidradhiḥ so 'bhidhīyate | [GarPur, 1, 160 55.2]
gulmāntarāśraye bastidāhaśca plīhavedanā | [GarPur, 1, 160 56.1]
agnivarṇabalabhraṃśo vegānāṃ vā pravartanam | [GarPur, 1, 160 56.2]
ato viparyaye bāhyakoṣṭhāṅgeṣu ca nātiruk | [GarPur, 1, 160 57.1]
vaivarṇyamatha vā kāso bahirunnatatādhikam | [GarPur, 1, 160 57.2]
sāṭopamatyugrarujamādhmānamudare bhṛśam | [GarPur, 1, 160 58.1]
ūrdhvādho vātarodhena tamānāhaṃ pracakṣate | [GarPur, 1, 160 58.2]
dhanaścāṣṭhyupamo granthilo 'ṣṭhīlātu samunnatā | [GarPur, 1, 160 59.1]
samastaliṅgasaṃyuktaḥ pratyaṣṭhīlā tadākṛtiḥ | [GarPur, 1, 160 59.2]
pakvaśayodbhavo 'pyevaṃ vāyustīvrarujāśrayāt | [GarPur, 1, 160 60.1]
udgārabāhulyapurīṣabandhatṛptyakṣamatvāntravikūjanāni | [GarPur, 1, 160 60.2]
ācopam ādhmānam apaktiśaktiḥ āsannagulmasya bhavecca cihnam | [GarPur, 1, 160 61.1]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe vidradhigulmanidānaṃ nāma ṣaṣṭyuttaraśatatamo 'dhyāyaḥ | [GarPur, 1, 160 62.1]
{GarPur, 1, 161}
dhanvantariruvāca | [GarPur, 1, 161 1.1]
udarāṇāṃ nidānaṃ ca vakṣye suśruta tacchṛṇu | [GarPur, 1, 161 1.2]
rogāḥ sarve 'pi mandāgnau sutarāmudarāṇi tu | [GarPur, 1, 161 1.3]
ajīrṇāmayāś cāpyanye jāyante malasaṃcayāt | [GarPur, 1, 161 2.1]
ūrdhvādho vāyavo ruddhvā vyākulāvipravāhiṇī | [GarPur, 1, 161 2.2]
prāṇānapānānsaṃdūṣya kuryustānmāṃsasandhigān | [GarPur, 1, 161 3.1]
ādhmāpya kukṣimudaramaṣṭadhā te ca bhedataḥ | [GarPur, 1, 161 3.2]
pṛthagdoṣaiḥ samastaiśca plīhavaṅkṣakṣatodakaiḥ | [GarPur, 1, 161 4.1]
tenārtāḥ śuṣkatālvoṣṭhāḥ sarvapādakarodarāḥ | [GarPur, 1, 161 4.2]
naṣṭaceṣṭabalāhārāḥ kṛtapradhmāt kukṣayaḥ | [GarPur, 1, 161 5.1]
puruṣāḥ syuḥ pretarūpā bhāvinastasya lakṣaṇam | [GarPur, 1, 161 5.2]
kṣunnāśo 'rucivatsarvaṃ savidāhaṃ ca pacyate | [GarPur, 1, 161 6.1]
jīrṇānnaṃ yo na jānāti so 'pathyaṃ sevate naraḥ | [GarPur, 1, 161 6.2]
kṣīyate balamaṅgasya śvasityalpo 'viceṣṭitaḥ | [GarPur, 1, 161 7.1]
viṣayāvṛttibuddhiśca śokaśoṣādayo 'pi ca | [GarPur, 1, 161 7.2]
rugbastisandhau satataṃ laghvalpabhojanairapi | [GarPur, 1, 161 8.1]
jarājīrṇo balabhraṃśo bhavejjaṭhararogiṇaḥ | [GarPur, 1, 161 8.2]
svatantratandrālasatā malasargo 'lpavahnitā | [GarPur, 1, 161 9.1]
dāhaḥ śvayathurādhmānamantre salilasambhave | [GarPur, 1, 161 9.2]
sarvatra toye maraṇaṃ śocanaṃ tatra niṣphalam | [GarPur, 1, 161 10.1]
gavākṣavacchirājālairudaraṃ guḍguḍāyate | [GarPur, 1, 161 10.2]
nābhimantraśca viṣṭabhya vegaṃ kṛtvā praṇaśyati | [GarPur, 1, 161 11.1]
mārute hṛtkaṭīnābhipāyuvaṅkṣaṇavedanāḥ | [GarPur, 1, 161 11.2]
saśabdo niḥsared vāyur vahate mūtramalpakam | [GarPur, 1, 161 12.1]
nātimātraṃ bhavellaulyaṃ narasya virasaṃ mukham | [GarPur, 1, 161 12.2]
tatravātodare śothaḥ pāṇipānmukhakukṣiṣu | [GarPur, 1, 161 13.1]
kukṣipārśvodarakaṭīpṛṣṭharukparvabhedanam | [GarPur, 1, 161 13.2]
śuṣkakāsāṅgamardādhogurutāmalasaṃgrahaḥ | [GarPur, 1, 161 14.1]
śyāmāruṇatvagāditvaṃ mukhe ca rasavaddhitā | [GarPur, 1, 161 14.2]
satodabhedamudaraṃ nīlakṛṣṇaśirātatam | [GarPur, 1, 161 15.1]
ādhmātamudare śabdamadbhutaṃ vā karoti saḥ | [GarPur, 1, 161 15.2]
vāyuścātra sarukśabdaṃ vidhatte sarvathā gatim | [GarPur, 1, 161 16.1]
pittodare jvaro mūrchā dāhitvaṃ kaṭukāsyatā | [GarPur, 1, 161 16.2]
bhramo 'tisāraḥ pītatvaṃ tvagādāvudaraṃ harit | [GarPur, 1, 161 17.1]
pītatāmraśirāditvaṃ sasvedaṃ soṣma dahyate | [GarPur, 1, 161 17.2]
dhūmāyate mṛdusparśaṃ kṣaiprapākaṃ pradūyate | [GarPur, 1, 161 18.1]
śleṣmodareṣu sadanaṃ svedaśvayathugauravam | [GarPur, 1, 161 18.2]
nidrā kleśo 'ruciḥ śvāsaḥ kāśaḥ śuklatvagāditā | [GarPur, 1, 161 19.1]
udaraṃ timiraṃ snigdhaṃ śuklakṛṣṇaśirāvṛtam | [GarPur, 1, 161 19.2]
nīrātivṛddhau kaṭhinaṃ śītasparśaṃ guru sthiram | [GarPur, 1, 161 20.1]
tridoṣakopane taistais tridoṣajīnaitar malaiḥ | [GarPur, 1, 161 20.2]
sarvadūṣaṇaduṣṭāśca saraktāḥ saṃcitā malāḥ | [GarPur, 1, 161 21.1]
koṣṭhaṃ prāpya vikurvāṇāḥ śoṣamūrchābhramānvitam | [GarPur, 1, 161 21.2]
kuryustriliṅgamudaraṃ śīghrapākaṃ sudāruṇam | [GarPur, 1, 161 22.1]
vardhate tacca sutarāṃ śītavātapradarśane | [GarPur, 1, 161 22.2]
atyaśanācca saṃkṣobhād yānapānādiceṣṭitaiḥ | [GarPur, 1, 161 23.1]
avihitaiśca pānādyairvamanavyādhikarṣaṇaiḥ | [GarPur, 1, 161 23.2]
vāmapārśvāsthitaḥ plīhā tyutasthāno vivardhate | [GarPur, 1, 161 24.1]
śoṇitādvā rasādibhyo vivṛddho janayedvyathām | [GarPur, 1, 161 24.2]
so 'ṣṭhīlā cātikaṭhinaḥ pronnataḥ kūrmapṛṣṭhavat | [GarPur, 1, 161 25.1]
krameṇa vardhamānaśca kukṣau vyātatim āharet | [GarPur, 1, 161 25.2]
śvāsakāsapipāsāsyavairasyādhmānakajvaraiḥ | [GarPur, 1, 161 26.1]
pāṇḍutvamūrchācharditvagdāhamohaiśca saṃyutaḥ | [GarPur, 1, 161 26.2]
aruṇābhaṃ vicitrābhaṃ nīlahāridrarājitam | [GarPur, 1, 161 27.1]
udāvartena cānāhamohatṛḍgahanajvaraiḥ | [GarPur, 1, 161 27.2]
gauravārucikāṭhinyairvighātabhramasaṃkramāt | [GarPur, 1, 161 28.1]
plīhavaddakṣiṇātpārśvātkuryādyakṛdapi cyutam | [GarPur, 1, 161 28.2]
pakve bhūte yakṛti ca sadā baddhamalo gude | [GarPur, 1, 161 29.1]
durnāmabhirudāvartairanyairvā pīḍito bhavet | [GarPur, 1, 161 29.2]
varcaḥpittakaphānbaddhānkaroti kupito 'nilaḥ | [GarPur, 1, 161 30.1]
apāno jaṭhare tena saṃruddho jvararukkaraḥ | [GarPur, 1, 161 30.2]
kāśaśvāsorusadanaṃ śiroruṅ nābhipārśvaruk | [GarPur, 1, 161 31.1]
malāsaṃgo 'ruciśchardirudare malamārutaḥ | [GarPur, 1, 161 31.2]
sthiranīlāruṇaśirājālair udaram āvṛtam | [GarPur, 1, 161 32.1]
nābherupari ca prāyo gopucchākṛti jāyate | [GarPur, 1, 161 32.2]
asthyādiśalyair anyaiśca viddhe caivodare tathā | [GarPur, 1, 161 33.1]
pacyate yakṛtādiśca tacchidraiśca saranbahiḥ | [GarPur, 1, 161 33.2]
āma eva gudāheti tato 'lpālpaḥ śakṛdrasaḥ | [GarPur, 1, 161 34.1]
sa syādvikṛtagandho 'pi picchilaḥ pītalohitaḥ | [GarPur, 1, 161 34.2]
śeṣaścāpūrya jaṭharaṃ ghoramārabhate tataḥ | [GarPur, 1, 161 35.1]
vardhate tadadho nābherāśu caiti jalātmatām | [GarPur, 1, 161 35.2]
udrikte doṣarūpe ca vyāpte ca śvāsatṛḍbhramaiḥ | [GarPur, 1, 161 36.1]
chidrodaramidaṃ prāhuḥ parisrāvīti cāpare | [GarPur, 1, 161 36.2]
pravṛttasnehapānādeḥ sahasāpathyasevinaḥ | [GarPur, 1, 161 37.1]
atyambupānānmandāgneḥ kṣīṇasyātikṛśasya ca | [GarPur, 1, 161 37.2]
ruddhaḥ svamārgādanilaḥ kaphaśca jalamūrchitaḥ | [GarPur, 1, 161 38.1]
vardhate tu tadevāmbu tanmātrād bindurāśitaḥ | [GarPur, 1, 161 38.2]
tatkopādudaraṃ tṛṣṇāgudasnutirujānvitam | [GarPur, 1, 161 39.1]
kāśaśvāsāruciyutaṃ nānāvarṇaśirātatam | [GarPur, 1, 161 39.2]
toyapūrṇānmṛdusparśātsadṛśakṣobhavepathu | [GarPur, 1, 161 40.1]
bakodaraṃ sthiraṃ snigdhaṃ nāḍīmāvṛtya jāyate | [GarPur, 1, 161 40.2]
upekṣāyāṃ ca sarveṣāṃ svasthānāṃ paricālitāḥ | [GarPur, 1, 161 41.1]
pākā dravā dravīkuryuḥ sandhisrotomukhānyapi | [GarPur, 1, 161 41.2]
svede caiva tu saṃruddhe mūrchitāścāntarasthitāḥ | [GarPur, 1, 161 42.1]
tadevodaramāpūrya kuryādudarāmayam | [GarPur, 1, 161 42.2]
gurūdaraṃ sthitaṃ vṛttam āhataṃ ca na śabdakṛt | [GarPur, 1, 161 43.1]
hīnabalaṃ tathā ghoraṃ nāḍyāṃ spṛṣṭaṃ ca sapati | [GarPur, 1, 161 43.2]
śirāntardhānamudare sarvalakṣaṇamucyate | [GarPur, 1, 161 44.1]
vātapittakaphaplīhasannipāto dakodaram | [GarPur, 1, 161 44.2]
pakṣācca jātasalilaṃ viṣṭambhopadravānvitam | [GarPur, 1, 161 45.1]
janmanaivodaraṃ sarvaṃ prāyaḥ kṛcchratamaṃ matam | [GarPur, 1, 161 45.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe ekaṣaṣṭyadhikaśatatamo 'dhyāyaḥ | [GarPur, 1, 161 46.1]
{GarPur, 1, 162}
dhanvantariruvāca | [GarPur, 1, 162 1.1]
pāṇḍuśothanidānaṃ ca śṛṇu suśruta vacmi te | [GarPur, 1, 162 1.2]
pittapradhānāḥ kupitā yathoktaiḥ kopanairmalāḥ | [GarPur, 1, 162 1.3]
natrānilena balinā kṣiptākṣiptaṃ yadi sthitam | [GarPur, 1, 162 2.1]
dhamanīrdaśamīḥ prāpya vyāpnuvansakalāṃ tanum | [GarPur, 1, 162 2.2]
tvagasṛkśleṣmamāṃsāni pradūṣyan rasamāśritam | [GarPur, 1, 162 3.1]
tvaṅmāṃsayostu kurute tvaci varṇān pṛthagvidhān | [GarPur, 1, 162 3.2]
svayaṃ haridrā hāridraṃ pāṇḍutvaṃ teṣu cādhikam | [GarPur, 1, 162 4.1]
yāto 'yaṃ prahated ugraḥ sa rogastena gauravam | [GarPur, 1, 162 4.2]
dhātūnāṃ sparśaśaithilyamāmajaśca guṇakṣayaḥ | [GarPur, 1, 162 5.1]
tato 'lparaktamedo'sthiniḥsāraḥ syācchlathendriyaḥ | [GarPur, 1, 162 5.2]
śīryamāṇairivāṅgaistu dravatā hṛdayena ca | [GarPur, 1, 162 6.1]
śūlo 'kṣikūṭavadane staimityaṃ tatra lālayā | [GarPur, 1, 162 6.2]
hīnatṛṭ śiśiradveṣī śīrṇalobho hatānalaḥ | [GarPur, 1, 162 7.1]
mandaśaktirjvarī śvāsī karṇaśūlī tathā bhramī | [GarPur, 1, 162 7.2]
sa pañcadhā pṛthagdoṣaiḥ samastairmṛttikādanāt | [GarPur, 1, 162 8.1]
prāgrūpamasya hṛdayaspandanaṃ rūkṣatā tvaci | [GarPur, 1, 162 8.2]
aruciḥ pītamūtratvaṃ svedābhāvo 'lpamūtratā | [GarPur, 1, 162 9.1]
medaḥsamānilāt tatra gāḍharukkledagātratā | [GarPur, 1, 162 9.2]
kṛṣṇekṣaṇaṃ kṛṣṇaśirānakhaviṇmūtranetratā | [GarPur, 1, 162 10.1]
śotho nāsāsyavairasyaṃ viṭśoṣaḥ pārśvamūrchanā | [GarPur, 1, 162 10.2]
pitte haritapittābhaḥ śirādiṣu jvarastamaḥ | [GarPur, 1, 162 11.1]
tṛṭśoṣamūrchādaurgandhyaṃ śītecchā kaṭuvaktratā | [GarPur, 1, 162 11.2]
viḍbhedaścāmlako dāhaḥ kaphācca hṛdayārdratā | [GarPur, 1, 162 12.1]
tandrā lavaṇavaktratvaṃ romaharṣaḥ svarakṣayaḥ | [GarPur, 1, 162 12.2]
kāśaśchardiśca nicayānnaṣṭaliṅgo 'tiduḥsahaḥ | [GarPur, 1, 162 13.1]
utkṛṣṭe 'nilapittābhyāṃ kaṭurvā madhuraḥ kaphaḥ | [GarPur, 1, 162 13.2]
dūṣayitvā vasādīṃśca raukṣyādraktavimokṣaṇam | [GarPur, 1, 162 14.1]
srotasāṃ saṃkṣayaṃ kuryādanurudhya ca pūrvavat | [GarPur, 1, 162 14.2]
pāṇḍuroge kṣaye jāte nābhipādāsyamehanam | [GarPur, 1, 162 15.1]
purīṣaṃ kṛmivanmuñcedbhinnaṃ sāstraṃ kaphānvitam | [GarPur, 1, 162 15.2]
yaḥ pittarogī seveta pittalaṃ tasya kāmalam | [GarPur, 1, 162 16.1]
koṣṭhaśākhodgataṃ pittaṃ dagdhvāsṛṅmāṃsamāharet | [GarPur, 1, 162 16.2]
hāridramūtranetratvaṃ mukhaṃ raktaṃ śakṛttathā | [GarPur, 1, 162 17.1]
dāhī vipākatṛṣṇāvān bhekābho durbalendriyaḥ | [GarPur, 1, 162 17.2]
bhavetpittānugaḥ śothaḥ pāṇḍurogāvṛtasya ca | [GarPur, 1, 162 18.1]
upekṣayā ca śothādyāḥ sakṛcchrāḥ kumbhakāmalāḥ | [GarPur, 1, 162 18.2]
haritaśyāmapittatve pāṇḍurogo yadā bhavet | [GarPur, 1, 162 19.1]
vātapitte bhramastṛṣṇā strīṣu harṣo mṛdujvaraḥ | [GarPur, 1, 162 19.2]
tandrā vā cānalabhraṃśastaṃ vadanti halīmakam | [GarPur, 1, 162 20.1]
ālasyaṃ cātibhavati teṣāṃ pūrvamupadravaḥ | [GarPur, 1, 162 20.2]
śothaḥ pradhānaḥ kathitaḥ sa evāto nigadyate | [GarPur, 1, 162 21.1]
pittaraktakaphānvāyurduṣṭo duṣṭānbahiḥ śirāḥ | [GarPur, 1, 162 21.2]
nītvā ruddhagatistairhi kuryāttvaṅmāṃsasaṃśrayam | [GarPur, 1, 162 22.1]
utsedhaṃ saṃhataṃ śothaṃ tamāhurnicayādataḥ | [GarPur, 1, 162 22.2]
sarvahetuviśeṣais tu rūpabhedānnavātmakam | [GarPur, 1, 162 23.1]
doṣaiḥ pṛthagvidhaiḥ sarvairabhighātādviṣādapi | [GarPur, 1, 162 23.2]
tadeva nīyamānaṃ tu sarvāṅge kāmajambhavet | [GarPur, 1, 162 24.1]
pṛthūnnatāgragrathitairviśeṣaiśca tridhā viduḥ | [GarPur, 1, 162 24.2]
sāmānyahetuḥ śothānāṃ doṣajāto viśeṣataḥ | [GarPur, 1, 162 25.1]
vyādhiḥ karmopavāsādikṣīṇasya bhavati drutam | [GarPur, 1, 162 25.2]
atimātraṃ yadāseved gurum atyantaśītalam | [GarPur, 1, 162 26.1]
lavaṇakṣāratīkṣṇāmlaśākāmbusvapnajāgaram | [GarPur, 1, 162 26.2]
rodho vegasya vallūramajīrṇaśramamaithunam | [GarPur, 1, 162 27.1]
pacyate mārgagamanaṃ yānena kṣobhiṇāpi vā | [GarPur, 1, 162 27.2]
śvāsakāsātisārārśojaṭharapradarajvarāḥ | [GarPur, 1, 162 28.1]
viṣṭambhālasyakacchardihikkāpāṇḍuvisarpakam | [GarPur, 1, 162 28.2]
ūrdhvaśothamadho bastau madhye kurvanti madhyagāḥ | [GarPur, 1, 162 29.1]
sarvāṅgagaḥ sarvagataḥ pratyapratyageti tadāśrayaḥ | [GarPur, 1, 162 29.2]
tatpūrvarūpaṃ kṣavathuḥ śirāyāmaṅgagauravam | [GarPur, 1, 162 30.1]
vātācchothaścalo rūkṣaḥ khararomāruṇo 'sitaḥ | [GarPur, 1, 162 30.2]
śaṅkhabastyantraśophārtimedobhedāḥ prasuptitā | [GarPur, 1, 162 31.1]
vātottānaḥ klamaḥ śīghramunnametpīḍitāṃ tanum | [GarPur, 1, 162 31.2]
snigdhastu mardanaiḥ śāmyedrātrāvalpo divā mahān | [GarPur, 1, 162 32.1]
tvaksarṣapavilipte ca tasmiṃścimicimāyate | [GarPur, 1, 162 32.2]
pītaraktāsiṃtābhāsaḥ pittajātaśca śoṣakṛt | [GarPur, 1, 162 33.1]
śīghraṃ nāsau vā praśamen madhye prāgdahate tanum | [GarPur, 1, 162 33.2]
satṛḍdāhajvarasvedo bhramaklodamadabhramāḥ | [GarPur, 1, 162 34.1]
sābhilāṣī śakṛdbhedo gandhaḥ sparśasaho mṛduḥ | [GarPur, 1, 162 34.2]
kaṇḍūmānpāṇḍuromā tvakkaṭhinaḥ śītalo guruḥ | [GarPur, 1, 162 35.1]
snigdhaḥślakṣṇaḥ sthiraḥ śūlo nidrāchardyagnimāndyakṛt | [GarPur, 1, 162 35.2]
āghātena ca śastrādicchedabhedakṣatādibhiḥ | [GarPur, 1, 162 36.1]
himānilair dadhyanilair bhallātakapikacchajaiḥ | [GarPur, 1, 162 36.2]
rasaiḥ śuṣkaiśca saṃsparśācchvayathuḥ syādvisarpavān | [GarPur, 1, 162 37.1]
bhṛśoṣmā lohitābhāsaḥ prāyaśaḥ pittalakṣaṇaḥ | [GarPur, 1, 162 37.2]
viṣajaḥ saviṣaprāṇiparisarpaṇamūtraṇāt | [GarPur, 1, 162 38.1]
daṃṣṭrādantanakhāghātād aviṣaprāṇināmapi | [GarPur, 1, 162 38.2]
viṇmūtraśukropahatamalavadvastusaṃkarāt | [GarPur, 1, 162 39.1]
viṣavṛkṣānilasparśādgarayogāvacūrṇanāt | [GarPur, 1, 162 39.2]
mṛduścalo 'valambī ca śīghro dāharujākaraḥ | [GarPur, 1, 162 40.1]
navo 'nupadravaḥ śothaḥ sādhyo 'sādhyaḥ pureritaḥ | [GarPur, 1, 162 40.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe pāṇḍuśothanidānaṃ nāma dviṣaṣṭyadhikaśatatamo 'dhyāyaḥ | [GarPur, 1, 162 41.1]
{GarPur, 1, 163}
dhanvantariruvāca | [GarPur, 1, 163 1.1]
visarpādinidānaṃ te vakṣye suśruta tacchṛṇu | [GarPur, 1, 163 1.2]
syādvisarpo vighātāttu doṣairduṣṭaiśca śothavat | [GarPur, 1, 163 1.3]
adhiṣṭhānaṃ ca taṃ prāhurbāhyaṃ tatra bhayācchramāt | [GarPur, 1, 163 2.1]
yathottaraṃ ca duḥsādhyastatra doṣo yathāyatham | [GarPur, 1, 163 2.2]
prakopanaiḥ prakupitā viśeṣeṇa vidāhibhiḥ | [GarPur, 1, 163 3.1]
dehe śīghraṃ viśantīha te 'ntare hi sthitā bahiḥ | [GarPur, 1, 163 3.2]
tṛṣṇābhiyogādvegānāṃ viṣamācca pravartanāt | [GarPur, 1, 163 4.1]
āśu cāgnibalabhraṃśādato bāhyaṃ visarpayet | [GarPur, 1, 163 4.2]
tatra vātātsa vīsarpo vātajvarasamavyathaḥ | [GarPur, 1, 163 5.1]
śothasphuraṇanistodabhedāyāsārtiharṣavān | [GarPur, 1, 163 5.2]
pittāddrutagatiḥ pittajvaraliṅgo 'tilohitaḥ | [GarPur, 1, 163 6.1]
kaphātkaṇḍūyutaḥ snigdhaḥ kaphajvarasamānaruk | [GarPur, 1, 163 6.2]
sannipātasamutthāśca sarvaliṅgasamanvitāḥ | [GarPur, 1, 163 7.1]
svadoṣaliṅgaiścīyante sarvaiḥ sphoṭairupekṣitāḥ | [GarPur, 1, 163 7.2]
te 'pi svedānvimuñcati bibhrato vraṇalakṣaṇam | [GarPur, 1, 163 7.3]
vātapittājjvaracchardimūrchātīsāratṛḍbhramaiḥ | [GarPur, 1, 163 8.1]
granthibhedāgnisadanatamakārocakair yutaḥ | [GarPur, 1, 163 8.2]
karoti sarvamaṅgaṃ ca dīptāṅgārāvakīrṇavat | [GarPur, 1, 163 9.1]
yaṃyaṃ deśaṃ visarpaśca visarpati bhavet sa saḥ | [GarPur, 1, 163 9.2]
śāntāṅgārāsito nīlo rakto vāśu ca cīyate | [GarPur, 1, 163 10.1]
agnidagdha iva sphoṭaiḥ śīghragatvāddrutaṃ sa ca | [GarPur, 1, 163 10.2]
marmānusārī vīsarpaḥ syādvāto 'tibalastataḥ | [GarPur, 1, 163 11.1]
vyathate 'ṅgaṃ haretsaṃjñāṃ nidrāṃ ca śvāsamīrayet | [GarPur, 1, 163 11.2]
hikkāṃ ca sa gato 'vasthāmīdṛśīṃ labhate naraḥ | [GarPur, 1, 163 12.1]
kvacinmarmāratigrasto bhūmiśayyāsanādiṣu | [GarPur, 1, 163 12.2]
ceṣṭamānastataḥ kliṣṭo manodehapramohavān | [GarPur, 1, 163 13.1]
duṣprabodho 'śnute nidrāṃ so 'gnivīsarpa ucyate | [GarPur, 1, 163 13.2]
kaphena ruddhaḥ pavano bhittvā taṃ bahudhā kapham | [GarPur, 1, 163 14.1]
raktaṃ vā vṛddharaktasya tvakśirāsnāyumāṃsagam | [GarPur, 1, 163 14.2]
dūṣayitvā tu dīrghānuvṛttasthūlakharātmikām | [GarPur, 1, 163 15.1]
granthīnāṃ kurute mālāṃ saraktāṃ tīvrarugjvarām | [GarPur, 1, 163 15.2]
śvāsakāsātisārāsyaśoṣahikkāvamibhramaiḥ | [GarPur, 1, 163 16.1]
mohavaivarṇyamūrchāṅgabhaṅgāgnisadanair yutām | [GarPur, 1, 163 16.2]
ityayaṃ granthivīsarpaḥ kaphamārutakopajaḥ | [GarPur, 1, 163 16.3]
kaphapittājjvaraḥ stambho nidrā tandrā śirorujā | [GarPur, 1, 163 17.1]
aṅgāvasādavikṣepau pralāpārocakabhramāḥ | [GarPur, 1, 163 17.2]
mūrchāgnihānirbhedo 'sthnāṃ pipāsendriyagauravam | [GarPur, 1, 163 18.1]
āmopaveśanaṃ lepaḥ srotasāṃ sa ca sarpati | [GarPur, 1, 163 18.2]
prāyeṇāmāśayaṃ gṛhṇannekadeśaṃ na cātiruk | [GarPur, 1, 163 19.1]
pīḍakairavakīrṇo 'tipītalohitapāṇḍuraiḥ | [GarPur, 1, 163 19.2]
snigdho 'sito mecakābho malinaḥ śothavānguruḥ | [GarPur, 1, 163 20.1]
gambhīrapākaḥ prāyoṣmaspṛṣṭaḥ klinno 'vadīryate | [GarPur, 1, 163 20.2]
pakvavacchīrṇamāṃsaśca spaṣṭasnāyuśirāgaṇaḥ | [GarPur, 1, 163 21.1]
sarvago lakṣaṇaiḥ sarvaiḥ sarvagatvaksamarpaṇaḥ | [GarPur, 1, 163 21.2]
śavagandhī ca vīsarpaḥ kardamākhyamuśanti tam | [GarPur, 1, 163 21.3]
bāhyahetoḥ kṣatāt kruddhvaḥ saraktaṃ pittamīrayan | [GarPur, 1, 163 22.1]
vīsarpaṃ mārutaḥ kuryātkulatthasadṛśaiścitam | [GarPur, 1, 163 22.2]
sphoṭaiḥ śothajvararujādāhāḍhyaṃ śyāvaśoṇitam | [GarPur, 1, 163 23.1]
pṛthagdoṣais trayaḥ sādhyā dvandvajāścānupadravāḥ | [GarPur, 1, 163 23.2]
asādhyāḥ kṛtasarvotthāḥ sarve cākrāntamarmaṇaḥ | [GarPur, 1, 163 24.1]
śīrṇasnāyuśirāmāṃsāḥ klinnāśca śavagandhayaḥ | [GarPur, 1, 163 24.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe vīsarpanidānaṃ nāma triṣaṣṭyadhikaśatatamo 'dhyāyaḥ | [GarPur, 1, 163 25.1]
{GarPur, 1, 164}
dhanvantariruvāca | [GarPur, 1, 164 1.1]
mithyāhāravihāreṇa viśeṣeṇa virodhinā | [GarPur, 1, 164 1.2]
sādhunindāvadhād yuddhaharaṇādyaiśca sevitaiḥ | [GarPur, 1, 164 1.3]
pāpmabhiḥ karmabhiḥ sadyaḥ prāktanaiḥ preritā malāḥ | [GarPur, 1, 164 2.1]
śirāḥ prapadya tairyuktāstvagvasāraktamāmiṣam | [GarPur, 1, 164 2.2]
dūṣayanti ca saṃśoṣya niścarantastato bahiḥ | [GarPur, 1, 164 3.1]
tvacaḥ kurvanti vaivarṇyaṃ śiṣṭāḥ kuṣṭham uśanti tam | [GarPur, 1, 164 3.2]
kālenopekṣitaṃ yatsyātsarvaṃ koṣṭhāni tadvapuḥ | [GarPur, 1, 164 4.1]
prapadya dhātūnbāhyāntaḥ sarvānsaṃkledya cāvahet | [GarPur, 1, 164 4.2]
sasvedakledasaṅkocānkṛmīn sūkṣmāṃśca dāruṇān | [GarPur, 1, 164 5.1]
lomatvaksnāyudhamanīrākrāmati yathākramam | [GarPur, 1, 164 5.2]
bhasmācchāditavatkuryādbāhyaṃ kuṣṭhamudāhṛtam | [GarPur, 1, 164 6.1]
kuṣṭhāni saptadhā doṣaiḥ pṛthagdvandvaiḥ samāgataiḥ | [GarPur, 1, 164 6.2]
sarveṣvapi tridoṣeṣu vyapadeśo 'dhikastataḥ | [GarPur, 1, 164 7.1]
vātena kuṣṭhaṃ kāpālaṃ pittenaudumbaraṃ kaphāt | [GarPur, 1, 164 7.2]
maṇḍalākhyaṃ vicarcī ca ṛṣyākhyaṃ vātapittajam | [GarPur, 1, 164 8.1]
carmaikakuṣṭhaṃ kiṭimaṃ sidhmālasavipādikāḥ | [GarPur, 1, 164 8.2]
vātaśleṣmodbhavāḥ śleṣmapittāddadrūśatāruṣī | [GarPur, 1, 164 9.1]
puṇḍarīkaṃ savisphoṭaṃ pāmā carmadalaṃ tathā | [GarPur, 1, 164 9.2]
sarvebhyaḥ kākaṇaṃ pūrvatrikaṃ dadru sakākaṇam | [GarPur, 1, 164 10.1]
puṇḍarīkarkṣajihve ca mahākuṣṭhāni sapta tu | [GarPur, 1, 164 10.2]
atiślakṣṇakharasparśasvedāsvedavivarṇatāḥ | [GarPur, 1, 164 11.1]
dāhaḥ kaṇḍūstvaci svāpastodaḥ koconnatistamaḥ | [GarPur, 1, 164 11.2]
vraṇānāmadhikaṃ śūlaṃ śīghrotpattiścirasthitiḥ | [GarPur, 1, 164 12.1]
rūḍhānāmapi rūkṣatvaṃ nimitte 'lpe 'tikopanam | [GarPur, 1, 164 12.2]
romaharṣo 'sṛjaḥ kārṣṇyaṃ kuṣṭhalakṣaṇamagrajam | [GarPur, 1, 164 13.1]
kṛṣṇāruṇakapālābhaṃ yadrūkṣaṃ paruṣaṃ tanu | [GarPur, 1, 164 13.2]
vistṛtākṛtiparyastaṃ dūṣitair lomabhiścitam | [GarPur, 1, 164 14.1]
kāpālaṃ todabahulaṃ tatkuṣṭhaṃ viṣamaṃ smṛtam | [GarPur, 1, 164 14.2]
udumbaraphalābhāsaṃ kuṣṭhamaudumbaraṃ vadet | [GarPur, 1, 164 15.1]
vartulaṃ bahulaketyuktaṃ dāharujādhikam | [GarPur, 1, 164 15.2]
asaṃchannam adaraṇaṃ kṛmivatsyādudumbaram | [GarPur, 1, 164 16.1]
sthiraṃ satyānaṃ guru snigdhaṃ śvetaraktaṃ malānvitam | [GarPur, 1, 164 16.2]
ślakṣṇapītābhāsaṃyuktaṃ maṇḍalaṃ parikīrtitam | [GarPur, 1, 164 17.2]
sakaṇḍūpiṭikā śyāvā sakledā ca vicarcikā | [GarPur, 1, 164 18.1]
paruṣaṃ tatra raktāntam antaḥ śyāmaṃ samunnatam | [GarPur, 1, 164 18.2]
ṛṣyajihvākṛtiproktaṃ ṛṣyajihvaṃ bahukrimi | [GarPur, 1, 164 19.1]
hasticarmakharasparśaṃ carmākhyaṃ kuṣṭhamucyate | [GarPur, 1, 164 19.2]
asvedaṃ ca matsyaśalkasannibhaṃ kiṭimaṃ punaḥ | [GarPur, 1, 164 20.1]
rūkṣāgnivarṇaṃ duḥsparśaṃ kaṇḍūmatparuṣāsitam | [GarPur, 1, 164 20.2]
antā rūkṣaṃ bahiḥ snigdhamantarghṛṣṭaṃ rajaḥ kiret | [GarPur, 1, 164 21.1]
ślakṣṇasparśaṃ tanu snigdhaṃ svacchamasvedapuṣpavat | [GarPur, 1, 164 21.2]
prāyeṇa cordhvakārśyaṃ ca kuṇḍaiḥ kaṇḍūparaiścitam | [GarPur, 1, 164 22.1]
raktairalaṃśukā pāṇipāde kuryādvipādikā | [GarPur, 1, 164 22.2]
tīvrārtiṃ gāḍhakaṇḍūṃ ca sarāgapiḍikācitam | [GarPur, 1, 164 23.1]
dīrghapratānadūrvāvadatasīkusumacchavi | [GarPur, 1, 164 23.2]
ucchūnamaṇḍalo dadruḥ kaṇḍūmāniti kathyate | [GarPur, 1, 164 24.1]
sthūlamūlaṃ sadāhārti raktasrāvaṃ bahuvraṇam | [GarPur, 1, 164 24.2]
sādahakakledarujaṃ prāyaśaḥ sarvajanma ca | [GarPur, 1, 164 25.1]
raktāktamaṇḍalaṃ pāṇḍu kaṇḍūdāharujānvitam | [GarPur, 1, 164 25.2]
sotsedhamācitaṃ raktaiḥ kañjaparṇamivāmbubhiḥ | [GarPur, 1, 164 26.1]
puṇḍarīkaṃ bhavettaddhi citaṃ sphoṭaiḥ sitāruṇaiḥ | [GarPur, 1, 164 26.2]
visphoṭapiṭikā pāmā kaṇḍūkledarujānvitāḥ | [GarPur, 1, 164 27.1]
sūkṣmā śyāmāruṇā rūkṣā prāyaḥ sphikpāṇikūrpare | [GarPur, 1, 164 27.2]
sasphoṭasaṃsparśasahaṃ kaṇḍūraktātidāhavat | [GarPur, 1, 164 28.1]
raktadalaṃ carmadalaṃ kākaṇaṃ tīvradāharuk | [GarPur, 1, 164 28.2]
pūrvaraktaṃ ca kṛṣṇaṃ ca kākaṇaṃ triphalopamam | [GarPur, 1, 164 29.1]
kṛṣṇaliṅgairyutaiḥ sarvaiḥ svasvakāraṇato bhavet | [GarPur, 1, 164 29.2]
doṣabhedāya vihitairādiśelliṅgakarmabhiḥ | [GarPur, 1, 164 30.1]
kuṣṭhasvadoṣānugataṃ sarvadoṣagataṃ tyajet | [GarPur, 1, 164 30.2]
kuṣṭhoktaṃ yacca yaccāsthimajjāśukrasamāśrayam | [GarPur, 1, 164 31.1]
kṛcchraṃ medomataṃ caiva yāpyaṃ snāyvāsthimāṃsagam | [GarPur, 1, 164 31.2]
akṛcchraṃ kaphavātotthaṃ tvaggataṃ tvamalaṃ ca yat | [GarPur, 1, 164 32.1]
tatra tvaci sthite kuṣṭhe kāye vaivarṇyarūkṣatā | [GarPur, 1, 164 32.2]
svedatāpaśvayathavaḥ śoṇite piśite punaḥ | [GarPur, 1, 164 33.1]
pāṇipādāśritāḥ sphoṭāḥ kleśātsandhiṣu cādhikam | [GarPur, 1, 164 33.2]
doṣasyābhīkṣṇayogena dalanaṃ syācca medasi | [GarPur, 1, 164 34.1]
nātisaṃjñāsti majjāsthinetravegasvarakṣayaḥ | [GarPur, 1, 164 34.2]
kṣate ca krimibhiḥ śukre svadārāpatyabādhanam | [GarPur, 1, 164 35.1]
yathāpūrvāṇi sarvāṇi svaliṅgāni mṛgādiṣu | [GarPur, 1, 164 35.2]
kuṣṭhaikasambhavaṃ śvitraṃ kilāsaṃ dāruṇaṃ bhavet | [GarPur, 1, 164 36.1]
nirdiṣṭam aparisrāvi tridhātūdbhavasaṃśrayam | [GarPur, 1, 164 36.2]
vātādrūkṣāruṇaṃ pittāttāmraṃ kamalapatravat | [GarPur, 1, 164 37.1]
sadāhaṃ romavidhvaṃsi kaphācchvetaṃ ghanaṃ guru | [GarPur, 1, 164 37.2]
sakaṇḍūraṃ kramādraktamāṃsamedaḥsu cādiśet | [GarPur, 1, 164 38.1]
varṇenaivedṛgubhayaṃ kṛcchraṃ taccottarottaram | [GarPur, 1, 164 38.2]
aśuklaromabahulamasaṃśliṣṭaṃ mitho navam | [GarPur, 1, 164 39.1]
anagnidagdhajaṃ sādhyaṃ śvitraṃ varjyamato 'nyathā | [GarPur, 1, 164 39.2]
guhyapāṇitalauṣṭheṣu jātam apy acirantaram | [GarPur, 1, 164 40.1]
varjanīyaṃ viśeṣeṇa kilāsaṃ siddhim icchatā | [GarPur, 1, 164 40.2]
sparśaikāhārasaṃgādisevanātprāyaśo gadāḥ | [GarPur, 1, 164 41.1]
ekaśayyāsanāccaiva vastramālyānulepanāt | [GarPur, 1, 164 41.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe kuṣṭharoganidānaṃ nāma catuḥṣaṣṭyuttaraśatatamo 'dhyāyaḥ | [GarPur, 1, 164 42.1]
{GarPur, 1, 165}
dhanvantariruvāca | [GarPur, 1, 165 1.1]
krimayaśca dvidhā proktā bāhyābhyantarabhedataḥ | [GarPur, 1, 165 1.2]
bahirmalakaphāsṛgviḍjanmabhedāc caturvidhāḥ | [GarPur, 1, 165 1.3]
nāmato viṃśatividhā bāhyāstatra malodbhavāḥ | [GarPur, 1, 165 2.1]
tilapramāṇasaṃsthānavarṇāḥ keśāmbarāśrayāḥ | [GarPur, 1, 165 2.2]
bahupādāśca sūkṣmāśca yūkā likṣāśca nāmataḥ | [GarPur, 1, 165 3.1]
dvidhā te koṣṭhapiḍikāḥ kaṇḍūgaṇḍānprakurvate | [GarPur, 1, 165 3.2]
kuṣṭhaikahetavo 'ntarjāḥ śleṣmajā bāhyasambhavāḥ | [GarPur, 1, 165 4.1]
madhurānnaguḍakṣīradadhimatsyanavaudanaiḥ | [GarPur, 1, 165 4.2]
kaphādāmāśaye jātā vṛddhāḥ sarpanti sarvataḥ | [GarPur, 1, 165 5.1]
pṛthubradhnanibhāḥ kecitkecidgaṇḍūpadopamāḥ | [GarPur, 1, 165 5.2]
rūḍhadhānyāṅkurākārāstanudīrghāstathāṇavaḥ | [GarPur, 1, 165 6.1]
śvetāstāmrāvabhāsāśca nāmataḥ saptadhā tu te | [GarPur, 1, 165 6.2]
antrādā udarāveṣṭā hṛdayādā mahāgudāḥ | [GarPur, 1, 165 7.1]
cyuravo darbhakusumāḥ sugandhāste ca kurvate | [GarPur, 1, 165 7.2]
hṛllāsamāsyaśravaṇamavipākamarocakam | [GarPur, 1, 165 8.1]
mūrchāchardijvarānāhakārśyakṣavathupīnasān | [GarPur, 1, 165 8.2]
raktavāhiśirāsthānaraktajā jantavo 'ṇavaḥ | [GarPur, 1, 165 9.1]
apādā vṛttatāmrāśca saukṣmyāt kecid adarśanāḥ | [GarPur, 1, 165 9.2]
keśādā romavidhvaṃsā romadvīpā udumbarāḥ | [GarPur, 1, 165 10.1]
ṣaṭte kuṣṭhaikakarmāṇaḥ sahasaurasamātaraḥ | [GarPur, 1, 165 10.2]
pakvāśaye purīṣotthā jāyante 'tho visarpiṇaḥ | [GarPur, 1, 165 11.1]
vṛddhāste syurbhaveyuśca te yadāmāśayonmukhāḥ | [GarPur, 1, 165 11.2]
tadāsyodgāraniḥśvāsaviḍgandhānuvidhāyinaḥ | [GarPur, 1, 165 12.1]
pṛthuvṛttatanusthūlāḥ śyāvapītasitāsitāḥ | [GarPur, 1, 165 12.2]
te pañcanāmnā krimayaḥ kakerukamakerukāḥ | [GarPur, 1, 165 13.1]
sausurādāḥ saśūlākhyā lelihā janayanti hi | [GarPur, 1, 165 13.2]
viḍbhedaśūlaviṣṭambhakārśyapāruṣyapāṇḍutāḥ | [GarPur, 1, 165 14.1]
romaharṣāgnisadanaṃ gudakaṇḍūṃ vimārgagāḥ | [GarPur, 1, 165 14.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe kriminidānaṃ nāma pañcaṣaṣṭyadhikaśatatamo 'dhyāyaḥ | [GarPur, 1, 165 15.1]
{GarPur, 1, 166}
dhanvantariruvāca | [GarPur, 1, 166 1.1]
vātavyādhinidānaṃ te vakṣye suśruta tacchṛṇu | [GarPur, 1, 166 1.2]
sarvathānarthakathane vighna eva ca kāraṇam | [GarPur, 1, 166 1.3]
adṛṣṭaduṣṭapavanaśarīramaviśeṣataḥ | [GarPur, 1, 166 2.1]
sa viśvakarmā viśvātmā viśvarūpaḥ prajāpatiḥ | [GarPur, 1, 166 2.2]
sraṣṭā dhātā vibhurviṣṇuḥ saṃhartā mṛtyurantakaḥ | [GarPur, 1, 166 3.1]
tadvaduktaṃ ca yatnena yatitavyamataḥ sadā | [GarPur, 1, 166 3.2]
tasyokte doṣavijñāne karma prākṛtavaikṛtam | [GarPur, 1, 166 4.1]
samāsavyāsato doṣabhedānāmavadhārya ca | [GarPur, 1, 166 4.2]
pratyekaṃ pañcadhā vīro vyāpāraśceha vaikṛtaḥ | [GarPur, 1, 166 5.1]
tasyocyate vibhāgena sanidānaṃ salakṣaṇam | [GarPur, 1, 166 5.2]
dhātukṣayakarairvāyuḥ kruddho nātiniṣevyate | [GarPur, 1, 166 6.1]
catuḥsroto'vakāśeṣu bhūyastānyeva pūrayet | [GarPur, 1, 166 6.2]
tebhyastu doṣapūrṇebhyaḥ pracchādya vivaraṃ tataḥ | [GarPur, 1, 166 7.1]
tava vāyuḥ sakṛtkruddhaḥ śūlānāhāntrakūjanam | [GarPur, 1, 166 7.2]
malarodhaṃ svarabhraṃśaṃ dṛṣṭipṛṣṭhakaṭigraham | [GarPur, 1, 166 8.1]
karotyeva punaḥ kāye kṛcchrānanyānupadravān | [GarPur, 1, 166 8.2]
āmāśayotthavamathuśvāsakāsaviṣūcikāḥ | [GarPur, 1, 166 9.1]
kaṇḍūparodhagharmādivyādhīnūrdhvaṃ ca nābhitaḥ | [GarPur, 1, 166 9.2]
śrotrādīndriyabādhāṃ ca tvaci sphoṭanarūkṣatām | [GarPur, 1, 166 10.1]
cakre tīvrarujāśvāsagarāmayavivarṇatāḥ | [GarPur, 1, 166 10.2]
antrasyāntaṃ ca viṣṭambhamaruciṃ kṛśatāṃ bhramam | [GarPur, 1, 166 11.1]
māṃsamedogatagranthiṃ carmādāv upakarkaśam | [GarPur, 1, 166 11.2]
gurvaṅgaṃ tudyate 'tyarthaṃ daṇḍamuṣṭihataṃ yathā | [GarPur, 1, 166 12.1]
asthisthaḥ sakthisandhyasthiśūlaṃ tīvraṃ ca lakṣayet | [GarPur, 1, 166 12.2]
majjastho 'sthiṣu cāsthairyamasvapnaṃ yattadā rujām | [GarPur, 1, 166 13.1]
śukrasya śīghramutsaṅgasargānvikṛtimeva vā | [GarPur, 1, 166 13.2]
tattadgarbhasthaśukrasthaḥ śirasyādhmānariktatā | [GarPur, 1, 166 14.1]
tatra sthānasthitaḥ kuryāt kruddhaḥ śvayathukṛcchratām | [GarPur, 1, 166 14.2]
jalapūrṇadṛtisparśaṃ śoṣaṃ sandhigato 'nilaḥ | [GarPur, 1, 166 15.1]
sarvāṅgasaṃśrayastodabhedasphuraṇabhañjanam | [GarPur, 1, 166 15.2]
stambhanākṣepaṇaṃ svapnaḥ sandhibhañjanakampanam | [GarPur, 1, 166 16.1]
yadā tu dhamanīḥ sarvāḥ kruddho 'bhyeti muhurmuhuḥ | [GarPur, 1, 166 16.2]
tadāṅgamākṣipatyeṣa vyādhirākṣepaṇaḥ smṛtaḥ | [GarPur, 1, 166 16.3]
adhaḥ pratihato vāyurvrajedūrdhvaṃ yadā punaḥ | [GarPur, 1, 166 17.1]
tadāvaṣṭabhya hṛdayaṃ śiraḥ śaṅkhau ca pīḍayet | [GarPur, 1, 166 17.2]
sa kṣipetparito gātraṃ hanuṃ vā cāsya nāmayet | [GarPur, 1, 166 18.1]
kṛcchrāducchvasitaṃ cāpi nimīlannayanadvayam | [GarPur, 1, 166 18.2]
kapota iva kūjecca niḥsaṅgaḥ sopatantrakaḥ | [GarPur, 1, 166 19.1]
sa eva vāmanāsāyāṃ yuktastu marutā hṛdi | [GarPur, 1, 166 19.2]
prāpnoti ca muhuḥ svāsthyaṃ muhur asvāsthyavān bhavet | [GarPur, 1, 166 20.1]
abhighātasamutthaśca duścikitsyatamo mataḥ | [GarPur, 1, 166 20.2]
svedastambhaṃ tadā tasya vāyuśchinnatanuryadā | [GarPur, 1, 166 21.1]
vyāpnoti sakalaṃ dehaṃ yatra cāyāmyate punaḥ | [GarPur, 1, 166 21.2]
antardhātugataścaiva vegastambhaṃ ca netrayoḥ | [GarPur, 1, 166 22.1]
karoti jṛmbhāṃ sadanaṃ daśanānāṃ hatodyamam | [GarPur, 1, 166 22.2]
pārśvayorvedanāṃ bāhyāṃ hanupṛṣṭhaśirograham | [GarPur, 1, 166 23.1]
dehasya bahirāyāmaṃ pṛṣṭhato hṛdaye śiraḥ | [GarPur, 1, 166 23.2]
uraścotkṣipyate tatra skandho vā nāmyate tadā | [GarPur, 1, 166 24.1]
danteṣvāsye ca vaivarṇyaṃ hyasvedastatra gātrataḥ | [GarPur, 1, 166 24.2]
bāhyāyāmaṃ hanustambhaṃ bruvate vātarogiṇam | [GarPur, 1, 166 25.1]
viṇmūtramasṛjaṃ prāpya sasamīrasamīraṇāḥ | [GarPur, 1, 166 25.2]
āyacchanti tanor doṣāḥ sarvam ā pādamastakam | [GarPur, 1, 166 26.1]
tiṣṭhataḥ pāṇḍumātrasya vraṇāyāmaḥ suvardhitaḥ | [GarPur, 1, 166 26.2]
gātravege bhavetsvāsthyaṃ sarveṣvākṣepaṇena tat | [GarPur, 1, 166 27.1]
jihvāvilekhanāduṣṇabhakṣaṇād atimānataḥ | [GarPur, 1, 166 27.2]
kupito hanumūlasthaḥ stambhayitvānilo hanum | [GarPur, 1, 166 28.1]
karoti vivṛtāsyatvamathavā saṃvṛtāsyatām | [GarPur, 1, 166 28.2]
hanustambhaḥ sa tena syātkṛcchrāccarvaṇabhāṣaṇam | [GarPur, 1, 166 29.1]
vāgvādinī śirāstambho jihvāṃ stambhayate 'nilaḥ | [GarPur, 1, 166 29.2]
jihvāstambhaḥ sa tenānnapānavākyeṣvanīśatā | [GarPur, 1, 166 30.1]
śirasā bhāraharaṇādatihāsyaprabhāṣaṇāt | [GarPur, 1, 166 30.2]
viṣamādupadhānācca kaṭhinānāṃ ca carvaṇāt | [GarPur, 1, 166 31.1]
vāyurvivardhate taiśca vātūlairūrdhvamāsthitaḥ | [GarPur, 1, 166 31.2]
vakrīkaroti vaktraṃ ca hyuccairhasitamīkṣitam | [GarPur, 1, 166 32.1]
tato 'sya kurute mṛdvīṃ vākśaktiṃ stabdhanetratām | [GarPur, 1, 166 32.2]
dantacālaṃ svarabhraṃśaḥ śrutihānīkṣitagrahau | [GarPur, 1, 166 33.1]
gandhājñānaṃ smṛtidhvaṃsastrāsaḥ śvāsaśca jāyate | [GarPur, 1, 166 33.2]
niṣṭhīvaḥ pārśvatodaśca hy ekasyākṣṇo nimīlanam | [GarPur, 1, 166 34.1]
jatrorūrdhvaṃ rujastīvrāḥ śarīrārdhadharo 'pi vā | [GarPur, 1, 166 34.2]
tamāhurarditaṃ kecidekāṅgamatha cāpare | [GarPur, 1, 166 35.1]
raktamāśritya ca śirāḥ kuryānmūrdhadharāḥ śirāḥ | [GarPur, 1, 166 35.2]
rūkṣaḥ savedanaḥ kṛṣṇaḥ so 'sādhyaḥ syācchirograhaḥ | [GarPur, 1, 166 36.1]
tanuṃ gṛhītvā vāyuśca snāyustathaiva ca | [GarPur, 1, 166 36.2]
pakṣamanyataraṃ hanti pakṣāghātaḥ sa ucyate | [GarPur, 1, 166 37.1]
kṛtsnasya kāyasyārdhaṃ syādakarmaṇyamacetanam | [GarPur, 1, 166 37.2]
ekāṅgarogatāṃ kecidanye kakṣarujāṃ viduḥ | [GarPur, 1, 166 38.1]
sarvāṅgarodhaḥ stambhaśca sarvakāyāśrite 'nile | [GarPur, 1, 166 38.2]
śuddhavātakṛtaḥ pakṣaḥ kṛcchrasādhyatamo mataḥ | [GarPur, 1, 166 39.1]
kṛcchraścānyena saṃsṛṣṭo vivṛddhaḥ kṣayahetukaḥ | [GarPur, 1, 166 39.2]
āmabaddhāyanaḥ kuryātsaṃstabhyāṅgaṃ kaphānvitaḥ | [GarPur, 1, 166 40.1]
asādhya eva sarvo hi bhaveddaṇḍāpatānakaḥ | [GarPur, 1, 166 40.2]
aṃsamūlotthito vāyuḥ śirāḥ saṃkucya tatragaḥ | [GarPur, 1, 166 41.1]
bahiḥ prasyanditaharaṃ janayatyeva bāhukam | [GarPur, 1, 166 41.2]
talaṃ pratyaṅgulīnāṃ yaḥ kaṇḍarā bāhupṛṣṭhataḥ | [GarPur, 1, 166 42.1]
bāhvoḥ karmakṣayakarī viṣūcī veti socyate | [GarPur, 1, 166 42.2]
vāyuḥ kaṭyāśritaḥ sakthnaḥ kaṇḍarām ākṣiped yadā | [GarPur, 1, 166 43.1]
tadā khañjo bhavejjantuḥ paṅguḥ sakthnordvayorvadhāt | [GarPur, 1, 166 43.2]
kampate gamanārambhe khañjanniva ca gacchati | [GarPur, 1, 166 44.1]
kalāyakhañjaṃ taṃ vidyānmuktasandhiprabandhanam | [GarPur, 1, 166 44.2]
śītoṣṇadravasaṃśuṣkagurusnigdhaiśca sevitaiḥ | [GarPur, 1, 166 45.1]
jīrṇājīrṇe tathāyāsakṣobhasnigdhaprajāgaraiḥ | [GarPur, 1, 166 45.2]
śleṣmabhedaḥ samaye paramatyarthasaṃcitam | [GarPur, 1, 166 46.1]
abhibhūyetaraṃ doṣaṃ śarīraṃ pratipadyate | [GarPur, 1, 166 46.2]
sakthyasthīni prapūryāntaḥ śleṣmaṇā stambhitena tat | [GarPur, 1, 166 47.1]
tadāsthi snāti tenorostathā śītānilena tu | [GarPur, 1, 166 47.2]
śyāmāṅgam aṅgastaimityatandrāmūrchārucijvaraiḥ | [GarPur, 1, 166 48.1]
tamūrustambhamityāha bāhyavātam athāpare | [GarPur, 1, 166 48.2]
vātaśoṇitasaṃśotho jānumadhye mahārujaḥ | [GarPur, 1, 166 49.1]
jñeyaḥ kroṣṭukaśīrṣastu sthūlakroṣṭukaśīrṣavat | [GarPur, 1, 166 49.2]
rukpādaviṣamanyaste śramādvā jāyate yadā | [GarPur, 1, 166 50.1]
vātena gulpham ākṣipya tamāhurvātakaṇṭakam | [GarPur, 1, 166 50.2]
pārṣṇipratyaṅgulīnābhau kaṇṭhe vā mārutārdite | [GarPur, 1, 166 51.1]
sātikṣepaṃ nigṛhṇāti gṛdhrasīṃ tāṃ pracakṣate | [GarPur, 1, 166 51.2]
hṛṣyete caraṇau yasya bhavetāṃ cāpi suptakau | [GarPur, 1, 166 52.1]
pādaharṣaḥ sa vijñeyaḥ kaphamārutakopajaḥ | [GarPur, 1, 166 52.2]
pādayoḥ kurute dāhaṃ pittāsṛksahito 'nilaḥ | [GarPur, 1, 166 53.1]
viśeṣataścaṅkramataḥ pādadāhaṃ tamādiśet | [GarPur, 1, 166 53.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe vātavyādhinidānaṃ nāma ṣaṭṣaṣṭyadhikaśatatamo 'dhyāyaḥ | [GarPur, 1, 166 54.1]
{GarPur, 1, 167}
dhanvantarir uvāca | [GarPur, 1, 167 1.1]
vātaraktanidānaṃ te vakṣye suśruta tacchṛṇu | [GarPur, 1, 167 1.2]
viruddhādhyaśanakrodhadivāsvapnaprajāgaraiḥ | [GarPur, 1, 167 1.3]
prāyaśaḥ sukumārāṇāṃ mithyāhāravihāriṇām | [GarPur, 1, 167 2.1]
sthūlānāṃ sukhināṃ cāpi kupyate vātaśoṇitam | [GarPur, 1, 167 2.2]
agnighātādaśuddheśca nṛṇāmasṛji dūṣite | [GarPur, 1, 167 3.1]
vātalaiḥ śītalairvāyurvṛddhaḥ kruddho vimārgagaḥ | [GarPur, 1, 167 3.2]
tādṛśaivāsṛjā ruddhaḥ prāktadaiva pradūṣayet | [GarPur, 1, 167 4.1]
tathā vāto gude pīḍāṃ balāsaṃ vātaśoṇitam | [GarPur, 1, 167 4.2]
saṃstabhya janayetpūrvaṃ paścātsarvatra dhāvati | [GarPur, 1, 167 5.1]
viśeṣādvamanādyaiśca pralambastasya lakṣaṇam | [GarPur, 1, 167 5.2]
bhaviṣyataḥ kuṣṭhasamaṃ tathā sāmbudasaṃjñakam | [GarPur, 1, 167 6.1]
jānujaṅghorukaṭyaṃsahastapādāṅgasandhiṣu | [GarPur, 1, 167 6.2]
kaṇḍūsphuraṇanistodabhedagauravasuptatāḥ | [GarPur, 1, 167 7.1]
bhūtvā bhūtvā praśāmyanti muhurāvirbhavanti ca | [GarPur, 1, 167 7.2]
pādayormūlamāsthāya kadāciddhastayorapi | [GarPur, 1, 167 8.1]
ākhoriva bilaṃ kruddhaḥ kṛtsnaṃ dehaṃ vidhāvati | [GarPur, 1, 167 8.2]
tvaṅmāṃsāśrayamattānaṃ tatpūrvaṃ jāyate tataḥ | [GarPur, 1, 167 9.1]
kālāntareṇa gambhīraṃ sarvadhātūnabhidravet | [GarPur, 1, 167 9.2]
kaṭyādisaṃyatasthāne tvaktāmraśyāvalohitāḥ | [GarPur, 1, 167 10.1]
śvayathurgrathitaḥ pākaḥ sa vāyuścāsthimajjasu | [GarPur, 1, 167 10.2]
chindanniva caratyantaś cakīkurvaṃśca vegavān | [GarPur, 1, 167 11.1]
karoti khañjaṃ paṅguṃ vā śarīraṃ sarvataścaran | [GarPur, 1, 167 11.2]
vātādhike 'dhikaṃ tatra śūlasphuraṇabhañjanam | [GarPur, 1, 167 12.1]
śothasya raukṣyaṃ kṛṣṇatvaṃ śyāvatā vṛddhihānayaḥ | [GarPur, 1, 167 12.2]
dhamanyaṅgulisandhīnāṃ saṃkoco 'ṅgagraho 'tiruk | [GarPur, 1, 167 13.1]
śītadveṣānupaśayau stambhavepathusuptayaḥ | [GarPur, 1, 167 13.2]
rakte śotho 'tiruk todas tāmrāś cimicimāyate | [GarPur, 1, 167 14.1]
snigdharūkṣaiḥ samaṃ naiti kaṇḍukledasamanvitaḥ | [GarPur, 1, 167 14.2]
pitte vidāhaḥ saṃmohaḥ svādo mūrchā madastṛṣā | [GarPur, 1, 167 15.1]
sparśāsahatvaṃ rugrāvaḥ śoṣaḥ pāko bhṛśoṣmatā | [GarPur, 1, 167 15.2]
kaphe staimityagurutā suptisnigdhatvaśītatā | [GarPur, 1, 167 16.1]
kaṇḍūrmandā ca rugdvandvaṃ sarvaliṅgaṃ ca saṃkarāt | [GarPur, 1, 167 16.2]
ekadoṣaṃ ca saṃsādhyaṃ yāpyaṃ caiva dvidoṣajam | [GarPur, 1, 167 17.1]
tridoṣajaṃ tyajedāśu raktapittaṃ sudāruṇam | [GarPur, 1, 167 17.2]
raktamaṅge nihantyāśu śākhāsandhiṣu mārutaḥ | [GarPur, 1, 167 18.1]
niveśyānyonyamāvārya vedanābhirharatyasūn | [GarPur, 1, 167 18.2]
vāyau pañcātmake prāṇe raukṣyāccāpalyalaṅghanaiḥ | [GarPur, 1, 167 19.1]
atyāhārābhighātācca vegodīraṇacāraṇaiḥ | [GarPur, 1, 167 19.2]
kupitaścakṣurādīnāmupaghātaṃ prakalpayet | [GarPur, 1, 167 20.1]
pīnaso dāhatṛṭkāsaśvāsādiścaiva jāyate | [GarPur, 1, 167 20.2]
kaṇṭharodho malabhraṃśachardyarocakapīnasān | [GarPur, 1, 167 21.1]
kuryācca galagaṇḍādīṃs taṃ jatrumūrdhvasaṃśrayaḥ | [GarPur, 1, 167 21.2]
vyāno 'tigamanasnānakrīḍāviṣayaceṣṭitaiḥ | [GarPur, 1, 167 22.1]
viruddharūkṣabhīharṣaviṣādādyaiśca dūṣitaḥ | [GarPur, 1, 167 22.2]
puṃstvotsāhabalabhraṃśaśokacittaplavajvarān | [GarPur, 1, 167 23.1]
sarvākārādinistodaromaharṣaṃ suṣuptatām | [GarPur, 1, 167 23.2]
kuṣṭhaṃ visarpamanyacca kuryāt sarvāṅgasādanam | [GarPur, 1, 167 24.1]
samāno viṣamājīrṇaśītasaṃkīrṇabhojanaiḥ | [GarPur, 1, 167 24.2]
karotyakālaśayanajāgarādyaiśca dūṣitaḥ | [GarPur, 1, 167 25.1]
śūlagulmagrahaṇyādīnyakṛtkāmāśrayāngadān | [GarPur, 1, 167 25.2]
apāno rūkṣagurvannavegāghātātivāhanaiḥ | [GarPur, 1, 167 26.1]
yānapānasamutthānacaṅkramaiścātisevitaiḥ | [GarPur, 1, 167 26.2]
kupitaḥ kurute rogānkṛtsnān pakvāśayāśrayān | [GarPur, 1, 167 27.1]
mūtraśukrapradoṣārśogudabhraṃśādikānbahūn | [GarPur, 1, 167 27.2]
sarvāṅgamātataṃ sāmaṃ tandrāstaimityagauravaiḥ | [GarPur, 1, 167 28.1]
snigdhatvād bodhakālasya śaityaśothāgnihānayaḥ | [GarPur, 1, 167 28.2]
kaṇḍūrūkṣātināśena tadvidhopaśamena ca | [GarPur, 1, 167 29.1]
muktiṃ vidyānnirāmaṃ taṃ tandrādīnāṃ viparyayāt | [GarPur, 1, 167 29.2]
vāyorāvaraṇaṃ vāto bahubhedaṃ pracakṣate | [GarPur, 1, 167 30.1]
pittaliṅgāvṛte dāhastṛṣṇā śūlaṃ bhramastamaḥ | [GarPur, 1, 167 30.2]
kaṭukoṣṇāmlalavaṇair vidāhaśītakāmatā | [GarPur, 1, 167 31.1]
śaityagauravaśūlāgnikaṭvājyapayaso 'dhikam | [GarPur, 1, 167 31.2]
laṅghanāyāsarūkṣoṣṇakāmatā ca kaphāvṛte | [GarPur, 1, 167 32.1]
kaphāvṛte 'ṅgamardaḥ syāddhṛllāso gurutāruciḥ | [GarPur, 1, 167 32.2]
raktavṛte sadāhārtis tvaṅmāṃsāśrayajā bhṛśam | [GarPur, 1, 167 33.1]
bhavetsarāgaḥ śvayathurjāyante maṇḍalāni ca | [GarPur, 1, 167 33.2]
śotho māṃsena kaṭhino hṛllāsapiṭikāstathā | [GarPur, 1, 167 34.1]
harṣaḥ pipīlikānāṃ ca saṃcāra iva jāyate | [GarPur, 1, 167 34.2]
calalagrano mṛduḥ śītaḥ śotho gātreṣu rocakaḥ | [GarPur, 1, 167 34.3]
āḍhyavāta iva jñeyaḥ sa kṛcchro medasāvṛtaḥ | [GarPur, 1, 167 35.1]
sparśa ācchāditetyuṣṇaśītalaśca tvanāvṛte | [GarPur, 1, 167 35.2]
majjāvṛte tu viṣamaṃ jṛmbhaṇaṃ pariveṣṭanam | [GarPur, 1, 167 35.3]
śūlaṃ ca paḍyimānaśca pāṇibhyāṃ labhate sukham | [GarPur, 1, 167 36.1]
śukrāvṛte tu śothe vai cātivego na vidyate | [GarPur, 1, 167 36.2]
bhukte kukṣau rujā jīrṇe nikṛttir bhavati dhruvam | [GarPur, 1, 167 37.1]
mūtrāpravṛttirādhmānaṃ bastermūtrāvṛte bhavet | [GarPur, 1, 167 37.2]
chidrāvṛte vibandho 'tha svasthānaṃ parikṛntati | [GarPur, 1, 167 38.1]
patatyāśu jvarākrānto mūrchāṃ ca labhate naraḥ | [GarPur, 1, 167 38.2]
sakṛt pīḍitamanyena duṣṭaṃ śukraṃ cirātsṛjet | [GarPur, 1, 167 39.1]
sarvadhātvāvṛte vāyau śroṇivaṅkṣaṇapṛṣṭharuk | [GarPur, 1, 167 39.2]
vilome mārute caiva hṛdayaṃ paripīḍyate | [GarPur, 1, 167 40.1]
bhramo mūrchā rujā dāhaḥ pittena prāṇa āvṛte | [GarPur, 1, 167 40.2]
rujā tandrā svarabhraṃśo dāho vyāne tu sarvaśaḥ | [GarPur, 1, 167 41.1]
kramo 'ṅgaceṣṭābhaṅgaśca santāpaḥ sahavedanaḥ | [GarPur, 1, 167 41.2]
samāna ūṣmopahatiḥ sasvedoparatiḥ sutṛṭ | [GarPur, 1, 167 42.1]
dāhaśca syādapāne tu male hāridravarṇatā | [GarPur, 1, 167 42.2]
rajovṛddhis tāpanaṃ ca tathā cānāhamehanam | [GarPur, 1, 167 43.1]
śleṣmaṇā prāvṛte prāṇe nādaḥ sroto'varodhanam | [GarPur, 1, 167 43.2]
ṣṭhīvanaṃ caiva sasvedaśvāsaniḥśvāsasaṃgrahaḥ | [GarPur, 1, 167 44.1]
udāne gurugātratvamarucirvāksvaragrahaḥ | [GarPur, 1, 167 44.2]
balavarṇapraṇāśaścāpāne parvāsthisaṃgrahaḥ | [GarPur, 1, 167 45.1]
gurutāṅgeṣu sarveṣu sthūlatvaṃ cāgataṃ bhṛśam | [GarPur, 1, 167 45.2]
samāne 'tikriyājñatvam asvedo mandavahnitā | [GarPur, 1, 167 46.1]
apāne sakalaṃ mūtraṃ śakṛtaḥ syāt pravartanam | [GarPur, 1, 167 46.2]
iti dvāviṃśatividhaṃ vātaraktāmayaṃ viduḥ | [GarPur, 1, 167 47.1]
prāṇādayastathānyo 'nyaṃ samākrāntā yathākramam | [GarPur, 1, 167 47.2]
sarve 'pi viṃśatividhaṃ vidyād āvaraṇaṃ ca yat | [GarPur, 1, 167 48.1]
hṛllāsocchvāsasaṃrodhaḥ pratiśyāyaḥ śirograhaḥ | [GarPur, 1, 167 48.2]
hṛdrogo mukhaśoṣaśca prāṇenāpāna āvṛte | [GarPur, 1, 167 49.1]
udānenāvṛte prāṇe bhaveddhai balasaṃkṣayaḥ | [GarPur, 1, 167 49.2]
vicāraṇena vibhajetsarvamāvaraṇaṃ bhiṣak | [GarPur, 1, 167 50.1]
sthānānyapekṣya vātānāṃ vṛddhihāniṃ ca karmaṇām | [GarPur, 1, 167 50.2]
prāṇādīnāṃ ca pañcānāṃ pittamāvaraṇaṃ mithaḥ | [GarPur, 1, 167 51.1]
pittādīnāmāvasatirmiśrāṇāṃ miśritaiśca taiḥ | [GarPur, 1, 167 51.2]
miśraiḥ pittādibhistadvanmiśrāṇyapitvanekadhā | [GarPur, 1, 167 52.1]
tāṃllakṣayedavahito yathāsvaṃ lakṣaṇodayāt | [GarPur, 1, 167 52.2]
śanaiḥ śanaiścopaśayāndṛḍhānapi muhurmuhuḥ | [GarPur, 1, 167 53.1]
viśeṣājjīvitaṃ prāṇa udāno balamucyate | [GarPur, 1, 167 53.2]
syāttayoḥ pīḍanāddhanirāyuṣaṃ ca balasya ca | [GarPur, 1, 167 53.3]
āvṛtā vāyavo 'jñātā jñātā vā sthānavicyutāḥ | [GarPur, 1, 167 54.1]
prayatnenāpi duḥsādhyā bhaveyurvānupadravāḥ | [GarPur, 1, 167 54.2]
vidradhiplīhahṛdrogagulmāgnisadanādayaḥ | [GarPur, 1, 167 55.1]
bhavantyupadravāsteṣām āvṛtānām upekṣayā | [GarPur, 1, 167 55.2]
nidānaṃ suśruta mayā ātreyoktaṃ samīritam | [GarPur, 1, 167 56.1]
sarvarogavivekāya narādyāyuḥpravṛddhaye | [GarPur, 1, 167 56.2]
evaṃ vijñāya rogādīṃścikitsāmatha vai caret | [GarPur, 1, 167 57.1]
triphalā sarvarogaghnī madhvājyaguḍasaṃyutā | [GarPur, 1, 167 57.2]
savyoṣā triphalā vāpi sarvarogapramardinī | [GarPur, 1, 167 58.1]
śatāvarīguḍūcyagniviḍaṅgena yutāthavā | [GarPur, 1, 167 58.2]
śatāvarī guḍūcyagniḥ śuṇṭhī mūṣalikā balā | [GarPur, 1, 167 59.1]
punarnavā ca bṛhatī nirguṇḍī nimbapatrakam | [GarPur, 1, 167 59.2]
bhṛṅgarājaścāmalakaṃ vāsakastadrasena vā | [GarPur, 1, 167 60.1]
bhāvitā triphalā saptavāram ekam athāpi vā | [GarPur, 1, 167 60.2]
pūrvoktaśca yathālābhayuktaiścūrṇaṃ ca modakaḥ | [GarPur, 1, 167 61.1]
vaṭikā ghṛtatailaṃ vā kaṣāyaḥ śoṣaroganut | [GarPur, 1, 167 61.2]
palaṃ palārdhakaṃ vāpi karṣaṃ karṣārdhameva vā | [GarPur, 1, 167 61.3]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe vātaraktani saptaṣaṣṭyadhikaśatatamo 'dhyāyaḥ | [GarPur, 1, 167 62.1]
{GarPur, 1, 168}
dhanvantariruvāca | [GarPur, 1, 168 1.1]
sarvarogaharaṃ siddhaṃ yogasāraṃ vadāmyaham | [GarPur, 1, 168 1.2]
śṛṇu suśrutaṃ saṃkṣepātprāṇināṃ jīvahetave | [GarPur, 1, 168 1.3]
kaṣāyakaṭutiktāmlarūkṣāhārādibhojanāt | [GarPur, 1, 168 2.1]
cintāvyavāyavyāyāmabhayaśokaprajāgarāt | [GarPur, 1, 168 2.2]
uccairbhāṣātibhārācca karmayogātikarṣaṇāt | [GarPur, 1, 168 3.1]
vāyuḥ kupyati parjanye jīrṇānne dinasaṃkṣaye | [GarPur, 1, 168 3.2]
uṣṇāmlalavaṇakṣārakaṭukājīrṇabhojanāt | [GarPur, 1, 168 4.1]
tīkṣṇātapāgnisantāpamadyakrodhaniṣevaṇāt | [GarPur, 1, 168 4.2]
vidāhakāle bhuktasya madhyāhne jaladātyaye | [GarPur, 1, 168 5.1]
grīṣmakāle 'rdharātre 'pi pittaṃ kupyati dehinaḥ | [GarPur, 1, 168 5.2]
svādvamlalavaṇasnigdhaguruśītātibhojanāt | [GarPur, 1, 168 6.1]
navānnapicchilānūpamāṃsādeḥ sevanādapi | [GarPur, 1, 168 6.2]
avyāyāmadivāsvapnaśayyāsanasukhādibhiḥ | [GarPur, 1, 168 7.1]
kaphapradoṣo bhukte ca vasante ca prakupyati | [GarPur, 1, 168 7.2]
dehapāruṣyasaṃkocatodaviṣṭambhakādayaḥ | [GarPur, 1, 168 8.1]
tathā ca suptā romaharṣastambhanaśoṣaṇam | [GarPur, 1, 168 8.2]
śyāmatvam aṅgaviśleṣabalamāyāsavardhanam | [GarPur, 1, 168 9.1]
vāyorliṅgāni tairyuktaṃ rogaṃ vātātmakaṃ vadet | [GarPur, 1, 168 9.2]
dāhoṣmapādasaṃkledakoparāgapariśramāḥ | [GarPur, 1, 168 10.1]
kaṭvamlaśavavaigandhyasvedamūrchātitṛḍbhramāḥ | [GarPur, 1, 168 10.2]
hāridraṃ haritatvaṃ ca pittaliṅgānvitairnaraḥ | [GarPur, 1, 168 11.1]
dehe snigdhatvamādhuryacirakāritvabandhanam | [GarPur, 1, 168 11.2]
kaṇḍūnidrābhiyogaśca lakṣaṇaṃ kaphasambhavam | [GarPur, 1, 168 12.2]
hetulakṣaṇasaṃsargādvidyādvyādhiṃ dvidoṣajam | [GarPur, 1, 168 13.1]
sarvahetusamutpannaṃ triliṅgaṃ sānnipātikam | [GarPur, 1, 168 13.2]
doṣadhātumalādhāro dehināṃ deha ucyate | [GarPur, 1, 168 14.1]
teṣāṃ samatvamārogyaṃ kṣayavṛddherviparyayaḥ | [GarPur, 1, 168 14.2]
vasāsṛṅmāṃsamedo'sthimajjāśukrāṇi dhātavaḥ | [GarPur, 1, 168 15.1]
vātapittakaphā doṣā viṇmūtrādyā malāḥ smṛtāḥ | [GarPur, 1, 168 15.2]
vāyuḥ śīto laghuḥ sūkṣmaḥ svaranāśī sthiro balī | [GarPur, 1, 168 16.1]
pittam amlakaṭūṣṇaṃ cāpaṅktī rogakāraṇam | [GarPur, 1, 168 16.2]
madhuro lavaṇaḥ snigdho guruḥ śleṣmātipicchilaḥ | [GarPur, 1, 168 17.1]
gudaśroṇyāśrayo vāyuḥ pittaṃ pakvāśayasthitam | [GarPur, 1, 168 17.2]
kaphasyāmāśayasthānaṃ kaṇṭho vā mūrdhasandhayaḥ | [GarPur, 1, 168 18.1]
kaṭutiktakaṣāyāśca kopayanti samīraṇam | [GarPur, 1, 168 18.2]
kaṭvamlalavaṇāḥ pittaṃ svādūṣṇalavaṇāḥ kapham | [GarPur, 1, 168 19.1]
eta eva viparyastāḥ śamāyaiṣāṃ prayojitāḥ | [GarPur, 1, 168 19.2]
bhavanti rogiṇāṃ śāntyai svasthāne sukhahetavaḥ | [GarPur, 1, 168 19.3]
cakṣuṣyo madhuro jñeyo rasadhātuvivardhanaḥ | [GarPur, 1, 168 20.1]
amlottaro manohṛdyaṃ tathā dīpanapācanam | [GarPur, 1, 168 20.2]
dīpano jvaratṛṣṇāghnas tiktaḥ śodhanaśoṣaṇaḥ | [GarPur, 1, 168 21.1]
pittalo lekhanastambhī kaṣāyo grāhiśoṣaṇaḥ | [GarPur, 1, 168 21.2]
rasavīryavipākānāmāśrayaṃ dravyamuttamam | [GarPur, 1, 168 22.1]
rasapākāntarasthāyi sarvadravyāśrayaṃ drutam | [GarPur, 1, 168 22.2]
śītoṣṇaṃ lavaṇaṃ vīryamatha vā śaktiriṣyate | [GarPur, 1, 168 23.1]
rasānāṃ dvividhaḥ pāko kaṭureva ca | [GarPur, 1, 168 23.2]
bhiṣagbheṣajarogārtaparicārakasampadaḥ | [GarPur, 1, 168 24.1]
cikitsāṅgāni catvāri viparītānyasiddhaye | [GarPur, 1, 168 24.2]
deśakālavayovahnisāmyaprakṛtibheṣajam | [GarPur, 1, 168 25.1]
dehasattvabalavyādhīnbuddhvā karma samācaret | [GarPur, 1, 168 25.2]
bahūdakanago 'nūpaḥ kaphamārutakopavān | [GarPur, 1, 168 26.1]
jāṅgalo 'paraśākhī ca raktapittagadottaraḥ | [GarPur, 1, 168 26.2]
saṃsṛṣṭalakṣaṇopeto deśaḥ sādhāraṇaḥ smṛtaḥ | [GarPur, 1, 168 27.1]
bāla ā ṣoḍaśānmadhyaḥ saptatervṛddha ucyate | [GarPur, 1, 168 27.2]
kaphapittānilāḥ prāyo yathākramamudīritāḥ | [GarPur, 1, 168 28.1]
kṣārāgniśastrarahitā kṣīṇe pravayasi kriyāḥ | [GarPur, 1, 168 28.2]
kṛśasya bṛṃhaṇaṃ kāryaṃ sthūladehasya karṣaṇam | [GarPur, 1, 168 29.1]
rakṣaṇaṃ madhyakāyasya dehabhedāstrayo matāḥ | [GarPur, 1, 168 29.2]
sthairyavyāyāmasantoṣairboddhavyaṃ yatnato balam | [GarPur, 1, 168 30.1]
avikārī mahotsāho mahāsāhasiko naraḥ | [GarPur, 1, 168 30.2]
pānāhārādayo yasya viruddhāḥ prakṛterapi | [GarPur, 1, 168 31.1]
śvasukhāyopakalpyante tatsāmyamiti kathyate | [GarPur, 1, 168 31.2]
garbhiṇyāḥ ślaiṣmikairbhakṣyaiḥ ślaiṣmiko jāyate naraḥ | [GarPur, 1, 168 32.1]
vātalaiḥ pittalaistadvatsamadhāturhitāśanāt | [GarPur, 1, 168 32.2]
kṛśo rūkṣo 'lpakeśaśca calacitto naraḥ sthitaḥ | [GarPur, 1, 168 33.1]
bahuvākyarataḥ svapne vātaprakṛtiko naraḥ | [GarPur, 1, 168 33.2]
akālapalito gauraḥ prasvedī kopano budhaḥ | [GarPur, 1, 168 34.1]
svapne 'pi dīptimatprekṣī pittaprakṛtirucyate | [GarPur, 1, 168 34.2]
sthiracittaḥ svaraḥ sūkṣmaḥ prasannaḥ snigdhamūrdhajaḥ | [GarPur, 1, 168 35.1]
svapne jalaśilālokī śleṣmaprakṛtiko naraḥ | [GarPur, 1, 168 35.2]
saṃmiśralakṣaṇairjñeyo dvitridoṣānvayo naraḥ | [GarPur, 1, 168 36.1]
doṣasyetarasadbhāve 'pyadhikā prakṛtiḥ smṛtāḥ | [GarPur, 1, 168 36.2]
mandastīkṣṇo 'tha viṣamaḥ samaś ceti caturvidhāḥ | [GarPur, 1, 168 37.1]
kaphapittānilādhikyāttatsāmyājjāṭharo 'nalaḥ | [GarPur, 1, 168 37.2]
samasya pālanaṃ kāryaṃ viṣame vātanigrahaḥ | [GarPur, 1, 168 38.1]
tīkṣṇe pittapratīkāro mande śleṣmaviśodhanam | [GarPur, 1, 168 38.2]
prabhavaḥ sarvarogāṇāmajīrṇaṃ cāgnināśanam | [GarPur, 1, 168 39.1]
āmāmlarasaviṣṭambhalakṣaṇaṃ taccaturvidham | [GarPur, 1, 168 39.2]
āmādviṣūcikā caiva hṛdālasyādayastathā | [GarPur, 1, 168 40.1]
vacālavaṇatoyena chardanaṃ tatra kārayet | [GarPur, 1, 168 40.2]
śukrābhāvo bhramo mūrchā tarṣo 'mlāt sampravartate | [GarPur, 1, 168 41.1]
apakvaṃ tatra śītāmbupānaṃ vātaniṣevaṇam | [GarPur, 1, 168 41.2]
gātrabhaṅgaṃ śirojāḍyaṃ bhaktadoṣādayo gadān | [GarPur, 1, 168 42.1]
tasminsvāpo divā kāryo laṅghanaṃ ca vivarjanam | [GarPur, 1, 168 42.2]
śūlagulmau ca viṇmūtrasthānaviṣṭambhasūcakau | [GarPur, 1, 168 43.1]
vidheyaṃ svedanaṃ tatra pānīyaṃ lavaṇodakam | [GarPur, 1, 168 43.2]
āmamamlaṃ ca viṣṭabdhaṃ kaphapittānilaiḥ kramāt | [GarPur, 1, 168 44.1]
ālipya jaṭharaṃ prājño hiṅgutryūṣaṇasaindhavaiḥ | [GarPur, 1, 168 44.2]
divāsvapnaṃ prakurvīta sarvājīrṇavināśanam | [GarPur, 1, 168 45.1]
ahitānnai rogarāśirahitānnaṃ tatastyajet | [GarPur, 1, 168 45.2]
uṣṇāmbu vānupānaṃ ca mākṣikaiḥ pācanaṃ bhavet | [GarPur, 1, 168 46.1]
karīradadhimatsyaiśca prāyaḥ kṣīraṃ virudhyate | [GarPur, 1, 168 46.2]
bilvaḥ śoṇā ca gambhārī pāṭalā gaṇikārikā | [GarPur, 1, 168 47.1]
dīpanaṃ kaphavātaghnaṃ pañcamūlamidaṃ mahat | [GarPur, 1, 168 47.2]
śālaparṇī pṛśniparṇī bṛhatīdvayagokṣuram | [GarPur, 1, 168 48.1]
vātapittaharaṃ vṛṣyaṃ kanīyaḥ pañcamūlakam | [GarPur, 1, 168 48.2]
ubhayaṃ daśamūlaṃ syātsannipātajvarāpaham | [GarPur, 1, 168 49.1]
kāse śvāse ca tandrāyāṃ pārśvaśūle ca śasyate | [GarPur, 1, 168 49.2]
etaistailāni sarpoṣi pralepādalakāṃ jayet | [GarPur, 1, 168 50.1]
kvāthāccaturguṇaṃ vāri pādasthaṃ syāccaturguṇam | [GarPur, 1, 168 50.2]
snehaṃ ca tatsamaṃ kṣīraṃ kalkaśca snehapādakaḥ | [GarPur, 1, 168 51.1]
saṃvartitauṣadhaiḥ pāko bastau pāne bhavetsamaḥ | [GarPur, 1, 168 51.2]
kharo 'bhyaṅge mṛdurnasye pāko 'pi samprakalpayet | [GarPur, 1, 168 51.3]
sthūladehendriyāś cintyā prakṛtiryā tvadhiṣṭhitā | [GarPur, 1, 168 52.1]
ārogyamiti taṃ vidyādāyuṣmantamupācaret | [GarPur, 1, 168 52.2]
yo gṛhṇātīndriyairarthānviparītānsa mṛtyubhāk | [GarPur, 1, 168 53.1]
bhiṣaṅmitragurudveṣī priyārātiśca yo bhavet | [GarPur, 1, 168 53.2]
gulphajānulalāṭaṃ ca hanurgaṇḍastathaiva ca | [GarPur, 1, 168 54.1]
bhraṣṭaṃ sthānacyutaṃ yasya sa jahātyacirādasūn | [GarPur, 1, 168 54.2]
vāmākṣimajjanaṃ jihvā śyāmā nāsā vikāriṇī | [GarPur, 1, 168 55.1]
kṛṣṇau sthānacyutau coṣṭhau kṛṣṇāsyaṃ yasya taṃ tyajet | [GarPur, 1, 168 55.2]
iti śrīgāruḍe mahāpurāṇe pūrvakhaṇḍe prathamāṃśākhye ācārakāṇḍe vaidyakaśāstraparibhāṣā nāmāṣṭaṣaṣṭyadhikaśatatamo 'dhyāyaḥ | [GarPur, 1, 168 56.1]
{GarPur, 1, 169}
dhanvantariruvāca | [GarPur, 1, 169 1.1]
hitāhitavivekāya anupānavidhiṃ bruve | [GarPur, 1, 169 1.2]
raktaśāli tridoṣaghnaṃ tṛṣṇāmedonivārakam | [GarPur, 1, 169 1.3]
mahāśāli paraṃ vṛṣyaṃ kalamaḥ śleṣmapittahā | [GarPur, 1, 169 2.1]
śīto gurustridoṣaghnaḥ prāyaśo gauraṣaṣṭikaḥ | [GarPur, 1, 169 2.2]
śyāmākaḥ śoṣaṇo rūkṣo vātalaḥ śleṣmapittahā | [GarPur, 1, 169 3.1]
tadvat priyaṅgunīvārakoradūṣāḥ prakīrtitāḥ | [GarPur, 1, 169 3.2]
bahuvāraḥ sakṛcchītaḥ śleṣmapittaharo yavaḥ | [GarPur, 1, 169 4.1]
vṛṣyaḥ śīto guruḥ svādurgodhūmo vātanāśanaḥ | [GarPur, 1, 169 4.2]
kaphapittāsrajin mudgaḥ kaṣāyo madhuro laghuḥ | [GarPur, 1, 169 5.1]
māṣo bahubalo vṛṣyaḥ pittaśleṣmaharo guruḥ | [GarPur, 1, 169 5.2]
avṛṣyaḥ śleṣmapittaghno rājamāṣo 'nilārtinut | [GarPur, 1, 169 6.1]
kulatthaḥ śvāsahikkāhṛt kaphagulmānilāpahaḥ | [GarPur, 1, 169 6.2]
raktapittajvaronmāthī śīto grāhī makuṣṭhakaḥ | [GarPur, 1, 169 7.1]
puṃstvāsṛkkaphapittaghnaścaṇako vātalaḥ smṛtaḥ | [GarPur, 1, 169 7.2]
masūro madhuraḥ śīva saṃgrahī kaphapittahā | [GarPur, 1, 169 8.1]
tadvatsarvaguṇāḍhyaśca kalāyaścātivātalaḥ | [GarPur, 1, 169 8.2]
āgkī kaphapittaghnī śukralā ca tathā smṛtā | [GarPur, 1, 169 9.1]
atasī pittalā jñeyā siddhārthaḥ kaphavātajit | [GarPur, 1, 169 9.2]
sakṣāramadhurasnigdho baloṣṇapittakṛttilaḥ | [GarPur, 1, 169 10.1]
balaghnā rūkṣalāḥ śītā vividhāḥ sasyajātayaḥ | [GarPur, 1, 169 10.2]
citrakeṅgudinālīkāḥ pippalīmadhuśigravaḥ | [GarPur, 1, 169 11.1]
cavyācaraṇanirguṇḍītarkārīkāśamardakāḥ | [GarPur, 1, 169 11.2]
sabilvāḥ kaphapittaghnāḥ krimighnā laghudīpakāḥ | [GarPur, 1, 169 12.1]
varṣābhūmārkavau vātakaphaghnau doṣanāśanau | [GarPur, 1, 169 12.2]
tiktarasaḥ syāderaṇḍaḥ kākamācī tridoṣahṛt | [GarPur, 1, 169 13.1]
cāṅgerī kaphavātaghnī sarṣapaḥ sarvadoṣadam | [GarPur, 1, 169 13.2]
tadvadeva ca kausumbhaṃ rājikā vātapittalā | [GarPur, 1, 169 14.1]
nāḍīcaḥ kaphapittaghnaḥ cuñcur madhuraśītalaḥ | [GarPur, 1, 169 14.2]
doṣaghnaṃ padmapatraṃ ca tripuṭaṃ vātakṛtparam | [GarPur, 1, 169 15.1]
sakṣāraḥ sarvadoṣaghno vāstuko rocanaḥ paraḥ | [GarPur, 1, 169 15.2]
taṇḍulīyo viṣaharaḥ pālaṅkyāśca tathāpare | [GarPur, 1, 169 16.1]
mūlakaṃ doṣakṛcchāmaṃ svinnaṃ vātakaphāpadam | [GarPur, 1, 169 16.2]
sarvadoṣaharaṃ hyadyaṃ kaṇṭhyaṃ tatpakvamiṣyate | [GarPur, 1, 169 17.1]
karkoṭakaṃ savārtākaṃ padolaṃ kāravellakam | [GarPur, 1, 169 17.2]
kuṣṭhamehajvaraśvāsakāsapittakaphāpaham | [GarPur, 1, 169 18.1]
sarvadoṣaharaṃ hṛdyaṃ kūṣmāṇḍaṃ bastiśodhanam | [GarPur, 1, 169 18.2]
kaliṅgālābunī pittanāśinī vātakāriṇī | [GarPur, 1, 169 19.1]
trapuṣorvāruke vātaśleṣmale pittavāraṇe | [GarPur, 1, 169 19.2]
vṛkṣāmlaṃ kaphavātaghnaṃ jambīraṃ kaphavātanut | [GarPur, 1, 169 20.1]
vātaghnaṃ dāḍimaṃ grāhi nāgaraṅgaphalaṃ guru | [GarPur, 1, 169 20.2]
keśaraṃ mātuluṅgaṃ ca dīpanaṃ kaphavātanut | [GarPur, 1, 169 21.1]
vātapittaharo māṣastvaksnigdhoṣṇānilāpahaḥ | [GarPur, 1, 169 21.2]
saramāmalakaṃ vṛṣyaṃ madhuraṃ hṛdyamamlakṛt | [GarPur, 1, 169 22.1]
bhuktaprarocakā puṇyā harītakyamṛtopamā | [GarPur, 1, 169 22.2]
sraṃsanī kaphavātaghnī hyakṣastadvattridoṣajit | [GarPur, 1, 169 23.1]
vātaśleṣmaharaṃ tvamlaṃ sraṃsanaṃ tintiḍīphalam | [GarPur, 1, 169 23.2]
doṣalaṃ lakucaṃ svādu bakulaṃ kaphavātajit | [GarPur, 1, 169 24.1]
gulmavātakaphaśvāsakāsaghnaṃ bījapūrakam | [GarPur, 1, 169 24.2]
kapitthaṃ grāhi doṣaghnaṃ pakvaṃ guru viṣāpaham | [GarPur, 1, 169 25.1]
kaphapittakaraṃ bālamāpūrṇaṃ pittavardhanam | [GarPur, 1, 169 25.2]
pakvāmraṃ vātakṛnmāṃsaśukravarṇabalapradam | [GarPur, 1, 169 26.1]
vātaghnaṃ kaphapittaghnaṃ grāhi viṣṭambhi jāmbavam | [GarPur, 1, 169 26.2]
tindukaṃ kaphavātaghnaṃ badaraṃ vātapittahṛt | [GarPur, 1, 169 27.1]
viṣṭambhi vātalaṃ bilvaṃ priyālaṃ pavanāpaham | [GarPur, 1, 169 27.2]
rājādanaphalaṃ mocaṃ panasaṃ nārikelajam | [GarPur, 1, 169 28.1]
śukramāṃsakarāṇyāhuḥ svādusnigdhagurūṇi ca | [GarPur, 1, 169 28.2]
drākṣāmadhūkakharjūraṃ kuṅkumaṃ vātaraktajit | [GarPur, 1, 169 29.1]
māgadhī madhurā pakvā śvāsapittaharā parā | [GarPur, 1, 169 29.2]
ārdrakaṃ rocakaṃ vṛṣyaṃ dīpanaṃ kaphavātahṛt | [GarPur, 1, 169 30.1]
śuṇṭhīmaricapippalyaḥ kaphavātajito matāḥ | [GarPur, 1, 169 30.2]
