{MPālNigh, Abhayādivarga}
bījaṃ śrutīnāṃ sudhanam munīnāṃ jīvañjaḍānām mahadādikānām | [MPālNigh, Abhayādivarga 1.1]
āgneyamastram bhavapātakānāṃ kiṃcinmahaḥ śyāmalam āśrayāmi | [MPālNigh, Abhayādivarga 1.2]
lubdhā kapolamadhuvārimadhuvratālī kumbhasthalīmadhuvibhūṣaṇalohitāṅgī | [MPālNigh, Abhayādivarga 2.1]
māṇikyamauliriva rājati yasya maulau vighnaṃ sa dhūnayatu vighnapatiḥ sadā vaḥ | [MPālNigh, Abhayādivarga 2.2]
yo dhvāntasantatigabhīrapayodhimadhyānniṣkāsayatyaśaraṇam bhuvanaṃ nimajjat | [MPālNigh, Abhayādivarga 3.1]
dattvā jagattrayahitaḥ svakarāvalambaṃ vāñchāṃ sa vo dinakaraḥ saphalīkarotu | [MPālNigh, Abhayādivarga 3.2]
mithyāśanādi kṛtadoṣacayādrikopanadyambuvardhita upadravanakrabhīme | [MPālNigh, Abhayādivarga 4.1]
rogāmbudhau bhavajanasya nimajjato yaḥ potaḥ prayacchatu śubhāni sa kāśirājaḥ | [MPālNigh, Abhayādivarga 4.2]
kecitsanti nighaṇṭavo'tilaghavaḥ kecinmahāntaḥ pare kecid durgamanāmakāḥ katipaye bhāvasvabhāvojjhitāḥ | [MPālNigh, Abhayādivarga 5.1]
tasmānnātilaghurna cātivipulaḥ khyātādināmā satām prītyai dravyaguṇānvito'yamadhunā grantho mayā badhyate | [MPālNigh, Abhayādivarga 5.2]
sarvaṃ kāyena saṃsādhyaṃ tasyāyuḥ sthitikāraṇam | [MPālNigh, Abhayādivarga 6.1]
āyurvedopadeśastu kasya na syātsukhāvahaḥ | [MPālNigh, Abhayādivarga 6.2]
tatrāpi pūrvaṃ jñātavyā dravyanāmaguṇāguṇāḥ | [MPālNigh, Abhayādivarga 7.1]
atasta eva vakṣyante tajjñāne hi kriyākramaḥ | [MPālNigh, Abhayādivarga 7.2]
harasya bhavane jātā haritā ca svabhāvataḥ | [MPālNigh, Abhayādivarga 8.1]
harate sarvarogāṃśca tena proktā harītakī | [MPālNigh, Abhayādivarga 8.2]
jīvantī pūtanā paścādamṛtā vijayābhayā | [MPālNigh, Abhayādivarga 9.1]
rohiṇī cetakī saptabhedabhinnā harītakī | [MPālNigh, Abhayādivarga 9.2]
jīvantī jīvanodyogātpāvanātpūtanā matā | [MPālNigh, Abhayādivarga 10.1]
sudhāvadamṛtā jñeyā vijayā vijayapradā | [MPālNigh, Abhayādivarga 10.2]
nṛṇāmabhayadā yasmādabhayā tatprakīrtitā | [MPālNigh, Abhayādivarga 11.1]
rohiṇī tu guṇārohāccetanāccetakī matā | [MPālNigh, Abhayādivarga 11.2]
jīvantī svarṇavarṇābhā pūtanāsthimatī | [MPālNigh, Abhayādivarga 12.1]
amṛtā tridalā proktā vijayā tumbarūpiṇī | [MPālNigh, Abhayādivarga 12.2]
pañcāṅgī tvabhayā jñeyā matā vṛttā tu rohiṇī | [MPālNigh, Abhayādivarga 13.1]
tryaṅgī cetakī jñeyā karma tāsāmathocyate | [MPālNigh, Abhayādivarga 13.2]
sarvarogeṣu jīvantī pralepe pūtanā hitā | [MPālNigh, Abhayādivarga 14.1]
śuddhyarthamamṛtā proktā vijayā sarvarogahṛt | [MPālNigh, Abhayādivarga 14.2]
akṣiroge 'bhayā śastā rohiṇī vraṇarohiṇī | [MPālNigh, Abhayādivarga 15.1]
cetakī cūrṇayoge syātsaptadhaivam prakīrtitā | [MPālNigh, Abhayādivarga 15.2]
śoṇācchinnā guḍanibhā kiṃcidamlā kaṣāyiṇī | [MPālNigh, Abhayādivarga 16.1]
sthūlatvak sarasā svalpabījā gurvī harītakī | [MPālNigh, Abhayādivarga 16.2]
carvitā vardhayatyagniṃ peṣitā malaśodhinī | [MPālNigh, Abhayādivarga 17.1]
svinnā saṃgrāhiṇī proktā bhṛṣṭā pathyā tridoṣanut | [MPālNigh, Abhayādivarga 17.2]
grīṣme tulyaguḍāṃ susaindhavayutāṃ meghāvanaddhāmbare sārddhaṃ śarkarayā śaradyamalayā śuṇṭhyā tuṣārāgame | [MPālNigh, Abhayādivarga 18.1]
pippalyā śiśire vasantasamaye kṣaudreṇa saṃyojitāṃ rājanprāpya harītakīmiva gadā naśyantu te śatravaḥ | [MPālNigh, Abhayādivarga 18.2]
śivā harītakī pathyā cetakī vijayā jayā | [MPālNigh, Abhayādivarga 19.1]
prapathyā pramathāmoghā kāyasthā prāṇadāmṛtā | [MPālNigh, Abhayādivarga 19.2]
jīvanīyā haimavatī pūtanā pṛtanābhayā | [MPālNigh, Abhayādivarga 20.1]
vayasthā nandinī jñeyā śreyasī rohiṇī tathā | [MPālNigh, Abhayādivarga 20.2]
harītakī pañcarasālavaṇā tuvarotkaṭā | [MPālNigh, Abhayādivarga 21.1]
rūkṣoṣṇā dīpanī medhyā svādupākā rasāyinī | [MPālNigh, Abhayādivarga 21.2]
sarā buddhipradāyuṣyā cakṣuṣyā bṛṃhaṇī laghuḥ | [MPālNigh, Abhayādivarga 22.1]
śvāsakāsapramehārśaḥkuṣṭhaśophodarakṛmīn | [MPālNigh, Abhayādivarga 22.2]
vaisvaryagrahaṇīdoṣavibandhaviṣamajvarān | [MPālNigh, Abhayādivarga 23.1]
gulmādhmānavraṇacchardihikkākaṇḍūhṛdāmayān | [MPālNigh, Abhayādivarga 23.2]
kāmalāṃ śūlam ānāhaṃ plīhānaṃ cāpakarṣati | [MPālNigh, Abhayādivarga 24.1]
madhurāmlatayā vātaṃ kaṣāyasvādubhāvataḥ | [MPālNigh, Abhayādivarga 24.2]
pittaṃ hanti kaphaṃ tadvatkaṭutvena harītakī | [MPālNigh, Abhayādivarga 24.3]
adhvātikhinnaḥ parihīnatejā rūkṣaḥ kṛśo laṅghanakarśitaśca | [MPālNigh, Abhayādivarga 25.1]
pittādhiko garbhavatī ca nārī jvaryalpavīryastvabhayāṃ na khādet | [MPālNigh, Abhayādivarga 25.2]
dhātrīphalāmṛtaphalāmalakaṃ śrīphalaṃ śivam | [MPālNigh, Abhayādivarga 26.1]
tadvad dhātrīphalaṃ vṛṣyaṃ viśeṣād raktapittajit | [MPālNigh, Abhayādivarga 26.2]
amlatvāt pavanaṃ hanti pittam mādhuryaśaityataḥ | [MPālNigh, Abhayādivarga 27.1]
kaphaṃ rūkṣakaṣāyatvāt tasmāt kim adhikam phalam | [MPālNigh, Abhayādivarga 27.2]
kuryātpittaṃ tadamlatvāt kapham mādhuryaśaityataḥ | [MPālNigh, Abhayādivarga 28.1]
vātaṃ rūkṣakaṣāyatvād evaṃ kiṃ na viparyayaḥ | [MPālNigh, Abhayādivarga 28.2]
dhātryāstridoṣahantṛtvaṃ śaktyaiva munibhiḥ smṛtam | [MPālNigh, Abhayādivarga 29.1]
sambhāvanāvaśāduktā rasāderapi hetutā | [MPālNigh, Abhayādivarga 29.2]
vibhītakaḥ karṣaphalo bhūtāvāsaḥ kalidrumaḥ | [MPālNigh, Abhayādivarga 30.1]
vāsanto 'kṣo vindhyajātaḥ saṃvartastilapuṣpakaḥ | [MPālNigh, Abhayādivarga 30.2]
vibhītakaḥ svādupākaḥ kaṣāyaḥ kaphapittanut | [MPālNigh, Abhayādivarga 31.1]
uṣṇavīryo himasparśo bhedanaḥ kāsanāśanaḥ | [MPālNigh, Abhayādivarga 31.2]
rūkṣo netrahitaḥ keśyo majjāto madakārakaḥ | [MPālNigh, Abhayādivarga 32.1]
triphalaitattrayeṇa syādvarā śreṣṭhā phalottamā | [MPālNigh, Abhayādivarga 32.2]
triphalā kuṣṭhamehāsrakaphapittavināśinī | [MPālNigh, Abhayādivarga 33.1]
cakṣuṣyā ropaṇī hṛdyā vayasaḥ sthāpanī sarā | [MPālNigh, Abhayādivarga 33.2]
bhūdhātrī bahupatrā syājjaṭātāmalakī śivā | [MPālNigh, Abhayādivarga 34.1]
bhūdhātrī vātakṛttiktā kaṣāyā madhurā himā | [MPālNigh, Abhayādivarga 34.2]
pipāsākāsapittāsrakaphapāṇḍukṣatāpahā | [MPālNigh, Abhayādivarga 35.1]
prācīnāmalakam prācī nāgaraṃ raktakam matam | [MPālNigh, Abhayādivarga 35.2]
tatpakvam pittakaphakṛcchuṣkaṃ guru samīrajit | [MPālNigh, Abhayādivarga 36.1]
vāsā vṛṣaḥ siṃhamukho bhiṣaṅmātā 'ṭarūṣakaḥ | [MPālNigh, Abhayādivarga 36.2]
śuklā haimavatī caiva siṃhī syād vājidantikā | [MPālNigh, Abhayādivarga 37.1]
vāsako vātakṛt svaryaḥ kaphapittāsranāśanaḥ | [MPālNigh, Abhayādivarga 37.2]
śvāsakāsajvaracchardimehakuṣṭhakṣayāpahaḥ | [MPālNigh, Abhayādivarga 38.1]
guḍūcī kuṇḍalī chinnā vayasthāmṛtavallarī | [MPālNigh, Abhayādivarga 38.2]
chinnodbhavā chinnaruhāmṛtakandā vilāsinī | [MPālNigh, Abhayādivarga 39.1]
vatsādanī candrahāsā jīvantī cakralakṣaṇā | [MPālNigh, Abhayādivarga 39.2]
guḍūcī kaṭukā laghvī svādupākā rasāyanī | [MPālNigh, Abhayādivarga 40.1]
saṃgrāhiṇī kaṣāyoṣṇā vṛṣyā tiktāgnidīpanī | [MPālNigh, Abhayādivarga 40.2]
kāmalākuṣṭhavātāsṛgjvarapittakṛmīn jayet | [MPālNigh, Abhayādivarga 41.1]
ghṛtena vātaṃ saguḍā vibandham pittaṃ sitāḍhyā madhunā kaphaṃ ca | [MPālNigh, Abhayādivarga 41.2]
vātāsram ugraṃ rubutailamiśrā śuṃṭhyāmavātaṃ śamayed guḍūcī | [MPālNigh, Abhayādivarga 41.3]
bilvaḥ śalāṭuḥ śailūṣo mālūraśca sadāphalaḥ | [MPālNigh, Abhayādivarga 42.1]
lakṣmīphalo gandhagarbhaḥ śāṃḍilyaḥ kaṇṭakī mataḥ | [MPālNigh, Abhayādivarga 42.2]
bilvaṃ grāhi kaṣāyoṣṇaṃ kaṭu dīpanapācanam | [MPālNigh, Abhayādivarga 43.1]
hṛdyam bālaṃ laghu snigdhaṃ tiktaṃ vātakaphāpaham | [MPālNigh, Abhayādivarga 43.2]
vṛddhaṃ guru tridoṣaṃ syāddurjaram pūtimārutam | [MPālNigh, Abhayādivarga 44.1]
vidāhi viṣṭambhakaraṃ madhuraṃ vahnimāndyakṛt | [MPālNigh, Abhayādivarga 44.2]
grahaṇīkaphavātāmaśūlaghnī bilvapeśikā | [MPālNigh, Abhayādivarga 45.1]
agnimantho jayaḥ keturaraṇirvaijayantikā | [MPālNigh, Abhayādivarga 45.2]
agnimanthaḥ śvayathuhṛd vīryoṣṇaḥ kaphavātanut | [MPālNigh, Abhayādivarga 45.3]
pāṭalā kāmadūtī syātkumbhīkā kālavṛntikā | [MPālNigh, Abhayādivarga 46.1]
sthālyamoghā madhodūrtī tāmrapuṣpāmbuvāsinī | [MPālNigh, Abhayādivarga 46.2]
anyā phaleruhā śvetā kumbhīkā kāṣṭhapāṭalā | [MPālNigh, Abhayādivarga 46.3]
pāṭalāruciśophārśaḥśvāsatṛṭchardināśinī | [MPālNigh, Abhayādivarga 47.1]
anuṣṇaṃ tuvaraṃ svādu tatpuṣpaṃ kapharaktanut | [MPālNigh, Abhayādivarga 47.2]
pittātisāradāhaghnaṃ phalaṃ hikkāsrapittajit | [MPālNigh, Abhayādivarga 47.3]
kāśmīrī sarvatobhadrā śrīparṇī kṛṣṇavṛntikā | [MPālNigh, Abhayādivarga 48.1]
gambhārī kāśmarī hīrā kāśmaryo bhadraparṇikā | [MPālNigh, Abhayādivarga 48.2]
kāśmarī jvaraśūlaghnī vīryoṣṇā madhurā guruḥ | [MPālNigh, Abhayādivarga 49.1]
tatpuṣpaṃ vātalaṃ grāhi pittāsṛkpradarāpaham | [MPālNigh, Abhayādivarga 49.2]
phalaṃ rasāyanaṃ keśyaṃ bṛṃhaṇaṃ śukralaṃ guru | [MPālNigh, Abhayādivarga 50]
vātapittakṣayatṛṣṇāraktamūtravibandhanut | [MPālNigh, Abhayādivarga 51]
śyonākaḥ pṛthuśiṃbaḥ syācchukanāsaḥ kuṭannaṭaḥ | [MPālNigh, Abhayādivarga 52]
bhūtavṛkṣaścakaṭvaṅgaṣ ṭuṇṭukaḥ śalako'raluḥ | [MPālNigh, Abhayādivarga 53.1]
mayūrajaṃgho bhallūkaḥ priyañjīvaḥ | [MPālNigh, Abhayādivarga 53.2]
kaṭambharaḥ śyonāko dīpanaḥ pāke kaṭus tuvarako himaḥ | [MPālNigh, Abhayādivarga 54.1]
grāhī tikto'nilaśleṣmapittakāsāmanāśanaḥ | [MPālNigh, Abhayādivarga 54.2]
bilvādibhiḥ pañcabhirebhiretaiḥ syātpañcamūlaṃ mahadagnikāri | [MPālNigh, Abhayādivarga 55.1]
laghūṣṇatiktaṃ rasataḥ kaṣāyam medaḥkaphaśvāsasamīrahāri | [MPālNigh, Abhayādivarga 55.2]
gokṣurastrikaṭaḥ kaṇṭaphalaḥ syāt svādukaṇṭakaḥ | [MPālNigh, Abhayādivarga 56.1]
gokaṇṭako bhakṣyakaṇṭas trikaṇṭo vyāladaṃṣṭrakaḥ | [MPālNigh, Abhayādivarga 56.2]
śvadaṃṣṭraḥ sthalaśṛṅgāṭaḥ ṣaḍaṅgaḥ kṣurakastrikaḥ | [MPālNigh, Abhayādivarga 57.1]
gokṣuraḥ śītalaḥ svādur balakṛd vastiśodhanaḥ | [MPālNigh, Abhayādivarga 57.2]
pramehaśvāsakāsāśmakṛcchrahṛdrogavātajit | [MPālNigh, Abhayādivarga 58.1]
śāliparṇī dhruvā saumyā triparṇī pītanī sthirā | [MPālNigh, Abhayādivarga 58.2]
vidārigandhātiguhā dīrghamūlāṃśumatyapi | [MPālNigh, Abhayādivarga 59.1]
śāliparṇī guruśchardijvaraśvāsātisāranut | [MPālNigh, Abhayādivarga 59.2]
śoṣadoṣatrayaharā bṛṃhaṇyuṣṇā rasāyinī | [MPālNigh, Abhayādivarga 60.1]
pṛṣṭhiparṇī kroṣṭupucchī dhāvanī kalaśī guhā | [MPālNigh, Abhayādivarga 60.2]
śṛgālavṛntāṅghribalā pṛthakparṇī ca parṇikā | [MPālNigh, Abhayādivarga 60.3]
pṛśniparṇī laghur vṛṣyā madhuroṣṇā vināśayet | [MPālNigh, Abhayādivarga 60.4]
raktātisāratṛḍdāhadoṣatrayavamijvarān | [MPālNigh, Abhayādivarga 61.1]
bṛhatī sthūlabhaṇṭākī viśadā ca mahoṭikā | [MPālNigh, Abhayādivarga 61.2]
vārtākī mahatī siṃhī kaṇṭakī rāṣṭrikā kulī | [MPālNigh, Abhayādivarga 61.3]
bṛhatī grāhiṇī hṛdyā pācanī kaphavātajit | [MPālNigh, Abhayādivarga 62.1]
uṣṇā kuṣṭhajvaraśvāsaśūlakāsāgnimāndyahṛt | [MPālNigh, Abhayādivarga 62.2]
kaṇṭālikā kaṇṭakinī kaṇṭakārī nidagdhikā | [MPālNigh, Abhayādivarga 63.1]
duḥsparśā dhāvanī kṣudrā syād vyāghrī duḥpradharṣiṇī | [MPālNigh, Abhayādivarga 63.2]
sitakṣudrā candrahāsā lakṣmaṇā kṣetradūtikā | [MPālNigh, Abhayādivarga 64]
kaṇṭakārī sarā tiktā kaṭukā dīpanī laghuḥ | [MPālNigh, Abhayādivarga 65.1]
rūkṣoṣṇā pācanī kāsaśvāsajvarakaphānilān | [MPālNigh, Abhayādivarga 65.2]
nihanti pīnasam pārśvapīḍākṛcchrahṛdāmayān | [MPālNigh, Abhayādivarga 66.1]
tadvatproktā sitakṣudrā viśeṣād garbhakāriṇī | [MPālNigh, Abhayādivarga 66.2]
hrasvākhyam pañcamūlaṃ syāt pañcabhir gokṣurādibhiḥ | [MPālNigh, Abhayādivarga 67.1]
balyam pittānilaharaṃ nātyuṣṇaṃ svādu bṛṃhaṇam | [MPālNigh, Abhayādivarga 67.2]
etābhyāṃ pañcamūlābhyāṃ daśamūlamudāhṛtam | [MPālNigh, Abhayādivarga 67.3]
doṣatrayaśvāsakāsaśiraḥpīḍāpatantrakān | [MPālNigh, Abhayādivarga 67.4]
tandrāsvedajvarānāhārucipārśvarujo jayet | [MPālNigh, Abhayādivarga 67.5]
ṛddhiḥ sukhaṃ yugaṃ lakṣmīḥ siddhiḥ sarvajanapriyā | [MPālNigh, Abhayādivarga 68.1]
ṛṣiśreṣṭhā rathāṅgī syān maṅgalā śrāvaṇī vasuḥ | [MPālNigh, Abhayādivarga 68.2]
yogyaṃ yugyā tuṣṭirāśir vṛddhirapyetadāhvayā | [MPālNigh, Abhayādivarga 69.1]
ṛddhir balyā tridoṣaghnī śukralā madhurā guruḥ | [MPālNigh, Abhayādivarga 69.2]
vṛddhirgarbhapradā śītā vṛṣyā kāsakṣayāmanut | [MPālNigh, Abhayādivarga 70.1]
kākolī madhurā vīrā kāyasthā kṣīraśuklikā | [MPālNigh, Abhayādivarga 70.2]
dhvāṃkṣolī vāyasolī syāt svādumāṃsī payasvinī | [MPālNigh, Abhayādivarga 70.3]
dvitīyā kṣīrakākolī śatāhvā kṣīriṇī matā | [MPālNigh, Abhayādivarga 71.1]
kākolīyugalaṃ śītaṃ śukralam madhuraṃ guru | [MPālNigh, Abhayādivarga 71.2]
jayet samīradāhāsrapittaśoṣatṛṣājvarān | [MPālNigh, Abhayādivarga 72.1]
medā jñeyā śāliparṇī divyā medobhavādhvarā | [MPālNigh, Abhayādivarga 72.2]
mahāmedā vasucchidrā nṛdantī devatāmaṇiḥ | [MPālNigh, Abhayādivarga 72.3]
medāyugmaṃ guru svādu vṛṣyaṃ stanyakaphāvaham | [MPālNigh, Abhayādivarga 73.1]
bṛṃhaṇaṃ śītalam pittaraktakṣayasamīranut | [MPālNigh, Abhayādivarga 73.2]
jīvako madhuraḥ śṛṅgī hrasvāṅgaḥ kūrcaśīrṣakaḥ | [MPālNigh, Abhayādivarga 74.1]
ṛṣabho dhīra indrākṣo viṣāṇī durdharo vṛṣaḥ | [MPālNigh, Abhayādivarga 74.2]
jīvakarṣabhakau balyau śītau śukrakaphapradau | [MPālNigh, Abhayādivarga 75.1]
harataḥ pittadāhāsrakārśyavātakṣayāmayān | [MPālNigh, Abhayādivarga 75.2]
aṣṭavargo 'ṣṭabhir dravyair etaiḥ śīto'tiśukralaḥ | [MPālNigh, Abhayādivarga 76.1]
bṛṃhaṇaḥ pittadāhāsraśoṣaghnaḥ stanyagarbhakṛt | [MPālNigh, Abhayādivarga 76.2]
jīvantī jīvanī jīvā jīvanīyā yaśaskarī | [MPālNigh, Abhayādivarga 77.1]
śākaśreṣṭhā jīvabhadrā maṅgalyā jīvavardhinī | [MPālNigh, Abhayādivarga 77.2]
jīvantī śītalā svāduḥ snigdhā doṣatrayāpahā | [MPālNigh, Abhayādivarga 78.1]
rasāyanī balakarī cakṣuṣyā grāhiṇī laghuḥ | [MPālNigh, Abhayādivarga 78.2]
madhuyaṣṭī klītanakaṃ yaṣṭīmadhu madhūlikā | [MPālNigh, Abhayādivarga 79.1]
yaṣṭyāhvam madhukaṃ yaṣṭīmadhukaṃ jalajā madhu | [MPālNigh, Abhayādivarga 79.2]
madhuyaṣṭī guruḥ śītā balyā tṛṭchardipittanut | [MPālNigh, Abhayādivarga 80]
māṣaparṇī kṛṣṇavṛntā kāmbojī hayapucchikā | [MPālNigh, Abhayādivarga 80.1]
māṃsamāṣā siṃhamukhī svādumāṣā mahāsahā | [MPālNigh, Abhayādivarga 80.2]
mudgaparṇī kṣudrasahā śūrpaparṇī kuraṅginī | [MPālNigh, Abhayādivarga 81.1]
vanajā riṅgaṇī śivī siṃhī mārjāragandhikā | [MPālNigh, Abhayādivarga 81.2]
māṣaparṇī himā tiktā rūkṣā śukrabalāsakṛt | [MPālNigh, Abhayādivarga 82.1]
madhurā grāhiṇī śoṣavātapittajvarāsranut | [MPālNigh, Abhayādivarga 82.2]
tadvadbhavenmudgaparṇī tridoṣāsraharā laghuḥ | [MPālNigh, Abhayādivarga 82.3]
jīvantī śūrpaparṇīyuk kākolyau jīvakarṣabhau | [MPālNigh, Abhayādivarga 83.1]
medāyaṣṭīti madhuro jīvanīyo gaṇaḥ smṛtaḥ | [MPālNigh, Abhayādivarga 83.2]
śukrakṛd bṛṃhaṇaḥ śītaḥ stanyagarbhakaphapradaḥ | [MPālNigh, Abhayādivarga 84.1]
raktapittatṛṣāśoṣajvaradāhakṣatāpahaḥ | [MPālNigh, Abhayādivarga 84.2]
eraṇḍo dīrghadaṇḍaḥ syāt taruṇo vardhamānakaḥ | [MPālNigh, Abhayādivarga 85.1]
citraḥ paṃcāṅgulo vyāghrapuccho gandharvahastakaḥ | [MPālNigh, Abhayādivarga 85.2]
raktairaṇḍo hastikarṇo vyāghro vyāghrataloruvuḥ | [MPālNigh, Abhayādivarga 86.1]
uttānapattro durvāta āmavairī ca cañculaḥ | [MPālNigh, Abhayādivarga 86.2]
eraṇḍayugmam madhuram uṣṇaṃ guru vināśayet | [MPālNigh, Abhayādivarga 87.1]
śophakaṭīvastiśiraḥpīḍodarajvarān | [MPālNigh, Abhayādivarga 87.2]
bradhnaśvāsakaphānāhakāsakuṣṭhāmamārutān | [MPālNigh, Abhayādivarga 88.1]
tatphalam bhedanaṃ svādu śāramuṣṇaṃ samīrajit | [MPālNigh, Abhayādivarga 88.2]
sārivā śāradā sphotā gopakanyā pratānikā | [MPālNigh, Abhayādivarga 89.1]
gopāṅganā gopavallī latāhvā kāṣṭhasārivā | [MPālNigh, Abhayādivarga 89.2]
sārivānyā kṛṣṇamūlī bhadrā candanasārivā | [MPālNigh, Abhayādivarga 90.1]
sārivāyugalaṃ svādu snigdhaṃ śukrakaraṃ guru | [MPālNigh, Abhayādivarga 90.2]
doṣatrayāsrapradarajvarātīsāranāśanam | [MPālNigh, Abhayādivarga 90.3]
yāso marudbhavo 'nantā dīrghamūlo yavāsakaḥ | [MPālNigh, Abhayādivarga 91.1]
bālapattraḥ samudrānto dūramūlo 'tikaṇṭakaḥ | [MPālNigh, Abhayādivarga 91.2]
dhanvayāsas tāmramūlī duḥsparśā syād durālabhā | [MPālNigh, Abhayādivarga 92.1]
vāsakaḥ kacchurā tāmramūlā dhanvayavāsakaḥ | [MPālNigh, Abhayādivarga 92.2]
yāsaḥ svāduḥ sarastikto himaḥ pittaharo laghuḥ | [MPālNigh, Abhayādivarga 93.1]
hanti raktakaphabhrāntīs tadvaddhanvayavāsakaḥ | [MPālNigh, Abhayādivarga 93.2]
muṇḍī bhikṣuḥ parivrājī śrāvaṇī syāt tapodhanā | [MPālNigh, Abhayādivarga 94.1]
śrāvaṇā śrīmatī muṇḍā tiktā śravaṇaśīrṣakā | [MPālNigh, Abhayādivarga 94.2]
muṇḍī tiktā kaṭuḥ pāke vīryoṣṇā madhurā laghuḥ | [MPālNigh, Abhayādivarga 95.1]
medhyā gaṇḍāpacīchardikṛmiyonyartipāṇḍujit | [MPālNigh, Abhayādivarga 95.2]
mahāmuṇḍī lobhanīyā chinnagranthinikā matā | [MPālNigh, Abhayādivarga 96.1]
bhūtavṛkṣā kulahalālambuṣā bhūkadambikā | [MPālNigh, Abhayādivarga 96.2]
kadambapuṣpī muṇḍīvad guṇair bhūmikadambakaḥ | [MPālNigh, Abhayādivarga 97.1]
apāmārgastu śikharī kiṇihī kharamañjarī | [MPālNigh, Abhayādivarga 97.2]
adhaḥśalyaḥ śaikharikaḥ pratyakpuṣpī mayūrakaḥ | [MPālNigh, Abhayādivarga 98.1]
apāmārgaḥ saras tīkṣṇo dīpanaḥ kaphavātanut | [MPālNigh, Abhayādivarga 98.2]
nihanti dadrusidhmārśaḥkaṇḍūśūlodarāpacīḥ | [MPālNigh, Abhayādivarga 98.3]
anyo rakto vṛttaphalo vaśiraḥ kapipippalī | [MPālNigh, Abhayādivarga 99.1]
apāmārgo 'ruṇo vātaviṣṭambhī kaphanāśanaḥ | [MPālNigh, Abhayādivarga 99.2]
ūnaḥ pūrvaguṇai rūkṣas tatpatraṃ raktapittajit | [MPālNigh, Abhayādivarga 99.3]
kampillo rocano raktacūrṇako vraṇaśodhanaḥ | [MPālNigh, Abhayādivarga 100.1]
lohito raktaśamano recī rañjanako mataḥ | [MPālNigh, Abhayādivarga 100.2]
kampillaḥ kaphapittāsrakrimigulmodaravraṇān | [MPālNigh, Abhayādivarga 101.1]
hanti recī kaṭūṣṇaśca tacchākaṃ grāhi śītalam | [MPālNigh, Abhayādivarga 101.2]
dantī ghuṇapriyā nāgadantī śīghrānukūlinī | [MPālNigh, Abhayādivarga 102.1]
upacitrā nikumbhā syād viśalyodumbaracchadā | [MPālNigh, Abhayādivarga 102.2]
ākhuparṇī viṣairaṇḍā dravantī śambarī matā | [MPālNigh, Abhayādivarga 103.1]
mūsikāhvā sutaśreṇī pratyakśreṇī ca phañjikā | [MPālNigh, Abhayādivarga 103.2]
dantīdvayaṃ saram pākarasayoḥ kaṭu dīpanam | [MPālNigh, Abhayādivarga 104.1]
tīkṣṇoṣṇaṃ hanti pittāsrakaphaśophodarakṛmīn | [MPālNigh, Abhayādivarga 104.2]
jayapālo dantibījaṃ khyātaṃ tat tittirīphalam | [MPālNigh, Abhayādivarga 105.1]
jayapālo guruḥ snigdho recī pittakaphāpahaḥ | [MPālNigh, Abhayādivarga 105.2]
mūrvā madhurasā devī pṛthakparṇī triparṇyapi | [MPālNigh, Abhayādivarga 106.1]
devaśreṇī svādurasā snigdhaparṇī ca moraṭā | [MPālNigh, Abhayādivarga 106.2]
jālinī dīpanī tiktavalkalā ca pṛthaktvacā | [MPālNigh, Abhayādivarga 107.1]
madhuśravā madhuśreṇī sruvā madhumatī ca sā | [MPālNigh, Abhayādivarga 107.2]
laghuparṇī madhūlī ca pīluparṇī ca pīlunī | [MPālNigh, Abhayādivarga 108.1]
gopavallī tejanī ca mūrvā vṛṣyā balapradā | [MPālNigh, Abhayādivarga 108.2]
śleṣmakṛt pittavātaghnī grāhiṇī gulmanāśinī | [MPālNigh, Abhayādivarga 108.3]
tṛvṛt kumbhāruṇā tryasrā bhaṇḍī koṭaravāsinī | [MPālNigh, Abhayādivarga 109.1]
sarvānubhūtis trivṛtā tripuṭā saralā sitā | [MPālNigh, Abhayādivarga 109.2]
tṛvṛt tiktā sarā rūkṣā svādur uṣṇā samīranut | [MPālNigh, Abhayādivarga 110.1]
kaṭuḥ pāke jvaraśleṣmapittaśophodarāpahā | [MPālNigh, Abhayādivarga 110.2]
tṛvṛt kālā kālameṣī kālaparṇyardhacandrikā | [MPālNigh, Abhayādivarga 111.1]
suṣeṇā syānmālavikā masūravidalā matā | [MPālNigh, Abhayādivarga 111.2]
tṛvṛt kālā hīnaguṇā tasyās tīvravirecinī | [MPālNigh, Abhayādivarga 112.1]
mūrcchādāhamadabhrāntikaṇṭhotkarṣaṇakāriṇī | [MPālNigh, Abhayādivarga 112.2]
aindravāruṇyathendrāhvā vṛṣabhākṣī gavādinī | [MPālNigh, Abhayādivarga 113.1]
indravāruḥ kṣudraphalā viśālaindrī vṛṣādinī | [MPālNigh, Abhayādivarga 113.2]
anyendravāruṇī citraphalā citrā mahāphalā | [MPālNigh, Abhayādivarga 114.1]
ātmarakṣā nāgadantī trapusī gajacirbhaṭī | [MPālNigh, Abhayādivarga 114.2]
śvetapuṣpāmṛgākṣī ca tathā yakṣasurā matā | [MPālNigh, Abhayādivarga 115.1]
marudbhavā kṛmīkumbhā citrā devī ca kīrtitā | [MPālNigh, Abhayādivarga 115.2]
indravārudvayaṃ tiktaṃ kaṭu pāke saraṃ laghu | [MPālNigh, Abhayādivarga 116.1]
vīryoṣṇaṃ kāmalāpittakaphaplīhodarāpaham | [MPālNigh, Abhayādivarga 116.2]
āragvadho rājavṛkṣaḥ śamyākaḥ kṛtamālakaḥ | [MPālNigh, Abhayādivarga 117.1]
vyādhighātaḥ karṇikāraḥ pragrahaś canuraṅgulaḥ | [MPālNigh, Abhayādivarga 117.2]
ārogyaśimbī svarṇadruḥ karṇī dīrghaphalo mataḥ | [MPālNigh, Abhayādivarga 117.3]
āragvadho guruḥ svāduḥ śītalomṛdurecanaḥ | [MPālNigh, Abhayādivarga 118.1]
jvarahṛdrogapittāsravātodāvartaśūlajit | [MPālNigh, Abhayādivarga 118.2]
tatpuṣpaṃ vātalaṃ grāhi tiktam pittakaphāpaham | [MPālNigh, Abhayādivarga 119.1]
tanmajjā madhuraḥ pāke snigdhaḥ pittasamīrajit | [MPālNigh, Abhayādivarga 119.2]
nīlinī nīlikā grāmyā śrīphalā bhāravāhinī | [MPālNigh, Abhayādivarga 120.1]
rañjinī kālikā melā tūṇī tutthā viśodhinī | [MPālNigh, Abhayādivarga 120.2]
nālinī recanī tiktā keśyā mohabhramāvahā | [MPālNigh, Abhayādivarga 121.1]
uṣṇā hantyudaraplīhavātaraktakaphānilān | [MPālNigh, Abhayādivarga 121.2]
kaṭukā rohiṇī tiktā cakrāṅgā kaṭurohiṇī | [MPālNigh, Abhayādivarga 122.1]
matsyapittā kāṇḍaruhā kṛṣṇabhedā dvijāṅgikā | [MPālNigh, Abhayādivarga 122.2]
aśokarohiṇī matsyaśakalā śakulādinī | [MPālNigh, Abhayādivarga 123.1]
kaṭukī kaṭukā pāke tiktā rūkṣā sarā laghuḥ | [MPālNigh, Abhayādivarga 123.2]
himā hanti kṛmiśvāsadāhapittakaphajvarān | [MPālNigh, Abhayādivarga 123.3]
aṅkollakas tāmraphalaḥ pītasāro nikocakaḥ | [MPālNigh, Abhayādivarga 124.1]
guptasneho virecī syād bhūsutā dīrghakīlakaḥ | [MPālNigh, Abhayādivarga 124.2]
aṅkollakaḥ kaṭuḥ snigdhastīkṣṇoṣṇas tuvaro laghuḥ | [MPālNigh, Abhayādivarga 125.1]
recanaḥ kṛmiśūlāmaśoṣaśleṣmaviṣāpahaḥ | [MPālNigh, Abhayādivarga 125.2]
tatphalaṃ śītalaṃ svādu śleṣmalam bṛṃhaṇaṃ guru | [MPālNigh, Abhayādivarga 125.3]
balyaṃ virecanaṃ vātapittadāhakṣayāsrajit | [MPālNigh, Abhayādivarga 126.1]
sehuṇḍo vajratuṇḍastu gaṇḍīro vajradaṇḍakaḥ | [MPālNigh, Abhayādivarga 126.2]
snuhī samantadugdhāsipattro vajrī mahātaruḥ | [MPālNigh, Abhayādivarga 126.3]
sehuṇḍo recanas tīkṣṇo dīpanaḥ kaṭuko guruḥ | [MPālNigh, Abhayādivarga 127.1]
śūlāmāṣṭhīlikādhmānagulmaśophodarānilān | [MPālNigh, Abhayādivarga 127.2]
hanti dūṣīviṣaplīhakuṣṭhonmādāśmapāṇḍutāḥ | [MPālNigh, Abhayādivarga 127.3]
nimbo niyamano netāriṣṭaḥ syāt pāribhadrakaḥ | [MPālNigh, Abhayādivarga 128.1]
sutiktaḥ sarvatobhadraḥ picumandaḥ subhadrakaḥ | [MPālNigh, Abhayādivarga 128.2]
nimbaḥ śīto laghur grāhī kaṭupāko 'gnivātakṛt | [MPālNigh, Abhayādivarga 129.1]
vraṇapittakaphacchardikuṣṭhahṛllāsamehanut | [MPālNigh, Abhayādivarga 129.2]
nimbapatraṃ smṛtaṃ netryaṃ kṛmipittaviṣapraṇut | [MPālNigh, Abhayādivarga 130.1]
vātalaṃ kaṭupākaṃ ca sarvārocakakuṣṭhanut | [MPālNigh, Abhayādivarga 130.2]
apakvam pācayennimbaṃ pakvaṃ ca pariśodhayet | [MPālNigh, Abhayādivarga 131.1]
tatphalam bhedanaṃ snigdhamuṣṇaṃ kuṣṭhaharaṃ laghu | [MPālNigh, Abhayādivarga 131.2]
mahānimbo nimbavaraḥ kārmuko viṣamuṣṭikaḥ | [MPālNigh, Abhayādivarga 132.1]
ramyako girikodrekaḥ kṣīraḥ syāt keśamuṣṭikaḥ | [MPālNigh, Abhayādivarga 132.2]
kaivartaḥ śākaśālaśca giripattraḥ supārśvakaḥ | [MPālNigh, Abhayādivarga 133.1]
mahānimbo himo rūkṣas tikto grāhī kaṣāyakaḥ | [MPālNigh, Abhayādivarga 133.2]
kaphapittakṛmichardikuṣṭhahṛllāsaraktajit | [MPālNigh, Abhayādivarga 134.1]
kirātatiktaḥ kairāto bhūnimbo rāmasenakaḥ | [MPālNigh, Abhayādivarga 134.2]
kirātatiktako haimaḥ kāṇḍatiktaḥ kirātakaḥ | [MPālNigh, Abhayādivarga 135.1]
naipālaḥ kathitaścānyo jātibhedo jvarāntakṛt | [MPālNigh, Abhayādivarga 135.2]
nāḍītikto'rdhatiktaḥ syānnidrāriḥ sannipātahā | [MPālNigh, Abhayādivarga 136.1]
kirāto vātalo rūkṣaḥ śītas tiktako laghuḥ | [MPālNigh, Abhayādivarga 136.2]
sannipātajvaraśvāsakaphapittāsradāhanut | [MPālNigh, Abhayādivarga 137.1]
saro laghuḥ tiktahimo balāsapittāsraśophajvarakāsatṛḍghnaḥ | [MPālNigh, Abhayādivarga 137.2]
bhūnimbo vātalo rūkṣaḥ kaphapittajvarāpahaḥ | [MPālNigh, Abhayādivarga 137.3]
kuṭajaḥ kūṭajaḥ koṭī vatsako girimallikā | [MPālNigh, Abhayādivarga 138.1]
kaliṅgo mallikāpuṣpa indravṛkṣo'tha vṛkṣakaḥ | [MPālNigh, Abhayādivarga 138.2]
tucchako varatiktaśca śakradruḥ pāṇḍuradrumaḥ | [MPālNigh, Abhayādivarga 139.1]
śatakratudrumaḥ kośī nīlayaṣṭiśca mallikā | [MPālNigh, Abhayādivarga 139.2]
kuṭajaḥ kaṭuko rūkṣo dīpanas tuvaro himaḥ | [MPālNigh, Abhayādivarga 140.1]
arśo'tisārapittāsrakaphatṛṣṇāmakuṣṭhanut | [MPālNigh, Abhayādivarga 140.2]
phalāni tasyendrayavāḥ śakrāhvaṃ ca kaliṅgakam | [MPālNigh, Abhayādivarga 141.1]
tathā vatsakabījāni proktā bhadrayavās tathā | [MPālNigh, Abhayādivarga 141.2]
indrayavas tridoṣaghnaḥ saṃgrāhī śītalaḥ kaṭuḥ | [MPālNigh, Abhayādivarga 142.1]
jvarātisāraraktārśaḥkṛmikuṣṭhavisarpanut | [MPālNigh, Abhayādivarga 142.2]
madanaś chardano rāṭhaḥ piṇḍī piṇḍītakaḥ phalaḥ | [MPālNigh, Abhayādivarga 143.1]
tagaraḥ karahāṭaśca śalyako viṣapuṣpakaḥ | [MPālNigh, Abhayādivarga 143.2]
snehapiṇḍītakaścaiva bastiśodhana eva ca | [MPālNigh, Abhayādivarga 144.1]
chardano vāmanaścaiva sa ca gālaḥ prakīrtitaḥ | [MPālNigh, Abhayādivarga 144.2]
madano vāntikṛcchrotravraṇastrāvavināśanaḥ | [MPālNigh, Abhayādivarga 145.1]
rūkṣaḥ kuṣṭhakaphānāhaśophagulmavraṇāpahaḥ | [MPālNigh, Abhayādivarga 145.2]
kaṅkuṣṭhakaṃ kākakuṣṭhaṃ recanaṃ raṅganāyakam | [MPālNigh, Abhayādivarga 146.1]
varāṅgapupulakaṃ hāsaṃ śodhanaṃ kiñjavālukam | [MPālNigh, Abhayādivarga 146.2]
kaṅkuṣṭhaṃ recanaṃ tiktaṃ kaṭūṣṇaṃ varṇakārakam | [MPālNigh, Abhayādivarga 147.1]
kṛmiśothodarādhmānagulmānāhakaphāpaham | [MPālNigh, Abhayādivarga 147.2]
hemāhvā kanakakṣīrī hemakṣīrī ca kāñcanī | [MPālNigh, Abhayādivarga 148.1]
kṣīriṇī kāñcanakṣīrī kaṭuparṇī ca karṣiṇī | [MPālNigh, Abhayādivarga 148.2]
tiktā haimavatī dugdhā hemadugdhā himāvatī | [MPālNigh, Abhayādivarga 149.1]
svarṇakṣīrī svarṇadugdhā suvarṇakṣīrikāpi ca | [MPālNigh, Abhayādivarga 149.2]
pītadugdhā haimavatī tiktadugdhā himādrijā | [MPālNigh, Abhayādivarga 150.1]
hemāhvā recanī tiktā mādinyutkleśakāriṇī | [MPālNigh, Abhayādivarga 150.2]
kṛmipāṇḍukaphānāhaviṣakuṣṭhavināśinī | [MPālNigh, Abhayādivarga 150.3]
sātalā saptalā sārā vidulā vimalā matā | [MPālNigh, Abhayādivarga 151.1]
bahuphenā carmakasā phenā dīptā tu nālikā | [MPālNigh, Abhayādivarga 151.2]
sātalā kaṭukā pāke vātalā śītalā laghuḥ | [MPālNigh, Abhayādivarga 152.1]
tiktā śophakaphānāhapittodāvartaraktajit | [MPālNigh, Abhayādivarga 152.2]
aśmantako yugmapattraḥ kuśalī pāpanāśanaḥ | [MPālNigh, Abhayādivarga 153.1]
ślakṣmatvag aśmayoniḥ syāt pāṣāṇāntaka eva ca | [MPālNigh, Abhayādivarga 153.2]
dvitīyo 'śmantakaścaiva guṇatastu smṛto 'nyathā | [MPālNigh, Abhayādivarga 154.1]
aśmantastuvaro grāhī śītoṣṇaḥ kaphavātajit | [MPālNigh, Abhayādivarga 154.2]
nihanti galagaṇḍāsragaṇḍamālāgalāmayān | [MPālNigh, Abhayādivarga 155.1]
tatphalaṃ lekhanaṃ grāhi guru śleṣmānilāpaham | [MPālNigh, Abhayādivarga 155.2]
tanmaṣī śastraghāte tu śreṣṭhā ca vraṇaropaṇe | [MPālNigh, Abhayādivarga 155.3]
kāñcanāraḥ kāñcanakaḥ pākārī raktapuṣpakaḥ | [MPālNigh, Abhayādivarga 156.1]
kovidāro'sya bhedaḥ syātkuddālaḥ kuṇḍalī kulī | [MPālNigh, Abhayādivarga 156.2]
tāmrapuṣpaś camariko mahāyamalapattrakaḥ | [MPālNigh, Abhayādivarga 157.1]
āsphotoddālakaḥ svalpakeśaraśca kulāhalaḥ | [MPālNigh, Abhayādivarga 157.2]
kāñcanāro himo grāhī tuvaraḥ śleṣmapittajit | [MPālNigh, Abhayādivarga 158.1]
kṛmikuṣṭhagudabhraṃśagaṇḍamālāvraṇāpahaḥ | [MPālNigh, Abhayādivarga 158.2]
kovidāro'pi tadvatsyāt puṣpaṃ śītaṃ tayorlaghu | [MPālNigh, Abhayādivarga 159.1]
rūkṣaṃ saṃgrāhi pittāsrapradarakṣatakāsanut | [MPālNigh, Abhayādivarga 159.2]
nirguṇḍī śvetakusumā sindukaḥ sinduvārakaḥ | [MPālNigh, Abhayādivarga 160.1]
bhūtakeśyaparo nīlasinduko nīlapuṣpakaśephālikā | [MPālNigh, Abhayādivarga 160.2]
śītabhīrur varṇako nīlamañjariḥ | [MPālNigh, Abhayādivarga 160.3]
nirguṇḍī smṛtidā tiktā kaṣāyā kaṭukā laghuḥ | [MPālNigh, Abhayādivarga 161.1]
keśyā netrahitā hanti śūlaśothāmamārutān | [MPālNigh, Abhayādivarga 161.2]
kṛmikuṣṭhānilaśleṣmavraṇāruciviṣāpahā | [MPālNigh, Abhayādivarga 161.3]
ajaśṛṅgī meṣaśṛṅgī sarpadaṃṣṭrā ca kīrtitā | [MPālNigh, Abhayādivarga 162.1]
tiktadugdhākṣibhaiṣajyaṃ putraśreṇī viṣāṇikā | [MPālNigh, Abhayādivarga 162.2]
matā sā vṛścikālīti trapusīmapare jaguḥ | [MPālNigh, Abhayādivarga 162.3]
uṣṭrī lomaśapuṣpā ca dhīvṛkṣā ghanaśṛṅgikā | [MPālNigh, Abhayādivarga 163.1]
viṣaghnā pādavṛkṣaśca kālī cakṣuṣya eva ca | [MPālNigh, Abhayādivarga 163.2]
vāmāvartā viṣaharī kālikā netrabheṣajā | [MPālNigh, Abhayādivarga 164.1]
sakṣīrā karkaśā yugmaphalā cottaravāhinī | [MPālNigh, Abhayādivarga 164.2]
māṣaparṇyalparomā ca meṣavallīti kīrtitā | [MPālNigh, Abhayādivarga 165.1]
dvitīyā dakṣiṇāvartā vṛścikālī viṣāṇikā | [MPālNigh, Abhayādivarga 165.2]
aparā vṛścikā pattrī tathā carmakavṛntikā | [MPālNigh, Abhayādivarga 166.1]
badarā meghapuṣpā ca tathā bhāsurapuṣpikā | [MPālNigh, Abhayādivarga 166.2]
kāsajidvātaśamanī vṛścikālī viṣāpahā | [MPālNigh, Abhayādivarga 167]
punarnavā viśākhaśca raktapuṣpā śivāṭikā | [MPālNigh, Abhayādivarga 168.1]
krūrakaḥ kṣudravarṣābhūr dīrghapattraśca kṣudrakaḥ | [MPālNigh, Abhayādivarga 168.2]
punarnavā sarā tiktā rūkṣoṣṇā madhurā kaṭuḥ | [MPālNigh, Abhayādivarga 169.1]
śophānilavraṇaśleṣmaharā rucyā rasāyanī | [MPālNigh, Abhayādivarga 169.2]
punarnavāruṇā tiktā raktapuṣpā kaṭhillakaḥ | [MPālNigh, Abhayādivarga 170.1]
krūrakaḥ kṣudravarṣābhūr varṣaketuḥ śivāṭikā | [MPālNigh, Abhayādivarga 170.2]
punarnavāruṇā tiktā kaṭupākā himā laghuḥ | [MPālNigh, Abhayādivarga 171.1]
vātalā grāhiṇī śleṣmaraktavidradhināśinī | [MPālNigh, Abhayādivarga 171.2]
rāsnā raktā yuktarasā rasanā gandhanākuliḥ | [MPālNigh, Abhayādivarga 172.1]
sugandhimūlātirasā śreyasī subahā rasā | [MPālNigh, Abhayādivarga 172.2]
rāsnāmapācanī tiktā gurūṣṇā śleṣmavātajit | [MPālNigh, Abhayādivarga 173.1]
śophaśvāsasamīrāsravātaśothodarāpahā | [MPālNigh, Abhayādivarga 173.2]
aśvagandhā turaṅgāhvā gokarṇāśvāvarohakaḥ | [MPālNigh, Abhayādivarga 174.1]
vārāhakarṇī varadā balyā vājīkarī vṛṣā | [MPālNigh, Abhayādivarga 174.2]
aśvagandhānilaśleṣmaśophaśvitrakṣayāpahā | [MPālNigh, Abhayādivarga 175.1]
balyā rasāyanī tiktā kaṣāyoṣṇātiśukralā | [MPālNigh, Abhayādivarga 175.2]
prasāriṇī rājabalā cāruparṇī pratānikā | [MPālNigh, Abhayādivarga 176.1]
saraṇī sāraṇī bhadraparṇī suprasarā sarā | [MPālNigh, Abhayādivarga 176.2]
prasāriṇī gururvṛṣyā vartmasandhānakṛtsarā | [MPālNigh, Abhayādivarga 177.1]
vīryoṣṇā vātanuttiktā vātaraktakaphāpahā | [MPālNigh, Abhayādivarga 177.2]
śatāvarī dvīpiśatrur dvīpikādharakaṇṭakā | [MPālNigh, Abhayādivarga 178.1]
nārāyaṇī śatapadī śatāhvā bahupattrikā | [MPālNigh, Abhayādivarga 178.2]
śatāvarī guruḥ śītā svāduḥ snigdhā rasāyanī | [MPālNigh, Abhayādivarga 179.1]
śukrastanyakarā balyā vātapittāsraśophajit | [MPālNigh, Abhayādivarga 179.2]
śatāvaryūrdhvakaṇṭānyā pīvarīndīvarī | [MPālNigh, Abhayādivarga 180.1]
abhīrur bahupattrā ca mahāpuruṣadantikā | [MPālNigh, Abhayādivarga 180.2]
sahasravīryā keśī syāttuṅginī sūkṣmapattrikā | [MPālNigh, Abhayādivarga 181.1]
mahāśatāvarī medhyā hṛdyā rasāyanī | [MPālNigh, Abhayādivarga 181.2]
śītavīryā nihantyarśograhaṇīnayanāmayān | [MPālNigh, Abhayādivarga 181.3]
balā vāṭyālakā śītapākī vāṭyodanāhvayā | [MPālNigh, Abhayādivarga 182.1]
bhadraudanī samaṅgā syātsamāṃśā kharayaṣṭikā | [MPālNigh, Abhayādivarga 182.2]
mahābalā vīrapuṣpī sahadevī bṛhadbalā | [MPālNigh, Abhayādivarga 183.1]
vāṭyāyinī devasahā vāṭyā syātpītapuṣpikā | [MPālNigh, Abhayādivarga 183.2]
gandhavarṇā mahāgandhā varṣāpuṣpā prasādinī | [MPālNigh, Abhayādivarga 183.3]
bālikātibalā bhāradvājī syād akṣagandhinī | [MPālNigh, Abhayādivarga 184.1]
gāṅgerukī nāgabalā viśvedevā gavedhukā | [MPālNigh, Abhayādivarga 184.2]
balācatuṣṭayaṃ śītaṃ madhuram balakāntikṛt | [MPālNigh, Abhayādivarga 185.1]
snigdhaṃ grāhi samīrāsrapīnasakṣatanāśanam | [MPālNigh, Abhayādivarga 185.2]
āsām bṛhadbalā kṛcchraṃ hanti vātānulominī | [MPālNigh, Abhayādivarga 186.1]
gurvī nāgabalā vṛṣyā viśeṣād raktapittajit | [MPālNigh, Abhayādivarga 186.2]
balyā rasāyanī puṃstvavardhinī bṛṃhaṇī tathā | [MPālNigh, Abhayādivarga 187.1]
tasyāḥ phalaṃ himaṃ svādustambhanaṃ guru lekhanam | [MPālNigh, Abhayādivarga 187.2]
nibandhādhmānajananaṃ raktapittanibarhaṇam | [MPālNigh, Abhayādivarga 187.3]
tejasvinī tejavatī tejinyalaghuvalkalā | [MPālNigh, Abhayādivarga 188.1]
mahaujasī pārijātā śītā tiktātitejinī | [MPālNigh, Abhayādivarga 188.2]
tejasvinī kaphaśvāsakāsāsyāmayavātajit | [MPālNigh, Abhayādivarga 189.1]
pācanyuṣṇā kaṭustiktā rucivahnipradīpanī | [MPālNigh, Abhayādivarga 189.2]
jyotiṣmatī vahniruciḥ kaṅganī kaṭabhī tathā | [MPālNigh, Abhayādivarga 190.1]
jyotiṣmatī kaṭustiktā sarā kaphasamīrajit | [MPālNigh, Abhayādivarga 190.2]
atyuṣṇā dāmanī tīkṣṇā vahnibuddhismṛtipradā | [MPālNigh, Abhayādivarga 190.3]
devadāruḥ surāhvaṃ syādbhadradāru suradrumaḥ | [MPālNigh, Abhayādivarga 191.1]
bhadrakāṣṭhaṃ snehavṛkṣaḥ kilimaṃ śakradāru ca | [MPālNigh, Abhayādivarga 191.2]
devadāru kaṭusnigdhaṃ tiktoṣṇaṃ laghu nāśayet | [MPālNigh, Abhayādivarga 192.1]
ādhmānajvaraśoṣāmahikkākaṇḍūkaphānilān | [MPālNigh, Abhayādivarga 192.2]
saralo nandanaścīḍo nameru darpivṛkṣakaḥ | [MPālNigh, Abhayādivarga 193.1]
pītadāruḥ pītavṛkṣo mahādīrghaḥ kalidrumaḥ | [MPālNigh, Abhayādivarga 193.2]
saralaḥ kaṭukaḥ pāke rasato madhuro laghuḥ | [MPālNigh, Abhayādivarga 194.1]
uṣṇaḥ snigdhaḥ samīrākṣikaṇṭhakarṇāmayāpahaḥ | [MPālNigh, Abhayādivarga 194.2]
puṣkarāhvam padmapattraṃ pauṣkaram puṣkarāṅghrikam | [MPālNigh, Abhayādivarga 195.1]
kāśmīram puṣkarajaṭā mūlaṃ vīraṃ sugandhikam | [MPālNigh, Abhayādivarga 195.2]
pauṣkaraṃ kaṭukaṃ tiktam uṣṇaṃ vātakaphajvarān | [MPālNigh, Abhayādivarga 196.1]
hanti śophāruciśvāsān viśeṣāt pārśvaśūlajit | [MPālNigh, Abhayādivarga 196.2]
kuṣṭhaṃ rogāhvayaṃ vāpyaṃ kauberam pāribhadrakam | [MPālNigh, Abhayādivarga 197.1]
pārihāryam pāribhāvyamutpalaṃ haribhadrakam | [MPālNigh, Abhayādivarga 197.2]
kuṣṭhamuṣṇaṃ kaṭu svādu śukrapradaṃ laghu | [MPālNigh, Abhayādivarga 198.1]
hanti vātāsravīsarpakāsakuṣṭhamarutkaphān | [MPālNigh, Abhayādivarga 198.2]
śṛṅgī kulīraśṛṅgī syādvakrā karkaṭaśṛṅgikā | [MPālNigh, Abhayādivarga 199.1]
karkaṭākhyā mahāghoṣā śṛṅganāmnī natāṅgyapi | [MPālNigh, Abhayādivarga 199.2]
śṛṅgī kaṣāyā tiktoṣṇā hanti hidhmāvamijvarān | [MPālNigh, Abhayādivarga 200.1]
tṛṣṇābhramakaphaśvāsakṣayakāsordhvamārutān | [MPālNigh, Abhayādivarga 200.2]
rohiṣaṃ kattṛṇam bhūtir bhūtīkaṃ saralaṃ tṛṇam | [MPālNigh, Abhayādivarga 201.1]
śyāmalaṃ yugdalam pauraṃ dhyāmakaṃ devagandhakam | [MPālNigh, Abhayādivarga 201.2]
rohiṣaṃ kaṭukam pāke tiktoṣṇaṃ tuvaraṃ jayet | [MPālNigh, Abhayādivarga 202.1]
kaṇṭhahṛdrogapittāsraśūlakāsakaphajvarān | [MPālNigh, Abhayādivarga 202.2]
kaṭphalaṃ kumudā kumbhī śrīparṇī somapādapaḥ | [MPālNigh, Abhayādivarga 203.1]
somavalko mahākumbhī bhadrā bhadravatī śivā | [MPālNigh, Abhayādivarga 203.2]
kaṭphalaṃ tuvaraṃ tiktaṃ kaṭu vātakaphajvarān | [MPālNigh, Abhayādivarga 204.1]
hanti śvāsapramehārśaḥkāsakaṇṭhāmayārucīḥ | [MPālNigh, Abhayādivarga 204.2]
bhārṅgī bhṛgubhavā padmā kāsaghnī bhārgavāgraṇīḥ | [MPālNigh, Abhayādivarga 205.1]
kharaśākaṃ śukramātā phañjī brāhmaṇayaṣṭikā | [MPālNigh, Abhayādivarga 205.2]
bhārṅgī rūkṣā kaṭustiktā rucyoṣṇā pācanī jayet | [MPālNigh, Abhayādivarga 206.1]
śophaśvāsasamīrāsrapīnasajvaramārutān | [MPālNigh, Abhayādivarga 206.2]
pāṣāṇabhedaḥ pāṣāṇo 'śmarībhedo 'śmabhedakaḥ | [MPālNigh, Abhayādivarga 207.1]
śilābhedo dṛṣadbhedo nagabhinnagabhedanaḥ | [MPālNigh, Abhayādivarga 207.2]
pāṣāṇabhedastuvaraḥ śītalo vastiśodhanaḥ | [MPālNigh, Abhayādivarga 208.1]
sarastiktaḥ pramehārśaḥkṛcchrāśmarirujo jayet | [MPālNigh, Abhayādivarga 208.2]
mustaṃ vāridharo mustā meghākhyaḥ kuruvindakaḥ | [MPālNigh, Abhayādivarga 209.1]
varāho 'bdo ghano bhadramusto rājakaserukaḥ | [MPālNigh, Abhayādivarga 209.2]
piṇḍamustaṃ viṣadhvaṃsī nāgaro 'nyaḥ prakīrtitaḥ | [MPālNigh, Abhayādivarga 210.1]
mustaṃ kaṭu himaṃ grāhi tiktaṃ dīpanapācanam | [MPālNigh, Abhayādivarga 210.2]
kaṣāyaṃ kṛmipittāsrakaphatṛṣṇājvarāpaham | [MPālNigh, Abhayādivarga 210.3]
dhātakī kuñjarā sindhupuṣpī pramadinī madā | [MPālNigh, Abhayādivarga 211.1]
pārvatīyā tāmrapuṣpī subhikṣā madyavāsinī | [MPālNigh, Abhayādivarga 211.2]
dhātakī kaṭukā śītā madakṛt tuvarā laghuḥ | [MPālNigh, Abhayādivarga 212.1]
tṛṣṇātīsārapittāsraviṣakṛmivisarpajit | [MPālNigh, Abhayādivarga 212.2]
mācikā bālikāmbaṣṭhā śacī dantaśaṭhāmbikā | [MPālNigh, Abhayādivarga 213.1]
āmbaṣṭhakī sūcimukhī kaṣāyā sā kaṭaṃmukhī | [MPālNigh, Abhayādivarga 213.2]
mācikāmlā rase pāke kaṣāyā śītalā laghuḥ | [MPālNigh, Abhayādivarga 214.1]
pakvātīsārapittāsrakaphakaṇṭhāmayāpahā | [MPālNigh, Abhayādivarga 214.2]
vidārikā vṛṣyavallī vṛṣyakandā vidālikā | [MPālNigh, Abhayādivarga 215.1]
śṛṅgālikā kandavallī svādukandā palāśikā | [MPālNigh, Abhayādivarga 215.2]
anyā śuklā kṣīraśuklā kṣīravallī payasvinī | [MPālNigh, Abhayādivarga 216.1]
ikṣuvallī mahāśvetā kṣīragandhekṣugandhikā | [MPālNigh, Abhayādivarga 216.2]
vidārī madhurā snigdhā bṛṃhaṇī stanyaśukradā | [MPālNigh, Abhayādivarga 217.1]
guruḥ pittāsrapavanadāhān hanti rasāyinī | [MPālNigh, Abhayādivarga 217.2]
vārāhī mādhavī ghṛṣṭiḥ saukarī vanamālikā | [MPālNigh, Abhayādivarga 218.1]
tasyāḥ kandaḥ kiṭiḥ kroḍanāmā śambarakandakaḥ | [MPālNigh, Abhayādivarga 218.2]
vārāhī madhurā kande kaṭus tiktātiśukralā | [MPālNigh, Abhayādivarga 219.1]
balyā pittakarī vātakaphapittakṛmīn jayet | [MPālNigh, Abhayādivarga 219.2]
pāṭhāmbaṣṭhā bṛhattiktā prācīnāmbaṣṭhakī rasā | [MPālNigh, Abhayādivarga 220.1]
varā tiktā pāpacelī śreyasī viddhakarṇikā | [MPālNigh, Abhayādivarga 220.2]
pāṭhoṣṇā kaṭukā tīkṣṇā vātaśleṣmaharā laghuḥ | [MPālNigh, Abhayādivarga 221.1]
hanti śūlajvaracchardikuṣṭhātīsārahṛdrujaḥ | [MPālNigh, Abhayādivarga 221.2]
dāhakaṇḍūviṣaśvāsakṛmigulmodaravraṇān | [MPālNigh, Abhayādivarga 221.3]
mūrvā devī madhurasā devaśreṇī madhusravā | [MPālNigh, Abhayādivarga 222.1]
snigdhaparṇī pṛthakparṇī moraṭā pīluparṇikā | [MPālNigh, Abhayādivarga 222.2]
mūrvā sarā guruḥ svādustiktā pittāsramehanut | [MPālNigh, Abhayādivarga 223.1]
tridoṣatṛṣṇāhṛdrogakaṇḍūkuṣṭhajvarāpahā | [MPālNigh, Abhayādivarga 223.2]
mañjiṣṭhā vijayā raktā raktāṅgī kālameṣikā | [MPālNigh, Abhayādivarga 224.1]
raktayaṣṭī tāmravallī samaṅgā vastrabhūṣaṇā | [MPālNigh, Abhayādivarga 224.2]
mañjulā vikasā bhaṇḍī chadmikā jvaranāśinī | [MPālNigh, Abhayādivarga 225.1]
mañjiṣṭhā madhurā tiktā kaṣāyā svaravarṇakṛt | [MPālNigh, Abhayādivarga 225.2]
gururuṣṇā viṣaśleṣmaśophayonyakṣiśūlajit | [MPālNigh, Abhayādivarga 226.1]
raktātīsārakuṣṭhāsravisarpavraṇamehanut | [MPālNigh, Abhayādivarga 226.2]
tacchākaṃ dīpanaṃ svādu snigdham pittānilāpaham | [MPālNigh, Abhayādivarga 227]
haridrā rajanī gaurī rañjinī varavarṇinī | [MPālNigh, Abhayādivarga 228.1]
piṇḍī pītā varṇavatī niśā haṭṭavilāsinī | [MPālNigh, Abhayādivarga 228.2]
haridrā kaṭukā tiktā rūkṣoṣṇā śleṣmapittanut | [MPālNigh, Abhayādivarga 229.1]
varṇyā tvagdoṣamehāsraśophapāṇḍuvraṇāpahā | [MPālNigh, Abhayādivarga 229.2]
dārvī dāruharidrānyā pītadāruḥ pacampacā | [MPālNigh, Abhayādivarga 230.1]
kaṭaṅkaṭerī pītadruḥ svarṇavarṇā kaṭaṃkaṭī | [MPālNigh, Abhayādivarga 230.2]
dārvī tadvadviśeṣāttu netrakarṇāsyarogajit | [MPālNigh, Abhayādivarga 231]
prapunnāṭastveḍagajaścakramardaḥ prapunnaṭaḥ | [MPālNigh, Abhayādivarga 232.1]
dadrughno mardako meṣakusumaḥ kuṣṭhakṛntanaḥ | [MPālNigh, Abhayādivarga 232.2]
prapunnāṭo laghuḥ svādū rūkṣaḥ pittānilāpahaḥ | [MPālNigh, Abhayādivarga 233.1]
hṛdyo himaḥ kaphaśvāsakuṣṭhadadrukṛmīn jayet | [MPālNigh, Abhayādivarga 233.2]
hantyuṣṇaṃ tatphalaṃ kuṣṭhadadrukaṇḍūviṣānilān | [MPālNigh, Abhayādivarga 234.1]
vātaraktāpahaṃ tasya śākaṃ kaphaharaṃ laghu | [MPālNigh, Abhayādivarga 234.2]
bākucī candrikā somavallī pūtiphalā varā | [MPālNigh, Abhayādivarga 235.1]
somarājī kṛṣṇaphalāvalgujā kālameṣikā | [MPālNigh, Abhayādivarga 235.2]
vākucī madhurā tiktā kaṭupākā rasāyanī | [MPālNigh, Abhayādivarga 236.1]
viṣṭambhinī himā rucyā sarā hṛdyāsrapittanut | [MPālNigh, Abhayādivarga 236.2]
rūkṣā hanti kaphaśvāsakuṣṭhamehajvarakṛmīn | [MPālNigh, Abhayādivarga 237.1]
tatphalam pittakṛt śvetakuṣṭhavātakaphāpaham | [MPālNigh, Abhayādivarga 237.2]
bhṛṅgarājo bhekarājo mārkavaḥ keśarañjanaḥ | [MPālNigh, Abhayādivarga 238.1]
aṅgārako bhṛṅgarajo bhṛṅgāhvaḥ sūryavallabhaḥ | [MPālNigh, Abhayādivarga 238.2]
bhṛṅgarājaḥ kaṭustikto rūkṣoṣṇaḥ kaphavātajit | [MPālNigh, Abhayādivarga 239.1]
dantyo rasāyano rucyaḥ kuṣṭhanetraśiro'rtinut | [MPālNigh, Abhayādivarga 239.2]
parpaṭaḥ kavaco reṇuḥ pittahā yavakaṇṭakaḥ | [MPālNigh, Abhayādivarga 240.1]
varastiktaḥ parpaṭakaḥ pṛthvikaścarmakaṇṭakaḥ | [MPālNigh, Abhayādivarga 240.2]
parpaṭo hanti pittāsrabhramatṛṣṇākaphajvarān | [MPālNigh, Abhayādivarga 241.1]
saṃgrāhī śītalastikto dāhanudvātalo laghuḥ | [MPālNigh, Abhayādivarga 241.2]
śaṇapuṣpī mālyapuṣpī dhāvanī śaṇaghaṇṭikā | [MPālNigh, Abhayādivarga 242.1]
bṛhatpuṣpī svalpaghaṇṭā ghaṇṭāśabdorupuṣpikā | [MPālNigh, Abhayādivarga 242.2]
śaṇapuṣpī kaṭuḥ pittaśleṣmajicchardikāriṇī | [MPālNigh, Abhayādivarga 243.1]
trāyamāṇā suratrāṇā trāyantī girisānujā | [MPālNigh, Abhayādivarga 243.2]
balabhadrā kṛtatrāṇā vārṣikaṃ trāyamāṇakaḥ | [MPālNigh, Abhayādivarga 243.3]
trāyamāṇā sarā pittajvaraśleṣmāsraśūlajit | [MPālNigh, Abhayādivarga 243.4]
mahājālinikā carmaraṅgā syāt pītakīlikā | [MPālNigh, Abhayādivarga 244.1]
āvartakī bindukinī vibhāṇḍī raktapuṣpikā | [MPālNigh, Abhayādivarga 244.2]
mahājālinikā tiktā recanī kaphapittajit | [MPālNigh, Abhayādivarga 245.1]
hanti dāhodarānāhaśophakuṣṭhakṛmijvarān | [MPālNigh, Abhayādivarga 245.2]
ativiṣā śuklakandā viṣā prativiṣā parā | [MPālNigh, Abhayādivarga 246.1]
śyāmakandāsitā śṛṅgī bhaṅguropaviṣāṇikā | [MPālNigh, Abhayādivarga 246.2]
viṣoṣṇā pācanī tiktā śleṣmavātātisārajit | [MPālNigh, Abhayādivarga 247]
kākamācī dhvāṅkṣamācī kāmācī jaghanephalā | [MPālNigh, Abhayādivarga 248.1]
rasāyanī varā sarvatiktā syātkākinī kaṭuḥ | [MPālNigh, Abhayādivarga 248.2]
kākamācī tridoṣaghnī snigdhoṣṇā svaraśukradā | [MPālNigh, Abhayādivarga 249.1]
hṛdyā rasāyanī śophakuṣṭhārśojvaramehajit | [MPālNigh, Abhayādivarga 249.2]
kākajaṅghā nadīkāntā kākatiktā salomaśā | [MPālNigh, Abhayādivarga 250.1]
pārāvatapadī kākā madadhyā karmaṇī tathā | [MPālNigh, Abhayādivarga 250.2]
kākajaṅghā himā hanti raktapittakaphajvarān | [MPālNigh, Abhayādivarga 250.3]
lodhrastirīṭaḥ kānīnastilvakaḥ saṃtatodbhavaḥ | [MPālNigh, Abhayādivarga 251.1]
anyo ghanatvak śabaraḥ śvetalodhro 'kṣibheṣajam | [MPālNigh, Abhayādivarga 251.2]
lodhro virecakaḥ śītaścakṣuṣyaḥ kaphapittanut | [MPālNigh, Abhayādivarga 252.1]
kaṣāyo raktaśophāsrajvarātīsāranāśanaḥ | [MPālNigh, Abhayādivarga 252.2]
tatpuṣpaṃ madhuraṃ grāhi satiktaṃ śleṣmapittajit | [MPālNigh, Abhayādivarga 252.3]
vṛddhadārur mahāśyāmo jāṅgalo vṛddhadārukaḥ | [MPālNigh, Abhayādivarga 253.1]
antaḥkoṭarapuṣpī syādāvegī chagalāntrikā | [MPālNigh, Abhayādivarga 253.2]
vṛddhadāruḥ kaṣāyoṣṇaḥ sarastikto rasāyanam | [MPālNigh, Abhayādivarga 254.1]
vṛṣyo vātāmavātāsraśophamehakaphān jayet | [MPālNigh, Abhayādivarga 254.2]
devadālī vṛttakośā devatāḍo garāgarī | [MPālNigh, Abhayādivarga 255.1]
jīmūtas tāḍakā veṇī jālinyākhuviṣāpahā | [MPālNigh, Abhayādivarga 255.2]
devadālī rase tiktā kaphārśaḥśophapāṇḍutāḥ | [MPālNigh, Abhayādivarga 256.1]
nāśayed vāmanī tīkṣṇā kṣayahikkākṛmijvarān | [MPālNigh, Abhayādivarga 256.2]
haṃsapādī haṃsapadī raktapādī nṛpādikā | [MPālNigh, Abhayādivarga 257.1]
prahlādanī kīṭamārī kīṭamātā madhusravā | [MPālNigh, Abhayādivarga 257.2]
haṃsapādī guruḥ śītā hanti raktaviṣavraṇān | [MPālNigh, Abhayādivarga 258.1]
visarpadāhātīsāralūtābhūtāṃśca ropaṇī | [MPālNigh, Abhayādivarga 258.2]
nākulī suvahā sarpagandhinī gandhanākulī | [MPālNigh, Abhayādivarga 259.1]
nakuleṣṭā matā sarpanetrā cīritapattrikā | [MPālNigh, Abhayādivarga 259.2]
nākulī tuvarā tiktā kaṭukoṣṇā vināśayet | [MPālNigh, Abhayādivarga 260.1]
viṣaṃ lūtāvṛścikākhusarpāṇāṃ ca kṛmīnvraṇān | [MPālNigh, Abhayādivarga 260.2]
vaṭapattrī dīpanī syānmohanī recanī matā | [MPālNigh, Abhayādivarga 261.1]
vaṭapattrī yonigadānkaṣāyoṣṇā vināśayet | [MPālNigh, Abhayādivarga 261.2]
tatphalaṃ stambhanaṃ śītaṃ vātalaṃ kaphapittajit | [MPālNigh, Abhayādivarga 261.3]
lajjālur medinī spṛkkā khādirī gandhakāriṇī | [MPālNigh, Abhayādivarga 262.1]
namakārī śamīpattrā samaṅgā raktapādikā | [MPālNigh, Abhayādivarga 262.2]
lajjāluḥ śītalā tiktā kaṣāyā śleṣmapittajit | [MPālNigh, Abhayādivarga 263.1]
raktapittamatīsāraṃ yonirogaṃ vināśayet | [MPālNigh, Abhayādivarga 263.2]
somavallī yajñanetā somakṣīrī dvijapriyā | [MPālNigh, Abhayādivarga 264.1]
somavallī tridoṣaghnī kaṭustiktā rasāyanī | [MPālNigh, Abhayādivarga 264.2]
musalī khalinī tālapatrī kāñcanapuṣpikā | [MPālNigh, Abhayādivarga 265.1]
mahāvṛṣyā vṛṣyakandā kharjūrī tālamūlikā | [MPālNigh, Abhayādivarga 265.2]
musalī madhurā vṛṣyā vīryoṣṇā bṛṃhaṇī guruḥ | [MPālNigh, Abhayādivarga 266.1]
tiktā rasāyanī hanti gudajānanilaṃ tathā | [MPālNigh, Abhayādivarga 266.2]
kapikacchuḥ svayaṅguptā kaṇḍūrā durabhigrahā | [MPālNigh, Abhayādivarga 267.1]
caṇḍātmaguptā lāṅgūlī markaṭī syāttu harṣiṇī | [MPālNigh, Abhayādivarga 267.2]
kapikacchuḥ paraṃ vṛṣyā madhurā bṛṃhaṇī guruḥ | [MPālNigh, Abhayādivarga 268.1]
tadbījaṃ vātaśamanaṃ vājīkaraṇamuttamam | [MPālNigh, Abhayādivarga 268.2]
putrajīvo garbhakaro yaṣṭipuṣpo 'rthasādhanaḥ | [MPālNigh, Abhayādivarga 269.1]
putrajīvo gurur vṛṣyo garbhadaḥ śleṣmavātakṛt | [MPālNigh, Abhayādivarga 269.2]
vandhyākarkoṭikā devī kumārī viṣanāśinī | [MPālNigh, Abhayādivarga 270.1]
manojñā nāgadamanī vandhyā yogeśvarī smṛtā | [MPālNigh, Abhayādivarga 270.2]
vandhyākarkoṭikā laghvī kaphanud vraṇaśodhinī | [MPālNigh, Abhayādivarga 271.1]
sarpadarpaharā tīkṣṇā visarpaviṣavāriṇī | [MPālNigh, Abhayādivarga 271.2]
viṣṇukrāntā nīlapuṣpī jayā vaśyāparājitā | [MPālNigh, Abhayādivarga 272.1]
viṣṇukrāntā kaṭurmedhyā kṛmivraṇakaphān jayet | [MPālNigh, Abhayādivarga 272.2]
śaṅkhapuṣpī śaṅkhanāmnī kirīṭī kambumālinī | [MPālNigh, Abhayādivarga 273.1]
kambupuṣpī smṛtihitā medhyā vanavilāsinī | [MPālNigh, Abhayādivarga 273.2]
śaṅkhapuṣpī sarā medhyā matā ceto'vikāriṇī | [MPālNigh, Abhayādivarga 274.1]
rasāyanī kaṣāyoṣṇāsmṛtimehavināśinī | [MPālNigh, Abhayādivarga 274.2]
dugdhikā madhuparṇī syātkṣīriṇī svādupuṣpikā | [MPālNigh, Abhayādivarga 274.3]
kṣudraparṇī payasyā ca pramehaghnī madhucchadā | [MPālNigh, Abhayādivarga 274.4]
nāgārjunī nāgasahā kumāratilakā parā | [MPālNigh, Abhayādivarga 274.5]
dugdhikoṣṇā gurū rūkṣā vātalā garbhakāriṇī | [MPālNigh, Abhayādivarga 275.1]
svādurviṣṭambhinī vṛṣyā kaphakuṣṭhakṛmīñjayet | [MPālNigh, Abhayādivarga 275.2]
arkapuṣpī krūrakarmā jalakāmā bhiriṇḍikā | [MPālNigh, Abhayādivarga 276.1]
arkapuṣpī kṛmiśleṣmamehacittavikārahṛt | [MPālNigh, Abhayādivarga 276.2]
bhallātako 'nalo bhallī vīravṛkṣo 'gnivaktrakaḥ | [MPālNigh, Abhayādivarga 277.1]
aruṣkarastathāruṣkas tapano 'gnimukhī dhanuḥ | [MPālNigh, Abhayādivarga 277.2]
bhallātakaḥ kaṣāyoṣṇaḥ śukralo madhuro laghuḥ | [MPālNigh, Abhayādivarga 278.1]
vātaśleṣmodarānāhakuṣṭhārśograhaṇīgadān | [MPālNigh, Abhayādivarga 278.2]
hanti gulmajvaraśvitravahnimāndyakṛmivraṇān | [MPālNigh, Abhayādivarga 278.3]
cirapoṭā dīrghapatrā kuntalas tiktakā matā | [MPālNigh, Abhayādivarga 279.1]
cirapoṭā himā rūkṣā bhedanī śvāsakāsajit | [MPālNigh, Abhayādivarga 279.2]
droṇapuṣpī śvasanakā pālindī kumbhayonikā | [MPālNigh, Abhayādivarga 280.1]
chattrātichattrikā droṇā kauṇḍinyo vṛkṣasārakaḥ | [MPālNigh, Abhayādivarga 280.2]
droṇapuṣpī gurū rūkṣā svādūṣṇā vātapittanut | [MPālNigh, Abhayādivarga 281.1]
bhedanī kāmalāśophakaphakṛmiharā laghuḥ | [MPālNigh, Abhayādivarga 281.2]
brāhmī sarasvatī somā satyāhvā brahmacāriṇī | [MPālNigh, Abhayādivarga 282.1]
maṇḍūkaparṇī māṇḍūkī tvāṣṭrī divyā mahauṣadhī | [MPālNigh, Abhayādivarga 282.2]
kapotavaṅkā munikā lāvaṇyā somavallarī | [MPālNigh, Abhayādivarga 283.1]
brāhmī sarā himā svādurlaghur medhyā rasāyanī | [MPālNigh, Abhayādivarga 283.2]
svaryā smṛtipradā kuṣṭhapāṇḍumehāsrakāsajit | [MPālNigh, Abhayādivarga 284.1]
viṣaśophajvaraharā tadvanmaṇḍūkaparṇinī | [MPālNigh, Abhayādivarga 284.2]
suvarcalārkakāntā syātsūryabhaktā sukhodbhavā | [MPālNigh, Abhayādivarga 285.1]
sūryāvartā raviprītā tvanyā brahmasuvarcalā | [MPālNigh, Abhayādivarga 285.2]
suvarcalā guruḥ śītā mūtralā kaphavātajit | [MPālNigh, Abhayādivarga 286.1]
anyoṣṇā kuṣṭhamehāśmakṛcchrajvaraharā laghuḥ | [MPālNigh, Abhayādivarga 286.2]
matsyākṣī bāhlikā matsyagandhir matsyādanī tathā | [MPālNigh, Abhayādivarga 287.1]
matsyākṣī grāhiṇī tiktā kuṣṭhapittakaphāsranut | [MPālNigh, Abhayādivarga 287.2]
jalapippalyambuvallī pattūraḥ kañcaṭaṃ tathā | [MPālNigh, Abhayādivarga 288.1]
jalapippalikā hṛdyā cakṣuṣyā śukralā laghuḥ | [MPālNigh, Abhayādivarga 288.2]
saṅgrāhiṇī himā rūkṣā raktadāhavraṇāpahā | [MPālNigh, Abhayādivarga 288.3]
gojihvā gojikā gobhī dīrghikā kharaparṇinī | [MPālNigh, Abhayādivarga 289.1]
gojihvā vātalā śītā grāhiṇī kaphapittanut | [MPālNigh, Abhayādivarga 289.2]
hṛdyā pramehakāsāsravraṇajvaraharā laghuḥ | [MPālNigh, Abhayādivarga 289.3]
nāgāhvā damanī nāgagandhā bhujagaparṇinī | [MPālNigh, Abhayādivarga 290.1]
syānnāgadamanī vraṇyā lūtāsarpaviṣāpahā | [MPālNigh, Abhayādivarga 290.2]
guñjā śikhaṇḍikā tāmrā raktikā kākaṇantikā | [MPālNigh, Abhayādivarga 291.1]
śvetānyā cakrikā cūḍā durmukhī kākapīlukā | [MPālNigh, Abhayādivarga 291.2]
guñjā keśyā balakarī tvacyā pittakaphāpahā | [MPālNigh, Abhayādivarga 292.1]
netrāmayaharā hanti kaṇḍūgrahavraṇān | [MPālNigh, Abhayādivarga 292.2]
kṛmīndraluptakuṣṭhāni tadvacchvetātiśasyate | [MPālNigh, Abhayādivarga 292.3]
vellantaro dīrghapatro vīradrur bahupattrakaḥ | [MPālNigh, Abhayādivarga 293.1]
vellantaro 'nudgrāhī kaphakṛcchrānilārtijit | [MPālNigh, Abhayādivarga 293.2]
vandākaḥ syādvṛkṣaruhā śekharī kāmavṛkṣakaḥ | [MPālNigh, Abhayādivarga 294.1]
vṛkṣādanī kāmataruḥ kāminī pādarohiṇī | [MPālNigh, Abhayādivarga 294.2]
vandākaḥ kaphavātāsravakṣovraṇaviṣāpahaḥ | [MPālNigh, Abhayādivarga 294.3]
piṇḍāraḥ karahāṭaḥ syāt tīkṣṇakīlaḥ kuraṅgakaḥ | [MPālNigh, Abhayādivarga 295.1]
piṇḍāro madhuraḥ śītaḥ śothapittakaphāpahaḥ | [MPālNigh, Abhayādivarga 295.2]
chikkikā kṣavakaḥ krūro nāsāsaṃvedanaḥ kaṭuḥ | [MPālNigh, Abhayādivarga 296.1]
chikkikā pittalā kuṣṭhakṛmivātakaphāpahā | [MPālNigh, Abhayādivarga 296.2]
rohito dāḍimīpuṣpo rohītaḥ kūṭaśālmaliḥ | [MPālNigh, Abhayādivarga 297.1]
plīhā rohiṇī rohī raktaghnaḥ pārijātakaḥ | [MPālNigh, Abhayādivarga 297.2]
rohītakaḥ sagulmayakṛtplīhodarāpahaḥ | [MPālNigh, Abhayādivarga 297.3]
mocakaḥ syānmocarasaḥ śālmalīveṣṭakaḥ smṛtaḥ | [MPālNigh, Abhayādivarga 298.1]
mocaniryāsakaḥ piccho mocasrāvī ca veṣṭakaḥ | [MPālNigh, Abhayādivarga 298.2]
mocakaḥ śītalo grāhī gururvṛṣyo'tisārajit | [MPālNigh, Abhayādivarga 299.1]
pravāhikāmavātāsrakaphadāhanibarhaṇaḥ | [MPālNigh, Abhayādivarga 299.2]
ajagandhā bastagandhā kavarī pūtibarbarī | [MPālNigh, Abhayādivarga 300.1]
ajagandhā laghū rucyā hṛdyāsrakaphavātanut | [MPālNigh, Abhayādivarga 300.2]
saireyakaḥ sahacaraḥ saireyaḥ kiṅkirātakaḥ | [MPālNigh, Abhayādivarga 301.1]
dāsīsahacaro jhiṇṭī sairyako mṛdukaṇṭakaḥ | [MPālNigh, Abhayādivarga 301.2]
raktapuṣpaḥ kuravakaḥ pīto jñeyaḥ kuraṇṭakaḥ | [MPālNigh, Abhayādivarga 302.1]
nīlaścārtagalaḥ prokto bāṇaodanapākyapi | [MPālNigh, Abhayādivarga 302.2]
saireyaḥ kuṣṭhavātāsrakaphakaṇḍūviṣāpahaḥ | [MPālNigh, Abhayādivarga 303.1]
tiktoṣṇo madhuraḥ keśyaḥ susnigdhaḥ keśarañjanaḥ | [MPālNigh, Abhayādivarga 303.2]
śvetaspandā śvetapuṣpā kaṭabhī girikarṇikā | [MPālNigh, Abhayādivarga 304.1]
sitāparājitā śvetā viṣaghnī mehanāśinī | [MPālNigh, Abhayādivarga 304.2]
nīlaspandā vyaktagandhā nīlapuṣpā gavādinī | [MPālNigh, Abhayādivarga 305.1]
śvetaspandādvayaṃ śītaṃ grahaghnaṃ dṛṣṭikaṇḍuhṛt | [MPālNigh, Abhayādivarga 305.2]
kuṣṭhaśūlatridoṣāmaśophavraṇaviṣāpaham | [MPālNigh, Abhayādivarga 305.3]
ikṣuraḥ kṣurako 'vyaṇḍaḥ kokilākṣaḥ kṣuraḥ smṛtaḥ | [MPālNigh, Abhayādivarga 306.1]
tailakaṇṭas tikṣur ikṣuvālikā cekṣugandhikā | [MPālNigh, Abhayādivarga 306.2]
kṣurakaḥ vṛṣyo gururvātakaphāsrajit | [MPālNigh, Abhayādivarga 306.3]
kārpāsaḥ paṭalastūlaśchādano bādaraḥ picuḥ | [MPālNigh, Abhayādivarga 307.1]
kārpāsako laghuḥ koṣṇo madhuro vātanāśanaḥ | [MPālNigh, Abhayādivarga 307.2]
tadbījaṃ vṛṣyaṃ snigdhaṃ kaphakaraṃ guru | [MPālNigh, Abhayādivarga 307.3]
ārāmaśītalā devagandhā kukkuramardanaḥ | [MPālNigh, Abhayādivarga 308.1]
ārāmaśītalā śītā kaṭuḥ pittakaphāsrajit | [MPālNigh, Abhayādivarga 308.2]
kukkuradrustāmracūḍaḥ sūkṣmapattro mṛducchadaḥ | [MPālNigh, Abhayādivarga 309.1]
kukkuraḥ kaṭustikto jvararaktakaphāpahaḥ | [MPālNigh, Abhayādivarga 309.2]
vāmī śaṅkhadharā dhārī brāhmī ca hilamocikā | [MPālNigh, Abhayādivarga 310.1]
śothaharā kuṣṭhapittaśleṣmaharā sarā | [MPālNigh, Abhayādivarga 310.2]
balāmoṭā japā sūkṣmapattrā jñeyāparājitā | [MPālNigh, Abhayādivarga 311.1]
balā viṣaśleṣmakṛminudvijayapradā | [MPālNigh, Abhayādivarga 311.2]
śarapuṅkhā kālaśākaṃ plīhāriḥ kālikā matā | [MPālNigh, Abhayādivarga 312.1]
puṅkhā yakṛtplīhaduṣṭavraṇaviṣāpahā | [MPālNigh, Abhayādivarga 312.2]
tiktā kaṣāyā kāsaśvāsajvaraharā laghuḥ | [MPālNigh, Abhayādivarga 312.3]
mayūrāhvā śikhā jñeyā sāhasrī madhukachadā | [MPālNigh, Abhayādivarga 313.1]
mayūraśikhā laghvī pittaśleṣmātisārajit | [MPālNigh, Abhayādivarga 313.2]
lakṣmaṇā putradā raktabindupattrā ca nāginī | [MPālNigh, Abhayādivarga 314.1]
gokṣīrasadṛśaṃ puṣpaṃ romavallisamanvitam | [MPālNigh, Abhayādivarga 314.2]
raktabinduyutaṃ patraṃ lakṣmaṇākāra ucyate | [MPālNigh, Abhayādivarga 315.1]
lakṣmaṇā garbhadā śītā sarā vṛṣyā doṣanut | [MPālNigh, Abhayādivarga 315.2]
māṃsarohiṇyatiruhā vṛntā carmakaṣā kasā | [MPālNigh, Abhayādivarga 316.1]
syānmāṃsarohiṇī vṛṣyā sarā doṣatrayāpahā | [MPālNigh, Abhayādivarga 316.2]
asthisaṃhārako vajravallarī kroṣṭughaṇṭikā | [MPālNigh, Abhayādivarga 317.1]
vajrāṅgī granthimānvajrī proktā syādasthiśṛṅkhalā | [MPālNigh, Abhayādivarga 317.2]
asthisaṃhārakaḥ śīto vṛṣyo vātaharo 'sthiyuk | [MPālNigh, Abhayādivarga 317.3]
arkaḥ sūryāhvayaḥ kṣīrī sadāpuṣpo vikīraṇaḥ | [MPālNigh, Abhayādivarga 318.1]
mandāro vasuko'larko rājārko dīrghapuṣpakaḥ | [MPālNigh, Abhayādivarga 318.2]
arkadvayaṃ saraṃ vātakuṣṭhakaṇḍūgrahavraṇān | [MPālNigh, Abhayādivarga 319.1]
nihanti plīhagulmārśoyakṛcchūlodarakṛmīn | [MPālNigh, Abhayādivarga 319.2]
karavīro 'śvahā śvetapuṣpaḥ syācchvetakumbhakaḥ | [MPālNigh, Abhayādivarga 320.1]
yāvānī yāvanī tīvrā turuṣkā madakāriṇī | [MPālNigh, Abhayādivarga 320.2]
yavānī pācanī rūkṣā grāhiṇī mādinī guruḥ | [MPālNigh, Abhayādivarga 320.3]
tilabhedaḥ khasatilaḥ śubhrapuṣpo lasatphalaḥ | [MPālNigh, Abhayādivarga 321.1]
vṛṣyo balyaḥ khasatilaḥ śleṣmalo vātajit guruḥ | [MPālNigh, Abhayādivarga 321.2]
valkalastatphalodbhūto rūkṣo grāhī viśoṣaṇaḥ | [MPālNigh, Abhayādivarga 321.3]
aphūkaṃ tadrasodbhūtamahiphenamaphenakam | [MPālNigh, Abhayādivarga 322.1]
aphūkaṃ śoṣaṇaṃ grāhi śleṣmaghnaṃ vātapittalam | [MPālNigh, Abhayādivarga 322.2]
chilihiṇṭo mahāmūlaḥ pātālagaruḍāhvayaḥ | [MPālNigh, Abhayādivarga 323.1]
chilihiṇṭaḥ paraṃ vṛṣyaḥ śleṣmalaḥ pavanāpahaḥ | [MPālNigh, Abhayādivarga 323.2]
yo rājñāṃ mukhatilakaḥ kaṭāramalastena śrīmadananṛpeṇa nirmite'tra | [MPālNigh, Abhayādivarga 324.1]
granthe'bhūnmadanavinodanāmni pūrṇo vargo'yaṃ lalitapadāṅkito 'bhayādiḥ | [MPālNigh, Abhayādivarga 324.2]
{MPālNigh, 2}
tatra virājitamadhyasadabjaṃ śrīruciram paramakṣaram ekam | [MPālNigh, 2 1.1]
śrīmadanakṣitipāla sadā te viṣṇupadaṃ vipadaṃ vinihantu | [MPālNigh, 2 1.2]
śuṇṭhī viśvauṣadhaṃ viśvaṃ kaṭu bhadraṃ kaṭūtkaṭam | [MPālNigh, 2 2.1]
mahauṣadhaṃ śṛṅgaveraṃ nāgaraṃ viśvabheṣajam | [MPālNigh, 2 2.2]
śuṇṭhī rucyāmavātaghnī pācanī kaṭukā laghuḥ | [MPālNigh, 2 3.1]
snigdhoṣṇā madhurā pāke kaphavātavibandhanut | [MPālNigh, 2 3.2]
vṛṣyā svaryā vamiśvāsakāsaśūlahṛdāmayān | [MPālNigh, 2 4.1]
hanti ślīpadaśophārśaānāhodaramārutān | [MPālNigh, 2 4.2]
ārdrakaṃ śṛṅgaveraṃ tat kandauṣadhamudāhṛtam | [MPālNigh, 2 5.1]
ārdrakaṃ nāgaraguṇaṃ bhedanaṃ dīpanaṃ guru | [MPālNigh, 2 5.2]
maricaṃ vallijaṃ tīkṣṇaṃ malinaṃ śyāmamūṣaṇam | [MPālNigh, 2 6.1]
maricaṃ kaṭukaṃ tīkṣṇaṃ dīpanaṃ kaphavātanut | [MPālNigh, 2 6.2]
uṣṇam pittakaraṃ rūkṣaṃ śvāsakāsakṛmīñjayet | [MPālNigh, 2 7]
tadārdraṃ madhuram pāke nātyuṣṇaṃ kaṭukaṃ guru | [MPālNigh, 2 8.1]
kiṃcittīkṣṇaguṇaṃ śleṣmapraseki syādapittalam | [MPālNigh, 2 8.2]
pippalī capalā kṛṣṇā māgadhī magadhā kaṇā | [MPālNigh, 2 9.1]
viśvopakulyā vaidehī śauṇḍī syāt tīkṣṇataṇḍulā | [MPālNigh, 2 9.2]
pippalī dīpanī vṛṣyā svādupākā rasāyanī | [MPālNigh, 2 10.1]
atyuṣṇā kaṭukā snigdhā kaphavātaharā laghuḥ | [MPālNigh, 2 10.2]
pittalā recanī hanti śvāsakāsodarajvarān | [MPālNigh, 2 11.1]
kuṣṭhapramehagulmārśaḥplīhaśūlāmamārutān | [MPālNigh, 2 11.2]
ārdrā kaphapradā snigdhā śītalā madhurā guruḥ | [MPālNigh, 2 12.1]
viśvopakulyāmaricaistryūṣaṇaṃ kaṭukaṃ kaṭu | [MPālNigh, 2 12.2]
vyoṣaṃ kaṭutrayaṃ tatsyāt sagranthi caturūṣaṇam | [MPālNigh, 2 12.3]
tryūṣaṇaṃ dīpanaṃ hanti śvāsakāsatvagāmayān | [MPālNigh, 2 13.1]
gulmamehakaphasthaulyamedaḥślīpadapīnasān | [MPālNigh, 2 13.2]
kaṇāmūlaṃ kaṭugranthi pippalīmūlamūṣaṇam | [MPālNigh, 2 14.1]
ṣaḍgranthi granthikaṃ mūlaṃ magadhaṃ caṭikāśiraḥ | [MPālNigh, 2 14.2]
dīpanam pippalīmūlaṃ kaṭūṣṇaṃ pācanaṃ laghu | [MPālNigh, 2 15.1]
rūkṣaṃ pittakaram bhedi kaphavātodarāpaham | [MPālNigh, 2 15.2]
cavyaṃ cavanamuddiṣṭaṃ cavikā kolavallikā | [MPālNigh, 2 16.1]
pippalīmūlavattatsyādviśeṣād gudajāpaham | [MPālNigh, 2 16.2]
tatphalaṃ śreyasī hastimagadhī gajapippalī | [MPālNigh, 2 17.1]
gajakṛṣṇā kaṭur vātaśleṣmanud vahnivardhinī | [MPālNigh, 2 17.2]
uṣṇā nihantyatīsāraśvāsakaṇṭhāmayakṛmīn | [MPālNigh, 2 18]
citrako hutabhugvyālo dāruṇo dahano 'ruṇaḥ | [MPālNigh, 2 19.1]
dvīpī pālī haviḥ pāṭhī vahnināmā viśeṣataḥ | [MPālNigh, 2 19.2]
citrakaḥ kaṭukaḥ pāke vahnivatpācano laghuḥ | [MPālNigh, 2 20.1]
rūkṣoṣṇo grahaṇīkuṣṭhaśophārśaḥkṛmikāsajit | [MPālNigh, 2 20.2]
śleṣmānilaharo grāhī tacchākaṃ śleṣmapittajit | [MPālNigh, 2 20.3]
pippalīmagadhāmūlacavyacitrakanāgaraiḥ | [MPālNigh, 2 21.1]
pañcakolaṃ kaphānāhagulmaśūlārucīr jayet | [MPālNigh, 2 21.2]
maricena yutaṃ tattu ṣaḍūṣaṇamudīritam | [MPālNigh, 2 21.3]
śatapuṣpā śiphā śeṣā śatāhvā kāravī miśiḥ | [MPālNigh, 2 22.1]
avākpuṣpītvaticchatrā śvetikā māgadhī parā | [MPālNigh, 2 22.2]
śatapuṣpā laghustīkṣṇā pittakṛddīpanī kaṭuḥ | [MPālNigh, 2 23.1]
uṣṇā jvarānilaśleṣmavraṇaśūlākṣiroganut | [MPālNigh, 2 23.2]
śvetikā tadguṇā proktā viśeṣād yoniśūlajit | [MPālNigh, 2 23.3]
miśreyā miśiśālinyau śālī śītaśivā matā | [MPālNigh, 2 24.1]
miśreyā dīpanī hṛdyā baddhaviṭkṛmikuṣṭhanut | [MPālNigh, 2 24.2]
rūkṣoṣṇā tatphalaṃ kāsavamiśleṣmānilāñjayet | [MPālNigh, 2 24.3]
methikā vastikā śelur ahilyā vanamethikā | [MPālNigh, 2 25.1]
ahilyālpaguṇā tasmād vājināṃ sā tu pūjitā | [MPālNigh, 2 25.2]
ajamodātyugragranthā modā hastimayūrakaḥ | [MPālNigh, 2 26.1]
kharāhvā kāravī vallī bastamodā ca markaṭaḥ | [MPālNigh, 2 26.2]
ajamodā kaṭustīkṣṇā dīpanī kaphavātanut | [MPālNigh, 2 27.1]
uṣṇā vidāhinī hṛdyā vṛṣyā baddhamalā laghuḥ | [MPālNigh, 2 27.2]
netrāmayakrimichardisidhmabastirujo jayet | [MPālNigh, 2 28]
jīrakaṃ dīrghakaṃ śuklam ajājī kaṇajīrakam | [MPālNigh, 2 28.1]
jīrakaṃ jaraṇaṃ kṛṣṇaṃ varṣākālasugandhikam | [MPālNigh, 2 28.2]
kalikā bāṣpikā kuñciḥ kāravī copakuñcikā | [MPālNigh, 2 29.1]
pṛthvīkā suṣavī pṛthvī sthūlājājyupakālikā | [MPālNigh, 2 29.2]
jīrakatritayaṃ rūkṣaṃ kaṭūṣṇaṃ dīpanaṃ laghu | [MPālNigh, 2 30.1]
saṃgrāhi pittalaṃ medhyaṃ garbhāśayaviśuddhikṛt | [MPālNigh, 2 30.2]
cakṣuṣyaṃ pavanādhmānagulmacchardibalāsajit | [MPālNigh, 2 30.3]
yavānī dīpyako dīpyo dīpanīyā yavānikā | [MPālNigh, 2 31.1]
yavasāhogragandhā syādyavāhvā bhūkadambakaḥ | [MPālNigh, 2 31.2]
yavānī pācanī rucyā tīkṣṇoṣṇā kaṭukā laghuḥ | [MPālNigh, 2 32.1]
vātaśleṣmodarānāhaśūlakrimīñjayet | [MPālNigh, 2 32.2]
yavānīyā yavānī syāccauhāro jantunāśanaḥ | [MPālNigh, 2 33.1]
cauhārastadguṇaḥ prokto viśeṣāt kṛmināśanaḥ | [MPālNigh, 2 33.2]
ajagandhā pūtikīṭā barbarī pūtibarbaraḥ | [MPālNigh, 2 34.1]
kāravī kharapuṣpā ca tuṅgī pūtimayūrakaḥ | [MPālNigh, 2 34.2]
ajagandhā kaṭustīkṣṇā rūkṣā hṛdyāgnivardhinī | [MPālNigh, 2 35.1]
dṛṣṭimāndyapradā laghvī śukravātakaphāpahā | [MPālNigh, 2 35.2]
vacogragandhā golomī ṣaḍgranthā jaṭilā matā | [MPālNigh, 2 36.1]
jaṭilā śataparvānyā lomaśā hemavatyapi | [MPālNigh, 2 36.2]
vacoṣṇā kaṭukā tiktā vāmanī svaravahnikṛt | [MPālNigh, 2 37.1]
apasmārakaphonmādabhūtaśūlānilāñjayet | [MPālNigh, 2 37.2]
hapuṣā vapuṣā viśvā vigandhā viśvagandhikā | [MPālNigh, 2 38.1]
hapuṣā dīpanī tiktā kaṭūṣṇā tuvarā guruḥ | [MPālNigh, 2 38.2]
pittodarasamīrārśograhaṇīśophagulmajit | [MPālNigh, 2 39]
viḍaṅgaṃ jantuhananaṃ kṛmighnaṃ kṣudrataṇḍulā | [MPālNigh, 2 40.1]
bhūtaghnī taṇḍulā ghoṣā karālā mṛgagāminī | [MPālNigh, 2 40.2]
viḍaṅgaṃ kaṭu tiktoṣṇaṃ rūkṣaṃ vahnikaraṃ laghu | [MPālNigh, 2 41.1]
gulmādhmānodaraśleṣmakṛmivātavibandhanut | [MPālNigh, 2 41.2]
dhānyākaṃ dhānyakaṃ dhānyaṃ dhāneyaṃ ca vitunnakam | [MPālNigh, 2 42.1]
kustumburu tadārdraṃ tu dhānīdhāneyakālukāḥ | [MPālNigh, 2 42.2]
dhānyakaṃ tuvaraṃ snigdhamavṛṣyaṃ mūtralaṃ laghu | [MPālNigh, 2 43.1]
hṛdyaṃ rūkṣaṃ baddhaviṭkaṃ svādu pāke tridoṣanut | [MPālNigh, 2 43.2]
pācanaṃ śvāsakāsāsratṛṣṇāmārśaḥkṛmīñjayet | [MPālNigh, 2 44.1]
āhnīkā tadguṇā svādurviśeṣātpittanāśinī | [MPālNigh, 2 44.2]
hiṅgupattrī pṛthustanvī pṛthvīkā cārupattrikā | [MPālNigh, 2 45.1]
bāṣpikā kāravī tanvī bilvikā dīrghikā tathā | [MPālNigh, 2 45.2]
hiṅgupattrī parā veṇupattrī hiṅguśivāṭikā | [MPālNigh, 2 46.1]
jantukā rāmaṭhī nāḍī piṇḍā hiṅguphalā matā | [MPālNigh, 2 46.2]
hiṅgupattrīdvayaṃ hṛdyaṃ tīkṣṇoṣṇaṃ pācanaṃ kaṭu | [MPālNigh, 2 47.1]
hṛdvastirugvibandhārśaḥśleṣmagulmānilāpaham | [MPālNigh, 2 47.2]
hiṅgur bāhlīkam atyugraṃ rāmaṭham bhūtanāśanam | [MPālNigh, 2 48.1]
agūḍhagandhaṃ jaraṇaṃ jantukaṃ śūlanāśanam | [MPālNigh, 2 48.2]
hiṅgūṣṇam pācanaṃ rucyaṃ tīkṣṇoṣṇaṃ kaphavātajit | [MPālNigh, 2 49.1]
śūlagulmodarānāhakṛmijit pittavarddhanam | [MPālNigh, 2 49.2]
vaṃśajā vaiṇavī kṣīrī tvakkṣīrī vaṃśarocanā | [MPālNigh, 2 50.1]
tugākṣīrī tugā vāṃśī vaṃśakṣīrī śubhā sitā | [MPālNigh, 2 50.2]
bṛṃhaṇī vaṃśajā vṛṣyā śītalā madhurā jayet | [MPālNigh, 2 51.1]
tṛṣṇājvarakṣayaśvāsakāsapittāsrakāmalāḥ | [MPālNigh, 2 51.2]
saindhavaṃ sindhujaṃ śuddhaṃ māṇimantham paṭūttamam | [MPālNigh, 2 52.1]
saindhavaṃ madhuraṃ hṛdyaṃ dīpanaṃ śītalaṃ laghu | [MPālNigh, 2 52.2]
cakṣuṣyam pācanaṃ snigdhaṃ vṛṣyaṃ doṣatrayāpaham | [MPālNigh, 2 53.1]
sauvarcalaṃ sugandhākṣaṃ rucakam pūtigandhakam | [MPālNigh, 2 53.2]
sauvarcalaṃ vahnikaraṃ kaṭūṣṇaṃ viśadaṃ laghu | [MPālNigh, 2 54.1]
udgāraśuddhidaṃ sūkṣmaṃ vibandhānāhaśūlajit | [MPālNigh, 2 54.2]
viḍaṃ kṛtrimakam pākyaṃ dhūrtaṃ drāviḍam āsuram | [MPālNigh, 2 55.1]
viḍaṃ laghūṣṇaṃ viṣṭambhaśūlahṛdgauravārucīḥ | [MPālNigh, 2 55.2]
hantyānāhakaphau sūkṣmam adhovātānulomanam | [MPālNigh, 2 55.3]
sāmudraṃ vārisaṃbhūtam akṣīvaṃ vaśiraṃ tathā | [MPālNigh, 2 56.1]
sāmudraṃ dīpanaṃ svādu nātyuṣṇam bhedanaṃ kaṭu | [MPālNigh, 2 56.2]
śleṣmalaṃ vātanuttiktam arūkṣaṃ nātipittalam | [MPālNigh, 2 56.3]
audbhidaṃ bhūmijam bhaumam pārthivam pṛthivībhavam | [MPālNigh, 2 57.1]
audbhidaṃ raktalaṃ sūkṣmaṃ laghu vātānulomanam | [MPālNigh, 2 57.2]
gaḍākhyaṃ romalavaṇaṃ romaṃ śākambharībhavam | [MPālNigh, 2 58.1]
gaḍākhyaṃ laghu vātaghnam atyuṣṇam bhedi mūtralam | [MPālNigh, 2 58.2]
kṣāram pāṃsubhavaṃ tauṣamauṣaram pāṃsavaṃ vasu | [MPālNigh, 2 59.1]
kṣāraṃ guru kaṭu snigdhaṃ śleṣmalaṃ vātanāśanam | [MPālNigh, 2 59.2]
kācaṃ trikūṭam pākyāhvaṃ lavaṇaṃ kācasambhavam | [MPālNigh, 2 60.1]
kācaṃ dīpanam atyuṣṇaṃ raktapittavivarddhanam | [MPālNigh, 2 60.2]
yavakṣāraḥ śūkapākyo yāvaśūko yavāgrajaḥ | [MPālNigh, 2 61.1]
svarjikā svarjikāpākyaḥ sukhavarcaḥ suvarci | [MPālNigh, 2 61.2]
yavakṣāro 'gnikṛd vātaśleṣmaśvāsagalāmayān | [MPālNigh, 2 62.1]
āmārśograhaṇīgulmayakṛtplīharujo jayet | [MPālNigh, 2 62.2]
svarjikālpaguṇā tasmād viśeṣād gulmaśūlajit | [MPālNigh, 2 63]
ṭaṅkaṇo mālatījāto drāvī lohaviśuddhikṛt | [MPālNigh, 2 64.1]
ṭaṅkaṇo'gnikaro rūkṣaḥ kaphaghno vātapittakṛt | [MPālNigh, 2 64.2]
sudhāmṛtāhvayaḥ saudhabhūṣaṇaṃ kaṭhaśarkarā | [MPālNigh, 2 65.1]
sudhākṣāro 'gnisaṅkāśaḥ pākī kledī vidāraṇaḥ | [MPālNigh, 2 65.2]
palāśatilanālaśvadaṃṣṭrajaḥ kadalībhavaḥ | [MPālNigh, 2 66.1]
apāmārgārkasehuṇḍamuṣkakādisamudbhavāḥ | [MPālNigh, 2 66.2]
kṣārā vahnisamāḥ sarve pācanā bhedidāraṇāḥ | [MPālNigh, 2 67.1]
laghavaśchedinastīkṣṇāḥ śukraujodṛṣṭināśanāḥ | [MPālNigh, 2 67.2]
raktapittakarā ghnanti vibandhānāhapīnasān | [MPālNigh, 2 68.1]
yakṛtplīhabalāsāmagulmārśograhaṇīkṛmīn | [MPālNigh, 2 68.2]
yo rājñām pūrṇaḥ śuṇṭhyādiḥ khalu bhiṣajāṃ hitāya vargaḥ | [MPālNigh, 2 69.1]
iti śrīmadanapālaviracite nighaṇṭau śuṇṭhyādivargo dvitīyaḥ | [MPālNigh, 2 69.2]
{MPālNigh, 4}
yadvāñchayā viśvakṛto'pi devā brahmādayo yānti muhurbhavanti | [MPālNigh, 4 1.1]
acintyakṛtyaṃ puruṣaṃ purāṇaṃ gopatvam āptaṃ tamupāśrayāmi | [MPālNigh, 4 1.2]
suvarṇaṃ kāñcanaṃ hema hāṭakaṃ taptakāñcanam | [MPālNigh, 4 2.1]
cāmīkaraṃ śātakumbhaṃ tapanīyaṃ ca rukmakam | [MPālNigh, 4 2.2]
jāmbūnadaṃ hiraṇyaṃ ca svaralaṃ jātarūpakam | [MPālNigh, 4 2.3]
suvarṇaṃ śītalaṃ vṛṣyaṃ balyaṃ guru rasāyanam | [MPālNigh, 4 3]
kāntipradaṃ viṣonmādatridoṣajvaraśoṣajit | [MPālNigh, 4 4.1]
kaṣāyaṃ tiktamadhuraṃ suvarṇaṃ guru lekhanam | [MPālNigh, 4 4.2]
rūpyakaṃ rajataṃ rūpyaṃ tāraṃ śvetaṃ vasūttamam | [MPālNigh, 4 5.1]
rūpyaṃ śītaṃ saraṃ vātapittahāri rasāyanam | [MPālNigh, 4 5.2]
lekhanaṃ ca kaṣāyāmlaṃ vipāke cāparaṃ saram | [MPālNigh, 4 6.1]
vayasaḥ sthāpanaṃ snigdhaṃ dhātūnāṃ hitamucyate | [MPālNigh, 4 6.2]
tāmraṃ mlecchamukhaṃ śulvaṃ naipālaṃ ravināmakam | [MPālNigh, 4 7.1]
udumbaraṃ sūryapriyaṃ raktajaṃ raktadhātukam | [MPālNigh, 4 7.2]
tāmraṃ saraṃ laghu svādu śītaṃ pittakaphāpaham | [MPālNigh, 4 8.1]
ropaṇaṃ pāṇḍukuṣṭhārśaḥśvayathuśvāsakāsajit | [MPālNigh, 4 8.2]
kāṃsyaṃ lohaṃ nijaṃ ghoṣaṃ pañcalohaṃ prakāśakam | [MPālNigh, 4 9.1]
kāṃsyaṃ gurūṣṇaṃ cakṣuṣyaṃ kaphapittaharaṃ saram | [MPālNigh, 4 9.2]
pītalohaṃ siṃhalakaṃ kapilaṃ saukumārakam | [MPālNigh, 4 10.1]
vartalohaṃ trilohaṃ ca rājarītirmaheśvarī | [MPālNigh, 4 10.2]
pītalohaṃ himaṃ rūkṣaṃ kaṭūṣṇaṃ kaphapittanut | [MPālNigh, 4 10.3]
raṅkakaṃ tīrakaṃ vaṅgaṃ trapu syātkaraṭī ghanam | [MPālNigh, 4 11.1]
raṅgaṃ laghu saraṃ rūkṣamuṣṇaṃ mehakaphakrimīn | [MPālNigh, 4 11.2]
nihanti pāṃḍuṃ saśvāsaṃ dṛśyamīṣattu pittalam | [MPālNigh, 4 11.3]
jasadaṃ raṅkasadṛśaṃ ditihetuśca tanmatam | [MPālNigh, 4 12.1]
jasadaṃ tuvaraṃ tiktaṃ śītalaṃ kaphapittahṛt | [MPālNigh, 4 12.2]
cakṣuṣyaṃ paramaṃ mehān pāṇḍuṃ śvāsaṃ ca nāśayet | [MPālNigh, 4 12.3]
sīsaṃ dhātumalaṃ nāgamuragaṃ paripiṣṭakam | [MPālNigh, 4 13.1]
javaneṣṭaṃ ca bhujagaṃ visṛṣṭaṃ kṛṣṇakaṃ viduḥ | [MPālNigh, 4 13.2]
sīsaṃ raṅgaguṇaṃ jñeyaṃ viśeṣānmehanāśanam | [MPālNigh, 4 13.3]
lohaṃ śastram ayaḥ kuṣṭhaṃ vyaṅgaṃ pārāvataṃ ghanam | [MPālNigh, 4 14.1]
kṛṣṇāyastanmalaṃ kiṭṭaṃ maṇḍūro lohajaṃ rajaḥ | [MPālNigh, 4 14.2]
lohaṃ saraṃ guru svādu kaṣāyaṃ kaphapittanut | [MPālNigh, 4 15.1]
śītaṃ netrahitaṃ rūkṣaṃ balyaṃ vātalam uttamam | [MPālNigh, 4 15.2]
śophakuṣṭhapramehārśogarapāṇḍukrimīñjayet | [MPālNigh, 4 16.1]
tatkiṭṭaṃ tadguṇaṃ jñeyaṃ viśeṣātpāṇḍunāśanam | [MPālNigh, 4 16.2]
pāradaścapalo hemanidhiḥ sūto rasottamaḥ | [MPālNigh, 4 17.1]
trinetro roṣaṇaḥ svāmī harabījaṃ rasaḥ prabhuḥ | [MPālNigh, 4 17.2]
rasendraśceti vikhyāto rasaloho mahārasaḥ | [MPālNigh, 4 18.1]
pāradaḥ kṛmikuṣṭhaghnaścakṣuṣyoṣṇo rasāyanaḥ | [MPālNigh, 4 18.2]
abhrakaṃ svacchamākāśaṃ paṭalaṃ varapītakam | [MPālNigh, 4 19.1]
abhraṃ guru himaṃ balyaṃ kuṣṭhamehatridoṣanut | [MPālNigh, 4 19.2]
gaganaṃ kṛmikuṣṭhamehahṛd viśadaṃ śukrakaraṃ ca dīpanam | [MPālNigh, 4 20.1]
kathitaṃ munibhiśca pūrvajair balyakṛcchukrakaraṃ ca sevitam | [MPālNigh, 4 20.2]
gandhakaḥ saugandhako lekhī gandhāśmā gandhapītakaḥ | [MPālNigh, 4 21.1]
lelītako balivasā vegandho gandhako baliḥ | [MPālNigh, 4 21.2]
gandhakaḥ kaṭukaḥ pāke vīryoṣṇaḥ pittalaḥ saraḥ | [MPālNigh, 4 22.1]
hanti kuṣṭhakṣayaplīhakaphavātarasāmayān | [MPālNigh, 4 22.2]
mākṣikaṃ dhātumākṣīkaṃ tāpyaṃ tāpījamucyate | [MPālNigh, 4 23.1]
mākṣikaṃ tuvaraṃ vṛṣyaṃ svaryaṃ laghu rasāyanam | [MPālNigh, 4 23.2]
cakṣuṣyaṃ kuṣṭhaśophārśomehabastyartipāṇḍutāḥ | [MPālNigh, 4 24.1]
vyavāyi kaṭukaṃ hanti kuṣṭhodaraviṣakṣayān | [MPālNigh, 4 24.2]
manaḥśilā śilā golā naipālī kunaṭī kulā | [MPālNigh, 4 25.1]
divyauṣadhirnāgamātā manoguptā mano'mbikā | [MPālNigh, 4 25.2]
manaḥśilā kṛcchraharā saroṣṇā lekhanī kaṭuḥ | [MPālNigh, 4 26.1]
tiktā snigdhā viṣaśvāsakāsabhūtakaphāsrajit | [MPālNigh, 4 26.2]
haritālamalaṃ tālaṃ godantaṃ naṭabhūṣaṇam | [MPālNigh, 4 27.1]
haritālaṃ kaṭu snigdhaṃ kaṣāyoṣṇaṃ viṣaṃ jayet | [MPālNigh, 4 27.2]
kaṇḍūkuṣṭhāsyarogāṃśca kaphapittakacagrahān | [MPālNigh, 4 27.3]
gairikaṃ raktapāṣāṇaṃ girimṛcca gavedhukam | [MPālNigh, 4 28.1]
svarṇavarṇaṃ paraṃ svarṇamaṇḍalaṃ svarṇagairikam | [MPālNigh, 4 28.2]
gairikaṃ dāhapittāsrakaphahikkāviṣāpaham | [MPālNigh, 4 29.1]
cakṣuṣyamanyattadvacca viśeṣādvāntināśanam | [MPālNigh, 4 29.2]
tutthaṃ karpūrikātuttham amṛtāsaṅgam ucyate | [MPālNigh, 4 30.1]
mayūragrīvakaṃ cānyacchikhikaṇṭhaṃ ca tutthakam | [MPālNigh, 4 30.2]
tutthakaṃ lekhanaṃ bhedi kaṇḍūkuṣṭhaviṣāpaham | [MPālNigh, 4 31.1]
kaphakrimiharaṃ tadvadanyaccakṣuṣyamuttamam | [MPālNigh, 4 31.2]
kāsīsaṃ dhātukāsīsaṃ khecaraṃ taptalomaśam | [MPālNigh, 4 32.1]
aparaṃ puṣpakāsīsaṃ tuvaraṃ vastrarāgadhṛk | [MPālNigh, 4 32.2]
kāsīsadvayamamloṣṇaṃ tiktaṃ keśyaṃ dṛśe hitam | [MPālNigh, 4 33.1]
hanti kaṇḍūtiviṣaśvitramūtrakṛcchrakaphānilān | [MPālNigh, 4 33.2]
hiṃgulaṃ daradaṃ mlecchaṃ saikataṃ cūrṇapāradam | [MPālNigh, 4 34.1]
hiṃgulaṃ pittakaphanuccakṣuṣyaṃ viṣakuṣṭhahṛt | [MPālNigh, 4 34.2]
sindūraṃ nāgajaṃ raktaṃ śrīmacchṛṅgārabhūṣaṇam | [MPālNigh, 4 35.1]
vasantamaṇḍanaṃ nāgaraktaṃ raktarajastathā | [MPālNigh, 4 35.2]
sindūramuṣṇaṃ vīsarpakuṣṭhakaṇḍūviṣāpaham | [MPālNigh, 4 36.1]
bhagnasandhānajananaṃ vraṇaśodhanaropaṇam | [MPālNigh, 4 36.2]
sauvīramañjanaṃ kṛṣṇaṃ kālanīlaṃ suvīrajam | [MPālNigh, 4 37.1]
srotoñjanaṃ tu srotojaṃ nadījaṃ yāmunaṃ varam | [MPālNigh, 4 37.2]
sauvīraṃ grāhi madhuraṃ cakṣuṣyaṃ kaphavātajit | [MPālNigh, 4 38.1]
sidhmākṣayāsranucchītaṃ sroto'ñjanam apīdṛśam | [MPālNigh, 4 38.2]
rasāñjanaṃ rasodbhūtaṃ tārkṣyaṃ śailaṃ ca tārkṣyajam | [MPālNigh, 4 39.1]
rasāgryaṃ kṛtrimaṃ tārkṣyaṃ dārvyaṃ dārvīrasodbhavam | [MPālNigh, 4 39.2]
rasāñjanaṃ kaṭu śleṣmamukhanetravikārajit | [MPālNigh, 4 40.1]
uṣṇaṃ rasāyanaṃ tiktaṃ chedanaṃ vraṇadoṣajit | [MPālNigh, 4 40.2]
puṣpāñjanaṃ puṣpaketuṃ rītijaṃ kusumāñjanam | [MPālNigh, 4 41.1]
puṣpāñjanaṃ kṣāramuṣṇaṃ kācāmapaṭalāpaham | [MPālNigh, 4 41.2]
śilājatūṣṇajaṃ śailaniryāso giriśāhvayam | [MPālNigh, 4 42.1]
śilāhvaṃ girijaṃ śailaṃ śaileyaṃ girijatvapi | [MPālNigh, 4 42.2]
śilājatūṣṇaṃ kaṭukaṃ yogavāhi rasāyanam | [MPālNigh, 4 43.1]
chardipramehavātārśaḥkuṣṭhāsyodarapāṇḍutāḥ | [MPālNigh, 4 43.2]
hanti śvāsakṣayonmādaraktaśophakaphakrimīn | [MPālNigh, 4 43.3]
bolaṃ gandharasaṃ vīraṃ nirlohaṃ barbaraṃ calam | [MPālNigh, 4 44.1]
sugandhi nālikā piṇḍaṃ rasagandhaṃ ca taddvidhā | [MPālNigh, 4 44.2]
bolaṃ raktaharaṃ śītaṃ medhyaṃ dīpanapācanam | [MPālNigh, 4 45.1]
jvarāpasmārakuṣṭhaghnaṃ garbhāśayaviśodhanam | [MPālNigh, 4 45.2]
sphaṭikākhyā mṛtā bāṣpī kakṣī saurāṣṭrasambhavā | [MPālNigh, 4 46.1]
āḍakī tuvarā tvanyā mṛttikā suramṛttikā | [MPālNigh, 4 46.2]
sphaṭikākhyā kaṣāyoṣṇā kaphapittaviṣavraṇān | [MPālNigh, 4 47.1]
nihanti śvitravīsarpāṃstuvarī tadguṇā matā | [MPālNigh, 4 47.2]
samudrapheno ḍiṇḍīraḥ pheno vārikapho dvijaḥ | [MPālNigh, 4 48.1]
samudraphenaścakṣuṣyo lekhanaḥ śamanaḥ saraḥ | [MPālNigh, 4 48.2]
pravālaṃ vidrumaṃ sindhur latāgraṃ raktavarṇakam | [MPālNigh, 4 49.1]
puṣṭidaṃ kāntidaṃ balyaṃ vardhanaṃ balaśukrayoḥ | [MPālNigh, 4 49.2]
mauktikaṃ tautilā muktāphalaṃ muktā ca śuktijam | [MPālNigh, 4 50.1]
mauktikaṃ madhuraṃ śītaṃ rogaghnaṃ viṣanāśanam | [MPālNigh, 4 50.2]
māṇikyaṃ padmarāgaṃ syādvasu ratnaṃ suratnakam | [MPālNigh, 4 51]
sūryakāntaḥ sūryamaṇiḥ sūryākṣo dahanopalaḥ | [MPālNigh, 4 52]
candrakāntaścandramaṇiḥ sphaṭikaḥ sphaṭikopalaḥ | [MPālNigh, 4 53]
gomedaṃ sundaraṃ pītaṃ ratnaṃ tṛṇacaraṃ tathā | [MPālNigh, 4 54]
hīrakaṃ bhiduraṃ vajraṃ sūcīvaktraṃ varāhakam | [MPālNigh, 4 55]
nīlaratnaṃ nīlamaṇirvaiḍūryaṃ bālavāyajam | [MPālNigh, 4 56]
gārutmataṃ marakataṃ dṛṣadgarbho harinmaṇiḥ | [MPālNigh, 4 57]
muktāsphoṭo'bdhimaṇḍūkī śuktir mauktikamandiram | [MPālNigh, 4 58]
pravālamuktimāṇikyasūryaśītakaropalāḥ | [MPālNigh, 4 59.1]
gomedavajravaiḍūryanīlagārutmatādayaḥ | [MPālNigh, 4 59.2]
cakṣuṣyā lekhanāḥ śītāḥ kaṣāyā madhurāḥ sarāḥ | [MPālNigh, 4 60.1]
māṅgalyā dhāraṇāddāhaduṣṭagrahaviṣāpahāḥ | [MPālNigh, 4 60.2]
śaṅkhaḥ kamburjaladharo vārijo dīrghaniḥsvanaḥ | [MPālNigh, 4 61.1]
śaṅkho hi kaṭukaḥ pāke kaṣāyo madhuro laghuḥ | [MPālNigh, 4 61.2]
cakṣuṣyo lekhanaḥ paktiśūlapittavināśanaḥ | [MPālNigh, 4 62.1]
śaṅkho netrahitaḥ śīto laghuḥ pittakaphāsrajit | [MPālNigh, 4 62.2]
śaṅkho laghuḥ śaṅkhanakaḥ śambuko vāriśuktayaḥ | [MPālNigh, 4 63.1]
kapardāḥ kṣullakā jñeyā varāṭāśca varāṭikā | [MPālNigh, 4 63.2]
laghuśaṅkhādayaḥ śītā netraruksphoṭanāśanāḥ | [MPālNigh, 4 63.3]
khaṭī makkollakhaṭinī śvetā nāḍītaraṅgakaḥ | [MPālNigh, 4 64.1]
tadbhedo gauḍapāṣāṇaḥ kṣīrapāka udāhṛtaḥ | [MPālNigh, 4 64.2]
khaṭī dāhāsranucchītā gauḍagrāvāpi tadguṇaḥ | [MPālNigh, 4 64.3]
paṅkaḥ kardamako jñeyo vālukā sikatā tathā | [MPālNigh, 4 65.1]
paṅko dāhāsrapittārttiśothaghnaḥ śītalaḥ saraḥ | [MPālNigh, 4 65.2]
vālukā lekhanī śītā vraṇoraḥkṣatanāśinī | [MPālNigh, 4 65.3]
cumbakaḥ kāntapāṣāṇo'yaskānto lohakarṣakaḥ | [MPālNigh, 4 66.1]
cumbako lekhanaḥ śīto medoviṣagarāpahaḥ | [MPālNigh, 4 66.2]
kācaḥ kṛtrimaratnaṃ syād piṅgāṇaḥ kācabhājanam | [MPālNigh, 4 67.1]
kāco vidāraṇo vraṇyaścakṣuṣyo lekhano laghuḥ | [MPālNigh, 4 67.2]
yo rājñāṃ mukhatilakaḥ kaṭāramallas tena śrīmadananṛpeṇa nirmite'tra | [MPālNigh, 4 68.1]
granthe'bhūnmadanavinodanāmni pūrṇaścitro 'yaṃ lalitapadaiḥ suvarṇavargaḥ | [MPālNigh, 4 68.2]
