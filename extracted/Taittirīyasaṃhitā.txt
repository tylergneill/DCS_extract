{TS, 1, 1, 1}
iṣe tvorje tvā | [TS, 1, 1, 1 1]
vāyava sthopāyava stha | [TS, 1, 1, 1 2]
devo vaḥ savitā prārpayatu śreṣṭhatamāya karmaṇe | [TS, 1, 1, 1 3]
ā pyāyadhvam aghniyā devabhāgam ūrjasvatīḥ payasvatīḥ prajāvatīr anamīvā ayakṣmāḥ | [TS, 1, 1, 1 4]
mā va stena īśata māghaśaṃsaḥ | [TS, 1, 1, 1 5]
rudrasya hetiḥ pari vo vṛṇaktu | [TS, 1, 1, 1 6]
dhruvā asmin gopatau syāta bahvīḥ | [TS, 1, 1, 1 7]
yajamānasya paśūn pāhi | [TS, 1, 1, 1 8]
{TS, 1, 1, 2}
yajñasya ghoṣad asi | [TS, 1, 1, 2 1.1]
pratyuṣṭaṃ rakṣaḥ pratyuṣṭā arātayaḥ | [TS, 1, 1, 2 1.2]
preyam agād dhiṣaṇā barhir accha manunā kṛtā svadhayā vitaṣṭā | [TS, 1, 1, 2 1.3]
ta ā vahanti kavayaḥ purastād devebhyo juṣṭam iha barhir āsade | [TS, 1, 1, 2 1.4]
devānām pariṣūtam asi | [TS, 1, 1, 2 1.5]
varṣavṛddham asi | [TS, 1, 1, 2 1.6]
devabarhir mā tvānvaṅ mā tiryak | [TS, 1, 1, 2 1.7]
parva te rādhyāsam | [TS, 1, 1, 2 1.8]
ā chettā te mā riṣam | [TS, 1, 1, 2 1.9]
devabarhiḥ śatavalśaṃ vi roha sahasravalśāḥ | [TS, 1, 1, 2 1.10]
vi vayaṃ ruhema | [TS, 1, 1, 2 2.1]
pṛthivyāḥ sampṛcaḥ pāhi | [TS, 1, 1, 2 2.2]
susaṃbhṛtā tvā sam bharāmi | [TS, 1, 1, 2 2.3]
adityai rāsnāsīndrāṇyai saṃnahanam | [TS, 1, 1, 2 2.4]
pūṣā te granthiṃ grathnātu sa te māsthāt | [TS, 1, 1, 2 2.5]
indrasya tvā bāhubhyām ud yacche bṛhaspater mūrdhnā harāmi | [TS, 1, 1, 2 2.6]
urv antarikṣam anv ihi | [TS, 1, 1, 2 2.7]
devaṃgamam asi | [TS, 1, 1, 2 2.8]
{TS, 1, 1, 3}
śundhadhvaṃ daivyāya karmaṇe devayajyāyai | [TS, 1, 1, 3 1]
mātariśvano gharmo 'si | [TS, 1, 1, 3 2]
dyaur asi pṛthivy asi | [TS, 1, 1, 3 3]
viśvadhāyā asi parameṇa dhāmnā | [TS, 1, 1, 3 4]
dṛṃhasva mā hvāḥ | [TS, 1, 1, 3 5]
vasūnāṃ pavitram asi śatadhāraṃ asi sahasradhāram | [TS, 1, 1, 3 6]
huta stoko huto drapsaḥ | [TS, 1, 1, 3 7]
agnaye bṛhate nākāya svāhā dyāvāpṛthivībhyām | [TS, 1, 1, 3 8]
sā viśvāyuḥ sā viśvavyacāḥ sā viśvakarmā | [TS, 1, 1, 3 9]
sam pṛcyadhvam ṛtāvarīr ūrmiṇīr madhumattamā mandrā dhanasya sātaye | [TS, 1, 1, 3 10]
somena tvā tanacmīndrāya dadhi | [TS, 1, 1, 3 11]
viṣṇo havyaṃ rakṣasva | [TS, 1, 1, 3 12]
{TS, 1, 1, 4}
karmaṇe vāṃ devebhyaḥ śakeyam | [TS, 1, 1, 4 1.1]
veṣāya tvā | [TS, 1, 1, 4 1.2]
pratyuṣṭaṃ rakṣaḥ pratyuṣṭā arātayaḥ | [TS, 1, 1, 4 1.3]
dhūr asi | [TS, 1, 1, 4 1.4]
dhūrva taṃ yo 'smān dhūrvati taṃ dhūrva yaṃ vayaṃ dhūrvāmaḥ | [TS, 1, 1, 4 1.5]
tvaṃ devānāṃ asi sasnitamam papritamaṃ juṣṭatamaṃ vahnitamaṃ devahūtamam | [TS, 1, 1, 4 1.6]
ahrutam asi havirdhānam | [TS, 1, 1, 4 1.7]
dṛṃhasva mā hvāḥ | [TS, 1, 1, 4 1.8]
mitrasya tvā cakṣuṣā prekṣe | [TS, 1, 1, 4 1.9]
mā bher mā saṃ vikthā mā tvā | [TS, 1, 1, 4 1.10]
hiṃsiṣam | [TS, 1, 1, 4 2.1]
uru vātāya | [TS, 1, 1, 4 2.2]
devasya tvā savituḥ prasave 'śvinor bāhubhyām pūṣṇo hastābhyām agnaye juṣṭaṃ nir vapāmy agnīṣomābhyām | [TS, 1, 1, 4 2.3]
idaṃ devānām idam u naḥ saha | [TS, 1, 1, 4 2.4]
sphātyai tvā nārātyai | [TS, 1, 1, 4 2.5]
suvar abhi vi khyeṣaṃ vaiśvānaraṃ jyotiḥ | [TS, 1, 1, 4 2.6]
dṛṃhantāṃ duryā dyāvāpṛthivyoḥ | [TS, 1, 1, 4 2.7]
urv antarikṣam anv ihi | [TS, 1, 1, 4 2.8]
adityās tvopasthe sādayāmi | [TS, 1, 1, 4 2.9]
agne havyaṃ rakṣasva | [TS, 1, 1, 4 2.10]
{TS, 1, 1, 5}
devo vaḥ savitot punātv achidreṇa pavitreṇa vasoḥ sūryasya raśmibhiḥ | [TS, 1, 1, 5 1.1]
āpo devīr agrepuvo agreguvo 'gra imaṃ yajñaṃ nayatāgre yajñapatiṃ dhatta | [TS, 1, 1, 5 1.2]
yuṣmān indro 'vṛṇīta vṛtratūrye yūyam indram avṛṇīdhvaṃ vṛtratūrye | [TS, 1, 1, 5 1.3]
prokṣitā stha | [TS, 1, 1, 5 1.4]
agnaye vo juṣṭam prokṣāmy agnīṣomābhyām | [TS, 1, 1, 5 1.5]
śundhadhvaṃ daivyāya karmaṇe devayajyāyai | [TS, 1, 1, 5 1.6]
avadhūtaṃ rakṣo 'vadhūtā arātayaḥ | [TS, 1, 1, 5 1.7]
adityās tvag asi prati tvā | [TS, 1, 1, 5 1.8]
pṛthivī vettu | [TS, 1, 1, 5 2.1]
adhiṣavaṇam asi vānaspatyam prati tvādityās tvag vettu | [TS, 1, 1, 5 2.2]
agnes tanūr asi vāco visarjanam | [TS, 1, 1, 5 2.3]
devavītaye tvā gṛhṇāmi | [TS, 1, 1, 5 2.4]
adrir asi vānaspatyaḥ | [TS, 1, 1, 5 2.5]
sa idaṃ devebhyo havyaṃ suśami śamiṣva | [TS, 1, 1, 5 2.6]
iṣam ā vadorjam ā vada | [TS, 1, 1, 5 2.7]
dyumad vadata | [TS, 1, 1, 5 2.8]
vayaṃ saṃghātaṃ jeṣma | [TS, 1, 1, 5 2.9]
varṣavṛddham asi | [TS, 1, 1, 5 2.10]
prati tvā varṣavṛddhaṃ vettu | [TS, 1, 1, 5 2.11]
parāpūtaṃ rakṣaḥ parāpūtā arātayaḥ | [TS, 1, 1, 5 2.12]
rakṣasām bhāgo 'si | [TS, 1, 1, 5 2.13]
vāyur vo vi vinaktu | [TS, 1, 1, 5 2.14]
devo vaḥ savitā hiraṇyapāṇiḥ prati gṛhṇātu | [TS, 1, 1, 5 2.15]
{TS, 1, 1, 6}
avadhūtaṃ rakṣo 'vadhūtā arātayaḥ | [TS, 1, 1, 6 1.1]
adityās tvag asi prati tvā pṛthivī vettu | [TS, 1, 1, 6 1.2]
diva skambhanir asi prati tvādityās tvag vettu | [TS, 1, 1, 6 1.3]
dhiṣaṇāsi parvatyā prati tvā diva skambhanir vettu | [TS, 1, 1, 6 1.4]
dhiṣaṇāsi pārvateyī prati tvā parvatir vettu | [TS, 1, 1, 6 1.5]
devasya tvā savituḥ prasave 'śvinor bāhubhyām pūṣṇo hastābhyām adhi vapāmi | [TS, 1, 1, 6 1.6]
dhānyam asi dhinuhi devān | [TS, 1, 1, 6 1.7]
prāṇāya tvāpānāya tvā vyānāya tvā | [TS, 1, 1, 6 1.8]
dīrghām anu prasitim āyuṣe dhām | [TS, 1, 1, 6 1.9]
devo vaḥ savitā hiraṇyapāṇiḥ prati gṛhṇātu | [TS, 1, 1, 6 1.10]
{TS, 1, 1, 7}
dhṛṣṭir asi brahma yaccha | [TS, 1, 1, 7 1.1]
apāgne 'gnim āmādaṃ jahi niṣ kravyādaṃ sedhā devayajaṃ vaha | [TS, 1, 1, 7 1.2]
nirdagdhaṃ rakṣo nirdagdhā arātayaḥ | [TS, 1, 1, 7 1.3]
dhruvam asi pṛthivīṃ dṛṃhāyur dṛṃha prajāṃ dṛṃha sajātān asmai yajamānāya pary ūha | [TS, 1, 1, 7 1.4]
dhartram asy antarikṣaṃ dṛṃha prāṇaṃ dṛṃhāpānaṃ dṛṃha sajātān asmai yajamānāya pary ūha | [TS, 1, 1, 7 1.5]
dharuṇam asi divaṃ dṛṃha cakṣuḥ | [TS, 1, 1, 7 1.6]
dṛṃha śrotraṃ dṛṃha sajātān asmai yajamānāya pary ūha | [TS, 1, 1, 7 2.1]
dharmāsi diśo dṛṃha yoniṃ dṛṃha prajāṃ dṛṃha sajātān asmai yajamānāya pary ūha | [TS, 1, 1, 7 2.2]
cita stha prajām asmai rayiṃ asmai sajātān asmai yajamānāya pary ūha | [TS, 1, 1, 7 2.3]
bhṛgūṇām aṅgirasāṃ tapasā tapyadhvam | [TS, 1, 1, 7 2.4]
yāni gharme kapālāny upacinvanti vedhasaḥ pūṣṇas tāny api vrata indravāyū vi muñcatām | [TS, 1, 1, 7 2.5]
{TS, 1, 1, 8}
saṃ vapāmi | [TS, 1, 1, 8 1.1]
sam āpo adbhir agmata sam oṣadhayo rasena | [TS, 1, 1, 8 1.2]
saṃ revatīr jagatībhir madhumatīr madhumatībhiḥ sṛjyadhvam | [TS, 1, 1, 8 1.3]
adbhyaḥ pari prajātā stha sam adbhiḥ pṛcyadhvam | [TS, 1, 1, 8 1.4]
janayatyai tvā saṃ yaumi | [TS, 1, 1, 8 1.5]
agnaye tvāgnīṣomābhyām | [TS, 1, 1, 8 1.6]
makhasya śiro 'si | [TS, 1, 1, 8 1.7]
gharmo 'si viśvāyuḥ | [TS, 1, 1, 8 1.8]
uru prathasvoru te yajñapatiḥ prathatām | [TS, 1, 1, 8 1.9]
tvacaṃ gṛhṇīṣva | [TS, 1, 1, 8 1.10]
antaritaṃ rakṣo 'ntaritā arātayaḥ | [TS, 1, 1, 8 1.11]
devas tvā savitā śrapayatu varṣiṣṭhe adhi nāke | [TS, 1, 1, 8 1.12]
agnis te tanuvam māti dhāk | [TS, 1, 1, 8 1.13]
agne havyaṃ rakṣasva | [TS, 1, 1, 8 1.14]
sam brahmaṇā pṛcyasva | [TS, 1, 1, 8 1.15]
ekatāya svāhā dvitāya svāhā tritāya svāhā | [TS, 1, 1, 8 1.16]
{TS, 1, 1, 9}
ā dade | [TS, 1, 1, 9 1.1]
indrasya bāhur asi dakṣiṇaḥ sahasrabhṛṣṭiḥ śatatejāḥ | [TS, 1, 1, 9 1.2]
vāyur asi tigmatejāḥ | [TS, 1, 1, 9 1.3]
pṛthivi devayajany oṣadhyās te mūlam mā hiṃsiṣam | [TS, 1, 1, 9 1.4]
apahato 'raruḥ pṛthivyai | [TS, 1, 1, 9 1.5]
vrajaṃ gaccha gosthānam | [TS, 1, 1, 9 1.6]
varṣatu te dyauḥ | [TS, 1, 1, 9 1.7]
badhāna deva savitaḥ paramasyām parāvati śatena pāśair yo 'smān dveṣṭi yaṃ ca vayaṃ dviṣmas tam ato mā mauk | [TS, 1, 1, 9 1.8]
apahato 'raruḥ pṛthivyai devayajanyai | [TS, 1, 1, 9 1.9]
vrajam | [TS, 1, 1, 9 1.10]
gaccha gosthānam | [TS, 1, 1, 9 2.1]
varṣatu te dyauḥ | [TS, 1, 1, 9 2.2]
badhāna deva savitaḥ paramasyām parāvati śatena pāśair yo 'smān dveṣṭi yaṃ ca vayaṃ dviṣmas tam ato mā mauk | [TS, 1, 1, 9 2.3]
apahato 'raruḥ pṛthivyā adevayajanaḥ | [TS, 1, 1, 9 2.4]
vrajaṃ gaccha gosthānam | [TS, 1, 1, 9 2.5]
varṣatu te dyauḥ | [TS, 1, 1, 9 2.6]
badhāna deva savitaḥ paramasyām parāvati śatena pāśair yo 'smān dveṣṭi yaṃ ca vayaṃ dviṣmas tam ato mā | [TS, 1, 1, 9 2.7]
mauk | [TS, 1, 1, 9 3.1]
ararus te divaṃ mā skān | [TS, 1, 1, 9 3.2]
vasavas tvā pari gṛhṇantu gāyatreṇa chandasā rudrās tvā pari gṛhṇantu traiṣṭubhena chandasādityās tvā pari gṛhṇantu jāgatena chandasā | [TS, 1, 1, 9 3.3]
devasya savituḥ save karma kṛṇvanti vedhasaḥ | [TS, 1, 1, 9 3.4]
ṛtam asy ṛtasadanam asy ṛtaśrīr asi | [TS, 1, 1, 9 3.5]
dhā asi svadhā asi | [TS, 1, 1, 9 3.6]
urvī cāsi vasvī cāsi | [TS, 1, 1, 9 3.7]
purā krūrasya visṛpo virapśinn udādāya pṛthivīṃ jīradānur yām airayañcandramasi svadhābhis tāṃ dhīrāso anudṛśya yajante | [TS, 1, 1, 9 3.8]
{TS, 1, 1, 10}
pratyuṣṭaṃ rakṣaḥ pratyuṣṭā arātayaḥ | [TS, 1, 1, 10 1.1]
agner vas tejiṣṭhena tejasā niṣ ṭapāmi | [TS, 1, 1, 10 1.2]
goṣṭham mā nir mṛkṣaṃ vājinaṃ tvā sapatnasāhaṃ sam mārjmi | [TS, 1, 1, 10 1.3]
vācam prāṇaṃ cakṣuḥ śrotram prajāṃ yonim mā nir mṛkṣam vājinīṃ tvā sapatnasāhīṃ sam mārjmi | [TS, 1, 1, 10 1.4]
āśāsānā saumanasam prajāṃ saubhāgyaṃ tanūm agner anuvratā bhūtvā saṃ nahye sukṛtāya kam | [TS, 1, 1, 10 1.5]
suprajasas tvā vayaṃ supatnīr upa | [TS, 1, 1, 10 1.6]
sedima agne sapatnadambhanam adabdhāso adābhyam | [TS, 1, 1, 10 2.1]
imaṃ vi ṣyāmi varuṇasya pāśaṃ yam abadhnīta savitā suketaḥ dhātuś ca yonau sukṛtasya loke syonam me saha patyā karomi | [TS, 1, 1, 10 2.2]
sam āyuṣā sam prajayā sam agne varcasā punaḥ sam patnī patyāhaṃ gacche sam ātmā tanuvā mama | [TS, 1, 1, 10 2.3]
mahīnām payo 'sy oṣadhīnāṃ rasas tasya te 'kṣīyamāṇasya niḥ | [TS, 1, 1, 10 2.4]
vapāmi | [TS, 1, 1, 10 3.1]
mahīnām payo 'sy oṣadhīnāṃ raso 'dabdhena tvā cakṣuṣāvekṣe suprajāstvāya | [TS, 1, 1, 10 3.2]
tejo 'si tejo 'nu prehy agnis te tejo mā vi nait | [TS, 1, 1, 10 3.3]
agner jihvāsi subhūr devānām | [TS, 1, 1, 10 3.4]
dhāmne dhāmne devebhyo yajuṣe yajuṣe bhava | [TS, 1, 1, 10 3.5]
śukram asi jyotir asi tejo 'si | [TS, 1, 1, 10 3.6]
devo vaḥ savitot punātv achidreṇa pavitreṇa vasoḥ sūryasya raśmibhiḥ | [TS, 1, 1, 10 3.7]
śukraṃ tvā śukrāyāṃ dhāmne dhāmne devebhyo yajuṣe yajuṣe gṛhṇāmi | [TS, 1, 1, 10 3.8]
jyotis tvā jyotiṣy arcis tvārciṣi dhāmne dhāmne devebhyo yajuṣe yajuṣe gṛhṇāmi | [TS, 1, 1, 10 3.9]
{TS, 1, 1, 11}
kṛṣṇo 'sy ākhareṣṭho 'gnaye tvā svāhā | [TS, 1, 1, 11 1.1]
vedir asi barhiṣe tvā svāhā | [TS, 1, 1, 11 1.2]
barhir asi srugbhyas tvā svāhā | [TS, 1, 1, 11 1.3]
dive tvāntarikṣāya tvā pṛthivyai tvā | [TS, 1, 1, 11 1.4]
svadhā pitṛbhya ūrg bhava barhiṣadbhyaḥ | [TS, 1, 1, 11 1.5]
ūrjā pṛthivīṃ gacchata | [TS, 1, 1, 11 1.6]
viṣṇo stūpo 'si | [TS, 1, 1, 11 1.7]
ūrṇāmradasaṃ tvā stṛṇāmi svāsasthaṃ devebhyaḥ | [TS, 1, 1, 11 1.8]
gandharvo 'si viśvāvasur viśvasmād īṣato yajamānasya paridhir iḍa īḍitaḥ | [TS, 1, 1, 11 1.9]
indrasya bāhur asi | [TS, 1, 1, 11 1.10]
dakṣiṇo yajamānasya paridhir iḍa īḍitaḥ | [TS, 1, 1, 11 2.1]
mitrāvaruṇau tvottarataḥ pari dhattāṃ dhruveṇa dharmaṇā yajamānasya paridhir iḍa īḍitaḥ | [TS, 1, 1, 11 2.2]
sūryas tvā purastāt pātu kasyāś cid abhiśastyāḥ | [TS, 1, 1, 11 2.3]
vītihotraṃ tvā kave dyumantaṃ sam idhīmahy agne bṛhantam adhvare | [TS, 1, 1, 11 2.4]
viśo yantre sthaḥ | [TS, 1, 1, 11 2.5]
vasūnāṃ rudrāṇām ādityānāṃ sadasi sīda | [TS, 1, 1, 11 2.6]
juhūr upabhṛd dhruvāsi ghṛtācī nāmnā priyeṇa nāmnā priye sadasi sīda | [TS, 1, 1, 11 2.7]
etā asadant sukṛtasya loke | [TS, 1, 1, 11 2.8]
tā viṣṇo pāhi | [TS, 1, 1, 11 2.9]
pāhi yajñam pāhi yajñapatim pāhi māṃ yajñaniyam | [TS, 1, 1, 11 2.10]
{TS, 1, 1, 12}
bhuvanam asi vi prathasva | [TS, 1, 1, 12 1.1]
agne yaṣṭar idaṃ namaḥ | [TS, 1, 1, 12 1.2]
juhv ehy agnis tvā hvayati devayajyāyai | [TS, 1, 1, 12 1.3]
upabhṛd ehi devas tvā savitā hvayati devayajyāyai | [TS, 1, 1, 12 1.4]
agnāviṣṇū mā vām ava kramiṣam | [TS, 1, 1, 12 1.5]
vi jihāthām mā mā saṃ tāptam | [TS, 1, 1, 12 1.6]
lokam me lokakṛtau kṛṇutam | [TS, 1, 1, 12 1.7]
viṣṇo sthānam asi | [TS, 1, 1, 12 1.8]
ita indro akṛṇod vīryāṇi | [TS, 1, 1, 12 1.9]
samārabhyordhvo adhvaro divispṛśam | [TS, 1, 1, 12 1.10]
ahruto yajño yajñapateḥ | [TS, 1, 1, 12 1.11]
indrāvānt svāhā | [TS, 1, 1, 12 1.12]
bṛhad bhāḥ | [TS, 1, 1, 12 1.13]
pāhi māgne duścaritād ā mā sucarite bhaja | [TS, 1, 1, 12 1.14]
makhasya śiro 'si saṃ jyotiṣā jyotir aṅktām | [TS, 1, 1, 12 1.15]
{TS, 1, 1, 13}
vājasya mā prasavenodgrābheṇod agrabhīt | [TS, 1, 1, 13 1.1]
athā sapatnāṁ indro me nigrābheṇādharāṁ akaḥ | [TS, 1, 1, 13 1.2]
{TS, 1, 3, 1}
devasya tvā savituḥ prasave 'śvinor bāhubhyām pūṣṇo hastābhyām ā dade 'bhrir asi nārir asi | [TS, 1, 3, 1 1.1]
parilikhitaṃ rakṣaḥ parilikhitā arātaya idam ahaṃ rakṣaso grīvā api kṛntāmi | [TS, 1, 3, 1 1.2]
yo 'smān dveṣṭi yaṃ ca vayaṃ dviṣma idam asya grīvā api kṛntāmi | [TS, 1, 3, 1 1.3]
dive tvāntarikṣāya tvā pṛthivyai tvā | [TS, 1, 3, 1 1.4]
śundhatāṃ lokaḥ pitṛṣadanaḥ | [TS, 1, 3, 1 1.5]
yavo 'si yavayāsmad dveṣaḥ | [TS, 1, 3, 1 1.6]
yavayārātīḥ | [TS, 1, 3, 1 2.1]
pitṝṇāṃ sadanam asi | [TS, 1, 3, 1 2.2]
ud divaṃ stabhānāntarikṣam pṛṇa pṛthivīṃ dṛṃha | [TS, 1, 3, 1 2.3]
dyutānas tvā māruto minotu mitrāvaruṇayor dhruveṇa dharmaṇā | [TS, 1, 3, 1 2.4]
brahmavaniṃ tvā kṣatravaniṃ suprajāvaniṃ rāyaspoṣavanim pary ūhāmi | [TS, 1, 3, 1 2.5]
brahma dṛṃha kṣatraṃ dṛṃha prajāṃ dṛṃha rāyaspoṣaṃ dṛṃha | [TS, 1, 3, 1 2.6]
ghṛtena dyāvāpṛthivī ā pṛṇethām | [TS, 1, 3, 1 2.7]
indrasya sado 'si viśvajanasya chāyā | [TS, 1, 3, 1 2.8]
pari tvā girvaṇo gira imā bhavantu viśvato vṛddhāyum anu vṛddhayo juṣṭā bhavantu juṣṭayaḥ | [TS, 1, 3, 1 2.9]
indrasya syūr asīndrasya dhruvam asi | [TS, 1, 3, 1 2.10]
aindram asi | [TS, 1, 3, 1 2.11]
indrāya tvā | [TS, 1, 3, 1 2.12]
{TS, 1, 3, 2}
rakṣohaṇo valagahano vaiṣṇavān khanāmi | [TS, 1, 3, 2 1.1]
idam ahaṃ taṃ valagam udvapāmi yaṃ naḥ samāno yam asamāno nicakhāna | [TS, 1, 3, 2 1.2]
idam enam adharaṃ karomi yo naḥ samāno yo 'samāno 'rātīyati | [TS, 1, 3, 2 1.3]
gāyatreṇa chandasāvabāḍho valagaḥ | [TS, 1, 3, 2 1.4]
kim atra bhadraṃ tan nau saha | [TS, 1, 3, 2 1.5]
virāḍ asi sapatnahā samrāḍ asi bhrātṛvyahā svarāḍ asy abhimātihā viśvārāḍ asi viśvāsāṃ nāṣṭrāṇāṃ hantā | [TS, 1, 3, 2 1.6]
rakṣohaṇo valagahanaḥ prokṣāmi vaiṣṇavān | [TS, 1, 3, 2 2.1]
rakṣohaṇo valagahano 'vanayāmi vaiṣṇavān | [TS, 1, 3, 2 2.2]
yavo 'si yavayāsmad dveṣo yavayārātīḥ | [TS, 1, 3, 2 2.3]
rakṣohaṇo valagahano 'vastṛṇāmi vaiṣṇavān | [TS, 1, 3, 2 2.4]
rakṣohaṇo valagahano 'bhijuhomi vaiṣṇavān | [TS, 1, 3, 2 2.5]
rakṣohaṇau valagahanāv upadadhāmi vaiṣṇavī | [TS, 1, 3, 2 2.6]
rakṣohaṇau valagahanau paryūhāmi vaiṣṇavī | [TS, 1, 3, 2 2.7]
rakṣohaṇau valagahanau paristṛṇāmi vaiṣṇavī | [TS, 1, 3, 2 2.8]
rakṣohaṇau valagahanau vaiṣṇavī | [TS, 1, 3, 2 2.9]
bṛhann asi bṛhadgrāvā bṛhatīm indrāya vācaṃ vada | [TS, 1, 3, 2 2.10]
{TS, 1, 3, 3}
vibhūr asi pravāhaṇaḥ | [TS, 1, 3, 3 1.1]
vahnir asi havyavāhanaḥ | [TS, 1, 3, 3 1.2]
śvātro 'si pracetāḥ | [TS, 1, 3, 3 1.3]
tutho 'si viśvavedāḥ | [TS, 1, 3, 3 1.4]
uśig asi kaviḥ | [TS, 1, 3, 3 1.5]
aṅghārir asi bambhāriḥ | [TS, 1, 3, 3 1.6]
avasyur asi duvasvān | [TS, 1, 3, 3 1.7]
śundhyūr asi mārjālīyaḥ | [TS, 1, 3, 3 1.8]
samrāḍ asi kṛśānuḥ | [TS, 1, 3, 3 1.9]
pariṣadyo 'si pavamānaḥ | [TS, 1, 3, 3 1.10]
pratakvāsi nabhasvān | [TS, 1, 3, 3 1.11]
asaṃmṛṣṭo 'si havyasūdaḥ | [TS, 1, 3, 3 1.12]
ṛtadhāmāsi suvarjyotiḥ | [TS, 1, 3, 3 1.13]
brahmajyotir asi suvardhāmā | [TS, 1, 3, 3 1.14]
ajo 'sy ekapāt | [TS, 1, 3, 3 1.15]
ahir asi budhniyaḥ | [TS, 1, 3, 3 1.16]
raudreṇānīkena pāhi māgne pipṛhi mā mā mā hiṃsīḥ | [TS, 1, 3, 3 1.17]
{TS, 1, 3, 4}
tvaṃ soma tanūkṛdbhyo dveṣobhyo 'nyakṛtebhya uru yantāsi varūthaṃ svāhā | [TS, 1, 3, 4 1.1]
juṣāṇo aptur ājyasya vetu svāhā | [TS, 1, 3, 4 1.2]
ayaṃ no agnir varivaḥ kṛṇotv ayam mṛdhaḥ pura etu prabhindan | [TS, 1, 3, 4 1.3]
ayaṃ śatrūñ jayatu jarhṛṣāṇo 'yaṃ vājaṃ jayatu vājasātau | [TS, 1, 3, 4 1.4]
uru viṣṇo vi kramasvoru kṣayāya naḥ kṛdhi | [TS, 1, 3, 4 2.1]
ghṛtaṃ ghṛtayone piba pra pra yajñapatiṃ tira | [TS, 1, 3, 4 2.2]
somo jigāti gātuvit | [TS, 1, 3, 4 3.1]
devānām eti niṣkṛtam ṛtasya yonim āsadam | [TS, 1, 3, 4 4.1]
adityāḥ sado 'si | [TS, 1, 3, 4 4.2]
adityāḥ sada ā sīda | [TS, 1, 3, 4 4.3]
eṣa vo deva savitaḥ somas taṃ rakṣadhvam mā vo dabhat | [TS, 1, 3, 4 4.4]
etat tvaṃ soma devo devān upāgā idam aham manuṣyo manuṣyānt saha prajayā saha rāyaspoṣeṇa | [TS, 1, 3, 4 4.5]
namo devebhyaḥ svadhā pitṛbhyaḥ | [TS, 1, 3, 4 4.6]
idam ahaṃ nir varuṇasya pāśāt suvar abhi | [TS, 1, 3, 4 4.7]
vi khyeṣaṃ vaiśvānaraṃ jyotiḥ | [TS, 1, 3, 4 5.1]
agne vratapate tvaṃ vratānāṃ vratapatir asi | [TS, 1, 3, 4 5.2]
yā mama tanūs tvayy abhūd iyaṃ sā mayi yā tava tanūr mayy abhūd eṣā sā tvayi | [TS, 1, 3, 4 5.3]
yathāyathaṃ nau vratapate vratinor vratāni | [TS, 1, 3, 4 5.4]
{TS, 1, 3, 5}
aty anyān agāṃ nānyān upāgām | [TS, 1, 3, 5 1]
arvāk tvā parair avidam paro varaiḥ | [TS, 1, 3, 5 2]
taṃ tvā juṣe vaiṣṇavaṃ devayajyāyai | [TS, 1, 3, 5 3]
devas tvā savitā madhvānaktu | [TS, 1, 3, 5 4]
oṣadhe trāyasvainam | [TS, 1, 3, 5 5]
svadhite mainaṃ hiṃsīḥ | [TS, 1, 3, 5 6]
divam agreṇa mā lekhīr antarikṣam madhyena mā hiṃsīḥ pṛthivyā sam bhava | [TS, 1, 3, 5 7]
vanaspate śatavalśo vi roha sahasravalśā vi vayaṃ ruhema | [TS, 1, 3, 5 8]
yaṃ tvāyaṃ svadhitis tetijānaḥ praṇināya mahate saubhagāyāchinno rāyaḥ suvīraḥ | [TS, 1, 3, 5 9]
{TS, 1, 3, 6}
pṛthivyai tvāntarikṣāya tvā dive tvā | [TS, 1, 3, 6 1.1]
śundhatāṃ lokaḥ pitṛṣadanaḥ | [TS, 1, 3, 6 1.2]
yavo 'si yavayāsmad dveṣo yavayārātīḥ | [TS, 1, 3, 6 1.3]
pitṝṇāṃ sadanam asi | [TS, 1, 3, 6 1.4]
svāveśo 'sy agregā netṝṇāṃ vanaspatir adhi tvā sthāsyati tasya vittāt | [TS, 1, 3, 6 1.5]
devas tvā savitā madhvānaktu | [TS, 1, 3, 6 1.6]
supippalābhyas tvauṣadhībhyaḥ | [TS, 1, 3, 6 1.7]
ud divaṃ stabhānāntarikṣam pṛṇa pṛthivīm upareṇa dṛṃha | [TS, 1, 3, 6 1.8]
te te dhāmāny uśmasi | [TS, 1, 3, 6 1.9]
gamadhye gāvo yatra bhūriśṛṅgā ayāsaḥ | [TS, 1, 3, 6 2.1]
atrāha tad urugāyasya viṣṇoḥ paramam padam avabhāti bhūreḥ | [TS, 1, 3, 6 2.2]
viṣṇoḥ karmāṇi paśyata yato vratāni paspaśe | [TS, 1, 3, 6 3.1]
indrasya yujyaḥ sakhā | [TS, 1, 3, 6 3.2]
tad viṣṇoḥ paramam padaṃ sadā paśyanti sūrayaḥ | [TS, 1, 3, 6 4.1]
divīva cakṣur ātatam | [TS, 1, 3, 6 4.2]
brahmavaniṃ tvā kṣatravaniṃ suprajāvaniṃ rāyaspoṣavanim paryūhāmi | [TS, 1, 3, 6 5.1]
brahma dṛṃha kṣatraṃ dṛṃha prajāṃ dṛṃha rāyaspoṣaṃ dṛṃha | [TS, 1, 3, 6 5.2]
parivīr asi pari tvā daivīr viśo vyayantām parīmaṃ rāyaspoṣo yajamānam manuṣyāḥ | [TS, 1, 3, 6 5.3]
antarikṣasya tvā sānāv avagūhāmi | [TS, 1, 3, 6 5.4]
{TS, 1, 3, 7}
iṣe tvā | [TS, 1, 3, 7 1.1]
upavīr asi | [TS, 1, 3, 7 1.2]
upo devān daivīr viśaḥ prāgur vahnīr uśijaḥ | [TS, 1, 3, 7 1.3]
bṛhaspate dhārayā vasūni | [TS, 1, 3, 7 1.4]
havyā te svadantām | [TS, 1, 3, 7 1.5]
deva tvaṣṭar vasu raṇva | [TS, 1, 3, 7 1.6]
revatī ramadhvam | [TS, 1, 3, 7 1.7]
agner janitram asi | [TS, 1, 3, 7 1.8]
vṛṣaṇau sthaḥ | [TS, 1, 3, 7 1.9]
urvaśy asy āyur asi purūravāḥ | [TS, 1, 3, 7 1.10]
ghṛtenākte vṛṣaṇaṃ dadhāthām | [TS, 1, 3, 7 1.11]
gāyatraṃ chando 'nuprajāyasva traiṣṭubhaṃ jāgataṃ chando 'nuprajāyasva | [TS, 1, 3, 7 1.12]
bhavatam | [TS, 1, 3, 7 1.13]
naḥ samanasau samokasāv arepasau | [TS, 1, 3, 7 2.1]
mā yajñaṃ hiṃsiṣṭam mā yajñapatiṃ jātavedasau śivau bhavatam adya naḥ | [TS, 1, 3, 7 2.2]
agnāv agniś carati praviṣṭa ṛṣīṇām putro adhirāja eṣaḥ | [TS, 1, 3, 7 3.1]
svāhākṛtya brahmaṇā te juhomi mā devānām mithuyā kar bhāgadheyam | [TS, 1, 3, 7 3.2]
{TS, 1, 3, 8}
ādade | [TS, 1, 3, 8 1.1]
ṛtasya tvā devahaviḥ pāśenārabhe | [TS, 1, 3, 8 1.2]
dharṣā mānuṣān | [TS, 1, 3, 8 1.3]
adbhyas tvauṣadhībhyaḥ prokṣāmi | [TS, 1, 3, 8 1.4]
apām perur asi | [TS, 1, 3, 8 1.5]
svāttaṃ cit sadevaṃ havyam āpo devīḥ svadatainam | [TS, 1, 3, 8 1.6]
saṃ te prāṇo vāyunā gacchatāṃ saṃ yajatrair aṅgāni saṃ yajñapatir āśiṣā | [TS, 1, 3, 8 1.7]
ghṛtenāktau paśuṃ trāyethām | [TS, 1, 3, 8 1.8]
revatīr yajñapatim priyadhā viśata | [TS, 1, 3, 8 1.9]
uro antarikṣa sajūr devena | [TS, 1, 3, 8 1.10]
vātenāsya haviṣas tmanā yaja sam asya tanuvā bhava varṣīyo varṣīyasi yajñe yajñapatiṃ dhāḥ | [TS, 1, 3, 8 2.1]
pṛthivyāḥ sampṛcaḥ pāhi | [TS, 1, 3, 8 2.2]
namas ta ātāna | [TS, 1, 3, 8 2.3]
anarvā prehi ghṛtasya kulyām anu saha prajayā saha rāyaspoṣena | [TS, 1, 3, 8 2.4]
āpo devīḥ śuddhāyuvaḥ śuddhā yūyaṃ devāṁ ūḍhvaṃ śuddhā vayam pariviṣṭāḥ pariveṣṭāro vo bhūyāsma | [TS, 1, 3, 8 2.5]
{TS, 1, 3, 9}
vāk ta āpyāyatām prāṇas ta āpyāyatāṃ cakṣus ta āpyāyatām śrotraṃ ta āpyāyatām | [TS, 1, 3, 9 1.1]
yā te prāṇāñchug jagāma yā cakṣur yā śrotraṃ yat te krūraṃ yad āsthitam tat ta āpyāyatāṃ tat ta etena śundhatām | [TS, 1, 3, 9 1.2]
nābhis ta āpyāyatām pāyus ta āpyāyatām | [TS, 1, 3, 9 1.3]
śuddhāś caritrāḥ | [TS, 1, 3, 9 1.4]
śam adbhyaḥ | [TS, 1, 3, 9 1.5]
śam oṣadhībhyaḥ śam pṛthivyai śam ahobhyām | [TS, 1, 3, 9 2.1]
oṣadhe trāyasvainam | [TS, 1, 3, 9 2.2]
svadhite mainaṃ hiṃsīḥ | [TS, 1, 3, 9 2.3]
rakṣasām bhāgo 'si | [TS, 1, 3, 9 2.4]
idam ahaṃ rakṣo 'dhamam tamo nayāmi | [TS, 1, 3, 9 2.5]
yo 'smān dveṣṭi yaṃ ca vayaṃ dviṣma idam enam adhamaṃ tamo nayāmi | [TS, 1, 3, 9 2.6]
iṣe tvā | [TS, 1, 3, 9 2.7]
ghṛtena dyāvāpṛthivī prorṇuvāthām | [TS, 1, 3, 9 2.8]
achinno rāyaḥ suvīraḥ | [TS, 1, 3, 9 2.9]
urv antarikṣam anvihi | [TS, 1, 3, 9 2.10]
vāyo vīhi stokānām | [TS, 1, 3, 9 2.11]
svāhordhvanabhasaṃ mārutaṃ gacchatam | [TS, 1, 3, 9 2.12]
{TS, 1, 3, 10}
saṃ te manasā manaḥ sam prāṇena prāṇaḥ | [TS, 1, 3, 10 1.1]
juṣṭaṃ devebhyo havyaṃ ghṛtavat svāhā | [TS, 1, 3, 10 1.2]
aindraḥ prāṇo aṅge aṅge nidedhyad aindro 'pāno aṅge aṅge vibobhuvat | [TS, 1, 3, 10 1.3]
deva tvaṣṭar bhūri te saṃsam etu viṣurūpā yat salakṣmāṇo bhavatha | [TS, 1, 3, 10 1.4]
devatrā yantam avase sakhāyo 'nu tvā mātā pitaro madantu | [TS, 1, 3, 10 1.5]
śrīr asi | [TS, 1, 3, 10 2.1]
agnis tvā śrīṇātu | [TS, 1, 3, 10 2.2]
āpaḥ samariṇan | [TS, 1, 3, 10 2.3]
vātasya | [TS, 1, 3, 10 2.4]
tvā dhrajyai pūṣṇo raṃhyā apām oṣadhīnāṃ rohiṣyai | [TS, 1, 3, 10 3.1]
ghṛtaṃ ghṛtapāvānaḥ pibata vasāṃ vasāpāvānaḥ pibata | [TS, 1, 3, 10 3.2]
antarikṣasya havir asi | [TS, 1, 3, 10 3.3]
svāhā tvāntarikṣāya | [TS, 1, 3, 10 3.4]
diśaḥ pradiśa ādiśo vidiśa uddiśaḥ | [TS, 1, 3, 10 3.5]
svāhā digbhyaḥ | [TS, 1, 3, 10 3.6]
namo digbhyaḥ | [TS, 1, 3, 10 3.7]
{TS, 1, 3, 11}
samudraṃ gaccha svāhāntarikṣaṃ gaccha svāhā devaṃ savitāraṃ gaccha svāhāhorātre gaccha svāhā mitrāvaruṇau gaccha svāhā somaṃ gaccha svāhā yajñaṃ gaccha svāhā chandāṃsi gaccha svāhā dyāvāpṛthivī gaccha svāhā nabho divyaṃ gaccha svāhāgniṃ vaiśvānaraṃ gaccha svāhā | [TS, 1, 3, 11 1.1]
adbhyas tvauṣadhībhyaḥ | [TS, 1, 3, 11 1.2]
mano me hārdi yaccha | [TS, 1, 3, 11 1.3]
tanūṃ tvacam putraṃ naptāram aśīya | [TS, 1, 3, 11 1.4]
śug asi tam abhiśoca yo 'smān dveṣṭi yaṃ ca vayaṃ dviṣmaḥ | [TS, 1, 3, 11 1.5]
dhāmno dhāmno rājann ito varuṇa no muñca yad āpo aghniyā varuṇeti śapāmahe tato varuṇa no muñca | [TS, 1, 3, 11 1.6]
{TS, 1, 3, 12}
haviṣmatīr imā āpo haviṣmān devo adhvaro haviṣmāṁ āvivāsati haviṣmāṁ astu sūryaḥ | [TS, 1, 3, 12 1.1]
agner vo 'pannagṛhasya sadasi sādayāmi sumnāya sumninīḥ sumne mā dhatta | [TS, 1, 3, 12 1.2]
indrāgniyor bhāgadheyī stha mitrāvaruṇayor bhāgadheyī stha viśveṣāṃ devānāṃ bhāgadheyī stha | [TS, 1, 3, 12 1.3]
yajñe jāgṛta | [TS, 1, 3, 12 1.4]
{TS, 1, 3, 13}
hṛde tvā manase tvā dive tvā sūryāya tvā | [TS, 1, 3, 13 1.1]
ūrdhvam imam adhvaraṃ kṛdhi divi deveṣu hotrā yaccha | [TS, 1, 3, 13 1.2]
soma rājann ehy avaroha | [TS, 1, 3, 13 1.3]
mā bher mā saṃvikthāḥ | [TS, 1, 3, 13 1.4]
mā tvā hiṃsiṣam | [TS, 1, 3, 13 1.5]
prajās tvam upāvaroha prajās tvām upāvarohantu | [TS, 1, 3, 13 1.6]
śṛṇotv agniḥ samidhā havam me śṛṇvantv āpo dhiṣaṇāś ca devīḥ | [TS, 1, 3, 13 1.7]
śṛṇota grāvāṇo viduṣo nu | [TS, 1, 3, 13 1.8]
yajñaṃ śṛṇotu devaḥ savitā havam me | [TS, 1, 3, 13 2.1]
devīr āpo apāṃ napād ya ūrmir haviṣya indriyāvān madintamas taṃ devebhyo devatrā dhatta śukraṃ śukrapebhyo yeṣām bhāga stha svāhā | [TS, 1, 3, 13 3.1]
kārṣir asy apāpām mṛdhram | [TS, 1, 3, 13 3.2]
samudrasya vo 'kṣityā unnaye | [TS, 1, 3, 13 3.3]
yam agne pṛtsu martyam āvo vājeṣu yaṃ junāḥ | [TS, 1, 3, 13 3.4]
sa yantā śaśvatīr iṣaḥ | [TS, 1, 3, 13 3.5]
{TS, 1, 3, 14}
tvam agne rudro asuro maho divas tvaṃ śardho mārutam pṛkṣa īśiṣe | [TS, 1, 3, 14 1.1]
tvaṃ vātair aruṇair yāsi śaṃgayas tvam pūṣā vidhataḥ pāsi nu tmanā | [TS, 1, 3, 14 1.2]
ā vo rājānam adhvarasya rudraṃ hotāraṃ satyayajaṃ rodasyoḥ | [TS, 1, 3, 14 1.3]
agnim purā tanayitnor acittāddhiraṇyarūpam avase kṛṇudhvam | [TS, 1, 3, 14 1.4]
agnir hotā niṣasādā yajīyān upasthe mātuḥ surabhāv uloke | [TS, 1, 3, 14 1.5]
yuvā kaviḥ puruniṣṭhaḥ | [TS, 1, 3, 14 1.6]
ṛtāvā dhartā kṛṣṭīnām uta madhya iddhaḥ | [TS, 1, 3, 14 2.1]
sādhvīm akar devavītiṃ no adya yajñasya jihvām avidāma guhyām | [TS, 1, 3, 14 2.2]
sa āyur āgāt surabhir vasāno bhadrām akar devahūtiṃ no adya | [TS, 1, 3, 14 2.3]
akrandad agni stanayann iva dyauḥ kṣāmā rerihad vīrudhaḥ samañjan | [TS, 1, 3, 14 2.4]
sadyo jajñāno vi hīm iddho akhyad ā rodasī bhānunā bhāty antaḥ | [TS, 1, 3, 14 2.5]
tve vasūni purvaṇīka | [TS, 1, 3, 14 2.6]
hotar doṣā vastor erire yajñiyāsaḥ | [TS, 1, 3, 14 3.1]
kṣāmeva viśvā bhuvanāni yasmint saṃ saubhagāni dadhire pāvake | [TS, 1, 3, 14 3.2]
tubhyaṃ tā aṅgirastama viśvāḥ sukṣitayaḥ pṛthak | [TS, 1, 3, 14 3.3]
agne kāmāya yemire | [TS, 1, 3, 14 3.4]
aśyāma taṃ kāmam agne tavo 'ty aśyāma rayiṃ rayivaḥ suvīram | [TS, 1, 3, 14 3.5]
aśyāma vājam abhi vājayanto 'śyāma dyumnam ajarājaraṃ te | [TS, 1, 3, 14 3.6]
śreṣṭhaṃ yaviṣṭha bhāratāgne dyumantam ābhara | [TS, 1, 3, 14 3.7]
vaso puruspṛhaṃ rayim | [TS, 1, 3, 14 4.1]
sa śvitānas tanyatū rocanasthā ajarebhir nānadadbhir yaviṣṭhaḥ | [TS, 1, 3, 14 4.2]
yaḥ pāvakaḥ purutamaḥ purūṇi pṛthūny agnir anuyāti bharvan | [TS, 1, 3, 14 4.3]
āyuṣ ṭe viśvato dadhad ayam agnir vareṇyaḥ | [TS, 1, 3, 14 4.4]
punas te prāṇa āyati parā yakṣmaṃ suvāmi te | [TS, 1, 3, 14 4.5]
āyurdā agne haviṣo juṣāṇo ghṛtapratīko ghṛtayonir edhi | [TS, 1, 3, 14 4.6]
ghṛtam pītvā madhu cāru gavyam piteva putram abhi | [TS, 1, 3, 14 4.7]
{TS, 1, 5, 1}
devāsurāḥ saṃyattā āsan | [TS, 1, 5, 1 1.1]
te devā vijayam upayanto 'gnau vāmaṃ vasu saṃnyadadhata | [TS, 1, 5, 1 2.1]
idam u no bhaviṣyati yadi no jeṣyantīti | [TS, 1, 5, 1 3.1]
tad agnir nyakāmayata | [TS, 1, 5, 1 4.1]
tenāpākrāmat | [TS, 1, 5, 1 5.1]
tad devā vijityāvarurutsamānā anvāyan | [TS, 1, 5, 1 6.1]
tad asya sahasāditsanta | [TS, 1, 5, 1 7.1]
so 'rodīt | [TS, 1, 5, 1 8.1]
yad arodīt tad rudrasya rudratvam | [TS, 1, 5, 1 9.1]
yad aśrv aśīyata tad rajataṃ hiraṇyam abhavat | [TS, 1, 5, 1 10.1]
tasmād rajataṃ hiraṇyam adakṣiṇyam | [TS, 1, 5, 1 11.1]
aśrujaṃ hi | [TS, 1, 5, 1 12.1]
yo barhiṣi dadāti purāsya saṃvatsarād gṛhe rudanti | [TS, 1, 5, 1 13.1]
tasmād barhiṣi na deyam | [TS, 1, 5, 1 14.1]
so 'gnir abravīt bhāgy asāny atha va idam iti | [TS, 1, 5, 1 15.1]
punarādheyaṃ te kevalam iti abruvan | [TS, 1, 5, 1 16.1]
ṛdhnavat khalu sa ity abravīd yo maddevatyam agnim ādadhātā iti | [TS, 1, 5, 1 17.1]
tam pūṣādhatta tena pūṣārdhnot | [TS, 1, 5, 1 18.1]
tasmāt pauṣṇāḥ paśava ucyante | [TS, 1, 5, 1 19.1]
tam tvaṣṭādhatta | [TS, 1, 5, 1 20.1]
tena tvaṣṭārdhnot | [TS, 1, 5, 1 21.1]
tasmāt tvāṣṭrāḥ paśava ucyante | [TS, 1, 5, 1 22.1]
tam manur ādhatta | [TS, 1, 5, 1 23.1]
tena manur ārdhnot | [TS, 1, 5, 1 24.1]
tasmān mānavyaḥ prajā ucyante | [TS, 1, 5, 1 25.1]
tam dhātādhatta | [TS, 1, 5, 1 26.1]
tena dhātārdhnot | [TS, 1, 5, 1 27.1]
saṃvatsaro vai dhātā | [TS, 1, 5, 1 28.1]
tasmāt saṃvatsaram prajāḥ paśavo 'nuprajāyante | [TS, 1, 5, 1 29]
ya evam punarādheyasyarddhiṃ vedardhnoty eva | [TS, 1, 5, 1 30]
yo 'syaivaṃ bandhutāṃ veda bandhumān bhavati | [TS, 1, 5, 1 31]
bhāgadheyaṃ vā agnir āhita icchamānaḥ prajām paśūn yajamānasyopadodrāva | [TS, 1, 5, 1 32]
udvāsya punar ādadhīta | [TS, 1, 5, 1 33.1]
bhāgadheyenaivainaṃ samardhayati | [TS, 1, 5, 1 34.1]
atho śāntir evāsyaiṣā | [TS, 1, 5, 1 35.1]
punarvasvor ādadhīta | [TS, 1, 5, 1 36.1]
etad vai punarādheyasya nakṣatraṃ yat punarvasū | [TS, 1, 5, 1 37.1]
svāyām evainaṃ devatāyām ādhāya brahmavarcasī bhavati | [TS, 1, 5, 1 38.1]
darbhair ādadhāti | [TS, 1, 5, 1 39.1]
ayātayāmatvāya | [TS, 1, 5, 1 40.1]
darbhair ādadhāti | [TS, 1, 5, 1 41.1]
adbhya evainam oṣadhībhyo 'varudhyādhatte | [TS, 1, 5, 1 42.1]
pañcakapālaḥ puroḍāśo bhavati | [TS, 1, 5, 1 43.1]
pañca vā ṛtavaḥ | [TS, 1, 5, 1 44.1]
ṛtubhya evainam avarudhyādhatte | [TS, 1, 5, 1 45.1]
{TS, 1, 5, 2}
parā vā eṣa yajñam paśūn vapati yo 'gnim udvāsayate | [TS, 1, 5, 2 1.1]
pañcakapālaḥ puroḍāśo bhavati | [TS, 1, 5, 2 1.2]
pāṅkto yajñaḥ | [TS, 1, 5, 2 2.1]
pāṅktāḥ paśavaḥ | [TS, 1, 5, 2 3.1]
yajñam eva paśūn avarunddhe | [TS, 1, 5, 2 4.1]
vīrahā vā eṣa devānāṃ yo 'gnim udvāsayate | [TS, 1, 5, 2 4.2]
na vā etasya brāhmaṇā ṛtāyavaḥ purānnam akṣan | [TS, 1, 5, 2 5.1]
paṅktyo yājyānuvākyā bhavanti | [TS, 1, 5, 2 5.2]
pāṅkto yajñaḥ | [TS, 1, 5, 2 6.1]
pāṅktaḥ puruṣaḥ | [TS, 1, 5, 2 7.1]
devān eva vīraṃ niravadāyāgnim punar ādhatte | [TS, 1, 5, 2 8.1]
śatākṣarā bhavanti | [TS, 1, 5, 2 9.1]
śatāyuḥ puruṣaḥ śatendriyaḥ | [TS, 1, 5, 2 10.1]
āyuṣy evendriye pratitiṣṭhati | [TS, 1, 5, 2 11.1]
yad vā agnir āhito nardhyate jyāyo bhāgadheyaṃ nikāmayamānaḥ | [TS, 1, 5, 2 12.1]
yad āgneyaṃ sarvam bhavati | [TS, 1, 5, 2 13.1]
saivāsyarddhiḥ | [TS, 1, 5, 2 14.1]
saṃ vā etasya gṛhe vāk sṛjyate yo 'gnim udvāsayate | [TS, 1, 5, 2 15.1]
sa vācaṃ saṃsṛṣṭāṃ yajamāna īśvaro 'nu parābhavitoḥ | [TS, 1, 5, 2 16.1]
vibhaktayo bhavanti | [TS, 1, 5, 2 17.1]
vāco vidhṛtyai | [TS, 1, 5, 2 18.1]
yajamānasyāparābhāvāya | [TS, 1, 5, 2 19.1]
vibhaktiṃ karoti | [TS, 1, 5, 2 20.1]
brahmaiva tad akaḥ | [TS, 1, 5, 2 21.1]
upāṃśu yajati | [TS, 1, 5, 2 22.1]
yathā vāmaṃ vasu vividāno gūhati tādṛg eva tat | [TS, 1, 5, 2 23.1]
agnim prati sviṣṭakṛtaṃ nirāha | [TS, 1, 5, 2 24.1]
yathā vāmaṃ vasu vividānaḥ prakāśaṃ jigamiṣati tādṛg eva tat | [TS, 1, 5, 2 25.1]
vibhaktim uktvā prayājena vaṣaṭkaroti | [TS, 1, 5, 2 26.1]
āyatanād eva naiti | [TS, 1, 5, 2 27.1]
yajamāno vai puroḍāśaḥ | [TS, 1, 5, 2 28.1]
paśava ete āhutī | [TS, 1, 5, 2 29.1]
yad abhitaḥ puroḍāśam ete āhutī juhoti | [TS, 1, 5, 2 30.1]
yajamānam evobhayataḥ paśubhiḥ parigṛhṇāti | [TS, 1, 5, 2 31.1]
kṛtayajuḥ saṃbhṛtasambhāra iti āhuḥ | [TS, 1, 5, 2 32.1]
na saṃbhṛtyāḥ saṃbhārāḥ | [TS, 1, 5, 2 33.1]
na yajuḥ kartavyam iti | [TS, 1, 5, 2 34.1]
atho khalu saṃbhṛtyā eva sambhārāḥ | [TS, 1, 5, 2 35.1]
kartavyaṃ yajuḥ | [TS, 1, 5, 2 36.1]
yajñasya samṛddhyai | [TS, 1, 5, 2 37.1]
punarniṣkṛto ratho dakṣiṇā | [TS, 1, 5, 2 38.1]
punarutsyūtaṃ vāsaḥ | [TS, 1, 5, 2 39.1]
punarutsṛṣṭo 'naḍvān | [TS, 1, 5, 2 40.1]
punarādheyasya samṛddhyai | [TS, 1, 5, 2 41.1]
sapta te agne samidhaḥ sapta jihvā iti | [TS, 1, 5, 2 42.1]
agnihotraṃ juhoti | [TS, 1, 5, 2 43.1]
yatrayatraivāsya nyaktaṃ tata evainam avarunddhe | [TS, 1, 5, 2 44.1]
vīrahā vā eṣa devānām yo 'gnim udvāsayate | [TS, 1, 5, 2 45.1]
tasya varuṇa evarṇayāt | [TS, 1, 5, 2 46.1]
āgnivāruṇam ekādaśakapālam anunirvapet | [TS, 1, 5, 2 47.1]
yaṃ caiva hanti yaś cāsyarṇayāt tau bhāgadheyena prīṇāti | [TS, 1, 5, 2 48.1]
nārtim ārcchati yajamānaḥ | [TS, 1, 5, 2 49.1]
{TS, 1, 5, 3}
bhūmir bhūmnā dyaur variṇāntarikṣam mahitvā | [TS, 1, 5, 3 1.1]
upasthe te devy adite 'gnim annādam annādyāyādadhe | [TS, 1, 5, 3 1.2]
āyaṃ gauḥ pṛśnir akramīd asanan mātaram punaḥ | [TS, 1, 5, 3 2.1]
pitaraṃ ca prayant suvaḥ | [TS, 1, 5, 3 2.2]
triṃśad dhāma vi rājati vāk pataṃgāya śiśriye | [TS, 1, 5, 3 3.1]
praty asya vaha dyubhiḥ | [TS, 1, 5, 3 3.2]
asya prāṇād apānaty antaś carati rocanā | [TS, 1, 5, 3 4.1]
vy akhyan mahiṣaḥ suvaḥ | [TS, 1, 5, 3 4.2]
yat tvā kruddhaḥ parovapa manyunā yad avartyā | [TS, 1, 5, 3 5.1]
sukalpam agne tat tava punas tvoddīpayāmasi | [TS, 1, 5, 3 5.2]
yat te manyuparoptasya pṛthivīm anu dadhvase | [TS, 1, 5, 3 6.1]
ādityā viśve tad devā vasavaś ca samābharan | [TS, 1, 5, 3 6.2]
mano jyotir juṣatām ājyaṃ vicchinnaṃ yajñaṃ sam imaṃ dadhātu | [TS, 1, 5, 3 7.1]
bṛhaspatis tanutām imaṃ no viśve devā iha mādayantām | [TS, 1, 5, 3 7.2]
sapta te agne samidhaḥ sapta jihvāḥ sapta ṛṣayaḥ sapta dhāma priyāṇi | [TS, 1, 5, 3 8.1]
sapta hotrāḥ saptadhā tvā yajanti sapta yonīr ā pṛṇasvā ghṛtena | [TS, 1, 5, 3 9.1]
punar ūrjā ni vartasva punar agna iṣāyuṣā | [TS, 1, 5, 3 10.1]
punar naḥ pāhi viśvataḥ | [TS, 1, 5, 3 10.2]
saha rayyā ni vartasvāgne pinvasva dhārayā | [TS, 1, 5, 3 11.1]
viśvapsniyā viśvatas pari | [TS, 1, 5, 3 11.2]
lekaḥ salekaḥ sulekas te na ādityā ājyaṃ juṣāṇā viyantu | [TS, 1, 5, 3 12.1]
ketaḥ saketaḥ suketas te na ādityā ājyaṃ juṣāṇā viyantu | [TS, 1, 5, 3 13.1]
vivasvāṃ aditir devajūtis te na ādityā ājyaṃ juṣāṇā viyantu | [TS, 1, 5, 3 14.1]
{TS, 1, 5, 4}
bhūmir bhūmnā dyaur variṇeti āha | [TS, 1, 5, 4 1.1]
āśiṣaivainam ādhatte | [TS, 1, 5, 4 2.1]
sarpā vai jīryanto 'manyanta | [TS, 1, 5, 4 3.1]
sa etaṃ kasarṇīraḥ kādraveyo mantram apaśyat | [TS, 1, 5, 4 4.1]
tato vai te jīrṇās tanūr apāghnata | [TS, 1, 5, 4 5.1]
sarparājñiyā ṛgbhir gārhapatyam ādadhāti | [TS, 1, 5, 4 6.1]
punarnavam evainam ajaraṃ kṛtvādhatte | [TS, 1, 5, 4 7.1]
atho pūtam eva pṛthivīm annādyaṃ nopānamat | [TS, 1, 5, 4 8.1]
saitaṃ mantram apaśyat | [TS, 1, 5, 4 9.1]
tato vai tām annādyam upānamat | [TS, 1, 5, 4 10.1]
yat sarparājñiyā ṛgbhir gārhapatyam ādadhāti | [TS, 1, 5, 4 11.1]
annādyasyāvaruddhyai | [TS, 1, 5, 4 12.1]
atho asyām evainam pratiṣṭhitam ādhatte | [TS, 1, 5, 4 13.1]
yat tvā kruddhaḥ parovapeti āha | [TS, 1, 5, 4 14.1]
apahnuta evāsmai tat | [TS, 1, 5, 4 15.1]
punas tvoddīpayāmasīti āha | [TS, 1, 5, 4 16.1]
saminddha evainam | [TS, 1, 5, 4 17.1]
yat te manyuparoptasyeti āha | [TS, 1, 5, 4 18.1]
devatābhir evainaṃ saṃbharati | [TS, 1, 5, 4 19.1]
vi vā etasya yajñaś chidyate yo 'gnim udvāsayate | [TS, 1, 5, 4 20.1]
bṛhaspativatyarcopatiṣṭhate | [TS, 1, 5, 4 21.1]
brahma vai devānām bṛhaspatiḥ | [TS, 1, 5, 4 22.1]
brahmaṇaiva yajñaṃ saṃdadhāti | [TS, 1, 5, 4 23.1]
vicchinnaṃ yajñaṃ sam imaṃ dadhātv iti āha | [TS, 1, 5, 4 24.1]
saṃtatyai | [TS, 1, 5, 4 25.1]
viśve devā iha mādayantām iti āha | [TS, 1, 5, 4 26.1]
saṃtatyaiva yajñaṃ devebhyo 'nudiśati | [TS, 1, 5, 4 27.1]
sapta te agne samidhaḥ sapta jihvā iti āha | [TS, 1, 5, 4 28.1]
saptasapta vai saptadhāgneḥ priyās tanuvaḥ | [TS, 1, 5, 4 29.1]
tā evāvarunddhe | [TS, 1, 5, 4 30.1]
punar ūrjā saha rayyeti | [TS, 1, 5, 4 31.1]
abhitaḥ puroḍāśam āhutī juhoti | [TS, 1, 5, 4 32.1]
yajamānam evorjā ca rayyā cobhayataḥ parigṛhṇāti | [TS, 1, 5, 4 33.1]
ādityā vā asmāl lokād amuṃ lokam āyan | [TS, 1, 5, 4 34.1]
te 'muṣmiṃ loke vyatṛṣyan | [TS, 1, 5, 4 35.1]
ta imaṃ lokam punar abhyavetyāgnim ādhāyaitān homān ajuhavuḥ | [TS, 1, 5, 4 36.1]
ta ārdhnuvan | [TS, 1, 5, 4 37.1]
te suvargaṃ lokam āyan | [TS, 1, 5, 4 38.1]
yaḥ parācīnam punarādheyād agnim ādadhīta sa etān homāñ juhuyāt | [TS, 1, 5, 4 39.1]
yām evādityā ṛddhim ārdhnuvan tām evardhnoti | [TS, 1, 5, 4 40.1]
{TS, 1, 5, 5}
upaprayanto adhvaram mantraṃ vocemāgnaye | [TS, 1, 5, 5 1.1]
āre asme ca śṛṇvate | [TS, 1, 5, 5 1.2]
asya pratnām anu dyutaṃ śukraṃ duduhre ahrayaḥ | [TS, 1, 5, 5 2.1]
payaḥ sahasrasām ṛṣim | [TS, 1, 5, 5 2.2]
agnir mūrdhā divaḥ kakut patiḥ pṛthivyā ayam | [TS, 1, 5, 5 3.1]
apāṃ retāṃsi jinvati | [TS, 1, 5, 5 3.2]
ayam iha prathamo dhāyi dhātṛbhir hotā yajiṣṭho adhvareṣv īḍyaḥ | [TS, 1, 5, 5 4.1]
yam apnavāno bhṛgavo virurucur vaneṣu citraṃ vibhuvaṃ viśe viśe | [TS, 1, 5, 5 4.2]
ubhā vām indrāgnī āhuvadhyai | [TS, 1, 5, 5 5.1]
ubhā dātārāv iṣāṃ rayīṇām ubhā vājasya sātaye huve vām | [TS, 1, 5, 5 6.1]
ayaṃ te yonir ṛtviyo yato jāto arocathāḥ | [TS, 1, 5, 5 6.2]
taṃ jānann agna ā rohāthā no vardhayā rayim | [TS, 1, 5, 5 6.3]
agna āyūṃṣi pavasa ā suvorjam iṣaṃ ca naḥ | [TS, 1, 5, 5 6.4]
āre bādhasva ducchunām | [TS, 1, 5, 5 6.5]
agne pavasva svapā asme varcaḥ suvīryam | [TS, 1, 5, 5 7.1]
dadhat poṣaṃ rayiṃ mayi | [TS, 1, 5, 5 8.1]
agne pāvaka rociṣā mandrayā deva jihvayā | [TS, 1, 5, 5 9.1]
ā devān vakṣi yakṣi ca | [TS, 1, 5, 5 9.2]
sa naḥ pāvaka dīdivo 'gne devāṁ ihāvaha | [TS, 1, 5, 5 10.1]
upa yajñaṃ haviś ca naḥ | [TS, 1, 5, 5 10.2]
agniḥ śucivratatamaḥ śucir vipraḥ śuciḥ kaviḥ | [TS, 1, 5, 5 11.1]
śucī rocata āhutaḥ | [TS, 1, 5, 5 11.2]
ud agne śucayas tava śukrā bhrājanta īrate | [TS, 1, 5, 5 12.1]
tava jyotīṃṣy arcayaḥ | [TS, 1, 5, 5 12.2]
āyurdā agne 'si | [TS, 1, 5, 5 13.1]
āyur me dehi | [TS, 1, 5, 5 14.1]
varcodā agne 'si | [TS, 1, 5, 5 15.1]
varco me dehi | [TS, 1, 5, 5 16.1]
tanūpā agne 'si | [TS, 1, 5, 5 17.1]
tanuvam me pāhi | [TS, 1, 5, 5 18.1]
agne yan me tanuvā ūnaṃ tan ma āpṛṇa | [TS, 1, 5, 5 19.1]
citrāvaso svasti te pāram aśīya | [TS, 1, 5, 5 19.2]
indhānās tvā śataṃ himā dyumantaḥ samidhīmahi | [TS, 1, 5, 5 20.1]
vayasvanto vayaskṛtaṃ yaśasvanto yaśaskṛtam | [TS, 1, 5, 5 21.1]
suvīrāso adābhyam agne sapatnadambhanam | [TS, 1, 5, 5 22.1]
varṣiṣṭhe adhi nāke | [TS, 1, 5, 5 23.1]
saṃ tvam agne sūryasya varcasāgathāḥ sam ṛṣīṇāṃ stutena sam priyeṇa dhāmnā | [TS, 1, 5, 5 23.2]
tvam agne sūryavarcā asi | [TS, 1, 5, 5 23.3]
sam mām āyuṣā varcasā prajayā sṛja | [TS, 1, 5, 5 24.1]
{TS, 1, 5, 6}
sam paśyāmi prajā aham iḍaprajaso mānavīḥ | [TS, 1, 5, 6 1.1]
sarvā bhavantu no gṛhe | [TS, 1, 5, 6 1.2]
ambha stha | [TS, 1, 5, 6 2.1]
ambho vo bhakṣīya | [TS, 1, 5, 6 3.1]
maha stha | [TS, 1, 5, 6 4.1]
maho vo bhakṣīya | [TS, 1, 5, 6 5.1]
saha stha | [TS, 1, 5, 6 6.1]
saho vo bhakṣīya | [TS, 1, 5, 6 7.1]
ūrja stha | [TS, 1, 5, 6 8.1]
ūrjaṃ vo bhakṣīya | [TS, 1, 5, 6 9.1]
revatī ramadhvam asmiṃ loke 'smin goṣṭhe 'smin kṣaye 'smin yonau | [TS, 1, 5, 6 10.1]
ihaiva steto māpagāta | [TS, 1, 5, 6 11.1]
bahvīr me bhūyāsta | [TS, 1, 5, 6 12.1]
saṃhitāsi viśvarūpīḥ | [TS, 1, 5, 6 13.1]
ā morjā viśā gaupatyenā rāyaspoṣeṇa | [TS, 1, 5, 6 14.1]
sahasrapoṣaṃ vaḥ puṣyāsam | [TS, 1, 5, 6 15.1]
mayi vo rāyaḥ śrayantām | [TS, 1, 5, 6 16.1]
upa tvāgne dive dive doṣāvastar dhiyā vayam | [TS, 1, 5, 6 17.1]
namo bharanta emasi | [TS, 1, 5, 6 17.2]
rājantam adhvarāṇām gopām ṛtasya dīdivim | [TS, 1, 5, 6 18.1]
vardhamānaṃ sve dame | [TS, 1, 5, 6 18.2]
sa naḥ piteva sūnave 'gne sūpāyano bhava | [TS, 1, 5, 6 19.1]
sacasvā naḥ svastaye | [TS, 1, 5, 6 19.2]
agne tvaṃ no antama uta trātā śivo bhava varūthyaḥ | [TS, 1, 5, 6 20.1]
taṃ tvā śociṣṭha dīdivaḥ sumnāya nūnam īmahe sakhibhyaḥ | [TS, 1, 5, 6 20.2]
vasur agnir vasuśravā acchā nakṣi dyumattamo rayiṃ dāḥ | [TS, 1, 5, 6 20.3]
ūrjā vaḥ paśyāmi | [TS, 1, 5, 6 21.1]
ūrjā mā paśyata | [TS, 1, 5, 6 22.1]
rāyaspoṣeṇa vaḥ paśyāmi | [TS, 1, 5, 6 23.1]
rāyaspoṣeṇa mā paśyata | [TS, 1, 5, 6 24.1]
iḍā stha madhukṛtaḥ | [TS, 1, 5, 6 25.1]
syonā mā viśaterā madaḥ | [TS, 1, 5, 6 26.1]
sahasrapoṣaṃ vaḥ puṣyāsam | [TS, 1, 5, 6 26.2]
mayi vo rāyaḥ śrayantām | [TS, 1, 5, 6 27.1]
tat savitur vareṇyam bhargo devasya dhīmahi | [TS, 1, 5, 6 28.1]
dhiyo yo naḥ pracodayāt | [TS, 1, 5, 6 28.2]
somānaṃ svaraṇaṃ kṛṇuhi brahmaṇaspate | [TS, 1, 5, 6 29.1]
kakṣīvantam ya auśijam | [TS, 1, 5, 6 29.2]
kadā cana starīr asi nendra saścasi dāśuṣe | [TS, 1, 5, 6 30.1]
upopen nu maghavan bhūya in nu te dānaṃ devasya pṛcyate | [TS, 1, 5, 6 30.2]
pari tvāgne puraṃ vayaṃ vipraṃ sahasya dhīmahi | [TS, 1, 5, 6 31.1]
dhṛṣadvarṇaṃ dive dive bhettāram bhaṅgurāvataḥ | [TS, 1, 5, 6 31.2]
agne gṛhapate sugṛhapatir ahaṃ tvayā gṛhapatinā bhūyāsam | [TS, 1, 5, 6 32.1]
sugṛhapatir mayā tvaṃ gṛhapatinā bhūyāḥ | [TS, 1, 5, 6 33.1]
śataṃ himāḥ | [TS, 1, 5, 6 34.1]
tām āśiṣam āśāse tantave jyotiṣmatīm | [TS, 1, 5, 6 35.1]
tām āśiṣam āśāse 'muṣmai jyotiṣmatīm | [TS, 1, 5, 6 36.1]
{TS, 1, 5, 7}
ayajño vā eṣa yo 'sāmā | [TS, 1, 5, 7 1.1]
upaprayanto adhvaram iti āha | [TS, 1, 5, 7 2.1]
stomam evāsmai yunakti | [TS, 1, 5, 7 3.1]
upeti āha | [TS, 1, 5, 7 4.1]
prajā vai paśava upemaṃ lokam | [TS, 1, 5, 7 5.1]
prajām eva paśūn imaṃ lokam upaiti | [TS, 1, 5, 7 6.1]
asya pratnām anu dyutam iti āha | [TS, 1, 5, 7 7.1]
suvargo vai lokaḥ pratnaḥ | [TS, 1, 5, 7 8.1]
suvargam eva lokaṃ samārohati | [TS, 1, 5, 7 9.1]
agnir mūrdhā divaḥ kakud iti āha | [TS, 1, 5, 7 10.1]
mūrdhānam evainaṃ samānānāṃ karoti | [TS, 1, 5, 7 11.1]
atho devalokād eva manuṣyaloke pratitiṣṭhati | [TS, 1, 5, 7 12.1]
ayam iha prathamo dhāyi dhātṛbhir iti āha | [TS, 1, 5, 7 13.1]
mukhyam evainaṃ karoti | [TS, 1, 5, 7 14.1]
ubhā vām indrāgnī āhuvadhyā iti āha | [TS, 1, 5, 7 15.1]
ojo balam evāvarunddhe | [TS, 1, 5, 7 16.1]
ayaṃ te yonir ṛtviya iti āha | [TS, 1, 5, 7 17.1]
paśavo vai rayiḥ | [TS, 1, 5, 7 18.1]
paśūn evāvarunddhe | [TS, 1, 5, 7 19.1]
ṣaḍbhir upatiṣṭhate | [TS, 1, 5, 7 20.1]
ṣaḍ vai ṛtavaḥ | [TS, 1, 5, 7 21.1]
ṛtuṣv eva pratitiṣṭhati | [TS, 1, 5, 7 22.1]
ṣaḍbhir uttarābhir upatiṣṭhate | [TS, 1, 5, 7 23.1]
dvādaśa sampadyante | [TS, 1, 5, 7 24.1]
dvādaśa māsāḥ saṃvatsaraḥ | [TS, 1, 5, 7 25.1]
saṃvatsara eva pratitiṣṭhati | [TS, 1, 5, 7 26.1]
yathā vai puruṣo 'śvo gaur jīryaty evam agnir āhito jīryati | [TS, 1, 5, 7 27.1]
saṃvatsarasya parastād āgnipāvamānībhir upatiṣṭhate | [TS, 1, 5, 7 28.1]
punarnavam evainam ajaraṃ karoti | [TS, 1, 5, 7 29.1]
atho punāty eva | [TS, 1, 5, 7 30.1]
upatiṣṭhate | [TS, 1, 5, 7 31.1]
yoga evāsyaiṣa upatiṣṭhate | [TS, 1, 5, 7 32.1]
dama evāsyaiṣa upatiṣṭhate | [TS, 1, 5, 7 33.1]
yācñaivāsyaiṣopatiṣṭhate | [TS, 1, 5, 7 34.1]
yathā pāpīyāñchreyasa āhṛtya namasyati tādṛg eva tat | [TS, 1, 5, 7 35.1]
āyurdā agne 'si | [TS, 1, 5, 7 36.1]
āyur me dehīti āha | [TS, 1, 5, 7 37.1]
āyurdā hy eṣa | [TS, 1, 5, 7 38.1]
varcodā agne 'si | [TS, 1, 5, 7 39.1]
varco me dehīti āha | [TS, 1, 5, 7 40.1]
varcodā hy eṣa | [TS, 1, 5, 7 41.1]
tanūpā agne 'si | [TS, 1, 5, 7 42.1]
tanuvam me pāhīti āha | [TS, 1, 5, 7 43.1]
tanūpā hy eṣa | [TS, 1, 5, 7 44.1]
agne yan me tanuvā ūnaṃ tan ma ā pṛṇeti āha | [TS, 1, 5, 7 45.1]
yan me prajāyai paśūnām ūnaṃ tan ma ā pūrayeti vāvaitad āha | [TS, 1, 5, 7 46.1]
citrāvaso svasti te pāram aśīyeti āha | [TS, 1, 5, 7 47.1]
rātrir vai citrāvasuḥ | [TS, 1, 5, 7 48.1]
avyuṣṭyai vā etasyai purā brāhmaṇā abhaiṣuḥ | [TS, 1, 5, 7 49.1]
vyuṣṭim evāvarunddhe | [TS, 1, 5, 7 50.1]
indhānās tvā śataṃ himā iti āha | [TS, 1, 5, 7 51.1]
śatāyuḥ puruṣaḥ śatendriyaḥ | [TS, 1, 5, 7 52.1]
āyuṣy evendriye pratitiṣṭhati | [TS, 1, 5, 7 53.1]
eṣā vai sūrmī karṇakāvatī | [TS, 1, 5, 7 54.1]
etayā ha sma vai devā asurāṇāṃ śatatarhāṃs tṛṃhanti | [TS, 1, 5, 7 55.1]
yad etayā samidham ādadhāti | [TS, 1, 5, 7 56.1]
vajram evaitac chataghnīṃ yajamāno bhrātṛvyāya praharati | [TS, 1, 5, 7 57.1]
stṛtyai | [TS, 1, 5, 7 58.1]
acchambaṭkāram | [TS, 1, 5, 7 59.1]
saṃ tvam agne sūryasya varcasāgathā iti āha | [TS, 1, 5, 7 60.1]
etat tvam asīdam aham bhūyāsam iti vāvaitad āha | [TS, 1, 5, 7 61.1]
tvam agne sūryavarcā asīti āha | [TS, 1, 5, 7 62.1]
āśiṣam evaitām āśāste | [TS, 1, 5, 7 63.1]
{TS, 1, 5, 8}
sam paśyāmi prajā aham iti āha | [TS, 1, 5, 8 1.1]
yāvanta eva grāmyāḥ paśavas tān evāvarunddhe | [TS, 1, 5, 8 2.1]
ambha sthāmbho vo bhakṣīyeti āha | [TS, 1, 5, 8 3.1]
ambho hy etāḥ | [TS, 1, 5, 8 4.1]
maha stha maho vo bhakṣīyeti āha | [TS, 1, 5, 8 5.1]
maho hy etāḥ | [TS, 1, 5, 8 6.1]
saha stha saho vo bhakṣīyeti āha | [TS, 1, 5, 8 7.1]
saho hy etāḥ | [TS, 1, 5, 8 8.1]
ūrja sthorjaṃ vo bhakṣīyeti āha | [TS, 1, 5, 8 9.1]
ūrjo hy etāḥ | [TS, 1, 5, 8 10.1]
revatī ramadhvam iti āha | [TS, 1, 5, 8 11.1]
paśavo vai revatīḥ | [TS, 1, 5, 8 12.1]
paśūn evātman ramayate | [TS, 1, 5, 8 13.1]
ihaiva steto māpa gāteti āha | [TS, 1, 5, 8 14.1]
dhruvā evainā anapagāḥ kurute | [TS, 1, 5, 8 15.1]
iṣṭakacid vā anyo 'gniḥ paśucid anyaḥ | [TS, 1, 5, 8 16.1]
saṃhitāsi viśvarūpīr iti | [TS, 1, 5, 8 17.1]
vatsam abhimṛśati | [TS, 1, 5, 8 18.1]
upaivainaṃ dhatte | [TS, 1, 5, 8 19.1]
paśucitam enaṃ kurute | [TS, 1, 5, 8 20.1]
pra vā eṣo 'smāl lokāc cyavate ya āhavanīyam upatiṣṭhate | [TS, 1, 5, 8 21.1]
gārhapatyam upatiṣṭhate | [TS, 1, 5, 8 22.1]
asminn eva loke pratitiṣṭhati | [TS, 1, 5, 8 23.1]
atho gārhapatyāyaiva nihnute | [TS, 1, 5, 8 24.1]
gāyatrībhir upatiṣṭhate | [TS, 1, 5, 8 25.1]
tejo vai gāyatrī | [TS, 1, 5, 8 26.1]
teja evātman dhatte | [TS, 1, 5, 8 27.1]
atho yad etaṃ tṛcam anvāha | [TS, 1, 5, 8 28.1]
saṃtatyai | [TS, 1, 5, 8 29.1]
gārhapatyaṃ vā anu dvipādo vīrāḥ prajāyante | [TS, 1, 5, 8 30.1]
ya evaṃ vidvān dvipadābhir gārhapatyam upatiṣṭhata āsya vīro jāyate | [TS, 1, 5, 8 31.1]
ūrjā vaḥ paśyāmi | [TS, 1, 5, 8 32.1]
ūrjā mā paśyateti āha | [TS, 1, 5, 8 33.1]
āśiṣam evaitām āśāste | [TS, 1, 5, 8 34.1]
tat savitur vareṇyam iti āha | [TS, 1, 5, 8 35.1]
prasūtyai | [TS, 1, 5, 8 36.1]
somānaṃ svaraṇam iti āha | [TS, 1, 5, 8 37.1]
somapītham evāvarunddhe | [TS, 1, 5, 8 38.1]
kṛṇuhi brahmaṇaspata iti āha | [TS, 1, 5, 8 39.1]
prasūtyai | [TS, 1, 5, 8 40.1]
somānaṃ svaraṇam iti āha | [TS, 1, 5, 8 41.1]
somapītham evāvarunddhe | [TS, 1, 5, 8 42.1]
kṛṇuhi brahmaṇaspata iti āha | [TS, 1, 5, 8 43.1]
brahmavarcasam evāvarunddhe | [TS, 1, 5, 8 44.1]
kadā cana starīr asīti āha | [TS, 1, 5, 8 45.1]
na starīṃ rātriṃ vasati ya evaṃ vidvān agnim upatiṣṭhate | [TS, 1, 5, 8 46.1]
pari tvāgne puraṃ vayam iti āha | [TS, 1, 5, 8 47.1]
paridhim evaitam paridadhāti | [TS, 1, 5, 8 48.1]
askandāya | [TS, 1, 5, 8 49.1]
agne gṛhapata iti āha | [TS, 1, 5, 8 50.1]
yathāyajur evaitat | [TS, 1, 5, 8 51.1]
śataṃ himā iti āha | [TS, 1, 5, 8 52.1]
śataṃ tvā hemantān indhiṣīyeti vāvaitad āha | [TS, 1, 5, 8 53.1]
putrasya nāma gṛhṇāti | [TS, 1, 5, 8 54.1]
annādam evainaṃ karoti | [TS, 1, 5, 8 55.1]
tām āśiṣam āśāse tantave jyotiṣmatīm iti brūyād yasya putro 'jātaḥ syāt | [TS, 1, 5, 8 56.1]
tejasvy evāsya brahmavarcasī putro jāyate | [TS, 1, 5, 8 57.1]
tām āśiṣam ā śāse 'muṣmai jyotiṣmatīm iti brūyād yasya putro jātaḥ syāt | [TS, 1, 5, 8 58.1]
teja evāsmin brahmavarcasaṃ dadhāti | [TS, 1, 5, 8 59.1]
{TS, 1, 5, 9}
agnihotraṃ juhoti | [TS, 1, 5, 9 1.1]
yad eva kiṃ ca yajamānasya svaṃ tasyaiva tat | [TS, 1, 5, 9 2.1]
retaḥ siñcati prajanane | [TS, 1, 5, 9 3.1]
prajananaṃ hi vā agniḥ | [TS, 1, 5, 9 4.1]
athauṣadhīr antagatā dahati | [TS, 1, 5, 9 5.1]
tās tato bhūyasīḥ prajāyante | [TS, 1, 5, 9 6.1]
yat sāyaṃ juhoti | [TS, 1, 5, 9 7.1]
reta eva tat siñcati | [TS, 1, 5, 9 8.1]
praiva prātastanena janayati tat | [TS, 1, 5, 9 9.1]
retaḥ siktaṃ na tvaṣṭrāvikṛtam prajāyate | [TS, 1, 5, 9 10.1]
yāvaccho vai retasaḥ siktasya tvaṣṭā rūpāṇi vikaroti tāvaccho vai tat prajāyate | [TS, 1, 5, 9 11.1]
eṣa vai daivyas tvaṣṭā yo yajate | [TS, 1, 5, 9 12.1]
bahvībhir upatiṣṭhate | [TS, 1, 5, 9 13.1]
retasa eva siktasya bahuśo rūpāṇi vikaroti | [TS, 1, 5, 9 14.1]
sa praiva jāyate | [TS, 1, 5, 9 15.1]
śvaḥśvo bhūyān bhavati ya evaṃ vidvān agnim upatiṣṭhate | [TS, 1, 5, 9 16.1]
ahar devānām āsīd rātrir asurāṇām | [TS, 1, 5, 9 17.1]
te 'surā yad devānāṃ vittaṃ vedyam āsīt tena saha rātrim prāviśan | [TS, 1, 5, 9 18.1]
te devā hīnā amanyanta | [TS, 1, 5, 9 19.1]
te 'paśyan | [TS, 1, 5, 9 20.1]
āgneyī rātrir āgneyāḥ paśava imam evāgniṃ stavāma sa na stutaḥ paśūn punar dāsyatīti | [TS, 1, 5, 9 21.1]
te 'gnim astuvan | [TS, 1, 5, 9 22.1]
sa ebhya stuto rātriyā adhy ahar abhi paśūn nirārjat | [TS, 1, 5, 9 23.1]
te devāḥ paśūn vittvā kāmān akurvata | [TS, 1, 5, 9 24.1]
ya evaṃ vidvān agnim upatiṣṭhate paśumān bhavati | [TS, 1, 5, 9 25.1]
ādityo vā asmāl lokād amuṃ lokam ait | [TS, 1, 5, 9 26.1]
so 'muṃ lokaṃ gatvā punar imaṃ lokam abhyadhyāyat | [TS, 1, 5, 9 27.1]
sa imaṃ lokam āgatya mṛtyor abibhet | [TS, 1, 5, 9 28.1]
mṛtyusaṃyuta iva hy ayaṃ lokaḥ | [TS, 1, 5, 9 29.1]
so 'manyata | [TS, 1, 5, 9 30.1]
imam evāgniṃ stavāni sa mā stutaḥ suvargaṃ lokaṃ gamayiṣyatīti | [TS, 1, 5, 9 31.1]
so 'gnim astaut | [TS, 1, 5, 9 32.1]
sa enaṃ stutaḥ suvargaṃ lokam agamayat | [TS, 1, 5, 9 33.1]
ya evaṃ vidvān agnim upatiṣṭhate suvargam eva lokam eti sarvam āyur eti | [TS, 1, 5, 9 34.1]
abhi vā eṣo 'gnī ā rohati ya enāv upatiṣṭhate | [TS, 1, 5, 9 35.1]
yathā khalu vai śreyān abhyārūḍhaḥ kāmayate tathā karoti | [TS, 1, 5, 9 36.1]
naktam upa tiṣṭhate na prātaḥ | [TS, 1, 5, 9 37.1]
saṃ hi naktaṃ vratāni sṛjyante | [TS, 1, 5, 9 38.1]
saha śreyāṃś ca pāpīyāṃś cāsāte | [TS, 1, 5, 9 39.1]
jyotir vā agniḥ | [TS, 1, 5, 9 40.1]
tamo rātriḥ | [TS, 1, 5, 9 41.1]
yan naktam upatiṣṭhate | [TS, 1, 5, 9 42.1]
jyotiṣaiva tamas tarati | [TS, 1, 5, 9 43.1]
upastheyo 'gnī3r iti āhuḥ | [TS, 1, 5, 9 44.1]
manuṣyāyen nvai yo 'harahar āhṛtyāthainaṃ yācati sa in nvai tam upārcchati | [TS, 1, 5, 9 45.1]
atha ko devān aharahar yāciṣyatīti | [TS, 1, 5, 9 46.1]
tasmān nopastheyaḥ | [TS, 1, 5, 9 47.1]
atho khalv āhuḥ āśiṣe vai kaṃ yajamāno yajata iti | [TS, 1, 5, 9 48.1]
eṣā khalu vā āhitāgner āśīr yad agnim upatiṣṭhate | [TS, 1, 5, 9 49.1]
tasmād upastheyaḥ | [TS, 1, 5, 9 50.1]
prajāpatiḥ paśūn asṛjata | [TS, 1, 5, 9 51.1]
te sṛṣṭā ahorātre prāviśan | [TS, 1, 5, 9 52.1]
tāñchandobhir anvavindat | [TS, 1, 5, 9 53.1]
yac chandobhir upatiṣṭhate svam eva tad anvicchati | [TS, 1, 5, 9 54.1]
na tatra jāmy astīty āhur yo 'harahar upatiṣṭhata iti | [TS, 1, 5, 9 55.1]
yo vā agnim pratyaṅṅ upatiṣṭhate praty enam oṣati | [TS, 1, 5, 9 56.1]
yaḥ parāṅ viṣvaṅ prajayā paśubhir eti | [TS, 1, 5, 9 57.1]
kavātiryaṅṅ ivopa tiṣṭheta | [TS, 1, 5, 9 58.1]
nainam pratyoṣati na viṣvaṅ prajayā paśubhir eti | [TS, 1, 5, 9 59.1]
{TS, 1, 6, 5}
āpyāyatāṃ dhruvā ghṛtena yajñaṃ yajñam prati devayadbhyaḥ | [TS, 1, 6, 5 1.1]
sūryāyā ūdho 'dityā upastha urudhārā pṛthivī yajñe asmin | [TS, 1, 6, 5 1.2]
prajāpater vibhān nāma lokas tasmiṃs tvā dadhāmi saha yajamānena | [TS, 1, 6, 5 1.3]
sad asi san me bhūyāḥ sarvam asi sarvam me bhūyāḥ pūrṇam asi pūrṇam me bhūyā akṣitam asi mā me kṣeṣṭhāḥ | [TS, 1, 6, 5 1.4]
prācyāṃ diśi devā ṛtvijo mārjayantāṃ dakṣiṇāyām | [TS, 1, 6, 5 1.5]
diśi māsāḥ pitaro mārjayantām pratīcyāṃ diśi gṛhāḥ paśavo mārjayantām udīcyāṃ diśy āpa oṣadhayo vanaspatayo mārjayantām ūrdhvāyāṃ diśi yajñaḥ saṃvatsaro yajñapatir mārjayantām | [TS, 1, 6, 5 2.1]
viṣṇoḥ kramo 'sy abhimātihā gāyatreṇa chandasā pṛthivīm anuvikrame nirbhaktaḥ sa yaṃ dviṣmaḥ | [TS, 1, 6, 5 2.2]
viṣṇoḥ kramo 'sy abhiśastihā traiṣṭubhena chandasāntarikṣam anuvikrame nirbhaktaḥ sa yaṃ dviṣmaḥ | [TS, 1, 6, 5 2.3]
viṣṇoḥ kramo 'sy arātīyato hantā jāgatena chandasā divam anuvikrame nirbhaktaḥ sa yaṃ dviṣmaḥ | [TS, 1, 6, 5 2.4]
viṣṇoḥ kramo 'si śatrūyato hantānuṣṭubhena chandasā diśo 'nuvikrame nirbhaktaḥ sa yaṃ dviṣmaḥ | [TS, 1, 6, 5 2.5]
{TS, 1, 6, 7}
yathā vai samṛtasomā evaṃ vā ete samṛtayajñā yad darśapūrṇamāsau | [TS, 1, 6, 7 1]
kasya vāha devā yajñam āgacchanti kasya vā na | [TS, 1, 6, 7 2]
bahūnāṃ yajamānānāṃ yo vai devatāḥ pūrvaḥ parigṛhṇāti sa enāḥ śvo bhūte yajate | [TS, 1, 6, 7 3]
etad vai devānām āyatanaṃ yad āhavanīyaḥ | [TS, 1, 6, 7 4]
antarāgnī paśūnām | [TS, 1, 6, 7 5]
gārhapatyo manuṣyāṇām | [TS, 1, 6, 7 6]
anvāhāryapacanaḥ pitṝṇām | [TS, 1, 6, 7 7]
agniṃ gṛhṇāti | [TS, 1, 6, 7 8]
sva evāyatane devatāḥ parigṛhṇāti | [TS, 1, 6, 7 9]
tāḥ śvo bhūte yajate | [TS, 1, 6, 7 10]
vratena vai medhyo 'gnir vratapatiḥ | [TS, 1, 6, 7 11]
brāhmaṇo vratabhṛt | [TS, 1, 6, 7 12]
vratam upaiṣyan brūyād agne vratapate vrataṃ cariṣyāmīti | [TS, 1, 6, 7 13]
agnir vai devānāṃ vratapatiḥ | [TS, 1, 6, 7 14]
tasmā eva pratiprocya vratam ālabhate | [TS, 1, 6, 7 15]
barhiṣā pūrṇamāse vratam upaiti vatsair amāvāsyāyām | [TS, 1, 6, 7 16]
etaddhy etayor āyatanam | [TS, 1, 6, 7 17]
upastīryaḥ pūrvaś cāgnir aparaś cety āhuḥ | [TS, 1, 6, 7 18]
manuṣyā in nvā upastīrṇam icchanti kim u devā yeṣāṃ navāvasānam | [TS, 1, 6, 7 19]
upāsmiñchvo yakṣyamāṇe devatā vasanti ya evaṃ vidvān agnim upastṛṇāti | [TS, 1, 6, 7 20]
yajamānena grāmyāś ca paśavo 'varudhyā āraṇyāś cety āhuḥ | [TS, 1, 6, 7 21]
yad grāmyān upavasati tena grāmyān avarunddhe | [TS, 1, 6, 7 22]
yad āraṇyasyāśnāti tenāraṇyān | [TS, 1, 6, 7 23]
yad anāśvān upavaset pitṛdevatyaḥ syāt | [TS, 1, 6, 7 24]
āraṇyasyāśnāti | [TS, 1, 6, 7 25]
indriyaṃ vā āraṇyam | [TS, 1, 6, 7 26]
indriyam evātman dhatte | [TS, 1, 6, 7 27]
yad anāśvān upavaset kṣodhukaḥ syāt | [TS, 1, 6, 7 28]
yad aśnīyād rudro 'sya paśūn abhimanyeta | [TS, 1, 6, 7 29]
apo 'śnāti | [TS, 1, 6, 7 30]
tan nevāśitaṃ nevānaśitam | [TS, 1, 6, 7 31]
na kṣodhuko bhavati | [TS, 1, 6, 7 32]
nāsya rudraḥ paśūn abhimanyate | [TS, 1, 6, 7 33]
vajro vai yajñaḥ | [TS, 1, 6, 7 34]
kṣut khalu vai manuṣyasya bhrātṛvyaḥ | [TS, 1, 6, 7 35]
yad anāśvān upavasati vajreṇaiva sākṣāt kṣudham bhrātṛvyaṃ hanti | [TS, 1, 6, 7 36]
{TS, 1, 6, 8}
yo vai śraddhām anārabhya yajñena yajate nāsyeṣṭāya śraddadhate | [TS, 1, 6, 8 1]
apaḥ praṇayati | [TS, 1, 6, 8 2]
śraddhā vā āpaḥ | [TS, 1, 6, 8 3]
śraddhām evārabhya yajñena yajate | [TS, 1, 6, 8 4]
ubhaye 'sya devamanuṣyā iṣṭāya śraddadhate | [TS, 1, 6, 8 5]
tad āhur ati vā etā vartraṃ nedanty ati vācaṃ mano vāvaitā nātinedantīti | [TS, 1, 6, 8 6]
manasā praṇayati | [TS, 1, 6, 8 7]
iyaṃ vai manaḥ | [TS, 1, 6, 8 8]
anayaivaināḥ praṇayati | [TS, 1, 6, 8 9]
askannahavir bhavati ya evaṃ veda | [TS, 1, 6, 8 10]
yajñāyudhāni saṃbharati | [TS, 1, 6, 8 11]
yajño vai yajñāyudhāni | [TS, 1, 6, 8 12]
yajñam eva tat saṃbharati | [TS, 1, 6, 8 13]
yad ekamekaṃ saṃbharet pitṛdevatyāni syur yat saha sarvāṇi mānuṣāṇi | [TS, 1, 6, 8 14]
dve dve saṃbharati | [TS, 1, 6, 8 15]
yājyānuvākyayor eva rūpaṃ karoty atho mithunam eva | [TS, 1, 6, 8 16]
yo vai daśa yajñāyudhāni veda mukhato 'sya yajñaḥ kalpate | [TS, 1, 6, 8 17]
sphyaḥ ca kapālāni cāgnihotrahavaṇī śūrpaṃ ca kṛṣṇājinaṃ ca śamyā colūkhalaṃ ca musalaṃ ca dṛṣac copalā ca | [TS, 1, 6, 8 18]
etāni vai daśa yajñāyudhāni | [TS, 1, 6, 8 19]
ya evaṃ veda mukhato 'sya yajñaḥ kalpate | [TS, 1, 6, 8 20]
yo vai devebhyaḥ pratiprocya yajñena yajate juṣante 'sya devā havyam | [TS, 1, 6, 8 21]
havir nirupyamāṇam abhimantrayeta | [TS, 1, 6, 8 22]
agniṃ hotāram iha taṃ huva iti devebhya eva pratiprocya yajñena yajate | [TS, 1, 6, 8 23]
juṣante 'sya devā havyam | [TS, 1, 6, 8 24]
eṣa vai yajñasya grahaḥ | [TS, 1, 6, 8 25]
gṛhītvaiva yajñena yajate | [TS, 1, 6, 8 26]
tad uditvā vācaṃ yacchati yajñasya dhṛtyai | [TS, 1, 6, 8 27]
atho manasā vai prajāpatir yajñam atanuta | [TS, 1, 6, 8 28]
manasaiva tad yajñaṃ tanute rakṣasām ananvavacārāya | [TS, 1, 6, 8 29]
yo vai yajñaṃ yoga āgate yunakti yuṅkte yuñjāneṣu | [TS, 1, 6, 8 30]
kas tvā yunakti sa tvā yunaktv ity āha | [TS, 1, 6, 8 31]
prajāpatir vai kaḥ | [TS, 1, 6, 8 32]
prajāpatinaivainaṃ yunakti yuṅkte yuñjāneṣu | [TS, 1, 6, 8 33]
{TS, 1, 6, 9}
prajāpatir yajñān asṛjatāgnihotraṃ cāgniṣṭomaṃ ca paurṇamāsīṃ cokthyaṃ cāmāvāsyāṃ cātirātraṃ ca | [TS, 1, 6, 9 1]
tān udamimīta | [TS, 1, 6, 9 2]
yāvad agnihotram āsīt tāvān agniṣṭomaḥ | [TS, 1, 6, 9 3]
yāvatī paurṇamāsī tāvān ukthyaḥ | [TS, 1, 6, 9 4]
yāvaty amāvāsyā tāvān atirātraḥ | [TS, 1, 6, 9 5]
ya evaṃ vidvān agnihotraṃ juhoti yāvad agniṣṭomenopāpnoti tāvad upāpnoti | [TS, 1, 6, 9 6]
ya evaṃ vidvān paurṇamāsīṃ yajate yāvad ukthyenopāpnoti tāvad upāpnoti | [TS, 1, 6, 9 7]
ya evaṃ vidvān amāvāsyāṃ yajate yāvad atirātreṇopāpnoti tāvad upāpnoti | [TS, 1, 6, 9 8]
parameṣṭhino vā eṣa yajño 'gra āsīt | [TS, 1, 6, 9 9]
tena sa paramāṃ kāṣṭhām agacchat | [TS, 1, 6, 9 10]
tena prajāpatiṃ niravāsāyayat | [TS, 1, 6, 9 11]
tena prajāpatiḥ paramāṃ kāṣṭhām agacchat | [TS, 1, 6, 9 12]
tenendraṃ niravāsāyayat | [TS, 1, 6, 9 13]
tenendraḥ paramāṃ kāṣṭhām agacchat | [TS, 1, 6, 9 14]
tenāgnīṣomau niravāsāyayat | [TS, 1, 6, 9 15]
tenāgnīṣomau paramāṃ kāṣṭhām agacchatām | [TS, 1, 6, 9 16]
ya evaṃ vidvān darśapūrṇamāsau yajate paramām eva kāṣṭhāṃ gacchati | [TS, 1, 6, 9 17]
yo vai prajātena yajñena yajate pra prajayā paśubhir mithunair jāyate | [TS, 1, 6, 9 18]
dvādaśa māsāḥ saṃvatsaraḥ | [TS, 1, 6, 9 19]
dvādaśa dvaṃdvāni darśapūrṇamāsayoḥ | [TS, 1, 6, 9 20]
tāni saṃpādyānīty āhuḥ | [TS, 1, 6, 9 21]
vatsaṃ copāvasṛjati | [TS, 1, 6, 9 22]
ukhāṃ cādhiśrayati | [TS, 1, 6, 9 23]
ava ca hanti | [TS, 1, 6, 9 24]
dṛṣadau ca samāhanti | [TS, 1, 6, 9 25]
adhi ca vapate | [TS, 1, 6, 9 26]
kapālāni copadadhāti | [TS, 1, 6, 9 27]
puroḍāśaṃ cādhiśrayati ājyaṃ ca | [TS, 1, 6, 9 28]
stambayajuś ca harati | [TS, 1, 6, 9 29]
abhi ca gṛhṇāti | [TS, 1, 6, 9 30]
vediṃ ca parigṛhṇāti | [TS, 1, 6, 9 31]
patnīṃ ca saṃnahyati | [TS, 1, 6, 9 32]
prokṣaṇīś cāsādayati ājyaṃ ca | [TS, 1, 6, 9 33]
etāni vai dvādaśa dvaṃdvāni darśapūrṇamāsayoḥ | [TS, 1, 6, 9 34]
tāni ya evaṃ sampādya yajate prajātenaiva yajñena yajate pra prajayā paśubhir mithunair jāyate | [TS, 1, 6, 9 35]
{TS, 1, 6, 10}
dhruvo 'si dhruvo 'haṃ sajāteṣu bhūyāsam ity āha | [TS, 1, 6, 10 1]
dhruvān evainān kurute | [TS, 1, 6, 10 2]
ugro 'sy ugro 'haṃ sajāteṣu bhūyāsam ity āha | [TS, 1, 6, 10 3]
aprativādina evainān kurute | [TS, 1, 6, 10 4]
abhibhūr asy abhibhūr ahaṃ sajāteṣu bhūyāsam ity āha | [TS, 1, 6, 10 5]
ya evainam pratyutpipīte tam upāsyate | [TS, 1, 6, 10 6]
yunajmi tvā brahmaṇā daivyenety āha | [TS, 1, 6, 10 7]
eṣa vā agner yogaḥ | [TS, 1, 6, 10 8]
tenaivainaṃ yunakti | [TS, 1, 6, 10 9]
yajñasya vai samṛddhena devāḥ suvargaṃ lokam āyan | [TS, 1, 6, 10 10]
yajñasya vyṛddhenāsurān parābhāvayan | [TS, 1, 6, 10 11]
yan me agne asya yajñasya riṣyād ity āha | [TS, 1, 6, 10 12]
yajñasyaiva tat samṛddhena yajamānaḥ suvargaṃ lokam eti | [TS, 1, 6, 10 13]
yajñasya vyṛddhena bhrātṛvyān parābhāvayati | [TS, 1, 6, 10 14]
agnihotram etābhir vyāhṛtībhir upasādayet | [TS, 1, 6, 10 15]
yajñamukhaṃ vā agnihotram brahmaitā vyāhṛtayaḥ | [TS, 1, 6, 10 16]
yajñamukha eva brahma kurute | [TS, 1, 6, 10 17]
saṃvatsare paryāgata etābhir evopasādayet | [TS, 1, 6, 10 18]
brahmaṇaivobhayataḥ saṃvatsaram parigṛhṇāti | [TS, 1, 6, 10 19]
darśapūrṇamāsau cāturmāsyāny ālabhamāna etābhir vyāhṛtībhir havīṃṣy āsādayet | [TS, 1, 6, 10 20]
yajñamukhaṃ vai darśapūrṇamāsau cāturmāsyāni brahmaitā vyāhṛtayaḥ | [TS, 1, 6, 10 21]
yajñamukha eva brahma kurute | [TS, 1, 6, 10 22]
saṃvatsare paryāgata etābhir evāsādayet | [TS, 1, 6, 10 23]
brahmaṇaivobhayataḥ saṃvatsaram parigṛhṇāti | [TS, 1, 6, 10 24]
yad vai yajñasya sāmnā kriyate rāṣṭraṃ yajñasyāśīr gacchati | [TS, 1, 6, 10 25]
yad ṛcā viśaṃ yajñasyāśīr gacchati | [TS, 1, 6, 10 26]
atha brāhmaṇo 'nāśīrkeṇa yajñena yajate | [TS, 1, 6, 10 27]
sāmidhenīr anuvakṣyann etā vyāhṛtīḥ purastād dadhyāt | [TS, 1, 6, 10 28]
brahmaiva pratipadaṃ kurute | [TS, 1, 6, 10 29]
tathā brāhmaṇaḥ sāśīrkeṇa yajñena yajate | [TS, 1, 6, 10 30]
yaṃ kāmayeta yajamānaṃ bhrātṛvyam asya yajñasyāśīr gacched iti tasyaitā vyāhṛtīḥ puronuvākyāyāṃ dadhyāt | [TS, 1, 6, 10 31]
bhrātṛvyadevatyā vai puronuvākyā | [TS, 1, 6, 10 32]
bhrātṛvyam evāsya yajñasyāśīr gacchati | [TS, 1, 6, 10 33]
yān kāmayeta yajamānān samāvaty enān yajñasyāśīr gacched iti teṣām etā vyāhṛtīḥ puronuvākyāyā ardharca ekāṃ dadhyād yājyāyai purastād ekāṃ yājyāyā ardharca ekām | [TS, 1, 6, 10 34]
tathainānt samāvatī yajñasyāśīr gacchati | [TS, 1, 6, 10 35]
yathā vai parjanyaḥ suvṛṣṭaṃ varṣaty evaṃ yajño yajamānasya varṣati | [TS, 1, 6, 10 36]
sthalayodakam parigṛhṇanti | [TS, 1, 6, 10 37]
āśiṣā yajñaṃ yajamānaḥ parigṛhṇāti | [TS, 1, 6, 10 38]
mano 'si prājāpatyaṃ manasā mā bhūtenāviśeti āha | [TS, 1, 6, 10 39]
mano vai prājāpatyam | [TS, 1, 6, 10 40]
prājāpatyo yajñaḥ | [TS, 1, 6, 10 41]
mana eva yajñam ātman dhatte | [TS, 1, 6, 10 42]
vāg asy aindrī sapatnakṣayaṇī vācā mendriyeṇāviśeti āha | [TS, 1, 6, 10 43]
aindrī vai vāk | [TS, 1, 6, 10 44]
vācam evaindrīm ātman dhatte | [TS, 1, 6, 10 45]
{TS, 1, 6, 11}
yo vai saptadaśam prajāpatiṃ yajñam anvāyattaṃ veda prati yajñena tiṣṭhati na yajñād bhraṃśate | [TS, 1, 6, 11 1]
āśrāvayeti caturakṣaram | [TS, 1, 6, 11 2]
astu śrauṣaḍ iti caturakṣaram | [TS, 1, 6, 11 3]
yajeti dvyakṣaram | [TS, 1, 6, 11 4]
ye yajāmaha iti pañcākṣaram | [TS, 1, 6, 11 5]
dvyakṣaro vaṣaṭkāraḥ | [TS, 1, 6, 11 6]
eṣa vai saptadaśaḥ prajāpatir yajñam anvāyattaḥ | [TS, 1, 6, 11 7]
ya evaṃ veda prati yajñena tiṣṭhati na yajñād bhraṃśate | [TS, 1, 6, 11 8]
yo vai yajñasya prāyaṇam pratiṣṭhām udayanaṃ veda pratiṣṭhitenāriṣṭena yajñena saṃsthāṃ gacchati | [TS, 1, 6, 11 9]
āśrāvayāstu śrauṣaḍ yaja ye yajāmahe vaṣaṭkāraḥ | [TS, 1, 6, 11 10]
etad vai yajñasya prāyaṇam | [TS, 1, 6, 11 11]
eṣā pratiṣṭhā | [TS, 1, 6, 11 12]
etad udayanam | [TS, 1, 6, 11 13]
ya evaṃ veda pratiṣṭhitenāriṣṭena yajñena saṃsthāṃ gacchati | [TS, 1, 6, 11 14]
yo vai sūnṛtāyai dohaṃ veda duha evainām | [TS, 1, 6, 11 15]
yajño vai sūnṛtā | [TS, 1, 6, 11 16]
āśrāvayety aivainām ahvat | [TS, 1, 6, 11 17]
astu śrauṣaḍ iti | [TS, 1, 6, 11 18]
yajety udanaiṣīt | [TS, 1, 6, 11 19]
ye yajāmaha ity upāsadat | [TS, 1, 6, 11 20]
vaṣaṭkāreṇa dogdhi | [TS, 1, 6, 11 21]
eṣa vai sūnṛtāyai dohaḥ | [TS, 1, 6, 11 22]
ya evaṃ veda duha evainām | [TS, 1, 6, 11 23]
devā vai sattram āsata | [TS, 1, 6, 11 24]
teṣāṃ diśo 'dasyan | [TS, 1, 6, 11 25]
ta etām ārdrām paṅktim apaśyan | [TS, 1, 6, 11 26]
āśrāvayeti purovātam ajanayan | [TS, 1, 6, 11 27]
astu śrauṣaḍ ity abhraṃ samaplāvayan | [TS, 1, 6, 11 28]
yajeti vidyutam ajanayan | [TS, 1, 6, 11 29]
ye yajāmaha iti prāvarṣayan | [TS, 1, 6, 11 30]
abhyastanayan vaṣaṭkāreṇa | [TS, 1, 6, 11 31]
tato vai tebhyo diśaḥ prāpyāyanta | [TS, 1, 6, 11 32]
ya evaṃ veda prāsmai diśaḥ pyāyante | [TS, 1, 6, 11 33]
prajāpatiṃ tvo veda prajāpatis tvaṃ veda | [TS, 1, 6, 11 34]
yam prajāpatir veda sa puṇyo bhavati | [TS, 1, 6, 11 35]
eṣa vai chandasyaḥ prajāpatir āśrāvayāstu śrauṣaḍ yaja ye yajāmahe vaṣaṭkāraḥ | [TS, 1, 6, 11 36]
ya evaṃ veda puṇyo bhavati | [TS, 1, 6, 11 37]
vasantam ṛtūnām prīṇāmīty āha | [TS, 1, 6, 11 38]
ṛtavo vai prayājāḥ | [TS, 1, 6, 11 39]
ṛtūn eva prīṇāti | [TS, 1, 6, 11 40]
te 'smai prītā yathāpūrvaṃ kalpante | [TS, 1, 6, 11 41]
kalpante 'smā ṛtavo ya evaṃ veda | [TS, 1, 6, 11 42]
agnīṣomayor ahaṃ devayajyayā cakṣuṣmān bhūyāsam ity āha | [TS, 1, 6, 11 43]
agnīṣomābhyāṃ vai yajñaś cakṣuṣmān | [TS, 1, 6, 11 44]
tābhyām eva cakṣur ātman dhatte | [TS, 1, 6, 11 45]
agner ahaṃ devayajyayānnādo bhūyāsam ity āha | [TS, 1, 6, 11 46]
agnir vai devānām annādaḥ | [TS, 1, 6, 11 47]
tenaivānnādyam ātman dhatte | [TS, 1, 6, 11 48]
dabdhir asi | [TS, 1, 6, 11 49]
adabdho bhūyāsam amuṃ dabheyam ity āha | [TS, 1, 6, 11 50]
etayā vai dabdhyā devā asurān adabhnuvan | [TS, 1, 6, 11 51]
tayaiva bhrātṛvyaṃ dabhnoti | [TS, 1, 6, 11 52]
agnīṣomayor ahaṃ devayajyayā vṛtrahā bhūyāsam ity āha | [TS, 1, 6, 11 53]
agnīṣomābhyāṃ vā indro vṛtram ahan | [TS, 1, 6, 11 54]
tābhyām eva bhrātṛvyaṃ stṛṇute | [TS, 1, 6, 11 55]
indrāgniyor ahaṃ devayajyayendriyāvy annādo bhūyāsam ity āha | [TS, 1, 6, 11 56]
indriyāvy evānnādo bhavati | [TS, 1, 6, 11 57]
indrasyāhaṃ devayajyayendriyāvī bhūyāsam ity āha | [TS, 1, 6, 11 58]
indriyāvy eva bhavati | [TS, 1, 6, 11 59]
mahendrasyāhaṃ devayajyayā jemānam mahimānaṃ gameyam ity āha | [TS, 1, 6, 11 60]
jemānam eva mahimānaṃ gacchati | [TS, 1, 6, 11 61]
agneḥ sviṣṭakṛto 'haṃ devayajyayāyuṣmān yajñena pratiṣṭhāṃ gameyam ity āha | [TS, 1, 6, 11 62]
āyur evātman dhatte | [TS, 1, 6, 11 63]
prati yajñena tiṣṭhati | [TS, 1, 6, 11 64]
{TS, 1, 7, 1}
pākayajñaṃ vā anv āhitāgneḥ paśava upatiṣṭhante | [TS, 1, 7, 1 1.1]
iḍā khalu vai pākayajñaḥ | [TS, 1, 7, 1 2.1]
saiṣāntarā prayājānūyājān yajamānasya loke 'vahitā | [TS, 1, 7, 1 3.1]
tām āhriyamāṇām abhimantrayeta surūpavarṣavarṇa ehīti | [TS, 1, 7, 1 3.2]
paśavo vā iḍā | [TS, 1, 7, 1 4.1]
paśūn evopahvayate | [TS, 1, 7, 1 5.1]
yajñaṃ vai devā aduhran | [TS, 1, 7, 1 5.2]
yajño 'surāṁ aduhat | [TS, 1, 7, 1 6.1]
te 'surā yajñadugdhāḥ parābhavan | [TS, 1, 7, 1 7.1]
yo vai yajñasya dohaṃ vidvān yajate 'py anyaṃ yajamānaṃ duhe | [TS, 1, 7, 1 8.1]
sā me satyāśīr asya yajñasya bhūyād iti | [TS, 1, 7, 1 8.2]
āha | [TS, 1, 7, 1 9.1]
eṣa vai yajñasya dohaḥ | [TS, 1, 7, 1 10.1]
tenaivainaṃ duhe | [TS, 1, 7, 1 11.1]
prattā vai gaur duhe | [TS, 1, 7, 1 11.2]
pratteḍā yajamānāya duhe | [TS, 1, 7, 1 12.1]
ete vā iḍāyai stanāḥ | [TS, 1, 7, 1 13.1]
iḍopahūteti | [TS, 1, 7, 1 14.1]
vāyur vatsaḥ | [TS, 1, 7, 1 15.1]
yarhi hoteḍām upahvayeta tarhi yajamāno hotāram īkṣamāṇo vāyum manasā dhyāyet | [TS, 1, 7, 1 16.1]
mātre vatsam upāvasṛjati | [TS, 1, 7, 1 17.1]
sarveṇa vai yajñena devāḥ suvargaṃ lokam āyan | [TS, 1, 7, 1 17.2]
pākayajñena manur aśrāmyat | [TS, 1, 7, 1 18.1]
seḍā manum upāvartata | [TS, 1, 7, 1 19.1]
tāṃ devāsurā vyahvayanta pratīcīṃ devāḥ parācīm asurāḥ | [TS, 1, 7, 1 20.1]
sā devān upāvartata | [TS, 1, 7, 1 21.1]
paśavo vai tad devān avṛṇata | [TS, 1, 7, 1 22.1]
paśavo 'surān ajahuḥ | [TS, 1, 7, 1 23.1]
yaṃ kāmayeta | [TS, 1, 7, 1 23.2]
apaśuḥ syād iti | [TS, 1, 7, 1 24.1]
parācīṃ tasyeḍām upahvayeta | [TS, 1, 7, 1 25.1]
apaśur eva bhavati | [TS, 1, 7, 1 26.1]
yaṃ kāmayeta | [TS, 1, 7, 1 27.1]
paśumānt syād iti | [TS, 1, 7, 1 28.1]
pratīcīm tasyeḍām upahvayeta | [TS, 1, 7, 1 29.1]
paśumān eva bhavati | [TS, 1, 7, 1 30.1]
brahmavādino vadanti | [TS, 1, 7, 1 30.2]
sa tvā iḍām upahvayeta ya iḍāṃ upahūyātmānam iḍāyām upahvayeteti | [TS, 1, 7, 1 31.1]
sā naḥ priyā supratūrtir maghonīti | [TS, 1, 7, 1 31.2]
āha | [TS, 1, 7, 1 32.1]
iḍām evopahūyātmānam iḍāyām upahvayate | [TS, 1, 7, 1 33.1]
vyastam iva vā etad yajñasya yad iḍā | [TS, 1, 7, 1 33.2]
sāmi prāśnanti sāmi mārjayante | [TS, 1, 7, 1 34.1]
etat prati vā asurāṇāṃ yajño vyacchidyata | [TS, 1, 7, 1 35.1]
brahmaṇā devāḥ samadadhuḥ | [TS, 1, 7, 1 36.1]
bṛhaspatis tanutām imaṃ na iti | [TS, 1, 7, 1 36.2]
āha | [TS, 1, 7, 1 37.1]
brahma vai devānām bṛhaspatiḥ | [TS, 1, 7, 1 38.1]
brahmaṇaiva yajñaṃ saṃdadhāti | [TS, 1, 7, 1 39.1]
vicchinnaṃ yajñaṃ sam imaṃ dadhātv iti | [TS, 1, 7, 1 39.2]
āha | [TS, 1, 7, 1 40.1]
saṃtatyai | [TS, 1, 7, 1 41.1]
viśve devā iha mādayantām iti | [TS, 1, 7, 1 41.2]
āha | [TS, 1, 7, 1 42.1]
saṃtatyaiva yajñaṃ devebhyo 'nudiśati | [TS, 1, 7, 1 43.1]
yāṃ vai yajñe dakṣiṇāṃ dadāti tām asya paśavo 'nusaṃkrāmanti | [TS, 1, 7, 1 43.2]
sa eṣa ījāno 'paśur bhāvukaḥ | [TS, 1, 7, 1 44.1]
yajamānena khalu vai tat kāryam ity āhur yathā devatrā dattaṃ kurvītātman paśūn ramayeteti | [TS, 1, 7, 1 45.1]
bradhna pinvasveti | [TS, 1, 7, 1 45.2]
āha | [TS, 1, 7, 1 46.1]
yajño vai bradhnaḥ | [TS, 1, 7, 1 47.1]
yajñam eva tan mahayati | [TS, 1, 7, 1 48.1]
atho devatraiva dattaṃ kuruta ātman paśūn ramayate | [TS, 1, 7, 1 49.1]
dadato me mā kṣāyīti | [TS, 1, 7, 1 49.2]
āha | [TS, 1, 7, 1 50.1]
akṣitim evopaiti | [TS, 1, 7, 1 51.1]
kurvato me mopadasad iti | [TS, 1, 7, 1 51.2]
āha | [TS, 1, 7, 1 52.1]
bhūmānam evopaiti | [TS, 1, 7, 1 53.1]
{TS, 1, 7, 2}
saṃśravā ha sauvarcanasas tumiṃjam aupoditim uvāca | [TS, 1, 7, 2 1.1]
yat sattriṇāṃ hotābhūḥ kām iḍām upāhvathā iti | [TS, 1, 7, 2 2.1]
tām upāhva iti hovāca yā prāṇena devān dādhāra vyānena manuṣyān apānena pitṝn iti | [TS, 1, 7, 2 3.1]
chinatti sā na chinattī3 iti | [TS, 1, 7, 2 4.1]
chinattīti | [TS, 1, 7, 2 5.1]
hovāca | [TS, 1, 7, 2 6.1]
śarīraṃ vā asyai tad upāhvathā iti hovāca | [TS, 1, 7, 2 7.1]
gaur vā asyai śarīram | [TS, 1, 7, 2 8.1]
gāṃ vāva tau tat paryavadatām | [TS, 1, 7, 2 9.1]
yā yajñe dīyate sā prāṇena devān dādhāra | [TS, 1, 7, 2 10.1]
yayā manuṣyā jīvanti sā vyānena manuṣyān | [TS, 1, 7, 2 11.1]
yām pitṛbhyo ghnanti sāpānena pitṝn | [TS, 1, 7, 2 12.1]
ya evaṃ veda paśumān bhavati | [TS, 1, 7, 2 13.1]
atha vai tām upāhva iti hovāca yā prajāḥ prabhavantīḥ pratyābhavatīti | [TS, 1, 7, 2 14.1]
annaṃ vā asyai tad upāhvathā iti hovāca | [TS, 1, 7, 2 15.1]
oṣadhayo vā asyā annam | [TS, 1, 7, 2 16.1]
oṣadhayo vai prajāḥ prabhavantīḥ pratyābhavanti | [TS, 1, 7, 2 17.1]
ya evaṃ vedānnādo bhavati | [TS, 1, 7, 2 18.1]
atha vai tām upāhva iti hovāca yā prajāḥ parābhavantīr anugṛhṇāti pratyābhavantīr gṛhṇātīti | [TS, 1, 7, 2 19.1]
pratiṣṭhāṃ vā asyai tad upāhvathā iti hovāca | [TS, 1, 7, 2 20.1]
iyaṃ vā asyai pratiṣṭhā | [TS, 1, 7, 2 21.1]
iyaṃ vai prajāḥ parābhavantīr anugṛhṇāti | [TS, 1, 7, 2 22.1]
pratyābhavantīr gṛhṇāti | [TS, 1, 7, 2 23.1]
ya evaṃ veda praty eva tiṣṭhati | [TS, 1, 7, 2 24.1]
atha vai tām upāhva iti hovāca yasyai nikramaṇe ghṛtam prajāḥ saṃjīvantīḥ pibantīti | [TS, 1, 7, 2 25.1]
chinatti sā na chinattī3 iti | [TS, 1, 7, 2 26.1]
na chinattīti hovāca pra tu janayatīti | [TS, 1, 7, 2 27.1]
eṣa vā iḍām upāhvathā iti hovāca | [TS, 1, 7, 2 28.1]
vṛṣṭir vā iḍā | [TS, 1, 7, 2 29.1]
vṛṣṭyai vai nikramaṇe ghṛtam prajāḥ saṃjīvantīḥ pibanti | [TS, 1, 7, 2 30.1]
ya evaṃ veda praiva jāyate 'nnādo bhavati | [TS, 1, 7, 2 31.1]
{TS, 1, 7, 3}
parokṣaṃ vā anye devā ijyante | [TS, 1, 7, 3 1.1]
pratyakṣam anye | [TS, 1, 7, 3 2.1]
yad yajate | [TS, 1, 7, 3 3.1]
ya eva devāḥ parokṣam ijyante tān eva tad yajati | [TS, 1, 7, 3 4.1]
yad anvāhāryam āharati | [TS, 1, 7, 3 5.1]
ete vai devāḥ pratyakṣaṃ yad brāhmaṇāḥ | [TS, 1, 7, 3 6.1]
tān eva tena prīṇāti | [TS, 1, 7, 3 7.1]
atho dakṣiṇaivāsyaiṣā | [TS, 1, 7, 3 8.1]
atho yajñasyaiva chidram apidadhāti | [TS, 1, 7, 3 9.1]
yad vai yajñasya krūraṃ yad viliṣṭaṃ tad anvāhāryeṇānvāharati | [TS, 1, 7, 3 10.1]
tad anvāhāryasyānvāhāryatvam | [TS, 1, 7, 3 11.1]
devadūtā vā ete yad ṛtvijaḥ | [TS, 1, 7, 3 12.1]
yad anvāhāryam āharati | [TS, 1, 7, 3 13.1]
devadūtān eva prīṇāti | [TS, 1, 7, 3 14.1]
prajāpatir devebhyo yajñān vyādiśat | [TS, 1, 7, 3 15.1]
sa riricāno 'manyata | [TS, 1, 7, 3 16.1]
sa etam anvāhāryam abhaktam apaśyat | [TS, 1, 7, 3 17.1]
tam ātmann adhatta | [TS, 1, 7, 3 18.1]
sa vā eṣa prājāpatyo yad anvāhāryaḥ | [TS, 1, 7, 3 19.1]
yasyaivaṃ viduṣo 'nvāhārya āhriyate sākṣād eva prajāpatim ṛdhnoti | [TS, 1, 7, 3 20.1]
aparimito nirupyaḥ | [TS, 1, 7, 3 21.1]
aparimitaḥ prajāpatiḥ | [TS, 1, 7, 3 22.1]
prajāpater āptyai | [TS, 1, 7, 3 23.1]
devā vai yad yajñe 'kurvata tad asurā akurvata | [TS, 1, 7, 3 24.1]
te devā etam prājāpatyam anvāhāryam apaśyan | [TS, 1, 7, 3 25.1]
tam anvāharanta | [TS, 1, 7, 3 26.1]
tato devā abhavan parāsurāḥ | [TS, 1, 7, 3 27.1]
yasyaivaṃ viduṣo 'nvāhārya āhriyate bhavaty ātmanā parāsya bhrātṛvyo bhavati | [TS, 1, 7, 3 28.1]
yajñena vā iṣṭī pakvena pūrtī | [TS, 1, 7, 3 29.1]
yasyaivaṃ viduṣo 'nvāhārya āhriyate sa tv eveṣṭāpūrtī | [TS, 1, 7, 3 30.1]
prajāpater bhāgo 'sīti | [TS, 1, 7, 3 31.1]
āha | [TS, 1, 7, 3 32.1]
prajāpatim eva bhāgadheyena samardhayati | [TS, 1, 7, 3 33.1]
ūrjasvān payasvān iti | [TS, 1, 7, 3 34.1]
āha | [TS, 1, 7, 3 35.1]
ūrjam evāsmin payo dadhāti | [TS, 1, 7, 3 36.1]
prāṇāpānau me pāhi | [TS, 1, 7, 3 37.1]
samānavyānau me pāhīti | [TS, 1, 7, 3 38.1]
āha | [TS, 1, 7, 3 39.1]
āśiṣam evaitām āśāste | [TS, 1, 7, 3 40.1]
akṣito 'sy akṣityai tvā mā me kṣeṣṭhā amutrāmuṣmiṃ loka iti | [TS, 1, 7, 3 41.1]
āha | [TS, 1, 7, 3 42.1]
kṣīyate vā amuṣmiṃ loke 'nnam | [TS, 1, 7, 3 43.1]
itaḥpradānaṃ hy amuṣmiṃ loke prajā upajīvanti | [TS, 1, 7, 3 44.1]
yad evam abhimṛśati | [TS, 1, 7, 3 45.1]
akṣitim evainad gamayati | [TS, 1, 7, 3 46.1]
nāsyāmuṣmiṃ loke 'nnaṃ kṣīyate | [TS, 1, 7, 3 47.1]
{TS, 1, 7, 4}
barhiṣo 'haṃ devayajyayā prajāvān bhūyāsam iti | [TS, 1, 7, 4 1.1]
āha | [TS, 1, 7, 4 2.1]
barhiṣā vai prajāpatiḥ prajā asṛjata | [TS, 1, 7, 4 3.1]
tenaiva prajāḥ sṛjate | [TS, 1, 7, 4 4.1]
narāśaṃsasyāhaṃ devayajyayā paśumān bhūyāsam iti | [TS, 1, 7, 4 5.1]
āha | [TS, 1, 7, 4 6.1]
narāśaṃsena vai prajāpatiḥ paśūn asṛjata | [TS, 1, 7, 4 7.1]
tenaiva paśūnt sṛjate | [TS, 1, 7, 4 8.1]
agneḥ sviṣṭakṛto 'haṃ devayajyayāyuṣmān yajñena pratiṣṭhāṃ gameyam iti | [TS, 1, 7, 4 9.1]
āha | [TS, 1, 7, 4 10.1]
āyur evātman dhatte | [TS, 1, 7, 4 11.1]
prati yajñena tiṣṭhati | [TS, 1, 7, 4 12.1]
darśapūrṇamāsayor vai devā ujjitim anūdajayan | [TS, 1, 7, 4 13.1]
darśapūrṇamāsābhyām asurān apānudanta | [TS, 1, 7, 4 14.1]
agner aham ujjitim anūjjeṣam iti | [TS, 1, 7, 4 15.1]
āha | [TS, 1, 7, 4 16.1]
darśapūrṇamāsayor eva devatānāṃ yajamāna ujjitim anūjjayati | [TS, 1, 7, 4 17.1]
darśapūrṇamāsābhyām bhrātṛvyān apanudate | [TS, 1, 7, 4 18.1]
vājavatībhyāṃ vyūhati | [TS, 1, 7, 4 19.1]
annaṃ vai vājaḥ | [TS, 1, 7, 4 20.1]
annam evāvarunddhe | [TS, 1, 7, 4 21.1]
dvābhyām | [TS, 1, 7, 4 22.1]
pratiṣṭhityai | [TS, 1, 7, 4 23.1]
yo vai yajñasya dvau dohau vidvān yajata ubhayata eva yajñaṃ duhe purastāc copariṣṭāc ca | [TS, 1, 7, 4 24.1]
eṣa vā anyo yajñasya doha iḍāyām anyaḥ | [TS, 1, 7, 4 25.1]
yarhi hotā yajamānasya nāma gṛhṇīyāt tarhi brūyāt | [TS, 1, 7, 4 26.1]
emā agmann āśiṣo dohakāmā iti | [TS, 1, 7, 4 27.1]
saṃstutā eva devatā duhe | [TS, 1, 7, 4 28.1]
atho ubhayata eva yajñaṃ duhe purastāc copariṣṭāc ca | [TS, 1, 7, 4 29.1]
rohitena tvāgnir devatāṃ gamayatv iti | [TS, 1, 7, 4 30.1]
āha | [TS, 1, 7, 4 31.1]
ete vai devāśvāḥ | [TS, 1, 7, 4 32.1]
yajamānaḥ prastaraḥ | [TS, 1, 7, 4 33.1]
yad etaiḥ prastaram praharati | [TS, 1, 7, 4 34.1]
devāśvair eva yajamānaṃ suvargaṃ lokaṃ gamayati | [TS, 1, 7, 4 35.1]
vi te muñcāmi raśanāḥ | [TS, 1, 7, 4 36.1]
vi raśmīn iti | [TS, 1, 7, 4 37.1]
āha | [TS, 1, 7, 4 38.1]
eṣa vā agner vimokaḥ | [TS, 1, 7, 4 39.1]
tenaivainaṃ vimuñcati | [TS, 1, 7, 4 40.1]
viṣṇoḥ śamyor ahaṃ devayajyayā yajñena pratiṣṭhāṃ gameyam iti | [TS, 1, 7, 4 41.1]
āha | [TS, 1, 7, 4 42.1]
yajño vai viṣṇuḥ | [TS, 1, 7, 4 43.1]
yajña evāntataḥ pratitiṣṭhati | [TS, 1, 7, 4 44.1]
somasyāhaṃ devayajyayā suretā reto dhiṣīyeti | [TS, 1, 7, 4 45.1]
āha | [TS, 1, 7, 4 46.1]
somo vai retodhāḥ | [TS, 1, 7, 4 47.1]
tenaiva reta ātman dhatte | [TS, 1, 7, 4 48.1]
tvaṣṭur ahaṃ devayajyayā paśūnāṃ rūpam puṣeyam iti | [TS, 1, 7, 4 49.1]
āha | [TS, 1, 7, 4 50.1]
tvaṣṭā vai paśūnām mithunānāṃ rūpakṛt | [TS, 1, 7, 4 51.1]
tenaiva paśūnāṃ rūpam ātman dhatte | [TS, 1, 7, 4 52.1]
devānām patnīr agnir gṛhapatir yajñasya mithunaṃ tayor ahaṃ devayajyayā mithunena prabhūyāsam iti | [TS, 1, 7, 4 53.1]
āha | [TS, 1, 7, 4 54.1]
etasmād vai mithunāt prajāpatir mithunena prājāyata | [TS, 1, 7, 4 55.1]
tasmād eva yajamāno mithunena prajāyate | [TS, 1, 7, 4 56.1]
vedo 'si | [TS, 1, 7, 4 57.1]
vittir asi videyeti | [TS, 1, 7, 4 58.1]
āha | [TS, 1, 7, 4 59.1]
vedena vai devā asurāṇāṃ vittaṃ vedyam avindanta | [TS, 1, 7, 4 60.1]
tad vedasya vedatvam | [TS, 1, 7, 4 61.1]
yadyad bhrātṛvyasyābhidhyāyet tasya nāma gṛhṇīyāt | [TS, 1, 7, 4 62.1]
tad evāsya sarvaṃ vṛṅkte | [TS, 1, 7, 4 63.1]
ghṛtavantaṃ kulāyinaṃ rāyaspoṣaṃ sahasriṇaṃ vedo dadātu vājinam iti | [TS, 1, 7, 4 64.1]
āha | [TS, 1, 7, 4 65.1]
pra sahasram paśūn āpnoti | [TS, 1, 7, 4 66.1]
āsya prajāyāṃ vājī jāyate ya evaṃ veda | [TS, 1, 7, 4 67.1]
{TS, 1, 7, 5}
dhruvāṃ vai ricyamānāṃ yajño 'nuricyate | [TS, 1, 7, 5 1.1]
yajñaṃ yajamānaḥ | [TS, 1, 7, 5 2.1]
yajamānam prajāḥ | [TS, 1, 7, 5 3.1]
dhruvām āpyāyamānāṃ yajño 'nvāpyāyate | [TS, 1, 7, 5 4.1]
yajñaṃ yajamānaḥ | [TS, 1, 7, 5 5.1]
yajamānam prajāḥ | [TS, 1, 7, 5 6.1]
āpyāyatāṃ dhruvā ghṛteneti | [TS, 1, 7, 5 7.1]
āha | [TS, 1, 7, 5 8.1]
dhruvām evāpyāyayati | [TS, 1, 7, 5 9.1]
tām āpyāyamānāṃ yajño 'nvāpyāyate | [TS, 1, 7, 5 10.1]
yajñaṃ yajamānaḥ | [TS, 1, 7, 5 11.1]
yajamānam prajāḥ | [TS, 1, 7, 5 12.1]
prajāpater vibhān nāma lokaḥ | [TS, 1, 7, 5 13.1]
tasmiṃs tvā dadhāmi saha yajamāneneti | [TS, 1, 7, 5 14.1]
āha | [TS, 1, 7, 5 15.1]
ayaṃ vai prajāpater vibhān nāma lokaḥ | [TS, 1, 7, 5 16.1]
tasminn evainaṃ dadhāti saha yajamānena | [TS, 1, 7, 5 17.1]
ricyata iva vā etad yad yajate | [TS, 1, 7, 5 18.1]
yad yajamānabhāgam prāśnāti | [TS, 1, 7, 5 19.1]
ātmānam eva prīṇāti | [TS, 1, 7, 5 20.1]
etāvān vai yajño yāvān yajamānabhāgaḥ | [TS, 1, 7, 5 21.1]
yajño yajamānaḥ | [TS, 1, 7, 5 22.1]
yad yajamānabhāgam prāśnāti | [TS, 1, 7, 5 23.1]
yajña eva yajñam pratiṣṭhāpayati | [TS, 1, 7, 5 24.1]
etad vai sūyavasaṃ sodakaṃ yad barhiś cāpaś ca | [TS, 1, 7, 5 25.1]
etad yajamānasyāyatanaṃ yad vediḥ | [TS, 1, 7, 5 26.1]
yat pūrṇapātram antarvedi ninayati | [TS, 1, 7, 5 27.1]
sva evāyatane sūyavasaṃ sodakaṃ kurute | [TS, 1, 7, 5 28.1]
sad asi | [TS, 1, 7, 5 29.1]
san me bhūyā iti | [TS, 1, 7, 5 30.1]
āha | [TS, 1, 7, 5 31.1]
āpo vai yajñaḥ | [TS, 1, 7, 5 32.1]
āpo 'mṛtam | [TS, 1, 7, 5 33.1]
yajñam evāmṛtam ātman dhatte | [TS, 1, 7, 5 34.1]
sarvāṇi vai bhūtāni vratam upayantam anūpayanti | [TS, 1, 7, 5 35.1]
prācyāṃ diśi devā ṛtvijo mārjayantām iti | [TS, 1, 7, 5 36.1]
āha | [TS, 1, 7, 5 37.1]
eṣa vai darśapūrṇamāsayor avabhṛthaḥ | [TS, 1, 7, 5 38.1]
yāny evainam bhūtāni vratam upayantam anūpayanti tair eva sahāvabhṛtham avaiti | [TS, 1, 7, 5 39.1]
viṣṇumukhā vai devāś chandobhir imāṁ lokān anapajayyam abhyajayan | [TS, 1, 7, 5 40.1]
yad viṣṇukramān kramate | [TS, 1, 7, 5 41.1]
viṣṇur eva bhūtvā yajamānaś chandobhir imāṁ lokān anapajayyam abhijayati | [TS, 1, 7, 5 42.1]
viṣṇoḥ kramo 'sy abhimātiheti | [TS, 1, 7, 5 43.1]
āha | [TS, 1, 7, 5 44.1]
gāyatrī vai pṛthivī | [TS, 1, 7, 5 45.1]
traiṣṭubham antarikṣam | [TS, 1, 7, 5 46.1]
jāgatī dyauḥ | [TS, 1, 7, 5 47.1]
ānuṣṭubhīr diśaḥ | [TS, 1, 7, 5 48.1]
chandobhir evemāṁ lokān yathāpūrvam abhijayati | [TS, 1, 7, 5 49.1]
{TS, 1, 7, 6}
aganma suvaḥ | [TS, 1, 7, 6 1.1]
suvar aganmeti | [TS, 1, 7, 6 2.1]
āha | [TS, 1, 7, 6 3.1]
suvargam eva lokam eti | [TS, 1, 7, 6 4.1]
saṃdṛśas te mā chitsi | [TS, 1, 7, 6 5.1]
yat te tapas tasmai te māvṛkṣīti | [TS, 1, 7, 6 6.1]
āha | [TS, 1, 7, 6 7.1]
yathāyajur evaitat | [TS, 1, 7, 6 8.1]
subhūr asi | [TS, 1, 7, 6 9.1]
śreṣṭho raśmīnām āyurdhā asi | [TS, 1, 7, 6 10.1]
āyur me dhehīti | [TS, 1, 7, 6 11.1]
āha | [TS, 1, 7, 6 12.1]
āśiṣam evaitām āśāste | [TS, 1, 7, 6 13.1]
pra vā eṣo 'smāl lokāc cyavate yo viṣṇukramān kramate | [TS, 1, 7, 6 14.1]
suvargāya hi lokāya viṣṇukramāḥ kramyante | [TS, 1, 7, 6 15.1]
brahmavādino vadanti | [TS, 1, 7, 6 16.1]
sa tvai viṣṇukramān krameta ya imāṁ lokān bhrātṛvyasya saṃvidya punar imaṃ lokam pratyavarohed iti | [TS, 1, 7, 6 17.1]
eṣa vā asya lokasya pratyavarohaḥ | [TS, 1, 7, 6 18.1]
yad āha | [TS, 1, 7, 6 19.1]
idam aham amum bhrātṛvyam ābhyo digbhyo 'syai diva iti | [TS, 1, 7, 6 20.1]
imān eva lokān bhrātṛvyasya saṃvidya punar imaṃ lokam pratyavarohati | [TS, 1, 7, 6 21.1]
saṃ jyotiṣābhūvam iti | [TS, 1, 7, 6 22.1]
āha | [TS, 1, 7, 6 23.1]
asminn eva loke pratitiṣṭhati | [TS, 1, 7, 6 24.1]
aindrīm āvṛtam anvāvarta iti | [TS, 1, 7, 6 25.1]
āha | [TS, 1, 7, 6 26.1]
asau vā āditya indraḥ | [TS, 1, 7, 6 27.1]
tasyaivāvṛtam anu paryāvartate | [TS, 1, 7, 6 28.1]
dakṣiṇā paryāvartate | [TS, 1, 7, 6 29.1]
svam eva vīryam anu paryāvartate | [TS, 1, 7, 6 30.1]
tasmād dakṣino 'rdha ātmano vīryāvattaraḥ | [TS, 1, 7, 6 31.1]
atho ādityasyaivāvṛtam anu paryāvartate | [TS, 1, 7, 6 32.1]
sam aham prajayā | [TS, 1, 7, 6 33.1]
sam mayā prajeti | [TS, 1, 7, 6 34.1]
āha | [TS, 1, 7, 6 35.1]
āśiṣam evaitām āśāste | [TS, 1, 7, 6 36.1]
samiddho agne me dīdihi | [TS, 1, 7, 6 37.1]
sameddhā te agne dīdyāsam iti | [TS, 1, 7, 6 38.1]
āha | [TS, 1, 7, 6 39.1]
yathāyajur evaitat | [TS, 1, 7, 6 40.1]
vasumān yajñaḥ | [TS, 1, 7, 6 41.1]
vasīyān bhūyāsam iti | [TS, 1, 7, 6 42.1]
āha | [TS, 1, 7, 6 43.1]
āśiṣam evaitām āśāste | [TS, 1, 7, 6 44.1]
bahu vai gārhapatyasyānte miśram iva caryate | [TS, 1, 7, 6 45.1]
āgnipāvamānībhyām gārhapatyam upa tiṣṭhate | [TS, 1, 7, 6 46.1]
punāty evāgnim | [TS, 1, 7, 6 47.1]
punīta ātmānam | [TS, 1, 7, 6 48.1]
dvābhyām | [TS, 1, 7, 6 49.1]
pratiṣṭhityai | [TS, 1, 7, 6 50.1]
agne gṛhapata iti | [TS, 1, 7, 6 51.1]
āha | [TS, 1, 7, 6 52.1]
yathāyajur evaitat | [TS, 1, 7, 6 53.1]
śataṃ himā iti | [TS, 1, 7, 6 54.1]
āha | [TS, 1, 7, 6 55.1]
śataṃ tvā hemantān indhiṣīyeti | [TS, 1, 7, 6 56.1]
vāvaitad āha | [TS, 1, 7, 6 57.1]
putrasya nāma gṛhṇāti | [TS, 1, 7, 6 58.1]
annādam evainaṃ karoti | [TS, 1, 7, 6 59.1]
tām āśiṣam āśāse tantave jyotiṣmatīm iti | [TS, 1, 7, 6 60.1]
brūyād yasya putro 'jātaḥ syāt | [TS, 1, 7, 6 61.1]
tejasvy evāsya brahmavarcasī putro jāyate | [TS, 1, 7, 6 62.1]
tām āśiṣam āśāse 'muṣmai jyotiṣmatīm iti | [TS, 1, 7, 6 63.1]
brūyād yasya putro jātaḥ syāt | [TS, 1, 7, 6 64.1]
teja evāsmin brahmavarcasaṃ dadhāti | [TS, 1, 7, 6 65.1]
yo vai yajñam prayujya na vimuñcaty apratiṣṭhāno vai sa bhavati | [TS, 1, 7, 6 66.1]
kas tvā yunakti sa tvā vimuñcatv iti | [TS, 1, 7, 6 67.1]
āha | [TS, 1, 7, 6 68.1]
prajāpatir vai kaḥ | [TS, 1, 7, 6 69.1]
prajāpatinaivainaṃ yunakti prajāpatinā vimuñcati | [TS, 1, 7, 6 70.1]
pratiṣṭhityai | [TS, 1, 7, 6 71.1]
īśvaraṃ vai vratam avisṛṣṭam pradahaḥ | [TS, 1, 7, 6 72.1]
agne vratapate vratam acāriṣam iti | [TS, 1, 7, 6 73.1]
āha | [TS, 1, 7, 6 74.1]
vratam eva visṛjate | [TS, 1, 7, 6 75.1]
śāntyai | [TS, 1, 7, 6 76.1]
apradāhāya | [TS, 1, 7, 6 77.1]
parāṅ vāva yajña eti | [TS, 1, 7, 6 78.1]
na nivartate punaḥ | [TS, 1, 7, 6 79.1]
yo vai yajñasya punarālambhaṃ vidvān yajate tam abhinivartate | [TS, 1, 7, 6 80.1]
yajño babhūva | [TS, 1, 7, 6 81.1]
sa ābabhūveti | [TS, 1, 7, 6 82.1]
āha | [TS, 1, 7, 6 83.1]
eṣa vai yajñasya punarālambhaḥ | [TS, 1, 7, 6 84.1]
tenaivainam punar ālabhate | [TS, 1, 7, 6 85.1]
anavaruddhā vā etasya virāḍ ya āhitāgniḥ sann asabhaḥ | [TS, 1, 7, 6 86.1]
paśavaḥ khalu vai brāhmaṇasya sabhā | [TS, 1, 7, 6 87.1]
iṣṭvā prāṅ utkramya brūyāt | [TS, 1, 7, 6 88.1]
gomāṁ agne 'vimāṁ aśvī yajña iti | [TS, 1, 7, 6 89.1]
ava sabhāṃ runddhe | [TS, 1, 7, 6 90.1]
pra sahasram paśūn āpnoti | [TS, 1, 7, 6 91.1]
āsya prajāyāṃ vājī jāyate | [TS, 1, 7, 6 92.1]
{TS, 1, 8, 2}
āgneyam aṣṭākapālaṃ nirvapati | [TS, 1, 8, 2 1]
saumyaṃ carum | [TS, 1, 8, 2 2]
sāvitraṃ dvādaśakapālam | [TS, 1, 8, 2 3]
sārasvataṃ carum | [TS, 1, 8, 2 4]
pauṣṇaṃ carum | [TS, 1, 8, 2 5]
mārutaṃ saptakapālam | [TS, 1, 8, 2 6]
vaiśvadevīm āmikṣām | [TS, 1, 8, 2 7]
dyāvāpṛthivyam ekakapālam | [TS, 1, 8, 2 8]
{TS, 1, 8, 3}
aindrāgnam ekādaśakapālam | [TS, 1, 8, 3 1.1]
mārutīm āmikṣām | [TS, 1, 8, 3 2.1]
vāruṇīm āmikṣām | [TS, 1, 8, 3 3.1]
kāyam ekakapālam | [TS, 1, 8, 3 4.1]
praghāsyān havāmahe | [TS, 1, 8, 3 5.1]
maruto yajñavāhasaḥ | [TS, 1, 8, 3 6.1]
karambheṇa sajoṣasaḥ | [TS, 1, 8, 3 7.1]
mo ṣū ṇa indra pṛtsu devāstu sma te śuṣminn avayāḥ | [TS, 1, 8, 3 7.2]
mahī hy asya mīḍhuṣo yavyā haviṣmato maruto vandate gīḥ | [TS, 1, 8, 3 7.3]
yad grāme yad araṇye yat sabhāyāṃ yad indriye | [TS, 1, 8, 3 7.4]
yac chūdre yad arya enaś cakṛmā vayam | [TS, 1, 8, 3 7.5]
yad ekasyādhi dharmaṇi tasyāvayajanam asi svāhā | [TS, 1, 8, 3 7.6]
akran karma karmakṛtaḥ saha vācā mayobhuvā | [TS, 1, 8, 3 7.7]
devebhyaḥ karma kṛtvāstam preta sudānavaḥ | [TS, 1, 8, 3 7.8]
{TS, 1, 8, 4}
agnaye 'nīkavate puroḍāśam aṣṭākapālam nirvapati sākaṃ sūryeṇodyatā | [TS, 1, 8, 4 1.1]
marudbhyaḥ sāṃtapanebhyo madhyandine carum | [TS, 1, 8, 4 2.1]
marudbhyo gṛhamedhibhyaḥ sarvāsāṃ dugdhe sāyaṃ carum | [TS, 1, 8, 4 3.1]
pūrṇā darvi parāpata supūrṇā punar āpata | [TS, 1, 8, 4 4.1]
vasneva vikrīṇāvahā iṣam ūrjaṃ śatakrato | [TS, 1, 8, 4 4.2]
dehi me | [TS, 1, 8, 4 5.1]
dadāmi te | [TS, 1, 8, 4 6.1]
ni me dhehi | [TS, 1, 8, 4 7.1]
ni te dadhe | [TS, 1, 8, 4 8.1]
nihāram it | [TS, 1, 8, 4 8.2]
ni me harā | [TS, 1, 8, 4 9.1]
nihāram | [TS, 1, 8, 4 10.1]
niharāmi te | [TS, 1, 8, 4 11.1]
marudbhyaḥ krīḍibhyaḥ puroḍāśaṃ saptakapālaṃ nirvapati | [TS, 1, 8, 4 12.1]
sākaṃ sūryeṇodyatāgneyam aṣṭākapālaṃ nirvapati | [TS, 1, 8, 4 13.1]
saumyaṃ carum | [TS, 1, 8, 4 14.1]
sāvitraṃ dvādaśakapālam | [TS, 1, 8, 4 15.1]
sārasvataṃ carum | [TS, 1, 8, 4 16.1]
pauṣṇaṃ carum | [TS, 1, 8, 4 17.1]
aindrāgnam ekādaśakapālam | [TS, 1, 8, 4 18.1]
aindraṃ carum | [TS, 1, 8, 4 19.1]
vaiśvakarmaṇam ekakapālam | [TS, 1, 8, 4 20.1]
{TS, 1, 8, 5}
somāya pitṛmate puroḍāśaṃ ṣaṭkapālaṃ nirvapati | [TS, 1, 8, 5 1.1]
pitṛbhyo barhiṣadbhyo dhānāḥ | [TS, 1, 8, 5 2.1]
pitṛbhyo 'gniṣvāttebhyo 'bhivānyāyai dugdhe mantham | [TS, 1, 8, 5 3.1]
etat te tata ye ca tvām anu | [TS, 1, 8, 5 4.1]
etat te pitāmaha prapitāmaha ye ca tvām anu | [TS, 1, 8, 5 5.1]
atra pitaro yathābhāgam mandadhvam | [TS, 1, 8, 5 6.1]
susaṃdṛśaṃ tvā vayam maghavan mandiṣīmahi | [TS, 1, 8, 5 7.1]
pra nūnam pūrṇavandhura stuto yāsi vaśāṁ anu | [TS, 1, 8, 5 7.2]
yojā nv indra te harī | [TS, 1, 8, 5 7.3]
akṣann amīmadanta hy ava priyā adhūṣata | [TS, 1, 8, 5 8.1]
astoṣata svabhānavo viprā naviṣṭhayā matī | [TS, 1, 8, 5 8.2]
yojā nv indra te harī | [TS, 1, 8, 5 9.1]
akṣan pitaraḥ | [TS, 1, 8, 5 10.1]
amīmadanta pitaraḥ | [TS, 1, 8, 5 11.1]
atītṛpanta pitaraḥ | [TS, 1, 8, 5 12.1]
amīmṛjanta pitaraḥ | [TS, 1, 8, 5 13.1]
pareta pitaraḥ somyā gambhīraiḥ pathibhiḥ pūrvyaiḥ | [TS, 1, 8, 5 14.1]
athā pitṝnt suvidatrāṁ apīta yamena ye sadhamādam madanti | [TS, 1, 8, 5 14.2]
mano nv āhuvāmahe nārāśaṃsena stomena | [TS, 1, 8, 5 15.1]
pitṝṇāṃ ca manmabhiḥ | [TS, 1, 8, 5 16.1]
ā na etu manaḥ punaḥ | [TS, 1, 8, 5 16.2]
kratve dakṣāya jīvase | [TS, 1, 8, 5 17.1]
jyok ca sūryaṃ dṛśe | [TS, 1, 8, 5 17.2]
punar naḥ pitaro mano dadātu daivyo janaḥ | [TS, 1, 8, 5 18.1]
jīvaṃ vrātaṃ sacemahi | [TS, 1, 8, 5 18.2]
yad antarikṣam pṛthivīm uta dyāṃ yan mātaram pitaraṃ vā jihiṃsima | [TS, 1, 8, 5 19.1]
agnir mā tasmād enaso gārhapatyaḥ pramuñcatu | [TS, 1, 8, 5 19.2]
duritā yāni cakṛma karotu mām anenasam | [TS, 1, 8, 5 20.1]
{TS, 1, 8, 6}
pratipūruṣam ekakapālān nirvapaty ekam atiriktam | [TS, 1, 8, 6 1.1]
yāvanto gṛhyāḥ smas tebhyaḥ kam akaram | [TS, 1, 8, 6 2.1]
paśūnāṃ śarmāsi | [TS, 1, 8, 6 3.1]
śarma yajamānasya | [TS, 1, 8, 6 4.1]
śarma me yaccha | [TS, 1, 8, 6 5.1]
eka eva rudro na dvitīyāya tasthe | [TS, 1, 8, 6 6.1]
ākhus te rudra paśuḥ | [TS, 1, 8, 6 7.1]
taṃ juṣasva | [TS, 1, 8, 6 8.1]
eṣa te rudra bhāgaḥ | [TS, 1, 8, 6 9.1]
saha svasrāmbikayā | [TS, 1, 8, 6 10.1]
taṃ juṣasva | [TS, 1, 8, 6 11.1]
bheṣajaṃ gave 'śvāya puruṣāya bheṣajam | [TS, 1, 8, 6 12.1]
atho asmabhyam bheṣajaṃ subheṣajaṃ yathāsati | [TS, 1, 8, 6 13.1]
sugam meṣāya meṣyai | [TS, 1, 8, 6 14.1]
avāmba rudram adimahy ava devaṃ tryambakam | [TS, 1, 8, 6 15.1]
yathā naḥ śreyasaḥ karad yathā no vasyasaḥ karat | [TS, 1, 8, 6 15.2]
yathā naḥ paśumataḥ karad yathā no vyavasāyayāt | [TS, 1, 8, 6 16.1]
tryambakaṃ yajāmahe sugandhim puṣṭivardhanam | [TS, 1, 8, 6 17.1]
urvārukam iva bandhanān mṛtyor mukṣīya māmṛtāt | [TS, 1, 8, 6 17.2]
eṣa te rudra bhāgaḥ | [TS, 1, 8, 6 17.3]
taṃ juṣasva | [TS, 1, 8, 6 18.1]
tenāvasena paro mūjavato 'tīhi | [TS, 1, 8, 6 19.1]
avatatadhanvā pinākahastaḥ kṛttivāsāḥ | [TS, 1, 8, 6 20.1]
{TS, 1, 8, 7}
aindrāgnaṃ dvādaśakapālam | [TS, 1, 8, 7 1.1]
vaiśvadevaṃ carum | [TS, 1, 8, 7 2.1]
indrāya śunāsīrāya puroḍāśaṃ dvādaśakapālam | [TS, 1, 8, 7 3.1]
vāyavyam payaḥ | [TS, 1, 8, 7 4.1]
suryam ekakapālam | [TS, 1, 8, 7 5.1]
dvādaśagavaṃ sīraṃ dakṣiṇā | [TS, 1, 8, 7 6.1]
āgneyam aṣṭākapālaṃ nirvapati | [TS, 1, 8, 7 7.1]
raudraṃ gāvīdhukaṃ carum | [TS, 1, 8, 7 8.1]
aindraṃ dadhi | [TS, 1, 8, 7 9.1]
vāruṇaṃ yavamayaṃ carum | [TS, 1, 8, 7 10.1]
vahinī dhenur dakṣiṇā | [TS, 1, 8, 7 11.1]
ye devāḥ puraḥsado 'gninetrā dakṣiṇasado yamanetrāḥ paścātsadaḥ savitṛnetrā uttarasado varuṇanetrā upariṣado bṛhaspatinetrā rakṣohaṇas te naḥ pāntu te no 'vantu tebhyo namas tebhyaḥ svāhā | [TS, 1, 8, 7 12.1]
samūḍhaṃ rakṣaḥ | [TS, 1, 8, 7 13.1]
saṃdagdhaṃ rakṣaḥ | [TS, 1, 8, 7 14.1]
idam ahaṃ rakṣo 'bhisaṃdahāmi | [TS, 1, 8, 7 15.1]
agnaye rakṣoghne svāhā | [TS, 1, 8, 7 16.1]
yamāya savitre varuṇāya bṛhaspataye duvasvate rakṣoghne svāhā | [TS, 1, 8, 7 17.1]
praṣṭivāhī ratho dakṣiṇā | [TS, 1, 8, 7 18.1]
devasya tvā savituḥ prasave 'śvinor bāhubhyām pūṣṇo hastābhyāṃ rakṣaso vadhaṃ juhomi | [TS, 1, 8, 7 19.1]
hataṃ rakṣaḥ | [TS, 1, 8, 7 20.1]
avadhiṣma rakṣaḥ | [TS, 1, 8, 7 21.1]
yad vaste tad dakṣiṇā | [TS, 1, 8, 7 22.1]
{TS, 1, 8, 8}
dhātre puroḍāśaṃ dvādaśakapālaṃ nirvapati | [TS, 1, 8, 8 1.1]
anumatyai carum | [TS, 1, 8, 8 2.1]
rākāyai carum | [TS, 1, 8, 8 3.1]
sinīvālyai carum | [TS, 1, 8, 8 4.1]
kuhvai carum | [TS, 1, 8, 8 5.1]
mithunau gāvau dakṣiṇā | [TS, 1, 8, 8 6.1]
āgnāvaiṣṇavam ekādaśakapālaṃ nirvapati | [TS, 1, 8, 8 7.1]
aindrāvaiṣṇavam ekādaśakapālam | [TS, 1, 8, 8 8.1]
vaiṣṇavaṃ trikapālam | [TS, 1, 8, 8 9.1]
vāmano vahī dakṣiṇā | [TS, 1, 8, 8 10.1]
agnīṣomīyam ekādaśakapālaṃ nirvapati | [TS, 1, 8, 8 11.1]
indrāsomīyam ekādaśakapālam | [TS, 1, 8, 8 12.1]
saumyaṃ carum | [TS, 1, 8, 8 13.1]
babhrur dakṣiṇā | [TS, 1, 8, 8 14.1]
somāpauṣṇaṃ caruṃ nirvapati | [TS, 1, 8, 8 15.1]
aindrāpauṣṇaṃ carum | [TS, 1, 8, 8 16.1]
pauṣṇaṃ carum | [TS, 1, 8, 8 17.1]
śyāmo dakṣiṇā | [TS, 1, 8, 8 18.1]
vaiśvānaraṃ dvādaśakapālaṃ nirvapati | [TS, 1, 8, 8 19.1]
hiraṇyaṃ dakṣiṇā | [TS, 1, 8, 8 20.1]
vāruṇaṃ yavamayaṃ carum | [TS, 1, 8, 8 21.1]
aśvo dakṣiṇā | [TS, 1, 8, 8 22.1]
{TS, 1, 8, 9}
bārhaspatyaṃ caruṃ nirvapati brahmaṇo gṛhe | [TS, 1, 8, 9 1.1]
śitipṛṣṭho dakṣiṇā | [TS, 1, 8, 9 2.1]
aindram ekādaśakapālaṃ rājanyasya gṛhe | [TS, 1, 8, 9 3.1]
ṛṣabho dakṣiṇā | [TS, 1, 8, 9 4.1]
ādityaṃ carum mahiṣyai gṛhe | [TS, 1, 8, 9 5.1]
dhenur dakṣiṇā | [TS, 1, 8, 9 6.1]
nairṛtaṃ carum parivṛktyai gṛhe | [TS, 1, 8, 9 7.1]
kṛṣṇānāṃ vrīhīṇāṃ nakhanirbhinnaṃ kṛṣṇā kūṭā dakṣiṇā | [TS, 1, 8, 9 8.1]
āgneyam aṣṭākapālaṃ senānyo gṛhe | [TS, 1, 8, 9 9.1]
hiraṇyaṃ dakṣiṇā | [TS, 1, 8, 9 10.1]
vāruṇaṃ daśakapālaṃ sūtasya gṛhe | [TS, 1, 8, 9 11.1]
mahāniraṣṭo dakṣiṇā | [TS, 1, 8, 9 12.1]
mārutaṃ saptakapālaṃ grāmaṇyo gṛhe | [TS, 1, 8, 9 13.1]
pṛśnir dakṣiṇā | [TS, 1, 8, 9 14.1]
sāvitraṃ dvādaśakapālaṃ kṣattur gṛhe | [TS, 1, 8, 9 15.1]
upadhvasto dakṣiṇā | [TS, 1, 8, 9 16.1]
āśvinaṃ dvikapālaṃ saṃgrahītur gṛhe | [TS, 1, 8, 9 17.1]
savātyau dakṣiṇā | [TS, 1, 8, 9 18.1]
pauṣṇaṃ carum bhāgadughasya gṛhe | [TS, 1, 8, 9 19.1]
śyāmo dakṣiṇā | [TS, 1, 8, 9 20.1]
raudraṃ gāvīdhukaṃ carum akṣāvāpasya gṛhe | [TS, 1, 8, 9 21.1]
śabala udvāro dakṣiṇā | [TS, 1, 8, 9 22.1]
indrāya sutrāmṇe puroḍāśam ekādaśakapālam pratinirvapati | [TS, 1, 8, 9 23.1]
indrāyāṃhomuce | [TS, 1, 8, 9 24.1]
ayaṃ no rājā vṛtrahā | [TS, 1, 8, 9 25.1]
rājā bhūtvā vṛtraṃ vadhyāt | [TS, 1, 8, 9 26.1]
maitrābārhaspatyam bhavati śvetāyai śvetavatsāyai dugdhe svayammūrte svayaṃmathita ājya āśvatthe pātre catuḥsraktau svayamavapannāyai śākhāyai | [TS, 1, 8, 9 27.1]
karṇāṃś cākarṇāṃś ca taṇḍulān vicinuyāt | [TS, 1, 8, 9 28.1]
ye karṇāḥ sa payasi bārhaspatyaḥ | [TS, 1, 8, 9 29.1]
ye 'karṇāḥ sa ājye maitraḥ | [TS, 1, 8, 9 30.1]
svayaṃkṛtā vedir bhavati | [TS, 1, 8, 9 31.1]
svayaṃdinam barhiḥ | [TS, 1, 8, 9 32.1]
svayaṃkṛta idhmaḥ | [TS, 1, 8, 9 33.1]
saiva śvetā śvetavatsā dakṣiṇā | [TS, 1, 8, 9 34.1]
{TS, 1, 8, 10}
agnaye gṛhapataye puroḍāśam aṣṭākapālaṃ nirvapati kṛṣṇānāṃ vrīhīṇām | [TS, 1, 8, 10 1.1]
somāya vanaspataye śyāmākaṃ carum | [TS, 1, 8, 10 2.1]
savitre satyaprasavāya puroḍāśaṃ dvādaśakapālam āśūnāṃ vrīhīṇām | [TS, 1, 8, 10 3.1]
rudrāya paśupataye gāvīdhukaṃ carum | [TS, 1, 8, 10 4.1]
bṛhaspataye vācaspataye naivāraṃ carum | [TS, 1, 8, 10 5.1]
indrāya jyeṣṭhāya puroḍāśam ekādaśakapālam mahāvrīhīṇām | [TS, 1, 8, 10 6.1]
mitrāya satyāyāmbānāṃ carum | [TS, 1, 8, 10 7.1]
varuṇāya dharmapataye yavamayaṃ carum | [TS, 1, 8, 10 8.1]
savitā tvā prasavānāṃ suvatām | [TS, 1, 8, 10 9.1]
agnir gṛhapatīnām | [TS, 1, 8, 10 10.1]
somo vanaspatīnām | [TS, 1, 8, 10 11.1]
rudraḥ paśūnām | [TS, 1, 8, 10 12.1]
bṛhaspatir vācām | [TS, 1, 8, 10 13.1]
indro jyeṣṭhānām | [TS, 1, 8, 10 14.1]
mitraḥ satyānām | [TS, 1, 8, 10 15.1]
varuṇo dharmapatīnām | [TS, 1, 8, 10 16.1]
ye devā devasuva stha ta imam āmuṣyāyaṇam anamitrāya suvadhvam mahate kṣatrāya mahata ādhipatyāya mahate jānarājyāya | [TS, 1, 8, 10 17.1]
eṣa vo bharatā rājā | [TS, 1, 8, 10 18.1]
somo 'smākam brāhmaṇāṇāṃ rājā | [TS, 1, 8, 10 19.1]
prati tyan nāma rājyam adhāyi svāṃ tanuvaṃ varuṇo aśiśret | [TS, 1, 8, 10 20.1]
śucer mitrasya vratyā abhūmāmanmahi mahata ṛtasya nāma | [TS, 1, 8, 10 21.1]
sarve vrātā varuṇasyābhūvan vi mitra evair arātim atārīt | [TS, 1, 8, 10 22.1]
asūṣudanta yajñiyā ṛtena vy u trito jarimāṇaṃ na ānaṭ | [TS, 1, 8, 10 23.1]
viṣṇoḥ kramo 'si | [TS, 1, 8, 10 24.1]
viṣṇoḥ krāntam asi | [TS, 1, 8, 10 25.1]
viṣṇor vikrāntam asi | [TS, 1, 8, 10 26.1]
{TS, 1, 8, 17}
āgneyam aṣṭākapālaṃ nirvapati | [TS, 1, 8, 17 1.1]
hiraṇyaṃ dakṣiṇā | [TS, 1, 8, 17 2.1]
sārasvataṃ carum | [TS, 1, 8, 17 3.1]
vatsatarī dakṣiṇā | [TS, 1, 8, 17 4.1]
sāvitraṃ dvādaśakapālam | [TS, 1, 8, 17 5.1]
upadhvasto dakṣiṇā | [TS, 1, 8, 17 6.1]
pauṣṇaṃ carum | [TS, 1, 8, 17 7.1]
śyāmo dakṣiṇā | [TS, 1, 8, 17 8.1]
bārhaspatyaṃ carum | [TS, 1, 8, 17 9.1]
śitipṛṣṭho dakṣiṇā | [TS, 1, 8, 17 10.1]
aindram ekādaśakapālam | [TS, 1, 8, 17 11.1]
ṛṣabho dakṣiṇā | [TS, 1, 8, 17 12.1]
vāruṇaṃ daśakapālam | [TS, 1, 8, 17 13.1]
mahāniraṣṭo dakṣiṇā | [TS, 1, 8, 17 14.1]
saumyaṃ carum | [TS, 1, 8, 17 15.1]
babhrur dakṣiṇā | [TS, 1, 8, 17 16.1]
tvāṣṭram aṣṭākapālam | [TS, 1, 8, 17 17.1]
śuṇṭho dakṣiṇā | [TS, 1, 8, 17 18.1]
vaiṣṇavaṃ trikapālam | [TS, 1, 8, 17 19.1]
vāmano dakṣiṇā | [TS, 1, 8, 17 20.1]
{TS, 1, 8, 18}
sadyo dīkṣayanti | [TS, 1, 8, 18 1.1]
sadyaḥ somaṃ krīṇanti | [TS, 1, 8, 18 2.1]
puṇḍarisrajām prayacchati | [TS, 1, 8, 18 3.1]
daśabhir vatsataraiḥ somaṃ krīṇāti | [TS, 1, 8, 18 4.1]
daśapeyo bhavati | [TS, 1, 8, 18 5.1]
śatam brāhmaṇāḥ pibanti | [TS, 1, 8, 18 6.1]
saptadaśaṃ stotram bhavati | [TS, 1, 8, 18 7.1]
prākāśāv adhvaryave dadāti | [TS, 1, 8, 18 8.1]
srajam udgātre | [TS, 1, 8, 18 9.1]
rukmaṃ hotre | [TS, 1, 8, 18 10.1]
aśvam prastotṛpratihartṛbhyām | [TS, 1, 8, 18 11.1]
dvādaśa paṣṭhauhīr brahmaṇe | [TS, 1, 8, 18 12.1]
vaśām maitrāvaruṇāya | [TS, 1, 8, 18 13.1]
ṛṣabham brāhmaṇācchaṃsine | [TS, 1, 8, 18 14.1]
vāsasī neṣṭāpotṛbhyām | [TS, 1, 8, 18 15.1]
sthūri yavācitam acchāvākāya | [TS, 1, 8, 18 16.1]
anaḍvāham agnīdhe | [TS, 1, 8, 18 17.1]
bhārgavo hotā bhavati | [TS, 1, 8, 18 18.1]
śrāyantīyam brahmasāmam bhavati | [TS, 1, 8, 18 19.1]
vāravantīyam agniṣṭomasāmam | [TS, 1, 8, 18 20.1]
sārasvatīr apo gṛhṇāti | [TS, 1, 8, 18 21.1]
{TS, 1, 8, 19}
āgneyam aṣṭākapālaṃ nirvapati | [TS, 1, 8, 19 1.1]
hiraṇyaṃ dakṣiṇā | [TS, 1, 8, 19 2.1]
aindram ekādaśakapālam | [TS, 1, 8, 19 3.1]
ṛṣabho dakṣiṇā | [TS, 1, 8, 19 4.1]
vaiśvadevaṃ carum | [TS, 1, 8, 19 5.1]
piśaṃgī paṣṭhauhī dakṣiṇā | [TS, 1, 8, 19 6.1]
maitrāvaruṇīm āmikṣām | [TS, 1, 8, 19 7.1]
vaśā dakṣiṇā | [TS, 1, 8, 19 8.1]
bārhaspatyaṃ carum | [TS, 1, 8, 19 9.1]
śitipṛṣṭho dakṣiṇā | [TS, 1, 8, 19 10.1]
ādityām malhāṃ garbhiṇīm ālabhate | [TS, 1, 8, 19 11.1]
mārutīm pṛśnim paṣṭhauhīm | [TS, 1, 8, 19 12.1]
aśvibhyām pūṣṇe puroḍāśaṃ dvādaśakapālaṃ nirvapati | [TS, 1, 8, 19 13.1]
sarasvate satyavāce carum | [TS, 1, 8, 19 14.1]
savitre satyaprasavāya puroḍāśaṃ dvādaśakapālam | [TS, 1, 8, 19 15.1]
tisṛdhanvaṃ śuṣkadṛtir dakṣiṇā | [TS, 1, 8, 19 16.1]
{TS, 1, 8, 20}
āgneyam aṣṭākapālaṃ nirvapati | [TS, 1, 8, 20 1.1]
saumyaṃ carum | [TS, 1, 8, 20 2.1]
sāvitraṃ dvādaśakapālam | [TS, 1, 8, 20 3.1]
bārhaspatyaṃ carum | [TS, 1, 8, 20 4.1]
tvāṣṭram aṣṭākapālam | [TS, 1, 8, 20 5.1]
vaiśvānaraṃ dvādaśakapālam | [TS, 1, 8, 20 6.1]
dakṣiṇo rathavāhanavāho dakṣiṇā | [TS, 1, 8, 20 7.1]
sārasvataṃ caruṃ nirvapati | [TS, 1, 8, 20 8.1]
pauṣṇaṃ carum | [TS, 1, 8, 20 9.1]
maitraṃ carum | [TS, 1, 8, 20 10.1]
vāruṇaṃ carum | [TS, 1, 8, 20 11.1]
kṣaitrapatyaṃ carum | [TS, 1, 8, 20 12.1]
ādityaṃ carum | [TS, 1, 8, 20 13.1]
uttaro rathavāhanavāho dakṣiṇā | [TS, 1, 8, 20 14.1]
{TS, 1, 8, 21}
svādvīṃ tvā svādunā tīvrāṃ tīvreṇāmṛtām amṛtena sṛjāmi saṃ somena | [TS, 1, 8, 21 1.1]
somo 'si | [TS, 1, 8, 21 2.1]
aśvibhyām pacyasva | [TS, 1, 8, 21 3.1]
sarasvatyai pacyasva | [TS, 1, 8, 21 4.1]
indrāya sutrāmṇe pacyasva | [TS, 1, 8, 21 5.1]
punātu te parisrutaṃ somaṃ sūryasya duhitā | [TS, 1, 8, 21 6.1]
vāreṇa śaśvatā tanā | [TS, 1, 8, 21 6.2]
vāyuḥ pūtaḥ pavitreṇa pratyaṅk somo atidrutaḥ | [TS, 1, 8, 21 7.1]
indrasya yujyaḥ sakhā | [TS, 1, 8, 21 7.2]
kuvid aṅga yavamanto yavaṃ cid yathā dānty anupūrvaṃ viyūya | [TS, 1, 8, 21 8.1]
ihehaiṣāṃ kṛṇuta bhojanāni ye barhiṣo namovṛktiṃ na jagmuḥ | [TS, 1, 8, 21 8.2]
āśvinaṃ dhūmram ālabhate | [TS, 1, 8, 21 9.1]
sārasvatam meṣam | [TS, 1, 8, 21 10.1]
aindram ṛṣabham | [TS, 1, 8, 21 11.1]
aindram ekādaśakapālaṃ nirvapati | [TS, 1, 8, 21 12.1]
sāvitraṃ dvādaśakapālam | [TS, 1, 8, 21 13.1]
vāruṇaṃ daśakapālam | [TS, 1, 8, 21 14.1]
somapratīkāḥ pitaras tṛpṇuta | [TS, 1, 8, 21 15.1]
vaḍabā dakṣiṇā | [TS, 1, 8, 21 16.1]
{TS, 2, 1, 1}
vāyavyam śvetam ālabheta bhūti kāmaḥ | [TS, 2, 1, 1 682794_1]
vāyuḥ vai kṣepiṣṭhā devatā | [TS, 2, 1, 1 682795_1]
vāyum eva svena bhāgadheyena upadhāvati | [TS, 2, 1, 1 682796_1]
saḥ eva enam bhūtim gamayati | [TS, 2, 1, 1 682797_1]
bhavati eva | [TS, 2, 1, 1 682798_1]
ati kṣiprā devatā iti āhuḥ sā enam īśvarā pradahaḥ iti | [TS, 2, 1, 1 682799_1]
etam eva santam vāyave niyutvate ālabheta | [TS, 2, 1, 1 682800_1]
niyut vai asya dhṛtiḥ | [TS, 2, 1, 1 682801_1]
dhṛtaḥ eva bhūtim upaiti a pradāhāya | [TS, 2, 1, 1 682802_1]
bhavati eva | [TS, 2, 1, 1 682803_1]
vāyave niyutvate ālabheta grāma kāmaḥ | [TS, 2, 1, 1 682804_1]
vāyuḥ vai imāḥ prajāḥ nasyotāḥ nenīyate | [TS, 2, 1, 1 682805_1]
vāyum eva niyutvantam svena bhāgadheyena upadhāvati | [TS, 2, 1, 1 682806_1]
saḥ eva asmai prajāḥ nasyotāḥ niyacchati | [TS, 2, 1, 1 682807_1]
grāmī eva bhavati | [TS, 2, 1, 1 682808_1]
niyutvate bhavati | [TS, 2, 1, 1 682809_1]
dhruvāḥ eva asmai anapagāḥ karoti | [TS, 2, 1, 1 682810_1]
vāyave niyutvate ālabheta prajā kāmaḥ | [TS, 2, 1, 1 682811_1]
prāṇaḥ vai vāyuḥ | [TS, 2, 1, 1 682812_1]
apānaḥ niyut | [TS, 2, 1, 1 682812_2]
prāṇa apānau khalu vai etasya prajāyāḥ apakrāmataḥ yaḥ alam prajāyai san prajām na vindate | [TS, 2, 1, 1 682814_1]
vāyum eva niyutvantam svena bhāgadheyena upadhāvati | [TS, 2, 1, 1 682815_1]
saḥ eva asmai prāṇa apānābhyām prajām prajanayati | [TS, 2, 1, 1 682816_1]
vindate prajām | [TS, 2, 1, 1 682817_1]
vāyave niyutvate ālabheta jyok āmayāvī | [TS, 2, 1, 1 682818_1]
prāṇaḥ vai vāyuḥ | [TS, 2, 1, 1 682819_1]
apānaḥ niyut | [TS, 2, 1, 1 682819_2]
prāṇa apānau khalu vai etasmāt apakrāmataḥ yasya jyok āmayati | [TS, 2, 1, 1 682820_1]
vāyum eva niyutvantam svena bhāgadheyena upa dhāvati | [TS, 2, 1, 1 682822_1]
saḥ eva asmin prāṇa apānau dadhāti | [TS, 2, 1, 1 682823_1]
uta yadi ita asuḥ bhavati jīvati eva | [TS, 2, 1, 1 682824_1]
prajāpatiḥ vai idam ekaḥ āsīt | [TS, 2, 1, 1 682825_1]
saḥ akāmayata prajāḥ paśūn sṛjeya iti | [TS, 2, 1, 1 682826_1]
saḥ ātmanaḥ vapām udakhidat | [TS, 2, 1, 1 682828_1]
tām agnau prāgṛhṇāt | [TS, 2, 1, 1 682829_1]
tatas ajaḥ tūparaḥ samabhavat | [TS, 2, 1, 1 682830_1]
tam svāyai devatāyai ālabhata | [TS, 2, 1, 1 682831_1]
tatas vai sa prajāḥ paśūn asṛjata | [TS, 2, 1, 1 682832_1]
yaḥ prajā kāmaḥ paśu kāmaḥ syāt saḥ etam prājāpatyam ajam tūparam ālabheta | [TS, 2, 1, 1 682834_1]
prajāpatim eva svena bhāgadheyena upadhāvati | [TS, 2, 1, 1 682835_1]
saḥ eva asmai prajām paśūn prajanayati | [TS, 2, 1, 1 682836_1]
yat śmaśruṇaḥ tat puruṣāṇām rūpam yat tūparaḥ tat aśvānām yat anyatas dat tat gavām yat avyāḥ iva śaphāḥ tat avīnām yat ajaḥ tat ajānām | [TS, 2, 1, 1 682837_1]
etāvantaḥ vai grāmyāḥ paśavaḥ | [TS, 2, 1, 1 682842_1]
tān rūpeṇa eva avarunddhe | [TS, 2, 1, 1 682844_1]
somāpauṣṇam traitam ālabheta paśu kāmaḥ | [TS, 2, 1, 1 682845_1]
dvau vai ajāyai stanau | [TS, 2, 1, 1 682846_1]
nānā eva dvau abhijāyete ūrjam puṣṭim tṛtīyaḥ | [TS, 2, 1, 1 682847_1]
somāpūṣaṇau eva svena bhāgadheyena upadhāvati | [TS, 2, 1, 1 682848_1]
tau eva asmai paśūn prajanayataḥ | [TS, 2, 1, 1 682849_1]
somaḥ vai retaḥ dhāḥ | [TS, 2, 1, 1 682850_1]
pūṣā paśūnām prajanayitā | [TS, 2, 1, 1 682850_2]
somaḥ eva asmai retaḥ dadhāti | [TS, 2, 1, 1 682851_1]
pūṣā paśūn prajanayati | [TS, 2, 1, 1 682851_2]
audumbaraḥ yūpaḥ bhavati | [TS, 2, 1, 1 682852_1]
ūrj vai udumbaraḥ | [TS, 2, 1, 1 682853_1]
ūrj paśavaḥ | [TS, 2, 1, 1 682853_2]
ūrjā eva asmai ūrjam paśūn avarunddhe | [TS, 2, 1, 1 682853_3]
{TS, 2, 1, 2}
prajāpatiḥ prajāḥ asṛjata | [TS, 2, 1, 2 682854_1]
tāḥ asmāt sṛṣṭāḥ parācīḥ āyan | [TS, 2, 1, 2 682855_1]
tāḥ varuṇam agacchan | [TS, 2, 1, 2 682856_1]
tāḥ anvait | [TS, 2, 1, 2 682857_1]
tāḥ punar ayācata | [TS, 2, 1, 2 682858_1]
tāḥ asmai na punar adadāt | [TS, 2, 1, 2 682859_1]
saḥ abravīt varam vṛṇīṣva atha me punar dehi iti | [TS, 2, 1, 2 682860_1]
tāsām varam ālabhata | [TS, 2, 1, 2 682862_1]
sa kṛṣṇaḥ eka śiti pād abhavat | [TS, 2, 1, 2 682863_1]
yaḥ varuṇa gṛhītaḥ syāt saḥ etam vāruṇam kṛṣṇam eka śiti pādam ālabheta | [TS, 2, 1, 2 682864_1]
varuṇam eva svena bhāgadheyena upadhāvati | [TS, 2, 1, 2 682866_1]
saḥ eva enam varuṇa pāśāt muñcati | [TS, 2, 1, 2 682867_1]
kṛṣṇaḥ eka śiti pād bhavati | [TS, 2, 1, 2 682868_1]
vāruṇaḥ hi eṣa devatayā | [TS, 2, 1, 2 682869_1]
samṛddhyai | [TS, 2, 1, 2 682870_1]
suvarbhānuḥ āsuraḥ sūryam tamasā vidhyat | [TS, 2, 1, 2 682871_1]
tasmai devāḥ prāyaścittim aicchan | [TS, 2, 1, 2 682872_1]
tasya yat prathamam tamaḥ apāghnan sā kṛṣṇā aviḥ abhavat | [TS, 2, 1, 2 682873_1]
yat dvitīyam sā phalgunī | [TS, 2, 1, 2 682874_1]
yat tṛtīyam sā balakṣī | [TS, 2, 1, 2 682875_1]
yat adhyasthāt apākṛntan sā aviḥ vaśā samabhavat | [TS, 2, 1, 2 682877_1]
te devāḥ abruvan deva paśuḥ vai ayam samabhūt kasmai imam ālapsyāmahe iti | [TS, 2, 1, 2 682878_1]
atha vai tarhi alpā pṛthivī āsīt a jātāḥ oṣadhayaḥ | [TS, 2, 1, 2 682880_1]
tām avim vaśām ādityebhyaḥ kāmāya ālabhanta | [TS, 2, 1, 2 682881_1]
tatas vai aprathata pṛthivī ajāyanta oṣadhayaḥ | [TS, 2, 1, 2 682882_1]
yaḥ kāmayeta | [TS, 2, 1, 2 682883_1]
pratheya paśubhiḥ pra prajayā jāyeya iti saḥ etām avim vaśām ādityebhyaḥ kāmāya ālabheta | [TS, 2, 1, 2 682885_1]
ādityān eva kāmam svena bhāgadheyena upadhāvati | [TS, 2, 1, 2 682886_1]
te eva enam prathayanti paśubhiḥ pra prajayā janayanti | [TS, 2, 1, 2 682887_1]
asau ādityaḥ na vyarocata | [TS, 2, 1, 2 682888_1]
tasmai devāḥ prāyaścittim aicchan | [TS, 2, 1, 2 682889_1]
tasmai etāḥ malhāḥ ālabhanta āgneyīm kṛṣṇagrīvīm saṃhitām aindrīm śvetām bārhaspatyām | [TS, 2, 1, 2 682890_1]
tābhiḥ eva asmin rucam adadhuḥ | [TS, 2, 1, 2 682891_1]
yaḥ brahmavarcasa kāmaḥ syāt tasmai etāḥ malhāḥ ālabheta āgneyīm kṛṣṇagrīvīm saṃhitām aindrīm śvetām bārhaspatyām | [TS, 2, 1, 2 682892_1]
etāḥ eva devatāḥ svena bhāgadheyena upadhāvati | [TS, 2, 1, 2 682894_1]
tāḥ eva asmin brahmavarcasam dadhati | [TS, 2, 1, 2 682895_1]
brahmavarcasī eva bhavati | [TS, 2, 1, 2 682896_1]
vasantā prātar āgneyīm kṛṣṇagrīvīm ālabheta grīṣme madhyaṃdine saṃhitām aindrīm śaradi aparāhṇe śvetām bārhaspatyām | [TS, 2, 1, 2 682897_1]
trīṇi vai ādityasya tejāṃsi vasantā prātar grīṣme madhyaṃdine śaradi aparāhṇe | [TS, 2, 1, 2 682898_1]
yāvanti eva tejāṃsi tāni eva avarunddhe | [TS, 2, 1, 2 682900_1]
saṃvatsaram paryālabhyante | [TS, 2, 1, 2 682901_1]
saṃvatsaraḥ vai brahmavarcasasya pradātā | [TS, 2, 1, 2 682902_1]
saṃvatsaraḥ eva asmai brahmavarcasam prayacchati | [TS, 2, 1, 2 682903_1]
brahmavarcasī eva bhavati | [TS, 2, 1, 2 682904_1]
garbhiṇyaḥ bhavanti | [TS, 2, 1, 2 682905_1]
indriyam vai garbhaḥ | [TS, 2, 1, 2 682906_1]
indriyam eva asmin dadhati | [TS, 2, 1, 2 682907_1]
sārasvatīm meṣīm ālabheta yaḥ īśvaraḥ vācaḥ vaditoḥ san vācam na vadet | [TS, 2, 1, 2 682908_1]
vāc vai sarasvatī | [TS, 2, 1, 2 682909_1]
sarasvatīm eva svena bhāgadheyena upadhāvati | [TS, 2, 1, 2 682910_1]
sā eva asmin vācam dadhāti | [TS, 2, 1, 2 682911_1]
pravaditā vācaḥ bhavati | [TS, 2, 1, 2 682911_2]
a panna datī bhavati | [TS, 2, 1, 2 682912_1]
tasmāt manuṣyāḥ sarvām vācam vadanti | [TS, 2, 1, 2 682913_1]
āgneyam kṛṣṇa grīvam ālabheta saumyam babhrum jyok āmayāvī | [TS, 2, 1, 2 682914_1]
agnim vai etasya śarīram gacchati somam rasaḥ yasya jyok āmayati | [TS, 2, 1, 2 682915_1]
agneḥ eva asya śarīram niṣkrīṇāti somāt rasam | [TS, 2, 1, 2 682916_1]
uta yadi ita asuḥ bhavati jīvati eva | [TS, 2, 1, 2 682917_1]
saumyam babhrum ālabheta āgneyam kṛṣṇa grīvam prajā kāmaḥ | [TS, 2, 1, 2 682918_1]
somaḥ | [TS, 2, 1, 2 682919_1]
somaḥ vai retaḥ dhāḥ | [TS, 2, 1, 2 682920_1]
agniḥ prajānām prajanayitā | [TS, 2, 1, 2 682920_2]
somaḥ eva asmai retaḥ dadhāti | [TS, 2, 1, 2 682921_1]
agniḥ prajām prajanayati | [TS, 2, 1, 2 682921_2]
vindate prajām | [TS, 2, 1, 2 682922_1]
āgneyam kṛṣṇa grīvam ālabheta saumyam babhrum yaḥ brāhmaṇaḥ vidyām anūcya na viroceta | [TS, 2, 1, 2 682923_1]
yat āgneyaḥ bhavati tejaḥ eva asmin tena dadhāti yat saumyaḥ brahmavarcasam tena | [TS, 2, 1, 2 682924_1]
kṛṣṇa grīvaḥ āgneyaḥ bhavati | [TS, 2, 1, 2 682926_1]
bhavati | [TS, 2, 1, 2 682926_2]
tamaḥ eva asmāt apahanti | [TS, 2, 1, 2 682926_3]
śvetaḥ bhavati | [TS, 2, 1, 2 682927_1]
rucam eva asmin dadhāti | [TS, 2, 1, 2 682928_1]
babhruḥ saumyaḥ bhavati | [TS, 2, 1, 2 682929_1]
bhavati | [TS, 2, 1, 2 682929_2]
brahmavarcasam eva asmin tviṣim dadhāti | [TS, 2, 1, 2 682929_3]
āgneyam kṛṣṇa grīvam ālabheta saumyam babhrum āgneyam kṛṣṇa grīvam purodhāyām spardhamānaḥ | [TS, 2, 1, 2 682930_1]
āgneyaḥ vai brāhmaṇaḥ | [TS, 2, 1, 2 682931_1]
saumyaḥ rājanyaḥ | [TS, 2, 1, 2 682931_2]
abhitas saumyam āgneyau bhavataḥ | [TS, 2, 1, 2 682932_1]
tejasā eva brahmaṇā ubhayatas rāṣṭram parigṛhṇāti ekadhā samāvṛṅkte | [TS, 2, 1, 2 682933_1]
puras enam dadhate | [TS, 2, 1, 2 682934_1]
{TS, 2, 1, 3}
deva asurāḥ eṣu lokeṣu aspardhanta | [TS, 2, 1, 3 682935_1]
saḥ etam viṣṇuḥ vāmanam apaśyat | [TS, 2, 1, 3 682936_1]
tam svāyai devatāyai ālabhata | [TS, 2, 1, 3 682937_1]
tatas vai saḥ imān lokān abhyajayat | [TS, 2, 1, 3 682938_1]
vaiṣṇavam vāmanam ālabheta spardhamānaḥ | [TS, 2, 1, 3 682939_1]
viṣṇuḥ eva bhūtvā imān lokān abhijayati | [TS, 2, 1, 3 682940_1]
viṣame ālabheta | [TS, 2, 1, 3 682941_1]
viṣamāḥ iva hi ime lokāḥ | [TS, 2, 1, 3 682942_1]
samṛddhyai | [TS, 2, 1, 3 682943_1]
indrāya manyumate manasvate lalāmam prāśṛṅgam ālabheta saṃgrāme saṃyatte | [TS, 2, 1, 3 682944_1]
saṃyatte | [TS, 2, 1, 3 682945_1]
indriyeṇa vai manyunā manasā saṃgrāmam jayati | [TS, 2, 1, 3 682946_1]
indram eva manyumantam manasvantam svena bhāgadheyena upadhāvati | [TS, 2, 1, 3 682947_1]
saḥ eva asmin indriyam manyum manaḥ dadhāti | [TS, 2, 1, 3 682948_1]
jayati tam saṃgrāmam | [TS, 2, 1, 3 682949_1]
indrāya marutvate pṛśni saktham ālabheta grāma kāmaḥ | [TS, 2, 1, 3 682950_1]
indram eva marutvantam svena bhāgadheyena upadhāvati | [TS, 2, 1, 3 682951_1]
saḥ eva asmai sajātān prayacchati | [TS, 2, 1, 3 682952_1]
grāmī eva bhavati | [TS, 2, 1, 3 682953_1]
tena | [TS, 2, 1, 3 682954_1]
yat ṛṣabhaḥ tena aindraḥ | [TS, 2, 1, 3 682955_1]
yat pṛśniḥ tena mārutaḥ | [TS, 2, 1, 3 682956_1]
samṛddhyai | [TS, 2, 1, 3 682957_1]
paścāt pṛśni sakthaḥ bhavati | [TS, 2, 1, 3 682958_1]
paścāt anvavasāyinīm eva asmai viśam karoti | [TS, 2, 1, 3 682959_1]
saumyam babhrum ālabheta anna kāmaḥ | [TS, 2, 1, 3 682960_1]
saumyam vai annam | [TS, 2, 1, 3 682961_1]
somam eva svena bhāgadheyena upadhāvati | [TS, 2, 1, 3 682962_1]
saḥ eva asmai annam prayacchati | [TS, 2, 1, 3 682963_1]
anna ādaḥ eva bhavati | [TS, 2, 1, 3 682964_1]
babhruḥ bhavati | [TS, 2, 1, 3 682965_1]
etat vai annasya rūpam | [TS, 2, 1, 3 682966_1]
samṛddhyai | [TS, 2, 1, 3 682967_1]
saumyam babhrum ālabheta yam alam rājyāya santam rājyam na upanamet | [TS, 2, 1, 3 682968_1]
saumyam vai rājyam | [TS, 2, 1, 3 682970_1]
somam eva svena bhāgadheyena upadhāvati | [TS, 2, 1, 3 682971_1]
saḥ eva asmai rājyam prayacchati | [TS, 2, 1, 3 682972_1]
upa enam rājyam namati | [TS, 2, 1, 3 682973_1]
babhruḥ bhavati | [TS, 2, 1, 3 682974_1]
etat vai somasya rūpam | [TS, 2, 1, 3 682975_1]
samṛddhyai | [TS, 2, 1, 3 682976_1]
indrāya vṛtrature lalāmam prāśṛṅgam ālabheta gata śrīḥ pratiṣṭhā kāmaḥ | [TS, 2, 1, 3 682977_1]
pāpmānam eva vṛtram tīrtvā pratiṣṭhām gacchati | [TS, 2, 1, 3 682978_1]
indrāya abhimāti ghne lalāmam prāśṛṅgam labheta yaḥ pāpmanā gṛhītaḥ syāt | [TS, 2, 1, 3 682980_1]
pāpmā vai abhimātiḥ | [TS, 2, 1, 3 682981_1]
indram eva abhimāti hanam svena bhāgadheyena upadhāvati | [TS, 2, 1, 3 682982_1]
saḥ eva asmāt pāpmānam abhimātim praṇudate | [TS, 2, 1, 3 682983_1]
indrāya vajriṇe lalāmam prāśṛṅgam ālabheta yam alam rājyāya santam rājyam na upanamet | [TS, 2, 1, 3 682984_1]
indram eva vajriṇam svena bhāgadheyena upadhāvati | [TS, 2, 1, 3 682985_1]
saḥ eva asmai vajram prayacchati | [TS, 2, 1, 3 682986_1]
saḥ enam vajraḥ bhūtyai inddhe | [TS, 2, 1, 3 682987_1]
upa enam rājyam namati | [TS, 2, 1, 3 682988_1]
lalāmaḥ prāśṛṅgaḥ bhavati | [TS, 2, 1, 3 682989_1]
etat vai vajrasya rūpam | [TS, 2, 1, 3 682990_1]
samṛddhyai | [TS, 2, 1, 3 682991_1]
{TS, 2, 1, 4}
asau ādityaḥ na vyarocata | [TS, 2, 1, 4 682992_1]
tasmai devāḥ prāyaścittim aicchan | [TS, 2, 1, 4 682993_1]
tasmai etām daśa ṛṣabhām ālabhanta | [TS, 2, 1, 4 682994_1]
tayā eva asmin rucam adadhuḥ | [TS, 2, 1, 4 682994_2]
yaḥ brahmavarcasa kāmaḥ syāt tasmai etām daśa ṛṣabhām ālabheta | [TS, 2, 1, 4 682995_1]
amum eva ādityam svena bhāgadheyena upadhāvati | [TS, 2, 1, 4 682996_1]
saḥ eva asmin brahmavarcasam dadhāti | [TS, 2, 1, 4 682997_1]
brahmavarcasī eva bhavati | [TS, 2, 1, 4 682998_1]
vasante prātar trīn lalāmān ālabheta grīṣme madhyaṃdine śiti pṛṣṭhāṁ śaradi aparāhṇe trīn śiti vārān | [TS, 2, 1, 4 682999_1]
trīṇi vai ādityasya tejāṃsi vasante prātar grīṣme madhyaṃdine śaradi aparāhṇe | [TS, 2, 1, 4 683001_1]
yāvanti eva tejāṃsi tāni eva avarunddhe | [TS, 2, 1, 4 683002_1]
trayaḥ trayaḥ ālabhyante | [TS, 2, 1, 4 683003_1]
abhipūrvam eva asmin tejaḥ dadhāti | [TS, 2, 1, 4 683004_1]
saṃvatsaram paryālabhyante | [TS, 2, 1, 4 683005_1]
saṃvatsaraḥ vai brahmavarcasasya pradātā | [TS, 2, 1, 4 683006_1]
saṃvatsaraḥ eva asmai brahmavarcasam prayacchati | [TS, 2, 1, 4 683007_1]
brahmavarcasī eva bhavati | [TS, 2, 1, 4 683008_1]
saṃvatsarasya parastāt prājāpatyam kadrum ālabheta | [TS, 2, 1, 4 683010_1]
prajāpatiḥ sarvāḥ devatāḥ | [TS, 2, 1, 4 683011_1]
devatāsu eva pratitiṣṭhati | [TS, 2, 1, 4 683012_1]
yadi bibhīyāt duścarmā bhaviṣyāmi iti somāpauṣṇam śyāmam ālabheta | [TS, 2, 1, 4 683014_1]
saumyaḥ vai devatayā puruṣaḥ pauṣṇāḥ paśavaḥ | [TS, 2, 1, 4 683015_1]
svayā eva asmai devatayā paśubhiḥ tvacam karoti | [TS, 2, 1, 4 683016_1]
na duścarmā bhavati | [TS, 2, 1, 4 683017_1]
devāḥ ca yamaḥ ca asmin loke aspardhanta | [TS, 2, 1, 4 683018_1]
sa yamaḥ devānām indriyam vīryam ayuvata | [TS, 2, 1, 4 683019_1]
tat yamasya yama tvam | [TS, 2, 1, 4 683021_1]
te devāḥ amanyanta yamaḥ vai idam abhūt yat vayam smaḥ iti | [TS, 2, 1, 4 683022_1]
te prajāpatim upādhāvan | [TS, 2, 1, 4 683024_1]
saḥ etau prajāpatiḥ ātmanaḥ ukṣa vaśau niramimīta | [TS, 2, 1, 4 683025_1]
te devāḥ vaiṣṇāvaruṇīm vaśām ālabhanta aindram ukṣāṇam | [TS, 2, 1, 4 683026_1]
tam varuṇena eva grāhayitvā viṣṇunā yajñena prāṇudanta aindreṇa eva asya indriyam avṛñjata | [TS, 2, 1, 4 683027_1]
yaḥ bhrātṛvyavān syāt sa spardhamānaḥ vaiṣṇāvaruṇīm vaśām ālabhet aindram ukṣāṇam | [TS, 2, 1, 4 683029_1]
varuṇena eva bhrātṛvyam grāhayitvā viṣṇunā yajñena praṇudate aindreṇa eva asya indriyam vṛṅkte | [TS, 2, 1, 4 683030_1]
bhavati ātmanā | [TS, 2, 1, 4 683031_1]
parā asya bhrātṛvyaḥ bhavati | [TS, 2, 1, 4 683031_2]
indraḥ vṛtram ahan | [TS, 2, 1, 4 683032_1]
tam vṛtraḥ hataḥ ṣoḍaśabhiḥ bhogaiḥ asināt | [TS, 2, 1, 4 683033_1]
tasya vṛtrasya śīrṣataḥ gāvaḥ udāyan | [TS, 2, 1, 4 683034_1]
tāḥ vaidehyaḥ abhavan | [TS, 2, 1, 4 683035_1]
tāsām ṛṣabhaḥ jaghane anūdait | [TS, 2, 1, 4 683036_1]
tam indraḥ acāyat | [TS, 2, 1, 4 683038_1]
saḥ amanyata yaḥ vai imam ālabheta mucyeta asmāt pāpmanaḥ iti | [TS, 2, 1, 4 683039_1]
saḥ āgneyam kṛṣṇa grīvam ālabhat aindram ṛṣabham | [TS, 2, 1, 4 683041_1]
tasya agniḥ eva svena bhāgadheyena upasṛtaḥ ṣoḍaśadhā vṛtrasya bhogān api adahat aindreṇa indriyam ātman adhatta | [TS, 2, 1, 4 683042_1]
yaḥ pāpmanā gṛhītaḥ syāt saḥ āgneyam kṛṣṇa grīvam ālabhet aindram ṛṣabham | [TS, 2, 1, 4 683043_1]
agniḥ eva asya svena bhāgadheyena upasṛtaḥ pāpmānam apidahati | [TS, 2, 1, 4 683045_1]
aindreṇa indriyam ātman dhatte | [TS, 2, 1, 4 683045_2]
mucyate pāpmanaḥ | [TS, 2, 1, 4 683046_1]
bhavati eva | [TS, 2, 1, 4 683047_1]
dyāvāpṛthivyām dhenum ālabheta jyok aparuddhaḥ | [TS, 2, 1, 4 683048_1]
anayoḥ hi vai eṣaḥ a pratiṣṭhitaḥ | [TS, 2, 1, 4 683049_1]
atha eṣa jyok aparuddhaḥ dyāvāpṛthivī eva svena bhāgadheyena upadhāvati | [TS, 2, 1, 4 683050_1]
te eva enam pratiṣṭhām gamayataḥ | [TS, 2, 1, 4 683051_1]
prati eva tiṣṭhati | [TS, 2, 1, 4 683052_1]
paryāriṇī bhavati | [TS, 2, 1, 4 683053_1]
paryāri iva hi etasya rāṣṭram yaḥ jyok aparuddhaḥ | [TS, 2, 1, 4 683054_1]
samṛddhyai | [TS, 2, 1, 4 7.11]
vāyavyam vatsam ālabheta | [TS, 2, 1, 4 683057_1]
vāyuḥ vai anayoḥ vatsaḥ | [TS, 2, 1, 4 683058_1]
ime vai etasmai lokāḥ apaśuṣkāḥ viś apaśuṣkā | [TS, 2, 1, 4 683059_1]
atha eṣa jyok aparuddhaḥ vāyum eva svena bhāgadheyena upadhāvati | [TS, 2, 1, 4 683060_1]
saḥ eva asmai imān lokān viśam pradāpayati | [TS, 2, 1, 4 683061_1]
pra asmai ime lokāḥ snuvanti | [TS, 2, 1, 4 683062_1]
bhuñjatī enam viś upatiṣṭhate | [TS, 2, 1, 4 683063_1]
{TS, 2, 1, 5}
indro valasya bilam apaurṇot | [TS, 2, 1, 5 1.1]
sa ya uttamaḥ paśur āsīt tam pṛṣṭham pratisaṃgṛhyodakhidat | [TS, 2, 1, 5 1.2]
taṃ sahasram paśavo 'nūdāyan | [TS, 2, 1, 5 1.3]
sa unnato 'bhavat | [TS, 2, 1, 5 1.4]
yaḥ paśukāmaḥ syāt sa etam aindram unnatam ālabheta | [TS, 2, 1, 5 1.5]
indram eva svena bhāgadheyenopadhāvati | [TS, 2, 1, 5 1.6]
sa evāsmai paśūn prayacchati | [TS, 2, 1, 5 1.7]
paśumān eva bhavati | [TS, 2, 1, 5 1.8]
unnataḥ | [TS, 2, 1, 5 1.9]
bhavati | [TS, 2, 1, 5 2.1]
sāhasrī vā eṣā lakṣmī yad unnataḥ | [TS, 2, 1, 5 2.2]
lakṣmiyaiva paśūn avarunddhe | [TS, 2, 1, 5 2.3]
yadā sahasram paśūn prāpnuyād atha vaiṣṇavaṃ vāmanam ālabheta | [TS, 2, 1, 5 2.4]
etasmin vai tat sahasram adhyatiṣṭhat | [TS, 2, 1, 5 2.5]
tasmād eṣa vāmanaḥ samīṣitaḥ paśubhya eva prajātebhyaḥ pratiṣṭhāṃ dadhāti | [TS, 2, 1, 5 2.6]
ko 'rhati sahasram paśūn prāptum ity āhuḥ | [TS, 2, 1, 5 2.7]
ahorātrāṇy eva sahasraṃ sampādyālabheta | [TS, 2, 1, 5 2.8]
paśavaḥ | [TS, 2, 1, 5 2.9]
vā ahorātrāṇi | [TS, 2, 1, 5 3.1]
paśūn eva prajātān pratiṣṭhāṃ gamayati | [TS, 2, 1, 5 3.2]
oṣadhībhyo vehatam ālabheta prajākāmaḥ | [TS, 2, 1, 5 3.3]
oṣadhayo vā etam prajāyai paribādhante yo 'laṃ prajāyai san prajāṃ na vindate | [TS, 2, 1, 5 3.4]
oṣadhayaḥ khalu vā etasyai sūtum apighnanti yā vehad bhavati | [TS, 2, 1, 5 3.5]
oṣadhīr eva svena bhāgadheyenopadhāvati | [TS, 2, 1, 5 3.6]
tā evāsmai svād yoneḥ prajām prajanayanti | [TS, 2, 1, 5 3.7]
vindate | [TS, 2, 1, 5 3.8]
prajām | [TS, 2, 1, 5 4.1]
āpo vā oṣadhayo 'sat puruṣaḥ | [TS, 2, 1, 5 4.2]
āpa evāsmā asataḥ sad dadati | [TS, 2, 1, 5 4.3]
tasmād āhur yaś caivaṃ veda yaś ca na | [TS, 2, 1, 5 4.4]
āpas tvāvāsataḥ sad dadatīti | [TS, 2, 1, 5 4.5]
aindrīṃ sūtavaśām ālabheta bhūtikāmaḥ | [TS, 2, 1, 5 4.6]
ajāto vā eṣa yo 'laṃ bhūtyai san bhūtiṃ na prāpnoti | [TS, 2, 1, 5 4.7]
indram khalu vā eṣā sūtvā vaśābhavat | [TS, 2, 1, 5 4.8]
indram eva svena bhāgadheyenopadhāvati | [TS, 2, 1, 5 5.1]
sa evainam bhūtiṃ gamayati | [TS, 2, 1, 5 5.2]
bhavaty eva | [TS, 2, 1, 5 5.3]
yaṃ sūtvā vaśā syāt tam aindram evālabheta | [TS, 2, 1, 5 5.4]
etad vāva tad indriyam | [TS, 2, 1, 5 5.5]
sākṣād evendriyam avarunddhe | [TS, 2, 1, 5 5.6]
aindrāgnam punarutsṛṣṭam ālabheta ya ā tṛtīyāt puruṣāt somaṃ na pibet | [TS, 2, 1, 5 5.7]
vicchinno vā etasya somapītho yo brāhmaṇaḥ sann ā | [TS, 2, 1, 5 5.8]
tṛtīyāt puruṣāt somaṃ na pibati | [TS, 2, 1, 5 6.1]
indrāgnī eva svena bhāgadheyenopadhāvati | [TS, 2, 1, 5 6.2]
tāv evāsmai somapīthaṃ prayacchataḥ | [TS, 2, 1, 5 6.3]
upainaṃ somapītho namati | [TS, 2, 1, 5 6.4]
yad aindro bhavatīndriyaṃ vai somapītha indriyam eva somapītham avarunddhe | [TS, 2, 1, 5 6.5]
yad āgneyo bhavaty āgneyo vai brāhmaṇaḥ svām eva devatām anusaṃtanoti | [TS, 2, 1, 5 6.6]
punarutsṛṣṭo bhavati | [TS, 2, 1, 5 6.7]
punarutsṛṣṭa iva hy etasya | [TS, 2, 1, 5 6.8]
somapīthaḥ | [TS, 2, 1, 5 7.1]
samṛddhyai | [TS, 2, 1, 5 7.2]
brāhmaṇaspatyaṃ tūparam ālabhetābhicaran | [TS, 2, 1, 5 7.3]
brahmaṇaspatim eva svena bhāgadheyenopadhāvati | [TS, 2, 1, 5 7.4]
tasmā evainam āvṛścati | [TS, 2, 1, 5 7.5]
tājag ārtim ārcchati | [TS, 2, 1, 5 7.6]
tūparo bhavati | [TS, 2, 1, 5 7.7]
kṣurapavir vā eṣā lakṣmī yat tūparaḥ | [TS, 2, 1, 5 7.8]
samṛddhyai | [TS, 2, 1, 5 7.9]
sphyo yūpo bhavati vajro vai sphyo vajram evāsmai praharati | [TS, 2, 1, 5 7.10]
śaramayam barhiḥ śṛṇāty evainam | [TS, 2, 1, 5 7.11]
vaibhīdaka idhmo bhinatty evainam | [TS, 2, 1, 5 7.12]
{TS, 2, 1, 6}
bārhaspatyaṃ śitipṛṣṭham ālabheta grāmakāmo yaḥ kāmayeta | [TS, 2, 1, 6 1.1]
pṛṣṭhaṃ samānānāṃ syām iti | [TS, 2, 1, 6 1.2]
bṛhaspatim eva svena bhāgadheyenopadhāvati | [TS, 2, 1, 6 1.3]
sa evainam pṛṣṭhaṃ samānānāṃ karoti | [TS, 2, 1, 6 1.4]
grāmy eva bhavati | [TS, 2, 1, 6 1.5]
śitipṛṣṭho bhavati | [TS, 2, 1, 6 1.6]
bārhaspatyo hy eṣa devatayā | [TS, 2, 1, 6 1.7]
samṛddhyai | [TS, 2, 1, 6 1.8]
pauṣṇaṃ śyāmam ālabhetānnakāmaḥ | [TS, 2, 1, 6 1.9]
annaṃ vai pūṣā | [TS, 2, 1, 6 1.10]
pūṣaṇam eva svena bhāgadheyenopadhāvati | [TS, 2, 1, 6 1.11]
sa evāsmai | [TS, 2, 1, 6 1.12]
annam prayacchati | [TS, 2, 1, 6 2.1]
annāda eva bhavati | [TS, 2, 1, 6 2.2]
śyāmo bhavati | [TS, 2, 1, 6 2.3]
etad vā annasya rūpam | [TS, 2, 1, 6 2.4]
samṛddhyai | [TS, 2, 1, 6 2.5]
mārutam pṛśnim ālabhetānnakāmaḥ | [TS, 2, 1, 6 2.6]
annaṃ vai marutaḥ | [TS, 2, 1, 6 2.7]
maruta eva svena bhāgadheyenopadhāvati | [TS, 2, 1, 6 2.8]
ta evāsmā annam prayacchanti | [TS, 2, 1, 6 2.9]
annāda eva bhavati | [TS, 2, 1, 6 2.10]
pṛśnir bhavati | [TS, 2, 1, 6 2.11]
etad vā annasya rūpam | [TS, 2, 1, 6 2.12]
samṛddhyai | [TS, 2, 1, 6 2.13]
aindram aruṇam ālabhetendriyakāmaḥ | [TS, 2, 1, 6 2.14]
indram eva | [TS, 2, 1, 6 2.15]
svena bhāgadheyenopadhāvati | [TS, 2, 1, 6 3.1]
sa evāsminn indriyaṃ dadhāti | [TS, 2, 1, 6 3.2]
indriyāvy eva bhavati | [TS, 2, 1, 6 3.3]
aruṇo bhrūmān bhavati | [TS, 2, 1, 6 3.4]
etad vā indrasya rūpam | [TS, 2, 1, 6 3.5]
samṛddhyai | [TS, 2, 1, 6 3.6]
sāvitram upadhvastam ālabheta sanikāmaḥ | [TS, 2, 1, 6 3.7]
savitā vai prasavānām īśe | [TS, 2, 1, 6 3.8]
savitāram eva svena bhāgadheyenopadhāvati | [TS, 2, 1, 6 3.9]
sa evāsmai sanim prasuvati | [TS, 2, 1, 6 3.10]
dānakāmā asmai prajā bhavanti | [TS, 2, 1, 6 3.11]
upadhvasto bhavati | [TS, 2, 1, 6 3.12]
sāvitro hy eṣaḥ | [TS, 2, 1, 6 3.13]
devatayā | [TS, 2, 1, 6 4.1]
samṛddhyai | [TS, 2, 1, 6 4.2]
vaiśvadevam bahurūpam ālabhetānnakāmaḥ | [TS, 2, 1, 6 4.3]
vaiśvadevaṃ vā annam | [TS, 2, 1, 6 4.4]
viśvān eva devānt svena bhāgadheyenopadhāvati | [TS, 2, 1, 6 4.5]
ta evāsmā annam prayacchanti | [TS, 2, 1, 6 4.6]
annāda eva bhavati | [TS, 2, 1, 6 4.7]
bahurūpo bhavati | [TS, 2, 1, 6 4.8]
bahurūpaṃ hy annam | [TS, 2, 1, 6 4.9]
samṛddhyai | [TS, 2, 1, 6 4.10]
vaiśvadevam bahurūpam ālabheta grāmakāmaḥ | [TS, 2, 1, 6 4.11]
vaiśvadevā vai sajātāḥ | [TS, 2, 1, 6 4.12]
viśvān eva devānt svena bhāgadheyenopadhāvati | [TS, 2, 1, 6 4.13]
ta evāsmai | [TS, 2, 1, 6 4.14]
sajātān prayacchanti | [TS, 2, 1, 6 5.1]
grāmy eva bhavati | [TS, 2, 1, 6 5.2]
bahurūpo bhavati | [TS, 2, 1, 6 5.3]
bahudevatyo hy eṣa | [TS, 2, 1, 6 5.4]
samṛddhyai | [TS, 2, 1, 6 5.5]
prājāpatyaṃ tūparam ālabheta yasyānājñātam eva jyog āmayet | [TS, 2, 1, 6 5.6]
prājāpatyo vai puruṣaḥ | [TS, 2, 1, 6 5.7]
prajāpatiḥ khalu vai tasya veda yasyānājñātam iva jyog āmayati | [TS, 2, 1, 6 5.8]
prajāpatim eva svena bhāgadheyenopadhāvati | [TS, 2, 1, 6 5.9]
sa evainaṃ tasmāt srāmān muñcati | [TS, 2, 1, 6 5.10]
tūparo bhavati | [TS, 2, 1, 6 5.11]
prājāpatyo hy eṣa devatayā | [TS, 2, 1, 6 5.12]
samṛddhyai | [TS, 2, 1, 6 5.13]
{TS, 2, 1, 7}
vaṣaṭkāraḥ vai gāyatriyai śiraḥ achinat | [TS, 2, 1, 7 683193_1]
tasyai rasaḥ parāpatat | [TS, 2, 1, 7 683194_1]
tam bṛhaspatiḥ upāgṛhṇāt | [TS, 2, 1, 7 683194_2]
sā śiti pṛṣṭhā vaśā bhavat | [TS, 2, 1, 7 683194_3]
yaḥ dvitīyaḥ parāpatat tam mitrāvaruṇau upāgṛhṇītām | [TS, 2, 1, 7 683195_1]
sā dvi rūpā vaśā bhavat | [TS, 2, 1, 7 683195_2]
yaḥ tṛtīyaḥ parāpatat tam viśve devāḥ upāgṛhṇan | [TS, 2, 1, 7 683196_1]
sā bahu rūpā vaśā bhavat | [TS, 2, 1, 7 683196_2]
yaḥ caturthaḥ parāpatat sa pṛthivīm prāviśat | [TS, 2, 1, 7 683197_1]
tam bṛhaspatiḥ abhi agṛhṇāt | [TS, 2, 1, 7 683198_1]
astu eva ayam bhogāya iti | [TS, 2, 1, 7 683199_1]
saḥ ukṣavaśaḥ samabhavat | [TS, 2, 1, 7 683199_2]
yat lohitam parāpatat tat rudraḥ upāgṛhṇāt | [TS, 2, 1, 7 683200_1]
sā raudrī rohiṇī vaśā bhavat | [TS, 2, 1, 7 683200_2]
bārhaspatyām śiti pṛṣṭhām ālabheta brahmavarcasa kāmaḥ | [TS, 2, 1, 7 683201_1]
bṛhaspatim eva svena bhāgadheyena upadhāvati | [TS, 2, 1, 7 683202_1]
saḥ eva asmin brahmavarcasam dadhāti | [TS, 2, 1, 7 683203_1]
brahmavarcasī eva bhavati | [TS, 2, 1, 7 683204_1]
chandasām vai eṣa rasaḥ yat vaśā | [TS, 2, 1, 7 683205_1]
rasaḥ iva khalu vai brahmavarcasam | [TS, 2, 1, 7 683206_1]
chandasām eva rasena rasam brahmavarcasam avarunddhe | [TS, 2, 1, 7 683208_1]
maitrāvaruṇīm dvi rūpām ālabheta vṛṣṭi kāmaḥ | [TS, 2, 1, 7 683209_1]
maitram vai ahar vāruṇī rātriḥ | [TS, 2, 1, 7 683210_1]
ahar rātrābhyām khalu vai parjanyaḥ varṣati | [TS, 2, 1, 7 683211_1]
mitrāvaruṇau eva svena bhāgadheyena upadhāvati | [TS, 2, 1, 7 683212_1]
tau eva asmai ahar rātrābhyām parjanyam varṣayataḥ | [TS, 2, 1, 7 683213_1]
chandasām vai eṣa rasaḥ yat vaśā | [TS, 2, 1, 7 683214_1]
rasaḥ iva khalu vai vṛṣṭiḥ | [TS, 2, 1, 7 683215_1]
chandasām eva rasena rasam vṛṣṭim avarunddhe | [TS, 2, 1, 7 683217_1]
maitrāvaruṇīm dvi rūpām ālabheta prajā kāmaḥ | [TS, 2, 1, 7 683218_1]
maitram vai ahar vāruṇī rātriḥ | [TS, 2, 1, 7 683219_1]
ahar rātrābhyām khalu vai prajāḥ prajāyante | [TS, 2, 1, 7 683220_1]
mitrāvaruṇau eva svena bhāgadheyena upadhāvati | [TS, 2, 1, 7 683221_1]
tau eva asmai ahar rātrābhyām prajām prajanayataḥ | [TS, 2, 1, 7 683222_1]
chandasām vai eṣa rasaḥ yat vaśā | [TS, 2, 1, 7 683223_1]
rasaḥ iva khalu vai prajā | [TS, 2, 1, 7 683224_1]
chandasām eva rasena rasam prajām ava runddhe | [TS, 2, 1, 7 683226_1]
vaiśvadevīm bahu rūpām ālabheta anna kāmaḥ | [TS, 2, 1, 7 683227_1]
vaiśvadevam vai annam | [TS, 2, 1, 7 683228_1]
viśvān eva devān svena bhāgadheyena upadhāvati | [TS, 2, 1, 7 683229_1]
te eva asmai annam prayacchanti | [TS, 2, 1, 7 683230_1]
anna ādaḥ eva bhavati | [TS, 2, 1, 7 683231_1]
chandasām vai eṣa rasaḥ yat vaśā | [TS, 2, 1, 7 683232_1]
rasaḥ iva khalu vai annam | [TS, 2, 1, 7 683233_1]
chandasām eva rasena rasam annam avarunddhe | [TS, 2, 1, 7 683234_1]
vaiśvadevīm bahu rūpām ālabheta grāma kāmaḥ | [TS, 2, 1, 7 683235_1]
vaiśvadevāḥ vai sajātāḥ | [TS, 2, 1, 7 683236_1]
viśvān eva devān svena bhāgadheyena upadhāvati | [TS, 2, 1, 7 683238_1]
te eva asmai sajātān prayacchanti | [TS, 2, 1, 7 683239_1]
grāmī eva bhavati | [TS, 2, 1, 7 683240_1]
chandasām vai eṣa rasaḥ yat vaśā | [TS, 2, 1, 7 683241_1]
rasaḥ iva khalu vai sajātāḥ | [TS, 2, 1, 7 683242_1]
chandasām eva rasena rasam sajātān avarunddhe | [TS, 2, 1, 7 683243_1]
bārhaspatyam ukṣavaśam ālabheta brahmavarcasa kāmaḥ | [TS, 2, 1, 7 683244_1]
bṛhaspatim eva svena bhāgadheyena upadhāvati | [TS, 2, 1, 7 683245_1]
asmin | [TS, 2, 1, 7 683246_1]
saḥ eva asmin brahmavarcasam dadhāti | [TS, 2, 1, 7 683247_1]
brahmavarcasī eva bhavati | [TS, 2, 1, 7 683248_1]
vaśam vai eṣa carati yat ukṣā | [TS, 2, 1, 7 683249_1]
vaśaḥ iva khalu vai brahmavarcasam | [TS, 2, 1, 7 683250_1]
vaśena eva vaśam brahmavarcasam avarunddhe | [TS, 2, 1, 7 683251_1]
raudrīm rohiṇīm ālabheta abhicaran | [TS, 2, 1, 7 683252_1]
rudram eva svena bhāgadheyena upadhāvati | [TS, 2, 1, 7 683253_1]
enam | [TS, 2, 1, 7 683254_1]
tasmai eva enam āvṛścati | [TS, 2, 1, 7 683254_2]
tājak ārtim ārchati | [TS, 2, 1, 7 683255_1]
rohiṇī bhavati raudrī hi eṣā devatayā samṛddhyai | [TS, 2, 1, 7 683256_1]
sphyaḥ yūpaḥ bhavati | [TS, 2, 1, 7 683257_1]
vajraḥ vai sphyaḥ | [TS, 2, 1, 7 683257_2]
vajram eva asmai praharati | [TS, 2, 1, 7 683257_3]
śara mayam barhiḥ | [TS, 2, 1, 7 683258_1]
śṛṇāti eva enam | [TS, 2, 1, 7 683258_2]
vaibhīdakaḥ idhmaḥ | [TS, 2, 1, 7 683259_1]
bhinatti eva enam | [TS, 2, 1, 7 683259_2]
{TS, 2, 1, 8}
asau ādityaḥ na vyarocata | [TS, 2, 1, 8 683260_1]
tasmai devāḥ prāyaścittim aicchan | [TS, 2, 1, 8 683261_1]
tayā eva asmin rucam adadhuḥ | [TS, 2, 1, 8 683262_1]
yaḥ brahmavarcasa kāmaḥ syāt tasmai etām saurīm śvetām vaśām ālabheta | [TS, 2, 1, 8 683263_1]
amum eva ādityam svena bhāgadheyena upadhāvati | [TS, 2, 1, 8 683264_1]
saḥ eva asmin brahmavarcasam dadhāti | [TS, 2, 1, 8 683265_1]
brahmavarcasī eva bhavati | [TS, 2, 1, 8 683266_1]
bailvaḥ yūpaḥ bhavati | [TS, 2, 1, 8 683267_1]
bhavati | [TS, 2, 1, 8 683267_2]
asau vai | [TS, 2, 1, 8 683268_1]
asau vai ādityaḥ yatas ajāyata tatas bilvaḥ udatiṣṭhat | [TS, 2, 1, 8 683269_1]
sayoni eva brahmavarcasam avarunddhe | [TS, 2, 1, 8 683270_1]
brāhmaṇaspatyām babhru karṇīm ālabheta abhicaran | [TS, 2, 1, 8 683271_1]
vāruṇam daśa kapālam purastāt nirvapet | [TS, 2, 1, 8 683272_1]
varuṇena eva bhrātṛvyam grāhayitvā brahmaṇā stṛṇute | [TS, 2, 1, 8 683273_1]
babhru karṇī bhavati | [TS, 2, 1, 8 683274_1]
etat vai brahmaṇaḥ rūpam samṛddhyai | [TS, 2, 1, 8 683275_1]
sphyaḥ yūpaḥ bhavati | [TS, 2, 1, 8 683277_1]
vajraḥ vai sphyaḥ | [TS, 2, 1, 8 683277_2]
vajram eva asmai praharati | [TS, 2, 1, 8 683277_3]
śara mayam barhiḥ | [TS, 2, 1, 8 683278_1]
śṛṇāti eva enam | [TS, 2, 1, 8 683278_2]
vaibhīdakaḥ idhmaḥ | [TS, 2, 1, 8 683280_1]
bhinatti eva enam | [TS, 2, 1, 8 683280_2]
vaiṣṇavam vāmanam ālabheta yam yajñaḥ na upanamet | [TS, 2, 1, 8 683281_1]
viṣṇuḥ vai yajñaḥ | [TS, 2, 1, 8 683282_1]
viṣṇum eva svena bhāgadheyena upadhāvati | [TS, 2, 1, 8 683283_1]
saḥ eva asmai yajñam prayacchati | [TS, 2, 1, 8 683284_1]
upa enam yajñaḥ namati | [TS, 2, 1, 8 683285_1]
vāmanaḥ bhavati | [TS, 2, 1, 8 683286_1]
vaiṣṇavaḥ hi eṣa devatayā samṛddhyai | [TS, 2, 1, 8 683287_1]
tvāṣṭram vaḍabam ālabheta paśu kāmaḥ | [TS, 2, 1, 8 683289_1]
tvaṣṭā vai paśūnām mithunānām prajanayitā | [TS, 2, 1, 8 683291_1]
tvaṣṭāram eva svena bhāgadheyena upadhāvati | [TS, 2, 1, 8 683292_1]
saḥ eva asmai paśūn mithunān prajanayati | [TS, 2, 1, 8 683293_1]
prajāḥ hi vai etasmin paśavaḥ praviṣṭāḥ | [TS, 2, 1, 8 683294_1]
atha eṣa pumān san vaḍabaḥ sākṣāt eva prajām paśūn avarunddhe | [TS, 2, 1, 8 683295_1]
maitram śvetam ālabheta saṃgrāme saṃyatte samaya kāmaḥ | [TS, 2, 1, 8 683296_1]
mitram eva svena bhāgadheyena upadhāvati | [TS, 2, 1, 8 683297_1]
saḥ eva enam mitreṇa saṃnayati | [TS, 2, 1, 8 683298_1]
viśālaḥ bhavati | [TS, 2, 1, 8 683299_1]
vyavasāyayati eva enam | [TS, 2, 1, 8 683300_1]
prājāpatyam kṛṣṇam ālabheta vṛṣṭi kāmaḥ | [TS, 2, 1, 8 683301_1]
prajāpatiḥ vai vṛṣṭyāḥ īśe | [TS, 2, 1, 8 683302_1]
prajāpatim eva svena bhāgadheyena upadhāvati | [TS, 2, 1, 8 683303_1]
saḥ eva asmai parjanyam varṣayati | [TS, 2, 1, 8 683304_1]
kṛṣṇaḥ bhavati | [TS, 2, 1, 8 683305_1]
etat vai vṛṣṭyai rūpam | [TS, 2, 1, 8 683306_1]
rūpeṇa eva vṛṣṭim avarunddhe | [TS, 2, 1, 8 683307_1]
śabalaḥ bhavati | [TS, 2, 1, 8 683308_1]
vidyutam eva asmai janayitvā varṣayati | [TS, 2, 1, 8 683309_1]
avāśṛṅgaḥ bhavati | [TS, 2, 1, 8 683310_1]
vṛṣṭim eva asmai niyacchati | [TS, 2, 1, 8 683311_1]
{TS, 2, 1, 9}
varuṇam suṣuvāṇam annādyam na upānamat | [TS, 2, 1, 9 683312_1]
saḥ etām vāruṇīm kṛṣṇām vaśām apaśyat | [TS, 2, 1, 9 683313_1]
tām svāyai devatāyai ālabhata | [TS, 2, 1, 9 683314_1]
tatas vai tam annādyam upānamat | [TS, 2, 1, 9 683314_2]
yam yam alam alam annādyāya annādyāya santam santam annādyam annādyam na na upanamet upanamet saḥ etām vāruṇīm kṛṣṇām vaśām ālabheta | [TS, 2, 1, 9 683315_1]
varuṇam eva svena bhāgadheyena upadhāvati | [TS, 2, 1, 9 683316_1]
saḥ eva asmai annam prayacchati | [TS, 2, 1, 9 683316_2]
anna ādaḥ eva bhavati | [TS, 2, 1, 9 683317_1]
kṛṣṇā bhavati | [TS, 2, 1, 9 683318_1]
vāruṇī hi eṣā devatayā samṛddhyai | [TS, 2, 1, 9 683319_1]
samṛddhyai | [TS, 2, 1, 9 683320_1]
maitram śvetam ālabheta vāruṇam kṛṣṇam apām ca oṣadhīnām ca saṃdhau anna kāmaḥ | [TS, 2, 1, 9 683321_1]
kṛṣṇam | [TS, 2, 1, 9 683321_2]
maitrīḥ vai oṣadhayaḥ vāruṇīḥ āpaḥ | [TS, 2, 1, 9 683322_1]
vai | [TS, 2, 1, 9 683323_1]
apām ca khalu vai oṣadhīnām ca rasam upajīvāmaḥ | [TS, 2, 1, 9 683323_2]
mitrāvaruṇau eva svena bhāgadheyena upadhāvati | [TS, 2, 1, 9 683324_1]
tau eva asmai annam prayacchataḥ | [TS, 2, 1, 9 683325_1]
anna ādaḥ eva bhavati | [TS, 2, 1, 9 683325_2]
apām ca oṣadhīnām ca saṃdhau ālabhate ubhayasya avaruddhyai | [TS, 2, 1, 9 683326_1]
maitram śvetam ālabheta vāruṇam kṛṣṇam jyok āmayāvī | [TS, 2, 1, 9 683327_1]
yat maitraḥ bhavati mitreṇa eva asmai varuṇam śamayati | [TS, 2, 1, 9 683328_1]
yat vāruṇaḥ sākṣāt eva enam varuṇa pāśāt muñcati | [TS, 2, 1, 9 683329_1]
uta yadi ita asuḥ bhavati jīvati eva | [TS, 2, 1, 9 683330_1]
devāḥ vai puṣṭim na avindan | [TS, 2, 1, 9 683331_1]
tām mithune apaśyan | [TS, 2, 1, 9 683332_1]
tasyām na samarādhayan | [TS, 2, 1, 9 683333_1]
tau aśvinau abrūtām | [TS, 2, 1, 9 683334_1]
āvayoḥ vai eṣā mā etasyām vadadhvam iti | [TS, 2, 1, 9 683335_1]
sā aśvinoḥ eva abhavat | [TS, 2, 1, 9 683336_1]
yaḥ puṣṭi kāmaḥ syāt saḥ etām āśvinīm yamīm vaśām ālabheta | [TS, 2, 1, 9 683337_1]
aśvinau eva svena bhāgadheyena upadhāvati | [TS, 2, 1, 9 683338_1]
tau eva asmin puṣṭim dhattaḥ | [TS, 2, 1, 9 683339_1]
puṣyati prajayā paśubhiḥ | [TS, 2, 1, 9 683340_1]
{TS, 2, 1, 10}
āśvinaṃ dhūmralalāmam ālabheta yo durbrāhmaṇaḥ somam pipāset | [TS, 2, 1, 10 1.1]
aśvinau vai devānām asomapāv āstām | [TS, 2, 1, 10 1.2]
tau paścā somapītham prāpnutām | [TS, 2, 1, 10 1.3]
aśvināv etasya devatā yo durbrāhmaṇaḥ somam pipāsati | [TS, 2, 1, 10 1.4]
aśvināv eva svena bhāgadheyenopadhāvati | [TS, 2, 1, 10 1.5]
tāv evāsmai somapītham prayacchata upainaṃ somapītho namati | [TS, 2, 1, 10 1.6]
yad dhūmro bhavati dhūmrimāṇam evāsmād apahanti | [TS, 2, 1, 10 1.7]
lalāmaḥ | [TS, 2, 1, 10 1.8]
bhavati mukhata evāsmin tejo dadhāti | [TS, 2, 1, 10 2.1]
vāyavyaṃ gomṛgam ālabheta yam ajaghnivāṃsam abhiśaṃseyuḥ | [TS, 2, 1, 10 2.2]
apūtā vā etaṃ vāg ṛcchati yam ajaghnivāṃsam abhiśaṃsanti | [TS, 2, 1, 10 2.3]
naiṣa grāmyaḥ paśur nāraṇyo yad gomṛgaḥ | [TS, 2, 1, 10 2.4]
nevaiṣa grāme nāraṇye yam ajaghnivāṃsam abhiśaṃsanti | [TS, 2, 1, 10 2.5]
vāyur vai devānām pavitram | [TS, 2, 1, 10 2.6]
vāyum eva svena bhāgadheyenopadhāvati | [TS, 2, 1, 10 2.7]
sa eva | [TS, 2, 1, 10 2.8]
enam pavayati | [TS, 2, 1, 10 3.1]
parācī vā etasmai vyucchantī vyucchati tamaḥ pāpmānam praviśati yasyāśvine śasyamāne sūryo nāvirbhavati | [TS, 2, 1, 10 3.2]
sauryam bahurūpam ālabheta | [TS, 2, 1, 10 3.3]
amum evādityaṃ svena bhāgadheyenopadhāvati | [TS, 2, 1, 10 3.4]
sa evāsmāt tamaḥ pāpmānam apahanti | [TS, 2, 1, 10 3.5]
pratīcy asmai vyucchantī vyucchaty apa tamaḥ pāpmānaṃ hate | [TS, 2, 1, 10 3.6]
{TS, 2, 1, 11}
indraṃ vo viśvatas pari | [TS, 2, 1, 11 1.1]
indraṃ naraḥ | [TS, 2, 1, 11 1.2]
maruto yaddha vo divaḥ | [TS, 2, 1, 11 1.3]
yā vaḥ śarma | [TS, 2, 1, 11 1.4]
bhareṣv indraṃ suhavaṃ havāmahe 'ṃhomucaṃ sukṛtaṃ daivyaṃ janam | [TS, 2, 1, 11 1.5]
agnim mitraṃ varuṇaṃ sātaye bhagaṃ dyāvāpṛthivī marutaḥ svastaye | [TS, 2, 1, 11 1.6]
mamattu naḥ parijmā vasarhā mamattu vāto apāṃ vṛṣaṇvān | [TS, 2, 1, 11 1.7]
śiśītam indrāparvatā yuvaṃ nas tan no viśve varivasyantu devāḥ | [TS, 2, 1, 11 1.8]
priyā vo nāma | [TS, 2, 1, 11 1.9]
huve turāṇām | [TS, 2, 1, 11 2.1]
ā yat tṛpan maruto vāvaśānāḥ | [TS, 2, 1, 11 2.2]
śriyase kam bhānubhiḥ saṃ mimikṣire te raśmibhis ta ṛkvabhiḥ sukhādayaḥ | [TS, 2, 1, 11 2.3]
te vāśīmanta iṣmiṇo abhīravo vidre priyasya mārutasya dhāmnaḥ | [TS, 2, 1, 11 2.4]
agniḥ prathamo vasubhir no avyāt somo rudrebhir abhi rakṣatu tmanā | [TS, 2, 1, 11 2.5]
indro marudbhir ṛtudhā kṛṇotv ādityair no varuṇaḥ saṃ śiśātu | [TS, 2, 1, 11 2.6]
saṃ no devo vasubhir agniḥ sam | [TS, 2, 1, 11 2.7]
somas tanūbhī rudriyābhiḥ | [TS, 2, 1, 11 3.1]
sam indro marudbhir yajñiyaiḥ sam ādityair no varuṇo ajijñipat | [TS, 2, 1, 11 3.2]
yathādityā vasubhiḥ saṃbabhūvur marudbhī rudrāḥ samajānatābhi | [TS, 2, 1, 11 3.3]
evā triṇāmann ahṛṇīyamānā viśve devāḥ samanaso bhavantu | [TS, 2, 1, 11 3.4]
kutrā cid yasya samṛtau raṇvā naro nṛṣadane | [TS, 2, 1, 11 3.5]
arhantaś cid yam indhate saṃjanayanti jantavaḥ | [TS, 2, 1, 11 3.6]
saṃ yad iṣo vanāmahe saṃ havyā mānuṣāṇām | [TS, 2, 1, 11 3.7]
uta dyumnasya śavasaḥ | [TS, 2, 1, 11 3.8]
ṛtasya raśmim ā dade | [TS, 2, 1, 11 4.1]
yajño devānām praty eti sumnam ādityāso bhavatā mṛḍayantaḥ | [TS, 2, 1, 11 4.2]
ā vo 'rvācī sumatir vavṛtyād aṃhoś cid yā varivovittarāsat | [TS, 2, 1, 11 4.3]
śucir apaḥ sūyavasā adabdha upa kṣeti vṛddhavayāḥ suvīraḥ | [TS, 2, 1, 11 4.4]
nakiṣ ṭaṃ ghnanty antito na dūrād ya ādityānām bhavati praṇītau | [TS, 2, 1, 11 4.5]
dhārayanta ādityāso jagat sthā devā viśvasya bhuvanasya gopāḥ | [TS, 2, 1, 11 4.6]
dīrghādhiyo rakṣamāṇāḥ | [TS, 2, 1, 11 4.7]
asuryam ṛtāvānaś cayamānā ṛṇāni | [TS, 2, 1, 11 5.1]
tisro bhūmīr dhārayan trīṃr uta dyūn trīṇi vratā vidathe antar eṣām | [TS, 2, 1, 11 5.2]
ṛtenādityā mahi vo mahitvaṃ tad aryaman varuṇa mitra cāru | [TS, 2, 1, 11 5.3]
tyān nu kṣatriyāṁ ava ādityān yāciṣāmahe sumṛḍīkāṁ abhiṣṭaye | [TS, 2, 1, 11 5.4]
na dakṣiṇā vi cikite na savyā na prācīnam ādityā nota paścā | [TS, 2, 1, 11 5.5]
pākyā cid vasavo dhīryā cit | [TS, 2, 1, 11 5.6]
yuṣmānīto abhayaṃ jyotir aśyām | [TS, 2, 1, 11 6.1]
ādityānām avasā nūtanena sakṣīmahi śarmaṇā śaṃtamena | [TS, 2, 1, 11 6.2]
anāgāstve adititve turāsa imaṃ yajñaṃ dadhatu śroṣamāṇāḥ | [TS, 2, 1, 11 6.3]
imam me varuṇa śrudhī havam adyā ca mṛḍaya | [TS, 2, 1, 11 6.4]
tvām avasyur ā cake | [TS, 2, 1, 11 6.5]
tat tvā yāmi brahmaṇā vandamānas tad ā śāste yajamāno havirbhiḥ | [TS, 2, 1, 11 6.6]
aheḍamāno varuṇeha bodhy uruśaṃsa mā na āyuḥ pra moṣīḥ | [TS, 2, 1, 11 6.7]
{TS, 2, 2, 1}
prajāpatiḥ prajā asṛjata | [TS, 2, 2, 1 1.1]
tāḥ sṛṣṭā indrāgnī apāgūhatām | [TS, 2, 2, 1 1.2]
so 'cāyat prajāpatiḥ | [TS, 2, 2, 1 1.3]
indrāgnī vai me prajā apāghukṣatām iti | [TS, 2, 2, 1 1.4]
sa etam aindrāgnam ekādaśakapālam apaśyat | [TS, 2, 2, 1 1.5]
taṃ niravapat | [TS, 2, 2, 1 1.6]
tāv asmai prajāḥ prāsādhayatām | [TS, 2, 2, 1 1.7]
indrāgnī vā etasya prajām apagūhato yo 'lam prajāyai san prajāṃ na vindate | [TS, 2, 2, 1 1.8]
aindrāgnam ekādaśakapālaṃ nirvapet prajākāmaḥ | [TS, 2, 2, 1 1.9]
indrāgnī | [TS, 2, 2, 1 1.10]
eva svena bhāgadheyenopadhāvati | [TS, 2, 2, 1 2.1]
tāv evāsmai prajām prasādhayataḥ | [TS, 2, 2, 1 2.2]
vindate prajām | [TS, 2, 2, 1 2.3]
aindrāgnam ekādaśakapālaṃ nirvapet spardhamānaḥ kṣetre vā sajāteṣu vā | [TS, 2, 2, 1 2.4]
indrāgnī eva svena bhāgadheyenopadhāvati | [TS, 2, 2, 1 2.5]
tābhyām evendriyaṃ vīryam bhrātṛvyasya vṛṅkte | [TS, 2, 2, 1 2.6]
vi pāpmanā bhrātṛvyeṇa jayate | [TS, 2, 2, 1 2.7]
apa vā etasmād indriyaṃ vīryaṃ krāmati yaḥ saṃgrāmam upaprayāti | [TS, 2, 2, 1 2.8]
aindrāgnam ekādaśakapālaṃ niḥ | [TS, 2, 2, 1 2.9]
vapet saṃgrāmam upaprayāsyan | [TS, 2, 2, 1 3.1]
indrāgnī eva svena bhāgadheyenopadhāvati | [TS, 2, 2, 1 3.2]
tāv evāsminn indriyaṃ vīryaṃ dhattaḥ | [TS, 2, 2, 1 3.3]
sahendriyeṇa vīryeṇopaprayāti jayati taṃ saṃgrāmam | [TS, 2, 2, 1 3.4]
vi vā eṣa indriyeṇa vīryeṇardhyate yaḥ saṃgrāmaṃ jayati | [TS, 2, 2, 1 3.5]
aindrāgnam ekādaśakapālaṃ nirvapet saṃgrāmaṃ jitvā | [TS, 2, 2, 1 3.6]
indrāgnī eva svena bhāgadheyenopadhāvati | [TS, 2, 2, 1 3.7]
tāv evāsminn indriyaṃ vīryam | [TS, 2, 2, 1 3.8]
dhatto nendriyeṇa vīryeṇa vyṛdhyate | [TS, 2, 2, 1 4.1]
apa vā etasmād indriyaṃ vīryaṃ krāmati ya eti janatām | [TS, 2, 2, 1 4.2]
aindrāgnam ekādaśakapālaṃ nirvapej janatām eṣyan | [TS, 2, 2, 1 4.3]
indrāgnī eva svena bhāgadheyenopadhāvati | [TS, 2, 2, 1 4.4]
tāv evāsminn indriyaṃ vīryaṃ dhattaḥ | [TS, 2, 2, 1 4.5]
sahendriyeṇa vīryeṇa janatām eti | [TS, 2, 2, 1 4.6]
pauṣṇaṃ carum anunirvapet | [TS, 2, 2, 1 4.7]
pūṣā vā indriyasya vīryasyānupradātā | [TS, 2, 2, 1 4.8]
pūṣaṇam eva | [TS, 2, 2, 1 4.9]
svena bhāgadheyenopadhāvati | [TS, 2, 2, 1 5.1]
sa evāsmā indriyaṃ vīryam anuprayacchati | [TS, 2, 2, 1 5.2]
kṣaitrapatyaṃ caruṃ nirvapej janatām āgatya | [TS, 2, 2, 1 5.3]
iyaṃ vai kṣetrasya patiḥ | [TS, 2, 2, 1 5.4]
asyām eva pratitiṣṭhati | [TS, 2, 2, 1 5.5]
aindrāgnam ekādaśakapālam upariṣṭān nirvapet | [TS, 2, 2, 1 5.6]
asyām eva pratiṣṭhāyendriyaṃ vīryam upariṣṭād ātman dhatte | [TS, 2, 2, 1 5.7]
{TS, 2, 2, 2}
agnaye pathikṛte puroḍāśam aṣṭākapālaṃ nirvaped yo darśapūrṇamāsayājī sann amāvāsyāṃ vā paurṇamāsīṃ vātipādayet | [TS, 2, 2, 2 1.1]
patho vā eṣo 'dhy apathenaiti yo darśapūrṇamāsayājī sann amāvāsyāṃ vā paurṇamāsīṃ vātipādayati | [TS, 2, 2, 2 1.2]
agnim eva pathikṛtaṃ svena bhāgadheyenopadhāvati | [TS, 2, 2, 2 1.3]
sa evainam apathāt panthām apinayati | [TS, 2, 2, 2 1.4]
anaḍvān dakṣiṇā vahī hy eṣa | [TS, 2, 2, 2 1.5]
samṛddhyai | [TS, 2, 2, 2 1.6]
agnaye vratapataye | [TS, 2, 2, 2 1.7]
puroḍāśam aṣṭākapālaṃ nirvaped ya āhitāgniḥ sann avratyam iva caret | [TS, 2, 2, 2 2.1]
agnim eva vratapatiṃ svena bhāgadheyenopadhāvati | [TS, 2, 2, 2 2.2]
sa evainaṃ vratam ālambhayati | [TS, 2, 2, 2 2.3]
vratyo bhavati | [TS, 2, 2, 2 2.4]
agnaye rakṣoghne puroḍāśam aṣṭākapālaṃ nirvapati yaṃ rakṣāṃsi saceran | [TS, 2, 2, 2 2.5]
agnim eva rakṣohaṇaṃ svena bhāgadheyenopadhāvati | [TS, 2, 2, 2 2.6]
sa evāsmād rakṣāṃsy apahanti | [TS, 2, 2, 2 2.7]
niśitāyāṃ nirvapet | [TS, 2, 2, 2 2.8]
niśitāyāṃ hi rakṣāṃsi prerate | [TS, 2, 2, 2 3.1]
samprerṇāny evaināni hanti | [TS, 2, 2, 2 3.2]
pariśrite yājayed rakṣasām ananvavacārāya | [TS, 2, 2, 2 3.3]
rakṣoghnī yājyānuvākye bhavato rakṣasāṃ stṛtyai | [TS, 2, 2, 2 3.4]
agnaye rudravate puroḍāśam aṣṭākapālaṃ nirvaped abhicaran | [TS, 2, 2, 2 3.5]
eṣā vā asya ghorā tanūr yad rudraḥ | [TS, 2, 2, 2 3.6]
tasmā evainam āvṛścati | [TS, 2, 2, 2 3.7]
tājag ārtim ārchati | [TS, 2, 2, 2 3.8]
agnaye surabhimate puroḍāśam aṣṭākapālaṃ nirvaped yasya gāvo vā puruṣāḥ | [TS, 2, 2, 2 3.9]
vā pramīyeran yo vā bibhīyāt | [TS, 2, 2, 2 4.1]
eṣā vā asya bheṣajyā tanūr yat surabhimatī | [TS, 2, 2, 2 4.2]
tayaivāsmai bheṣajaṃ karoti | [TS, 2, 2, 2 4.3]
surabhimate bhavati pūtigandhasyāpahatyai | [TS, 2, 2, 2 4.4]
agnaye kṣāmavate puroḍāśam aṣṭākapālaṃ nirvapet saṃgrāme saṃyatte | [TS, 2, 2, 2 4.5]
bhāgadheyenaivainaṃ śamayitvā parān abhinirdiśati | [TS, 2, 2, 2 4.6]
yam avareṣāṃ vidhyanti jīvati sa | [TS, 2, 2, 2 4.7]
yam pareṣām pra sa mīyate | [TS, 2, 2, 2 4.8]
jayati taṃ saṃgrāmam | [TS, 2, 2, 2 4.9]
abhi vā eṣa etān ucyati yeṣām pūrvāparā anvañcaḥ pramīyante | [TS, 2, 2, 2 5.1]
puruṣāhutir hy asya priyatamā | [TS, 2, 2, 2 5.2]
agnaye kṣāmavate puroḍāśam aṣṭākapālaṃ nirvapet | [TS, 2, 2, 2 5.3]
bhāgadheyenaivainaṃ śamayati | [TS, 2, 2, 2 5.4]
naiṣām purāyuṣo 'paraḥ pramīyate | [TS, 2, 2, 2 5.5]
abhi vā eṣa etasya gṛhān ucyati yasya gṛhān dahati | [TS, 2, 2, 2 5.6]
agnaye kṣāmavate puroḍāśam aṣṭākapālaṃ nirvapet | [TS, 2, 2, 2 5.7]
bhāgadheyenaivainaṃ śamayati | [TS, 2, 2, 2 5.8]
nāsyāparaṃ gṛhān dahati | [TS, 2, 2, 2 5.9]
{TS, 2, 2, 3}
agnaye kāmāya puroḍāśam aṣṭākapālaṃ nirvaped yaṃ kāmo nopanamet | [TS, 2, 2, 3 1.1]
agnim eva kāmaṃ svena bhāgadheyenopadhāvati | [TS, 2, 2, 3 1.2]
sa evainaṃ kāmena samardhayati | [TS, 2, 2, 3 1.3]
upainaṃ kāmo namati | [TS, 2, 2, 3 1.4]
agnaye yaviṣṭhāya puroḍāśam aṣṭākapālaṃ nirvapet spardhamānaḥ kṣetre vā sajāteṣu vā | [TS, 2, 2, 3 1.5]
agnim eva yaviṣṭhaṃ svena bhāgadheyenopadhāvati | [TS, 2, 2, 3 1.6]
tenaivendriyaṃ vīryam bhrātṛvyasya | [TS, 2, 2, 3 1.7]
yuvate | [TS, 2, 2, 3 2.1]
vi pāpmanā bhrātṛvyeṇa jayate | [TS, 2, 2, 3 2.2]
agnaye yaviṣṭhāya puroḍāśam aṣṭākapālaṃ nirvaped abhicaryamāṇaḥ | [TS, 2, 2, 3 2.3]
agnim eva yaviṣṭhaṃ svena bhāgadheyenopadhāvati | [TS, 2, 2, 3 2.4]
sa evāsmād rakṣāṃsi yavayati | [TS, 2, 2, 3 2.5]
nainam abhicarant stṛṇute | [TS, 2, 2, 3 2.6]
agnaya āyuṣmate puroḍāśam aṣṭākapālaṃ nirvaped yaḥ kāmayeta | [TS, 2, 2, 3 2.7]
sarvam āyur iyām iti | [TS, 2, 2, 3 2.8]
agnim evāyuṣmantaṃ svena bhāgadheyenopadhāvati | [TS, 2, 2, 3 2.9]
sa evāsmin | [TS, 2, 2, 3 2.10]
āyur dadhāti | [TS, 2, 2, 3 3.1]
sarvam āyur eti | [TS, 2, 2, 3 3.2]
agnaye jātavedase puroḍāśam aṣṭākapālaṃ nirvaped bhūtikāmaḥ | [TS, 2, 2, 3 3.3]
agnim eva jātavedasaṃ svena bhāgadheyenopadhāvati | [TS, 2, 2, 3 3.4]
sa evainam bhūtiṃ gamayati | [TS, 2, 2, 3 3.5]
bhavaty eva | [TS, 2, 2, 3 3.6]
agnaye rukmate puroḍāśam aṣṭākapālaṃ nirvaped rukkāmaḥ | [TS, 2, 2, 3 3.7]
agnim eva rukmantaṃ svena bhāgadheyenopadhāvati | [TS, 2, 2, 3 3.8]
sa evāsmin rucaṃ dadhāti | [TS, 2, 2, 3 3.9]
rocata eva | [TS, 2, 2, 3 3.10]
agnaye tejasvate puroḍāśam | [TS, 2, 2, 3 3.11]
aṣṭākapālaṃ nirvapet tejaskāmaḥ | [TS, 2, 2, 3 4.1]
agnim eva tejasvantaṃ svena bhāgadheyenopadhāvati | [TS, 2, 2, 3 4.2]
sa evāsmin tejo dadhāti | [TS, 2, 2, 3 4.3]
tejasvy eva bhavati | [TS, 2, 2, 3 4.4]
agnaye sāhantyāya puroḍāśam aṣṭākapālaṃ nirvapet sīkṣamāṇaḥ | [TS, 2, 2, 3 4.5]
agnim eva sāhantyaṃ svena bhāgadheyenopadhāvati | [TS, 2, 2, 3 4.6]
tenaiva sahate yaṃ sīkṣate | [TS, 2, 2, 3 4.7]
{TS, 2, 2, 4}
agnaye 'nnavate puroḍāśam aṣṭākapālaṃ nirvaped yaḥ kāmayetānnavānt syām iti | [TS, 2, 2, 4 1.1]
agnim evānnavantaṃ svena bhāgadheyenopadhāvati | [TS, 2, 2, 4 1.2]
sa evainam annavantaṃ karoty annavān eva bhavati | [TS, 2, 2, 4 1.3]
agnaye 'nnādāya puroḍāśam aṣṭākapālaṃ nirvaped yaḥ kāmayetānnādaḥ syām iti | [TS, 2, 2, 4 1.4]
agnim evānnādaṃ svena bhāgadheyenopadhāvati | [TS, 2, 2, 4 1.5]
sa evainam annādaṃ karoty annādaḥ | [TS, 2, 2, 4 1.6]
eva bhavati | [TS, 2, 2, 4 2.1]
agnaye 'nnapataye puroḍāśam aṣṭākapālaṃ nirvaped yaḥ kāmayetānnapatiḥ syām iti | [TS, 2, 2, 4 2.2]
agnim evānnapatiṃ svena bhāgadheyenopadhāvati | [TS, 2, 2, 4 2.3]
sa evainam annapatiṃ karoty annapatir eva bhavati | [TS, 2, 2, 4 2.4]
agnaye pavamānāya puroḍāśam aṣṭākapālaṃ nirvaped agnaye pāvakāyāgnaye śucaye jyogāmayāvī | [TS, 2, 2, 4 2.5]
yad agnaye pavamānāya nirvapati | [TS, 2, 2, 4 2.6]
prāṇam evāsmin tena dadhāti | [TS, 2, 2, 4 2.7]
yad agnaye | [TS, 2, 2, 4 2.8]
pāvakāya | [TS, 2, 2, 4 3.1]
vācam evāsmin tena dadhāti | [TS, 2, 2, 4 3.2]
yad agnaye śucaye | [TS, 2, 2, 4 3.3]
āyur evāsmin tena dadhāty uta yadītāsur bhavati jīvaty eva | [TS, 2, 2, 4 3.4]
etām eva nirvapeccakṣuṣkāmo yad agnaye pavamānāya nirvapati | [TS, 2, 2, 4 3.5]
prāṇam evāsmin tena dadhāti | [TS, 2, 2, 4 3.6]
yad agnaye pāvakāya | [TS, 2, 2, 4 3.7]
vācam evāsmin tena dadhāti | [TS, 2, 2, 4 3.8]
yad agnaye śucaye | [TS, 2, 2, 4 3.9]
cakṣur evāsmin tena dadhāti | [TS, 2, 2, 4 3.10]
uta yady andho bhavati praiva paśyati | [TS, 2, 2, 4 4.1]
agnaye putravate puroḍāśam aṣṭākapālaṃ nirvapet | [TS, 2, 2, 4 4.2]
indrāya putriṇe puroḍāśam ekādaśakapālam prajākāmaḥ | [TS, 2, 2, 4 4.3]
agnir evāsmai prajām prajanayati | [TS, 2, 2, 4 4.4]
vṛddhām indraḥ prayacchati | [TS, 2, 2, 4 4.5]
agnaye rasavate 'jakṣīre caruṃ nirvaped yaḥ kāmayeta rasavānt syām iti | [TS, 2, 2, 4 4.6]
agnim eva rasavantaṃ svena bhāgadheyenopadhāvati | [TS, 2, 2, 4 4.7]
sa evainaṃ rasavantaṃ karoti | [TS, 2, 2, 4 4.8]
rasavān eva bhavaty ajakṣīre bhavati | [TS, 2, 2, 4 5.1]
āgneyī vā eṣā yad ajā | [TS, 2, 2, 4 5.2]
sākṣād eva rasam avarunddhe | [TS, 2, 2, 4 5.3]
agnaye vasumate puroḍāśam aṣṭākapālaṃ nirvaped yaḥ kāmayeta vasumānt syām iti | [TS, 2, 2, 4 5.4]
agnim eva vasumantaṃ svena bhāgadheyenopadhāvati | [TS, 2, 2, 4 5.5]
sa evainaṃ vasumantaṃ karoti vasumān eva bhavati | [TS, 2, 2, 4 5.6]
agnaye vājasṛte puroḍāśam aṣṭākapālaṃ nirvapet saṃgrāme saṃyatte | [TS, 2, 2, 4 5.7]
vājaṃ | [TS, 2, 2, 4 5.8]
vā eṣa sisīrṣati yaḥ saṃgrāmaṃ jigīṣati | [TS, 2, 2, 4 6.1]
agniḥ khalu vai devānāṃ vājasṛd agnim eva vājasṛtaṃ svena bhāgadheyenopadhāvati | [TS, 2, 2, 4 6.2]
dhāvati vājaṃ hanti vṛtraṃ jayati taṃ saṃgrāmam | [TS, 2, 2, 4 6.3]
atho agnir iva na pratidhṛṣe bhavati | [TS, 2, 2, 4 6.4]
agnaye 'gnivate puroḍāśam aṣṭākapālaṃ nirvaped yasyāgnāv agnim abhyuddhareyuḥ | [TS, 2, 2, 4 6.5]
nirdiṣṭabhāgo vā etayor anyo 'nirdiṣṭabhāgo 'nyas tau sambhavantau yajamānam | [TS, 2, 2, 4 6.6]
abhisaṃbhavataḥ | [TS, 2, 2, 4 7.1]
sa īśvara ārtim ārtor yad agnaye 'gnivate nirvapati | [TS, 2, 2, 4 7.2]
bhāgadheyenaivainau śamayati | [TS, 2, 2, 4 7.3]
nārtim ārchati yajamānaḥ | [TS, 2, 2, 4 7.4]
agnaye jyotiṣmate puroḍāśam aṣṭākapālaṃ nirvaped yasyāgnir uddhṛto 'hute 'gnihotra udvāyed apara ādīpyānūddhṛtya ity āhus tat tathā na kāryaṃ yad bhāgadheyam abhi pūrva uddhriyate kim aparo 'bhy ut | [TS, 2, 2, 4 7.5]
hriyeteti tāny evāvakṣāṇāni saṃnidhāya manthet | [TS, 2, 2, 4 8.1]
itaḥ prathamaṃ jajñe agniḥ svād yoner adhi jātavedāḥ | [TS, 2, 2, 4 8.2]
sa gāyatriyā triṣṭubhā jagatyā devebhyo havyaṃ vahatu prajānann iti | [TS, 2, 2, 4 8.3]
chandobhir evainaṃ svād yoneḥ prajanayaty eṣa vāva so 'gnir ity āhur jyotis tvā asya parāpatitam iti yad agnaye jyotiṣmate nirvapati yad evāsya jyotiḥ parāpatitaṃ tad evāvarunddhe | [TS, 2, 2, 4 8.4]
{TS, 2, 2, 5}
vaiśvānaraṃ dvādaśakapālaṃ nirvaped vāruṇaṃ caruṃ dadhikrāvṇe carum abhiśasyamānaḥ | [TS, 2, 2, 5 1.1]
yad vaiśvānaro dvādaśakapālo bhavati saṃvatsaro vā agnir vaiśvānaraḥ saṃvatsareṇaivainaṃ svadayaty apa pāpaṃ varṇaṃ hate vāruṇenaivainaṃ varuṇapāśān muñcati dadhikrāvṇā punāti | [TS, 2, 2, 5 1.2]
hiraṇyaṃ dakṣiṇā pavitraṃ vai hiraṇyam punāty evainam ādyam asyānnam bhavati | [TS, 2, 2, 5 1.3]
etām eva nirvapet prajākāmaḥ | [TS, 2, 2, 5 1.4]
saṃvatsaraḥ | [TS, 2, 2, 5 1.5]
vā etasyāśānto yonim prajāyai paśūnāṃ nirdahati yo 'lam prajāyai san prajāṃ na vindate | [TS, 2, 2, 5 2.1]
yad vaiśvānaro dvādaśakapālo bhavati saṃvatsaro vā agnir vaiśvānaraḥ saṃvatsaram eva bhāgadheyena śamayati so 'smai śāntaḥ svād yoneḥ prajām prajanayati vāruṇenaivainaṃ varuṇapāśān muñcati dadhikrāvṇā punāti | [TS, 2, 2, 5 2.2]
hiraṇyaṃ dakṣiṇā pavitraṃ vai hiraṇyam punāty evainam | [TS, 2, 2, 5 2.3]
vindate prajām | [TS, 2, 2, 5 3.1]
vaiśvānaraṃ dvādaśakapālaṃ nirvapet putre jāte | [TS, 2, 2, 5 3.2]
yad aṣṭākapālo bhavati gāyatriyaivainam brahmavarcasena punāti yan navakapālas trivṛtaivāsmin tejo dadhāti yad daśakapālo virājaivāsminn annādyaṃ dadhāti yad ekādaśakapālas triṣṭubhaivāsminn indriyaṃ dadhāti yad dvādaśakapālo jagatyaivāsmin paśūn dadhāti | [TS, 2, 2, 5 3.3]
yasmiñ jāta etām iṣṭim nirvapati pūtaḥ | [TS, 2, 2, 5 3.4]
eva tejasvy annāda indriyāvī paśumān bhavati | [TS, 2, 2, 5 4.1]
ava vā eṣa suvargāl lokāc chidyate yo darśapūrṇamāsayājī sann amāvāsyāṃ vā paurṇamāsīṃ vātipādayati suvargāya hi lokāya darśapūrṇamāsāv ijyete | [TS, 2, 2, 5 4.2]
vaiśvānaraṃ dvādaśakapālaṃ nirvaped amāvāsyāṃ vā paurṇamāsīṃ vātipādya | [TS, 2, 2, 5 4.3]
saṃvatsaro vā agnir vaiśvānaraḥ saṃvatsaram eva prīṇāty atho saṃvatsaram evāsmā upadadhāti suvargasya lokasya samaṣṭyai | [TS, 2, 2, 5 4.4]
atho devatā evānvārabhya suvargaṃ lokam eti | [TS, 2, 2, 5 5.1]
vīrahā vā eṣa devānāṃ yo 'gnim udvāsayate na vā etasya brāhmaṇā ṛtāyavaḥ purānnam akṣan | [TS, 2, 2, 5 5.2]
āgneyam aṣṭākapālaṃ nirvapet | [TS, 2, 2, 5 5.3]
vaiśvānaraṃ dvādaśakapālam agnim udvāsayiṣyan | [TS, 2, 2, 5 5.4]
yad aṣṭākapālo bhavaty aṣṭākṣarā gāyatrī gāyatro 'gnir yāvān evāgnis tasmā ātithyaṃ karoti | [TS, 2, 2, 5 5.5]
atho yathā janaṃ yate 'vasaṃ karoti tādṛk | [TS, 2, 2, 5 5.6]
eva tat | [TS, 2, 2, 5 6.1]
dvādaśakapālo vaiśvānaro bhavati | [TS, 2, 2, 5 6.2]
dvādaśa māsāḥ saṃvatsaraḥ saṃvatsaraḥ khalu vā agner yoniḥ svām evainaṃ yoniṃ gamayati | [TS, 2, 2, 5 6.3]
ādyam asyānnam bhavati | [TS, 2, 2, 5 6.4]
vaiśvānaraṃ dvādaśakapālaṃ nirvapen mārutaṃ saptakapālaṃ grāmakāmaḥ | [TS, 2, 2, 5 6.5]
āhavanīye vaiśvānaram adhiśrayati gārhapatye mārutam pāpavasyasasya vidhṛtyai | [TS, 2, 2, 5 6.6]
dvādaśakapālo vaiśvānaro bhavati dvādaśa māsāḥ saṃvatsaraḥ saṃvatsareṇaivāsmai sajātāṃś cyāvayati | [TS, 2, 2, 5 6.7]
māruto bhavati | [TS, 2, 2, 5 6.8]
maruto vai devānāṃ viśo devaviśenaivāsmai manuṣyaviśam avarunddhe | [TS, 2, 2, 5 7.1]
saptakapālo bhavati saptagaṇā vai maruto gaṇaśa evāsmai sajātān avarunddhe | [TS, 2, 2, 5 7.2]
anūcyamāna āsādayati | [TS, 2, 2, 5 7.3]
viśam evāsmā anuvartmānaṃ karoti | [TS, 2, 2, 5 7.4]
{TS, 2, 2, 6}
ādityaṃ caruṃ nirvapet saṃgrāmam upaprayāsyan | [TS, 2, 2, 6 1.1]
iyaṃ vā aditiḥ | [TS, 2, 2, 6 1.2]
asyām eva pūrve pratitiṣṭhanti | [TS, 2, 2, 6 1.3]
vaiśvānaraṃ dvādaśakapālaṃ nirvaped āyatanaṃ gatvā | [TS, 2, 2, 6 1.4]
saṃvatsaro vā agnir vaiśvānaraḥ | [TS, 2, 2, 6 1.5]
saṃvatsaraḥ khalu vai devānām āyatanam | [TS, 2, 2, 6 1.6]
etasmād vā āyatanād devā asurān ajayan | [TS, 2, 2, 6 1.7]
yad vaiśvānaraṃ dvādaśakapālaṃ nirvapati | [TS, 2, 2, 6 1.8]
devānām evāyatane yatate | [TS, 2, 2, 6 1.9]
jayati taṃ saṃgrāmam | [TS, 2, 2, 6 1.10]
etasmin vā etau mṛjāte | [TS, 2, 2, 6 1.11]
yo vidviṣāṇayor annam atti | [TS, 2, 2, 6 2.1]
vaiśvānaraṃ dvādaśakapālaṃ nirvaped vidviṣāṇayor annaṃ jagdhvā | [TS, 2, 2, 6 2.2]
saṃvatsaro vā agnir vaiśvānaraḥ | [TS, 2, 2, 6 2.3]
saṃvatsarasvaditam evātti | [TS, 2, 2, 6 2.4]
nāsmin mṛjāte | [TS, 2, 2, 6 2.5]
saṃvatsarāya vā etau samamāte yau samamāte | [TS, 2, 2, 6 2.6]
tayor yaḥ pūrvo 'bhidruhyati taṃ varuṇo gṛhṇāti | [TS, 2, 2, 6 2.7]
vaiśvānaraṃ dvādaśakapālaṃ nirvapet samamānayoḥ pūrvo 'bhidruhya | [TS, 2, 2, 6 2.8]
saṃvatsaro vā agnir vaiśvānaraḥ | [TS, 2, 2, 6 2.9]
saṃvatsaram evāptvā nirvaruṇam | [TS, 2, 2, 6 2.10]
parastād abhidruhyati nainaṃ varuṇo gṛhṇāti | [TS, 2, 2, 6 3.1]
āvyaṃ vā eṣa pratigṛhṇāti yo 'vim pratigṛhṇāti | [TS, 2, 2, 6 3.2]
vaiśvānaraṃ dvādaśakapālaṃ nirvaped avim pratigṛhya | [TS, 2, 2, 6 3.3]
saṃvatsaro vā agnir vaiśvānaraḥ | [TS, 2, 2, 6 3.4]
saṃvatsarasvaditām eva pratigṛhṇāti | [TS, 2, 2, 6 3.5]
nāvyam pratigṛhṇāti | [TS, 2, 2, 6 3.6]
ātmano vā eṣa mātrām āpnoti ya ubhayādat pratigṛhṇāty aśvaṃ vā puruṣaṃ vā | [TS, 2, 2, 6 3.7]
vaiśvānaraṃ dvādaśakapālaṃ nirvaped ubhayādat | [TS, 2, 2, 6 3.8]
pratigṛhya | [TS, 2, 2, 6 4.1]
saṃvatsaro vā agnir vaiśvānaraḥ | [TS, 2, 2, 6 4.2]
saṃvatsarasvaditam eva pratigṛhṇāti | [TS, 2, 2, 6 4.3]
nātmano mātrām āpnoti | [TS, 2, 2, 6 4.4]
vaiśvānaraṃ dvādaśakapālaṃ nirvapet sanim eṣyan | [TS, 2, 2, 6 4.5]
saṃvatsaro vā agnir vaiśvānaraḥ | [TS, 2, 2, 6 4.6]
yadā khalu vai saṃvatsaraṃ janatāyāṃ caraty atha sa dhanārgho bhavati | [TS, 2, 2, 6 4.7]
yad vaiśvānaraṃ dvādaśakapālaṃ nirvapati saṃvatsarasātām eva sanim abhipracyavate | [TS, 2, 2, 6 4.8]
dānakāmā asmai prajā bhavanti | [TS, 2, 2, 6 4.9]
yo vai saṃvatsaram | [TS, 2, 2, 6 4.10]
prayujya na vimuñcaty apratiṣṭhāno vai sa bhavati | [TS, 2, 2, 6 5.1]
etam eva vaiśvānaram punar āgatya nirvapet | [TS, 2, 2, 6 5.2]
yam eva prayuṅkte tam bhāgadheyena vimuñcati pratiṣṭhityai | [TS, 2, 2, 6 5.3]
yayā rajjvottamāṃ gām ājet tām bhrātṛvyāya prahiṇuyāt | [TS, 2, 2, 6 5.4]
nirṛtim evāsmai prahiṇoti | [TS, 2, 2, 6 5.5]
{TS, 2, 2, 7}
aindraṃ caruṃ nirvapet paśukāmaḥ | [TS, 2, 2, 7 1.1]
aindrā vai paśavaḥ | [TS, 2, 2, 7 1.2]
indram eva svena bhāgadheyenopadhāvati | [TS, 2, 2, 7 1.3]
sa evāsmai paśūn prayacchati | [TS, 2, 2, 7 1.4]
paśumān eva bhavati | [TS, 2, 2, 7 1.5]
carur bhavati | [TS, 2, 2, 7 1.6]
svād evāsmai yoneḥ paśūn prajanayati | [TS, 2, 2, 7 1.7]
indrāyendriyāvate puroḍāśam ekādaśakapālaṃ nirvapet paśukāmaḥ | [TS, 2, 2, 7 1.8]
indriyaṃ vai paśavaḥ | [TS, 2, 2, 7 1.9]
indram evendriyāvantaṃ svena bhāgadheyenopadhāvati | [TS, 2, 2, 7 1.10]
saḥ | [TS, 2, 2, 7 1.11]
evāsmā indriyam paśūn prayacchati | [TS, 2, 2, 7 2.1]
paśumān eva bhavati | [TS, 2, 2, 7 2.2]
indrāya gharmavate puroḍāśam ekādaśakapālaṃ nirvaped brahmavarcasakāmaḥ | [TS, 2, 2, 7 2.3]
brahmavarcasaṃ vai gharmaḥ | [TS, 2, 2, 7 2.4]
indram eva gharmavantaṃ svena bhāgadheyenopadhāvati | [TS, 2, 2, 7 2.5]
sa evāsmin brahmavarcasaṃ dadhāti | [TS, 2, 2, 7 2.6]
brahmavarcasy eva bhavati | [TS, 2, 2, 7 2.7]
indrāyārkavate puroḍāśam ekādaśakapālaṃ nirvaped annakāmaḥ | [TS, 2, 2, 7 2.8]
arko vai devānām annam | [TS, 2, 2, 7 2.9]
indram evārkavantaṃ svena bhāgadheyena | [TS, 2, 2, 7 2.10]
upadhāvati | [TS, 2, 2, 7 3.1]
sa evāsmā annam prayacchati | [TS, 2, 2, 7 3.2]
annāda eva bhavati | [TS, 2, 2, 7 3.3]
indrāya gharmavate puroḍāśam ekādaśakapālaṃ nirvaped indrāyendriyāvata indrāyārkavate bhūtikāmaḥ | [TS, 2, 2, 7 3.4]
yad indrāya gharmavate nirvapati śira evāsya tena karoti | [TS, 2, 2, 7 3.5]
yad indrāyendriyāvata ātmānam evāsya tena karoti | [TS, 2, 2, 7 3.6]
yad indrāyārkavate bhūta evānnādye pratitiṣṭhati bhavaty eva | [TS, 2, 2, 7 3.7]
indrāya | [TS, 2, 2, 7 3.8]
aṃhomuce puroḍāśam ekādaśakapālaṃ nirvaped yaḥ pāpmanā gṛhītaḥ syāt | [TS, 2, 2, 7 4.1]
pāpmā vā aṃhaḥ | [TS, 2, 2, 7 4.2]
indram evāṃhomucaṃ svena bhāgadheyenopadhāvati | [TS, 2, 2, 7 4.3]
sa evainam pāpmano 'ṃhaso muñcati | [TS, 2, 2, 7 4.4]
indrāya vaimṛdhāya puroḍāśam ekādaśakapālaṃ nirvaped yam mṛdho 'bhipraveperan rāṣṭrāṇi vābhisamiyuḥ | [TS, 2, 2, 7 4.5]
indram eva vaimṛdhaṃ svena bhāgadheyenopadhāvati | [TS, 2, 2, 7 4.6]
sa evāsmān mṛdhaḥ | [TS, 2, 2, 7 4.7]
apahanti | [TS, 2, 2, 7 5.1]
indrāya trātre puroḍāśam ekādaśakapālaṃ nirvaped baddho vā pariyatto vā | [TS, 2, 2, 7 5.2]
indram eva trātāraṃ svena bhāgadheyenopadhāvati | [TS, 2, 2, 7 5.3]
sa evainaṃ trāyate | [TS, 2, 2, 7 5.4]
indrāyārkāśvamedhavate puroḍāśam ekādaśakapālaṃ nirvaped yam mahāyajño nopanamet | [TS, 2, 2, 7 5.5]
ete vai mahāyajñasyāntye tanū yad arkāśvamedhau | [TS, 2, 2, 7 5.6]
indram evārkāśvamedhavantaṃ svena bhāgadheyenopadhāvati | [TS, 2, 2, 7 5.7]
sa evāsmā antato mahāyajñaṃ cyāvayati | [TS, 2, 2, 7 5.8]
upainaṃ mahāyajño namati | [TS, 2, 2, 7 5.9]
{TS, 2, 2, 8}
indrāyānvṛjave puroḍāśam ekādaśakapālaṃ nirvaped grāmakāmaḥ | [TS, 2, 2, 8 1.1]
indram evānvṛjuṃ svena bhāgadheyenopadhāvati | [TS, 2, 2, 8 1.2]
sa evāsmai sajātān anukān karoti | [TS, 2, 2, 8 1.3]
grāmy eva bhavati | [TS, 2, 2, 8 1.4]
indrāṇyai caruṃ nirvaped yasya senāsaṃśiteva syāt | [TS, 2, 2, 8 1.5]
indrāṇī vai senāyai devatā | [TS, 2, 2, 8 1.6]
indrāṇīṃ eva svena bhāgadheyenopadhāvati | [TS, 2, 2, 8 1.7]
saivāsya senāṃ saṃśyati | [TS, 2, 2, 8 1.8]
balbajān api | [TS, 2, 2, 8 1.9]
idhme saṃnahyet | [TS, 2, 2, 8 2.1]
gaur yatrādhiṣkannā nyamehat tato balbajā udatiṣṭhan | [TS, 2, 2, 8 2.2]
gavām evainaṃ nyāyam apinīya gā vedayati | [TS, 2, 2, 8 2.3]
indrāya manyumate manasvate puroḍāśam ekādaśakapālaṃ nirvapet saṃgrāme saṃyatte | [TS, 2, 2, 8 2.4]
indriyeṇa vai manyunā manasā saṃgrāmaṃ jayati | [TS, 2, 2, 8 2.5]
indram eva manyumantam manasvantaṃ svena bhāgadheyenopadhāvati | [TS, 2, 2, 8 2.6]
sa evāsminn indriyam manyum mano dadhāti | [TS, 2, 2, 8 2.7]
jayati tam | [TS, 2, 2, 8 2.8]
saṃgrāmam | [TS, 2, 2, 8 3.1]
etām eva nirvaped yo hatamanāḥ svayampāpa iva syāt | [TS, 2, 2, 8 3.2]
etāni hi vā etasmād apakrāntāni | [TS, 2, 2, 8 3.3]
athaiṣa hatamanāḥ svayampāpa indram eva manyumantam manasvantaṃ svena bhāgadheyenopadhāvati | [TS, 2, 2, 8 3.4]
sa evāsminn indriyam manyum mano dadhāti | [TS, 2, 2, 8 3.5]
na hatamanāḥ svayampāpo bhavati | [TS, 2, 2, 8 3.6]
indrāya dātre puroḍāśam ekādaśakapālaṃ nirvaped yaḥ kāmayeta | [TS, 2, 2, 8 3.7]
dānakāmā me prajāḥ syuḥ | [TS, 2, 2, 8 3.8]
iti | [TS, 2, 2, 8 4.1]
indram eva dātāraṃ svena bhāgadheyenopadhāvati | [TS, 2, 2, 8 4.2]
sa evāsmai dānakāmāḥ prajāḥ karoti | [TS, 2, 2, 8 4.3]
dānakāmā asmai prajā bhavanti | [TS, 2, 2, 8 4.4]
indrāya pradātre puroḍāśam ekādaśakapālaṃ nirvaped yasmai prattam iva san na pradīyeta | [TS, 2, 2, 8 4.5]
indram eva pradātāraṃ svena bhāgadheyenopadhāvati | [TS, 2, 2, 8 4.6]
sa evāsmai pradāpayati | [TS, 2, 2, 8 4.7]
indrāya sutrāmṇe puroḍāśam ekādaśakapālaṃ nirvaped aparuddho vā | [TS, 2, 2, 8 4.8]
aparudhyamāno vā | [TS, 2, 2, 8 5.1]
indram eva sutrāmāṇaṃ svena bhāgadheyenopadhāvati | [TS, 2, 2, 8 5.2]
sa evainaṃ trāyate | [TS, 2, 2, 8 5.3]
anaparudhyo bhavati | [TS, 2, 2, 8 5.4]
indro vai sadṛṅ devatābhir āsīt | [TS, 2, 2, 8 5.5]
sa na vyāvṛtam agacchat | [TS, 2, 2, 8 5.6]
sa prajāpatim upādhāvat | [TS, 2, 2, 8 5.7]
tasmā etam aindram ekādaśakapālaṃ niravapat | [TS, 2, 2, 8 5.8]
tenaivāsminn indriyam adadhāt | [TS, 2, 2, 8 5.9]
śakvarī yājyānuvākye akarot | [TS, 2, 2, 8 5.10]
vajro vai śakvarī | [TS, 2, 2, 8 5.11]
sa enaṃ vajro bhūtyā ainddha | [TS, 2, 2, 8 5.12]
so 'bhavat | [TS, 2, 2, 8 6.1]
so 'bibhed bhūtaḥ | [TS, 2, 2, 8 6.2]
pra mā dhakṣyatīti | [TS, 2, 2, 8 6.3]
sa prajāpatim punar upādhāvat | [TS, 2, 2, 8 6.4]
sa prajāpatiḥ śakvaryā adhi revatīṃ niramimīta śāntyā apradāhāya | [TS, 2, 2, 8 6.5]
yo 'laṃ śriyai sant sadṛṅk samānaiḥ syāt tasmā etam aindram ekādaśakapālaṃ nirvapet | [TS, 2, 2, 8 6.6]
indram eva svena bhāgadheyenopadhāvati | [TS, 2, 2, 8 6.7]
sa evāsminn indriyaṃ dadhāti | [TS, 2, 2, 8 6.8]
revatī puronuvākyā bhavati śāntyā apradāhāya | [TS, 2, 2, 8 6.9]
śakvarī yājyā | [TS, 2, 2, 8 6.10]
vajro vai śakvarī | [TS, 2, 2, 8 6.11]
sa enaṃ vajro bhūtyā inddhe | [TS, 2, 2, 8 6.12]
bhavaty eva | [TS, 2, 2, 8 6.13]
{TS, 2, 2, 9}
āgnāvaiṣṇavam ekādaśakapālaṃ nirvaped abhicarant sarasvaty ājyabhāgā syād bārhaspatyaś caruḥ | [TS, 2, 2, 9 1.1]
yad āgnāvaiṣṇava ekādaśakapālo bhavati | [TS, 2, 2, 9 1.2]
agniḥ sarvā devatā viṣṇur yajño devatābhiś caivainaṃ yajñena cābhicarati | [TS, 2, 2, 9 1.3]
sarasvaty ājyabhāgā bhavati vāg vai sarasvatī vācaivainam abhicarati | [TS, 2, 2, 9 1.4]
bārhaspatyaś carur bhavati brahma vai devānām bṛhaspatir brahmaṇaivainam abhicarati | [TS, 2, 2, 9 1.5]
prati vai parastād abhicarantam abhicaranti | [TS, 2, 2, 9 2.1]
dve dve puronuvākye kuryād ati prayuktyai | [TS, 2, 2, 9 2.2]
etayaiva yajetābhicaryamāṇo devatābhir eva devatāḥ praticarati yajñena yajñaṃ vācā vācam brahmaṇā brahma sa devatāś caiva yajñaṃ ca madhyato vyavasarpati tasya na kutaścanopāvyādho bhavati | [TS, 2, 2, 9 2.3]
nainam abhicarant stṛṇute | [TS, 2, 2, 9 2.4]
āgnāvaiṣṇavam ekādaśakapālaṃ nirvaped yaṃ yajño na | [TS, 2, 2, 9 2.5]
agniḥ sarvā devatā viṣṇur yajño 'gniṃ caiva viṣṇuṃ ca svena bhāgadheyenopadhāvati tāv evāsmai yajñam prayacchata upainaṃ yajño namati | [TS, 2, 2, 9 3.1]
āgnāvaiṣṇavaṃ ghṛte caruṃ nirvapec cakṣuṣkāmaḥ | [TS, 2, 2, 9 3.2]
agner vai cakṣuṣā manuṣyā vipaśyanti yajñasya devā agniṃ caiva viṣṇuṃ ca svena bhāgadheyenopadhāvati | [TS, 2, 2, 9 3.3]
tāv eva | [TS, 2, 2, 9 3.4]
asmiñcakṣur dhattaś cakṣuṣmān eva bhavati | [TS, 2, 2, 9 4.1]
dhenvai vā etad reto yad ājyam anaḍuhas taṇḍulā mithunād evāsmai cakṣuḥ prajanayati | [TS, 2, 2, 9 4.2]
ghṛte bhavati tejo vai ghṛtaṃ tejaś cakṣus tejasaivāsmai tejaś cakṣur avarunddhe | [TS, 2, 2, 9 4.3]
indriyaṃ vai vīryaṃ vṛṅkte bhrātṛvyo yajamāno 'yajamānasyādhvarakalpām pratinirvaped bhrātṛvye yajamāne nāsyendriyaṃ | [TS, 2, 2, 9 4.4]
vīryaṃ vṛṅkte | [TS, 2, 2, 9 5.1]
purā vācaḥ pravaditor nirvaped yāvaty eva vāk tām aproditām bhrātṛvyasya vṛṅkte tām asya vācam pravadantīm anyā vāco 'nupravadanti tā indriyaṃ vīryaṃ yajamāne dadhati | [TS, 2, 2, 9 5.2]
āgnāvaiṣṇavam aṣṭākapālaṃ nirvapet prātaḥsavanasyākāle sarasvaty ājyabhāgā syād bārhaspatyaś caruḥ | [TS, 2, 2, 9 5.3]
yad aṣṭākapālo bhavaty aṣṭākṣarā gāyatrī gāyatram prātaḥsavanam prātaḥsavanam eva tenāpnoti | [TS, 2, 2, 9 5.4]
āgnāvaiṣṇavam ekādaśakapālaṃ nirvapen mādhyaṃdinasya savanasyākāle sarasvaty ājyabhāgā syād bārhaspatyaś caruḥ | [TS, 2, 2, 9 6.1]
yad ekādaśakapālo bhavaty ekādaśākṣarā triṣṭup traiṣṭubham mādhyaṃdinaṃ savanam mādhyaṃdinam eva savanaṃ tenāpnoti | [TS, 2, 2, 9 6.2]
āgnāvaiṣṇavaṃ dvādaśakapālaṃ nirvapet tṛtīyasavanasyākāle sarasvaty ājyabhāgā syād bārhaspatyaś caruḥ | [TS, 2, 2, 9 6.3]
yad dvādaśakapālo bhavati dvādaśākṣarā jagatī jāgataṃ tṛtīyasavanaṃ tṛtīyasavanam eva tenāpnoti | [TS, 2, 2, 9 6.4]
devatābhir eva devatāḥ | [TS, 2, 2, 9 6.5]
praticarati yajñena yajñaṃ vācā vācam brahmaṇā brahma kapālair eva chandāṃsy āpnoti puroḍāśaiḥ savanāni | [TS, 2, 2, 9 7.1]
maitrāvaruṇam ekakapālaṃ nirvaped vaśāyai kāle | [TS, 2, 2, 9 7.2]
yaivāsau bhrātṛvyasya vaśānubandhyā so evaiṣaitasyaikakapālo bhavati na hi kapālaiḥ paśum arhaty āptum | [TS, 2, 2, 9 7.3]
{TS, 2, 2, 10}
asāv ādityo na vyarocata tasmai devāḥ prāyaścittim aicchan tasmā etaṃ somāraudraṃ caruṃ niravapan tenaivāsmin rucam adadhuḥ | [TS, 2, 2, 10 1.1]
yo brahmavarcasakāmaḥ syāt tasmā etaṃ somāraudraṃ caruṃ nirvapet | [TS, 2, 2, 10 1.2]
somaṃ caiva rudraṃ ca svena bhāgadheyenopadhāvati tāv evāsmin brahmavarcasaṃ dhatto brahmavarcasy eva bhavati | [TS, 2, 2, 10 1.3]
tiṣyāpūrṇamāse nirvaped rudraḥ | [TS, 2, 2, 10 1.4]
vai tiṣyaḥ somaḥ pūrṇamāsaḥ sākṣād eva brahmavarcasam avarunddhe | [TS, 2, 2, 10 2.1]
pariśrite yājayati brahmavarcasasya parigṛhītyai | [TS, 2, 2, 10 2.2]
śvetāyai śvetavatsāyai dugdham mathitam ājyam bhavaty ājyam prokṣaṇam ājyena mārjayante yāvad eva brahmavarcasaṃ tat sarvaṃ karoty ati brahmavarcasaṃ kriyata ity āhuḥ | [TS, 2, 2, 10 2.3]
īśvaro duścarmā bhavitor iti mānavī ṛcau dhāyye kuryād yad vai kiṃ ca manur avadat tad bheṣajam | [TS, 2, 2, 10 2.4]
bheṣajam evāsmai karoti | [TS, 2, 2, 10 3.1]
yadi bibhīyād duścarmā bhaviṣyāmīti somāpauṣṇaṃ caruṃ nirvapet saumyo vai devatayā puruṣaḥ pauṣṇāḥ paśavaḥ svayaivāsmai devatayā paśubhis tvacaṃ karoti na duścarmā bhavati | [TS, 2, 2, 10 3.2]
somāraudraṃ caruṃ nirvapet prajākāmaḥ somo vai retodhā agniḥ prajānām prajanayitā soma evāsmai reto dadhāty agniḥ prajām prajanayati vindate | [TS, 2, 2, 10 3.3]
prajām | [TS, 2, 2, 10 4.1]
somāraudraṃ caruṃ nirvaped abhicarant saumyo vai devatayā puruṣa eṣa rudro yad agniḥ svāyā evainaṃ devatāyai niṣkrīya rudrāyāpidadhāti tājag ārtim ārchati | [TS, 2, 2, 10 4.2]
somāraudraṃ caruṃ nirvapej jyogāmayāvī somaṃ vā etasya raso gacchaty agniṃ śarīraṃ yasya jyog āmayati somād evāsya rasaṃ niṣkrīṇāty agneḥ śarīram uta yadi | [TS, 2, 2, 10 4.3]
itāsur bhavati jīvaty eva somārudrayor vā etaṃ grasitaṃ hotā niṣkhidati sa īśvara ārtim ārtor anaḍvān hotrā deyo vahnir vā anaḍvān vahnir hotā vahninaiva vahnim ātmānaṃ spṛṇoti | [TS, 2, 2, 10 5.1]
somāraudraṃ caruṃ nirvaped yaḥ kāmayeta sve 'smā āyatane bhrātṛvyaṃ janayeyam iti vedim parigṛhyārdham uddhanyād ardhaṃ nārdham barhiṣa stṛṇīyād ardhaṃ nārdham idhmasyābhyādadhyād ardhaṃ na sva evāsmā āyatane bhrātṛvyaṃ janayati | [TS, 2, 2, 10 5.2]
{TS, 2, 2, 11}
aindram ekādaśakapālaṃ nirvapen mārutaṃ saptakapālaṃ grāmakāmaḥ | [TS, 2, 2, 11 1.1]
indraṃ caiva marutaś ca svena bhāgadheyenopadhāvati | [TS, 2, 2, 11 1.2]
ta evāsmai sajātān prayacchanti | [TS, 2, 2, 11 1.3]
grāmy eva bhavati | [TS, 2, 2, 11 1.4]
āhavanīya aindram adhiśrayati gārhapatye mārutam | [TS, 2, 2, 11 1.5]
pāpavasyasasya vidhṛtyai | [TS, 2, 2, 11 1.6]
saptakapālo māruto bhavati | [TS, 2, 2, 11 1.7]
saptagaṇā vai marutaḥ | [TS, 2, 2, 11 1.8]
gaṇaśa evāsmai sajātān avarunddhe | [TS, 2, 2, 11 1.9]
anūcyamāna āsādayati | [TS, 2, 2, 11 1.10]
viśam eva | [TS, 2, 2, 11 1.11]
asmā anuvartmānaṃ karoti | [TS, 2, 2, 11 2.1]
etām eva nirvaped yaḥ kāmayeta | [TS, 2, 2, 11 2.2]
kṣatrāya ca viśe ca samadaṃ dadhyām iti | [TS, 2, 2, 11 2.3]
aindrasyāvadyan brūyāt | [TS, 2, 2, 11 2.4]
indrāyānubrūhīty āśrāvya brūyāt | [TS, 2, 2, 11 2.5]
maruto yajeti | [TS, 2, 2, 11 2.6]
mārutasyāvadyan brūyāt | [TS, 2, 2, 11 2.7]
marudbhyo 'nubrūhīty āśrāvya brūyāt | [TS, 2, 2, 11 2.8]
indraṃ yajeti | [TS, 2, 2, 11 2.9]
sva evaibhyo bhāgadheye samadaṃ dadhāti | [TS, 2, 2, 11 2.10]
vitṛṃhāṇās tiṣṭhanti | [TS, 2, 2, 11 2.11]
etām eva | [TS, 2, 2, 11 2.12]
nirvaped yaḥ kāmayeta | [TS, 2, 2, 11 3.1]
kalperann iti | [TS, 2, 2, 11 3.2]
yathādevatam avadāya yathādevataṃ yajet | [TS, 2, 2, 11 3.3]
bhāgadheyenaivainān yathāyathaṃ kalpayati | [TS, 2, 2, 11 3.4]
kalpanta eva | [TS, 2, 2, 11 3.5]
aindram ekādaśakapālaṃ nirvaped vaiśvadevaṃ dvādaśakapālaṃ grāmakāmaḥ | [TS, 2, 2, 11 3.6]
indraṃ caiva viśvāṃś ca devānt svena bhāgadheyenopadhāvati | [TS, 2, 2, 11 3.7]
ta evāsmai sajātān prayacchanti | [TS, 2, 2, 11 3.8]
grāmy eva bhavati | [TS, 2, 2, 11 3.9]
aindrasyāvadāya vaiśvadevasyāvadyed athaindrasya | [TS, 2, 2, 11 3.10]
upariṣṭāt | [TS, 2, 2, 11 4.1]
indriyenaivāsmā ubhayataḥ sajātān parigṛhṇāti | [TS, 2, 2, 11 4.2]
upādhāyyapūrvayaṃ vāso dakṣiṇā sajātānām upahityai | [TS, 2, 2, 11 4.3]
pṛśniyai dugdhe praiyaṃgavaṃ caruṃ nirvapen marudbhyo grāmakāmaḥ | [TS, 2, 2, 11 4.4]
pṛśniyai vai payaso maruto jātāḥ pṛśniyai priyaṃgavaḥ | [TS, 2, 2, 11 4.5]
mārutāḥ khalu vai devatayā sajātāḥ | [TS, 2, 2, 11 4.6]
maruta eva svena bhāgadheyenopadhāvati | [TS, 2, 2, 11 4.7]
ta evāsmai sajātān prayacchanti | [TS, 2, 2, 11 4.8]
grāmy eva bhavati | [TS, 2, 2, 11 4.9]
priyavatī yājyānuvākye | [TS, 2, 2, 11 4.10]
bhavataḥ priyam evainaṃ samānānāṃ karoti | [TS, 2, 2, 11 5.1]
dvipadā puronuvākyā bhavati dvipada evāvarunddhe | [TS, 2, 2, 11 5.2]
catuṣpadā yājyā catuṣpada eva paśūn avarunddhe | [TS, 2, 2, 11 5.3]
devāsurāḥ saṃyattā āsan | [TS, 2, 2, 11 5.4]
te devā mitho vipriyā āsan | [TS, 2, 2, 11 5.5]
te 'nyonyasmai jyaiṣṭhyāyātiṣṭhamānāś caturdhā vyakrāmann agnir vasubhiḥ somo rudrair indro marudbhir varuṇa ādityaiḥ | [TS, 2, 2, 11 5.6]
sa indraḥ prajāpatim upādhāvat | [TS, 2, 2, 11 5.7]
tam | [TS, 2, 2, 11 5.8]
etayā saṃjñānyāyājayat | [TS, 2, 2, 11 6.1]
agnaye vasumate puroḍāśam aṣṭākapālaṃ niravapat somāya rudravate carum indrāya marutvate puroḍāśam ekādaśakapālaṃ varuṇāyādityavate carum | [TS, 2, 2, 11 6.2]
tato vā indraṃ devā jyaiṣṭhyāyābhi samajānata | [TS, 2, 2, 11 6.3]
yaḥ samānair mitho vipriyaḥ syāt tam etayā saṃjñānyā yājayet | [TS, 2, 2, 11 6.4]
agnaye vasumate puroḍāśam aṣṭākapālaṃ nirvapet somāya rudravate carum indrāya marutvate puroḍāśam ekādaśakapālaṃ varuṇāyādityavate carum | [TS, 2, 2, 11 6.5]
indram evainam bhūtaṃ jyaiṣṭhyāya samānā abhisaṃjānate | [TS, 2, 2, 11 6.6]
vasiṣṭhaḥ samānānām bhavati | [TS, 2, 2, 11 6.7]
{TS, 2, 2, 12}
hiraṇyagarbhaḥ | [TS, 2, 2, 12 1.1]
āpo ha yat | [TS, 2, 2, 12 1.2]
prajāpate | [TS, 2, 2, 12 1.3]
sa veda putraḥ pitaraṃ sa mātaraṃ sa sūnur bhuvat sa bhuvat punarmaghaḥ | [TS, 2, 2, 12 1.4]
sa dyām aurṇod antarikṣaṃ sa suvaḥ sa viśvā bhuvo abhavat sa ābhavat | [TS, 2, 2, 12 1.5]
ud u tyam | [TS, 2, 2, 12 2.1]
citram | [TS, 2, 2, 12 2.2]
sa pratnavan navīyasāgne dyumnena saṃyatā | [TS, 2, 2, 12 2.3]
bṛhat tatantha bhānunā | [TS, 2, 2, 12 2.4]
ni kāvyā vedhasaḥ śaśvatas kar haste dadhānaḥ | [TS, 2, 2, 12 3.1]
naryā purūṇi | [TS, 2, 2, 12 4.1]
agnir bhuvad rayipatī rayīṇāṃ satrā cakrāṇo amṛtāni viśvā | [TS, 2, 2, 12 4.2]
hiraṇyapāṇim ūtaye savitāram upa hvaye | [TS, 2, 2, 12 5.1]
sa cettā devatā padam | [TS, 2, 2, 12 5.2]
vāmam adya savitar vāmam u śvo dive dive vāmam asmabhyaṃ sāvīḥ | [TS, 2, 2, 12 6.1]
vāmasya hi kṣayasya deva bhūrer ayā dhiyā vāmabhājaḥ syāma | [TS, 2, 2, 12 6.2]
baḍ itthā parvatānāṃ khidram bibharṣi pṛthivi | [TS, 2, 2, 12 7.1]
pra yā bhūmi pravatvati mahnā jinoṣi | [TS, 2, 2, 12 7.2]
mahini | [TS, 2, 2, 12 8.1]
stomāsas tvā vicāriṇi prati ṣṭobhanty aktubhiḥ | [TS, 2, 2, 12 9.1]
pra yā vājaṃ na heṣantam perum asyasy arjuni | [TS, 2, 2, 12 9.2]
ṛdūdareṇa sakhyā saceya yo mā na riṣyeddharyaśva pītaḥ | [TS, 2, 2, 12 10.1]
ayaṃ yaḥ somo nyadhāyy asme tasmā indram pratiram emy accha | [TS, 2, 2, 12 10.2]
āpāntamanyus tṛpalaprabharmā dhuniḥ śimīvāñcharumāṁ ṛjīṣī | [TS, 2, 2, 12 11.1]
somo viśvāny atasā vanāni nārvāg indram pratimānāni debhuḥ | [TS, 2, 2, 12 11.2]
pra | [TS, 2, 2, 12 12.1]
suvānaḥ soma ṛtayuś ciketendrāya brahma jamadagnir arcan | [TS, 2, 2, 12 13.1]
vṛṣā yantāsi śavasas turasyāntar yaccha gṛṇate dhartraṃ dṛṃha | [TS, 2, 2, 12 13.2]
sabādhas te madaṃ ca śuṣmayaṃ ca brahma naro brahmakṛtaḥ saparyan | [TS, 2, 2, 12 14.1]
arko vā yat turate somacakṣās tatred indro dadhate pṛtsu turyām | [TS, 2, 2, 12 14.2]
vaṣaṭ te viṣṇav āsa ā kṛṇomi tan me juṣasva śipiviṣṭa havyam | [TS, 2, 2, 12 15.1]
vardhantu tvā suṣṭutayo giro me yūyam pāta svastibhiḥ sadā naḥ | [TS, 2, 2, 12 16.1]
pra tat te adya śipiviṣṭa nāmāryaḥ śaṃsāmi vayunāni vidvān | [TS, 2, 2, 12 17.1]
taṃ tvā gṛṇāmi tavasam atavīyān kṣayantam asya rajasaḥ parāke | [TS, 2, 2, 12 17.2]
kim it te viṣṇo paricakṣyam bhūt pra yad vavakṣe śipiviṣṭo asmi | [TS, 2, 2, 12 18.1]
mā varpo asmad apa gūha etad yad anyarūpaḥ samithe babhūtha | [TS, 2, 2, 12 18.2]
agne dā dāśuṣe rayiṃ vīravantam parīṇasam | [TS, 2, 2, 12 19.1]
śiśīhi naḥ sūnumataḥ | [TS, 2, 2, 12 19.2]
dā no agne śatino dāḥ sahasriṇo duro na vājaṃ śrutyā apā vṛdhi | [TS, 2, 2, 12 20.1]
prācī dyāvāpṛthivī brahmaṇā kṛdhi suvar ṇa śukram uṣaso vi didyutuḥ | [TS, 2, 2, 12 20.2]
agnir dā draviṇaṃ vīrapeśā agnir ṛṣiṃ yaḥ sahasrā sanoti | [TS, 2, 2, 12 21.1]
agnir divi havyam ā tatānāgner dhāmāni vibhṛtā purutrā | [TS, 2, 2, 12 21.2]
mā | [TS, 2, 2, 12 22.1]
no mardhīḥ | [TS, 2, 2, 12 23.1]
ā tū bhara | [TS, 2, 2, 12 23.2]
ghṛtaṃ na pūtaṃ tanūr arepāḥ śuci hiraṇyam | [TS, 2, 2, 12 23.3]
tat te rukmo na rocata svadhāvaḥ | [TS, 2, 2, 12 23.4]
ubhe suścandra sarpiṣo darvī śrīṇīṣa āsani | [TS, 2, 2, 12 24.1]
uto na ut pupūryā uktheṣu śavasas pata iṣaṃ stotṛbhya ā bhara | [TS, 2, 2, 12 24.2]
vāyo śataṃ harīṇāṃ yuvasva poṣyānām | [TS, 2, 2, 12 25.1]
uta vā te sahasriṇo ratha ā yātu pājasā | [TS, 2, 2, 12 25.2]
pra yābhiḥ | [TS, 2, 2, 12 26.1]
yāsi dāśvāṃsam acchā niyudbhir vāyav iṣṭaye duroṇe | [TS, 2, 2, 12 27.1]
ni no rayiṃ subhojasaṃ yuveha ni vīravad gavyam aśviyaṃ ca rādhaḥ | [TS, 2, 2, 12 27.2]
revatīr naḥ sadhamāda indre santu tuvivājāḥ | [TS, 2, 2, 12 28.1]
kṣumanto yābhir madema | [TS, 2, 2, 12 28.2]
revāṁ id revata stotā syāt tvāvato maghonaḥ | [TS, 2, 2, 12 29.1]
pred u harivaḥ śrutasya | [TS, 2, 2, 12 29.2]
{TS, 2, 3, 9}
dhruvo 'si dhruvo 'haṃ sajāteṣu bhūyāsaṃ dhīraś cettā vasuvit | [TS, 2, 3, 9 1.1]
dhruvo 'si dhruvo 'haṃ sajāteṣu bhūyāsam ugraś cettā vasuvid | [TS, 2, 3, 9 1.2]
dhruvo 'si dhruvo 'haṃ sajāteṣu bhūyāsam abhibhūś cettā vasuvit | [TS, 2, 3, 9 1.3]
āmanam asy āmanasya devā ye sajātāḥ kumārāḥ samanasas tān ahaṃ kāmaye hṛdā te māṃ kāmayantāṃ hṛdā tān ma āmanasaḥ kṛdhi svāhā | [TS, 2, 3, 9 1.4]
āmanam asi | [TS, 2, 3, 9 1.5]
āmanasya devā yā striyaḥ samanasas tā ahaṃ kāmaye hṛdā tā māṃ kāmayantāṃ hṛdā tā ma āmanasaḥ kṛdhi svāhā | [TS, 2, 3, 9 2.1]
vaiśvadevīṃ sāṃgrahaṇīṃ nirvaped grāmakāmaḥ | [TS, 2, 3, 9 2.2]
vaiśvadevā vai sajātāḥ | [TS, 2, 3, 9 2.3]
viśvān eva devānt svena bhāgadheyenopadhāvati | [TS, 2, 3, 9 2.4]
ta evāsmai sajātān prayacchanti | [TS, 2, 3, 9 2.5]
grāmy eva bhavati | [TS, 2, 3, 9 2.6]
sāṃgrahaṇī bhavati | [TS, 2, 3, 9 2.7]
manograhaṇaṃ vai saṃgrahaṇam | [TS, 2, 3, 9 2.8]
mana eva sajātānām | [TS, 2, 3, 9 2.9]
gṛhṇāti | [TS, 2, 3, 9 3.1]
dhruvo 'si dhruvo 'haṃ sajāteṣu bhūyāsam iti paridhīn paridadhāti | [TS, 2, 3, 9 3.2]
āśiṣam evaitām āśāste | [TS, 2, 3, 9 3.3]
atho etad eva sarvaṃ sajāteṣv adhibhavati yasyaivaṃ viduṣa ete paridhayaḥ paridhīyante | [TS, 2, 3, 9 3.4]
āmanam asy āmanasya devā iti tisra āhutīr juhoti | [TS, 2, 3, 9 3.5]
etāvanto vai sajātā ye mahānto ye kṣullakā yā striyaḥ | [TS, 2, 3, 9 3.6]
tān evāvarunddhe | [TS, 2, 3, 9 3.7]
ta enam avaruddhā upatiṣṭhante | [TS, 2, 3, 9 3.8]
{TS, 2, 4, 5}
agne gobhir na ā gahīndo puṣṭyā juṣasva naḥ | [TS, 2, 4, 5 1.1]
indro dhartā gṛheṣu naḥ | [TS, 2, 4, 5 1.2]
savitā yaḥ sahasriyaḥ sa no gṛheṣu rāraṇat | [TS, 2, 4, 5 1.3]
ā pūṣā etv ā vasu | [TS, 2, 4, 5 1.4]
dhātā dadātu no rayim īśāno jagatas patiḥ | [TS, 2, 4, 5 1.5]
sa naḥ pūrṇena vāvanat | [TS, 2, 4, 5 1.6]
tvaṣṭā yo vṛṣabho vṛṣā sa no gṛheṣu rāraṇat | [TS, 2, 4, 5 1.7]
sahasreṇāyutena ca | [TS, 2, 4, 5 1.8]
yena devā amṛtam | [TS, 2, 4, 5 1.9]
dīrghaṃ śravo divy airayanta | [TS, 2, 4, 5 2.1]
rāyaspoṣa tvam asmabhyaṃ gavāṃ kulmiṃ jīvasa ā yuvasva | [TS, 2, 4, 5 2.2]
agnir gṛhapatiḥ somo viśvavaniḥ savitā sumedhāḥ svāhā | [TS, 2, 4, 5 2.3]
agne gṛhapate yas te ghṛtyo bhāgas tena saha oja ākramamāṇāya dhehi śraiṣṭhyāt patho mā yoṣaṃ mūrdhā bhūyāsaṃ svāhā | [TS, 2, 4, 5 2.4]
{TS, 2, 5, 2}
tvaṣṭā hataputro vīndraṃ somam āharat | [TS, 2, 5, 2 1.1]
tasminn indra upahavam aicchata | [TS, 2, 5, 2 1.2]
taṃ nopāhvayata | [TS, 2, 5, 2 1.3]
putram me 'vadhīr iti | [TS, 2, 5, 2 1.4]
sa yajñaveśasaṃ kṛtvā prāsahā somam apibat | [TS, 2, 5, 2 1.5]
tasya yad atyaśiṣyata tat tvaṣṭāhavanīyam upa prāvartayat | [TS, 2, 5, 2 1.6]
svāhendraśatrur vardhasveti | [TS, 2, 5, 2 1.7]
yad avartayat tad vṛtrasya vṛtratvam | [TS, 2, 5, 2 1.8]
yad abravīt | [TS, 2, 5, 2 1.9]
svāhendraśatrur vardhasveti tasmād asya | [TS, 2, 5, 2 1.10]
indraḥ śatrur abhavat | [TS, 2, 5, 2 2.1]
sa sambhavann agnīṣomāv abhi samabhavat | [TS, 2, 5, 2 2.2]
sa iṣumātramiṣumātraṃ viṣvaṅṅ avardhata | [TS, 2, 5, 2 2.3]
sa imāṃllokān avṛṇot | [TS, 2, 5, 2 2.4]
yad imāṃllokān avṛṇot tad vṛtrasya vṛtratvam | [TS, 2, 5, 2 2.5]
tasmād indro 'bibhet | [TS, 2, 5, 2 2.6]
sa prajāpatim upādhāvat | [TS, 2, 5, 2 2.7]
śatrur me 'janīti | [TS, 2, 5, 2 2.8]
tasmai vajraṃ siktvā prāyacchat | [TS, 2, 5, 2 2.9]
etena jahīti tenābhyāyata | [TS, 2, 5, 2 2.10]
tāv abrūtām agnīṣomau | [TS, 2, 5, 2 2.11]
mā | [TS, 2, 5, 2 2.12]
prahār āvam antaḥ sva iti | [TS, 2, 5, 2 3.1]
mama vai yuvaṃ stha ity abravīn mām abhyetam iti | [TS, 2, 5, 2 3.2]
tau bhāgadheyam aicchetām | [TS, 2, 5, 2 3.3]
tābhyām etam agnīṣomīyam ekādaśakapālam pūrṇamāse prāyacchat | [TS, 2, 5, 2 3.4]
tāv abrūtām | [TS, 2, 5, 2 3.5]
abhi saṃdaṣṭau vai svo na śaknuva aitum iti | [TS, 2, 5, 2 3.6]
sa indra ātmanaḥ śītarūrāvajanayat | [TS, 2, 5, 2 3.7]
tacchītarūrayor janma | [TS, 2, 5, 2 3.8]
ya evaṃ śītarūrayor janma veda | [TS, 2, 5, 2 3.9]
nainaṃ śītarūrau hataḥ | [TS, 2, 5, 2 4.1]
tābhyām enam abhyanayat | [TS, 2, 5, 2 4.2]
tasmāj jañjabhyamānād agnīṣomau nirakrāmatām | [TS, 2, 5, 2 4.3]
prāṇāpānau vā enaṃ tad ajahitām | [TS, 2, 5, 2 4.4]
prāṇo vai dakṣo 'pānaḥ kratuḥ | [TS, 2, 5, 2 4.5]
tasmāj jañjabhyamāno brūyāt | [TS, 2, 5, 2 4.6]
mayi dakṣakratū iti | [TS, 2, 5, 2 4.7]
prāṇāpānāv evātman dhatte | [TS, 2, 5, 2 4.8]
sarvam āyur eti | [TS, 2, 5, 2 4.9]
sa devatā vṛtrān nirhūya vārtraghnaṃ haviḥ pūrṇamāse niravapat | [TS, 2, 5, 2 4.10]
ghnanti vā enam pūrṇamāsa ā | [TS, 2, 5, 2 4.11]
amāvāsyāyām pyāyayanti | [TS, 2, 5, 2 5.1]
tasmād vārtraghnī pūrṇamāse 'nūcyete vṛdhanvatī amāvāsyāyām | [TS, 2, 5, 2 5.2]
tat saṃsthāpya vārtraghnaṃ havir vajram ādāya punar abhyāyata | [TS, 2, 5, 2 5.3]
te abrūtāṃ dyāvāpṛthivī | [TS, 2, 5, 2 5.4]
mā prahār āvayor vai śrita iti | [TS, 2, 5, 2 5.5]
te abrūtām | [TS, 2, 5, 2 5.6]
varaṃ vṛṇāvahai nakṣatravihitāham asānīty asāvabravīc citravihitāham itīyam | [TS, 2, 5, 2 5.7]
tasmān nakṣatravihitāsau citravihiteyam | [TS, 2, 5, 2 5.8]
ya evaṃ dyāvāpṛthivyoḥ | [TS, 2, 5, 2 5.9]
varaṃ vedainaṃ varo gacchati | [TS, 2, 5, 2 6.1]
sa ābhyām eva prasūta indro vṛtram ahan | [TS, 2, 5, 2 6.2]
te devā vṛtraṃ hatvāgnīṣomāv abruvan | [TS, 2, 5, 2 6.3]
havyaṃ no vahatam iti | [TS, 2, 5, 2 6.4]
tāv abrūtām | [TS, 2, 5, 2 6.5]
apatejasau vai tyau vṛtre vai tyayos teja iti | [TS, 2, 5, 2 6.6]
te 'bruvan | [TS, 2, 5, 2 6.7]
ka idam acchaitīti | [TS, 2, 5, 2 6.8]
gaur ity abruvan gaur vāva sarvasya mitram iti | [TS, 2, 5, 2 6.9]
sābravīt | [TS, 2, 5, 2 6.10]
varaṃ vṛṇai mayy eva satobhayena bhunajādhvā iti | [TS, 2, 5, 2 7.1]
tad gaur āharat | [TS, 2, 5, 2 7.2]
tasmād gavi satobhayena bhuñjate | [TS, 2, 5, 2 7.3]
etad vā agnes tejo yad ghṛtam | [TS, 2, 5, 2 7.4]
etat somasya yat payaḥ | [TS, 2, 5, 2 7.5]
ya evam agnīṣomayos tejo veda tejasvy eva bhavati | [TS, 2, 5, 2 7.6]
brahmavādino vadanti | [TS, 2, 5, 2 7.7]
kiṃdevatyam paurṇamāsam iti | [TS, 2, 5, 2 7.8]
prājāpatyam iti brūyāt | [TS, 2, 5, 2 7.9]
tenendraṃ jyeṣṭham putraṃ niravāsāyayad iti | [TS, 2, 5, 2 7.10]
tasmāj jyeṣṭham putraṃ dhanena niravasāyayanti | [TS, 2, 5, 2 7.11]
{TS, 3, 1, 1}
{TS, 3, 1, 4}
prajāpater jāyamānāḥ prajā jātāś ca yā imāḥ | [TS, 3, 1, 4 1.1]
tasmai prati pra vedaya cikitvāṁ anu manyatām | [TS, 3, 1, 4 1.2]
imam paśum paśupate te adya badhnāmy agne sukṛtasya madhye | [TS, 3, 1, 4 2.1]
anu manyasva suyajā yajāma juṣṭaṃ devānām idam astu havyam | [TS, 3, 1, 4 2.2]
prajānantaḥ prati gṛhṇanti pūrve prāṇam aṅgebhyaḥ pary ācarantam | [TS, 3, 1, 4 3.1]
suvargaṃ yāhi pathibhir devayānair oṣadhīṣu prati tiṣṭhā śarīraiḥ | [TS, 3, 1, 4 3.2]
yeṣām īśe | [TS, 3, 1, 4 4.1]
paśupatiḥ paśūnāṃ catuṣpadām uta ca dvipadām | [TS, 3, 1, 4 5.1]
niṣkrīto 'yaṃ yajñiyam bhāgam etu rāyaspoṣā yajamānasya santu | [TS, 3, 1, 4 5.2]
ye badhyamānam anubadhyamānā abhyaikṣanta manasā cakṣuṣā ca | [TS, 3, 1, 4 6.1]
agnis tāṁ agre pra mumoktu devaḥ prajāpatiḥ prajayā saṃvidānaḥ | [TS, 3, 1, 4 6.2]
ya āraṇyāḥ paśavo viśvarūpā virūpāḥ santo bahudhaikarūpāḥ | [TS, 3, 1, 4 7.1]
vāyus tāṁ agre pra mumoktu devaḥ prajāpatiḥ prajayā saṃvidānaḥ | [TS, 3, 1, 4 7.2]
pramuñcamānāḥ | [TS, 3, 1, 4 8.1]
bhuvanasya reto gātuṃ dhatta yajamānāya devāḥ | [TS, 3, 1, 4 9.1]
upākṛtaṃ śaśamānaṃ yad asthāj jīvaṃ devānām apy etu pāthaḥ | [TS, 3, 1, 4 9.2]
nānā prāṇo yajamānasya paśunā yajño devebhiḥ saha devayānaḥ | [TS, 3, 1, 4 10.1]
jīvaṃ devānām apy etu pāthaḥ satyāḥ santu yajamānasya kāmāḥ | [TS, 3, 1, 4 10.2]
yat paśur māyum akṛtoro vā padbhir āhate | [TS, 3, 1, 4 11.1]
agnir mā tasmād enaso viśvān muñcatv aṃhasaḥ | [TS, 3, 1, 4 11.2]
śamitāra upetana yajñam | [TS, 3, 1, 4 12.1]
devebhir invitam | [TS, 3, 1, 4 13.1]
pāśāt paśum pra muñcata bandhād yajñapatim pari | [TS, 3, 1, 4 13.2]
aditiḥ pāśam pra mumoktv etaṃ namaḥ paśubhyaḥ paśupataye karomi | [TS, 3, 1, 4 14.1]
arātīyantam adharaṃ kṛṇomi yaṃ dviṣmas tasmin prati muñcāmi pāśam | [TS, 3, 1, 4 14.2]
tvām u te dadhire havyavāhaṃ śṛtaṃkartāram uta yajñiyaṃ ca | [TS, 3, 1, 4 15.1]
agne sadakṣaḥ satanur hi bhūtvātha havyā jātavedo juṣasva | [TS, 3, 1, 4 15.2]
jātavedo vapayā gaccha devān tvaṃ hi hotā prathamo babhūtha | [TS, 3, 1, 4 16.1]
ghṛtena tvaṃ tanuvo vardhayasva svāhākṛtaṃ havir adantu devāḥ | [TS, 3, 1, 4 16.2]
svāhā devebhyo devebhyaḥ svāhā | [TS, 3, 1, 4 17.1]
{TS, 3, 1, 9}
yo vai devān devayaśasenārpayati manuṣyān manuṣyayaśasena devayaśasy eva deveṣu bhavati manuṣyayaśasī manuṣyeṣu | [TS, 3, 1, 9 1.1]
yān prācīnam āgrayaṇād grahān gṛhṇīyāt tān upāṃśu gṛhṇīyād yān ūrdhvāṃs tān upabdimato devān eva tad devayaśasenārpayati manuṣyān manuṣyayaśasena devayaśasy eva deveṣu bhavati manuṣyayaśasī manuṣyeṣu | [TS, 3, 1, 9 1.2]
agniḥ prātaḥsavane pātv asmān vaiśvānaro mahinā viśvaśambhūḥ | [TS, 3, 1, 9 1.3]
sa naḥ pāvako draviṇaṃ dadhātu | [TS, 3, 1, 9 1.4]
āyuṣmantaḥ sahabhakṣāḥ syāma | [TS, 3, 1, 9 2.1]
viśve devā maruta indro asmān asmin dvitīye savane na jahyuḥ | [TS, 3, 1, 9 2.2]
āyuṣmantaḥ priyam eṣāṃ vadanto vayaṃ devānāṃ sumatau syāma | [TS, 3, 1, 9 2.3]
idaṃ tṛtīyaṃ savanaṃ kavīnām ṛtena ye camasam airayanta | [TS, 3, 1, 9 2.4]
te saudhanvanāḥ svar ānaśānāḥ sviṣṭiṃ no abhi vasīyo nayantu | [TS, 3, 1, 9 2.5]
āyatanavatīr vā anyā āhutayo hūyante 'nāyatanā anyāḥ | [TS, 3, 1, 9 2.6]
yā āghāravatīs tā āyatanavatīr yāḥ | [TS, 3, 1, 9 2.7]
{TS, 3, 4, 2}
ā vāyo bhūṣa śucipā upa naḥ sahasraṃ te niyuto viśvavāra | [TS, 3, 4, 2 1.1]
upo te andho madyam ayāmi yasya deva dadhiṣe pūrvapeyam | [TS, 3, 4, 2 1.2]
ākūtyai tvā kāmāya tvā samṛdhe tvā kikkiṭā te manaḥ prajāpataye svāhā kikkiṭā te prāṇaṃ vāyave svāhā kikkiṭā te cakṣuḥ sūryāya svāhā kikkiṭā te śrotraṃ dyāvāpṛthivībhyāṃ svāhā kikkiṭā te vācaṃ sarasvatyai svāhā | [TS, 3, 4, 2 2.1]
tvaṃ turīyā vaśinī vaśāsi sakṛd yat tvā manasā garbha āśayat | [TS, 3, 4, 2 3.1]
vaśā tvaṃ vaśinī gaccha devānt satyāḥ santu yajamānasya kāmāḥ | [TS, 3, 4, 2 3.2]
ajāsi rayiṣṭhā pṛthivyāṃ sīdordhvāntarikṣam upatiṣṭhasva divi te bṛhad bhāḥ | [TS, 3, 4, 2 4.1]
tantuṃ tanvan rajaso bhānum anvihi jyotiṣmataḥ patho rakṣa dhiyā kṛtān | [TS, 3, 4, 2 4.2]
anulbaṇaṃ vayata joguvām apo manur bhava janayā daivyaṃ janam | [TS, 3, 4, 2 4.3]
manaso havir asi prajāpater varṇo gātrāṇāṃ te gātrabhājo bhūyāsma | [TS, 3, 4, 2 5.1]
{TS, 3, 4, 3}
ime vai sahāstām | [TS, 3, 4, 3 1.1]
te vāyur vyavāt | [TS, 3, 4, 3 1.2]
te garbham adadhātām | [TS, 3, 4, 3 1.3]
taṃ somaḥ prājanayad agnir agrasata | [TS, 3, 4, 3 1.4]
sa etam prajāpatir āgneyam aṣṭākapālam apaśyat | [TS, 3, 4, 3 1.5]
taṃ niravapat | [TS, 3, 4, 3 1.6]
tenaivainām agner adhi nirakrīṇāt | [TS, 3, 4, 3 1.7]
tasmād apy anyadevatyām ālabhamāna āgneyam aṣṭākapālam purastān nirvapet | [TS, 3, 4, 3 1.8]
agner evainām adhi niṣkrīyālabhate | [TS, 3, 4, 3 1.9]
yat | [TS, 3, 4, 3 1.10]
vāyur vyavāt tasmād vāyavyā | [TS, 3, 4, 3 2.1]
yad ime garbham adadhātāṃ tasmād dyāvāpṛthivyā | [TS, 3, 4, 3 2.2]
yat somaḥ prājanayad agnir agrasata tasmād agnīṣomīyā | [TS, 3, 4, 3 2.3]
yad anayor viyatyor vāg avadat tasmāt sārasvatī | [TS, 3, 4, 3 2.4]
yat prajāpatir agner adhi nirakrīṇāt tasmāt prājāpatyā | [TS, 3, 4, 3 2.5]
sā vā eṣā sarvadevatyā yad ajā vaśā | [TS, 3, 4, 3 2.6]
vāyavyām ālabheta bhūtikāmaḥ | [TS, 3, 4, 3 2.7]
vāyur vai kṣepiṣṭhā devatā | [TS, 3, 4, 3 2.8]
vāyum eva svena | [TS, 3, 4, 3 2.9]
bhāgadheyenopadhāvati | [TS, 3, 4, 3 3.1]
sa evainam bhūtiṃ gamayati | [TS, 3, 4, 3 3.2]
dyāvāpṛthivyām ālabheta kṛṣamāṇaḥ pratiṣṭhākāmaḥ | [TS, 3, 4, 3 3.3]
diva evāsmai parjanyo varṣati vy asyām oṣadhayo rohanti samardhukam asya sasyam bhavati | [TS, 3, 4, 3 3.4]
agnīṣomīyām ālabheta yaḥ kāmayeta | [TS, 3, 4, 3 3.5]
annavān annādaḥ syām iti | [TS, 3, 4, 3 3.6]
agninaivānnam avarunddhe somenānnādyam | [TS, 3, 4, 3 3.7]
annavān evānnādo bhavati | [TS, 3, 4, 3 3.8]
sārasvatīm ālabheta yaḥ | [TS, 3, 4, 3 3.9]
īśvaro vāco vaditoḥ san vācaṃ na vadet | [TS, 3, 4, 3 4.1]
vāg vai sarasvatī | [TS, 3, 4, 3 4.2]
sarasvatīm eva svena bhāgadheyenopadhāvati | [TS, 3, 4, 3 4.3]
saivāsmin vācaṃ dadhāti | [TS, 3, 4, 3 4.4]
prājāpatyām ālabheta yaḥ kāmayeta | [TS, 3, 4, 3 4.5]
anabhijitam abhijayeyam iti | [TS, 3, 4, 3 4.6]
vāyavyayopākaroti | [TS, 3, 4, 3 4.7]
vāyor evainām avarudhyālabhate | [TS, 3, 4, 3 4.8]
ākūtyai tvā kāmāya tvā | [TS, 3, 4, 3 4.9]
ity āha | [TS, 3, 4, 3 5.1]
yathāyajur evaitat | [TS, 3, 4, 3 5.2]
kikkiṭākāraṃ juhoti | [TS, 3, 4, 3 5.3]
kikkiṭākāreṇa vai grāmyāḥ paśavo ramante prāraṇyāḥ patanti | [TS, 3, 4, 3 5.4]
yat kikkiṭākāraṃ juhoti grāmyāṇām paśūnāṃ dhṛtyai | [TS, 3, 4, 3 5.5]
paryagnau kriyamāṇe juhoti | [TS, 3, 4, 3 5.6]
jīvantīm evaināṃ suvargaṃ lokam gamayati | [TS, 3, 4, 3 5.7]
tvaṃ turīyā vaśinī vaśāsīty āha | [TS, 3, 4, 3 5.8]
devatraivaināṃ gamayati | [TS, 3, 4, 3 5.9]
satyāḥ santu yajamānasya kāmā ity āha | [TS, 3, 4, 3 5.10]
eṣa vai kāmaḥ | [TS, 3, 4, 3 5.11]
yajamānasya yad anārta udṛcaṃ gacchati | [TS, 3, 4, 3 6.1]
tasmād evam āha | [TS, 3, 4, 3 6.2]
ajāsi rayiṣṭhety āha | [TS, 3, 4, 3 6.3]
eṣv evaināṃ lokeṣu pratiṣṭhāpayati | [TS, 3, 4, 3 6.4]
divi te bṛhad bhā ity āha | [TS, 3, 4, 3 6.5]
suvarga evāsmai loke jyotir dadhāti | [TS, 3, 4, 3 6.6]
tantuṃ tanvan rajaso bhānum anvihīty āha | [TS, 3, 4, 3 6.7]
imān evāsmai lokāñ jyotiṣmataḥ karoti | [TS, 3, 4, 3 6.8]
anulbaṇaṃ vayata joguvām apa iti | [TS, 3, 4, 3 6.9]
āha | [TS, 3, 4, 3 7.1]
yad eva yajña ulbaṇaṃ kriyate tasyaivaiṣā śāntiḥ | [TS, 3, 4, 3 7.2]
manur bhava janayā daivyaṃ janam ity āha | [TS, 3, 4, 3 7.3]
mānavyo vai prajās tā evādyāḥ kurute | [TS, 3, 4, 3 7.4]
manaso havir asīty āha | [TS, 3, 4, 3 7.5]
svagākṛtyai | [TS, 3, 4, 3 7.6]
gātrāṇāṃ te gātrabhājo bhūyāsmety āha | [TS, 3, 4, 3 7.7]
āśiṣam evaitām āśāste | [TS, 3, 4, 3 7.8]
tasyai vā etasyā ekam evādevayajanaṃ yad ālabdhāyām abhraḥ | [TS, 3, 4, 3 7.9]
bhavati | [TS, 3, 4, 3 8.1]
yad ālabdhāyām abhraḥ syād apsu vā praveśayet sarvāṃ vā prāśnīyāt | [TS, 3, 4, 3 8.2]
yad apsu praveśayed yajñaveśasaṃ kuryāt | [TS, 3, 4, 3 8.3]
sarvām eva prāśnīyād indriyam evātman dhatte | [TS, 3, 4, 3 8.4]
sā vā eṣā trayāṇām evāvaruddhā saṃvatsarasadaḥ sahasrayājino gṛhamedhinaḥ | [TS, 3, 4, 3 8.5]
ta evaitayā yajeran | [TS, 3, 4, 3 8.6]
teṣām evaiṣāptā | [TS, 3, 4, 3 8.7]
{TS, 3, 4, 8}
rāṣṭrakāmāya hotavyā rāṣṭraṃ vai rāṣṭrabhṛto rāṣṭreṇaivāsmai rāṣṭram avarunddhe rāṣṭram eva bhavati | [TS, 3, 4, 8 1.1]
ātmane hotavyā rāṣṭraṃ vai rāṣṭrabhṛto rāṣṭram prajā rāṣṭram paśavo rāṣṭraṃ yac chreṣṭho bhavati rāṣṭreṇaiva rāṣṭram avarunddhe vasiṣṭhaḥ samānānām bhavati | [TS, 3, 4, 8 1.2]
grāmakāmāya hotavyā rāṣṭraṃ vai rāṣṭrabhṛto rāṣṭraṃ sajātā rāṣṭreṇaivāsmai rāṣṭraṃ sajātān avarunddhe grāmī | [TS, 3, 4, 8 1.3]
eva bhavati | [TS, 3, 4, 8 2.1]
adhidevane juhoty adhidevana evāsmai sajātān avarunddhe ta enam avaruddhā upatiṣṭhante | [TS, 3, 4, 8 2.2]
rathamukha ojaskāmasya hotavyā ojo vai rāṣṭrabhṛta ojo ratha ojasaivāsmā ojo 'varunddha ojasvy eva bhavati | [TS, 3, 4, 8 2.3]
yo rāṣṭrād apabhūtaḥ syāt tasmai hotavyā yāvanto 'sya rathāḥ syus tān brūyād yuṅgdhvam iti rāṣṭram evāsmai yunakti | [TS, 3, 4, 8 2.4]
āhutayo vā etasyākﾱptā yasya rāṣṭraṃ na kalpate svarathasya dakṣiṇaṃ cakram pravṛhya nāḍīm abhijuhuyād āhutīr evāsya kalpayati tā asya kalpamānā rāṣṭram anukalpate | [TS, 3, 4, 8 3.1]
saṃgrāme saṃyatte hotavyā rāṣṭraṃ vai rāṣṭrabhṛto rāṣṭre khalu vā ete vyāyacchante ye saṃgrāmaṃ saṃyanti yasya pūrvasya juhvati sa eva bhavati jayati taṃ saṃgrāmaṃ māndhuka idhmaḥ | [TS, 3, 4, 8 3.2]
bhavaty aṅgārā eva prativeṣṭamānā amitrāṇām asya senām prativeṣṭayanti | [TS, 3, 4, 8 4.1]
ya unmādyet tasmai hotavyā gandharvāpsaraso vā etam unmādayanti ya unmādyaty ete khalu vai gandharvāpsaraso yad rāṣṭrabhṛtas tasmai svāhā tābhyaḥ svāheti juhoti tenaivaināñchamayati | [TS, 3, 4, 8 4.2]
naiyagrodha audumbara āśvatthaḥ plākṣa itīdhmo bhavaty ete vai gandharvāpsarasāṃ gṛhāḥ sva evainān | [TS, 3, 4, 8 4.3]
āyatane śamayati | [TS, 3, 4, 8 5.1]
abhicaratā pratilomaṃ hotavyāḥ prāṇān evāsya pratīcaḥ pratiyauti taṃ tato yena kena ca stṛṇute | [TS, 3, 4, 8 5.2]
svakṛta iriṇe juhoti pradare vaitad vā asyai nirṛtigṛhītaṃ nirṛtigṛhīta evainaṃ nirṛtyā grāhayati yad vācaḥ krūram tena vaṣaṭkaroti vāca evainaṃ krūreṇa pravṛścati tājag ārtim ārchati | [TS, 3, 4, 8 5.3]
yasya kāmayetānnādyam | [TS, 3, 4, 8 5.4]
ādadīyeti tasya sabhāyām uttāno nipadya bhuvanasya pata iti tṛṇāni saṃgṛhṇīyāt prajāpatir vai bhuvanasya patiḥ prajāpatinaivāsyānnādyam ādatta idam aham amuṣyāmuṣyāyaṇasyānnādyaṃ harāmīty āhānnādyam evāsya harati ṣaḍbhir harati ṣaḍ vā ṛtavaḥ prajāpatinaivāsyānnādyam ādāyartavo 'smā anuprayacchanti | [TS, 3, 4, 8 6.1]
yo jyeṣṭhabandhur apabhūtaḥ syāt taṃ sthale 'vasāyya brahmaudanaṃ catuḥśarāvam paktvā tasmai hotavyā varṣma vai rāṣṭrabhṛto varṣma sthalaṃ varṣmaṇaivainaṃ varṣma samānānāṃ gamayati catuḥśarāvo bhavati dikṣv eva pratitiṣṭhati kṣīre bhavati rucaṃ evāsmin dadhāty uddharati śṛtatvāya sarpiṣvān bhavati medhyatvāya catvāra ārṣeyāḥ prāśnanti diśām eva jyotiṣi juhoti | [TS, 3, 4, 8 7.1]
{TS, 4, 4, 3}
ayam puro harikeśaḥ sūryaraśmis tasya rathagṛtsaś ca rathaujāś ca senānigrāmaṇyau puñjikasthalā ca kṛtasthalā cāpsarasau yātudhānā hetī rakṣāṃsi prahetiḥ | [TS, 4, 4, 3 1.1]
ayaṃ dakṣiṇā viśvakarmā tasya rathasvanaś ca rathecitraś ca senānigrāmaṇyau menakā ca sahajanyā cāpsarasau daṅkṣṇavaḥ paśavo hetiḥ pauruṣeyo vadhaḥ prahetiḥ | [TS, 4, 4, 3 1.2]
ayam paścād viśvavyacās tasya ratheprotaś cāsamarathaś ca senānigrāmaṇyau pramlocantī ca | [TS, 4, 4, 3 1.3]
anumlocantī cāpsarasau sarpā hetir vyāghrāḥ prahetiḥ | [TS, 4, 4, 3 2.1]
ayam uttarāt saṃyadvasus tasya senajic ca suṣeṇaś ca senānigrāmaṇyau viśvācī ca ghṛtācī cāpsarasāv āpo hetir vātaḥ prahetiḥ | [TS, 4, 4, 3 2.2]
ayam upary arvāgvasus tasya tārkṣyaś cāriṣṭanemiś ca senānigrāmaṇyāv urvaśī ca pūrvacittiś cāpsarasau vidyuddhetir avasphūrjan prahetis tebhyo namas te no mṛḍayantu te yam | [TS, 4, 4, 3 2.3]
dviṣmo yaś ca no dveṣṭi taṃ vo jambhe dadhāmi | [TS, 4, 4, 3 3.1]
āyos tvā sadane sādayāmy avataś chāyāyāṃ namaḥ samudrāya namaḥ samudrasya cakṣase | [TS, 4, 4, 3 3.2]
parameṣṭhī tvā sādayatu divaḥ pṛṣṭhe vyacasvatīm prathasvatīṃ vibhūmatīm prabhūmatīm paribhūmatīṃ divaṃ yaccha divaṃ dṛṃha divam mā hiṃsīr viśvasmai prāṇāyāpānāya vyānāyodānāya pratiṣṭhāyai caritrāya sūryas tvābhi pātu mahyā svastyā chardiṣā śaṃtamena tayā devatayāṅgirasvad dhruvā sīda | [TS, 4, 4, 3 3.3]
prothad aśvo na yavase aviṣyan yadā mahaḥ saṃvaraṇād vyasthāt | [TS, 4, 4, 3 3.4]
ād asya vāto anu vāti śocir adha sma te vrajanaṃ kṛṣṇam asti | [TS, 4, 4, 3 3.5]
{TS, 4, 5, 1}
namas te rudra manyava uto ta iṣave namaḥ | [TS, 4, 5, 1 1.1]
namas te astu dhanvane bāhubhyām uta te namaḥ | [TS, 4, 5, 1 1.2]
yā ta iṣuḥ śivatamā śivam babhūva te dhanuḥ | [TS, 4, 5, 1 2.1]
śivā śaravyā yā tava tayā no rudra mṛḍaya | [TS, 4, 5, 1 2.2]
yā te rudra śivā tanūr aghorāpāpakāśinī | [TS, 4, 5, 1 3.1]
tayā nas tanuvā śaṃtamayā giriśantābhi cākaśīhi | [TS, 4, 5, 1 3.2]
yām iṣuṃ giriśanta haste | [TS, 4, 5, 1 4.1]
bibharṣy astave | [TS, 4, 5, 1 5.1]
śivāṃ giritra tāṃ kuru mā hiṃsīḥ puruṣaṃ jagat | [TS, 4, 5, 1 5.2]
śivena vacasā tvā giriśācchāvadāmasi | [TS, 4, 5, 1 6.1]
yathā naḥ sarvam ij jagad ayakṣmaṃ sumanā asat | [TS, 4, 5, 1 6.2]
adhyavocad adhivaktā prathamo daivyo bhiṣak | [TS, 4, 5, 1 7.1]
ahīṃś ca sarvāñjambhayant sarvāś ca yātudhānyaḥ | [TS, 4, 5, 1 7.2]
asau yas tāmro aruṇa uta babhruḥ sumaṅgalaḥ | [TS, 4, 5, 1 8.1]
ye cemāṃ rudrā abhito dikṣu | [TS, 4, 5, 1 8.2]
śritāḥ sahasraśo 'vaiṣāṃ heḍa īmahe | [TS, 4, 5, 1 9.1]
asau yo 'vasarpati nīlagrīvo vilohitaḥ | [TS, 4, 5, 1 10.1]
utainaṃ gopā adṛśann adṛśann udahāryaḥ | [TS, 4, 5, 1 10.2]
utainaṃ viśvā bhūtāni sa dṛṣṭo mṛḍayāti naḥ | [TS, 4, 5, 1 10.3]
namo astu nīlagrīvāya sahasrākṣāya mīḍhuṣe | [TS, 4, 5, 1 11.1]
atho ye asya satvāno 'haṃ tebhyo 'karaṃ namaḥ | [TS, 4, 5, 1 11.2]
pra muñca dhanvanas tvam ubhayor ārtniyor jyām | [TS, 4, 5, 1 12.1]
yāś ca te hasta iṣavaḥ | [TS, 4, 5, 1 12.2]
parā tā bhagavo vapa | [TS, 4, 5, 1 13.1]
avatatya dhanus tvaṃ sahasrākṣa śateṣudhe | [TS, 4, 5, 1 14.1]
niśīrya śalyānām mukhā śivo naḥ sumanā bhava | [TS, 4, 5, 1 14.2]
vijyaṃ dhanuḥ kapardino viśalyo bāṇavāṁ uta | [TS, 4, 5, 1 15.1]
aneśann asyeṣava ābhur asya niṣaṅgathiḥ | [TS, 4, 5, 1 15.2]
yā te hetir mīḍhuṣṭama haste babhūva te dhanuḥ | [TS, 4, 5, 1 16.1]
tayāsmān viśvatas tvam ayakṣmayā paribhuja | [TS, 4, 5, 1 16.2]
namas te astv āyudhāyānātatāya dhṛṣṇave | [TS, 4, 5, 1 17.1]
ubhābhyām uta te namo bāhubhyāṃ tava dhanvane | [TS, 4, 5, 1 17.2]
pari te dhanvano hetir asmān vṛṇaktu viśvataḥ | [TS, 4, 5, 1 18.1]
atho ya iṣudhis tavāre asman nidhehi tam | [TS, 4, 5, 1 18.2]
{TS, 4, 5, 2}
namo hiraṇyabāhave senānye diśāṃ ca pataye namaḥ | [TS, 4, 5, 2 1.1]
namo vṛkṣebhyo harikeśebhyaḥ paśūnām pataye namaḥ | [TS, 4, 5, 2 1.2]
namaḥ saspiñjarāya tviṣīmate pathīnām pataye namaḥ | [TS, 4, 5, 2 1.3]
namo babhluśāya vivyādhine 'nnānām pataye namaḥ | [TS, 4, 5, 2 1.4]
namo harikeśāyopavītine puṣṭānām pataye namaḥ | [TS, 4, 5, 2 1.5]
namo bhavasya hetyai jagatām pataye namaḥ | [TS, 4, 5, 2 1.6]
namo rudrāyātatāvine kṣetrāṇām pataye namaḥ | [TS, 4, 5, 2 1.7]
namaḥ sūtāyāhantyāya vanānām pataye namaḥ | [TS, 4, 5, 2 1.8]
namaḥ | [TS, 4, 5, 2 1.9]
rohitāya sthapataye vṛkṣāṇām pataye namaḥ | [TS, 4, 5, 2 2.1]
namo mantriṇe vāṇijāya kakṣāṇām pataye namaḥ | [TS, 4, 5, 2 2.2]
namo bhuvantaye vārivaskṛtāyauṣadhīnām pataye namaḥ | [TS, 4, 5, 2 2.3]
nama uccairghoṣāyākrandayate pattīnām pataye namaḥ | [TS, 4, 5, 2 2.4]
namaḥ kṛtsnavītāya dhāvate satvanām pataye namaḥ | [TS, 4, 5, 2 2.5]
{TS, 5, 1, 1}
sāvitrāṇi juhoti | [TS, 5, 1, 1 1.1]
prasūtyai | [TS, 5, 1, 1 2.1]
caturgṛhītena juhoti | [TS, 5, 1, 1 3.1]
catuṣpādaḥ paśavaḥ | [TS, 5, 1, 1 4.1]
paśūn evāvarunddhe | [TS, 5, 1, 1 5.1]
catasro diśaḥ | [TS, 5, 1, 1 6.1]
dikṣv eva pratitiṣṭhati | [TS, 5, 1, 1 7.1]
chandāṃsi devebhyo 'pākrāman | [TS, 5, 1, 1 8.1]
na vo 'bhāgāni havyaṃ vakṣyāma iti | [TS, 5, 1, 1 9.1]
tebhya etac caturgṛhītam adhārayan puronuvākyāyai yājyāyai devatāyai vaṣaṭkārāya | [TS, 5, 1, 1 10.1]
yac caturgṛhītaṃ juhoti chandāṃsy eva tat prīṇāti | [TS, 5, 1, 1 11.1]
tāny asya prītāni devebhyo havyaṃ vahanti | [TS, 5, 1, 1 12.1]
yaṃ kāmayeta pāpīyānt syād ity ekaikaṃ tasya juhuyāt | [TS, 5, 1, 1 13.1]
āhutībhir evainam apagṛhṇāti pāpīyān bhavati | [TS, 5, 1, 1 14.1]
yaṃ kāmayeta vasīyānt syād iti sarvāṇi tasyānudrutya juhuyāt | [TS, 5, 1, 1 15.1]
āhutyaivainam abhikramayati vasīyān bhavati | [TS, 5, 1, 1 16.1]
atho yajñasyaivaiṣābhikrāntiḥ | [TS, 5, 1, 1 17.1]
eti vā eṣa yajñamukhād ṛddhyā yo 'gner devatāyā eti | [TS, 5, 1, 1 18.1]
aṣṭāv etāni sāvitrāṇi bhavanti | [TS, 5, 1, 1 19.1]
aṣṭākṣarā gāyatrī | [TS, 5, 1, 1 20.1]
gāyatro agniḥ | [TS, 5, 1, 1 21.1]
tenaiva yajñamukhād ṛddhyā agner devatāyai naiti | [TS, 5, 1, 1 22.1]
aṣṭau sāvitrāṇi bhavanty āhutir navamī | [TS, 5, 1, 1 23.1]
trivṛtam eva yajñamukhe viyātayati | [TS, 5, 1, 1 24.1]
yadi kāmayeta chandāṃsi yajñayaśasenārpayeyam ity ṛcam antamāṃ kuryāt | [TS, 5, 1, 1 25.1]
chandāṃsy eva yajñayaśasenārpayati | [TS, 5, 1, 1 26.1]
yadi kāmayeta yajamānaṃ yajñayaśasenārpayeyam iti yajur antamaṃ kuryāt | [TS, 5, 1, 1 27.1]
yajamānam eva yajñayaśasenārpayati | [TS, 5, 1, 1 28.1]
ṛcā stomaṃ samardhayeti āha | [TS, 5, 1, 1 29.1]
samṛddhyai | [TS, 5, 1, 1 30.1]
caturbhir abhrim ādatte | [TS, 5, 1, 1 31.1]
catvāri chandāṃsi | [TS, 5, 1, 1 32.1]
chandobhir eva | [TS, 5, 1, 1 33.1]
devasya tvā savituḥ prasava ity āha | [TS, 5, 1, 1 34.1]
prasūtyai | [TS, 5, 1, 1 35.1]
agnir devebhyo nilāyata | [TS, 5, 1, 1 36.1]
sa veṇum prāviśat | [TS, 5, 1, 1 37.1]
sa etām ūtim anu samacarad yad veṇoḥ suṣiram | [TS, 5, 1, 1 38.1]
suṣirābhrir bhavati | [TS, 5, 1, 1 39.1]
sayonitvāya | [TS, 5, 1, 1 40.1]
sa yatrayatrāvasat tat kṛṣṇam abhavat | [TS, 5, 1, 1 41.1]
kalmāṣī bhavati | [TS, 5, 1, 1 42.1]
rūpasamṛddhyai | [TS, 5, 1, 1 43.1]
ubhayataḥkṣṇūr bhavati | [TS, 5, 1, 1 44.1]
itaś cāmutaś cārkasyāvaruddhyai | [TS, 5, 1, 1 45.1]
vyāmamātrī bhavati | [TS, 5, 1, 1 46.1]
etāvad vai puruṣe vīryam | [TS, 5, 1, 1 47.1]
vīryasaṃmitā | [TS, 5, 1, 1 48.1]
aparimitā bhavati | [TS, 5, 1, 1 49.1]
aparimitasyāvaruddhyai | [TS, 5, 1, 1 50.1]
yo vanaspatīnām phalagrahiḥ sa eṣāṃ vīryāvān | [TS, 5, 1, 1 51.1]
phalagrahir veṇuḥ | [TS, 5, 1, 1 52.1]
vaiṇavī bhavati | [TS, 5, 1, 1 53.1]
vīryasyāvaruddhyai | [TS, 5, 1, 1 54.1]
{TS, 5, 1, 2}
vyṛddhaṃ vā etad yajñasya yad ayajuṣkeṇa kriyate | [TS, 5, 1, 2 1.1]
imām agṛbhṇan raśanām ṛtasyeti | [TS, 5, 1, 2 2.1]
aśvābhidhānīm ādatte | [TS, 5, 1, 2 3.1]
yajuṣkṛtyai | [TS, 5, 1, 2 4.1]
yajñasya samṛddhyai | [TS, 5, 1, 2 5.1]
pratūrtaṃ vājinn ādraveti | [TS, 5, 1, 2 6.1]
aśvam abhidadhāti | [TS, 5, 1, 2 7.1]
rūpam evāsyaitan mahimānaṃ vyācaṣṭe | [TS, 5, 1, 2 8.1]
yuñjāthāṃ rāsabhaṃ yuvam iti gardabham | [TS, 5, 1, 2 9.1]
asaty eva gardabham pratiṣṭhāpayati | [TS, 5, 1, 2 10.1]
tasmād aśvād gardabho 'sattaraḥ | [TS, 5, 1, 2 11.1]
yoge yoge tavastaram iti āha | [TS, 5, 1, 2 12.1]
yoge yoga evainaṃ yuṅkte | [TS, 5, 1, 2 13.1]
vāje vāje havāmaha iti āha | [TS, 5, 1, 2 14.1]
annaṃ vai vājaḥ | [TS, 5, 1, 2 15.1]
annam evāvarunddhe | [TS, 5, 1, 2 16.1]
sakhāya indram ūtaya iti āha | [TS, 5, 1, 2 17.1]
indriyam evāvarunddhe | [TS, 5, 1, 2 18.1]
agnir devebhyo nilāyata | [TS, 5, 1, 2 19.1]
tam prajāpatir anvavindat | [TS, 5, 1, 2 20.1]
prājāpatyo 'śvaḥ | [TS, 5, 1, 2 21.1]
aśvena saṃbharati | [TS, 5, 1, 2 22.1]
anuvittyai | [TS, 5, 1, 2 23.1]
pāpavasyasaṃ vā etat kriyate yac chreyasā ca pāpīyasā ca samānaṃ karma kurvanti | [TS, 5, 1, 2 24.1]
pāpīyān hy aśvād gardabhaḥ | [TS, 5, 1, 2 25.1]
aśvam pūrvaṃ nayanti | [TS, 5, 1, 2 26.1]
pāpavasyasasya vyāvṛttyai | [TS, 5, 1, 2 27.1]
tasmāc chreyāṃsam pāpīyān paścād anveti | [TS, 5, 1, 2 28.1]
bahur vai bhavato bhrātṛvyaḥ | [TS, 5, 1, 2 29.1]
bhavatīva khalu vā eṣa yo 'gnim cinute | [TS, 5, 1, 2 30.1]
vajry aśvaḥ | [TS, 5, 1, 2 31.1]
pratūrvann ehy avakrāmann aśastīr iti āha | [TS, 5, 1, 2 32.1]
vajreṇaiva pāpmānam bhrātṛvyam avakrāmati | [TS, 5, 1, 2 33.1]
rudrasya gāṇapatyād iti āha | [TS, 5, 1, 2 34.1]
raudrā vai paśavaḥ | [TS, 5, 1, 2 35.1]
rudrād eva paśūn niryācyātmane karma kurute | [TS, 5, 1, 2 36.1]
pūṣṇā sayujā saheti āha | [TS, 5, 1, 2 37.1]
pūṣā vā adhvanāṃ saṃnetā | [TS, 5, 1, 2 38.1]
samaṣṭyai | [TS, 5, 1, 2 39.1]
purīṣāyatano vā eṣa yad agniḥ | [TS, 5, 1, 2 40.1]
aṅgiraso vā etam agre devatānāṃ samabharan | [TS, 5, 1, 2 41.1]
pṛthivyāḥ sadhasthād agnim purīṣyam aṅgirasvad acchehīti āha | [TS, 5, 1, 2 42.1]
sāyatanam evainaṃ devatābhiḥ saṃbharati | [TS, 5, 1, 2 43.1]
agnim purīṣyam aṅgirasvad acchema iti āha | [TS, 5, 1, 2 44.1]
yena saṃgacchate vājam evāsya vṛṅkte | [TS, 5, 1, 2 45.1]
prajāpataye pratiprocyāgniḥ saṃbhṛtya iti āhuḥ | [TS, 5, 1, 2 46.1]
iyaṃ vai prajāpatiḥ | [TS, 5, 1, 2 47.1]
tasyā etac chrotraṃ yad valmīkaḥ | [TS, 5, 1, 2 48.1]
agnim purīṣyam aṅgirasvad bhariṣyāma iti valmīkavapām upatiṣṭhate | [TS, 5, 1, 2 49.1]
sākṣād eva prajāpataye pratiprocyāgniṃ saṃbharati | [TS, 5, 1, 2 50.1]
agnim purīṣyam aṅgirasvad bharāma iti āha | [TS, 5, 1, 2 51.1]
yena saṃgacchate vājam evāsya vṛṅkte | [TS, 5, 1, 2 52.1]
anv agnir uṣasām agram akhyad iti āha | [TS, 5, 1, 2 53.1]
anukhyātyai | [TS, 5, 1, 2 54.1]
āgatya vājy adhvana ākramya vājin pṛthivīm iti āha | [TS, 5, 1, 2 55.1]
icchaty evainam pūrvayā vindaty uttarayā | [TS, 5, 1, 2 56.1]
dvābhyām ākramayati | [TS, 5, 1, 2 57.1]
pratiṣṭhityai | [TS, 5, 1, 2 58.1]
anurūpābhyām | [TS, 5, 1, 2 59.1]
tasmād anurūpāḥ paśavaḥ prajāyante | [TS, 5, 1, 2 60.1]
dyaus te pṛṣṭham pṛthivī sadhastham iti āha | [TS, 5, 1, 2 61.1]
ebhyo vā etaṃ lokebhyaḥ prajāpatiḥ samairayat | [TS, 5, 1, 2 62.1]
rūpam evāsyaitan mahimānaṃ vyācaṣṭe | [TS, 5, 1, 2 63.1]
vajrī vā eṣa yad aśvaḥ | [TS, 5, 1, 2 64.1]
dadbhir anyatodadbhyo bhūyāṃ lomabhir ubhayādadbhyaḥ | [TS, 5, 1, 2 65.1]
yaṃ dviṣyāt tam adhaspadaṃ dhyāyet | [TS, 5, 1, 2 66.1]
vajreṇaivainaṃ stṛṇute | [TS, 5, 1, 2 67.1]
{TS, 5, 1, 3}
utkrāmodakramīd iti | [TS, 5, 1, 3 1.1]
dvābhyām utkramayati | [TS, 5, 1, 3 2.1]
pratiṣṭhityai | [TS, 5, 1, 3 3.1]
anurūpābhyām | [TS, 5, 1, 3 4.1]
tasmād anurūpāḥ paśavaḥ prajāyante | [TS, 5, 1, 3 5.1]
apa upasṛjati | [TS, 5, 1, 3 6.1]
yatra vā āpa upagacchanti tad oṣadhayaḥ pratitiṣṭhanti | [TS, 5, 1, 3 7.1]
oṣadhīḥ pratitiṣṭhantīḥ paśavo 'nupratitiṣṭhanti | [TS, 5, 1, 3 8.1]
paśūn yajñaḥ | [TS, 5, 1, 3 9.1]
yajñaṃ yajamānaḥ | [TS, 5, 1, 3 10.1]
yajamānam prajāḥ | [TS, 5, 1, 3 11.1]
tasmād apa upasṛjati | [TS, 5, 1, 3 12.1]
pratiṣṭhityai | [TS, 5, 1, 3 13.1]
yad adhvaryur anagnāv āhutiṃ juhuyād andho 'dhvaryuḥ syād rakṣāṃsi yajñaṃ hanyuḥ | [TS, 5, 1, 3 14.1]
hiraṇyam upāsya juhoti | [TS, 5, 1, 3 15.1]
agnivaty eva juhoti | [TS, 5, 1, 3 16.1]
nāndho 'dhvaryur bhavati na yajñaṃ rakṣāṃsi ghnanti | [TS, 5, 1, 3 17.1]
jigharmy agnim manasā ghṛteneti āha | [TS, 5, 1, 3 18.1]
manasā hi puruṣo yajñam abhigacchati | [TS, 5, 1, 3 19.1]
pratikṣyantam bhuvanāni viśveti āha | [TS, 5, 1, 3 20.1]
sarvaṃ hy eṣa pratyaṅ kṣeti | [TS, 5, 1, 3 21.1]
pṛthuṃ tiraścā vayasā bṛhantam iti āha | [TS, 5, 1, 3 22.1]
alpo hy eṣa jāto mahān bhavati | [TS, 5, 1, 3 23.1]
vyaciṣṭham annaṃ rabhasaṃ vidānam iti āha | [TS, 5, 1, 3 24.1]
annam evāsmai svadayati | [TS, 5, 1, 3 25.1]
sarvam asmai svadate ya evaṃ veda | [TS, 5, 1, 3 26.1]
ā tvā jigharmi vacasā ghṛteneti āha | [TS, 5, 1, 3 27.1]
tasmād yat puruṣo manasābhigacchati tad vācā vadati | [TS, 5, 1, 3 28.1]
arakṣaseti āha | [TS, 5, 1, 3 29.1]
rakṣasām apahatyai | [TS, 5, 1, 3 30.1]
maryaśrī spṛhayadvarṇo agnir iti āha | [TS, 5, 1, 3 31.1]
apacitim evāsmin dadhāti | [TS, 5, 1, 3 32.1]
apacitimān bhavati ya evaṃ veda | [TS, 5, 1, 3 33.1]
manasā tvai tām āptum arhati yām adhvaryur anagnāv āhutiṃ juhoti | [TS, 5, 1, 3 34.1]
manasvatībhyāṃ juhoti | [TS, 5, 1, 3 35.1]
āhutyor āptyai | [TS, 5, 1, 3 36.1]
dvābhyām | [TS, 5, 1, 3 37.1]
pratiṣṭhityai | [TS, 5, 1, 3 38.1]
yajñamukhe yajñamukhe vai kriyamāṇe yajñaṃ rakṣāṃsi jighāṃsanti | [TS, 5, 1, 3 39.1]
etarhi khalu vā etad yajñamukhaṃ yarhy enad āhutir aśnute | [TS, 5, 1, 3 40.1]
parilikhati | [TS, 5, 1, 3 41.1]
rakṣasām apahatyai | [TS, 5, 1, 3 42.1]
tisṛbhiḥ parilikhati | [TS, 5, 1, 3 43.1]
trivṛd vā agniḥ | [TS, 5, 1, 3 44.1]
yāvān evāgnis tasmād rakṣāṃsy apahanti | [TS, 5, 1, 3 45.1]
gāyatriyā parilikhati | [TS, 5, 1, 3 46.1]
tejo vai gāyatrī | [TS, 5, 1, 3 47.1]
tejasaivainam parigṛhṇāti | [TS, 5, 1, 3 48.1]
triṣṭubhā parilikhati | [TS, 5, 1, 3 49.1]
indriyaṃ vai triṣṭup | [TS, 5, 1, 3 50.1]
indriyeṇaivainam parigṛhṇāti | [TS, 5, 1, 3 51.1]
anuṣṭubhā parilikhati | [TS, 5, 1, 3 52.1]
anuṣṭup sarvāṇi chandāṃsi paribhūḥ | [TS, 5, 1, 3 53.1]
paryāptyai | [TS, 5, 1, 3 54.1]
madhyato 'nuṣṭubhā | [TS, 5, 1, 3 55.1]
vāg vā anuṣṭup | [TS, 5, 1, 3 56.1]
tasmān madhyato vācā vadāmaḥ | [TS, 5, 1, 3 57.1]
gāyatriyā prathamayā parilikhaty athānuṣṭubhātha triṣṭubhā | [TS, 5, 1, 3 58.1]
tejo vai gāyatrī | [TS, 5, 1, 3 59.1]
yajño 'nuṣṭup | [TS, 5, 1, 3 60.1]
indriyaṃ triṣṭup | [TS, 5, 1, 3 61.1]
tejasā caivendriyeṇa cobhayato yajñam parigṛhṇāti | [TS, 5, 1, 3 62.1]
{TS, 5, 1, 4}
devasya tvā savituḥ prasava iti khanati | [TS, 5, 1, 4 1.1]
prasūtyai | [TS, 5, 1, 4 2.1]
atho dhūmam evaitena janayati | [TS, 5, 1, 4 3.1]
jyotiṣmantaṃ tvāgne supratīkam iti āha | [TS, 5, 1, 4 4.1]
jyotir evaitena janayati | [TS, 5, 1, 4 5.1]
so 'gnir jātaḥ prajāḥ śucārpayat | [TS, 5, 1, 4 6.1]
taṃ devā ardharcenāśamayan | [TS, 5, 1, 4 7.1]
śivam prajābhyo 'hiṃsantam iti āha | [TS, 5, 1, 4 8.1]
prajābhya evainaṃ śamayati | [TS, 5, 1, 4 9.1]
dvābhyāṃ khanati | [TS, 5, 1, 4 10.1]
pratiṣṭhityai | [TS, 5, 1, 4 11.1]
apām pṛṣṭham asīti puṣkaraparṇam āharati | [TS, 5, 1, 4 12.1]
apāṃ vā etat pṛṣṭhaṃ yat puṣkaraparṇam | [TS, 5, 1, 4 13.1]
rūpeṇaivainad āharati | [TS, 5, 1, 4 14.1]
puṣkaraparṇena saṃbharati | [TS, 5, 1, 4 15.1]
yonir vā agneḥ puṣkaraparṇam | [TS, 5, 1, 4 16.1]
sayonim evāgniṃ saṃbharati | [TS, 5, 1, 4 17.1]
kṛṣṇājinena saṃbharati | [TS, 5, 1, 4 18.1]
yajño vai kṛṣṇājinam | [TS, 5, 1, 4 19.1]
yajñenaiva yajñaṃ saṃbharati | [TS, 5, 1, 4 20.1]
yad grāmyāṇām paśūnāṃ carmaṇā saṃbhared grāmyān paśūñchucārpayet | [TS, 5, 1, 4 21.1]
kṛṣṇājinena saṃbharati | [TS, 5, 1, 4 22.1]
āraṇyān eva paśūñchucārpayati | [TS, 5, 1, 4 23.1]
tasmāt samāvat paśūnām prajāyamānānām āraṇyāḥ paśavaḥ kanīyāṃsaḥ | [TS, 5, 1, 4 24.1]
śucā hy ṛtāḥ | [TS, 5, 1, 4 25.1]
lomataḥ saṃbharati | [TS, 5, 1, 4 26.1]
ato hy asya medhyam | [TS, 5, 1, 4 27.1]
kṛṣṇājinaṃ ca puṣkaraparṇaṃ ca saṃstṛṇāti | [TS, 5, 1, 4 28.1]
iyaṃ vai kṛṣṇājinam | [TS, 5, 1, 4 29.1]
asau puṣkaraparṇam | [TS, 5, 1, 4 30.1]
ābhyām evainam ubhayataḥ parigṛhṇāti | [TS, 5, 1, 4 31.1]
agnir devebhyo nilāyata tam atharvānvapaśyat | [TS, 5, 1, 4 32.1]
atharvā tvā prathamo niramanthad agna iti āha | [TS, 5, 1, 4 33.1]
ya evainam anvapaśyat tenaivainaṃ saṃbharati | [TS, 5, 1, 4 34.1]
tvām agne puṣkarād adhīti āha | [TS, 5, 1, 4 35.1]
puṣkaraparṇe hy enam upaśritam avindat | [TS, 5, 1, 4 36.1]
tam u tvā dadhyaṅṅ ṛṣir iti āha | [TS, 5, 1, 4 37.1]
dadhyaṅ vā ātharvaṇas tejasvy āsīt | [TS, 5, 1, 4 38.1]
teja evāsmin dadhāti | [TS, 5, 1, 4 39.1]
tam u tvā pāthyo vṛṣeti āha | [TS, 5, 1, 4 40.1]
pūrvam evoditam uttareṇābhigṛṇāti | [TS, 5, 1, 4 41.1]
catasṛbhiḥ saṃbharati | [TS, 5, 1, 4 42.1]
catvāri chandāṃsi | [TS, 5, 1, 4 43.1]
chandobhir eva | [TS, 5, 1, 4 44.1]
gāyatrībhir brāhmaṇasya | [TS, 5, 1, 4 45.1]
gāyatro hi brāhmaṇaḥ | [TS, 5, 1, 4 46.1]
triṣṭubbhī rājanyasya | [TS, 5, 1, 4 47.1]
traiṣṭubho hi rājanyaḥ | [TS, 5, 1, 4 48.1]
yaṃ kāmayeta vasīyānt syād iti ubhayībhis tasya saṃbharet | [TS, 5, 1, 4 49.1]
tejaś caivāsmā indriyaṃ ca samīcī dadhāti | [TS, 5, 1, 4 50.1]
aṣṭābhiḥ saṃbharati | [TS, 5, 1, 4 51.1]
aṣṭākṣarā gāyatrī | [TS, 5, 1, 4 52.1]
gāyatro 'gniḥ | [TS, 5, 1, 4 53.1]
yāvān evāgnis taṃ saṃbharati | [TS, 5, 1, 4 54.1]
sīda hotar iti āha | [TS, 5, 1, 4 55.1]
devatā evāsmai saṃsādayati | [TS, 5, 1, 4 56.1]
ni hoteti manuṣyān | [TS, 5, 1, 4 57.1]
saṃsīdasveti vayāṃsi | [TS, 5, 1, 4 58.1]
janiṣvā hi jenyo agre ahnām iti āha | [TS, 5, 1, 4 59.1]
devamanuṣyān evāsmai saṃsannān prajanayati | [TS, 5, 1, 4 60.1]
{TS, 5, 1, 5}
krūram iva vā asyā etat karoti yat khanati | [TS, 5, 1, 5 1.1]
apa upasṛjati | [TS, 5, 1, 5 2.1]
āpo vai śāntāḥ | [TS, 5, 1, 5 3.1]
śāntābhir evāsyai śucaṃ śamayati | [TS, 5, 1, 5 4.1]
saṃ te vāyur mātariśvā dadhātv iti āha | [TS, 5, 1, 5 5.1]
prāṇo vai vāyuḥ | [TS, 5, 1, 5 6.1]
prāṇenaivāsyai prāṇaṃ saṃdadhāti | [TS, 5, 1, 5 7.1]
saṃ te vāyur iti āha | [TS, 5, 1, 5 8.1]
tasmād vāyupracyutā divo vṛṣṭir īrte | [TS, 5, 1, 5 9.1]
tasmai ca devi vaṣaḍ astu tubhyam iti āha | [TS, 5, 1, 5 10.1]
ṣaḍ vā ṛtavaḥ | [TS, 5, 1, 5 11.1]
ṛtuṣv eva vṛṣṭiṃ dadhāti | [TS, 5, 1, 5 12.1]
tasmāt sarvān ṛtūn varṣati | [TS, 5, 1, 5 13.1]
yad vaṣaṭkuryād yātayāmāsya vaṣaṭkāraḥ syāt | [TS, 5, 1, 5 14.1]
yan na vaṣaṭkuryād rakṣāṃsi yajñaṃ hanyuḥ | [TS, 5, 1, 5 15.1]
vaḍ iti āha | [TS, 5, 1, 5 16.1]
parokṣam eva vaṣaṭkaroti | [TS, 5, 1, 5 17.1]
nāsya yātayāmā vaṣaṭkāro bhavati | [TS, 5, 1, 5 18.1]
na yajñaṃ rakṣāṃsi ghnanti | [TS, 5, 1, 5 19.1]
sujāto jyotiṣā saheti | [TS, 5, 1, 5 20.1]
anuṣṭubhopanahyati | [TS, 5, 1, 5 21.1]
anuṣṭup sarvāṇi chandāṃsi | [TS, 5, 1, 5 22.1]
chandāṃsi khalu vā agneḥ priyā tanūḥ | [TS, 5, 1, 5 23.1]
priyayaivainaṃ tanuvā paridadhāti | [TS, 5, 1, 5 24.1]
veduko vāso bhavati ya evaṃ veda | [TS, 5, 1, 5 25.1]
vāruṇo vā agnir upanaddhaḥ | [TS, 5, 1, 5 26.1]
ud u tiṣṭha svadhvarordhva ū ṣu ṇa ūtaya iti | [TS, 5, 1, 5 27.1]
sāvitrībhyām uttiṣṭhati | [TS, 5, 1, 5 28.1]
savitṛprasūta evāsyordhvāṃ varuṇamenim utsṛjati | [TS, 5, 1, 5 29.1]
dvābhyām | [TS, 5, 1, 5 30.1]
pratiṣṭhityai | [TS, 5, 1, 5 31.1]
sa jāto garbho asi rodasyor iti āha | [TS, 5, 1, 5 32.1]
ime vai rodasī | [TS, 5, 1, 5 33.1]
tayor eṣa garbho yad agniḥ | [TS, 5, 1, 5 34.1]
tasmād evam āha | [TS, 5, 1, 5 35.1]
agne cārur vibhṛta oṣadhīṣv iti āha | [TS, 5, 1, 5 36.1]
yadā hy etaṃ vibharanty atha cārutaro bhavati | [TS, 5, 1, 5 37.1]
pra mātṛbhyo adhi kanikradad gā iti āha | [TS, 5, 1, 5 38.1]
oṣadhayo vā asya mātaraḥ | [TS, 5, 1, 5 39.1]
tābhya evainam pracyāvayati | [TS, 5, 1, 5 40.1]
sthiro bhava vīḍvaṅga iti | [TS, 5, 1, 5 41.1]
gardabha āsādayati | [TS, 5, 1, 5 42.1]
saṃnahyaty evainam etayā sthemne | [TS, 5, 1, 5 43.1]
gardabhena saṃbharati | [TS, 5, 1, 5 44.1]
tasmād gardabhaḥ paśūnām bhārabhāritamaḥ | [TS, 5, 1, 5 45.1]
gardabhena saṃbharati | [TS, 5, 1, 5 46.1]
tasmād gardabho 'py anāleśe | [TS, 5, 1, 5 47.1]
aty anyān paśūn medyati | [TS, 5, 1, 5 48.1]
annaṃ hy enenārkaṃ saṃbharanti | [TS, 5, 1, 5 49.1]
gardabhena saṃbharati | [TS, 5, 1, 5 50.1]
tasmād gardabho dviretāḥ san kaniṣṭham paśūnām prajāyate | [TS, 5, 1, 5 51.1]
agnir hy asya yoniṃ nirdahati | [TS, 5, 1, 5 52.1]
prajāsu vā eṣa etarhy ārūḍhaḥ | [TS, 5, 1, 5 53.1]
sa īśvaraḥ prajāḥ śucā pradahaḥ | [TS, 5, 1, 5 54.1]
śivo bhava prajābhya iti āha | [TS, 5, 1, 5 55.1]
prajābhya evainaṃ śamayati | [TS, 5, 1, 5 56.1]
mānuṣībhyas tvam aṅgira iti āha | [TS, 5, 1, 5 57.1]
mānavyo hi prajāḥ | [TS, 5, 1, 5 58.1]
mā dyāvāpṛthivī abhi śūśuco māntarikṣam mā vanaspatīn iti āha | [TS, 5, 1, 5 59.1]
ebhya evainaṃ lokebhyaḥ śamayati | [TS, 5, 1, 5 60.1]
praitu vājī kanikradad iti āha | [TS, 5, 1, 5 61.1]
vājī hy eṣa | [TS, 5, 1, 5 62.1]
nānadad rāsabhaḥ patveti āha | [TS, 5, 1, 5 63.1]
rāsabha iti | [TS, 5, 1, 5 64.1]
hy etam ṛṣayo 'vadan | [TS, 5, 1, 5 65.1]
bharann agnim purīṣyam iti āha | [TS, 5, 1, 5 66.1]
agniṃ hy eṣa bharati | [TS, 5, 1, 5 67.1]
mā pādy āyuṣaḥ pureti āha | [TS, 5, 1, 5 68.1]
āyur evāsmin dadhāti | [TS, 5, 1, 5 69.1]
tasmād gardabhaḥ sarvam āyur eti | [TS, 5, 1, 5 70.1]
tasmād gardabhe purāyuṣaḥ pramīte bibhyati | [TS, 5, 1, 5 71.1]
vṛṣāgniṃ vṛṣaṇam bharann iti āha | [TS, 5, 1, 5 72.1]
vṛṣā hy eṣa | [TS, 5, 1, 5 73.1]
vṛṣāgniḥ | [TS, 5, 1, 5 74.1]
apāṃ garbhaṃ samudriyam iti āha | [TS, 5, 1, 5 75.1]
apāṃ hy eṣa garbho yad agniḥ | [TS, 5, 1, 5 76.1]
agna āyāhi vītaya iti | [TS, 5, 1, 5 77.1]
vā imau lokau vyaitām | [TS, 5, 1, 5 78.1]
agna āyāhi vītaya iti yad āha anayor lokayor vītyai | [TS, 5, 1, 5 79.1]
pracyuto vā eṣa āyatanād agataḥ pratiṣṭhām | [TS, 5, 1, 5 80.1]
sa etarhy adhvaryuṃ ca yajamānaṃ ca dhyāyati | [TS, 5, 1, 5 81.1]
ṛtaṃ satyam iti āha | [TS, 5, 1, 5 82.1]
iyaṃ vā ṛtam | [TS, 5, 1, 5 83.1]
asau satyam | [TS, 5, 1, 5 84.1]
anayor evainam pratiṣṭhāpayati | [TS, 5, 1, 5 85.1]
nārtim ārcchaty adhvaryuḥ | [TS, 5, 1, 5 86.1]
na yajamānaḥ | [TS, 5, 1, 5 87.1]
varuṇo vā eṣa yajamānam abhyaiti yad agnir upanaddhaḥ | [TS, 5, 1, 5 88.1]
oṣadhayaḥ prati gṛhṇītāgnim etam iti āha | [TS, 5, 1, 5 89.1]
śāntyai | [TS, 5, 1, 5 90.1]
vyasyan viśvā amatīr arātīr iti āha | [TS, 5, 1, 5 91.1]
rakṣasām apahatyai | [TS, 5, 1, 5 92.1]
niṣīdan no apa durmatiṃ hanad iti āha | [TS, 5, 1, 5 93.1]
pratiṣṭhityai | [TS, 5, 1, 5 94.1]
oṣadhayaḥ prati modadhvam enam iti āha | [TS, 5, 1, 5 95.1]
oṣadhayo vā agner bhāgadheyam | [TS, 5, 1, 5 96.1]
tābhir evainaṃ samardhayati | [TS, 5, 1, 5 97.1]
puṣpāvatīḥ supippalā iti āha | [TS, 5, 1, 5 98.1]
tasmād oṣadhayaḥ phalaṃ gṛhṇanti | [TS, 5, 1, 5 99.1]
ayaṃ vo garbha ṛtviyaḥ pratnaṃ sadhastham āsadad iti āha | [TS, 5, 1, 5 100.1]
yābhya evainam pracyāvayati tāsv evainam pratiṣṭhāpayati | [TS, 5, 1, 5 101.1]
dvābhyām upāvaharati | [TS, 5, 1, 5 102.1]
pratiṣṭhityai | [TS, 5, 1, 5 103.1]
{TS, 5, 1, 6}
vāruṇo vā agnir upanaddhaḥ | [TS, 5, 1, 6 1.1]
vi pājaseti visraṃsayati | [TS, 5, 1, 6 2.1]
savitṛprasūta evāsya viṣūcīṃ varuṇameniṃ visṛjati | [TS, 5, 1, 6 3.1]
apa upasṛjati | [TS, 5, 1, 6 4.1]
āpo vai śāntāḥ | [TS, 5, 1, 6 5.1]
śāntābhir evāsya śucaṃ śamayati | [TS, 5, 1, 6 6.1]
tisṛbhir upasṛjati | [TS, 5, 1, 6 7.1]
trivṛd vā agniḥ | [TS, 5, 1, 6 8.1]
yāvān evāgnis tasya śucaṃ śamayati | [TS, 5, 1, 6 9.1]
mitraḥ saṃsṛjya pṛthivīm iti āha | [TS, 5, 1, 6 10.1]
mitro vai śivo devānām | [TS, 5, 1, 6 11.1]
tenaivainaṃ saṃsṛjati | [TS, 5, 1, 6 12.1]
śāntyai | [TS, 5, 1, 6 13.1]
yad grāmyāṇām pātrāṇāṃ kapālaiḥ saṃsṛjed grāmyāṇi pātrāṇi śucārpayet | [TS, 5, 1, 6 14.1]
armakapālaiḥ saṃsṛjati | [TS, 5, 1, 6 15.1]
etāni vā anupajīvanīyāni | [TS, 5, 1, 6 16.1]
tāny eva śucārpayati | [TS, 5, 1, 6 17.1]
śarkarābhiḥ saṃsṛjati | [TS, 5, 1, 6 18.1]
dhṛtyai | [TS, 5, 1, 6 19.1]
atho śaṃtvāya | [TS, 5, 1, 6 20.1]
ajalomaiḥ saṃsṛjati | [TS, 5, 1, 6 21.1]
eṣā vā agneḥ priyā tanūr yad ajā | [TS, 5, 1, 6 22.1]
priyayaivainaṃ tanuvā saṃsṛjati | [TS, 5, 1, 6 23.1]
atho tejasā | [TS, 5, 1, 6 24.1]
kṛṣṇājinasya lomabhiḥ saṃsṛjati | [TS, 5, 1, 6 25.1]
yajño vai kṛṣṇājinam | [TS, 5, 1, 6 26.1]
yajñenaiva yajñaṃ saṃsṛjati | [TS, 5, 1, 6 27.1]
rudrāḥ saṃbhṛtya pṛthivīm iti | [TS, 5, 1, 6 28.1]
āha | [TS, 5, 1, 6 29.1]
etā vā etaṃ devatā agre samabharan | [TS, 5, 1, 6 30.1]
tābhir evainaṃ saṃbharati | [TS, 5, 1, 6 31.1]
makhasya śiro 'sīti āha | [TS, 5, 1, 6 32.1]
yajño vai makhaḥ | [TS, 5, 1, 6 33.1]
tasyaitac chiro yad ukhā | [TS, 5, 1, 6 34.1]
tasmād evam āha | [TS, 5, 1, 6 35.1]
yajñasya pade stha iti āha | [TS, 5, 1, 6 36.1]
yajñasya hy ete pade | [TS, 5, 1, 6 37.1]
atho pratiṣṭhityai | [TS, 5, 1, 6 38.1]
prānyābhir yacchati anv anyair mantrayate | [TS, 5, 1, 6 39.1]
mithunatvāya | [TS, 5, 1, 6 40.1]
tryuddhiṃ karoti | [TS, 5, 1, 6 41.1]
traya ime lokāḥ | [TS, 5, 1, 6 42.1]
eṣāṃ lokānām āptyai | [TS, 5, 1, 6 43.1]
chandobhiḥ karoti | [TS, 5, 1, 6 44.1]
vīryaṃ vai chandāṃsi | [TS, 5, 1, 6 45.1]
vīryeṇaivaināṃ karoti | [TS, 5, 1, 6 46.1]
yajuṣā bilaṃ karoti | [TS, 5, 1, 6 47.1]
vyāvṛttyai | [TS, 5, 1, 6 48.1]
iyatīṃ karoti | [TS, 5, 1, 6 49.1]
prajāpatinā yajñamukhena saṃmitām | [TS, 5, 1, 6 50.1]
dvistanāṃ karoti | [TS, 5, 1, 6 51.1]
dyāvāpṛthivyor dohāya | [TS, 5, 1, 6 52.1]
catustanāṃ karoti | [TS, 5, 1, 6 53.1]
paśūnāṃ dohāya | [TS, 5, 1, 6 54.1]
aṣṭāstanāṃ karoti | [TS, 5, 1, 6 55.1]
chandasāṃ dohāya | [TS, 5, 1, 6 56.1]
navāśrim abhicarataḥ kuryāt | [TS, 5, 1, 6 57.1]
trivṛtam eva vajraṃ saṃbhṛtya bhrātṛvyāya praharati | [TS, 5, 1, 6 58.1]
stṛtyai | [TS, 5, 1, 6 59.1]
kṛtvāya sā mahīm ukhām iti nidadhāti | [TS, 5, 1, 6 60.1]
devatāsv evainām pratiṣṭhāpayati | [TS, 5, 1, 6 61.1]
{TS, 5, 1, 7}
saptabhir dhūpayati | [TS, 5, 1, 7 1.1]
sapta vai śīrṣaṇyāḥ prāṇāḥ | [TS, 5, 1, 7 2.1]
śira etad yajñasya yad ukhā | [TS, 5, 1, 7 3.1]
śīrṣann eva yajñasya prāṇān dadhāti | [TS, 5, 1, 7 4.1]
tasmāt sapta śīrṣan prāṇāḥ | [TS, 5, 1, 7 5.1]
aśvaśakena dhūpayati | [TS, 5, 1, 7 6.1]
prājāpatyo vā aśvaḥ | [TS, 5, 1, 7 7.1]
sayonitvāya | [TS, 5, 1, 7 8.1]
aditis tveti āha | [TS, 5, 1, 7 9.1]
iyaṃ vā aditiḥ | [TS, 5, 1, 7 10.1]
adityaivādityāṃ khanati | [TS, 5, 1, 7 11.1]
asyā akrūraṃkārāya | [TS, 5, 1, 7 12.1]
na hi svaḥ svaṃ hinasti | [TS, 5, 1, 7 13.1]
devānāṃ tvā patnīr iti āha | [TS, 5, 1, 7 14.1]
devānāṃ vā etām patnayo 'gre 'kurvan | [TS, 5, 1, 7 15.1]
tābhir evaināṃ dadhāti | [TS, 5, 1, 7 16.1]
dhiṣaṇās tveti āha | [TS, 5, 1, 7 17.1]
vidyā vai dhiṣaṇāḥ | [TS, 5, 1, 7 18.1]
vidyābhir evainām abhīnddhe | [TS, 5, 1, 7 19.1]
gnās tveti āha | [TS, 5, 1, 7 20.1]
chandāṃsi vai gnāḥ | [TS, 5, 1, 7 21.1]
chandobhir evaināṃ śrapayati | [TS, 5, 1, 7 22.1]
varūtrayas tveti āha | [TS, 5, 1, 7 23.1]
hotrā vai varūtrayaḥ | [TS, 5, 1, 7 24.1]
hotrābhir evainām pacati | [TS, 5, 1, 7 25.1]
janayas tveti āha | [TS, 5, 1, 7 26.1]
devānāṃ vai patnīr janayaḥ | [TS, 5, 1, 7 27.1]
tābhir evainām pacati | [TS, 5, 1, 7 28.1]
ṣaḍbhiḥ pacati | [TS, 5, 1, 7 29.1]
ṣaḍ vā ṛtavaḥ | [TS, 5, 1, 7 30.1]
ṛtubhir evainām pacati | [TS, 5, 1, 7 31.1]
dviḥ pacantv iti āha | [TS, 5, 1, 7 32.1]
tasmād dviḥ saṃvatsarasya sasyam pacyate | [TS, 5, 1, 7 33.1]
vāruṇy ukhābhīddhā | [TS, 5, 1, 7 34.1]
maitriyopaiti | [TS, 5, 1, 7 35.1]
śāntyai | [TS, 5, 1, 7 36.1]
devas tvā savitodvapatv iti āha | [TS, 5, 1, 7 37.1]
savitṛprasūta evainām brahmaṇā devatābhir udvapati | [TS, 5, 1, 7 38.1]
apadyamānā pṛthivy āśā diśa āpṛṇeti āha | [TS, 5, 1, 7 39.1]
tasmād agniḥ sarvā diśo 'nuvibhāti | [TS, 5, 1, 7 40.1]
uttiṣṭha bṛhatī bhavordhvā tiṣṭha dhruvā tvam iti āha | [TS, 5, 1, 7 41.1]
pratiṣṭhityai | [TS, 5, 1, 7 42.1]
asuryam pātram anāchṛṇṇam | [TS, 5, 1, 7 43.1]
ācchṛṇatti | [TS, 5, 1, 7 44.1]
devatrākaḥ | [TS, 5, 1, 7 45.1]
ajakṣīreṇācchṛṇatti | [TS, 5, 1, 7 46.1]
paramaṃ vā etat payo yad ajakṣīram | [TS, 5, 1, 7 47.1]
parameṇaivainam payasācchṛṇatti | [TS, 5, 1, 7 48.1]
yajuṣā | [TS, 5, 1, 7 49.1]
vyāvṛttyai | [TS, 5, 1, 7 50.1]
chandobhir ācchṛṇatti | [TS, 5, 1, 7 51.1]
chandobhir vā eṣā kriyate | [TS, 5, 1, 7 52.1]
chandobhir eva chandāṃsy ācchṛṇatti | [TS, 5, 1, 7 53.1]
{TS, 5, 1, 8}
ekaviṃśatyā māṣaiḥ puruṣaśīrṣam acchaiti | [TS, 5, 1, 8 1.1]
amedhyā vai māṣā amedhyam puruṣaśīrṣam | [TS, 5, 1, 8 2.1]
amedhyair evāsyāmedhyaṃ niravadāya medhyaṃ kṛtvāharati | [TS, 5, 1, 8 3.1]
ekaviṃśatir bhavanti | [TS, 5, 1, 8 4.1]
ekaviṃśo vai puruṣaḥ | [TS, 5, 1, 8 5.1]
puruṣasyāptyai | [TS, 5, 1, 8 6.1]
vyṛddhaṃ vā etat prāṇair amedhyaṃ yat puruṣaśīrṣam | [TS, 5, 1, 8 7.1]
saptadhā vitṛṇṇāṃ valmīkavapām pratinidadhāti | [TS, 5, 1, 8 8.1]
sapta vai śīrṣaṇyāḥ prāṇāḥ | [TS, 5, 1, 8 9.1]
prāṇair evainat samardhayati | [TS, 5, 1, 8 10.1]
medhyatvāya | [TS, 5, 1, 8 11.1]
yāvanto vai mṛtyubandhavas teṣāṃ yama ādhipatyam parīyāya | [TS, 5, 1, 8 12.1]
yamagāthābhiḥ parigāyati | [TS, 5, 1, 8 13.1]
yamād evainad vṛṅkte | [TS, 5, 1, 8 14.1]
tisṛbhiḥ parigāyati | [TS, 5, 1, 8 15.1]
traya ime lokāḥ | [TS, 5, 1, 8 16.1]
ebhya evainal lokebhyo vṛṅkte | [TS, 5, 1, 8 17.1]
tasmād gāyate na deyam | [TS, 5, 1, 8 18.1]
gāthā hi tad vṛṅkte | [TS, 5, 1, 8 19.1]
agnibhyaḥ paśūn ālabhate | [TS, 5, 1, 8 20.1]
kāmā vā agnayaḥ | [TS, 5, 1, 8 21.1]
kāmān evāvarunddhe | [TS, 5, 1, 8 22.1]
yat paśūn nālabhetānavaruddhā asya paśavaḥ syuḥ | [TS, 5, 1, 8 23.1]
yat paryagnikṛtān utsṛjed yajñaveśasaṃ kuryāt | [TS, 5, 1, 8 24.1]
yat saṃsthāpayed yātayāmāni śīrṣāṇi syuḥ | [TS, 5, 1, 8 25.1]
yat paśūn ālabhate tenaiva paśūn avarunddhe | [TS, 5, 1, 8 26.1]
yat paryagnikṛtān utsṛjati śīrṣṇām ayātayāmatvāya | [TS, 5, 1, 8 27.1]
prājāpatyena saṃsthāpayati | [TS, 5, 1, 8 28.1]
yajño vai prajāpatiḥ | [TS, 5, 1, 8 29.1]
yajña eva yajñam pratiṣṭhāpayati | [TS, 5, 1, 8 30.1]
prajāpatiḥ prajā asṛjata | [TS, 5, 1, 8 31.1]
sa riricāno 'manyata | [TS, 5, 1, 8 32.1]
sa etā āprīr apaśyat | [TS, 5, 1, 8 33.1]
tābhir vai sa mukhata ātmānam āprīṇīta | [TS, 5, 1, 8 34.1]
yad etā āpriyo bhavanti yajño vai prajāpatiḥ | [TS, 5, 1, 8 35.1]
yajñam evaitābhir mukhata āprīṇāti | [TS, 5, 1, 8 36.1]
aparimitacchandaso bhavanti | [TS, 5, 1, 8 37.1]
aparimitaḥ prajāpatiḥ | [TS, 5, 1, 8 38.1]
prajāpater āptyai | [TS, 5, 1, 8 39.1]
ūnātiriktā mithunāḥ | [TS, 5, 1, 8 40.1]
prajātyai | [TS, 5, 1, 8 41.1]
lomaśaṃ vai nāmaitac chandaḥ prajāpateḥ | [TS, 5, 1, 8 42.1]
paśavo lomaśāḥ | [TS, 5, 1, 8 43.1]
paśūn evāvarunddhe | [TS, 5, 1, 8 44.1]
sarvāṇi vā etā rūpāṇi | [TS, 5, 1, 8 45.1]
sarvāṇi rūpāṇy agnau citye kriyante | [TS, 5, 1, 8 46.1]
tasmād etā agneś cityasya bhavanti | [TS, 5, 1, 8 47.1]
ekaviṃśatiṃ sāmidhenīr anvāha | [TS, 5, 1, 8 48.1]
rug vā ekaviṃśaḥ | [TS, 5, 1, 8 49.1]
rucam eva gacchati | [TS, 5, 1, 8 50.1]
atho pratiṣṭhām eva | [TS, 5, 1, 8 51.1]
pratiṣṭhā hy ekaviṃśaḥ | [TS, 5, 1, 8 52.1]
caturviṃśatim anvāha | [TS, 5, 1, 8 53.1]
caturviṃśatir ardhamāsāḥ saṃvatsaraḥ | [TS, 5, 1, 8 54.1]
saṃvatsaro 'gnir vaiśvānaraḥ | [TS, 5, 1, 8 55.1]
sākṣād eva vaiśvānaram avarunddhe | [TS, 5, 1, 8 56.1]
parācīr anvāha | [TS, 5, 1, 8 57.1]
parāṅ iva hi suvargo lokaḥ | [TS, 5, 1, 8 58.1]
samās tvāgna ṛtavo vardhayantv iti āha | [TS, 5, 1, 8 59.1]
samābhir evāgniṃ vardhayati | [TS, 5, 1, 8 60.1]
ṛtubhiḥ saṃvatsaram | [TS, 5, 1, 8 61.1]
viśvā ābhāhi pradiśaḥ pṛthivyā iti āha | [TS, 5, 1, 8 62.1]
tasmād agniḥ sarvā diśo 'nuvibhāti | [TS, 5, 1, 8 63.1]
praty auhatām aśvinā mṛtyum asmād iti āha | [TS, 5, 1, 8 64.1]
mṛtyum evāsmād apanudati | [TS, 5, 1, 8 65.1]
ud vayaṃ tamasas parīti āha | [TS, 5, 1, 8 66.1]
pāpmā vai tamaḥ | [TS, 5, 1, 8 67.1]
pāpmānam evāsmād apahanti | [TS, 5, 1, 8 68.1]
aganma jyotir uttamam iti āha | [TS, 5, 1, 8 69.1]
asau vā ādityo jyotir uttamam | [TS, 5, 1, 8 70.1]
ādityasyaiva sāyujyaṃ gacchati | [TS, 5, 1, 8 71.1]
na saṃvatsaras tiṣṭhati nāsya śrīs tiṣṭhati yasyaitāḥ kriyante | [TS, 5, 1, 8 72.1]
jyotiṣmatīm uttamām anvāha | [TS, 5, 1, 8 73.1]
jyotir evāsmā upariṣṭād dadhāti | [TS, 5, 1, 8 74.1]
suvargasya lokasyānukhyātyai | [TS, 5, 1, 8 75.1]
{TS, 5, 1, 9}
ṣaḍbhir dīkṣayati | [TS, 5, 1, 9 1.1]
ṣaḍ vā ṛtavaḥ | [TS, 5, 1, 9 2.1]
ṛtubhir evainaṃ dīkṣayati | [TS, 5, 1, 9 3.1]
saptabhir dīkṣayati | [TS, 5, 1, 9 4.1]
sapta chandāṃsi | [TS, 5, 1, 9 5.1]
chandobhir evainaṃ dīkṣayati | [TS, 5, 1, 9 6.1]
viśve devasya netur iti anuṣṭubhottamayā juhoti | [TS, 5, 1, 9 7.1]
vāg vā anuṣṭup | [TS, 5, 1, 9 8.1]
tasmāt prāṇānāṃ vāg uttamā | [TS, 5, 1, 9 9.1]
ekasmād akṣarād anāptam prathamam padam | [TS, 5, 1, 9 10.1]
tasmād yad vāco 'nāptaṃ tan manuṣyā upajīvanti | [TS, 5, 1, 9 11.1]
pūrṇayā juhoti | [TS, 5, 1, 9 12.1]
pūrṇa iva hi prajāpatiḥ | [TS, 5, 1, 9 13.1]
prajāpater āptyai | [TS, 5, 1, 9 14.1]
nyūnayā juhoti | [TS, 5, 1, 9 15.1]
nyūnāddhi prajāpatiḥ prajā asṛjata | [TS, 5, 1, 9 16.1]
prajānāṃ sṛṣṭyai | [TS, 5, 1, 9 17.1]
yad arciṣi pravṛñjyād bhūtam avarundhīta | [TS, 5, 1, 9 18.1]
yad aṅgāreṣu bhaviṣyat | [TS, 5, 1, 9 19.1]
aṅgāreṣu pravṛṇakti | [TS, 5, 1, 9 20.1]
bhaviṣyad evāvarunddhe | [TS, 5, 1, 9 21.1]
bhaviṣyaddhi bhūyo bhūtāt | [TS, 5, 1, 9 22.1]
dvābhyām pravṛṇakti | [TS, 5, 1, 9 23.1]
dvipād yajamānaḥ | [TS, 5, 1, 9 24.1]
pratiṣṭhityai | [TS, 5, 1, 9 25.1]
brahmaṇā vā eṣā yajuṣā saṃbhṛtā yad ukhā | [TS, 5, 1, 9 26.1]
sā yad bhidyetārtim ārchet yajamāno hanyetāsya yajñaḥ | [TS, 5, 1, 9 27.1]
mitraitām ukhāṃ tapeti āha | [TS, 5, 1, 9 28.1]
brahma vai mitraḥ | [TS, 5, 1, 9 29.1]
brahmann evainām pratiṣṭhāpayati | [TS, 5, 1, 9 30.1]
nārtim ārcchati yajamāno nāsya yajño hanyate | [TS, 5, 1, 9 31.1]
yadi bhidyeta tair eva kapālaiḥ saṃsṛjet | [TS, 5, 1, 9 32.1]
saiva tataḥ prāyaścittiḥ | [TS, 5, 1, 9 33.1]
yo gataśrīḥ syān mathitvā tasyāvadadhyāt | [TS, 5, 1, 9 34.1]
bhūto vā eṣa | [TS, 5, 1, 9 35.1]
sa svāṃ devatām upaiti | [TS, 5, 1, 9 36.1]
yo bhūtikāmaḥ syād ya ukhāyai sambhavet sa eva tasya syāt | [TS, 5, 1, 9 37.1]
ato hy eṣa sambhavati | [TS, 5, 1, 9 38.1]
eṣa vai svayambhūr nāma | [TS, 5, 1, 9 39.1]
bhavaty eva | [TS, 5, 1, 9 40.1]
yaṃ kāmayeta bhrātṛvyam asmai janayeyam ity anyatas tasyāhṛtyāvadadhyāt | [TS, 5, 1, 9 41.1]
sākṣād evāsmai bhrātṛvyaṃ janayati | [TS, 5, 1, 9 42.1]
ambarīṣād annakāmasyāvadadhyāt | [TS, 5, 1, 9 43.1]
ambarīṣe vā annam bhriyate | [TS, 5, 1, 9 44.1]
sayony evānnam avarunddhe | [TS, 5, 1, 9 45.1]
muñjān avadadhāti | [TS, 5, 1, 9 46.1]
ūrg vai muñjāḥ | [TS, 5, 1, 9 47.1]
ūrjam evāsmā apidadhāti | [TS, 5, 1, 9 48.1]
agnir devebhyo nilāyata | [TS, 5, 1, 9 49.1]
sa krumukam prāviśat | [TS, 5, 1, 9 50.1]
krumukam avadadhāti | [TS, 5, 1, 9 51.1]
yad evāsya tatra nyaktaṃ tad evāvarunddhe | [TS, 5, 1, 9 52.1]
ājyena saṃyauti | [TS, 5, 1, 9 53.1]
etad vā agneḥ priyaṃ dhāma yad ājyam | [TS, 5, 1, 9 54.1]
priyeṇaivainaṃ dhāmnā samardhayaty atho tejasā | [TS, 5, 1, 9 55.1]
vaikaṃkatīm ādadhāti | [TS, 5, 1, 9 56.1]
bhā evāvarunddhe | [TS, 5, 1, 9 57.1]
śamīmayīm ādadhāti | [TS, 5, 1, 9 58.1]
śāntyai | [TS, 5, 1, 9 59.1]
sīda tvam mātur asyā upastha iti tisṛbhir jātam upatiṣṭhate | [TS, 5, 1, 9 60.1]
traya ime lokāḥ | [TS, 5, 1, 9 61.1]
eṣv eva lokeṣv āvidaṃ gacchati | [TS, 5, 1, 9 62.1]
atho prāṇān evātman dhatte | [TS, 5, 1, 9 63.1]
{TS, 5, 1, 10}
na ha sma vai purāgnir aparaśuvṛkṇaṃ dahati | [TS, 5, 1, 10 1.1]
tad asmai prayoga evarṣir asvadayat | [TS, 5, 1, 10 2.1]
yad agne yāni kāni ceti samidham ādadhāti | [TS, 5, 1, 10 3.1]
aparaśuvṛkṇam evāsmai svadayati | [TS, 5, 1, 10 4.1]
sarvam asmai svadate ya evaṃ veda | [TS, 5, 1, 10 5.1]
audumbarīm ādadhāti | [TS, 5, 1, 10 6.1]
ūrg vā udumbaraḥ | [TS, 5, 1, 10 7.1]
ūrjam evāsmā apidadhāti | [TS, 5, 1, 10 8.1]
prajāpatir agnim asṛjata | [TS, 5, 1, 10 9.1]
taṃ sṛṣṭaṃ rakṣāṃsy ajighāṃsan | [TS, 5, 1, 10 10.1]
sa etad rākṣoghnam apaśyat | [TS, 5, 1, 10 11.1]
tena vai sa rakṣāṃsy apāhata | [TS, 5, 1, 10 12.1]
yad rākṣoghnam bhavati agner eva tena jātād rakṣāṃsy apahanti | [TS, 5, 1, 10 13.1]
āśvatthīm ādadhāti | [TS, 5, 1, 10 14.1]
aśvattho vai vanaspatīnāṃ sapatnasāhaḥ | [TS, 5, 1, 10 15.1]
vijityai | [TS, 5, 1, 10 16.1]
vaikaṅkatīm ādadhāti | [TS, 5, 1, 10 17.1]
bhā evāvarunddhe | [TS, 5, 1, 10 18.1]
śamīmayīm ādadhāti | [TS, 5, 1, 10 19.1]
śāntyai | [TS, 5, 1, 10 20.1]
saṃśitam me brahmod eṣām bāhū atiram iti uttame audumbarī vācayati | [TS, 5, 1, 10 21.1]
brahmaṇaiva kṣatraṃ saṃśyati | [TS, 5, 1, 10 22.1]
kṣatreṇa brahma | [TS, 5, 1, 10 23.1]
tasmād brāhmaṇo rājanyavān aty anyam brāhmaṇam | [TS, 5, 1, 10 24.1]
tasmād rājanyo brāhmaṇavān aty anyaṃ rājanyam | [TS, 5, 1, 10 25.1]
mṛtyur vā eṣa yad agniḥ | [TS, 5, 1, 10 26.1]
amṛtaṃ hiraṇyam | [TS, 5, 1, 10 27.1]
rukmam antaram pratimuñcate | [TS, 5, 1, 10 28.1]
amṛtam eva mṛtyor antardhatte | [TS, 5, 1, 10 29.1]
ekaviṃśatinirbādho bhavati | [TS, 5, 1, 10 30.1]
ekaviṃśatir vai devalokā dvādaśa māsāḥ pañcartavas traya ime lokā asāv āditya ekaviṃśaḥ | [TS, 5, 1, 10 31.1]
etāvanto vai devalokāḥ | [TS, 5, 1, 10 32.1]
tebhya eva bhrātṛvyam antareti | [TS, 5, 1, 10 33.1]
nirbādhair vai devā asurān nirbādhe 'kurvata | [TS, 5, 1, 10 34.1]
tan nirbādhānāṃ nirbādhatvam | [TS, 5, 1, 10 35.1]
nirbādhī bhavati | [TS, 5, 1, 10 36.1]
bhrātṛvyān eva nirbādhe kurute | [TS, 5, 1, 10 37.1]
sāvitriyā pratimuñcate | [TS, 5, 1, 10 38.1]
prasūtyai | [TS, 5, 1, 10 39.1]
naktoṣāseti uttarayā | [TS, 5, 1, 10 40.1]
ahorātrābhyām evainam udyacchate | [TS, 5, 1, 10 41.1]
devā agniṃ dhārayan draviṇodā iti āha | [TS, 5, 1, 10 42.1]
prāṇā vai devā draviṇodāḥ | [TS, 5, 1, 10 43.1]
ahorātrābhyām evainam udyatya prāṇair dādhāra | [TS, 5, 1, 10 44.1]
āsīnaḥ pratimuñcate | [TS, 5, 1, 10 45.1]
tasmād āsīnāḥ prajāḥ prajāyante | [TS, 5, 1, 10 46.1]
kṛṣṇājinam uttaram | [TS, 5, 1, 10 47.1]
tejo vai hiraṇyam | [TS, 5, 1, 10 48.1]
brahma kṛṣṇājinam | [TS, 5, 1, 10 49.1]
tejasā caivainam brahmaṇā cobhayataḥ parigṛhṇāti | [TS, 5, 1, 10 50.1]
ṣaḍudyāmaṃ śikyam bhavati | [TS, 5, 1, 10 51.1]
ṣaḍ vā ṛtavaḥ | [TS, 5, 1, 10 52.1]
ṛtubhir evainam udyacchate | [TS, 5, 1, 10 53.1]
yad dvādaśodyāmam saṃvatsareṇaiva | [TS, 5, 1, 10 54.1]
mauñjam bhavati | [TS, 5, 1, 10 55.1]
ūrg vai muñjāḥ | [TS, 5, 1, 10 56.1]
ūrjaivainaṃ samardhayati | [TS, 5, 1, 10 57.1]
suparṇo 'si garutmān iti avekṣate | [TS, 5, 1, 10 58.1]
rūpam evāsyaitan mahimānaṃ vyācaṣṭe | [TS, 5, 1, 10 59.1]
divaṃ gaccha suvaḥ pateti āha | [TS, 5, 1, 10 60.1]
suvargam evainaṃ lokaṃ gamayati | [TS, 5, 1, 10 61.1]
{TS, 5, 1, 11}
samiddho añjan kṛdaram matīnāṃ ghṛtam agne madhumat pinvamānaḥ | [TS, 5, 1, 11 1.1]
vājī vahan vājinaṃ jātavedo devānāṃ vakṣi priyam ā sadhastham | [TS, 5, 1, 11 1.2]
ghṛtenāñjant sam patho devayānān prajānan vājy apy etu devān | [TS, 5, 1, 11 2.1]
anu tvā sapte pradiśaḥ sacantāṃ svadhām asmai yajamānāya dhehi | [TS, 5, 1, 11 2.2]
īḍyaś cāsi vandyaś ca vājinn āśuś cāsi medhyaś ca sapte | [TS, 5, 1, 11 3.1]
agniṣ ṭvā devair vasubhiḥ sajoṣāḥ prītaṃ vahniṃ vahatu jātavedāḥ | [TS, 5, 1, 11 3.2]
stīrṇam barhiḥ suṣṭarīmā juṣāṇoru pṛthu prathamānam pṛthivyām | [TS, 5, 1, 11 4.1]
devebhir yuktam aditiḥ sajoṣāḥ syonaṃ kṛṇvānā suvite dadhātu | [TS, 5, 1, 11 4.2]
etā u vaḥ subhagā viśvarūpā vi pakṣobhiḥ śrayamāṇā ud ātaiḥ | [TS, 5, 1, 11 5.1]
ṛṣvāḥ satīḥ kavaṣaḥ śumbhamānā dvāro devīḥ suprāyaṇā bhavantu | [TS, 5, 1, 11 5.2]
antarā mitrāvaruṇā carantī mukhaṃ yajñānām abhi saṃvidāne | [TS, 5, 1, 11 6.1]
uṣāsā vāṃ suhiraṇye suśilpe ṛtasya yonāv iha sādayāmi | [TS, 5, 1, 11 6.2]
prathamā vāṃ sarathinā suvarṇā devau paśyantau bhuvanāni viśvā | [TS, 5, 1, 11 7.1]
apiprayaṃ codanā vām mimānā hotārā jyotiḥ pradiśā diśantā | [TS, 5, 1, 11 7.2]
ādityair no bhāratī vaṣṭu yajñaṃ sarasvatī saha rudrair na āvīt | [TS, 5, 1, 11 8.1]
iḍopahūtā vasubhiḥ sajoṣā yajñaṃ no devīr amṛteṣu dhatta | [TS, 5, 1, 11 8.2]
tvaṣṭā vīraṃ devakāmaṃ jajāna tvaṣṭur arvā jāyata āśur aśvaḥ | [TS, 5, 1, 11 9.1]
tvaṣṭedaṃ viśvam bhuvanaṃ jajāna bahoḥ kartāram iha yakṣi hotaḥ | [TS, 5, 1, 11 10.1]
aśvo ghṛtena tmanyā samakta upa devāṁ ṛtuśaḥ pātha etu | [TS, 5, 1, 11 11.1]
vanaspatir devalokam prajānann agninā havyā svaditāni vakṣat | [TS, 5, 1, 11 11.2]
prajāpates tapasā vāvṛdhānaḥ sadyo jāto dadhiṣe yajñam agne | [TS, 5, 1, 11 12.1]
svāhākṛtena haviṣā purogā yāhi sādhyā havir adantu devāḥ | [TS, 5, 1, 11 12.2]
{TS, 5, 2, 1}
viṣṇumukhā vai devāś chandobhir imāṃllokān anapajayyam abhyajayan | [TS, 5, 2, 1 1.1]
yad viṣṇukramān kramate viṣṇur eva bhūtvā yajamānaś chandobhir imāṃllokān anapajayyam abhijayati | [TS, 5, 2, 1 1.2]
viṣṇoḥ kramo 'sy abhimātihety āha | [TS, 5, 2, 1 1.3]
gāyatrī vai pṛthivī | [TS, 5, 2, 1 1.4]
traiṣṭubham antarikṣam | [TS, 5, 2, 1 1.5]
jāgatī dyauḥ | [TS, 5, 2, 1 1.6]
ānuṣṭubhīr diśaḥ | [TS, 5, 2, 1 1.7]
chandobhir evemāṃllokān yathāpūrvam abhijayati | [TS, 5, 2, 1 1.8]
prajāpatir agnim asṛjata | [TS, 5, 2, 1 1.9]
so 'smāt sṛṣṭaḥ | [TS, 5, 2, 1 1.10]
parāṅ ait | [TS, 5, 2, 1 2.1]
tam etayānvait | [TS, 5, 2, 1 2.2]
akrandad iti | [TS, 5, 2, 1 2.3]
tayā vai so 'gneḥ priyaṃ dhāmāvārunddha | [TS, 5, 2, 1 2.4]
yad etām anvāhāgner evaitayā priyaṃ dhāmāvarunddhe | [TS, 5, 2, 1 2.5]
īśvaro vā eṣa parāṅ pradagho yo viṣṇukramān kramate | [TS, 5, 2, 1 2.6]
catasṛbhir āvartate | [TS, 5, 2, 1 2.7]
catvāri chandāṃsi | [TS, 5, 2, 1 2.8]
chandāṃsi khalu vā agneḥ priyā tanūḥ | [TS, 5, 2, 1 2.9]
priyām evāsya tanuvam abhi | [TS, 5, 2, 1 2.10]
paryāvartate | [TS, 5, 2, 1 3.1]
dakṣiṇā paryāvartate | [TS, 5, 2, 1 3.2]
svam eva vīryam anu paryāvartate | [TS, 5, 2, 1 3.3]
tasmād dakṣiṇo 'rdha ātmano vīryavattaraḥ | [TS, 5, 2, 1 3.4]
atho ādityasyaivāvṛtam anu paryāvartate | [TS, 5, 2, 1 3.5]
śunaḥśepam ājīgartiṃ varuṇo 'gṛhṇāt | [TS, 5, 2, 1 3.6]
sa etām vāruṇīm apaśyat | [TS, 5, 2, 1 3.7]
tayā vai sa ātmānaṃ varuṇapāśād amuñcat | [TS, 5, 2, 1 3.8]
varuṇo vā etaṃ gṛhṇāti ya ukhām pratimuñcate | [TS, 5, 2, 1 3.9]
ud uttamaṃ varuṇa pāśam asmad ity āha | [TS, 5, 2, 1 3.10]
ātmānam evaitayā | [TS, 5, 2, 1 3.11]
varuṇapāśān muñcati | [TS, 5, 2, 1 4.1]
ā tvāhārṣam ity āha | [TS, 5, 2, 1 4.2]
ā hy enaṃ harati | [TS, 5, 2, 1 4.3]
dhruvas tiṣṭhāvicācalir ity āha | [TS, 5, 2, 1 4.4]
pratiṣṭhityai | [TS, 5, 2, 1 4.5]
viśas tvā sarvā vāñchantv ity āha | [TS, 5, 2, 1 4.6]
viśaivainaṃ samardhayati | [TS, 5, 2, 1 4.7]
asmin rāṣṭram adhiśrayety āha | [TS, 5, 2, 1 4.8]
rāṣṭram evāsmin dhruvam akaḥ | [TS, 5, 2, 1 4.9]
yaṃ kāmayeta | [TS, 5, 2, 1 4.10]
rāṣṭraṃ syād iti tam manasā dhyāyet | [TS, 5, 2, 1 4.11]
rāṣṭram eva bhavati | [TS, 5, 2, 1 4.12]
agre bṛhann uṣasām ūrdhvo asthād ity āha | [TS, 5, 2, 1 5.1]
agram evainaṃ samānānāṃ karoti | [TS, 5, 2, 1 5.2]
nirjagmivān tamasa ity āha | [TS, 5, 2, 1 5.3]
tama evāsmād apahanti | [TS, 5, 2, 1 5.4]
jyotiṣāgād ity āha | [TS, 5, 2, 1 5.5]
jyotir evāsmin dadhāti | [TS, 5, 2, 1 5.6]
catasṛbhiḥ sādayati | [TS, 5, 2, 1 5.7]
catvāri chandāṃsi | [TS, 5, 2, 1 5.8]
chandobhir eva | [TS, 5, 2, 1 5.9]
atichandasottamayā | [TS, 5, 2, 1 5.10]
varṣma vā eṣa chandasāṃ yad atichandāḥ | [TS, 5, 2, 1 5.11]
varṣmaivainaṃ samānānāṃ karoti | [TS, 5, 2, 1 5.12]
sadvatī | [TS, 5, 2, 1 5.13]
bhavati | [TS, 5, 2, 1 6.1]
sattvam evainaṃ gamayati | [TS, 5, 2, 1 6.2]
vātsapreṇopatiṣṭhate | [TS, 5, 2, 1 6.3]
etena vai vatsaprīr bhālandano 'gneḥ priyaṃ dhāmāvārunddha | [TS, 5, 2, 1 6.4]
agner evaitena priyaṃ dhāmāvarunddhe | [TS, 5, 2, 1 6.5]
ekādaśam bhavati | [TS, 5, 2, 1 6.6]
ekadhaiva yajamāne vīryaṃ dadhāti | [TS, 5, 2, 1 6.7]
stomena vai devā asmiṃlloka ārdhnuvañ chandobhir amuṣmin | [TS, 5, 2, 1 6.8]
stomasyeva khalu vā etad rūpaṃ yad vātsapram | [TS, 5, 2, 1 6.9]
yad vātsapreṇopatiṣṭhate | [TS, 5, 2, 1 6.10]
imam eva tena lokam abhijayati | [TS, 5, 2, 1 7.1]
yad viṣṇukramān kramate 'mum eva tair lokam abhijayati | [TS, 5, 2, 1 7.2]
pūrvedyuḥ prakrāmaty uttaredyur upatiṣṭhate | [TS, 5, 2, 1 7.3]
tasmād yoge 'nyāsām prajānām manaḥ kṣeme 'nyāsām | [TS, 5, 2, 1 7.4]
tasmād yāyāvaraḥ kṣemyasyeśe | [TS, 5, 2, 1 7.5]
tasmād yāyāvaraḥ kṣemyam adhyavasyati | [TS, 5, 2, 1 7.6]
muṣṭī karoti | [TS, 5, 2, 1 7.7]
vācaṃ yacchati | [TS, 5, 2, 1 7.8]
yajñasya dhṛtyai | [TS, 5, 2, 1 7.9]
{TS, 5, 2, 2}
annapate 'nnasya no dehīty āha | [TS, 5, 2, 2 1.1]
agnir vā annapatiḥ | [TS, 5, 2, 2 2.1]
sa evāsmā annam prayacchati | [TS, 5, 2, 2 3.1]
anamīvasya śuṣmiṇa ity āha | [TS, 5, 2, 2 4.1]
ayakṣmasyeti vāvaitad āha | [TS, 5, 2, 2 5.1]
prapra dātāraṃ tāriṣa ūrjaṃ no dhehi dvipade catuṣpada ity āha | [TS, 5, 2, 2 6.1]
āśiṣam evaitām āśāste | [TS, 5, 2, 2 7.1]
ud u tvā viśve devā ity āha | [TS, 5, 2, 2 8.1]
prāṇā vai viśve devāḥ | [TS, 5, 2, 2 9.1]
prāṇair evainam udyacchate | [TS, 5, 2, 2 10.1]
agne bharantu cittibhir ity āha | [TS, 5, 2, 2 11.1]
yasmā evainaṃ cittāyodyacchate tenaivainaṃ samardhayati | [TS, 5, 2, 2 12.1]
catasṛbhir āsādayati | [TS, 5, 2, 2 13.1]
catvāri chandāṃsi | [TS, 5, 2, 2 14.1]
chandobhir eva | [TS, 5, 2, 2 15.1]
aticchandasottamayā | [TS, 5, 2, 2 16.1]
varṣma vā eṣā chandasāṃ yad aticchandāḥ | [TS, 5, 2, 2 17.1]
varṣmaivainaṃ samānānāṃ karoti | [TS, 5, 2, 2 18.1]
sadvatī bhavati | [TS, 5, 2, 2 19.1]
sattvam evainaṃ gamayati | [TS, 5, 2, 2 20.1]
pred agne jyotiṣmān yāhīty āha | [TS, 5, 2, 2 21.1]
jyotir evāsmin dadhāti | [TS, 5, 2, 2 22.1]
tanuvā vā eṣa hinasti yaṃ hinasti | [TS, 5, 2, 2 23.1]
mā hiṃsīs tanuvā prajā ity āha | [TS, 5, 2, 2 24.1]
prajābhya evainaṃ śamayati | [TS, 5, 2, 2 25.1]
rakṣāṃsi vā etad yajñaṃ sacante yad ana utsarjati | [TS, 5, 2, 2 26.1]
akrandad ity anvāha | [TS, 5, 2, 2 27.1]
rakṣasām apahatyai | [TS, 5, 2, 2 28.1]
anasā vahanti | [TS, 5, 2, 2 29.1]
apacitim evāsmin dadhāti | [TS, 5, 2, 2 30.1]
tasmād anasvī ca rathī cātithīnām apacitatamau | [TS, 5, 2, 2 31.1]
apacitimān bhavati ya evaṃ veda | [TS, 5, 2, 2 32.1]
samidhāgniṃ duvasyateti ghṛtānuṣiktām avasite samidham ādadhāti | [TS, 5, 2, 2 33.1]
yathātithaya āgatāya sarpiṣvad ātithyaṃ kriyate tādṛg eva tat | [TS, 5, 2, 2 34.1]
gāyatriyā brāhmaṇasya | [TS, 5, 2, 2 35.1]
gāyatro hi brāhmaṇaḥ | [TS, 5, 2, 2 36.1]
triṣṭubhā rājanyasya | [TS, 5, 2, 2 37.1]
traiṣṭubho hi rājanyaḥ | [TS, 5, 2, 2 38.1]
apsu bhasma praveśayati | [TS, 5, 2, 2 39.1]
apsuyonir vā agniḥ | [TS, 5, 2, 2 40.1]
svām evainaṃ yoniṃ gamayati | [TS, 5, 2, 2 41.1]
tisṛbhiḥ praveśayati | [TS, 5, 2, 2 42.1]
trivṛd vā agniḥ | [TS, 5, 2, 2 43.1]
yāvān evāgnis tam pratiṣṭhāṃ gamayati | [TS, 5, 2, 2 44.1]
parā vā eṣo 'gniṃ vapati yo 'psu bhasma praveśayati | [TS, 5, 2, 2 45.1]
jyotiṣmatībhyām avadadhāti | [TS, 5, 2, 2 46.1]
jyotir evāsmin dadhāti | [TS, 5, 2, 2 47.1]
dvābhyām | [TS, 5, 2, 2 48.1]
pratiṣṭhityai | [TS, 5, 2, 2 49.1]
parā vā eṣa prajām paśūn vapati yo 'psu bhasma praveśayati | [TS, 5, 2, 2 50.1]
punar ūrjā saha rayyeti punar udaiti | [TS, 5, 2, 2 51.1]
prajām eva paśūn ātman dhatte | [TS, 5, 2, 2 52.1]
punas tvādityā rudrā vasavaḥ samindhatām ity āha | [TS, 5, 2, 2 53.1]
etā vā etaṃ devatā agre samaindhata | [TS, 5, 2, 2 54.1]
tābhir evainaṃ saminddhe | [TS, 5, 2, 2 55.1]
bodhā sa bodhīty upatiṣṭhate | [TS, 5, 2, 2 56.1]
bodhayaty evainam | [TS, 5, 2, 2 57.1]
tasmāt suptvā prajāḥ prabudhyante | [TS, 5, 2, 2 58.1]
yathāsthānam upatiṣṭhate | [TS, 5, 2, 2 59.1]
tasmād yathāsthānam paśavaḥ punar etyopatiṣṭhante | [TS, 5, 2, 2 60.1]
{TS, 5, 2, 3}
yāvatī vai pṛthivī tasyai yama ādhipatyam parīyāya | [TS, 5, 2, 3 1.1]
yo vai yamaṃ devayajanam asyā aniryācyāgniṃ cinute yamāyainaṃ sa cinute | [TS, 5, 2, 3 2.1]
apetety adhyavasāyayati | [TS, 5, 2, 3 3.1]
yamam eva devayajanam asyai niryācyātmane 'gniṃ cinute | [TS, 5, 2, 3 4.1]
iṣvagreṇa vā asyā anāmṛtam icchanto nāvindan | [TS, 5, 2, 3 5.1]
te devā etad yajur apaśyan apeteti | [TS, 5, 2, 3 6.1]
yad etenādhyavasāyayaty anāmṛta evāgniṃ cinute | [TS, 5, 2, 3 7.1]
uddhanti | [TS, 5, 2, 3 8.1]
yad evāsyā amedhyaṃ tad apahanti | [TS, 5, 2, 3 9.1]
apo 'vokṣati | [TS, 5, 2, 3 10.1]
śāntyai | [TS, 5, 2, 3 11.1]
sikatā nivapati | [TS, 5, 2, 3 12.1]
etad vā agner vaiśvānarasya rūpam | [TS, 5, 2, 3 13.1]
rūpenaiva vaiśvānaram avarunddhe | [TS, 5, 2, 3 14.1]
ūṣān nivapati | [TS, 5, 2, 3 15.1]
puṣṭir vā eṣā prajananaṃ yad ūṣāḥ | [TS, 5, 2, 3 16.1]
puṣṭyām eva prajanane 'gniṃ cinute | [TS, 5, 2, 3 17.1]
atho saṃjñāna eva | [TS, 5, 2, 3 18.1]
saṃjñānaṃ hy etat paśūnāṃ yad ūṣāḥ | [TS, 5, 2, 3 19.1]
dyāvāpṛthivī sahāstām | [TS, 5, 2, 3 20.1]
te viyatī abrūtām astv eva nau saha yajñiyam iti | [TS, 5, 2, 3 21.1]
yad amuṣyā yajñiyam āsīt tad asyām adadhāt ta ūṣā abhavan | [TS, 5, 2, 3 22.1]
yad asyā yajñiyam āsīt tad amuṣyām adadhāt tad adaś candramasi kṛṣṇam | [TS, 5, 2, 3 23.1]
ūṣān nivapann ado dhyāyet | [TS, 5, 2, 3 24.1]
dyāvāpṛthivyor eva yajñiye 'gniṃ cinute | [TS, 5, 2, 3 25.1]
ayaṃ so agnir iti viśvāmitrasya sūktam bhavati | [TS, 5, 2, 3 26.1]
etena vai viśvāmitro 'gneḥ priyaṃ dhāmāvārunddha | [TS, 5, 2, 3 27.1]
agner evaitena priyaṃ dhāmāvarunddhe | [TS, 5, 2, 3 28.1]
chandobhir vai devāḥ suvargaṃ lokam āyan | [TS, 5, 2, 3 29.1]
catasraḥ prācīr upadadhāti | [TS, 5, 2, 3 30.1]
catvāri chandāṃsi | [TS, 5, 2, 3 31.1]
chandobhir eva tad yajamānaḥ suvargaṃ lokam eti | [TS, 5, 2, 3 32.1]
teṣāṃ suvargaṃ lokaṃ yatāṃ diśaḥ samavlīyanta | [TS, 5, 2, 3 33.1]
te dve purastāt samīcī upādadhata dve paścāt samīcī | [TS, 5, 2, 3 34.1]
tābhir vai te diśo 'dṛṃhan | [TS, 5, 2, 3 35.1]
yad dve purastāt samīcī upadadhāti dve paścāt samīcī diśāṃ vidhṛtyai | [TS, 5, 2, 3 36.1]
atho paśavo vai chandāṃsi | [TS, 5, 2, 3 37.1]
paśūn evāsmai samīco dadhāti | [TS, 5, 2, 3 38.1]
aṣṭāv upadadhāti | [TS, 5, 2, 3 39.1]
aṣṭākṣarā gāyatrī | [TS, 5, 2, 3 40.1]
gāyatro 'gniḥ | [TS, 5, 2, 3 41.1]
yāvān evāgnis taṃ cinute | [TS, 5, 2, 3 42.1]
aṣṭāv upadadhāti | [TS, 5, 2, 3 43.1]
aṣṭākṣarā gāyatrī | [TS, 5, 2, 3 44.1]
gāyatrī suvargaṃ lokam añjasā veda | [TS, 5, 2, 3 45.1]
suvargasya lokasya prajñātyai | [TS, 5, 2, 3 46.1]
trayodaśa lokampṛṇā upadadhāti | [TS, 5, 2, 3 47.1]
ekaviṃśatiḥ sampadyante | [TS, 5, 2, 3 48.1]
pratiṣṭhā vā ekaviṃśaḥ | [TS, 5, 2, 3 49.1]
pratiṣṭhā gārhapatyaḥ | [TS, 5, 2, 3 50.1]
ekaviṃśasyaiva pratiṣṭhāṃ gārhapatyam anupratitiṣṭhati | [TS, 5, 2, 3 51.1]
praty agniṃ cikyānas tiṣṭhati ya evaṃ veda | [TS, 5, 2, 3 52.1]
pañcacitīkaṃ cinvīta prathamaṃ cinvānaḥ | [TS, 5, 2, 3 53.1]
pāṅkto yajñaḥ | [TS, 5, 2, 3 54.1]
pāṅktāḥ paśavaḥ | [TS, 5, 2, 3 55.1]
yajñam eva paśūn avarunddhe | [TS, 5, 2, 3 56.1]
tricitīkaṃ cinvīta dvitīyaṃ cinvānaḥ | [TS, 5, 2, 3 57.1]
traya ime lokāḥ | [TS, 5, 2, 3 58.1]
eṣv eva lokeṣu pratitiṣṭhanti | [TS, 5, 2, 3 59.1]
ekacitīkaṃ cinvīta tṛtīyaṃ cinvānaḥ | [TS, 5, 2, 3 60.1]
ekadhā vai suvargo lokaḥ | [TS, 5, 2, 3 61.1]
ekavṛtaiva suvargaṃ lokam eti | [TS, 5, 2, 3 62.1]
purīṣeṇābhyūhati | [TS, 5, 2, 3 63.1]
tasmān māṃsenāsthi channam | [TS, 5, 2, 3 64.1]
na duścarmā bhavati ya evaṃ veda | [TS, 5, 2, 3 65.1]
pañca citayo bhavanti | [TS, 5, 2, 3 66.1]
pañcabhiḥ purīṣair abhyūhati | [TS, 5, 2, 3 67.1]
daśa sampadyante | [TS, 5, 2, 3 68.1]
dasākṣarā virāṭ | [TS, 5, 2, 3 69.1]
annaṃ virāṭ | [TS, 5, 2, 3 70.1]
virājy evānnādye pratitiṣṭhati | [TS, 5, 2, 3 71.1]
{TS, 5, 2, 4}
vi vā etau dviṣāte yaś ca purāgnir yaś cokhāyām | [TS, 5, 2, 4 1.1]
samitam iti catasṛbhiḥ saṃnivapati | [TS, 5, 2, 4 2.1]
catvāri chandāṃsi | [TS, 5, 2, 4 3.1]
chandāṃsi khalu vā agneḥ priyā tanūḥ | [TS, 5, 2, 4 4.1]
priyayaivainau tanuvā saṃśāsti | [TS, 5, 2, 4 5.1]
samitam ity āha | [TS, 5, 2, 4 6.1]
tasmād brahmaṇā kṣatraṃ sameti | [TS, 5, 2, 4 7.1]
yat saṃnyupya viharati tasmād brahmaṇā kṣatraṃ vyeti | [TS, 5, 2, 4 8.1]
ṛtubhir vā etaṃ dīkṣayanti | [TS, 5, 2, 4 9.1]
sa ṛtubhir eva vimucyaḥ | [TS, 5, 2, 4 10.1]
māteva putram pṛthivī purīṣyam ity āha | [TS, 5, 2, 4 11.1]
ṛtubhir evainaṃ dīkṣayitvartubhir vimuñcati | [TS, 5, 2, 4 12.1]
vaiśvānaryā śikyam ādatte | [TS, 5, 2, 4 13.1]
svadayaty evainat | [TS, 5, 2, 4 14.1]
nairṛtīḥ kṛṣṇās tisras tuṣapakvā bhavanti | [TS, 5, 2, 4 15.1]
nirṛtyai vā etad bhāgadheyaṃ yat tuṣā | [TS, 5, 2, 4 16.1]
nirṛtyai rūpaṃ kṛṣṇam | [TS, 5, 2, 4 17.1]
rūpeṇaiva nirṛtiṃ niravadayate | [TS, 5, 2, 4 18.1]
imāṃ diśaṃ yanti | [TS, 5, 2, 4 19.1]
eṣā vai nirṛtyai dik | [TS, 5, 2, 4 20.1]
svāyām eva diśi nirṛtiṃ niravadayate | [TS, 5, 2, 4 21.1]
svakṛta iriṇa upadadhāti pradare vā | [TS, 5, 2, 4 22.1]
etad vai nirṛtyā āyatanam | [TS, 5, 2, 4 23.1]
sva evāyatane nirṛtiṃ niravadayate | [TS, 5, 2, 4 24.1]
śikyam abhyupadadhāti | [TS, 5, 2, 4 25.1]
nairṛto vai pāśaḥ | [TS, 5, 2, 4 26.1]
sākṣād evainaṃ nirṛtipāśān muñcati | [TS, 5, 2, 4 27.1]
tisra upadadhāti | [TS, 5, 2, 4 28.1]
tredhāvihito vai puruṣaḥ | [TS, 5, 2, 4 29.1]
yāvān eva puruṣas tasmān nirṛtim avayajate | [TS, 5, 2, 4 30.1]
parācīr upadadhāti | [TS, 5, 2, 4 31.1]
parācīm evāsmān nirṛtim praṇudate | [TS, 5, 2, 4 32.1]
apratīkṣam āyanti | [TS, 5, 2, 4 33.1]
nirṛtyā antarhityai | [TS, 5, 2, 4 34.1]
mārjayitvopatiṣṭhante | [TS, 5, 2, 4 35.1]
medhyatvāya | [TS, 5, 2, 4 36.1]
gārhapatyam upatiṣṭhante | [TS, 5, 2, 4 37.1]
nirṛtiloka eva caritvā pūtā devalokam upāvartante | [TS, 5, 2, 4 38.1]
ekayopatiṣṭhante | [TS, 5, 2, 4 39.1]
ekadhaiva yajamāne vīryaṃ dadhati | [TS, 5, 2, 4 40.1]
niveśanaḥ saṃgamano vasūnām ity āha | [TS, 5, 2, 4 41.1]
prajā vai paśavo vasu | [TS, 5, 2, 4 42.1]
prajayaivainam paśubhiḥ samardhayanti | [TS, 5, 2, 4 43.1]
{TS, 5, 2, 5}
{TS, 5, 2, 6}
agne tava śravo vaya iti sikatā nivapati | [TS, 5, 2, 6 1.1]
etad vā agner vaiśvānarasya sūktam | [TS, 5, 2, 6 2.1]
sūktenaiva vaiśvānaram avarunddhe | [TS, 5, 2, 6 3.1]
ṣaḍbhir nivapati | [TS, 5, 2, 6 4.1]
ṣaḍ vā ṛtavaḥ saṃvatsaraḥ | [TS, 5, 2, 6 5.1]
saṃvatsaro 'gnir vaiśvānaraḥ | [TS, 5, 2, 6 6.1]
sākṣād eva vaiśvānaram avarunddhe | [TS, 5, 2, 6 7.1]
samudraṃ vai nāmaitac chandaḥ | [TS, 5, 2, 6 8.1]
samudram anu prajāḥ prajāyante | [TS, 5, 2, 6 9.1]
yad etena siktā nivapati | [TS, 5, 2, 6 10.1]
prajānām prajananāya | [TS, 5, 2, 6 11.1]
indro vṛtrāya vajram prāharat | [TS, 5, 2, 6 12.1]
sa tredhā vyabhavat sphyas tṛtīyaṃ rathas tṛtīyaṃ yūpas tṛtīyam | [TS, 5, 2, 6 13.1]
ye 'ntaḥśarā aśīryanta tāḥ śarkarā abhavan | [TS, 5, 2, 6 14.1]
tac charkarāṇāṃ śarkaratvam | [TS, 5, 2, 6 15.1]
vajro vai śarkarāḥ | [TS, 5, 2, 6 16.1]
paśur agniḥ | [TS, 5, 2, 6 17.1]
yac charkarābhir agnim pariminoti vajreṇaivāsmai paśūn parigṛhṇāti | [TS, 5, 2, 6 18.1]
tasmād vajreṇa paśavaḥ parigṛhītāḥ | [TS, 5, 2, 6 19.1]
tasmāt stheyān astheyaso nopaharate | [TS, 5, 2, 6 20.1]
trisaptābhiḥ paśukāmasya pariminuyāt | [TS, 5, 2, 6 21.1]
sapta vai śīrṣaṇyāḥ prāṇāḥ | [TS, 5, 2, 6 22.1]
prāṇāḥ paśavaḥ | [TS, 5, 2, 6 23.1]
prāṇair evāsmai paśūn avarunddhe | [TS, 5, 2, 6 24.1]
triṇavābhir bhrātṛvyavataḥ | [TS, 5, 2, 6 25.1]
trivṛtam eva varjaṃ saṃbhṛtya bhrātṛvyāya praharati | [TS, 5, 2, 6 26.1]
stṛtyai | [TS, 5, 2, 6 27.1]
aparimitābhiḥ pariminuyāt | [TS, 5, 2, 6 28.1]
aparimitasyāvaruddhyai | [TS, 5, 2, 6 29.1]
yaṃ kāmayetāpaśuḥ syād iti aparimitya tasya śarkarāḥ sikatā vyūhet | [TS, 5, 2, 6 30.1]
aparigṛhīta evāsya viṣūcīnaṃ retaḥ parāsiñcati | [TS, 5, 2, 6 31.1]
apaśur eva bhavati | [TS, 5, 2, 6 32.1]
yaṃ kāmayeta paśumānt syād iti parimitya tasya śarkarāḥ siktā vyūhet | [TS, 5, 2, 6 33.1]
parigṛhīta evāsmai samīcīnaṃ retaḥ siñcati | [TS, 5, 2, 6 34.1]
paśumān eva bhavati | [TS, 5, 2, 6 35.1]
saumyā vyūhati | [TS, 5, 2, 6 36.1]
somo vai retodhāḥ | [TS, 5, 2, 6 37.1]
reta eva tad dadhāti | [TS, 5, 2, 6 38.1]
gāyatriyā brāhmaṇasya | [TS, 5, 2, 6 39.1]
gāyatro hi brāhmaṇaḥ | [TS, 5, 2, 6 40.1]
triṣṭubhā rājanyasya | [TS, 5, 2, 6 41.1]
traiṣṭubho hi rājanyaḥ | [TS, 5, 2, 6 42.1]
śamyum bārhaspatyam medho nopānamat | [TS, 5, 2, 6 43.1]
so 'gnim prāviśat | [TS, 5, 2, 6 44.1]
so 'gneḥ kṛṣṇo rūpaṃ kṛtvodāyata | [TS, 5, 2, 6 45.1]
so 'śvam prāviśat | [TS, 5, 2, 6 46.1]
so 'śvasyāvāntaraśapho 'bhavat | [TS, 5, 2, 6 47.1]
yad aśvam ākramayati ya eva medho 'śvam prāviśat tam evāvarunddhe | [TS, 5, 2, 6 48.1]
prajāpatināgniś cetavya ity āhuḥ | [TS, 5, 2, 6 49.1]
prājāpatyo 'śvaḥ | [TS, 5, 2, 6 50.1]
yad aśvam ākramayati prajāpatinaivāgniṃ cinute | [TS, 5, 2, 6 51.1]
puṣkaraparṇam upadadhāti | [TS, 5, 2, 6 52.1]
yonir vā agneḥ puṣkaraparṇam | [TS, 5, 2, 6 53.1]
sayonim evāgniṃ cinute | [TS, 5, 2, 6 54.1]
apām pṛṣṭham asīty upadadhāti | [TS, 5, 2, 6 55.1]
apāṃ vā etat pṛṣṭhaṃ yat puṣkaraparṇam | [TS, 5, 2, 6 56.1]
rūpeṇaivainad upadadhāti | [TS, 5, 2, 6 57.1]
{TS, 5, 2, 7}
brahma jajñānam iti rukmam upadadhāti | [TS, 5, 2, 7 1.1]
brahmamukhā vai prajāpatiḥ prajā asṛjata | [TS, 5, 2, 7 2.1]
brahmamukhā eva tat prajā yajamānaḥ sṛjate | [TS, 5, 2, 7 3.1]
brahma jajñānam iti āha | [TS, 5, 2, 7 4.1]
tasmād brāhmaṇo mukhyaḥ | [TS, 5, 2, 7 5.1]
mukhyo bhavati ya evaṃ veda | [TS, 5, 2, 7 6.1]
brahmavādino vadanti na pṛthivyāṃ nāntarikṣe na divy agniś cetavya iti | [TS, 5, 2, 7 7.1]
yat pṛthivyāṃ cinvīta pṛthivīṃ śucārpayen nauṣadhayo na vanaspatayaḥ prajāyeran | [TS, 5, 2, 7 8.1]
yad antarikṣe cinvītāntarikṣaṃ śucārpayen na vayāṃsi prajāyeran | [TS, 5, 2, 7 9.1]
yad divi cinvīta divaṃ śucārpayen na parjanyo varṣet | [TS, 5, 2, 7 10.1]
rukmam upadadhāti | [TS, 5, 2, 7 11.1]
amṛtaṃ vai hiraṇyam | [TS, 5, 2, 7 12.1]
amṛta evāgniṃ cinute | [TS, 5, 2, 7 13.1]
prajātyai | [TS, 5, 2, 7 14.1]
hiraṇmayam puruṣam upadadhāti | [TS, 5, 2, 7 15.1]
yajamānalokasya vidhṛtyai | [TS, 5, 2, 7 16.1]
yad iṣṭakāyā ātṛṇṇam anūpadadhyāt paśūnāṃ ca yajamānasya ca prāṇam apidadhyāt | [TS, 5, 2, 7 17.1]
dakṣiṇataḥ prāñcam upadadhāti | [TS, 5, 2, 7 18.1]
dādhāra yajamānalokam | [TS, 5, 2, 7 19.1]
na paśūnāṃ ca yajamānasya ca prāṇam apidadhāti | [TS, 5, 2, 7 20.1]
atho khalv iṣṭakāyā ātṛṇṇam anūpadadhāti | [TS, 5, 2, 7 21.1]
prāṇānām utsṛṣṭyai | [TS, 5, 2, 7 22.1]
drapsaś caskandety abhimṛśati | [TS, 5, 2, 7 23.1]
hotrāsv evainam pratiṣṭhāpayati | [TS, 5, 2, 7 24.1]
srucāv upadadhāty ājyasya pūrṇāṃ kārṣmaryamayīṃ dadhnaḥ pūrṇām audumbarīm | [TS, 5, 2, 7 25.1]
iyaṃ vai kārṣmaryamayī | [TS, 5, 2, 7 26.1]
asāv audumbarī | [TS, 5, 2, 7 27.1]
ime evopadhatte | [TS, 5, 2, 7 28.1]
tūṣṇīm upadadhāti | [TS, 5, 2, 7 29.1]
na hīme yajuṣāptum arhati | [TS, 5, 2, 7 30.1]
dakṣiṇāṃ kārṣmaryamayīm | [TS, 5, 2, 7 31.1]
uttarām audumbarīm | [TS, 5, 2, 7 32.1]
tasmād asyā asāv uttarā | [TS, 5, 2, 7 33.1]
ājyasya pūrṇāṃ kārṣmaryamayīm | [TS, 5, 2, 7 34.1]
vajro vā ājyam | [TS, 5, 2, 7 35.1]
vajraḥ kārṣmaryaḥ | [TS, 5, 2, 7 36.1]
vajreṇaiva yajñasya dakṣiṇato rakṣāṃsy apahanti | [TS, 5, 2, 7 37.1]
dadhnaḥ pūrṇām audumbarīm | [TS, 5, 2, 7 38.1]
paśavo vai dadhi | [TS, 5, 2, 7 39.1]
ūrg udumbaraḥ | [TS, 5, 2, 7 40.1]
paśuṣv evorjaṃ dadhāti | [TS, 5, 2, 7 41.1]
pūrṇe upadadhāti | [TS, 5, 2, 7 42.1]
pūrṇe evainam amuṣmiṃ loka upatiṣṭhete | [TS, 5, 2, 7 43.1]
virājy agniś cetavya ity āhuḥ | [TS, 5, 2, 7 44.1]
srug vai virāṭ | [TS, 5, 2, 7 45.1]
yat srucāv upadadhāti virājy evāgniṃ cinute | [TS, 5, 2, 7 46.1]
yajñamukhe yajñamukhe vai kriyamāṇe yajñaṃ rakṣāṃsi jighāṃsanti | [TS, 5, 2, 7 47.1]
yajñamukhaṃ rukmaḥ | [TS, 5, 2, 7 48.1]
yad rukmaṃ vyāghārayati yajñamukhād eva rakṣāṃsy apahanti | [TS, 5, 2, 7 49.1]
pañcabhir vyāghārayati | [TS, 5, 2, 7 50.1]
pāṅkto yajñaḥ | [TS, 5, 2, 7 51.1]
yāvān eva yajñas tasmād rakṣāṃsy apahanti | [TS, 5, 2, 7 52.1]
akṣṇayā vyāghārayati | [TS, 5, 2, 7 53.1]
tasmād akṣṇayā paśavo 'ṅgāni praharanti | [TS, 5, 2, 7 54.1]
pratiṣṭhityai | [TS, 5, 2, 7 55.1]
{TS, 5, 2, 8}
svayamātṛṇṇām upadadhāti | [TS, 5, 2, 8 1.1]
iyaṃ vai svayamātṛṇṇā | [TS, 5, 2, 8 2.1]
imām evopadhatte | [TS, 5, 2, 8 3.1]
aśvam upaghrāpayati | [TS, 5, 2, 8 4.1]
prāṇam evāsyāṃ dadhāti | [TS, 5, 2, 8 5.1]
atho prājāpatyo vā aśvaḥ | [TS, 5, 2, 8 6.1]
prajāpatinaivāgniṃ cinute | [TS, 5, 2, 8 7.1]
prathameṣṭakopadhīyamānā paśūnāṃ ca yajamānasya ca prāṇam apidadhāti | [TS, 5, 2, 8 8.1]
svayamātṛṇṇā bhavati | [TS, 5, 2, 8 9.1]
prāṇānām utsṛṣṭyai | [TS, 5, 2, 8 10.1]
atho suvargasya lokasyānukhyātyai | [TS, 5, 2, 8 11.1]
agnāv agniś cetavya ity āhuḥ | [TS, 5, 2, 8 12.1]
eṣa vā agnir vaiśvānaro yad brāhmaṇaḥ | [TS, 5, 2, 8 13.1]
tasmai prathamām iṣṭakāṃ yajuṣkṛtām prayacchet | [TS, 5, 2, 8 14.1]
tām brāhmaṇaś copadadhyātām | [TS, 5, 2, 8 15.1]
agnāv eva tad agniṃ cinute | [TS, 5, 2, 8 16.1]
īśvaro vā eṣa ārtim ārtor yo 'vidvān iṣṭakām upadadhāti | [TS, 5, 2, 8 17.1]
trīn varān dadyāt | [TS, 5, 2, 8 18.1]
trayo vai prāṇāḥ | [TS, 5, 2, 8 19.1]
prāṇānāṃ spṛtyai | [TS, 5, 2, 8 20.1]
dvāv eva deyau | [TS, 5, 2, 8 21.1]
dvau hi prāṇau | [TS, 5, 2, 8 22.1]
eka eva deyaḥ | [TS, 5, 2, 8 23.1]
eko hi prāṇaḥ | [TS, 5, 2, 8 24.1]
paśur vā eṣa yad agniḥ | [TS, 5, 2, 8 25.1]
na khalu vai paśava ā yavase ramante | [TS, 5, 2, 8 26.1]
dūrveṣṭakām upadadhāti | [TS, 5, 2, 8 27.1]
paśūnāṃ dhṛtyai | [TS, 5, 2, 8 28.1]
dvābhyām | [TS, 5, 2, 8 29.1]
pratiṣṭhityai | [TS, 5, 2, 8 30.1]
kāṇḍātkāṇḍāt prarohantīty āha | [TS, 5, 2, 8 31.1]
kāṇḍena kāṇḍena hy eṣā pratitiṣṭhati | [TS, 5, 2, 8 32.1]
evā no dūrve pra tanu sahasreṇa śatena cety āha | [TS, 5, 2, 8 33.1]
sāhasraḥ prajāpatiḥ | [TS, 5, 2, 8 34.1]
prajāpater āptyai | [TS, 5, 2, 8 35.1]
devalakṣmaṃ vai tryālikhitā | [TS, 5, 2, 8 36.1]
tām uttaralakṣmāṇaṃ devā upādadhatādharalakṣmāṇam asurāḥ | [TS, 5, 2, 8 37.1]
yaṃ kāmayeta vasīyānt syād ity uttaralakṣmāṇaṃ tasyopadadhyāt | [TS, 5, 2, 8 38.1]
vasīyān eva bhavati | [TS, 5, 2, 8 39.1]
yaṃ kāmayeta pāpīyānt syād ity adharalakṣmāṇaṃ tasyopadadhyāt | [TS, 5, 2, 8 40.1]
asurayonim evainam anu parābhāvayati | [TS, 5, 2, 8 41.1]
pāpīyān bhavati | [TS, 5, 2, 8 42.1]
tryālikhitā bhavati | [TS, 5, 2, 8 43.1]
ime vai lokās tryālikhitāḥ | [TS, 5, 2, 8 44.1]
ebhya eva lokebhyo bhrātṛvyam antareti | [TS, 5, 2, 8 45.1]
aṅgirasaḥ suvargaṃ lokaṃ yataḥ puroḍāśaḥ kūrmo bhūtvānu prāsarpat | [TS, 5, 2, 8 46.1]
yat kūrmam upadadhāti yathā kṣetravid añjasā nayaty evam evainaṃ kūrmaḥ suvargaṃ lokam añjasā nayati | [TS, 5, 2, 8 47.1]
medho vā eṣa paśūnāṃ yat kūrmaḥ | [TS, 5, 2, 8 48.1]
yat kūrmam upadadhāti svam eva medham paśyantaḥ paśava upatiṣṭhante | [TS, 5, 2, 8 49.1]
śmaśānaṃ vā etat kriyate yan mṛtānām paśūnāṃ śīrṣāṇy upadhīyante | [TS, 5, 2, 8 50.1]
yaj jīvantaṃ kūrmam upadadhāti tenāśmaśānacit | [TS, 5, 2, 8 51.1]
vāstavyo vā eṣa yat kūrmaḥ | [TS, 5, 2, 8 52.1]
madhu vātā ṛtāyata iti dadhnā madhumiśreṇābhyanakti | [TS, 5, 2, 8 53.1]
svadayaty evainam | [TS, 5, 2, 8 54.1]
grāmyaṃ vā etad annaṃ yad dadhi | [TS, 5, 2, 8 55.1]
āraṇyam madhu | [TS, 5, 2, 8 56.1]
yad dadhnā madhumiśreṇābhyanakti | [TS, 5, 2, 8 57.1]
ubhayasyāvaruddhyai | [TS, 5, 2, 8 58.1]
mahī dyauḥ pṛthivī ca na ity āha | [TS, 5, 2, 8 59.1]
ābhyām evainam ubhayataḥ parigṛhṇāti | [TS, 5, 2, 8 60.1]
prāñcam upadadhāti | [TS, 5, 2, 8 61.1]
tasmāt purastāt pratyañcaḥ paśavo medham upatiṣṭhante | [TS, 5, 2, 8 62.1]
yo vā apanābhim agniṃ cinute yajamānasya nābhim anupraviśati | [TS, 5, 2, 8 63.1]
sa enam īśvaro hiṃsitoḥ | [TS, 5, 2, 8 64.1]
ulūkhalam upadadhāti | [TS, 5, 2, 8 65.1]
eṣā vā agner nābhiḥ | [TS, 5, 2, 8 66.1]
sanābhim evāgniṃ cinute | [TS, 5, 2, 8 67.1]
ahiṃsāyai | [TS, 5, 2, 8 68.1]
audumbaram bhavati | [TS, 5, 2, 8 69.1]
ūrg vā udumbaraḥ | [TS, 5, 2, 8 70.1]
ūrjam evāvarunddhe | [TS, 5, 2, 8 71.1]
madhyata upadadhāti | [TS, 5, 2, 8 72.1]
madhyata evāsmā ūrjaṃ dadhāti | [TS, 5, 2, 8 73.1]
tasmān madhyata ūrjā bhuñjate | [TS, 5, 2, 8 74.1]
iyad bhavati | [TS, 5, 2, 8 75.1]
prajāpatinā yajñamukhena saṃmitam | [TS, 5, 2, 8 76.1]
avahanti | [TS, 5, 2, 8 77.1]
annam evākaḥ | [TS, 5, 2, 8 78.1]
vaiṣṇavyarcopadadhāti | [TS, 5, 2, 8 79.1]
viṣṇur vai yajñaḥ | [TS, 5, 2, 8 80.1]
vaiṣṇavā vanaspatayaḥ | [TS, 5, 2, 8 81.1]
yajña eva yajñam pratiṣṭhāpayati | [TS, 5, 2, 8 82.1]
{TS, 5, 2, 9}
eṣāṃ vā etal lokānāṃ jyotiḥ saṃbhṛtaṃ yad ukhā | [TS, 5, 2, 9 1.1]
yad ukhām upadadhāti ebhya evā lokebhyo jyotir avarunddhe | [TS, 5, 2, 9 2.1]
madhyata upadadhāti | [TS, 5, 2, 9 3.1]
madhyata evāsmai jyotir dadhāti | [TS, 5, 2, 9 4.1]
tasmān madhyato jyotir upāsmahe | [TS, 5, 2, 9 5.1]
sikatābhiḥ pūrayati | [TS, 5, 2, 9 6.1]
etad vā agner vaiśvānarasya rūpam | [TS, 5, 2, 9 7.1]
rūpeṇaiva vaiśvānaram avarunddhe | [TS, 5, 2, 9 8.1]
yaṃ kāmayeta kṣodhukaḥ syād iti ūnāṃ tasyopadadhyāt | [TS, 5, 2, 9 9.1]
kṣodhuka eva bhavati | [TS, 5, 2, 9 10.1]
yaṃ kāmayetānupadasyad annam adyād iti pūrṇāṃ tasyopadadhyāt | [TS, 5, 2, 9 11.1]
anupadasyad evānnam atti | [TS, 5, 2, 9 12.1]
sahasraṃ vai prati puruṣaḥ paśūnāṃ yacchati | [TS, 5, 2, 9 13.1]
sahasram anye paśavaḥ | [TS, 5, 2, 9 14.1]
madhye puruṣaśīrṣam upadadhāti | [TS, 5, 2, 9 15.1]
savīryatvāya | [TS, 5, 2, 9 16.1]
ukhāyām apidadhāti | [TS, 5, 2, 9 17.1]
pratiṣṭhām evainad gamayati | [TS, 5, 2, 9 18.1]
vyṛddhaṃ vā etat prāṇair amedhyaṃ yat puruṣaśīrṣam | [TS, 5, 2, 9 19.1]
amṛtaṃ khalu vai prāṇā amṛtaṃ hiraṇyam | [TS, 5, 2, 9 20.1]
prāṇeṣu hiraṇyaśalkān pratyasyati | [TS, 5, 2, 9 21.1]
pratiṣṭhām evainad gamayitvā prāṇaiḥ samardhayati | [TS, 5, 2, 9 22.1]
dadhnā madhumiśreṇa pūrayati | [TS, 5, 2, 9 23.1]
madhavyo 'sānīti śṛtātaṅkyena | [TS, 5, 2, 9 24.1]
medhyatvāya | [TS, 5, 2, 9 25.1]
grāmyaṃ vā etad annaṃ yad dadhi | [TS, 5, 2, 9 26.1]
āraṇyam madhu | [TS, 5, 2, 9 27.1]
yad dadhnā madhumiśreṇa pūrayaty ubhayasyāvaruddhyai | [TS, 5, 2, 9 28.1]
paśuśīrṣāṇy upadadhāti | [TS, 5, 2, 9 29.1]
paśavo vai paśuśīrṣāṇi | [TS, 5, 2, 9 30.1]
paśūn evāvarunddhe | [TS, 5, 2, 9 31.1]
yaṃ kāmayetāpaśuḥ syād iti viṣūcīnāni tasyopadadhyāt | [TS, 5, 2, 9 32.1]
viṣūca evāsmāt paśūn dadhāti | [TS, 5, 2, 9 33.1]
apaśur eva bhavati | [TS, 5, 2, 9 34.1]
yaṃ kāmayeta paśumānt syād iti samīcīnāni tasyopadadhyāt | [TS, 5, 2, 9 35.1]
samīca evāsmai paśūn dadhāti | [TS, 5, 2, 9 36.1]
paśumān eva bhavati | [TS, 5, 2, 9 37.1]
purastāt pratīcīnam aśvasyopadadhāti paścāt prācīnam ṛṣabhasya | [TS, 5, 2, 9 38.1]
apaśavo vā anye goaśvebhyaḥ paśavaḥ | [TS, 5, 2, 9 39.1]
goaśvān evāsmai samīco dadhāti | [TS, 5, 2, 9 40.1]
etāvanto vai paśavo dvipādaś ca catuṣpādaś ca | [TS, 5, 2, 9 41.1]
tān vā etad agnau pradadhāti yat paśuśīrṣāṇy upadadhāti | [TS, 5, 2, 9 42.1]
amum āraṇyam anu te diśāmīty āha | [TS, 5, 2, 9 43.1]
grāmyebhya eva paśubhya āraṇyān paśūñchucam anūtsṛjati | [TS, 5, 2, 9 44.1]
tasmāt samāvat paśūnām prajāyamānānām āraṇyāḥ paśavaḥ kanīyāṃsaḥ | [TS, 5, 2, 9 45.1]
śucā hy ṛtāḥ | [TS, 5, 2, 9 46.1]
sarpaśīrṣam upadadhāti | [TS, 5, 2, 9 47.1]
yaiva sarpe tviṣis tām evāvarunddhe | [TS, 5, 2, 9 48.1]
yat samīcīnam paśuśīrṣair upadadhyād grāmyān paśūn daṃśukāḥ syuḥ | [TS, 5, 2, 9 49.1]
yad viṣūcīnam āraṇyān yajur eva vadet | [TS, 5, 2, 9 50.1]
ava tāṃ tviṣiṃ runddhe yā sarpe | [TS, 5, 2, 9 51.1]
na grāmyān paśūn hinasti nāraṇyān | [TS, 5, 2, 9 52.1]
atho khalūpadheyam eva | [TS, 5, 2, 9 53.1]
yad upadadhāti tena tāṃ tviṣim avarunddhe yā sarpe | [TS, 5, 2, 9 54.1]
yad yajur vadati tena śāntam | [TS, 5, 2, 9 55.1]
{TS, 5, 2, 10}
paśur vā eṣa yad agniḥ | [TS, 5, 2, 10 1.1]
yoniḥ khalu vā eṣā paśor vikriyate yat prācīnam aiṣṭakād yajuḥ kriyate | [TS, 5, 2, 10 2.1]
reto 'pasyāḥ | [TS, 5, 2, 10 3.1]
apasyā upadadhāti | [TS, 5, 2, 10 4.1]
yonāv eva reto dadhāti | [TS, 5, 2, 10 5.1]
pañcopadadhāti | [TS, 5, 2, 10 6.1]
pāṅktāḥ paśavaḥ | [TS, 5, 2, 10 7.1]
paśūn evāsmai prajanayati | [TS, 5, 2, 10 8.1]
pañca dakṣiṇataḥ | [TS, 5, 2, 10 9.1]
vajro vā apasyāḥ | [TS, 5, 2, 10 10.1]
vajreṇaiva yajñasya dakṣiṇato rakṣāṃsy apahanti | [TS, 5, 2, 10 11.1]
pañca paścāt prācīr upadadhāti | [TS, 5, 2, 10 12.1]
paścād vai prācīnaṃ reto dhīyate | [TS, 5, 2, 10 13.1]
paścād evāsmai prācīnaṃ reto dadhāti | [TS, 5, 2, 10 14.1]
pañca purastāt pratīcīr upadadhāti pañca paścāt prācīḥ | [TS, 5, 2, 10 15.1]
tasmāt prācīnaṃ reto dhīyate | [TS, 5, 2, 10 16.1]
pratīcīḥ prajā jāyante | [TS, 5, 2, 10 17.1]
pañcottarataś chandasyāḥ | [TS, 5, 2, 10 18.1]
paśavo vai chandasyāḥ | [TS, 5, 2, 10 19.1]
paśūn eva prajātānt svam āyatanam abhiparyūhate | [TS, 5, 2, 10 20.1]
iyaṃ vā agner atidāhād abibhet | [TS, 5, 2, 10 21.1]
saitā apasyā apaśyat | [TS, 5, 2, 10 22.1]
tā upādhatta | [TS, 5, 2, 10 23.1]
tato vā imāṃ nātyadahat | [TS, 5, 2, 10 24.1]
yad apasyā upadadhāty asyā anatidāhāya | [TS, 5, 2, 10 25.1]
uvāca heyam adad it sa brahmaṇānnaṃ yasyaitā upadhīyāntai ya u cainā evaṃ vedad iti | [TS, 5, 2, 10 26.1]
prāṇabhṛta upadadhāti | [TS, 5, 2, 10 27.1]
retasy eva prāṇān dadhāti | [TS, 5, 2, 10 28.1]
tasmād vadan prāṇan paśyañchṛṇvan paśur jāyate | [TS, 5, 2, 10 29.1]
ayam puro bhuva iti purastād upadadhāti | [TS, 5, 2, 10 30.1]
prāṇam evaitābhir dādhāra | [TS, 5, 2, 10 31.1]
ayaṃ dakṣiṇā viśvakarmeti dakṣiṇataḥ | [TS, 5, 2, 10 32.1]
mana evaitābhir dādhāra | [TS, 5, 2, 10 33.1]
ayam paścād viśvavyacā iti paścāt | [TS, 5, 2, 10 34.1]
cakṣur evaitābhir dādhāra | [TS, 5, 2, 10 35.1]
idam uttarāt suvar ity uttarataḥ | [TS, 5, 2, 10 36.1]
śrotram evaitābhir dādhāra | [TS, 5, 2, 10 37.1]
iyam upari matir ity upariṣṭāt | [TS, 5, 2, 10 38.1]
vācam evaitābhir dādhāra | [TS, 5, 2, 10 39.1]
daśa daśopadadhāti | [TS, 5, 2, 10 40.1]
savīryatvāya | [TS, 5, 2, 10 41.1]
akṣṇayopadadhāti | [TS, 5, 2, 10 42.1]
tasmād akṣṇayā paśavo 'ṅgāni praharanti | [TS, 5, 2, 10 43.1]
pratiṣṭhityai | [TS, 5, 2, 10 44.1]
yāḥ prācīs tābhir vasiṣṭha ārdhnot | [TS, 5, 2, 10 45.1]
yā dakṣiṇā tābhir bharadvājaḥ | [TS, 5, 2, 10 46.1]
yāḥ pratīcīs tābhir viśvāmitraḥ | [TS, 5, 2, 10 47.1]
yā udīcīs tābhir jamadagniḥ | [TS, 5, 2, 10 48.1]
yā ūrdhvās tābhir viśvakarmā | [TS, 5, 2, 10 49.1]
ya evam etāsām ṛddhiṃ vedardhnoty eva | [TS, 5, 2, 10 50.1]
ya āsām evam bandhutāṃ veda bandhumān bhavati | [TS, 5, 2, 10 51.1]
ya āsām evaṃ kﾱptiṃ veda kalpate 'smai | [TS, 5, 2, 10 52.1]
ya āsām evam āyatanaṃ vedāyatanavān bhavati | [TS, 5, 2, 10 53.1]
ya āsām evam pratiṣṭhāṃ veda praty eva tiṣṭhati | [TS, 5, 2, 10 54.1]
prāṇabhṛta upadhāya saṃyata upadadhāti | [TS, 5, 2, 10 55.1]
prāṇān evāsmin dhitvā saṃyadbhiḥ saṃyacchati | [TS, 5, 2, 10 56.1]
tat saṃyatāṃ saṃyattvam | [TS, 5, 2, 10 57.1]
atho prāṇa evāpānaṃ dadhāti | [TS, 5, 2, 10 58.1]
tasmāt prāṇāpānau saṃcarataḥ | [TS, 5, 2, 10 59.1]
viṣūcīr upadadhāti | [TS, 5, 2, 10 60.1]
tasmād viṣvañcau prāṇāpānau | [TS, 5, 2, 10 61.1]
yad vā agner asaṃyatam asuvargyam asya tat | [TS, 5, 2, 10 62.1]
suvargyo 'gniḥ | [TS, 5, 2, 10 63.1]
yat saṃyata upadadhāti sam evainaṃ yacchati | [TS, 5, 2, 10 64.1]
suvargyam evākaḥ | [TS, 5, 2, 10 65.1]
tryavir vayaḥ kṛtam ayānām ity āha | [TS, 5, 2, 10 66.1]
vayobhir evāyān avarunddhe | [TS, 5, 2, 10 67.1]
ayair vayāṃsi | [TS, 5, 2, 10 68.1]
sarvato vāyumatīr bhavanti | [TS, 5, 2, 10 69.1]
tasmād ayaṃ sarvataḥ pavate | [TS, 5, 2, 10 70.1]
{TS, 5, 2, 11}
gāyatrī triṣṭub jagaty anuṣṭuk paṅktyā saha | [TS, 5, 2, 11 1.1]
bṛhaty uṣṇihā kakut sūcībhiḥ śimyantu tvā | [TS, 5, 2, 11 1.2]
dvipadā yā catuṣpadā tripadā yā ca ṣaṭpadā | [TS, 5, 2, 11 2.1]
sacchandā yā ca vicchandāḥ sūcībhiḥ śimyantu tvā | [TS, 5, 2, 11 2.2]
mahānāmnī revatayo viśvā āśāḥ prasūvarīḥ | [TS, 5, 2, 11 3.1]
meghyā vidyuto vācaḥ sūcībhiḥ śimyantu tvā | [TS, 5, 2, 11 3.2]
rajatā hariṇīḥ sīsā yujo yujyante karmabhiḥ | [TS, 5, 2, 11 4.1]
aśvasya vājinas tvaci sūcībhiḥ śimyantu tvā | [TS, 5, 2, 11 4.2]
nārīḥ te patnayo loma vicinvantu manīṣayā | [TS, 5, 2, 11 5.1]
devānām patnīr diśaḥ sūcībhiḥ śimyantu tvā | [TS, 5, 2, 11 5.2]
kuvid aṅga yavamanto yavaṃ cid yathā dānty anupūrvaṃ viyūya | [TS, 5, 2, 11 6.1]
ihehaiṣāṃ kṛṇuta bhojanāni ye barhiṣo namovṛktiṃ na jagmuḥ | [TS, 5, 2, 11 6.2]
{TS, 5, 2, 12}
kas tvā chyati kas tvā viśāsti kas te gātrāṇi śimyati | [TS, 5, 2, 12 1.1]
ka u te śamitā kaviḥ | [TS, 5, 2, 12 1.2]
ṛtavas ta ṛtudhā paruḥ śamitāro viśāsatu | [TS, 5, 2, 12 2.1]
saṃvatsarasya dhāyasā śimībhiḥ śimyantu tvā | [TS, 5, 2, 12 2.2]
daivyā adhvaryavas tvā chyantu vi ca śāsatu | [TS, 5, 2, 12 3.1]
gātrāṇi parvaśas te śimāḥ kṛṇvantu śimyantaḥ | [TS, 5, 2, 12 3.2]
ardhamāsāḥ parūṃṣi te māsāś chyantu śimyantaḥ | [TS, 5, 2, 12 4.1]
ahorātrāṇi maruto viliṣṭaṃ sūdayantu te | [TS, 5, 2, 12 4.2]
pṛthivī te 'ntarikṣeṇa vāyuś chidram bhiṣajyatu | [TS, 5, 2, 12 5.1]
dyaus te nakṣatraiḥ saha rūpaṃ kṛṇotu sādhuyā | [TS, 5, 2, 12 5.2]
śaṃ te parebhyo gātrebhyaḥ śam astv avarebhyaḥ | [TS, 5, 2, 12 6.1]
śam asthabhyo majjabhyaḥ śam u te tanuve bhuvat | [TS, 5, 2, 12 6.2]
{TS, 5, 3, 1}
utsannayajño vā eṣa yad agniḥ | [TS, 5, 3, 1 1.1]
kiṃ vā haitasya kriyate kiṃ vā na | [TS, 5, 3, 1 2.1]
yad vai yajñasya kriyamāṇasyāntaryanti pūyati vā asya tat | [TS, 5, 3, 1 3.1]
āśvinīr upadadhāti | [TS, 5, 3, 1 4.1]
aśvinau vai devānām bhiṣajau | [TS, 5, 3, 1 5.1]
tābhyām evāsmai bheṣajaṃ karoti | [TS, 5, 3, 1 6.1]
pañcopadadhāti | [TS, 5, 3, 1 7.1]
pāṅkto yajñaḥ | [TS, 5, 3, 1 8.1]
yāvān eva yajñas tasmai bheṣajaṃ karoti | [TS, 5, 3, 1 9.1]
ṛtavyā upadadhāti | [TS, 5, 3, 1 10.1]
ṛtūnāṃ kﾱptyai | [TS, 5, 3, 1 11.1]
pañcopadadhāti | [TS, 5, 3, 1 12.1]
pañca vā ṛtavaḥ | [TS, 5, 3, 1 13.1]
yāvanta evartavas tān kalpayati | [TS, 5, 3, 1 14.1]
samānaprabhṛtayo bhavanti samānodarkāḥ | [TS, 5, 3, 1 15.1]
tasmāt samānā ṛtavaḥ | [TS, 5, 3, 1 16.1]
ekena padena vyāvartante | [TS, 5, 3, 1 17.1]
tasmād ṛtavo vyāvartante | [TS, 5, 3, 1 18.1]
prāṇabhṛta upadadhāti | [TS, 5, 3, 1 19.1]
ṛtuṣv eva prāṇān dadhāti | [TS, 5, 3, 1 20.1]
tasmāt samānāḥ santa ṛtavo na jīryanti | [TS, 5, 3, 1 21.1]
atho prajanayaty evainān | [TS, 5, 3, 1 22.1]
eṣa vai vāyur yat prāṇaḥ | [TS, 5, 3, 1 23.1]
yad ṛtavyā upadhāya prāṇabhṛta upadadhāti tasmāt sarvān ṛtūn anu vāyur āvarīvartti | [TS, 5, 3, 1 24.1]
vṛṣṭisanīr upadadhāti | [TS, 5, 3, 1 25.1]
vṛṣṭim evāvarunddhe | [TS, 5, 3, 1 26.1]
yad ekadhopadadhyād ekam ṛtuṃ varṣet | [TS, 5, 3, 1 27.1]
anuparihāraṃ sādayati | [TS, 5, 3, 1 28.1]
tasmāt sarvān ṛtūn varṣati | [TS, 5, 3, 1 29.1]
yat prāṇabhṛta upadhāya vṛṣṭisanīr upadadhāti tasmād vāyupracyutā divo vṛṣṭir īrte | [TS, 5, 3, 1 30.1]
paśavo vai vayasyāḥ | [TS, 5, 3, 1 31.1]
nānāmanasaḥ khalu vai paśavo nānāvratāḥ | [TS, 5, 3, 1 32.1]
te 'pa evābhisamanasaḥ | [TS, 5, 3, 1 33.1]
yaṃ kāmayetāpaśuḥ syād iti vayasyās tasyopadhāyāpasyā upadadhyāt | [TS, 5, 3, 1 34.1]
asaṃjñānam evāsmai paśubhiḥ karoti | [TS, 5, 3, 1 35.1]
apaśur eva bhavati | [TS, 5, 3, 1 36.1]
yaṃ kāmayeta paśumānt syād ity apasyās tasyopadhāya vayasyā upadadhyāt | [TS, 5, 3, 1 37.1]
saṃjñānam evāsmai paśubhiḥ karoti | [TS, 5, 3, 1 38.1]
paśumān eva bhavati | [TS, 5, 3, 1 39.1]
catasraḥ purastād upadadhāti | [TS, 5, 3, 1 40.1]
tasmāc catvāri cakṣuṣo rūpāṇi dve śukle dve kṛṣṇe | [TS, 5, 3, 1 41.1]
mūrdhanvatīr bhavanti | [TS, 5, 3, 1 42.1]
tasmāt purastān mūrdhā | [TS, 5, 3, 1 43.1]
pañca dakṣiṇāyāṃ śroṇyām upadadhāti pañcottarasyām | [TS, 5, 3, 1 44.1]
tasmāt paścād varṣīyān purastātpravaṇaḥ paśuḥ | [TS, 5, 3, 1 45.1]
basto vaya iti dakṣiṇe 'ṃsa upadadhāti | [TS, 5, 3, 1 46.1]
vṛṣṇir vaya ity uttare | [TS, 5, 3, 1 47.1]
aṃsāv eva pratidadhāti | [TS, 5, 3, 1 48.1]
vyāghro vaya iti dakṣiṇe pakṣa upadadhāti | [TS, 5, 3, 1 49.1]
siṃho vaya ity uttare | [TS, 5, 3, 1 50.1]
pakṣayor eva vīryaṃ dadhāti | [TS, 5, 3, 1 51.1]
puruṣo vaya iti madhye | [TS, 5, 3, 1 52.1]
tasmāt puruṣaḥ paśūnām adhipatiḥ | [TS, 5, 3, 1 53.1]
{TS, 5, 3, 2}
indrāgnī avyathamānām iti svayamātṛṇṇām upadadhāti | [TS, 5, 3, 2 1.1]
indrāgnibhyāṃ vā imau lokau vidhṛtāv anayor lokayor vidhṛtyai | [TS, 5, 3, 2 2.1]
adhṛteva vā eṣā yan madhyamā citiḥ | [TS, 5, 3, 2 3.1]
antarikṣam iva vā eṣā | [TS, 5, 3, 2 4.1]
indrāgnī ity āha | [TS, 5, 3, 2 5.1]
indrāgnī vai devānām ojobhṛtau | [TS, 5, 3, 2 6.1]
ojasaivainām antarikṣe cinute dhṛtyai | [TS, 5, 3, 2 7.1]
svayamātṛṇṇām upadadhāti | [TS, 5, 3, 2 8.1]
antarikṣaṃ vai svayamātṛṇṇā | [TS, 5, 3, 2 9.1]
antarikṣam evopadhatte | [TS, 5, 3, 2 10.1]
aśvam upaghrāpayati | [TS, 5, 3, 2 11.1]
prāṇam evāsyāṃ dadhāti | [TS, 5, 3, 2 12.1]
atho prājāpatyo vā aśvaḥ | [TS, 5, 3, 2 13.1]
prajāpatinaivāgniṃ cinute | [TS, 5, 3, 2 14.1]
svayamātṛṇṇā bhavati prāṇānām utsṛṣṭyā atho suvargasya lokasyānukhyātyai | [TS, 5, 3, 2 15.1]
devānāṃ vai suvargaṃ lokaṃ yatāṃ diśaḥ samavlīyanta | [TS, 5, 3, 2 16.1]
ta etā diśyā apaśyan | [TS, 5, 3, 2 17.1]
tā upādadhata | [TS, 5, 3, 2 18.1]
tābhir vai te diśo 'dṛṃhan | [TS, 5, 3, 2 19.1]
yad diśyā upadadhāti diśāṃ vidhṛtyai | [TS, 5, 3, 2 20.1]
daśa prāṇabhṛtaḥ purastād upadadhāti | [TS, 5, 3, 2 21.1]
nava vai puruṣe prāṇāḥ | [TS, 5, 3, 2 22.1]
nābhir daśamī | [TS, 5, 3, 2 23.1]
prāṇān eva purastād dhatte | [TS, 5, 3, 2 24.1]
tasmāt purastāt prāṇāḥ | [TS, 5, 3, 2 25.1]
jyotiṣmatīm uttamām upadadhāti | [TS, 5, 3, 2 26.1]
tasmāt prāṇānāṃ vāg jyotir uttamāḥ | [TS, 5, 3, 2 27.1]
daśopadadhāti | [TS, 5, 3, 2 28.1]
daśākṣarā virāṭ | [TS, 5, 3, 2 29.1]
virāṭ chandasāṃ jyotiḥ | [TS, 5, 3, 2 30.1]
jyotir eva purastād dhatte | [TS, 5, 3, 2 31.1]
tasmāt purastāj jyotir upāsmahe | [TS, 5, 3, 2 32.1]
chandāṃsi paśuṣv ājim ayuḥ | [TS, 5, 3, 2 33.1]
tān bṛhaty udajayat | [TS, 5, 3, 2 34.1]
tasmād bārhatāḥ paśava ucyante | [TS, 5, 3, 2 35.1]
mā chanda iti dakṣiṇata upadadhāti | [TS, 5, 3, 2 36.1]
tasmād dakṣiṇāvṛto māṣāḥ | [TS, 5, 3, 2 37.1]
pṛthivī chanda iti paścāt pratiṣṭhityai | [TS, 5, 3, 2 38.1]
agnir devateti uttarataḥ | [TS, 5, 3, 2 39.1]
ojo vā agniḥ | [TS, 5, 3, 2 40.1]
oja evottarato dhatte | [TS, 5, 3, 2 41.1]
tasmād uttarato 'bhiprayāyī jayati | [TS, 5, 3, 2 42.1]
ṣaṭtriṃśat sampadyante | [TS, 5, 3, 2 43.1]
ṣaṭtriṃśadakṣarā bṛhatī | [TS, 5, 3, 2 44.1]
bārhatāḥ paśavaḥ | [TS, 5, 3, 2 45.1]
bṛhatyaivāsmai paśūn avarunddhe | [TS, 5, 3, 2 46.1]
bṛhatī chandasāṃ svārājyam parīyāya | [TS, 5, 3, 2 47.1]
yasyaitā upadhīyante gacchati svārājyam | [TS, 5, 3, 2 48.1]
sapta vālakhilyāḥ purastād upadadhāti sapta paścāt | [TS, 5, 3, 2 49.1]
sapta vai śīrṣaṇyāḥ prāṇāḥ dvāv avāñcau prāṇānāṃ savīryatvāya | [TS, 5, 3, 2 50.1]
mūrdhāsi rāḍ iti purastād upadadhāti yantrī rāḍ iti paścāt | [TS, 5, 3, 2 51.1]
prāṇān evāsmai samīco dadhāti | [TS, 5, 3, 2 52.1]
{TS, 5, 3, 3}
devā vai yad yajñe 'kurvata tad asurā akurvata | [TS, 5, 3, 3 1.1]
te devā etā akṣṇayāstomīyā apaśyan | [TS, 5, 3, 3 2.1]
tā anyathānūcyānyathopādadhata | [TS, 5, 3, 3 3.1]
tad asurā nānvavāyan | [TS, 5, 3, 3 4.1]
tato devā abhavan parāsurāḥ | [TS, 5, 3, 3 5.1]
yad akṣṇayāstomīyā anyathānūcyānyathopadadhāti | [TS, 5, 3, 3 6.1]
bhrātṛvyābhibhūtyai | [TS, 5, 3, 3 7.1]
bhavaty ātmanā | [TS, 5, 3, 3 8.1]
parāsya bhrātṛvyo bhavati | [TS, 5, 3, 3 9.1]
āśus trivṛd iti purastād upadadhāti | [TS, 5, 3, 3 10.1]
yajñamukhaṃ vai trivṛt | [TS, 5, 3, 3 11.1]
yajñamukham eva purastād viyātayati | [TS, 5, 3, 3 12.1]
vyoma saptadaśa iti dakṣiṇataḥ | [TS, 5, 3, 3 13.1]
annaṃ vai vyoma | [TS, 5, 3, 3 14.1]
annaṃ saptadaśaḥ | [TS, 5, 3, 3 15.1]
annam eva dakṣiṇato dhatte | [TS, 5, 3, 3 16.1]
tasmād dakṣiṇenānnam adyate | [TS, 5, 3, 3 17.1]
dharuṇa ekaviṃśa iti paścāt | [TS, 5, 3, 3 18.1]
pratiṣṭhā vā ekaviṃśaḥ | [TS, 5, 3, 3 19.1]
pratiṣṭhityai | [TS, 5, 3, 3 20.1]
bhāntaḥ pañcadaśa ity uttarataḥ | [TS, 5, 3, 3 21.1]
ojo vai bhāntaḥ | [TS, 5, 3, 3 22.1]
ojaḥ pañcadaśaḥ | [TS, 5, 3, 3 23.1]
oja evottarato dhatte | [TS, 5, 3, 3 24.1]
tasmād uttarato 'bhiprayāyī jayati | [TS, 5, 3, 3 25.1]
pratūrtir aṣṭādaśa iti purastād upadadhāti | [TS, 5, 3, 3 26.1]
dvau trivṛtāv abhipūrvaṃ yajñamukhe viyātayati | [TS, 5, 3, 3 27.1]
abhivartaḥ saviṃśa iti dakṣiṇataḥ | [TS, 5, 3, 3 28.1]
annaṃ vā abhivartaḥ | [TS, 5, 3, 3 29.1]
annaṃ saviṃśaḥ | [TS, 5, 3, 3 30.1]
annam eva dakṣiṇato dhatte | [TS, 5, 3, 3 31.1]
tasmād dakṣiṇenānnam adyate | [TS, 5, 3, 3 32.1]
varco dvāviṃśa iti paścāt | [TS, 5, 3, 3 33.1]
yad viṃśatir dve tena virājau | [TS, 5, 3, 3 34.1]
yad dve pratiṣṭhā tena | [TS, 5, 3, 3 35.1]
virājor evābhipūrvam annādye pratitiṣṭhati | [TS, 5, 3, 3 36.1]
tapo navadaśa ity uttarataḥ | [TS, 5, 3, 3 37.1]
tasmāt savyo hastayos tapasvitaraḥ | [TS, 5, 3, 3 38.1]
yoniś caturviṃśa iti purastād upadadhāti | [TS, 5, 3, 3 39.1]
caturviṃśatyakṣarā gāyatrī | [TS, 5, 3, 3 40.1]
gāyatrī yajñamukham | [TS, 5, 3, 3 41.1]
yajñamukham eva purastād viyātayati | [TS, 5, 3, 3 42.1]
garbhāḥ pañcaviṃśa iti dakṣiṇataḥ | [TS, 5, 3, 3 43.1]
annaṃ vai garbhāḥ | [TS, 5, 3, 3 44.1]
annam pañcaviṃśaḥ | [TS, 5, 3, 3 45.1]
annam eva dakṣiṇato dhatte | [TS, 5, 3, 3 46.1]
tasmād dakṣiṇenānnam adyate | [TS, 5, 3, 3 47.1]
ojas triṇava iti paścāt | [TS, 5, 3, 3 48.1]
ime vai lokās triṇavaḥ | [TS, 5, 3, 3 49.1]
eṣv eva lokeṣu pratitiṣṭhati | [TS, 5, 3, 3 50.1]
sambharaṇas trayoviṃśa ity uttarataḥ | [TS, 5, 3, 3 51.1]
tasmāt savyo hastayoḥ saṃbhāryataraḥ | [TS, 5, 3, 3 52.1]
kratur ekatriṃśa iti purastād upadadhāti | [TS, 5, 3, 3 53.1]
vāg vai kratuḥ | [TS, 5, 3, 3 54.1]
yajñamukhaṃ vāc | [TS, 5, 3, 3 55.1]
yajñamukham eva purastād viyātayati | [TS, 5, 3, 3 56.1]
bradhnasya viṣṭapaṃ catustriṃśa iti dakṣiṇataḥ | [TS, 5, 3, 3 57.1]
asau vā ādityo bradhnasya viṣṭapam | [TS, 5, 3, 3 58.1]
brahmavarcasam eva dakṣiṇato dhatte | [TS, 5, 3, 3 59.1]
tasmād dakṣiṇo 'rdho brahmavarcasitaraḥ | [TS, 5, 3, 3 60.1]
pratiṣṭhā trayastriṃśa iti paścāt | [TS, 5, 3, 3 61.1]
pratiṣṭhityai | [TS, 5, 3, 3 62.1]
nākaḥ ṣaṭtriṃśa ity uttarataḥ | [TS, 5, 3, 3 63.1]
suvargo vai loko nākaḥ | [TS, 5, 3, 3 64.1]
suvargasya lokasya samaṣṭyai | [TS, 5, 3, 3 65.1]
{TS, 5, 3, 4}
agner bhāgo 'sīti purastād upadadhāti | [TS, 5, 3, 4 1.1]
yajñamukhaṃ vā agniḥ | [TS, 5, 3, 4 2.1]
yajñamukhaṃ dīkṣā | [TS, 5, 3, 4 3.1]
yajñamukham brahma | [TS, 5, 3, 4 4.1]
yajñamukhaṃ trivṛt | [TS, 5, 3, 4 5.1]
yajñamukham eva purastād viyātayati | [TS, 5, 3, 4 6.1]
nṛcakṣasām bhāgo 'sīti dakṣiṇataḥ | [TS, 5, 3, 4 7.1]
śuśruvāṃso vai nṛcakṣasaḥ | [TS, 5, 3, 4 8.1]
annaṃ dhātā | [TS, 5, 3, 4 9.1]
jātāyaivāsmā annam apidadhāti | [TS, 5, 3, 4 10.1]
tasmāj jāto 'nnam atti | [TS, 5, 3, 4 11.1]
janitraṃ spṛtaṃ saptadaśa stoma ity āha | [TS, 5, 3, 4 12.1]
annaṃ vai janitram | [TS, 5, 3, 4 13.1]
annaṃ saptadaśaḥ | [TS, 5, 3, 4 14.1]
annam eva dakṣiṇato dhatte | [TS, 5, 3, 4 15.1]
tasmād dakṣiṇenānnam adyate | [TS, 5, 3, 4 16.1]
mitrasya bhāgo 'sīti paścāt | [TS, 5, 3, 4 17.1]
prāṇo vai mitraḥ | [TS, 5, 3, 4 18.1]
apāno varuṇaḥ | [TS, 5, 3, 4 19.1]
prāṇāpānāv evāsmin dadhāti | [TS, 5, 3, 4 20.1]
divo vṛṣṭir vātā spṛtā ekaviṃśa stoma ity āha | [TS, 5, 3, 4 21.1]
pratiṣṭhā vā ekaviṃśaḥ | [TS, 5, 3, 4 22.1]
pratiṣṭhityai | [TS, 5, 3, 4 23.1]
indrasya bhāgo 'sīty uttarataḥ | [TS, 5, 3, 4 24.1]
ojo vā indraḥ | [TS, 5, 3, 4 25.1]
ojo viṣṇuḥ | [TS, 5, 3, 4 26.1]
ojaḥ kṣatram | [TS, 5, 3, 4 27.1]
ojaḥ pañcadaśaḥ | [TS, 5, 3, 4 28.1]
oja evottarato dhatte | [TS, 5, 3, 4 29.1]
tasmād uttarato'bhiprayāyī jayati | [TS, 5, 3, 4 30.1]
vasūnām bhāgo 'sīti purastād upadadhāti | [TS, 5, 3, 4 31.1]
yajñamukhaṃ vai vasavaḥ | [TS, 5, 3, 4 32.1]
yajñamukhaṃ rudrāḥ | [TS, 5, 3, 4 33.1]
yajñamukhaṃ caturviṃśaḥ | [TS, 5, 3, 4 34.1]
yajñamukham eva purastād viyātayati | [TS, 5, 3, 4 35.1]
ādityānām bhāgo 'sīti dakṣiṇataḥ | [TS, 5, 3, 4 36.1]
annaṃ vā ādityāḥ | [TS, 5, 3, 4 37.1]
annam marutaḥ | [TS, 5, 3, 4 38.1]
annaṃ garbhāḥ | [TS, 5, 3, 4 39.1]
annam pañcaviṃśaḥ | [TS, 5, 3, 4 40.1]
annam eva dakṣiṇato dhatte | [TS, 5, 3, 4 41.1]
tasmād dakṣiṇenānnam adyate | [TS, 5, 3, 4 42.1]
adityai bhāgo 'sīti paścāt | [TS, 5, 3, 4 43.1]
pratiṣṭhā vā aditiḥ | [TS, 5, 3, 4 44.1]
pratiṣṭhā pūṣā | [TS, 5, 3, 4 45.1]
pratiṣṭhā triṇavaḥ | [TS, 5, 3, 4 46.1]
pratiṣṭhityai | [TS, 5, 3, 4 47.1]
devasya savitur bhāgo 'sīty uttarataḥ | [TS, 5, 3, 4 48.1]
brahma vai devaḥ savitā | [TS, 5, 3, 4 49.1]
brahma bṛhaspatiḥ | [TS, 5, 3, 4 50.1]
brahma catuṣṭomaḥ | [TS, 5, 3, 4 51.1]
brahmavarcasam evottarato dhatte | [TS, 5, 3, 4 52.1]
tasmād uttaro 'rdho brahmavarcasitaraḥ | [TS, 5, 3, 4 53.1]
sāvitravatī bhavati prasūtyai | [TS, 5, 3, 4 54.1]
tasmād brāhmaṇānām udīcī saniḥ prasūtā | [TS, 5, 3, 4 55.1]
dhartraś catuṣṭoma iti purastād upadadhāti | [TS, 5, 3, 4 56.1]
yajñamukhaṃ vai dhartraḥ | [TS, 5, 3, 4 57.1]
yajñamukhaṃ catuṣṭomaḥ | [TS, 5, 3, 4 58.1]
yajñamukham eva purastād viyātayati | [TS, 5, 3, 4 59.1]
yāvānām bhāgo 'sīti dakṣiṇataḥ | [TS, 5, 3, 4 60.1]
māsā vai yāvā ardhamāsā ayāvāḥ | [TS, 5, 3, 4 61.1]
tasmād dakṣiṇāvṛto māsāḥ | [TS, 5, 3, 4 62.1]
annaṃ vai yāvāḥ | [TS, 5, 3, 4 63.1]
annam prajāḥ | [TS, 5, 3, 4 64.1]
annam eva dakṣiṇato dhatte | [TS, 5, 3, 4 65.1]
tasmād dakṣiṇenānnam adyate | [TS, 5, 3, 4 66.1]
ṛbhūṇām bhāgo 'sīti paścāt | [TS, 5, 3, 4 67.1]
pratiṣṭhityai | [TS, 5, 3, 4 68.1]
vivarto 'ṣṭācatvāriṃśa ity uttarataḥ | [TS, 5, 3, 4 69.1]
anayor lokayoḥ savīryatvāya | [TS, 5, 3, 4 70.1]
tasmād imau lokau samāvadvīryau | [TS, 5, 3, 4 71.1]
yasya mukhyavatīḥ purastād upadhīyante mukhya eva bhavati | [TS, 5, 3, 4 72.1]
āsya mukhyo jāyate | [TS, 5, 3, 4 73.1]
yasyānnavatīr dakṣiṇato 'tty annam | [TS, 5, 3, 4 74.1]
āsyānnādo jāyate | [TS, 5, 3, 4 75.1]
yasya pratiṣṭhāvatīḥ paścāt praty eva tiṣṭhati | [TS, 5, 3, 4 76.1]
yasyaujasvatīr uttarata ojasvy eva bhavati | [TS, 5, 3, 4 77.1]
āsyaujasvī jāyate | [TS, 5, 3, 4 78.1]
arko vā eṣa yad agniḥ | [TS, 5, 3, 4 79.1]
tasyaitad eva stotram etac chastram | [TS, 5, 3, 4 80.1]
yad eṣā vidhā vidhīyate 'rka eva tad arkyam anu vidhīyate | [TS, 5, 3, 4 81.1]
atty annam | [TS, 5, 3, 4 82.1]
āsyānnādyo jāyate yasyaiṣā vidhā vidhīyate ya u cainām evaṃ veda | [TS, 5, 3, 4 83.1]
sṛṣṭīr upadadhāti | [TS, 5, 3, 4 84.1]
yathāsṛṣṭam evāvarunddhe | [TS, 5, 3, 4 85.1]
na vā idaṃ divā na naktam āsīd avyāvṛttam | [TS, 5, 3, 4 86.1]
te devā etā vyuṣṭīr apaśyan | [TS, 5, 3, 4 87.1]
tā upādadhata | [TS, 5, 3, 4 88.1]
tato vā idaṃ vyaucchat | [TS, 5, 3, 4 89.1]
yasyaitā upadhīyante vy evāsmā ucchati | [TS, 5, 3, 4 90.1]
atho tama evāpahate | [TS, 5, 3, 4 91.1]
{TS, 5, 3, 5}
agne jātān praṇudā naḥ sapatnān iti purastād upadadhāti | [TS, 5, 3, 5 1.1]
jātān eva bhrātṛvyān praṇudate | [TS, 5, 3, 5 2.1]
sahasā jātān iti paścāt | [TS, 5, 3, 5 3.1]
janiṣyamāṇān eva pratinudate | [TS, 5, 3, 5 4.1]
catuścatvāriṃśa stoma iti dakṣiṇataḥ | [TS, 5, 3, 5 5.1]
brahmavarcasaṃ vai catuścatvāriṃśaḥ | [TS, 5, 3, 5 6.1]
brahmavarcasam eva dakṣiṇato dhatte | [TS, 5, 3, 5 7.1]
tasmād dakṣiṇo 'rdho brahmavarcasitaraḥ | [TS, 5, 3, 5 8.1]
ṣoḍaśa stoma ity uttarataḥ | [TS, 5, 3, 5 9.1]
ojo vai ṣoḍaśaḥ | [TS, 5, 3, 5 10.1]
oja evottarato dhatte | [TS, 5, 3, 5 11.1]
tasmād uttarato'bhiprayāyī jayati | [TS, 5, 3, 5 12.1]
vajro vai catuścatvāriṃśaḥ | [TS, 5, 3, 5 13.1]
vajraḥ ṣoḍaśaḥ | [TS, 5, 3, 5 14.1]
yad ete iṣṭake upadadhāti jātāṃś caiva janiṣyamāṇāṃś ca bhrātṛvyān praṇudya vajram anu praharati | [TS, 5, 3, 5 15.1]
stṛtyai | [TS, 5, 3, 5 16.1]
purīṣavatīm madhya upadadhāti | [TS, 5, 3, 5 17.1]
purīṣaṃ vai madhyam ātmanaḥ | [TS, 5, 3, 5 18.1]
sātmānam evāgniṃ cinute | [TS, 5, 3, 5 19.1]
sātmāmuṣmiṃ loke bhavati ya evaṃ veda | [TS, 5, 3, 5 20.1]
etā vā asapatnā nāmeṣṭakāḥ | [TS, 5, 3, 5 21.1]
yasyaitā upadhīyante nāsya sapatno bhavati | [TS, 5, 3, 5 22.1]
paśur vā eṣa yad agniḥ | [TS, 5, 3, 5 23.1]
virāja uttamāyāṃ cityām upadadhāti | [TS, 5, 3, 5 24.1]
virājam evottamām paśuṣu dadhāti | [TS, 5, 3, 5 25.1]
tasmāt paśumān uttamāṃ vācaṃ vadati | [TS, 5, 3, 5 26.1]
daśadaśopadadhāti | [TS, 5, 3, 5 27.1]
savīryatvāya | [TS, 5, 3, 5 28.1]
akṣṇayopadadhāti | [TS, 5, 3, 5 29.1]
tasmād akṣṇayā paśavo 'ṅgāni praharanti | [TS, 5, 3, 5 30.1]
pratiṣṭhityai | [TS, 5, 3, 5 31.1]
yāni vai chandāṃsi suvargyāṇy āsan tair devāḥ suvargaṃ lokam āyan | [TS, 5, 3, 5 32.1]
tenarṣayo 'śrāmyan | [TS, 5, 3, 5 33.1]
te tapo 'tapyanta | [TS, 5, 3, 5 34.1]
tāni tapasāpaśyan | [TS, 5, 3, 5 35.1]
tebhya etā iṣṭakā niramimataivaś chando varivaś chanda iti tā upādadhata | [TS, 5, 3, 5 36.1]
tābhir vai te suvargaṃ lokam āyan | [TS, 5, 3, 5 37.1]
yad etā iṣṭakā upadadhāti yāny eva chandāṃsi suvargyāṇi tair eva yajamānaḥ suvargaṃ lokam eti | [TS, 5, 3, 5 38.1]
yajñena vai prajāpatiḥ prajā asṛjata | [TS, 5, 3, 5 39.1]
tā stomabhāgair evāsṛjata | [TS, 5, 3, 5 40.1]
yat stomabhāgā upadadhāti prajā eva tad yajamānaḥ sṛjate | [TS, 5, 3, 5 41.1]
bṛhaspatir vā etad yajñasya tejaḥ samabharad yat stomabhāgāḥ | [TS, 5, 3, 5 42.1]
yat stomabhāgā upadadhāti satejasam evāgniṃ cinute | [TS, 5, 3, 5 43.1]
bṛhaspatir vā etāṃ yajñasya pratiṣṭhām apaśyad yat stomabhāgāḥ | [TS, 5, 3, 5 44.1]
yat stomabhāgā upadadhāti yajñasya pratiṣṭhityai | [TS, 5, 3, 5 45.1]
saptasaptopadadhāti savīryatvāya | [TS, 5, 3, 5 46.1]
tisro madhye pratiṣṭhityai | [TS, 5, 3, 5 47.1]
{TS, 5, 3, 6}
raśmir ity evādityam asṛjata pretir iti dharmam anvitir iti divam saṃdhir ity antarikṣam pratidhir iti pṛthivīm viṣṭambha iti vṛṣṭim pravety ahar anuveti rātrim uśig iti vasūn praketa iti rudrān sudītir ity ādityān oja iti pitṝn tantur iti prajāḥ pṛtanāṣāḍ iti paśūn revad ity oṣadhīḥ | [TS, 5, 3, 6 1.1]
abhijid asi yuktagrāvā | [TS, 5, 3, 6 2.1]
indrāya tvendraṃ jinvety eva dakṣiṇato vajram paryauhat | [TS, 5, 3, 6 2.2]
abhijityai | [TS, 5, 3, 6 3.1]
tāḥ prajā apaprāṇā asṛjata | [TS, 5, 3, 6 4.1]
tāsv adhipatir asīty eva prāṇam adadhād yantety apānaṃ saṃsarpa iti cakṣur vayodhā iti śrotram | [TS, 5, 3, 6 5.1]
tāḥ prajāḥ prāṇatīr apānatīḥ paśyantīḥ śṛṇvatīr na mithunyabhavan | [TS, 5, 3, 6 6.1]
tāsu trivṛd asīty eva mithunam adadhāt | [TS, 5, 3, 6 7.1]
tāḥ prajā mithunībhavantīr na prājāyanta | [TS, 5, 3, 6 8.1]
tāḥ saṃroho 'si nīroho 'sīty eva prājanayat | [TS, 5, 3, 6 9.1]
tāḥ prajāḥ prajātā na pratyatiṣṭhan | [TS, 5, 3, 6 10.1]
tā vasuko 'si veṣaśrir asi vasyaṣṭir asīty evaiṣu lokeṣu pratyasthāpayat | [TS, 5, 3, 6 11.1]
yad āha vasuko 'si veṣaśrir asi vasyaṣṭir asīti prajā eva prajātā eṣu lokeṣu pratiṣṭhāpayati | [TS, 5, 3, 6 12.1]
sātmāntarikṣaṃ rohati saprāṇo 'muṣmiṃ loke pratitiṣṭhaty avyardhukaḥ prāṇāpānābhyām bhavati ya evaṃ veda | [TS, 5, 3, 6 13.1]
{TS, 5, 3, 7}
nākasadbhir vai devāḥ suvargaṃ lokam āyan | [TS, 5, 3, 7 1]
tan nākasadāṃ nākasattvam | [TS, 5, 3, 7 2]
yan nākasada upadadhāti nākasadbhir eva tad yajamānaḥ suvargaṃ lokam eti | [TS, 5, 3, 7 3]
suvargo vai loko nākaḥ | [TS, 5, 3, 7 4]
yasyaitā upadhīyante nāsmā akam bhavati | [TS, 5, 3, 7 5]
yajamānāyatanaṃ vai nākasadaḥ | [TS, 5, 3, 7 6]
yan nākasada upadadhāty āyatanam eva tad yajamānaḥ kurute | [TS, 5, 3, 7 7]
pṛṣṭhānāṃ vā etat tejaḥ saṃbhṛtaṃ yan nākasadaḥ | [TS, 5, 3, 7 8]
yan nākasada upadadhāti pṛṣṭhānām eva tejo 'varunddhe | [TS, 5, 3, 7 9]
pañcacoḍā upadadhāti | [TS, 5, 3, 7 10]
apsarasa evainam etā bhūtā amuṣmiṃ loka upaśere | [TS, 5, 3, 7 11]
atho tanūpānīr evaitā yajamānasya | [TS, 5, 3, 7 12]
yaṃ dviṣyāt tam upadadhad dhyāyet | [TS, 5, 3, 7 13]
etābhya evainaṃ devatābhya āvṛścati | [TS, 5, 3, 7 14]
tājag ārtim ārcchati | [TS, 5, 3, 7 15]
uttarā nākasadbhya upadadhāti | [TS, 5, 3, 7 16]
yathā jāyām ānīya gṛheṣu niṣādayati tādṛg eva tat | [TS, 5, 3, 7 17]
paścāt prācīm uttamām upadadhāti | [TS, 5, 3, 7 18]
tasmāt paścāt prācī patny anvāste | [TS, 5, 3, 7 19]
svayamātṛṇṇāṃ ca vikarṇīṃ cottame upadadhāti | [TS, 5, 3, 7 20]
prāṇo vai svayamātṛṇṇā | [TS, 5, 3, 7 21]
āyur vikarṇī | [TS, 5, 3, 7 22]
prāṇaṃ caivāyuś ca prāṇānām uttamau dhatte | [TS, 5, 3, 7 23]
tasmāt prāṇaś cāyuś ca prāṇānām uttamau | [TS, 5, 3, 7 24]
nānyām uttarām iṣṭakām upadadhyāt | [TS, 5, 3, 7 25]
yad anyām uttarām iṣṭakām upadadhyāt paśūnāṃ ca yajamānasya ca prāṇaṃ cāyuś cāpidadhyāt | [TS, 5, 3, 7 26]
tasmān nānyottareṣṭakopadheyā | [TS, 5, 3, 7 27]
svayamātṛṇṇām upadadhāti | [TS, 5, 3, 7 28]
asau vai svayamātṛṇṇā | [TS, 5, 3, 7 29]
amūm evopadhatte | [TS, 5, 3, 7 30]
aśvam upaghrāpayati | [TS, 5, 3, 7 31]
prāṇam evāsyāṃ dadhāti | [TS, 5, 3, 7 32]
atho prājāpatyo vā aśvaḥ | [TS, 5, 3, 7 33]
prajāpatinaivāgniṃ cinute | [TS, 5, 3, 7 34]
svayamātṛṇṇā bhavati | [TS, 5, 3, 7 35]
prāṇānām utsṛṣṭyai | [TS, 5, 3, 7 36]
atho suvargasya lokasyānukhyātyai | [TS, 5, 3, 7 37]
eṣā vai devānāṃ vikrāntir yad vikarṇī | [TS, 5, 3, 7 38]
yad vikarṇīm upadadhāti devānām eva vikrāntim anu vikramate | [TS, 5, 3, 7 39]
uttarata upadadhāti | [TS, 5, 3, 7 40]
tasmād uttarataupacāro 'gniḥ | [TS, 5, 3, 7 41]
vāyumatī bhavati samiddhyai | [TS, 5, 3, 7 42]
{TS, 5, 3, 8}
chandāṃsy upadadhāti | [TS, 5, 3, 8 1]
paśavo vai chandāṃsi | [TS, 5, 3, 8 2]
paśūn evāvarunddhe | [TS, 5, 3, 8 3]
chandāṃsi vai devānāṃ vāmam paśavaḥ | [TS, 5, 3, 8 4]
vāmam eva paśūn avarunddhe | [TS, 5, 3, 8 5]
etāṃ ha vai yajñasenaś caitriyāyaṇaś citiṃ vidāṃcakāra | [TS, 5, 3, 8 6]
tayā vai sa paśūn avārunddha | [TS, 5, 3, 8 7]
yad etām upadadhāti paśūn evāvarunddhe | [TS, 5, 3, 8 8]
gāyatrīḥ purastād upadadhāti | [TS, 5, 3, 8 9]
tejo vai gāyatrī | [TS, 5, 3, 8 10]
teja eva mukhato dhatte | [TS, 5, 3, 8 11]
mūrdhanvatīr bhavanti | [TS, 5, 3, 8 12]
mūrdhānam evainaṃ samānānāṃ karoti | [TS, 5, 3, 8 13]
triṣṭubha upadadhāti | [TS, 5, 3, 8 14]
indriyaṃ vai triṣṭuk | [TS, 5, 3, 8 15]
indriyam eva madhyato dhatte | [TS, 5, 3, 8 16]
jagatīr upadadhāti | [TS, 5, 3, 8 17]
jāgatā vai paśavaḥ | [TS, 5, 3, 8 18]
paśūn evāvarunddhe | [TS, 5, 3, 8 19]
anuṣṭubha upadadhāti | [TS, 5, 3, 8 20]
prāṇā vā anuṣṭup | [TS, 5, 3, 8 21]
prāṇānām utsṛṣṭyai | [TS, 5, 3, 8 22]
bṛhatīr uṣṇihāḥ paṅktīr akṣarapaṅktīr iti viṣurūpāṇi chandāṃsy upadadhāti | [TS, 5, 3, 8 23]
viṣurūpā vai paśavaḥ | [TS, 5, 3, 8 24]
paśavaḥ chandāṃsi | [TS, 5, 3, 8 25]
viṣurūpān eva paśūn avarunddhe | [TS, 5, 3, 8 26]
viṣurūpam asya gṛhe dṛśyate yasyaitā upadhīyante ya u cainā evaṃ veda | [TS, 5, 3, 8 27]
aticchandasam upadadhāti | [TS, 5, 3, 8 28]
aticchandā vai sarvāṇi chandāṃsi | [TS, 5, 3, 8 29]
sarvebhir evainaṃ chandobhiś cinute | [TS, 5, 3, 8 30]
varṣma vā eṣā chandasāṃ yad aticchandāḥ | [TS, 5, 3, 8 31]
yat aticchandasam upadadhāti varṣmaivainaṃ samānānāṃ karoti | [TS, 5, 3, 8 32]
dvipadā upadadhāti | [TS, 5, 3, 8 33]
dvipād yajamānaḥ | [TS, 5, 3, 8 34]
pratiṣṭhityai | [TS, 5, 3, 8 35]
{TS, 5, 3, 9}
sarvābhyo vai devatābhyo 'gniś cīyate | [TS, 5, 3, 9 1]
yat sayujo nopadadhyād devatā asyāgniṃ vṛñjīran | [TS, 5, 3, 9 2]
yat sayuja upadadhāty ātmanaivainaṃ sayujaṃ cinute | [TS, 5, 3, 9 3]
nāgninā vyṛdhyate | [TS, 5, 3, 9 4]
atho yathā puruṣaḥ snāvabhiḥ saṃtata evam evaitābhir agniḥ saṃtataḥ | [TS, 5, 3, 9 5]
agninā vai devāḥ suvargaṃ lokam āyan | [TS, 5, 3, 9 6]
tā amūḥ kṛttikā abhavan | [TS, 5, 3, 9 7]
yasyaitā upadhīyante suvargam eva lokam eti | [TS, 5, 3, 9 8]
gacchati prakāśam | [TS, 5, 3, 9 9]
citram eva bhavati | [TS, 5, 3, 9 10]
maṇḍaleṣṭakā upadadhāti | [TS, 5, 3, 9 11]
ime vai lokā maṇḍaleṣṭakāḥ | [TS, 5, 3, 9 12]
ime khalu vai lokā devapurāḥ | [TS, 5, 3, 9 13]
devapurā eva praviśati | [TS, 5, 3, 9 14]
nārtim ārcchaty agniṃ cikyānaḥ | [TS, 5, 3, 9 15]
viśvajyotiṣa upadadhāti | [TS, 5, 3, 9 16]
imān evaitābhir lokāñ jyotiṣmataḥ kurute | [TS, 5, 3, 9 17]
atho prāṇān evaitā yajamānasya dādhrati | [TS, 5, 3, 9 18]
etā vai devatāḥ suvargyāḥ | [TS, 5, 3, 9 19]
tā evānvārabhya suvargaṃ lokam eti | [TS, 5, 3, 9 20]
{TS, 5, 3, 10}
vṛṣṭisanīr upadadhāti | [TS, 5, 3, 10 1]
vṛṣṭim evāvarunddhe | [TS, 5, 3, 10 2]
yad ekadhopadadhyād ekam ṛtuṃ varṣet | [TS, 5, 3, 10 3]
anuparihāraṃ sādayati | [TS, 5, 3, 10 4]
tasmāt sarvān ṛtūn varṣati | [TS, 5, 3, 10 5]
purovātasanir asīty āha | [TS, 5, 3, 10 6]
etad vai vṛṣṭyai rūpam | [TS, 5, 3, 10 7]
rūpeṇaiva vṛṣṭim avarunddhe | [TS, 5, 3, 10 8]
saṃyānībhir vai devā imāṃ lokānt samayuḥ | [TS, 5, 3, 10 9]
tat saṃyānīnāṃ saṃyānitvam | [TS, 5, 3, 10 10]
yat saṃyānīr upadadhāti yathāpsu nāvā saṃyāty evam evaitābhir yajamāna imāṃ lokānt saṃyāti | [TS, 5, 3, 10 11]
plavo vā eṣo 'gner yat saṃyānīḥ | [TS, 5, 3, 10 12]
yat saṃyānīr upadadhāti plavam evaitam agnaya upadadhāti | [TS, 5, 3, 10 13]
uta yasyaitāsūpahitāsv āpo 'gniṃ haranti | [TS, 5, 3, 10 14]
ahṛta evāsyāgniḥ | [TS, 5, 3, 10 15]
ādityeṣṭakā upadadhāti | [TS, 5, 3, 10 16]
ādityā vā etam bhūtyai pratinudante yo 'lam bhūtyai san bhūtiṃ na prāpnoti | [TS, 5, 3, 10 17]
ādityā evainam bhūtiṃ gamayanti | [TS, 5, 3, 10 18]
asau vā etasyādityo rucam ādatte yo 'gniṃ citvā na rocate | [TS, 5, 3, 10 19]
yad ādityeṣṭakā upadadhāty asāv evāsminn ādityo rucaṃ dadhāti | [TS, 5, 3, 10 20]
yathāsau devānāṃ rocata evam evaiṣa manuṣyāṇāṃ rocate | [TS, 5, 3, 10 21]
ghṛteṣṭakā upadadhāti | [TS, 5, 3, 10 22]
etad vā agneḥ priyaṃ dhāma yad ghṛtam | [TS, 5, 3, 10 23]
priyeṇaivainaṃ dhāmnā samardhayaty atho tejasā | [TS, 5, 3, 10 24]
anuparihāraṃ sādayati | [TS, 5, 3, 10 25]
aparivargam evāsmin tejo dadhāti | [TS, 5, 3, 10 26]
prajāpatir agnim acinuta | [TS, 5, 3, 10 27]
sa yaśasā vyārdhyata | [TS, 5, 3, 10 28]
sa etā yaśodā apaśyat | [TS, 5, 3, 10 29]
tā upādhatta | [TS, 5, 3, 10 30]
tābhir vai sa yaśa ātmann adhatta | [TS, 5, 3, 10 31]
yad yaśodā upadadhāti yaśa eva tābhir yajamāna ātman dhatte | [TS, 5, 3, 10 32]
pañcopadadhāti | [TS, 5, 3, 10 33]
pāṅktaḥ puruṣaḥ | [TS, 5, 3, 10 34]
yāvān eva puruṣas tasmin yaśo dadhāti | [TS, 5, 3, 10 35]
{TS, 5, 3, 11}
devāsurāḥ saṃyattā āsan | [TS, 5, 3, 11 1]
kanīyāṃso devā āsan bhūyāṃso 'surāḥ | [TS, 5, 3, 11 2]
te devā etā iṣṭakā apaśyan | [TS, 5, 3, 11 3]
tā upādadhata | [TS, 5, 3, 11 4]
bhūyaskṛd asīty eva bhūyāṃso 'bhavan vanaspatibhir oṣadhībhiḥ | [TS, 5, 3, 11 5]
varivaskṛd asītīmām ajayan | [TS, 5, 3, 11 6]
prācy asīti prācīṃ diśam ajayan | [TS, 5, 3, 11 7]
ūrdhvāsīty amūm ajayan | [TS, 5, 3, 11 8]
antarikṣasad asi | [TS, 5, 3, 11 9]
antarikṣe sīdeti | [TS, 5, 3, 11 10]
antarikṣam ajayan | [TS, 5, 3, 11 11]
tato devā abhavan parāsurāḥ | [TS, 5, 3, 11 12]
yasyaitā upadhīyante bhūyān eva bhavati | [TS, 5, 3, 11 13]
abhīmāṃ lokāñ jayati | [TS, 5, 3, 11 14]
bhavaty ātmanā | [TS, 5, 3, 11 15]
parāsya bhrātṛvyo bhavati | [TS, 5, 3, 11 16]
apsuṣad asi | [TS, 5, 3, 11 17]
śyenasad asīty āha | [TS, 5, 3, 11 18]
etad vā agne rūpam | [TS, 5, 3, 11 19]
rūpeṇaivāgnim avarunddhe | [TS, 5, 3, 11 20]
pṛthivyās tvā draviṇe sādayāmīty āha | [TS, 5, 3, 11 21]
imān evaitābhir lokān draviṇāvataḥ kurute | [TS, 5, 3, 11 22]
āyuṣyā upadadhāti | [TS, 5, 3, 11 23]
āyur evāsmin dadhāti | [TS, 5, 3, 11 24]
agne yat te paraṃ hṛn nāmety āha | [TS, 5, 3, 11 25]
etad vā agneḥ priyaṃ dhāma | [TS, 5, 3, 11 26]
priyam evāsya dhāmopāpnoti | [TS, 5, 3, 11 27]
tāv ehi | [TS, 5, 3, 11 28]
saṃrabhāvahā ity āha | [TS, 5, 3, 11 29]
vy evainena paridhatte | [TS, 5, 3, 11 30]
pāñcajanyeṣv apy edhy agna ity āha | [TS, 5, 3, 11 31]
eṣa vā agniḥ pāñcajanyo yaḥ pañcacitīkaḥ | [TS, 5, 3, 11 32]
tasmād evam āha | [TS, 5, 3, 11 33]
ṛtavyā upadadhāti | [TS, 5, 3, 11 34]
etad vā ṛtūnām priyaṃ dhāma yad ṛtavyāḥ | [TS, 5, 3, 11 35]
ṛtūnām eva priyaṃ dhāmāvarunddhe | [TS, 5, 3, 11 36]
sumeka ity āha | [TS, 5, 3, 11 37]
saṃvatsaro vai sumekaḥ | [TS, 5, 3, 11 38]
saṃvatsarasyaiva priyaṃ dhāmopāpnoti | [TS, 5, 3, 11 39]
{TS, 5, 3, 12}
prajāpater akṣy aśvayat | [TS, 5, 3, 12 1]
tat parāpatat | [TS, 5, 3, 12 2]
tad aśvo 'bhavat | [TS, 5, 3, 12 3]
yad aśvayat tad aśvasyāśvatvam | [TS, 5, 3, 12 4]
tad devā aśvamedhenaiva pratyadadhuḥ | [TS, 5, 3, 12 5]
eṣa vai prajāpatiṃ sarvaṃ karoti yo 'śvamedhena yajate | [TS, 5, 3, 12 6]
sarva eva bhavati | [TS, 5, 3, 12 7]
sarvasya vā eṣā prāyaścittiḥ | [TS, 5, 3, 12 8]
sarvasya bheṣajam | [TS, 5, 3, 12 9]
sarvaṃ vā etena pāpmānaṃ devā ataran | [TS, 5, 3, 12 10]
api vā etena brahmahatyām ataran | [TS, 5, 3, 12 11]
sarvam pāpmānaṃ tarati tarati brahmahatyāṃ yo 'śvamedhena yajate ya u cainam evaṃ veda | [TS, 5, 3, 12 12]
uttaraṃ vai tat prajāpater akṣy aśvayat | [TS, 5, 3, 12 13]
tasmād aśvasyottarato 'vadyanti dakṣiṇato 'nyeṣām paśūnām | [TS, 5, 3, 12 14]
vaitasaḥ kaṭo bhavati | [TS, 5, 3, 12 15]
apsuyonir vā aśvaḥ | [TS, 5, 3, 12 16]
apsujo vetasaḥ | [TS, 5, 3, 12 17]
sva evainaṃ yonau pratiṣṭhāpayati | [TS, 5, 3, 12 18]
catuṣṭoma stomo bhavati | [TS, 5, 3, 12 19]
saraḍḍha vā aśvasya sakthy āvṛhat | [TS, 5, 3, 12 20]
tad devāś catuṣṭomenaiva pratyadadhuḥ | [TS, 5, 3, 12 21]
yac catuṣṭoma stomo bhavaty aśvasya sarvatvāya | [TS, 5, 3, 12 22]
{TS, 5, 4, 1}
devāsurāḥ saṃyattā āsan | [TS, 5, 4, 1 1]
te na vyajayanta | [TS, 5, 4, 1 2]
sa etā indras tanūr apaśyat | [TS, 5, 4, 1 3]
tā upādhatta | [TS, 5, 4, 1 4]
tābhir vai sa tanuvam indriyaṃ vīryam ātmann adhatta | [TS, 5, 4, 1 5]
tato devā abhavan parāsurāḥ | [TS, 5, 4, 1 6]
yad indratanūr upadadhāti tanuvam eva tābhir indriyaṃ vīryaṃ yajamāna ātman dhatte | [TS, 5, 4, 1 7]
atho sendram evāgniṃ satanuṃ cinute | [TS, 5, 4, 1 8]
bhavaty ātmanā | [TS, 5, 4, 1 9]
parāsya bhrātṛvyo bhavati | [TS, 5, 4, 1 10]
yajño devebhyo 'pākrāmat | [TS, 5, 4, 1 11]
tam avarudhaṃ nāśaknuvan | [TS, 5, 4, 1 12]
ta etā yajñatanūr apaśyan | [TS, 5, 4, 1 13]
tā upādadhata | [TS, 5, 4, 1 14]
tābhir vai te yajñam avārundhata | [TS, 5, 4, 1 15]
yad yajñatanūr upadadhāti yajñam eva tābhir yajamāno 'varunddhe | [TS, 5, 4, 1 16]
trayastriṃśatam upadadhāti | [TS, 5, 4, 1 17]
trayastriṃśad vai devatāḥ | [TS, 5, 4, 1 18]
devatā evāvarunddhe | [TS, 5, 4, 1 19]
atho sātmānam evāgniṃ satanuṃ cinute | [TS, 5, 4, 1 20]
sātmāmuṣmiṃ loke bhavati ya evaṃ veda | [TS, 5, 4, 1 21]
jyotiṣmatīr upadadhāti | [TS, 5, 4, 1 22]
jyotir evāsmin dadhāti | [TS, 5, 4, 1 23]
etābhir vā agniś cito jvalati | [TS, 5, 4, 1 24]
tābhir evainaṃ saminddhe | [TS, 5, 4, 1 25]
ubhayor asmai lokayor jyotir bhavati | [TS, 5, 4, 1 26]
nakṣatreṣṭakā upadadhāti | [TS, 5, 4, 1 27]
etāni vai divo jyotīṃṣi | [TS, 5, 4, 1 28]
tāny evāvarunddhe | [TS, 5, 4, 1 29]
sukṛtāṃ vā etāni jyotīṃṣi yan nakṣatrāṇi | [TS, 5, 4, 1 30]
tāny evāpnoti | [TS, 5, 4, 1 31]
atho anūkāśam evaitāni jyotīṃṣi kurute suvargasya lokasyānukhyātyai | [TS, 5, 4, 1 32]
yat saṃspṛṣṭā upadadhyād vṛṣṭyai lokam apidadhyād avarṣukaḥ parjanyaḥ syāt | [TS, 5, 4, 1 33]
asaṃspṛṣṭā upadadhāti | [TS, 5, 4, 1 34]
vṛṣṭyā eva lokaṃ karoti | [TS, 5, 4, 1 35]
varṣukaḥ parjanyo bhavati | [TS, 5, 4, 1 36]
purastād anyāḥ pratīcīr upadadhāti paścād anyāḥ prācīḥ | [TS, 5, 4, 1 37]
tasmāt prācīnāni ca pratīcīnāni ca nakṣatrāṇy āvartante | [TS, 5, 4, 1 38]
{TS, 5, 4, 2}
ṛtavyā upadadhāty ṛtūnāṃ kﾱptyai | [TS, 5, 4, 2 1]
dvaṃdvam upadadhāti | [TS, 5, 4, 2 2]
tasmād dvaṃdvam ṛtavaḥ | [TS, 5, 4, 2 3]
adhṛteva vā eṣā yan madhyamā citiḥ | [TS, 5, 4, 2 4]
antarikṣam iva vā eṣā | [TS, 5, 4, 2 5]
dvaṃdvam anyāsu citīṣūpadadhāti catasro madhye dhṛtyai | [TS, 5, 4, 2 6]
antaḥśleṣaṇaṃ vā etāś citīnāṃ yad ṛtavyāḥ | [TS, 5, 4, 2 7]
yad ṛtavyā upadadhāti citīnāṃ vidhṛtyai | [TS, 5, 4, 2 8]
avakām anūpadadhāti | [TS, 5, 4, 2 9]
eṣā vā agner yoniḥ | [TS, 5, 4, 2 10]
sayonim evāgniṃ cinute | [TS, 5, 4, 2 11]
uvāca ha viśvāmitraḥ | [TS, 5, 4, 2 12]
adad it sa brahmaṇānnaṃ yasyaitā upadhīyāntai ya u cainā evaṃ vedad iti | [TS, 5, 4, 2 13]
saṃvatsaro vā etam pratiṣṭhāyai nudate yo 'gniṃ citvā na pratitiṣṭhati | [TS, 5, 4, 2 14]
pañca pūrvāś citayo bhavanti | [TS, 5, 4, 2 15]
atha ṣaṣṭhīṃ citiṃ cinute | [TS, 5, 4, 2 16]
ṣaḍ vā ṛtavaḥ saṃvatsaraḥ | [TS, 5, 4, 2 17]
ṛtuṣv eva saṃvatsare pratitiṣṭhati | [TS, 5, 4, 2 18]
etā vā adhipatnīr nāmeṣṭakāḥ | [TS, 5, 4, 2 19]
yasyaitā upadhīyanta adhipatir eva samānānām bhavati | [TS, 5, 4, 2 20]
yaṃ dviṣyāt tam upadadhad dhyāyet | [TS, 5, 4, 2 21]
etābhya evainaṃ devatābhya āvṛścati | [TS, 5, 4, 2 22]
ārtim ārcchati | [TS, 5, 4, 2 23]
aṅgirasaḥ suvargaṃ lokaṃ yanto yā yajñasya niṣkṛtir āsīt tām ṛṣibhyaḥ pratyauhan | [TS, 5, 4, 2 24]
taddhiraṇyam abhavat | [TS, 5, 4, 2 25]
yaddhiraṇyaśalkaiḥ prokṣati yajñasya niṣkṛtyai | [TS, 5, 4, 2 26]
atho bheṣajam evāsmai karoti | [TS, 5, 4, 2 27]
atho rūpeṇaivainaṃ samardhayati | [TS, 5, 4, 2 28]
atho hiraṇyajyotiṣaiva suvargaṃ lokam eti | [TS, 5, 4, 2 29]
sāhasravatā prokṣati | [TS, 5, 4, 2 30]
sāhasraḥ prajāpatiḥ prajāpater āptyai | [TS, 5, 4, 2 31]
imā me agna iṣṭakā dhenavaḥ santv ity āha | [TS, 5, 4, 2 32]
dhenūr evaināḥ kurute | [TS, 5, 4, 2 33]
tā enaṃ kāmadughā amutrāmuṣmiṃ loka upatiṣṭhante | [TS, 5, 4, 2 34]
{TS, 5, 4, 3}
rudro vā eṣa yad agniḥ | [TS, 5, 4, 3 1]
sa etarhi jāto yarhi sarvaś citaḥ | [TS, 5, 4, 3 2]
sa yathā vatso jāta stanam prepsaty evaṃ vā eṣa etarhi bhāgadheyam prepsati | [TS, 5, 4, 3 3]
tasmai yad āhutiṃ na juhuyād adhvaryuṃ ca yajamānaṃ ca dhyāyet | [TS, 5, 4, 3 4]
śatarudrīyaṃ juhoti | [TS, 5, 4, 3 5]
bhāgadheyenaivainaṃ śamayati | [TS, 5, 4, 3 6]
nārtim ārcchaty adhvaryur na yajamānaḥ | [TS, 5, 4, 3 7]
yad grāmyāṇām paśūnām payasā juhuyād grāmyān paśūñchucārpayed yad āraṇyānām āraṇyān | [TS, 5, 4, 3 8]
jartilayavāgvā vā juhuyād gavīdhukayavāgvā vā | [TS, 5, 4, 3 9]
na grāmyān paśūn hinasti nāraṇyān | [TS, 5, 4, 3 10]
atho khalv āhur anāhutir vai jartilāś ca gavīdhukāś ceti | [TS, 5, 4, 3 11]
ajakṣīreṇa juhoti | [TS, 5, 4, 3 12]
āgneyī vā eṣā yad ajā | [TS, 5, 4, 3 13]
āhutyaiva juhoti | [TS, 5, 4, 3 14]
na grāmyān paśūn hinasti nāraṇyān | [TS, 5, 4, 3 15]
aṅgirasaḥ suvargaṃ lokaṃ yanto 'jāyāṃ gharmam prāsiñcan | [TS, 5, 4, 3 16]
sā śocantī parṇam parājihīta | [TS, 5, 4, 3 17]
so 'rko 'bhavat | [TS, 5, 4, 3 18]
tad arkasyārkatvam | [TS, 5, 4, 3 19]
arkaparṇena juhoti sayonitvāya | [TS, 5, 4, 3 20]
udaṅ tiṣṭhañ juhoti | [TS, 5, 4, 3 21]
eṣā vai rudrasya dik | [TS, 5, 4, 3 22]
svāyām eva diśi rudraṃ niravadayate | [TS, 5, 4, 3 23]
caramāyām iṣṭakāyāṃ juhoti | [TS, 5, 4, 3 24]
antata eva rudraṃ niravadayate | [TS, 5, 4, 3 25]
tredhāvibhaktaṃ juhoti | [TS, 5, 4, 3 26]
traya ime lokāḥ | [TS, 5, 4, 3 27]
imān eva lokānt samāvadvīryān karoti | [TS, 5, 4, 3 28]
iyaty agre juhoty atheyaty atheyati | [TS, 5, 4, 3 29]
traya ime lokāḥ | [TS, 5, 4, 3 30]
ebhya evainaṃ lokebhyaḥ śamayati | [TS, 5, 4, 3 31]
tisra uttarā āhutīr juhoti | [TS, 5, 4, 3 32]
ṣaṭ sampadyante | [TS, 5, 4, 3 33]
ṣaḍ vā ṛtavaḥ | [TS, 5, 4, 3 34]
ṛtubhir evainaṃ śamayati | [TS, 5, 4, 3 35]
yad anuparikrāmaṃ juhuyād antaravacāriṇaṃ rudraṃ kuryāt | [TS, 5, 4, 3 36]
atho khalv āhuḥ kasyāṃ vāha diśi rudraḥ kasyāṃ veti | [TS, 5, 4, 3 37]
anuparikrāmam eva hotavyam | [TS, 5, 4, 3 38]
aparivargam evainaṃ śamayati | [TS, 5, 4, 3 39]
etā vai devatāḥ suvargyā yā uttamāḥ | [TS, 5, 4, 3 40]
tā yajamānaṃ vācayati | [TS, 5, 4, 3 41]
tābhir evainaṃ suvargaṃ lokaṃ gamayati | [TS, 5, 4, 3 42]
yaṃ dviṣyāt tasya saṃcare paśūnāṃ nyasyet | [TS, 5, 4, 3 43]
yaḥ prathamaḥ paśur abhitiṣṭhati sa ārtim ārcchati | [TS, 5, 4, 3 44]
{TS, 5, 4, 4}
aśmann ūrjam iti pariṣiñcati | [TS, 5, 4, 4 1]
mārjayaty evainam | [TS, 5, 4, 4 2]
atho tarpayaty eva | [TS, 5, 4, 4 3]
sa enaṃ tṛpto 'kṣudhyann aśocann amuṣmiṃ loka upatiṣṭhate | [TS, 5, 4, 4 4]
tṛpyati prajayā paśubhir ya evaṃ veda | [TS, 5, 4, 4 5]
tāṃ na iṣam ūrjaṃ dhatta marutaḥ saṃrarāṇā ity āha | [TS, 5, 4, 4 6]
annaṃ vā ūrk | [TS, 5, 4, 4 7]
annam marutaḥ | [TS, 5, 4, 4 8]
annam evāvarunddhe | [TS, 5, 4, 4 9]
aśmaṃs te kṣud amuṃ te śug ṛcchatu yaṃ dviṣma ity āha | [TS, 5, 4, 4 10]
yam eva dveṣṭi tam asya kṣudhā ca śucā cārpayati | [TS, 5, 4, 4 11]
triḥ pariṣiñcan paryeti | [TS, 5, 4, 4 12]
trivṛd vā agniḥ | [TS, 5, 4, 4 13]
yāvān evāgnis tasya śucaṃ śamayati | [TS, 5, 4, 4 14]
triḥ punaḥ paryeti | [TS, 5, 4, 4 15]
ṣaṭ sampadyante | [TS, 5, 4, 4 16]
ṣaḍ vā ṛtavaḥ | [TS, 5, 4, 4 17]
ṛtubhir evāsya śucaṃ śamayati | [TS, 5, 4, 4 18]
apāṃ vā etat puṣpaṃ yad vetasaḥ | [TS, 5, 4, 4 19]
apāṃ śaro 'vakāḥ | [TS, 5, 4, 4 20]
vetasaśākhayā cāvakābhiś ca vikarṣati | [TS, 5, 4, 4 21]
āpo vai śāntāḥ | [TS, 5, 4, 4 22]
śāntābhir evāsya śucaṃ śamayati | [TS, 5, 4, 4 23]
yo vā agniṃ citam prathamaḥ paśur adhikrāmatīśvaro vai taṃ śucā pradahaḥ | [TS, 5, 4, 4 24]
maṇḍūkena vikarṣati | [TS, 5, 4, 4 25]
eṣa vai paśūnām anupajīvanīyaḥ | [TS, 5, 4, 4 26]
na vā eṣa grāmyeṣu paśuṣu hito nāraṇyeṣu | [TS, 5, 4, 4 27]
tam eva śucārpayati | [TS, 5, 4, 4 28]
aṣṭābhir vikarṣati | [TS, 5, 4, 4 29]
aṣṭākṣarā gāyatrī | [TS, 5, 4, 4 30]
gāyatro 'gniḥ | [TS, 5, 4, 4 31]
yāvān evāgnis tasya śucaṃ śamayati pāvakavatībhiḥ | [TS, 5, 4, 4 32]
annaṃ vai pāvakaḥ | [TS, 5, 4, 4 33]
annenaivāsya śucaṃ śamayati | [TS, 5, 4, 4 34]
mṛtyur vā eṣa yad agniḥ | [TS, 5, 4, 4 35]
brahmaṇa etad rūpaṃ yat kṛṣṇājinam | [TS, 5, 4, 4 36]
kārṣṇī upānahāv upamuñcate | [TS, 5, 4, 4 37]
brahmaṇaiva mṛtyor antardhatte | [TS, 5, 4, 4 38]
antar mṛtyor dhatte 'ntar annādyād ity āhuḥ | [TS, 5, 4, 4 39]
anyām upamuñcata anyāṃ na | [TS, 5, 4, 4 40]
antar eva mṛtyor dhatte 'vānnādyaṃ runddhe | [TS, 5, 4, 4 41]
namas te harase śociṣa ity āha | [TS, 5, 4, 4 42]
namaskṛtya hi vasīyāṃsam upacaranti | [TS, 5, 4, 4 43]
anyaṃ te asmat tapantu hetaya ity āha | [TS, 5, 4, 4 44]
yam eva dveṣṭi tam asya śucārpayati | [TS, 5, 4, 4 45]
pāvako asmabhyaṃ śivo bhavety āha | [TS, 5, 4, 4 46]
annaṃ vai pāvakaḥ | [TS, 5, 4, 4 47]
annam evāvarunddhe | [TS, 5, 4, 4 48]
dvābhyām adhikrāmati pratiṣṭhityai | [TS, 5, 4, 4 49]
apasyavatībhyāṃ śāntyai | [TS, 5, 4, 4 50]
{TS, 5, 4, 5}
nṛṣade vaḍ iti vyāghārayati | [TS, 5, 4, 5 1]
paṅktyāhutyā yajñamukham ārabhate | [TS, 5, 4, 5 2]
akṣṇayā vyāghārayati | [TS, 5, 4, 5 3]
tasmād akṣṇayā paśavo 'ṅgāni praharanti pratiṣṭhityai | [TS, 5, 4, 5 4]
yad vaṣaṭkuryād yātayāmāsya vaṣaṭkāraḥ syāt | [TS, 5, 4, 5 5]
yan na vaṣaṭkuryād rakṣāṃsi yajñaṃ hanyuḥ | [TS, 5, 4, 5 6]
vaḍ ity āha | [TS, 5, 4, 5 7]
parokṣam eva vaṣaṭkaroti | [TS, 5, 4, 5 8]
nāsya yātayāmā vaṣaṭkāro bhavati na yajñaṃ rakṣāṃsi ghnanti | [TS, 5, 4, 5 9]
hutādo vā anye devā ahutādo 'nye | [TS, 5, 4, 5 10]
tān agnicid evobhayān prīṇāti | [TS, 5, 4, 5 11]
ye devā devānām iti dadhnā madhumiśreṇāvokṣati | [TS, 5, 4, 5 12]
hutādaś caiva devān ahutādaś ca yajamānaḥ prīṇāti | [TS, 5, 4, 5 13]
te yajamānam prīṇanti | [TS, 5, 4, 5 14]
dadhnaiva hutādaḥ prīṇāti madhuṣāhutādaḥ | [TS, 5, 4, 5 15]
grāmyaṃ vā etad annaṃ yad dadhi | [TS, 5, 4, 5 16]
āraṇyam madhu | [TS, 5, 4, 5 17]
yad dadhnā madhumiśreṇāvokṣaty ubhayasyāvaruddhyai | [TS, 5, 4, 5 18]
grumuṣṭināvokṣati | [TS, 5, 4, 5 19]
prājāpatyo vai grumuṣṭiḥ sayonitvāya | [TS, 5, 4, 5 20]
dvābhyāṃ pratiṣṭhityai | [TS, 5, 4, 5 21]
anuparicāram avokṣati | [TS, 5, 4, 5 22]
aparivargam evainān prīṇāti | [TS, 5, 4, 5 23]
vi vā eṣa prāṇaiḥ prajayā paśubhir ṛdhyate yo 'gniṃ cinvann adhikrāmati | [TS, 5, 4, 5 24]
prāṇadā apānadā ity āha | [TS, 5, 4, 5 25]
prāṇān evātman dhatte | [TS, 5, 4, 5 26]
varcodā varivodā ity āha | [TS, 5, 4, 5 27]
prajā vai varcaḥ | [TS, 5, 4, 5 28]
paśavo varivaḥ | [TS, 5, 4, 5 29]
prajām eva paśūn ātman dhatte | [TS, 5, 4, 5 30]
indro vṛtram ahan | [TS, 5, 4, 5 31]
taṃ vṛtro hataḥ ṣoḍaśabhir bhogair asināt | [TS, 5, 4, 5 32]
sa etām agnaye 'nīkavata āhutim apaśyat | [TS, 5, 4, 5 33]
tām ajuhot | [TS, 5, 4, 5 34]
tasyāgnir anīkavānt svena bhāgadheyena prītaḥ ṣoḍaśadhā vṛtrasya bhogān apyadahat | [TS, 5, 4, 5 35]
vaiśvakarmaṇena pāpmano niramucyata | [TS, 5, 4, 5 36]
yad agnaye 'nīkavata āhutiṃ juhoty agnir evāsyānīkavānt svena bhāgadheyena prītaḥ pāpmānam apidahati | [TS, 5, 4, 5 37]
vaiśvakarmaṇena pāpmano nirmucyate | [TS, 5, 4, 5 38]
yaṃ kāmayeta ciram pāpmano nirmucyetety ekaikaṃ tasya juhuyāt | [TS, 5, 4, 5 39]
ciram eva pāpmano nirmucyate | [TS, 5, 4, 5 40]
yaṃ kāmayeta tājak pāpmano nirmucyeteti sarvāṇi tasyānudrutya juhuyāt | [TS, 5, 4, 5 41]
tājag eva pāpmano nirmucyate | [TS, 5, 4, 5 42]
atho khalu nānaiva sūktābhyāṃ juhoti | [TS, 5, 4, 5 43]
nānaiva sūktayor vīryaṃ dadhāti | [TS, 5, 4, 5 44]
atho pratiṣṭhityai | [TS, 5, 4, 5 45]
{TS, 5, 4, 6}
ud enam uttarāṃ nayeti samidha ādadhāti | [TS, 5, 4, 6 1]
yathā janaṃ yate 'vasaṃ karoti tādṛg eva tat | [TS, 5, 4, 6 2]
tisra ādadhāti | [TS, 5, 4, 6 3]
trivṛd vā agniḥ | [TS, 5, 4, 6 4]
yāvān evāgnis tasmai bhāgadheyaṃ karoti | [TS, 5, 4, 6 5]
audumbarīr bhavanti | [TS, 5, 4, 6 6]
ūrg vā udumbaraḥ | [TS, 5, 4, 6 7]
ūrjam evāsmā apidadhāti | [TS, 5, 4, 6 8]
ud u tvā viśve devā ity āha | [TS, 5, 4, 6 9]
prāṇā vai viśve devāḥ | [TS, 5, 4, 6 10]
prāṇair evainam udyacchate | [TS, 5, 4, 6 11]
agne bharantu cittibhir ity āha | [TS, 5, 4, 6 12]
yasmā evainaṃ cittāyodyacchate tenaivainaṃ samardhayati | [TS, 5, 4, 6 13]
pañca diśo daivīr yajñam avantu devīr ity āha | [TS, 5, 4, 6 14]
diśo hy eṣo 'nupracyavate | [TS, 5, 4, 6 15]
apāmatiṃ durmatim bādhamānā ity āha | [TS, 5, 4, 6 16]
rakṣasām apahatyai | [TS, 5, 4, 6 17]
rāyaspoṣe yajñapatim ābhajantīr ity āha | [TS, 5, 4, 6 18]
paśavo vai rāyaspoṣaḥ | [TS, 5, 4, 6 19]
paśūn evāvarunddhe | [TS, 5, 4, 6 20]
ṣaḍbhir harati | [TS, 5, 4, 6 21]
ṣaḍ vā ṛtavaḥ | [TS, 5, 4, 6 22]
ṛtubhir evainaṃ harati | [TS, 5, 4, 6 23]
dve parigṛhyavatī bhavataḥ | [TS, 5, 4, 6 24]
rakṣasām apahatyai | [TS, 5, 4, 6 25]
sūryaraśmir harikeśaḥ purastād ity āha | [TS, 5, 4, 6 26]
prasūtyai | [TS, 5, 4, 6 27]
tataḥ pāvakā āśiṣo no juṣantām ity āha | [TS, 5, 4, 6 28]
annaṃ vai pāvakaḥ | [TS, 5, 4, 6 29]
annam evāvarunddhe | [TS, 5, 4, 6 30]
devāsurāḥ saṃyattā āsan | [TS, 5, 4, 6 31]
te devā etad apratiratham apaśyan | [TS, 5, 4, 6 32]
tenaiva te 'praty asurān ajayan | [TS, 5, 4, 6 33]
tad apratirathasyāpratirathatvam | [TS, 5, 4, 6 34]
yad apratirathaṃ dvitīyo hotānvāhāpraty eva tena yajamāno bhrātṛvyāñ jayati | [TS, 5, 4, 6 35]
atho anabhijitam evābhijayati | [TS, 5, 4, 6 36]
daśarcam bhavati | [TS, 5, 4, 6 37]
daśākṣarā virāṭ | [TS, 5, 4, 6 38]
virājemau lokau vidhṛtau | [TS, 5, 4, 6 39]
anayor lokayor vidhṛtyai | [TS, 5, 4, 6 40]
atho daśākṣarā virāṭ | [TS, 5, 4, 6 41]
annaṃ virāṭ | [TS, 5, 4, 6 42]
virājy evānnādye pratitiṣṭhati | [TS, 5, 4, 6 43]
asad iva vā antarikṣam | [TS, 5, 4, 6 44]
antarikṣam ivāgnīdhram | [TS, 5, 4, 6 45]
āgnīdhre 'śmānaṃ nidadhāti sattvāya | [TS, 5, 4, 6 46]
dvābhyāṃ pratiṣṭhityai | [TS, 5, 4, 6 47]
vimāna eṣa divo madhya āsta ity āha | [TS, 5, 4, 6 48]
vy evaitayā mimīte | [TS, 5, 4, 6 49]
madhye divo nihitaḥ pṛśnir aśmety āha | [TS, 5, 4, 6 50]
annaṃ vai pṛśni | [TS, 5, 4, 6 51]
annam evāvarunddhe | [TS, 5, 4, 6 52]
catasṛbhir ā pucchād eti | [TS, 5, 4, 6 53]
catvāri chandāṃsi | [TS, 5, 4, 6 54]
chandobhir eva | [TS, 5, 4, 6 55]
indraṃ viśvā avīvṛdhann ity āha | [TS, 5, 4, 6 56]
vṛddhim evopāvartate | [TS, 5, 4, 6 57]
vājānāṃ satpatim patim ity āha | [TS, 5, 4, 6 58]
annaṃ vai vājaḥ | [TS, 5, 4, 6 59]
annam evāvarunddhe | [TS, 5, 4, 6 60]
sumnahūr yajño devāṁ ā ca vakṣad ity āha | [TS, 5, 4, 6 61]
prajā vai paśavaḥ sumnam | [TS, 5, 4, 6 62]
prajām eva paśūn ātman dhatte | [TS, 5, 4, 6 63]
yakṣad agnir devo devāṁ ā ca vakṣad ity āha | [TS, 5, 4, 6 64]
svagākṛtyai | [TS, 5, 4, 6 65]
vājasya mā prasavenodgrābheṇodagrabhīd ity āha | [TS, 5, 4, 6 66]
asau vā āditya udyann udgrābha eṣa nimrocan nigrābhaḥ | [TS, 5, 4, 6 67]
brahmaṇaivātmānam udgṛhṇāti brahmaṇā bhrātṛvyaṃ nigṛhṇāti | [TS, 5, 4, 6 68]
{TS, 5, 4, 7}
prācīm anu pradiśam prehi vidvān ity āha | [TS, 5, 4, 7 1]
devalokam evaitayopāvartate | [TS, 5, 4, 7 2]
kramadhvam agninā nākam ity āha | [TS, 5, 4, 7 3]
imān evaitayā lokān kramate | [TS, 5, 4, 7 4]
pṛthivyā aham ud antarikṣam āruham ity āha | [TS, 5, 4, 7 5]
imān evaitayā lokānt samārohati | [TS, 5, 4, 7 6]
suvar yanto nāpekṣanta ity āha | [TS, 5, 4, 7 7]
suvargam evaitayā lokam eti | [TS, 5, 4, 7 8]
agne prehi prathamo devayatām ity āha | [TS, 5, 4, 7 9]
ubhayeṣv evaitayā devamanuṣyeṣu cakṣur dadhāti | [TS, 5, 4, 7 10]
pañcabhir adhikrāmati | [TS, 5, 4, 7 11]
pāṅkto yajñaḥ | [TS, 5, 4, 7 12]
yāvān eva yajñas tena saha suvargaṃ lokam eti | [TS, 5, 4, 7 13]
naktoṣāseti puronuvākyām anvāha | [TS, 5, 4, 7 14]
prattyai | [TS, 5, 4, 7 15]
agne sahasrākṣety āha | [TS, 5, 4, 7 16]
sāhasraḥ prajāpatiḥ | [TS, 5, 4, 7 17]
prajāpater āptyai | [TS, 5, 4, 7 18]
tasmai te vidhema vājāya svāhety āha | [TS, 5, 4, 7 19]
annaṃ vai vājaḥ | [TS, 5, 4, 7 20]
annam evāvarunddhe | [TS, 5, 4, 7 21]
dadhnaḥ pūrṇām audumbarīṃ svayamātṛṇṇāyāṃ juhoti | [TS, 5, 4, 7 22]
ūrg vai dadhi | [TS, 5, 4, 7 23]
ūrg udumbaraḥ | [TS, 5, 4, 7 24]
asau svayamātṛṇṇā | [TS, 5, 4, 7 25]
amuṣyām evorjaṃ dadhāti | [TS, 5, 4, 7 26]
tasmād amuto 'rvācīm ūrjam upajīvāmaḥ | [TS, 5, 4, 7 27]
tisṛbhiḥ sādayati | [TS, 5, 4, 7 28]
trivṛd vā agniḥ | [TS, 5, 4, 7 29]
yāvān evāgnis tam pratiṣṭhāṃ gamayati | [TS, 5, 4, 7 30]
preddho agne dīdihi puro na ity audumbarīm ādadhāti | [TS, 5, 4, 7 31]
eṣā vai sūrmī karṇakāvatī | [TS, 5, 4, 7 32]
etayā ha sma vai devā asurāṇāṃ śatatarhāṃs tṛṃhanti | [TS, 5, 4, 7 33]
yad etayā samidham ādadhāti vajram evaitac chataghnīṃ yajamāno bhrātṛvyāya praharati stṛtyai | [TS, 5, 4, 7 34]
acchambaṭkāram | [TS, 5, 4, 7 35]
vidhema te parame janmann agna iti vaikaṅkatīm ādadhāti | [TS, 5, 4, 7 36]
bhā evāvarunddhe | [TS, 5, 4, 7 37]
tāṃ savitur vareṇyasya citrām iti śamīmayīṃ śāntyai | [TS, 5, 4, 7 38]
agnir vā ha vā agnicitaṃ duhe 'gnicid vāgniṃ duhe | [TS, 5, 4, 7 39]
tāṃ savitur vareṇyasya citrām ity āha | [TS, 5, 4, 7 40]
eṣa vā agner dohaḥ | [TS, 5, 4, 7 41]
tam asya kaṇva eva śrāyaso 'vet | [TS, 5, 4, 7 42]
tena ha smainaṃ sa duhe | [TS, 5, 4, 7 43]
yad etayā samidham ādadhāti agnicid eva tad agniṃ duhe | [TS, 5, 4, 7 44]
sapta te agne samidhaḥ sapta jihvā ity āha | [TS, 5, 4, 7 45]
saptaivāsya sāptāni prīṇāti | [TS, 5, 4, 7 46]
pūrṇayā juhoti | [TS, 5, 4, 7 47]
pūrṇa iva hi prajāpatiḥ | [TS, 5, 4, 7 48]
prajāpater āptyai | [TS, 5, 4, 7 49]
nyūnayā juhoti | [TS, 5, 4, 7 50]
nyūnāddhi prajāpatiḥ prajā asṛjata | [TS, 5, 4, 7 51]
prajānāṃ sṛṣṭyai | [TS, 5, 4, 7 52]
agnir devebhyo nilāyata | [TS, 5, 4, 7 53]
sa diśo 'nuprāviśat | [TS, 5, 4, 7 54]
juhvan manasā diśo dhyāyet | [TS, 5, 4, 7 55]
digbhya evainam avarunddhe | [TS, 5, 4, 7 56]
dadhnā purastāj juhoty ājyenopariṣṭāt | [TS, 5, 4, 7 57]
tejaś caivāsmā indriyaṃ ca samīcī dadhāti | [TS, 5, 4, 7 58]
dvādaśakapālo vaiśvānaro bhavati | [TS, 5, 4, 7 59]
dvādaśa māsāḥ saṃvatsaraḥ | [TS, 5, 4, 7 60]
saṃvatsaro 'gnir vaiśvānaraḥ | [TS, 5, 4, 7 61]
sākṣād eva vaiśvānaram avarunddhe | [TS, 5, 4, 7 62]
yat prayājānūyājān kuryād vikastiḥ sā yajñasya | [TS, 5, 4, 7 63]
darvihomaṃ karoti yajñasya pratiṣṭhityai | [TS, 5, 4, 7 64]
rāṣṭraṃ vai vaiśvānaraḥ | [TS, 5, 4, 7 65]
viṇ marutaḥ | [TS, 5, 4, 7 66]
vaiśvānaraṃ hutvā mārutāñ juhoti | [TS, 5, 4, 7 67]
rāṣṭra eva viśam anubadhnāti | [TS, 5, 4, 7 68]
uccair vaiśvānarasyāśrāvayati | [TS, 5, 4, 7 69]
upāṃśu mārutāñ juhoti | [TS, 5, 4, 7 70]
tasmād rāṣṭraṃ viśam ativadati | [TS, 5, 4, 7 71]
mārutā bhavanti | [TS, 5, 4, 7 72]
maruto vai devānāṃ viśaḥ | [TS, 5, 4, 7 73]
devaviśenaivāsmai manuṣyaviśam avarunddhe | [TS, 5, 4, 7 74]
sapta bhavanti | [TS, 5, 4, 7 75]
saptagaṇā vai marutaḥ | [TS, 5, 4, 7 76]
gaṇaśa eva viśam avarunddhe | [TS, 5, 4, 7 77]
gaṇena gaṇam anudrutya juhoti | [TS, 5, 4, 7 78]
viśam evāsmā anuvartmānaṃ karoti | [TS, 5, 4, 7 79]
{TS, 5, 4, 8}
vasor dhārāṃ juhoti | [TS, 5, 4, 8 1]
vasor me dhārāsad iti vā eṣā hūyate | [TS, 5, 4, 8 2]
ghṛtasya vā enam eṣā dhārāmuṣmiṃ loke pinvamānopatiṣṭhate | [TS, 5, 4, 8 3]
ājyena juhoti | [TS, 5, 4, 8 4]
tejo vā ājyam | [TS, 5, 4, 8 5]
tejo vasor dhārā | [TS, 5, 4, 8 6]
tejasaivāsmai tejo 'varunddhe | [TS, 5, 4, 8 7]
atho kāmā vai vasor dhārā | [TS, 5, 4, 8 8]
kāmān evāvarunddhe | [TS, 5, 4, 8 9]
yaṃ kāmayeta prāṇān asyānnādyaṃ vicchindyām iti vigrāhaṃ tasya juhuyāt | [TS, 5, 4, 8 10]
prāṇān evāsyānnādyaṃ vicchinatti | [TS, 5, 4, 8 11]
yaṃ kāmayeta prāṇān asyānnādyaṃ saṃtanuyām iti saṃtatāṃ tasya juhuyāt | [TS, 5, 4, 8 12]
prāṇān evāsyānnādyaṃ saṃtanoti | [TS, 5, 4, 8 13]
dvādaśa dvādaśāni juhoti | [TS, 5, 4, 8 14]
dvādaśa māsāḥ saṃvatsaraḥ | [TS, 5, 4, 8 15]
saṃvatsareṇaivāsmā annam avarunddhe | [TS, 5, 4, 8 16]
annaṃ ca me 'kṣuc ca ma ity āha | [TS, 5, 4, 8 17]
etad vā annasya rūpam | [TS, 5, 4, 8 18]
rūpeṇaivānnam avarunddhe | [TS, 5, 4, 8 19]
agniś ca ma āpaś ca ma ity āha | [TS, 5, 4, 8 20]
eṣā vā annasya yoniḥ | [TS, 5, 4, 8 21]
sayony evānnam avarunddhe | [TS, 5, 4, 8 22]
ardhendrāṇi juhoti | [TS, 5, 4, 8 23]
devatā evāvarunddhe | [TS, 5, 4, 8 24]
yat sarveṣām ardham indraḥ prati tasmād indro devatānām bhūyiṣṭhabhāktamaḥ | [TS, 5, 4, 8 25]
indram uttaram āha | [TS, 5, 4, 8 26]
indriyam evāsminn upariṣṭād dadhāti | [TS, 5, 4, 8 27]
yajñāyudhāni juhoti | [TS, 5, 4, 8 28]
yajño vai yajñāyudhāni | [TS, 5, 4, 8 29]
yajñam evāvarunddhe | [TS, 5, 4, 8 30]
atho etad vai yajñasya rūpam | [TS, 5, 4, 8 31]
rūpeṇaiva yajñam avarunddhe | [TS, 5, 4, 8 32]
avabhṛthaś ca me svagākāraś ca ma ity āha svagākṛtyai | [TS, 5, 4, 8 33]
agniś ca me gharmaś ca ma ity āha | [TS, 5, 4, 8 34]
etad vai brahmavarcasasya rūpam | [TS, 5, 4, 8 35]
rūpenaiva brahmavarcasam avarunddhe | [TS, 5, 4, 8 36]
ṛk ca me sāma ca ma ity āha | [TS, 5, 4, 8 37]
etad vai chandasāṃ rūpam | [TS, 5, 4, 8 38]
rūpeṇaiva chandāṃsy avarunddhe | [TS, 5, 4, 8 39]
garbhāś ca me vatsāś ca ma ity āha | [TS, 5, 4, 8 40]
etad vai paśūnāṃ rūpam | [TS, 5, 4, 8 41]
rūpeṇaiva paśūn avarunddhe | [TS, 5, 4, 8 42]
kalpāñ juhoty akﾱptasya kﾱptyai | [TS, 5, 4, 8 43]
yugmadayuje juhoti mithunatvāya | [TS, 5, 4, 8 44]
uttarāvatī bhavato 'bhikrāntyai | [TS, 5, 4, 8 45]
ekā ca me tisraś ca ma ity āha | [TS, 5, 4, 8 46]
devacchandasaṃ vā ekā ca tisraś ca | [TS, 5, 4, 8 47]
manuṣyacchandasaṃ catasraś cāṣṭau ca | [TS, 5, 4, 8 48]
devacchandasaṃ caiva manuṣyacchandasaṃ cāvarunddhe | [TS, 5, 4, 8 49]
ā trayastriṃśato juhoti | [TS, 5, 4, 8 50]
trayastriṃśad vai devatāḥ | [TS, 5, 4, 8 51]
devatā evāvarunddhe | [TS, 5, 4, 8 52]
āṣṭācatvāriṃśato juhoti | [TS, 5, 4, 8 53]
aṣṭācatvāriṃśadakṣarā jagatī | [TS, 5, 4, 8 54]
jāgatāḥ paśavaḥ | [TS, 5, 4, 8 55]
jagatyaivāsmai paśūn avarunddhe | [TS, 5, 4, 8 56]
vājaś ca prasavaś ceti dvādaśaṃ juhoti | [TS, 5, 4, 8 57]
dvādaśa māsāḥ saṃvatsaraḥ | [TS, 5, 4, 8 58]
saṃvatsara eva pratitiṣṭhati | [TS, 5, 4, 8 59]
{TS, 5, 4, 9}
agnir devebhyo 'pākrāmad bhāgadheyam icchamānaḥ | [TS, 5, 4, 9 1]
taṃ devā abruvan upa na āvartasva havyaṃ no vaheti | [TS, 5, 4, 9 2]
so 'bravīd varaṃ vṛṇai mahyam eva vājaprasavīyaṃ juhavann iti | [TS, 5, 4, 9 3]
tasmād agnaye vājaprasavīyaṃ juhvati | [TS, 5, 4, 9 4]
yad vājaprasavīyaṃ juhoty agnim eva tad bhāgadheyena samardhayati | [TS, 5, 4, 9 5]
atho abhiṣeka evāsya sa | [TS, 5, 4, 9 6]
caturdaśabhir juhoti | [TS, 5, 4, 9 7]
sapta grāmyā oṣadhayaḥ saptāraṇyā ubhayīṣām avaruddhyai | [TS, 5, 4, 9 8]
annasyānnasya juhoty annasyānnasyāvaruddhyai | [TS, 5, 4, 9 9]
audumbareṇa sruveṇa juhoti | [TS, 5, 4, 9 10]
ūrg vā udumbaraḥ | [TS, 5, 4, 9 11]
ūrg annam | [TS, 5, 4, 9 12]
ūrjaivāsmā ūrjam annam avarunddhe | [TS, 5, 4, 9 13]
agnir vai devānām abhiṣiktaḥ | [TS, 5, 4, 9 14]
agnicin manuṣyāṇām | [TS, 5, 4, 9 15]
tasmād agnicid varṣati na dhāvet | [TS, 5, 4, 9 16]
avaruddhaṃ hy asyānnam | [TS, 5, 4, 9 17]
annam iva khalu vai varṣam | [TS, 5, 4, 9 18]
yad dhāved annādyād dhāvet | [TS, 5, 4, 9 19]
upāvarteta | [TS, 5, 4, 9 20]
annādyam evābhy upāvartate | [TS, 5, 4, 9 21]
naktoṣāseti kṛṣṇāyai śvetavatsāyai payasā juhoti | [TS, 5, 4, 9 22]
ahnaivāsmai rātrim pradāpayati rātriyāhaḥ | [TS, 5, 4, 9 23]
ahorātre evāsmai pratte kāmam annādyaṃ duhāte | [TS, 5, 4, 9 24]
rāṣṭrabhṛto juhoti | [TS, 5, 4, 9 25]
rāṣṭram evāvarunddhe | [TS, 5, 4, 9 26]
ṣaḍbhir juhoti | [TS, 5, 4, 9 27]
saḍ vā ṛtavaḥ | [TS, 5, 4, 9 28]
ṛtuṣv eva pratitiṣṭhati | [TS, 5, 4, 9 29]
bhuvanasya pata iti rathamukhe pañcāhutīr juhoti | [TS, 5, 4, 9 30]
vajro vai rathaḥ | [TS, 5, 4, 9 31]
vajreṇaiva diśo 'bhijayati | [TS, 5, 4, 9 32]
agnicitaṃ ha vā amuṣmiṃ loke vāto 'bhipavate | [TS, 5, 4, 9 33]
vātanāmāni juhoti | [TS, 5, 4, 9 34]
abhy evainam amuṣmiṃ loke vātaḥ pavate | [TS, 5, 4, 9 35]
trīṇi juhoti | [TS, 5, 4, 9 36]
traya ime lokāḥ | [TS, 5, 4, 9 37]
ebhya eva lokebhyo vātam avarunddhe | [TS, 5, 4, 9 38]
samudro 'si nabhasvān ity āha | [TS, 5, 4, 9 39]
etad vai vātasya rūpam | [TS, 5, 4, 9 40]
rūpeṇaiva vātam avarunddhe | [TS, 5, 4, 9 41]
añjalinā juhoti | [TS, 5, 4, 9 42]
na hy eteṣām anyathāhutir avakalpate | [TS, 5, 4, 9 43]
{TS, 5, 4, 10}
suvargāya vai lokāya devaratho yujyate yatrākūtāya manuṣyarathaḥ | [TS, 5, 4, 10 1]
eṣa khalu vai devaratho yad agniḥ | [TS, 5, 4, 10 2]
agniṃ yunajmi śavasā ghṛtenety āha | [TS, 5, 4, 10 3]
yunakty evainam | [TS, 5, 4, 10 4]
sa enaṃ yuktaḥ suvargaṃ lokam abhivahati | [TS, 5, 4, 10 5]
yat sarvābhiḥ pañcabhir yuñjyād yukto 'syāgniḥ pracyutaḥ syād apratiṣṭhitā āhutayaḥ syur apratiṣṭhitā stomā apratiṣṭhitāny ukthāni | [TS, 5, 4, 10 6]
tisṛbhiḥ prātaḥsavane 'bhimṛśati | [TS, 5, 4, 10 7]
trivṛd vā agniḥ | [TS, 5, 4, 10 8]
yāvān evāgnis taṃ yunakti | [TS, 5, 4, 10 9]
yathānasi yukta ādhīyata evam eva tat praty āhutayas tiṣṭhanti prati stomāḥ praty ukthāni | [TS, 5, 4, 10 10]
yajñāyajñiyasya stotre dvābhyām abhimṛśati | [TS, 5, 4, 10 11]
etāvān vai yajño yāvān agniṣṭomaḥ | [TS, 5, 4, 10 12]
bhūmā tvā asyāta ūrdhvaḥ kriyate | [TS, 5, 4, 10 13]
yāvān eva yajñas tam antato 'nvārohati | [TS, 5, 4, 10 14]
dvābhyām pratiṣṭhityai | [TS, 5, 4, 10 15]
ekayāprastutam bhavati | [TS, 5, 4, 10 16]
athābhimṛśati | [TS, 5, 4, 10 17]
upainam uttaro yajño namati | [TS, 5, 4, 10 18]
atho saṃtatyai | [TS, 5, 4, 10 19]
pra vā eṣo 'smāl lokāc cyavate yo 'gniṃ cinute | [TS, 5, 4, 10 20]
na vā etasyāniṣṭaka āhutir avakalpate | [TS, 5, 4, 10 21]
yāṃ vā eṣo 'niṣṭaka āhutiṃ juhoti sravati vai sā | [TS, 5, 4, 10 22]
tāṃ sravantīṃ yajño 'nu parābhavati yajñaṃ yajamānaḥ | [TS, 5, 4, 10 23]
yat punaścitiṃ cinuta āhutīnām pratiṣṭhityai | [TS, 5, 4, 10 24]
praty āhutayas tiṣṭhanti | [TS, 5, 4, 10 25]
na yajñaḥ parābhavati na yajamānaḥ | [TS, 5, 4, 10 26]
aṣṭāv upadadhāti | [TS, 5, 4, 10 27]
aṣṭākṣarā gāyatrī | [TS, 5, 4, 10 28]
gāyatreṇaivainaṃ chandasā cinute | [TS, 5, 4, 10 29]
yad ekādaśa traiṣṭubhena | [TS, 5, 4, 10 30]
yad dvādaśa jāgatena | [TS, 5, 4, 10 31]
chandobhir evainaṃ cinute | [TS, 5, 4, 10 32]
napātko vai nāmaiṣo 'gnir yat punaścitiḥ | [TS, 5, 4, 10 33]
ya evaṃ vidvān punaścitiṃ cinuta ā tṛtīyāt puruṣād annam atti | [TS, 5, 4, 10 34]
yathā vai punarādheya evam punaścitiḥ | [TS, 5, 4, 10 35]
yo 'gnyādheyena nardhnoti sa punarādheyam ādhatte | [TS, 5, 4, 10 36]
yo 'gniṃ citvā nardhnoti sa punaścitiṃ cinute | [TS, 5, 4, 10 37]
yat punaścitiṃ cinuta ṛddhyai | [TS, 5, 4, 10 38]
atho khalv āhur na cetavyeti | [TS, 5, 4, 10 39]
rudro vā eṣa yad agniḥ | [TS, 5, 4, 10 40]
yathā vyāghraṃ suptam bodhayati tādṛg eva tat | [TS, 5, 4, 10 41]
atho khalv āhuś cetavyeti | [TS, 5, 4, 10 42]
yathā vasīyāṃsam bhāgadheyena bodhayati tādṛg eva tat | [TS, 5, 4, 10 43]
manur agnim acinuta | [TS, 5, 4, 10 44]
tena nārdhnot | [TS, 5, 4, 10 45]
sa etām punaścitim apaśyat | [TS, 5, 4, 10 46]
tām acinuta | [TS, 5, 4, 10 47]
tayā vai sa ārdhnot | [TS, 5, 4, 10 48]
yat punaścitiṃ cinuta ṛddhyai | [TS, 5, 4, 10 49]
{TS, 5, 5, 1}
yad ekena saṃsthāpayati yajñasya saṃtatyā avicchedāya | [TS, 5, 5, 1 1]
aindrāḥ paśavo ye muṣkarāḥ | [TS, 5, 5, 1 2]
yad aindrāḥ santo 'gnibhya ālabhyante devatābhyaḥ samadaṃ dadhāti | [TS, 5, 5, 1 3]
āgneyīs triṣṭubho yājyānuvākyāḥ kuryāt | [TS, 5, 5, 1 4]
yad āgneyīs tenāgneyāḥ | [TS, 5, 5, 1 5]
yat triṣṭubhas tenaindrāḥ samṛddhyai | [TS, 5, 5, 1 6]
na devatābhyaḥ samadaṃ dadhāti | [TS, 5, 5, 1 7]
vāyave niyutvate tūparam ālabhate | [TS, 5, 5, 1 8]
tejo 'gner vāyuḥ | [TS, 5, 5, 1 9]
tejasa eṣa ālabhyate | [TS, 5, 5, 1 10]
tasmād yadriyaṅ vāyur vāti tadriyaṅṅ agnir dahati | [TS, 5, 5, 1 11]
svam eva tat tejo 'nveti | [TS, 5, 5, 1 12]
yan na niyutvate syād unmādyed yajamānaḥ | [TS, 5, 5, 1 13]
niyutvate bhavati yajamānasyānunmādāya | [TS, 5, 5, 1 14]
vāyumatī śvetavatī yājyānuvākye bhavataḥ satejastvāya | [TS, 5, 5, 1 15]
hiraṇyagarbhaḥ samavartatāgra ity āghāram āghārayati | [TS, 5, 5, 1 16]
prajāpatir vai hiraṇyagarbhaḥ prajāpater anurūpatvāya | [TS, 5, 5, 1 17]
sarvāṇi vā eṣa rūpāṇi paśūnām pratyālabhyate | [TS, 5, 5, 1 18]
yacchmaśruṇas tat puruṣāṇāṃ rūpam | [TS, 5, 5, 1 19]
yat tūparas tad aśvānām | [TS, 5, 5, 1 20]
yad anyatodan tad gavām | [TS, 5, 5, 1 21]
yad avyā iva śaphās tad avīnām | [TS, 5, 5, 1 22]
yad ajas tad ajānām | [TS, 5, 5, 1 23]
vāyur vai paśūnām priyaṃ dhāma | [TS, 5, 5, 1 24]
yad vāyavyo bhavaty etam evainam abhisaṃjānānāḥ paśava upatiṣṭhante | [TS, 5, 5, 1 25]
vāyavyaḥ kāryā3ḥ prājāpatyā3 ity āhuḥ | [TS, 5, 5, 1 26]
yad vāyavyaṃ kuryāt prajāpater iyāt | [TS, 5, 5, 1 27]
yat prājāpatyaṃ kuryād vāyor iyāt | [TS, 5, 5, 1 28]
yad vāyavyaḥ paśur bhavati tena vāyor naiti | [TS, 5, 5, 1 29]
yat prājāpatyaḥ puroḍāśo bhavati tena prajāpater naiti | [TS, 5, 5, 1 30]
yad dvādaśakapālas tena vaiśvānarān naiti | [TS, 5, 5, 1 31]
āgnāvaiṣṇavam ekādaśakapālaṃ nirvapati dīkṣiṣyamāṇaḥ | [TS, 5, 5, 1 32]
agniḥ sarvā devatāḥ | [TS, 5, 5, 1 33]
viṣṇur yajñaḥ | [TS, 5, 5, 1 34]
devatāś caiva yajñaṃ cārabhate | [TS, 5, 5, 1 35]
agnir avamo devatānāṃ viṣṇuḥ paramaḥ | [TS, 5, 5, 1 36]
yad āgnāvaiṣṇavam ekādaśakapālaṃ nirvapati devatā evobhayataḥ parigṛhya yajamāno 'varunddhe | [TS, 5, 5, 1 37]
puroḍāśena vai devā amuṣmiṃ loka ārdhnuvañcaruṇāsmin | [TS, 5, 5, 1 38]
yaḥ kāmayetāmuṣmiṃ loka ṛdhnuyām iti sa puroḍāśaṃ kurvīta | [TS, 5, 5, 1 39]
amuṣminn eva loka ṛdhnoti | [TS, 5, 5, 1 40]
yad aṣṭākapālas tenāgneyaḥ | [TS, 5, 5, 1 41]
yat trikapālas tena vaiṣṇavaḥ samṛddhyai | [TS, 5, 5, 1 42]
yaḥ kāmayetāsmiṃ loka ṛdhnuyām iti sa caruṃ kurvītāgner ghṛtaṃ viṣṇos taṇḍulāḥ | [TS, 5, 5, 1 43]
tasmāc caruḥ kāryaḥ | [TS, 5, 5, 1 44]
asminn eva loka ṛdhnoti | [TS, 5, 5, 1 45]
ādityo bhavati | [TS, 5, 5, 1 46]
iyaṃ vā aditiḥ | [TS, 5, 5, 1 47]
asyām eva pratitiṣṭhati | [TS, 5, 5, 1 48]
atho asyām evādhi yajñaṃ tanute | [TS, 5, 5, 1 49]
yo vai saṃvatsaram ukhyam abhṛtvāgniṃ cinute yathā sāmi garbho 'vapadyate tādṛg eva tad ārtim ārchet | [TS, 5, 5, 1 50]
vaiśvānaraṃ dvādaśakapālam purastān nirvapet | [TS, 5, 5, 1 51]
saṃvatsaro vā agnir vaiśvānaraḥ | [TS, 5, 5, 1 52]
yathā saṃvatsaram āptvā kāla āgate vijāyata evam eva saṃvatsaram āptvā kāla āgate 'gniṃ cinute | [TS, 5, 5, 1 53]
nārtim ārcchati | [TS, 5, 5, 1 54]
eṣā vā agneḥ priyā tanūr yad vaiśvānaraḥ | [TS, 5, 5, 1 55]
priyām evāsya tanuvam avarunddhe | [TS, 5, 5, 1 56]
trīṇy etāni havīṃṣi bhavanti | [TS, 5, 5, 1 57]
traya ime lokā eṣāṃ lokānāṃ rohāya | [TS, 5, 5, 1 58]
{TS, 5, 5, 2}
prajāpatiḥ prajāḥ sṛṣṭvā preṇānuprāviśat | [TS, 5, 5, 2 1]
tābhyaḥ punaḥ saṃbhavituṃ nāśaknot | [TS, 5, 5, 2 2]
so 'bravīd ṛdhnavad it sa yo me 'taḥ punaḥ saṃcinavad iti | [TS, 5, 5, 2 3]
taṃ devāḥ samacinvan | [TS, 5, 5, 2 4]
tato vai ta ārdhnuvan | [TS, 5, 5, 2 5]
yat samacinvan tac cityasya cityatvam | [TS, 5, 5, 2 6]
ya evaṃ vidvān agniṃ cinuta ṛdhnoty eva | [TS, 5, 5, 2 7]
kasmai kam agniś cīyata ity āhuḥ | [TS, 5, 5, 2 8]
agnivān asānīti vā agniś cīyate | [TS, 5, 5, 2 9]
agnivān eva bhavati | [TS, 5, 5, 2 10]
kasmai kam agniś cīyata ity āhuḥ | [TS, 5, 5, 2 11]
devā mā vedann iti vā agniś cīyate | [TS, 5, 5, 2 12]
vidur enaṃ devāḥ | [TS, 5, 5, 2 13]
kasmai kam agniś cīyata ity āhuḥ | [TS, 5, 5, 2 14]
gṛhy asānīti vā agniś cīyate | [TS, 5, 5, 2 15]
gṛhy eva bhavati | [TS, 5, 5, 2 16]
kasmai kam agniś cīyata ity āhuḥ | [TS, 5, 5, 2 17]
paśumān asānīti vā agniḥ cīyate | [TS, 5, 5, 2 18]
paśumān eva bhavati | [TS, 5, 5, 2 19]
kasmai kam agniś cīyata ity āhuḥ | [TS, 5, 5, 2 20]
sapta mā puruṣā upajīvān iti vā agniś cīyate trayaḥ prāñcas trayaḥ pratyañca ātmā saptamaḥ | [TS, 5, 5, 2 21]
etāvanta evainam amuṣmiṃ loka upajīvanti | [TS, 5, 5, 2 22]
prajāpatir agnim acikīṣata | [TS, 5, 5, 2 23]
tam pṛthivy abravīt | [TS, 5, 5, 2 24]
na mayy agniṃ ceṣyase | [TS, 5, 5, 2 25]
ati mā dhakṣyati | [TS, 5, 5, 2 26]
sā tvātidahyamānā vidhaviṣye | [TS, 5, 5, 2 27]
sa pāpīyān bhaviṣyasīti | [TS, 5, 5, 2 28]
so 'bravīt tathā vā ahaṃ kariṣyāmi yathā tvā nātidhakṣyatīti | [TS, 5, 5, 2 29]
sa imām abhyamṛśat | [TS, 5, 5, 2 30]
prajāpatis tvā sādayatu | [TS, 5, 5, 2 31]
tayā devatayāṅgirasvad dhruvā sīdeti | [TS, 5, 5, 2 32]
imām eveṣṭakāṃ kṛtvopādhattānatidāhāya | [TS, 5, 5, 2 33]
yat praty agniṃ cinvīta tad abhimṛśet | [TS, 5, 5, 2 34]
prajāpatis tvā sādayatu | [TS, 5, 5, 2 35]
tayā devatayāṅgirasvad dhruvā sīdeti | [TS, 5, 5, 2 36]
imām eveṣṭakāṃ kṛtvopadhatta anatidāhāya | [TS, 5, 5, 2 37]
prajāpatir akāmayata prajāyeyeti | [TS, 5, 5, 2 38]
sa etam ukhyam apaśyat | [TS, 5, 5, 2 39]
taṃ saṃvatsaram abibhaḥ | [TS, 5, 5, 2 40]
tato vai sa prājāyata | [TS, 5, 5, 2 41]
tasmāt saṃvatsaram bhāryaḥ praiva jāyate | [TS, 5, 5, 2 42]
taṃ vasavo 'bruvan | [TS, 5, 5, 2 43]
pra tvam ajaniṣṭhāḥ | [TS, 5, 5, 2 44]
vayam prajāyāmahā iti | [TS, 5, 5, 2 45]
taṃ vasubhyaḥ prāyacchat | [TS, 5, 5, 2 46]
taṃ trīṇy ahāny abibharuḥ | [TS, 5, 5, 2 47]
tena trīṇi ca śatāny asṛjanta trayastriṃśataṃ ca | [TS, 5, 5, 2 48]
tasmāt tryaham bhāryaḥ praiva jāyate | [TS, 5, 5, 2 49]
tān rudrā abruvan | [TS, 5, 5, 2 50]
pra yūyam ajaniḍhvam | [TS, 5, 5, 2 51]
vayam prajāyāmahā iti | [TS, 5, 5, 2 52]
taṃ rudrebhyaḥ prāyacchan | [TS, 5, 5, 2 53]
taṃ ṣaḍ ahāny abibharuḥ | [TS, 5, 5, 2 54]
tena trīṇi ca śatāny asṛjanta trayastriṃśataṃ ca | [TS, 5, 5, 2 55]
tasmāt ṣaḍaham bhāryaḥ praiva jāyate | [TS, 5, 5, 2 56]
tān ādityā abruvan | [TS, 5, 5, 2 57]
pra yūyam ajaniḍhvam | [TS, 5, 5, 2 58]
vayam prajāyāmahā iti | [TS, 5, 5, 2 59]
tam ādityebhyaḥ prāyacchan | [TS, 5, 5, 2 60]
taṃ dvādaśāhāny abibharuḥ | [TS, 5, 5, 2 61]
tena trīṇi ca śatāny asṛjanta trayastriṃśataṃ ca | [TS, 5, 5, 2 62]
tasmād dvādaśāham bhāryaḥ praiva jāyate | [TS, 5, 5, 2 63]
tenaiva te sahasram asṛjantokhāṃ sahasratamīm | [TS, 5, 5, 2 64]
ya evam ukhyaṃ sāhasraṃ veda pra sahasram paśūn āpnoti | [TS, 5, 5, 2 65]
{TS, 5, 5, 3}
yajuṣā vā eṣā kriyate yajuṣā pacyate yajuṣā vimucyate yad ukhā | [TS, 5, 5, 3 1]
sā vā eṣaitarhi yātayāmnī sā na punaḥ prayujyety āhuḥ | [TS, 5, 5, 3 2]
agne yukṣvā hi ye tava yukṣvā hi devahūtamāṁ ity ukhāyāṃ juhoti | [TS, 5, 5, 3 3]
tenaivaināṃ punaḥ prayuṅkte | [TS, 5, 5, 3 4]
tenāyātayāmnī | [TS, 5, 5, 3 5]
yo vā agniṃ yoga āgate yunakti yuṅkte yuñjāneṣu | [TS, 5, 5, 3 6]
agne yukṣvā hi ye tava yukṣvā hi devahūtamāṁ ity āha | [TS, 5, 5, 3 7]
eṣa vā agner yogaḥ | [TS, 5, 5, 3 8]
tenaivainaṃ yunakti | [TS, 5, 5, 3 9]
yuṅkte yuñjāneṣu | [TS, 5, 5, 3 10]
brahmavādino vadanti nyaṅṅ agniś cetavyā3 uttānā3 iti | [TS, 5, 5, 3 11]
vayasāṃ vā eṣa pratimayā cīyate yad agniḥ | [TS, 5, 5, 3 12]
yan nyañcaṃ cinuyāt pṛṣṭita enam āhutaya ṛccheyuḥ | [TS, 5, 5, 3 13]
yad uttānaṃ na patituṃ śaknuyād asuvargyo 'sya syāt | [TS, 5, 5, 3 14]
prācīnam uttānam puruṣaśīrṣam upadadhāti | [TS, 5, 5, 3 15]
mukhata evainam āhutaya ṛcchanti | [TS, 5, 5, 3 16]
nottānaṃ cinute | [TS, 5, 5, 3 17]
suvargyo 'sya bhavati | [TS, 5, 5, 3 18]
sauryā juhoti | [TS, 5, 5, 3 19]
cakṣur evāsmin pratidadhāti | [TS, 5, 5, 3 20]
dvir juhoti | [TS, 5, 5, 3 21]
dve hi cakṣuṣī | [TS, 5, 5, 3 22]
samānyā juhoti | [TS, 5, 5, 3 23]
samānaṃ hi cakṣuḥ samṛddhyai | [TS, 5, 5, 3 24]
devāsurāḥ saṃyattā āsan | [TS, 5, 5, 3 25]
te vāmaṃ vasu saṃnyadadhata | [TS, 5, 5, 3 26]
tad devā vāmabhṛtāvṛñjata | [TS, 5, 5, 3 27]
tad vāmabhṛto vāmabhṛttvam | [TS, 5, 5, 3 28]
yad vāmabhṛtam upadadhāti vāmam eva tayā vasu yajamāno bhrātṛvyasya vṛṅkte | [TS, 5, 5, 3 29]
hiraṇyamūrdhnī bhavati | [TS, 5, 5, 3 30]
jyotir vai hiraṇyam | [TS, 5, 5, 3 31]
jyotir vāmam | [TS, 5, 5, 3 32]
jyotiṣaivāsya jyotir vāmaṃ vṛṅkte | [TS, 5, 5, 3 33]
dviyajur bhavati pratiṣṭhityai | [TS, 5, 5, 3 34]
{TS, 5, 5, 4}
āpo varuṇasya patnaya āsan | [TS, 5, 5, 4 1]
tā agnir abhyadhyāyat | [TS, 5, 5, 4 2]
tāḥ samabhavat | [TS, 5, 5, 4 3]
tasya retaḥ parāpatat | [TS, 5, 5, 4 4]
tad iyam abhavat | [TS, 5, 5, 4 5]
yad dvitīyam parāpatat tad asāv abhavat | [TS, 5, 5, 4 6]
iyaṃ vai virāḍ asau svarāṭ | [TS, 5, 5, 4 7]
yad virājāv upadadhātīme evopadhatte | [TS, 5, 5, 4 8]
yad vā asau retaḥ siñcati tad asyām pratitiṣṭhati | [TS, 5, 5, 4 9]
tat prajāyate | [TS, 5, 5, 4 10]
tā oṣadhayo vīrudho bhavanti | [TS, 5, 5, 4 11]
tā agnir atti | [TS, 5, 5, 4 12]
ya evaṃ veda praiva jāyate 'nnādo bhavati | [TS, 5, 5, 4 13]
yo retasvī syāt prathamāyāṃ tasya cityām ubhe upadadhyāt | [TS, 5, 5, 4 14]
ime evāsmai samīcī retaḥ siñcataḥ | [TS, 5, 5, 4 15]
yaḥ siktaretāḥ syāt prathamāyāṃ tasya cityām anyām upadadhyād uttamāyām anyām | [TS, 5, 5, 4 16]
reta evāsya siktam ābhyām ubhayataḥ parigṛhṇāti | [TS, 5, 5, 4 17]
saṃvatsaraṃ na kaṃcana pratyavarohet | [TS, 5, 5, 4 18]
na hīme kaṃcana pratyavarohataḥ | [TS, 5, 5, 4 19]
tad enayor vratam | [TS, 5, 5, 4 20]
yo vā apaśīrṣāṇam agniṃ cinute 'paśīrṣāmuṣmiṃ loke bhavati | [TS, 5, 5, 4 21]
yaḥ saśīrṣāṇaṃ cinute saśīrṣāmuṣmiṃ loke bhavati | [TS, 5, 5, 4 22]
cittiṃ juhomi manasā ghṛtena yathā devā ihāgaman vītihotrā ṛtāvṛdhaḥ samudrasya vayunasya patmañ juhomi viśvakarmaṇe viśvāhāmartyaṃ havir iti svayamātṛṇṇām upadhāya juhoti | [TS, 5, 5, 4 23]
etad vā agneḥ śiraḥ | [TS, 5, 5, 4 24]
saśīrṣāṇam evāgniṃ cinute | [TS, 5, 5, 4 25]
saśīrṣāmuṣmiṃ loke bhavati ya evaṃ veda | [TS, 5, 5, 4 26]
suvargāya vā eṣa lokāya cīyate yad agniḥ | [TS, 5, 5, 4 27]
tasya yad ayathāpūrvaṃ kriyate 'suvargyam asya tat | [TS, 5, 5, 4 28]
suvargyo 'gniḥ | [TS, 5, 5, 4 29]
citim upadhāyābhimṛśet | [TS, 5, 5, 4 30]
cittim acittiṃ cinavad vi vidvān pṛṣṭheva vītā vṛjinā ca martān | [TS, 5, 5, 4 31]
rāye ca naḥ svapatyāya deva ditiṃ ca rāsvāditim uruṣyeti | [TS, 5, 5, 4 32]
yathāpūrvam evainām upadhatte | [TS, 5, 5, 4 33]
prāñcam enaṃ cinute | [TS, 5, 5, 4 34]
suvargyo 'sya bhavati | [TS, 5, 5, 4 35]
{TS, 5, 5, 5}
viśvakarmā diśām patiḥ | [TS, 5, 5, 5 1]
sa naḥ paśūn pātu | [TS, 5, 5, 5 2]
so 'smān pātu | [TS, 5, 5, 5 3]
tasmai namaḥ | [TS, 5, 5, 5 4]
prajāpatī rudro varuṇo 'gnir diśām patiḥ | [TS, 5, 5, 5 5]
sa naḥ paśūn pātu | [TS, 5, 5, 5 6]
so 'smān pātu | [TS, 5, 5, 5 7]
tasmai namaḥ | [TS, 5, 5, 5 8]
etā vai devatā eteṣām paśūnām adhipatayaḥ | [TS, 5, 5, 5 9]
tābhyo vā eṣa āvṛścyate yaḥ paśuśīrṣāṇy upadadhāti | [TS, 5, 5, 5 10]
hiraṇyeṣṭakā upadadhāti | [TS, 5, 5, 5 11]
etābhya eva devatābhyo namaskaroti | [TS, 5, 5, 5 12]
brahmavādino vadanti | [TS, 5, 5, 5 13]
agnau grāmyān paśūn pradadhāti śucāraṇyān arpayati kiṃ tata ucchiṃṣatīti | [TS, 5, 5, 5 14]
yaddhiraṇyeṣṭakā upadadhāty amṛtaṃ vai hiraṇyam | [TS, 5, 5, 5 15]
amṛtenaiva grāmyebhyaḥ paśubhyo bheṣajaṃ karoti | [TS, 5, 5, 5 16]
nainān hinasti | [TS, 5, 5, 5 17]
prāṇo vai prathamā svayamātṛṇṇā vyāno dvitīyāpānas tṛtīyā | [TS, 5, 5, 5 18]
anu prāṇyāt prathamāṃ svayamātṛṇṇām upadhāya | [TS, 5, 5, 5 19]
prāṇenaiva prāṇaṃ samardhayati | [TS, 5, 5, 5 20]
vyanyād dvitīyām upadhāya | [TS, 5, 5, 5 21]
vyānenaiva vyānaṃ samardhayati | [TS, 5, 5, 5 22]
apānyāt tṛtīyām upadhāya | [TS, 5, 5, 5 23]
apānenaivāpānaṃ samardhayati | [TS, 5, 5, 5 24]
atho prāṇair evainaṃ saminddhe | [TS, 5, 5, 5 25]
bhūr bhuvaḥ suvar iti svayamātṛṇṇā upadadhāti | [TS, 5, 5, 5 26]
ime vai lokāḥ svayamātṛṇṇāḥ | [TS, 5, 5, 5 27]
etābhiḥ khalu vai vyāhṛtībhiḥ prajāpatiḥ prājāyata | [TS, 5, 5, 5 28]
yad etābhir vyāhṛtībhiḥ svayamātṛṇṇā upadadhātīmān eva lokān upadhāyaiṣu lokeṣv adhiprajāyate | [TS, 5, 5, 5 29]
prāṇāya vyānāyāpānāya vāce tvā cakṣuṣe tvā tayā devatayāṅgirasvad dhruvā sīda | [TS, 5, 5, 5 30]
agninā vai devāḥ suvargaṃ lokam ajigāṃsan | [TS, 5, 5, 5 31]
tena patituṃ nāśaknuvan | [TS, 5, 5, 5 32]
ta etāś catasraḥ svayamātṛṇṇā apaśyan | [TS, 5, 5, 5 33]
tā dikṣūpādadhata | [TS, 5, 5, 5 34]
tena sarvataścakṣuṣā suvargaṃ lokam āyan | [TS, 5, 5, 5 35]
yac catasraḥ svayamātṛṇṇā dikṣūpadadhāti sarvataścakṣuṣaiva tad agninā yajamānaḥ suvargaṃ lokam eti | [TS, 5, 5, 5 36]
{TS, 5, 5, 6}
agna āyāhi vītaya ity āha | [TS, 5, 5, 6 1]
āhvataivainam | [TS, 5, 5, 6 2]
agniṃ dūtaṃ vṛṇīmaha ity āha | [TS, 5, 5, 6 3]
hutvaivainaṃ vṛṇīte | [TS, 5, 5, 6 4]
agnināgniḥ samidhyata ity āha | [TS, 5, 5, 6 5]
saminddha evainam | [TS, 5, 5, 6 6]
agnir vṛtrāṇi jaṅghanad ity āha | [TS, 5, 5, 6 7]
samiddha evāsminn indriyaṃ dadhāti | [TS, 5, 5, 6 8]
agne stomam manāmaha ity āha | [TS, 5, 5, 6 9]
manuta evainam | [TS, 5, 5, 6 10]
etāni vā ahnāṃ rūpāṇi | [TS, 5, 5, 6 11]
anvaham evainaṃ cinute | [TS, 5, 5, 6 12]
avāhnāṃ rūpāṇi runddhe | [TS, 5, 5, 6 13]
brahmavādino vadanti | [TS, 5, 5, 6 14]
kasmāt satyād yātayāmnīr anyā iṣṭakā ayātayāmnī lokampṛṇeti | [TS, 5, 5, 6 15]
aindrāgnī hi bārhaspatyeti brūyāt | [TS, 5, 5, 6 16]
indrāgnī ca hi devānām bṛhaspatiś cāyātayāmānaḥ | [TS, 5, 5, 6 17]
anucaravatī bhavaty ajāmitvāya | [TS, 5, 5, 6 18]
anuṣṭubhānucarati | [TS, 5, 5, 6 19]
ātmā vai lokampṛṇā | [TS, 5, 5, 6 20]
prāṇo 'nuṣṭup | [TS, 5, 5, 6 21]
tasmāt prāṇaḥ sarvāṇy aṅgāny anucarati | [TS, 5, 5, 6 22]
tā asya sūdadohasa ity āha | [TS, 5, 5, 6 23]
tasmāt paruṣi paruṣi rasaḥ | [TS, 5, 5, 6 24]
somaṃ śrīṇanti pṛśnaya ity āha | [TS, 5, 5, 6 25]
annaṃ vai pṛśni | [TS, 5, 5, 6 26]
annam evāvarunddhe | [TS, 5, 5, 6 27]
arko vā agniḥ | [TS, 5, 5, 6 28]
arko 'nnam | [TS, 5, 5, 6 29]
annam evāvarunddhe | [TS, 5, 5, 6 30]
janman devānāṃ viśas triṣv ā rocane diva ity āha | [TS, 5, 5, 6 31]
imān evāsmai lokāñ jyotiṣmataḥ karoti | [TS, 5, 5, 6 32]
yo vā iṣṭakānām pratiṣṭhāṃ veda praty eva tiṣṭhati | [TS, 5, 5, 6 33]
tayā devatayāṅgirasvad dhruvā sīdety āha | [TS, 5, 5, 6 34]
eṣā vā iṣṭakānām pratiṣṭhā | [TS, 5, 5, 6 35]
ya evaṃ veda praty eva tiṣṭhati | [TS, 5, 5, 6 36]
{TS, 5, 5, 7}
suvargāya vā eṣa lokāya cīyate yad agniḥ | [TS, 5, 5, 7 1]
vajra ekādaśinī | [TS, 5, 5, 7 2]
yad agnāv ekādaśinīm minuyād vajreṇainaṃ suvargāl lokād antardadhyāt | [TS, 5, 5, 7 3]
yan na minuyāt svarubhiḥ paśūn vyardhayet | [TS, 5, 5, 7 4]
ekayūpam minoti | [TS, 5, 5, 7 5]
nainaṃ vajreṇa suvargāl lokād antardadhāti na svarubhiḥ paśūn vyardhayati | [TS, 5, 5, 7 6]
vi vā eṣa indriyeṇa vīryeṇardhyate yo 'gniṃ cinvann adhikrāmati | [TS, 5, 5, 7 7]
aindriyarcākramaṇam pratīṣṭakām upadadhyāt | [TS, 5, 5, 7 8]
nendriyeṇa vīryeṇa vyṛdhyate | [TS, 5, 5, 7 9]
rudro vā eṣa yad agniḥ | [TS, 5, 5, 7 10]
tasya tisraḥ śaravyāḥ pratīcī tiraścy anūcī | [TS, 5, 5, 7 11]
tābhyo vā eṣa āvṛścyate yo 'gniṃ cinute | [TS, 5, 5, 7 12]
agniṃ citvā tisṛdhanvam ayācitam brāhmaṇāya dadyāt | [TS, 5, 5, 7 13]
tābhya eva namaskaroti | [TS, 5, 5, 7 14]
atho tābhya evātmānaṃ niṣkrīṇīte | [TS, 5, 5, 7 15]
yat te rudra puro dhanus tad vāto anuvātu te | [TS, 5, 5, 7 16]
tasmai te rudra saṃvatsareṇa namaskaromi | [TS, 5, 5, 7 17]
yat te rudra dakṣiṇā dhanus tad vāto anuvātu te | [TS, 5, 5, 7 18]
tasmai te rudra parivatsareṇa namaskaromi | [TS, 5, 5, 7 19]
yat te rudra paścād dhanus tad vāto anuvātu te | [TS, 5, 5, 7 20]
tasmai te rudredāvatsareṇa namaskaromi | [TS, 5, 5, 7 21]
yat te rudrottarād dhanus tad vāto anuvātu te | [TS, 5, 5, 7 22]
tasmai te rudreduvatsareṇa namaskaromi | [TS, 5, 5, 7 23]
yat te rudropari dhanus tad vāto anuvātu te | [TS, 5, 5, 7 24]
tasmai te rudra vatsareṇa namaskaromi | [TS, 5, 5, 7 25]
rudro vā eṣa yad agniḥ | [TS, 5, 5, 7 26]
sa yathā vyāghraḥ kruddhas tiṣṭhaty evaṃ vā eṣa etarhi | [TS, 5, 5, 7 27]
saṃcitam etair upatiṣṭhate | [TS, 5, 5, 7 28]
namaskārair evainaṃ śamayati | [TS, 5, 5, 7 29]
ye 'gnayaḥ purīṣyāḥ praviṣṭāḥ pṛthivīm anu | [TS, 5, 5, 7 30]
teṣāṃ tvam asy uttamaḥ pra ṇo jīvātave suva | [TS, 5, 5, 7 31]
āpaṃ tvāgne manasā | [TS, 5, 5, 7 32]
āpaṃ tvāgne tapasā | [TS, 5, 5, 7 33]
āpaṃ tvāgne dīkṣayā | [TS, 5, 5, 7 34]
āpaṃ tvāgna upasadbhiḥ | [TS, 5, 5, 7 35]
āpaṃ tvāgne sutyayā | [TS, 5, 5, 7 36]
āpaṃ tvāgne dakṣiṇābhiḥ | [TS, 5, 5, 7 37]
āpaṃ tvāgne 'vabhṛthena | [TS, 5, 5, 7 38]
āpaṃ tvāgne vaśayā | [TS, 5, 5, 7 39]
āpaṃ tvāgne svagākāreṇety āha | [TS, 5, 5, 7 40]
eṣā vā agner āptiḥ | [TS, 5, 5, 7 41]
tayaivainam āpnoti | [TS, 5, 5, 7 42]
{TS, 5, 5, 8}
gāyatreṇa purastād upatiṣṭhate | [TS, 5, 5, 8 1]
prāṇam evāsmin dadhāti | [TS, 5, 5, 8 2]
bṛhadrathaṃtarābhyām pakṣau | [TS, 5, 5, 8 3]
oja evāsmin dadhāti | [TS, 5, 5, 8 4]
ṛtusthāyajñāyajñiyena puccham | [TS, 5, 5, 8 5]
ṛtuṣv eva pratitiṣṭhati | [TS, 5, 5, 8 6]
pṛṣṭhair upatiṣṭhate | [TS, 5, 5, 8 7]
tejo vai pṛṣṭhāni | [TS, 5, 5, 8 8]
teja evāsmin dadhāti | [TS, 5, 5, 8 9]
prajāpatir agnim asṛjata | [TS, 5, 5, 8 10]
so 'smāt sṛṣṭaḥ parāṅ ait | [TS, 5, 5, 8 11]
taṃ vāravantīyenāvārayata | [TS, 5, 5, 8 12]
tad vāravantīyasya vāravantīyatvam | [TS, 5, 5, 8 13]
śyaitena śyetyakuruta | [TS, 5, 5, 8 14]
tac chyaitasya śyaitatvam | [TS, 5, 5, 8 15]
yad vāravantīyenopatiṣṭhate vārayata evainam | [TS, 5, 5, 8 16]
śyaitena śyetīkurute | [TS, 5, 5, 8 17]
prajāpater hṛdayenāpipakṣam pratyupatiṣṭhate | [TS, 5, 5, 8 18]
premāṇam evāsya gacchati | [TS, 5, 5, 8 19]
prācyā tvā diśā sādayāmi | [TS, 5, 5, 8 20]
gāyatreṇa chandasāgninā devatayāgneḥ śīrṣṇāgneḥ śira upadadhāmi | [TS, 5, 5, 8 21]
dakṣiṇayā tvā diśā sādayāmi | [TS, 5, 5, 8 22]
traiṣṭubhena chandasendreṇa devatayāgneḥ pakṣeṇāgneḥ pakṣam upadadhāmi | [TS, 5, 5, 8 23]
pratīcyā tvā diśā sādayāmi | [TS, 5, 5, 8 24]
jāgatena chandasā savitrā devatayāgneḥ pucchenāgneḥ puccham upadadhāmi | [TS, 5, 5, 8 25]
udīcyā tvā diśā sādayāmi | [TS, 5, 5, 8 26]
ānuṣṭubhena chandasā mitrāvaruṇābhyāṃ devatayāgneḥ pakṣeṇāgneḥ pakṣam upadadhāmi | [TS, 5, 5, 8 27]
ūrdhvayā tvā diśā sādayāmi | [TS, 5, 5, 8 28]
pāṅktena chandasā bṛhaspatinā devatayāgneḥ pṛṣṭhenāgneḥ pṛṣṭham upadadhāmi | [TS, 5, 5, 8 29]
yo vā apātmānam agniṃ cinute 'pātmāmuṣmiṃ loke bhavati | [TS, 5, 5, 8 30]
yaḥ sātmānaṃ cinute sātmāmuṣmiṃ loke bhavati | [TS, 5, 5, 8 31]
ātmeṣṭakā upadadhāti | [TS, 5, 5, 8 32]
eṣa vā agner ātmā | [TS, 5, 5, 8 33]
sātmānam evāgniṃ cinute | [TS, 5, 5, 8 34]
sātmāmuṣmiṃ loke bhavati ya evaṃ veda | [TS, 5, 5, 8 35]
{TS, 5, 7, 3}
indrasya vajro 'si vārtraghnas tanūpā naḥ pratispaśaḥ | [TS, 5, 7, 3 1.1]
yo naḥ purastād dakṣiṇataḥ paścād uttarato 'ghāyur abhidāsaty etaṃ so 'śmānam ṛcchatu | [TS, 5, 7, 3 1.2]
devāsurāḥ saṃyattā āsan | [TS, 5, 7, 3 1.3]
te 'surā digbhya ābādhanta | [TS, 5, 7, 3 1.4]
tān devā iṣvā ca vajreṇa cāpānudanta | [TS, 5, 7, 3 1.5]
yad vajriṇīr upadadhātīṣvā caiva tad vajreṇa ca yajamāno bhrātṛvyān apanudate | [TS, 5, 7, 3 1.6]
dikṣūpa | [TS, 5, 7, 3 1.7]
dadhāti | [TS, 5, 7, 3 2.1]
devapurā evaitās tanūpānīḥ paryūhate | [TS, 5, 7, 3 2.2]
agnāviṣṇū sajoṣasemā vardhantu vāṃ giraḥ | [TS, 5, 7, 3 2.3]
dyumnair vājebhir āgatam | [TS, 5, 7, 3 2.4]
brahmavādino vadanti | [TS, 5, 7, 3 2.5]
yan na devatāyai juhvaty atha kiṃdevatyā vasor dhāreti | [TS, 5, 7, 3 2.6]
agnir vasus tasyaiṣā dhārā | [TS, 5, 7, 3 2.7]
viṣṇur vasus tasyaiṣā dhārā | [TS, 5, 7, 3 2.8]
āgnāvaiṣṇavyarcā vasor dhārāṃ juhoti | [TS, 5, 7, 3 2.9]
bhāgadheyenaivainau samardhayati | [TS, 5, 7, 3 2.10]
atho etām | [TS, 5, 7, 3 2.11]
evāhutim āyatanavatīṃ karoti | [TS, 5, 7, 3 3.1]
yatkāma enāṃ juhoti tad evāvarunddhe | [TS, 5, 7, 3 3.2]
rudro vā eṣa yad agniḥ | [TS, 5, 7, 3 3.3]
tasyaite tanuvau ghorānyā śivānyā | [TS, 5, 7, 3 3.4]
yacchatarudrīyaṃ juhoti yaivāsya ghorā tanūs tāṃ tena śamayati | [TS, 5, 7, 3 3.5]
yad vasor dhārāṃ juhoti yaivāsya śivā tanūs tāṃ tena prīṇāti | [TS, 5, 7, 3 3.6]
yo vai vasor dhārāyai | [TS, 5, 7, 3 3.7]
pratiṣṭhāṃ veda praty eva tiṣṭhati | [TS, 5, 7, 3 4.1]
yad ājyam ucchiṣyeta tasmin brahmaudanam pacet | [TS, 5, 7, 3 4.2]
tam brāhmaṇāś catvāraḥ prāśnīyuḥ | [TS, 5, 7, 3 4.3]
eṣa vā agnir vaiśvānaro yad brāhmaṇaḥ | [TS, 5, 7, 3 4.4]
eṣā khalu vā agneḥ priyā tanūr yad vaiśvānaraḥ | [TS, 5, 7, 3 4.5]
priyāyām evaināṃ tanuvām pratiṣṭhāpayati | [TS, 5, 7, 3 4.6]
catasro dhenūr dadyāt | [TS, 5, 7, 3 4.7]
tābhir eva yajamāno 'muṣmiṃlloke 'gniṃ duhe | [TS, 5, 7, 3 4.8]
{TS, 6, 1, 1}
prācīnavaṃśaṃ karoti | [TS, 6, 1, 1 1]
devamanuṣyā diśo vyabhajanta prācīṃ devā dakṣiṇā pitaraḥ pratīcīm manuṣyāḥ udīcīṃ rudrāḥ | [TS, 6, 1, 1 2]
yat prācīnavaṃśaṃ karoti devalokam eva tad yajamāna upāvartate | [TS, 6, 1, 1 3]
pariśrayati | [TS, 6, 1, 1 4]
antarhito hi devaloko manuṣyalokāt | [TS, 6, 1, 1 5]
nāsmāl lokāt svetavyam ivety āhuḥ ko hi tad veda yady amuṣmiṃ loke 'sti vā na veti | [TS, 6, 1, 1 6]
dikṣv atīkāśān karoty ubhayor lokayor abhijityai | [TS, 6, 1, 1 7]
keśaśmaśru vapate | [TS, 6, 1, 1 8]
nakhāni nikṛntate | [TS, 6, 1, 1 9]
mṛtā vā eṣā tvag amedhyā yat keśaśmaśru | [TS, 6, 1, 1 10]
mṛtām eva tvacam amedhyām apahatya yajñiyo bhūtvā medham upaiti | [TS, 6, 1, 1 11]
aṅgirasaḥ suvargaṃ lokam yanto 'psu dīkṣātapasī prāveśayan | [TS, 6, 1, 1 12]
apsu snāti | [TS, 6, 1, 1 13]
sākṣād eva dīkṣātapasī avarunddhe | [TS, 6, 1, 1 14]
tīrthe snāti | [TS, 6, 1, 1 15]
tīrthe hi te tām prāveśayan | [TS, 6, 1, 1 16]
tīrthe snāti | [TS, 6, 1, 1 17]
tīrtham eva samānānām bhavati | [TS, 6, 1, 1 18]
apo 'śnāti | [TS, 6, 1, 1 19]
antarata eva medhyo bhavati | [TS, 6, 1, 1 20]
vāsasā dīkṣayati | [TS, 6, 1, 1 21]
saumyaṃ vai kṣaumaṃ devatayā | [TS, 6, 1, 1 22]
somam eṣa devatām upaiti yo dīkṣate | [TS, 6, 1, 1 23]
somasya tanūr asi tanuvam me pāhīty āha | [TS, 6, 1, 1 24]
svām eva devatām upaiti | [TS, 6, 1, 1 25]
atho āśiṣam evaitām āśāste | [TS, 6, 1, 1 26]
agnes tūṣādhānam | [TS, 6, 1, 1 27]
vāyor vātapānam | [TS, 6, 1, 1 28]
pitṝṇāṃ nīviḥ | [TS, 6, 1, 1 29]
oṣadhīnām praghātaḥ | [TS, 6, 1, 1 30]
ādityānām prācīnatānaḥ | [TS, 6, 1, 1 31]
viśveṣāṃ devānām otuḥ | [TS, 6, 1, 1 32]
nakṣatrāṇām atīkāśāḥ | [TS, 6, 1, 1 33]
tad vā etat sarvadevatyaṃ yad vāsaḥ | [TS, 6, 1, 1 34]
yad vāsasā dīkṣayati sarvābhir evainaṃ devatābhir dīkṣayati | [TS, 6, 1, 1 35]
bahiḥprāṇo vai manuṣyaḥ | [TS, 6, 1, 1 36]
tasyāśanam prāṇaḥ | [TS, 6, 1, 1 37]
aśnāti | [TS, 6, 1, 1 38]
saprāṇa eva dīkṣate | [TS, 6, 1, 1 39]
āśito bhavati | [TS, 6, 1, 1 40]
yāvān evāsya prāṇas tena saha medham upaiti | [TS, 6, 1, 1 41]
ghṛtaṃ devānām | [TS, 6, 1, 1 42]
mastu pitṝṇām | [TS, 6, 1, 1 43]
niṣpakvam manuṣyāṇām | [TS, 6, 1, 1 44]
tad vā etat sarvadevatyaṃ yan navanītam | [TS, 6, 1, 1 45]
yan navanītenābhyaṅkte sarvā eva devatāḥ prīṇāti | [TS, 6, 1, 1 46]
pracyuto vā eṣo 'smāl lokād agato devalokaṃ yo dīkṣitaḥ | [TS, 6, 1, 1 47]
antareva navanītam | [TS, 6, 1, 1 48]
tasmān navanītenābhyaṅkte | [TS, 6, 1, 1 49]
anulomaṃ yajuṣā vyāvṛttyai | [TS, 6, 1, 1 50]
indro vṛtram ahan | [TS, 6, 1, 1 51]
tasya kanīnikā parāpatat | [TS, 6, 1, 1 52]
tad āñjanam abhavat | [TS, 6, 1, 1 53]
yad āṅkte cakṣur eva bhrātṛvyasya vṛṅkte | [TS, 6, 1, 1 54]
dakṣiṇam pūrvam āṅkte | [TS, 6, 1, 1 55]
savyaṃ hi pūrvam manuṣyā āñjate | [TS, 6, 1, 1 56]
na nidhāvate | [TS, 6, 1, 1 57]
nīva hi manuṣyā dhāvante | [TS, 6, 1, 1 58]
pañca kṛtva āṅkte | [TS, 6, 1, 1 59]
pañcākṣarā paṅktiḥ | [TS, 6, 1, 1 60]
pāṅkto yajñaḥ | [TS, 6, 1, 1 61]
yajñam evāvarunddhe | [TS, 6, 1, 1 62]
parimitam āṅkte | [TS, 6, 1, 1 63]
aparimitaṃ hi manuṣyā āñjate | [TS, 6, 1, 1 64]
satūlayāṅkte | [TS, 6, 1, 1 65]
apatūlayā hi manuṣyā āñjate vyāvṛttyai | [TS, 6, 1, 1 66]
yad apatūlayāñjīta vajra iva syāt | [TS, 6, 1, 1 67]
satūlayāṅkte mitratvāya | [TS, 6, 1, 1 68]
indro vṛtram ahan | [TS, 6, 1, 1 69]
so 'po 'bhyamriyata | [TS, 6, 1, 1 70]
tāsāṃ yan medhyaṃ yajñiyaṃ sadevam āsīt tad apodakrāmat | [TS, 6, 1, 1 71]
te darbhā abhavan | [TS, 6, 1, 1 72]
yad darbhapuñjīlaiḥ pavayati yā eva medhyā yajñiyāḥ sadevā āpas tābhir evainam pavayati | [TS, 6, 1, 1 73]
dvābhyām pavayati | [TS, 6, 1, 1 74]
ahorātrābhyām evainam pavayati | [TS, 6, 1, 1 75]
tribhiḥ pavayati | [TS, 6, 1, 1 76]
traya ime lokāḥ | [TS, 6, 1, 1 77]
ebhir evainaṃ lokaiḥ pavayati | [TS, 6, 1, 1 78]
pañcabhiḥ pavayati | [TS, 6, 1, 1 79]
pañcākṣarā paṅktiḥ | [TS, 6, 1, 1 80]
pāṅkto yajñaḥ | [TS, 6, 1, 1 81]
yajñāyaivainam pavayati | [TS, 6, 1, 1 82]
ṣaḍbhiḥ pavayati | [TS, 6, 1, 1 83]
ṣaḍ vā ṛtavaḥ | [TS, 6, 1, 1 84]
ṛtubhir evainam pavayati | [TS, 6, 1, 1 85]
saptabhiḥ pavayati | [TS, 6, 1, 1 86]
sapta chandāṃsi | [TS, 6, 1, 1 87]
chandobhir evainam pavayati | [TS, 6, 1, 1 88]
navabhiḥ pavayati | [TS, 6, 1, 1 89]
nava vai puruṣe prāṇāḥ | [TS, 6, 1, 1 90]
saprāṇam evainam pavayati | [TS, 6, 1, 1 91]
ekaviṃśatyā pavayati | [TS, 6, 1, 1 92]
daśa hastyā aṅgulayaḥ | [TS, 6, 1, 1 93]
daśa padyāḥ | [TS, 6, 1, 1 94]
ātmaikaviṃśaḥ | [TS, 6, 1, 1 95]
yāvān eva puruṣas tam aparivargam pavayati | [TS, 6, 1, 1 96]
citpatis tvā punātv ity āha | [TS, 6, 1, 1 97]
mano vai citpatiḥ | [TS, 6, 1, 1 98]
manasaivainam pavayati | [TS, 6, 1, 1 99]
vākpatis tvā punātv ity āha | [TS, 6, 1, 1 100]
vācaivainam pavayati | [TS, 6, 1, 1 101]
devas tvā savitā punātv ity āha | [TS, 6, 1, 1 102]
savitṛprasūta evainam pavayati | [TS, 6, 1, 1 103]
tasya te pavitrapate pavitreṇa yasmai kam pune tac chakeyam ity āha | [TS, 6, 1, 1 104]
āśiṣam evaitām āśāste | [TS, 6, 1, 1 105]
{TS, 6, 1, 2}
yāvanto vai devā yajñāyāpunata ta evābhavan | [TS, 6, 1, 2 1]
ya evaṃ vidvān yajñāya punīte bhavaty eva | [TS, 6, 1, 2 2]
bahiḥ pavayitvāntaḥ prapādayati | [TS, 6, 1, 2 3]
manuṣyaloka evainam pavayitvā pūtaṃ devalokam praṇayati | [TS, 6, 1, 2 4]
adīkṣita ekayāhutyety āhuḥ | [TS, 6, 1, 2 5]
sruveṇa catasro juhoti dīkṣitatvāya srucā pañcamīm | [TS, 6, 1, 2 6]
pañcākṣarā paṅktiḥ | [TS, 6, 1, 2 7]
pāṅkto yajñaḥ | [TS, 6, 1, 2 8]
yajñam evāvarunddhe | [TS, 6, 1, 2 9]
ākūtyai prayuje 'gnaye svāhety āha | [TS, 6, 1, 2 10]
ākūtyā hi puruṣo yajñam abhi prayuṅkte yajeyeti | [TS, 6, 1, 2 11]
medhāyai manase 'gnaye svāhety āha | [TS, 6, 1, 2 12]
medhayā hi manasā puruṣo yajñam abhigacchati | [TS, 6, 1, 2 13]
sarasvatyai pūṣṇe 'gnaye svāhety āha | [TS, 6, 1, 2 14]
vāg vai sarasvatī | [TS, 6, 1, 2 15]
pṛthivī pūṣā | [TS, 6, 1, 2 16]
vācaiva pṛthivyā yajñam prayuṅkte | [TS, 6, 1, 2 17]
āpo devīr bṛhatīr viśvaśambhuva ity āha | [TS, 6, 1, 2 18]
yā vai varṣyās tā āpo devīr bṛhatīr viśvaśambhuvaḥ | [TS, 6, 1, 2 19]
yad etad yajur na brūyād divyā āpo 'śāntā imaṃ lokam āgaccheyuḥ | [TS, 6, 1, 2 20]
āpo devīr bṛhatīr viśvaśambhuva ity āha | [TS, 6, 1, 2 21]
asmā evainā lokāya śamayati | [TS, 6, 1, 2 22]
tasmāc chāntā imaṃ lokam āgacchanti | [TS, 6, 1, 2 23]
dyāvāpṛthivī ity āha | [TS, 6, 1, 2 24]
dyāvāpṛthivyor hi yajñaḥ | [TS, 6, 1, 2 25]
urv antarikṣam ity āha | [TS, 6, 1, 2 26]
antarikṣe hi yajñaḥ | [TS, 6, 1, 2 27]
bṛhaspatir no haviṣā vṛdhātv ity āha | [TS, 6, 1, 2 28]
brahma vai devānām bṛhaspatiḥ | [TS, 6, 1, 2 29]
brahmaṇaivāsmai yajñam avarunddhe | [TS, 6, 1, 2 30]
yad brūyād vidher iti yajñasthāṇum ṛcchet | [TS, 6, 1, 2 31]
vṛdhātv ity āha | [TS, 6, 1, 2 32]
yajñasthāṇum eva parivṛṇakti | [TS, 6, 1, 2 33]
prajāpatir yajñam asṛjata | [TS, 6, 1, 2 34]
so 'smāt sṛṣṭaḥ parāṅ ait | [TS, 6, 1, 2 35]
sa pra yajur avlīnāt pra sāma | [TS, 6, 1, 2 36]
tam ṛg udayacchat | [TS, 6, 1, 2 37]
yad ṛg udayacchat tad audgrahaṇasyaudgrahaṇatvam | [TS, 6, 1, 2 38]
ṛcā juhoti yajñasyodyatyai | [TS, 6, 1, 2 39]
anuṣṭup chandasām udayacchad ity āhuḥ | [TS, 6, 1, 2 40]
tasmād anuṣṭubhā juhoti yajñasyodyatyai | [TS, 6, 1, 2 41]
dvādaśa vātsabandhāny udayacchann ity āhuḥ | [TS, 6, 1, 2 42]
tasmād dvādaśabhir vātsabandhavido dīkṣayanti | [TS, 6, 1, 2 43]
sā vā eṣarg anuṣṭup | [TS, 6, 1, 2 44]
vāg anuṣṭup | [TS, 6, 1, 2 45]
yad etayarcā dīkṣayati vācaivainaṃ sarvayā dīkṣayati | [TS, 6, 1, 2 46]
viśve devasya netur ity āha | [TS, 6, 1, 2 47]
sāvitry etena | [TS, 6, 1, 2 48]
marto vṛṇīta sakhyam ity āha | [TS, 6, 1, 2 49]
pitṛdevatyaitena | [TS, 6, 1, 2 50]
viśve rāya iṣudhyasīty āha | [TS, 6, 1, 2 51]
vaiśvadevy etena | [TS, 6, 1, 2 52]
dyumnaṃ vṛṇīta puṣyasa ity āha | [TS, 6, 1, 2 53]
pauṣṇy etena | [TS, 6, 1, 2 54]
sā vā eṣark sarvadevatyā | [TS, 6, 1, 2 55]
yad etayarcā dīkṣayati sarvābhir evainaṃ devatābhir dīkṣayati | [TS, 6, 1, 2 56]
saptākṣaram prathamam padam | [TS, 6, 1, 2 57]
aṣṭākṣarāṇi trīṇi | [TS, 6, 1, 2 58]
yāni trīṇi tāny aṣṭāv upayanti | [TS, 6, 1, 2 59]
yāni catvāri tāny aṣṭau | [TS, 6, 1, 2 60]
yad aṣṭākṣarā tena gāyatrī | [TS, 6, 1, 2 61]
yad ekādaśākṣarā tena triṣṭup | [TS, 6, 1, 2 62]
yad dvādaśākṣarā tena jagatī | [TS, 6, 1, 2 63]
sā vā eṣark sarvāṇi chandāṃsi | [TS, 6, 1, 2 64]
yad etayarcā dīkṣayati sarvebhir evainaṃ chandobhir dīkṣayati | [TS, 6, 1, 2 65]
saptākṣaram prathamam padam | [TS, 6, 1, 2 66]
saptapadā śakvarī | [TS, 6, 1, 2 67]
paśavaḥ śakvarī | [TS, 6, 1, 2 68]
paśūn evāvarunddhe | [TS, 6, 1, 2 69]
ekasmād akṣarād anāptam prathamam padam | [TS, 6, 1, 2 70]
tasmād yad vāco 'nāptaṃ tan manuṣyā upajīvanti | [TS, 6, 1, 2 71]
pūrṇayā juhoti | [TS, 6, 1, 2 72]
pūrṇa iva hi prajāpatiḥ prajāpater āptyai | [TS, 6, 1, 2 73]
nyūnayā juhoti | [TS, 6, 1, 2 74]
nyūnāddhi prajāpatiḥ prajā asṛjata prajānāṃ sṛṣṭyai | [TS, 6, 1, 2 75]
{TS, 6, 1, 3}
ṛksāme vai devebhyo yajñāyātiṣṭhamāne kṛṣṇo rūpaṃ kṛtvāpakramyātiṣṭhatām | [TS, 6, 1, 3 1.1]
te 'manyanta | [TS, 6, 1, 3 1.2]
yaṃ vā ime upāvartsyataḥ sa idaṃ bhaviṣyatīti te upāmantrayant te ahorātrayor mahimānam apanidhāya devān upāvartetām | [TS, 6, 1, 3 1.3]
eṣa vā ṛco varṇo yacchuklaṃ kṛṣṇājinasya | [TS, 6, 1, 3 1.4]
eṣa sāmno yatkṛṣṇam | [TS, 6, 1, 3 1.5]
ṛksāmayoḥ śilpe stha ity āha | [TS, 6, 1, 3 1.6]
ṛksāme evāvarunddhe | [TS, 6, 1, 3 1.7]
eṣaḥ | [TS, 6, 1, 3 1.8]
vā ahno varṇo yacchuklaṃ kṛṣṇājinasyaiṣa rātriyā yat kṛṣṇaṃ yad evainayos tatra nyaktaṃ tad evāvarunddhe | [TS, 6, 1, 3 2.1]
kṛṣṇājinena dīkṣayati brahmaṇo vā etad rūpaṃ yat kṛṣṇājinam brahmaṇaivainaṃ dīkṣayati | [TS, 6, 1, 3 2.2]
imāṃ dhiyaṃ śikṣamāṇasya devety āha yathāyajur evaitat | [TS, 6, 1, 3 2.3]
garbho vā eṣa yad dīkṣita ulbaṃ vāsaḥ prorṇute tasmāt | [TS, 6, 1, 3 2.4]
garbhāḥ prāvṛtā jāyante | [TS, 6, 1, 3 3.1]
na purā somasya krayād aporṇvīta yat purā somasya krayād aporṇvīta garbhāḥ prajānām parāpātukāḥ syuḥ | [TS, 6, 1, 3 3.2]
krīte some 'porṇute jāyata eva tad atho yathā vasīyāṃsam pratyaporṇute tādṛg eva tat | [TS, 6, 1, 3 3.3]
aṅgirasaḥ suvargaṃ lokaṃ yanta ūrjaṃ vyabhajanta tato yad atyaśiṣyata te śarā abhavann ūrg vai śarā yaccharamayī | [TS, 6, 1, 3 3.4]
mekhalā bhavaty ūrjam evāvarunddhe | [TS, 6, 1, 3 4.1]
madhyataḥ saṃnahyati madhyata evāsmā ūrjaṃ dadhāti tasmān madhyata ūrjā bhuñjate | [TS, 6, 1, 3 4.2]
ūrdhvaṃ vai puruṣasya nābhyai medhyam avācīnam amedhyaṃ yan madhyataḥ saṃnahyati medhyaṃ caivāsyāmedhyaṃ ca vyāvartayati | [TS, 6, 1, 3 4.3]
indro vṛtrāya vajram prāharat sa tredhā vyabhavat sphyas tṛtīyaṃ rathas tṛtīyaṃ yūpas tṛtīyam | [TS, 6, 1, 3 4.4]
ye 'ntaḥśarā aśīryanta te śarā abhavan tac charāṇāṃ śaratvam | [TS, 6, 1, 3 5.1]
vajro vai śarāḥ kṣut khalu vai manuṣyasya bhrātṛvyo yac charamayī mekhalā bhavati vajreṇaiva sākṣāt kṣudham bhrātṛvyam madhyato 'pahate | [TS, 6, 1, 3 5.2]
trivṛd bhavati trivṛd vai prāṇas trivṛtam eva prāṇam madhyato yajamāne dadhāti | [TS, 6, 1, 3 5.3]
pṛthvī bhavati rajjūnāṃ vyāvṛttyai | [TS, 6, 1, 3 5.4]
mekhalayā yajamānaṃ dīkṣayati yoktreṇa patnīm mithunatvāya | [TS, 6, 1, 3 5.5]
yajño dakṣiṇām abhyadhyāyat | [TS, 6, 1, 3 6.1]
tāṃ samabhavat | [TS, 6, 1, 3 6.2]
tad indro 'cāyat | [TS, 6, 1, 3 6.3]
so 'manyata yo vā ito janiṣyate sa idam bhaviṣyatīti | [TS, 6, 1, 3 6.4]
tām prāviśat | [TS, 6, 1, 3 6.5]
tasyā indra evājāyata | [TS, 6, 1, 3 6.6]
so 'manyata | [TS, 6, 1, 3 6.7]
yo vai mad ito 'paro janiṣyate sa idam bhaviṣyatīti | [TS, 6, 1, 3 6.8]
tasyā anumṛśya yonim ācchinat | [TS, 6, 1, 3 6.9]
sā sūtavaśābhavat | [TS, 6, 1, 3 6.10]
tat sūtavaśāyai janma | [TS, 6, 1, 3 6.11]
tāṃ haste nyaveṣṭayata | [TS, 6, 1, 3 7.1]
tām mṛgeṣu nyadadhāt | [TS, 6, 1, 3 7.2]
sā kṛṣṇaviṣāṇābhavat | [TS, 6, 1, 3 7.3]
indrasya yonir asi mā mā hiṃsīr iti kṛṣṇaviṣāṇām prayacchati | [TS, 6, 1, 3 7.4]
sayonim eva yajñaṃ karoti sayoniṃ dakṣiṇāṃ sayonim indraṃ sayonitvāya | [TS, 6, 1, 3 7.5]
kṛṣyai tvā susasyāyā ity āha tasmād akṛṣṭapacyā oṣadhayaḥ pacyante | [TS, 6, 1, 3 7.6]
supippalābhyas tvauṣadhībhya ity āha tasmād oṣadhayaḥ phalaṃ gṛhṇanti | [TS, 6, 1, 3 7.7]
yaddhastena | [TS, 6, 1, 3 7.8]
kaṇḍūyeta pāmanambhāvukāḥ prajāḥ syur yat smayeta nagnambhāvukāḥ | [TS, 6, 1, 3 8.1]
kṛṣṇaviṣāṇayā kaṇḍūyate 'pigṛhya smayate prajānāṃ gopīthāya | [TS, 6, 1, 3 8.2]
na purā dakṣiṇābhyo netoḥ kṛṣṇaviṣāṇām avacṛted yat purā dakṣiṇābhyo netoḥ kṛṣṇaviṣāṇām avacṛted yoniḥ prajānām parāpātukā syāt | [TS, 6, 1, 3 8.3]
nītāsu dakṣiṇāsu cātvāle kṛṣṇaviṣāṇām prāsyati yonir vai yajñasya cātvālaṃ yoniḥ kṛṣṇaviṣāṇā yonāv eva yoniṃ dadhāti yajñasya sayonitvāya | [TS, 6, 1, 3 8.4]
{TS, 6, 1, 4}
vāg vai devebhyo 'pākrāmad yajñāyātiṣṭhamānā | [TS, 6, 1, 4 1]
sā vanaspatīn prāviśat | [TS, 6, 1, 4 2]
saiṣā vāg vanaspatiṣu vadati yā dundubhau yā tūṇave yā vīṇāyām | [TS, 6, 1, 4 3]
yad dīkṣitadaṇḍam prayacchati vācam evāvarunddhe | [TS, 6, 1, 4 4]
audumbaro bhavati | [TS, 6, 1, 4 5]
ūrg vā udumbaraḥ | [TS, 6, 1, 4 6]
ūrjam evāvarunddhe | [TS, 6, 1, 4 7]
mukhena saṃmito bhavati | [TS, 6, 1, 4 8]
mukhata evāsmā ūrjaṃ dadhāti | [TS, 6, 1, 4 9]
tasmān mukhata ūrjā bhuñjate | [TS, 6, 1, 4 10]
krīte some maitrāvaruṇāya daṇḍam prayacchati | [TS, 6, 1, 4 11]
maitrāvaruṇo hi purastād ṛtvigbhyo vācaṃ vibhajati | [TS, 6, 1, 4 12]
tām ṛtvijo yajamāne pratiṣṭhāpayanti | [TS, 6, 1, 4 13]
svāhā yajñam manasety āha | [TS, 6, 1, 4 14]
manasā hi puruṣo yajñam abhigacchati | [TS, 6, 1, 4 15]
svāhā dyāvāpṛthivībhyām ity āha | [TS, 6, 1, 4 16]
dyāvāpṛthivyor hi yajñaḥ | [TS, 6, 1, 4 17]
svāhoror antarikṣād ity āha | [TS, 6, 1, 4 18]
antarikṣe hi yajñaḥ | [TS, 6, 1, 4 19]
svāhā yajñaṃ vātād ārabha ity āha | [TS, 6, 1, 4 20]
ayaṃ vāva yaḥ pavate sa yajñaḥ | [TS, 6, 1, 4 21]
tam eva sākṣād ārabhate | [TS, 6, 1, 4 22]
muṣṭīkaroti | [TS, 6, 1, 4 23]
vācaṃ yacchati yajñasya dhṛtyai | [TS, 6, 1, 4 24]
adīkṣiṣṭāyam brāhmaṇa iti trir upāṃśv āha | [TS, 6, 1, 4 25]
devebhya evainam prāha | [TS, 6, 1, 4 26]
trir uccaiḥ | [TS, 6, 1, 4 27]
ubhayebhya evainaṃ devamanuṣyebhyaḥ prāha | [TS, 6, 1, 4 28]
na purā nakṣatrebhyo vācaṃ visṛjet | [TS, 6, 1, 4 29]
yat purā nakṣatrebhyo vācaṃ visṛjed yajñaṃ vicchindyāt | [TS, 6, 1, 4 30]
uditeṣu nakṣatreṣu vrataṃ kṛṇuteti vācaṃ visṛjati | [TS, 6, 1, 4 31]
yajñavrato vai dīkṣitaḥ | [TS, 6, 1, 4 32]
yajñam evābhi vācaṃ visṛjati | [TS, 6, 1, 4 33]
yadi visṛjed vaiṣṇavīm ṛcam anubrūyāt | [TS, 6, 1, 4 34]
yajño vai viṣṇuḥ | [TS, 6, 1, 4 35]
yajñenaiva yajñaṃ saṃtanoti | [TS, 6, 1, 4 36]
daivīṃ dhiyam manāmaha ity āha | [TS, 6, 1, 4 37]
yajñam eva tan mradayati | [TS, 6, 1, 4 38]
supārā no asad vaśa ity āha | [TS, 6, 1, 4 39]
vyuṣṭim evāvarunddhe | [TS, 6, 1, 4 40]
brahmavādino vadanti hotavyaṃ dīkṣitasya gṛhā3i na hotavyā3m iti | [TS, 6, 1, 4 41]
havir vai dīkṣitaḥ | [TS, 6, 1, 4 42]
yaj juhuyād yajamānasyāvadāya juhuyāt | [TS, 6, 1, 4 43]
yan na juhuyād yajñaparur antariyāt | [TS, 6, 1, 4 44]
ye devā manojātā manoyuja ity āha | [TS, 6, 1, 4 45]
prāṇā vai devāḥ | [TS, 6, 1, 4 46]
manojātā manoyujaḥ | [TS, 6, 1, 4 47]
teṣv eva parokṣaṃ juhoti | [TS, 6, 1, 4 48]
tan neva hutaṃ nevāhutam | [TS, 6, 1, 4 49]
svapantaṃ vai dīkṣitaṃ rakṣāṃsi jighāṃsanti | [TS, 6, 1, 4 50]
agniḥ khalu vai rakṣohā | [TS, 6, 1, 4 51]
agne tvaṃ su jāgṛhi vayaṃ su mandiṣīmahīty āha | [TS, 6, 1, 4 52]
agnim evādhipāṃ kṛtvā svapiti rakṣasām apahatyai | [TS, 6, 1, 4 53]
avratyam iva vā eṣa karoti yo dīkṣitaḥ svapiti | [TS, 6, 1, 4 54]
tvam agne vratapā asīty āha | [TS, 6, 1, 4 55]
agnir vai devānāṃ vratapatiḥ | [TS, 6, 1, 4 56]
sa evainaṃ vratam ālambhayati | [TS, 6, 1, 4 57]
deva ā martyeṣv ety āha | [TS, 6, 1, 4 58]
devo hy eṣa san martyeṣu | [TS, 6, 1, 4 59]
tvaṃ yajñeṣv īḍya ity āha | [TS, 6, 1, 4 60]
etaṃ hi yajñeṣv īḍate | [TS, 6, 1, 4 61]
apa vai dīkṣitāt suṣupuṣa indriyaṃ devatāḥ krāmanti | [TS, 6, 1, 4 62]
viśve devā abhi mām āvavṛtrann ity āha | [TS, 6, 1, 4 63]
indriyeṇaivainaṃ devatābhiḥ saṃnayati | [TS, 6, 1, 4 64]
yad etad yajur na brūyād yāvata eva paśūn abhidīkṣeta tāvanto 'sya paśavaḥ syuḥ | [TS, 6, 1, 4 65]
rāsveyat somā bhūyo bharety āha | [TS, 6, 1, 4 66]
aparimitān eva paśūn avarunddhe | [TS, 6, 1, 4 67]
candram asi mama bhogāya bhavety āha | [TS, 6, 1, 4 68]
yathādevatam evaināḥ pratigṛhṇāti | [TS, 6, 1, 4 69]
vāyave tvā varuṇāya tveti | [TS, 6, 1, 4 70]
yad evam etā nānudiśed ayathādevataṃ dakṣiṇā gamayed ā devatābhyo vṛścyeta | [TS, 6, 1, 4 71]
yad evam etā anudiśati yathādevatam eva dakṣiṇā gamayati | [TS, 6, 1, 4 72]
na devatābhya āvṛścyate | [TS, 6, 1, 4 73]
devīr āpo apāṃ napād ity āha | [TS, 6, 1, 4 74]
yad vo medhyaṃ yajñiyaṃ sadevaṃ tad vo māvakramiṣam iti vāvaitad āha | [TS, 6, 1, 4 75]
acchinnaṃ tantum pṛthivyā anugeṣam ity āha | [TS, 6, 1, 4 76]
setum eva kṛtvātyeti | [TS, 6, 1, 4 77]
{TS, 6, 1, 5}
devā vai devayajanam adhyavasāya diśo na prājānan | [TS, 6, 1, 5 1]
te 'nyonyam upādhāvan | [TS, 6, 1, 5 2]
tvayā prajānāma tvayeti | [TS, 6, 1, 5 3]
te 'dityāṃ samadhriyanta | [TS, 6, 1, 5 4]
tvayā prajānāmeti | [TS, 6, 1, 5 5]
sābravīd varaṃ vṛṇai | [TS, 6, 1, 5 6]
matprāyaṇā eva vo yajñā madudayanā asann iti | [TS, 6, 1, 5 7]
tasmād ādityaḥ prāyaṇīyo yajñānām āditya udayanīyaḥ | [TS, 6, 1, 5 8]
pañca devatā yajati pañca diśo diśām prajñātyai | [TS, 6, 1, 5 9]
atho pañcākṣarā paṅktiḥ | [TS, 6, 1, 5 10]
pāṅkto yajñaḥ | [TS, 6, 1, 5 11]
yajñam evāvarunddhe | [TS, 6, 1, 5 12]
pathyāṃ svastim ayajan | [TS, 6, 1, 5 13]
prācīm eva tayā diśam prājānann agninā dakṣiṇā somena pratīcīṃ savitrodīcīm adityordhvām | [TS, 6, 1, 5 14]
pathyāṃ svastiṃ yajati | [TS, 6, 1, 5 15]
prācīm eva tayā diśam prajānāti | [TS, 6, 1, 5 16]
pathyāṃ svastim iṣṭvāgnīṣomau yajati | [TS, 6, 1, 5 17]
cakṣuṣī vā ete yajñasya yad agnīṣomau | [TS, 6, 1, 5 18]
tābhyām evānupaśyati | [TS, 6, 1, 5 19]
agnīṣomāv iṣṭvā savitāraṃ yajati | [TS, 6, 1, 5 20]
savitṛprasūta evānupaśyati | [TS, 6, 1, 5 21]
savitāram iṣṭvāditiṃ yajati | [TS, 6, 1, 5 22]
iyaṃ vā aditiḥ | [TS, 6, 1, 5 23]
asyām eva pratiṣṭhāyānupaśyati | [TS, 6, 1, 5 24]
aditim iṣṭvā mārutīm ṛcam anvāha viśāṃ kﾱptyai | [TS, 6, 1, 5 25]
brahmavādino vadanti | [TS, 6, 1, 5 26]
prayājavad ananūyājam prāyaṇīyaṃ kāryam anūyājavad aprayājam udayanīyam iti | [TS, 6, 1, 5 27]
ime vai prayājāḥ | [TS, 6, 1, 5 28]
amī anūyājāḥ | [TS, 6, 1, 5 29]
saiva sā yajñasya saṃtatiḥ | [TS, 6, 1, 5 30]
tat tathā na kāryam | [TS, 6, 1, 5 31]
ātmā vai prayājāḥ | [TS, 6, 1, 5 32]
prajānūyājāḥ | [TS, 6, 1, 5 33]
yat prayājān antariyād ātmānam antariyāt | [TS, 6, 1, 5 34]
yad anūyājān antariyāt prajām antariyāt | [TS, 6, 1, 5 35]
yataḥ khalu vai yajñasya vitatasya na kriyate tad anu yajñaḥ parābhavati | [TS, 6, 1, 5 36]
yajñam parābhavantaṃ yajamāno 'nu parābhavati | [TS, 6, 1, 5 37]
prayājavad evānūyājavat prāyaṇīyaṃ kāryam | [TS, 6, 1, 5 38]
prayājavad anūyājavad udayanīyam | [TS, 6, 1, 5 39]
nātmānam antareti na prajām | [TS, 6, 1, 5 40]
na yajñaḥ parābhavati na yajamānaḥ | [TS, 6, 1, 5 41]
prāyaṇīyasya niṣkāsa udayanīyam abhi nirvapati | [TS, 6, 1, 5 42]
saiva sā yajñasya saṃtatiḥ | [TS, 6, 1, 5 43]
yāḥ prāyaṇīyasya yājyā yat tā udayanīyasya yājyāḥ kuryāt parāṅ amuṃ lokam ārohet pramāyukaḥ syāt | [TS, 6, 1, 5 44]
yāḥ prāyaṇīyasya puronuvākyās tā udayanīyasya yājyāḥ karoti | [TS, 6, 1, 5 45]
asminn eva loke pratitiṣṭhati | [TS, 6, 1, 5 46]
{TS, 6, 1, 6}
kadrūś ca vai suparṇī cātmarūpayor aspardhetām | [TS, 6, 1, 6 1]
sā kadrūḥ suparṇīm ajayat | [TS, 6, 1, 6 2]
sābravīt | [TS, 6, 1, 6 3]
tṛtīyasyām ito divi somas tam āhara | [TS, 6, 1, 6 4]
tenātmānaṃ niṣkrīṇīṣveti | [TS, 6, 1, 6 5]
iyaṃ vai kadrūḥ | [TS, 6, 1, 6 6]
asau suparṇī | [TS, 6, 1, 6 7]
chandāṃsi sauparṇeyāḥ | [TS, 6, 1, 6 8]
sābravīt | [TS, 6, 1, 6 9]
asmai vai pitarau putrān bibhṛtaḥ | [TS, 6, 1, 6 10]
tṛtīyasyām ito divi somas tam āhara | [TS, 6, 1, 6 11]
tenātmānaṃ niṣkrīṇīṣveti | [TS, 6, 1, 6 12]
mā kadrūr avocad iti | [TS, 6, 1, 6 13]
jagaty udapatac caturdaśākṣarā satī | [TS, 6, 1, 6 14]
sāprāpya nyavartata | [TS, 6, 1, 6 15]
tasyai dve akṣare amīyetām | [TS, 6, 1, 6 16]
sā paśubhiś ca dīkṣayā cāgacchat | [TS, 6, 1, 6 17]
tasmāj jagatī chandasām paśavyatamā | [TS, 6, 1, 6 18]
tasmāt paśumantaṃ dīkṣopanamati | [TS, 6, 1, 6 19]
triṣṭub udapatat trayodaśākṣarā satī | [TS, 6, 1, 6 20]
sāprāpya nyavartata | [TS, 6, 1, 6 21]
tasyai dve akṣare amīyetām | [TS, 6, 1, 6 22]
sā dakṣiṇābhiś ca tapasā cāgacchat | [TS, 6, 1, 6 23]
tasmāt triṣṭubho loke mādhyaṃdine savane dakṣiṇā nīyante | [TS, 6, 1, 6 24]
etat khalu vāva tapa ity āhur yaḥ svaṃ dadātīti | [TS, 6, 1, 6 25]
gāyatry udapatac caturakṣarā saty ajayā jyotiṣā | [TS, 6, 1, 6 26]
tam asyā ajābhyarunddha | [TS, 6, 1, 6 27]
tad ajāyā ajatvam | [TS, 6, 1, 6 28]
sā somaṃ cāharac catvāri cākṣarāṇi | [TS, 6, 1, 6 29]
sāṣṭākṣarā samapadyata | [TS, 6, 1, 6 30]
brahmavādino vadanti kasmāt satyād gāyatrī kaniṣṭhā chandasāṃ satī yajñamukham parīyāyeti | [TS, 6, 1, 6 31]
yad evādaḥ somam āharat tasmād yajñamukham paryait | [TS, 6, 1, 6 32]
tasmāt tejasvinītamā | [TS, 6, 1, 6 33]
padbhyāṃ dve savane samagṛhṇān mukhenaikam | [TS, 6, 1, 6 34]
yam mukhena samagṛhṇāt tad adhayat | [TS, 6, 1, 6 35]
tasmād dve savane śukravatī prātaḥsavanaṃ ca mādhyaṃdinaṃ ca | [TS, 6, 1, 6 36]
tasmāt tṛtīyasavana ṛjīṣam abhiṣuṇvanti | [TS, 6, 1, 6 37]
dhītam iva hi manyante | [TS, 6, 1, 6 38]
āśiram avanayati saśukratvāya | [TS, 6, 1, 6 39]
atho saṃbharaty evainat | [TS, 6, 1, 6 40]
taṃ somam āhriyamāṇaṃ gandharvo viśvāvasuḥ paryamuṣṇāt | [TS, 6, 1, 6 41]
sa tisro rātrīḥ parimuṣito 'vasat | [TS, 6, 1, 6 42]
tasmāt tisro rātrīḥ krītaḥ somo vasati | [TS, 6, 1, 6 43]
te devā abruvan strīkāmā vai gandharvā striyā niṣkrīṇāmeti | [TS, 6, 1, 6 44]
te vācaṃ striyam ekahāyanīṃ kṛtvā tayā nirakrīṇan | [TS, 6, 1, 6 45]
sā rohid rūpaṃ kṛtvā gandharvebhyo 'pakramyātiṣṭhat | [TS, 6, 1, 6 46]
tad rohito janma | [TS, 6, 1, 6 47]
te devā abruvan | [TS, 6, 1, 6 48]
apa yuṣmad akramīt | [TS, 6, 1, 6 49]
nāsmān upāvartate | [TS, 6, 1, 6 50]
vihvayāmahā iti | [TS, 6, 1, 6 51]
brahma gandharvā avadann agāyan devāḥ | [TS, 6, 1, 6 52]
sā devān gāyata upāvartata | [TS, 6, 1, 6 53]
tasmād gāyantaṃ striyaḥ kāmayante | [TS, 6, 1, 6 54]
kāmukā enaṃ striyo bhavanti ya evaṃ veda | [TS, 6, 1, 6 55]
atho ya evaṃ vidvān api janyeṣu bhavati tebhya eva dadaty uta yad bahutayā bhavanti | [TS, 6, 1, 6 56]
ekahāyanyā krīṇāti | [TS, 6, 1, 6 57]
vācaivainaṃ sarvayā krīṇāti | [TS, 6, 1, 6 58]
tasmād ekahāyanā manuṣyā vācaṃ vadanti | [TS, 6, 1, 6 59]
akūṭayākarṇayākāṇayāśloṇayāsaptaśaphayā krīṇāti | [TS, 6, 1, 6 60]
sarvayaivainaṃ krīṇāti | [TS, 6, 1, 6 61]
yacchvetayā krīṇīyād duścarmā yajamānaḥ syāt | [TS, 6, 1, 6 62]
yat kṛṣṇayānustaraṇī syāt pramāyuko yajamānaḥ syāt | [TS, 6, 1, 6 63]
yad dvirūpayā vārtraghnī syāt sa vānyaṃ jinīyāt taṃ vānyo jinīyāt | [TS, 6, 1, 6 64]
aruṇayā piṅgākṣyā krīṇāti | [TS, 6, 1, 6 65]
etad vai somasya rūpam | [TS, 6, 1, 6 66]
svayaivainaṃ devatayā krīṇāti | [TS, 6, 1, 6 67]
{TS, 6, 1, 7}
taddhiraṇyam abhavat | [TS, 6, 1, 7 1]
tasmād adbhyo hiraṇyam punanti | [TS, 6, 1, 7 2]
brahmavādino vadanti kasmāt satyād anasthikena prajāḥ pravīyante 'sthanvatīr jāyanta iti | [TS, 6, 1, 7 3]
yaddhiraṇyaṃ ghṛte 'vadhāya juhoti tasmād anasthikena prajāḥ pravīyante 'sthanvatīr jāyante | [TS, 6, 1, 7 4]
etad vā agneḥ priyaṃ dhāma yad ghṛtam | [TS, 6, 1, 7 5]
tejo hiraṇyam | [TS, 6, 1, 7 6]
iyaṃ te śukra tanūr idaṃ varca ity āha | [TS, 6, 1, 7 7]
satejasam evainaṃ satanuṃ karoti | [TS, 6, 1, 7 8]
atho saṃbharaty evainam | [TS, 6, 1, 7 9]
yad abaddham avadadhyād garbhāḥ prajānām parāpātukāḥ syuḥ | [TS, 6, 1, 7 10]
baddham avadadhāti garbhāṇāṃ dhṛtyai | [TS, 6, 1, 7 11]
niṣṭarkyam badhnāti prajānām prajananāya | [TS, 6, 1, 7 12]
vāg vā eṣā yat somakrayaṇī | [TS, 6, 1, 7 13]
jūr asīty āha | [TS, 6, 1, 7 14]
yaddhi manasā javate tad vācā vadati | [TS, 6, 1, 7 15]
dhṛtā manasety āha | [TS, 6, 1, 7 16]
manasā hi vāg dhṛtā | [TS, 6, 1, 7 17]
juṣṭā viṣṇava ity āha | [TS, 6, 1, 7 18]
yajño vai viṣṇuḥ | [TS, 6, 1, 7 19]
yajñāyaivaināṃ juṣṭāṃ karoti | [TS, 6, 1, 7 20]
tasyās te satyasavasaḥ prasava ity āha | [TS, 6, 1, 7 21]
savitṛprasūtām eva vācam avarunddhe | [TS, 6, 1, 7 22]
kāṇḍe kāṇḍe vai kriyamāṇe yajñaṃ rakṣāṃsi jighāṃsanti | [TS, 6, 1, 7 23]
eṣa khalu vā arakṣohataḥ panthā yo 'gneś ca sūryasya ca | [TS, 6, 1, 7 24]
sūryasya cakṣur āruham agner akṣṇaḥ kanīnikām ity āha | [TS, 6, 1, 7 25]
ya evārakṣohataḥ panthās taṃ samārohati | [TS, 6, 1, 7 26]
vāg vā eṣā yat somakrayaṇī | [TS, 6, 1, 7 27]
cid asi | [TS, 6, 1, 7 28]
manāsīty āha | [TS, 6, 1, 7 29]
śāsty evainām etat | [TS, 6, 1, 7 30]
tasmācchiṣṭāḥ prajā jāyante | [TS, 6, 1, 7 31]
cid asīty āha | [TS, 6, 1, 7 32]
yaddhi manasā cetayate tad vācā vadati | [TS, 6, 1, 7 33]
manāsīty āha | [TS, 6, 1, 7 34]
yaddhi manasābhigacchati tat karoti | [TS, 6, 1, 7 35]
dhīr asīty āha | [TS, 6, 1, 7 36]
yaddhi manasā dhyāyati tad vācā vadati | [TS, 6, 1, 7 37]
dakṣiṇāsīty āha | [TS, 6, 1, 7 38]
dakṣiṇā hy eṣā | [TS, 6, 1, 7 39]
yajñiyāsīty āha | [TS, 6, 1, 7 40]
yajñiyām evaināṃ karoti | [TS, 6, 1, 7 41]
kṣatriyāsīty āha | [TS, 6, 1, 7 42]
kṣatriyā hy eṣā | [TS, 6, 1, 7 43]
aditir asy ubhayataḥśīrṣṇīty āha | [TS, 6, 1, 7 44]
yad evādityaḥ prāyaṇīyo yajñānām āditya udayanīyaḥ | [TS, 6, 1, 7 45]
tasmād evam āha | [TS, 6, 1, 7 46]
yad abaddhā syād ayatā syāt | [TS, 6, 1, 7 47]
yat padibaddhānustaraṇī syāt pramāyuko yajamānaḥ syāt | [TS, 6, 1, 7 48]
yat karṇagṛhītā vārtraghnī syāt sa vānyaṃ jinīyāt taṃ vānyo jinīyāt | [TS, 6, 1, 7 49]
mitras tvā padi badhnātv ity āha | [TS, 6, 1, 7 50]
mitro vai śivo devānām | [TS, 6, 1, 7 51]
tenaivainām padi badhnāti | [TS, 6, 1, 7 52]
pūṣādhvanaḥ pātv ity āha | [TS, 6, 1, 7 53]
iyaṃ vai pūṣā | [TS, 6, 1, 7 54]
imām evāsyā adhipām akaḥ samaṣṭyai | [TS, 6, 1, 7 55]
indrāyādhyakṣāyety āha | [TS, 6, 1, 7 56]
indram evāsyā adhyakṣaṃ karoti | [TS, 6, 1, 7 57]
anu tvā mātā manyatām anu pitety āha | [TS, 6, 1, 7 58]
anumatayaivainayā krīṇāti | [TS, 6, 1, 7 59]
sā devi devam acchehīty āha | [TS, 6, 1, 7 60]
devī hy eṣā devaḥ somaḥ | [TS, 6, 1, 7 61]
indrāya somam ity āha | [TS, 6, 1, 7 62]
indrāya hi soma āhriyate | [TS, 6, 1, 7 63]
yad etad yajur na brūyāt parācy eva somakrayaṇīyāt | [TS, 6, 1, 7 64]
rudras tvā vartayatv ity āha | [TS, 6, 1, 7 65]
rudro vai krūro devānām | [TS, 6, 1, 7 66]
tam evāsyai parastād dadhāty āvṛttyai | [TS, 6, 1, 7 67]
krūram iva vā etat karoti yad rudrasya kīrtayati | [TS, 6, 1, 7 68]
mitrasya pathety āha śāntyai | [TS, 6, 1, 7 69]
vācā vā eṣa vikrīṇīte yaḥ somakrayaṇyā | [TS, 6, 1, 7 70]
svasti somasakhā punar ehi saha rayyety āha | [TS, 6, 1, 7 71]
vācaiva vikrīya punar ātman vācaṃ dhatte | [TS, 6, 1, 7 72]
anupadāsukāsya vāg bhavati ya evaṃ veda | [TS, 6, 1, 7 73]
{TS, 6, 1, 8}
ṣaṭ padāny anu nikrāmati | [TS, 6, 1, 8 1.1]
ṣaḍahaṃ vāṅ nātivadati | [TS, 6, 1, 8 1.2]
uta saṃvatsarasyāyane yāvaty eva vāk tām avarunddhe | [TS, 6, 1, 8 1.3]
saptame pade juhoti | [TS, 6, 1, 8 1.4]
saptapadā śakvarī | [TS, 6, 1, 8 1.5]
paśavaḥ śakvarī | [TS, 6, 1, 8 1.6]
paśūn evāvarunddhe | [TS, 6, 1, 8 1.7]
sapta grāmyāḥ paśavaḥ saptāraṇyāḥ sapta chandāṃsi | [TS, 6, 1, 8 1.8]
ubhayasyāvaruddhyai | [TS, 6, 1, 8 1.9]
vasvy asi rudrāsīty āha | [TS, 6, 1, 8 1.10]
rūpam evāsyā etan mahimānam | [TS, 6, 1, 8 1.11]
vyācaṣṭe | [TS, 6, 1, 8 2.1]
bṛhaspatis tvā sumne raṇvatv ity āha | [TS, 6, 1, 8 2.2]
brahma vai devānām bṛhaspatiḥ | [TS, 6, 1, 8 2.3]
brahmaṇaivāsmai paśūn avarunddhe | [TS, 6, 1, 8 2.4]
rudro vasubhir āciketv ity āha | [TS, 6, 1, 8 2.5]
āvṛttyai | [TS, 6, 1, 8 2.6]
pṛthivyās tvā mūrdhann ājigharmi devayajana ity āha | [TS, 6, 1, 8 2.7]
pṛthivyā hy eṣa mūrdhā yad devayajanam | [TS, 6, 1, 8 2.8]
iḍāyāḥ pada ity āha | [TS, 6, 1, 8 2.9]
iḍāyai hy etat padaṃ yat somakrayaṇyai | [TS, 6, 1, 8 2.10]
ghṛtavati svāhā | [TS, 6, 1, 8 2.11]
ity āha | [TS, 6, 1, 8 3.1]
yad evāsyai padād ghṛtam apīḍyata tasmād evam āha | [TS, 6, 1, 8 3.2]
yad adhvaryur anagnāv āhutiṃ juhuyād andho 'dhvaryuḥ syād rakṣāṃsi yajñaṃ hanyuḥ | [TS, 6, 1, 8 3.3]
hiraṇyam upāsya juhoty agnivaty eva juhoti nāndho 'dhvaryuḥ bhavati na yajñaṃ rakṣāṃsi ghnanti | [TS, 6, 1, 8 3.4]
kāṇḍe kāṇḍe vai kriyamāṇe yajñaṃ rakṣāṃsi jighāṃsanti | [TS, 6, 1, 8 3.5]
parilikhitaṃ rakṣaḥ parilikhitā arātaya ity āha | [TS, 6, 1, 8 3.6]
rakṣasām apahatyai | [TS, 6, 1, 8 3.7]
idam ahaṃ rakṣaso grīvā apikṛntāmi yo 'smān dveṣṭi yaṃ ca vayaṃ dviṣma ity āha | [TS, 6, 1, 8 4.1]
dvau vāva puruṣau yaṃ caiva dveṣṭi yaś cainaṃ dveṣṭi tayor evānantarāyaṃ grīvāḥ kṛntati | [TS, 6, 1, 8 4.2]
paśavo vai somakrayaṇyai padam | [TS, 6, 1, 8 4.3]
yāvattmūtaṃ saṃvapati | [TS, 6, 1, 8 4.4]
paśūn evāvarunddhe | [TS, 6, 1, 8 4.5]
asme rāya iti saṃvapati | [TS, 6, 1, 8 4.6]
ātmānam evādhvaryuḥ | [TS, 6, 1, 8 4.7]
paśubhyo nāntareti | [TS, 6, 1, 8 5.1]
tve rāya iti yajamānāya prayacchati | [TS, 6, 1, 8 5.2]
yajamāna eva rayiṃ dadhāti | [TS, 6, 1, 8 5.3]
tote rāya iti patniyai | [TS, 6, 1, 8 5.4]
ardho vā eṣa ātmano yat patnī | [TS, 6, 1, 8 5.5]
yathā gṛheṣu nidhatte tādṛg eva tat | [TS, 6, 1, 8 5.6]
tvaṣṭīmatī te sapeyety āha | [TS, 6, 1, 8 5.7]
tvaṣṭā vai paśūnām mithunānāṃ rūpakṛt | [TS, 6, 1, 8 5.8]
rūpam eva paśuṣu dadhāti | [TS, 6, 1, 8 5.9]
asmai vai lokāya gārhapatya ādhīyate 'muṣmā āhavanīyaḥ | [TS, 6, 1, 8 5.10]
yad gārhapatya upavaped asmiṃlloke paśumānt syāt | [TS, 6, 1, 8 5.11]
yad āhavanīye 'muṣmiṃlloke paśumānt syāt | [TS, 6, 1, 8 5.12]
ubhayor upavapati | [TS, 6, 1, 8 5.13]
ubhayor evainaṃ lokayoḥ paśumantaṃ karoti | [TS, 6, 1, 8 5.14]
{TS, 6, 1, 9}
brahmavādino vadanti vicityaḥ somā3 na vicityā3 iti | [TS, 6, 1, 9 1]
somo vā oṣadhīnāṃ rājā | [TS, 6, 1, 9 2]
tasmin yad āpannaṃ grasitam evāsya tat | [TS, 6, 1, 9 3]
yad vicinuyād yathāsyād grasitaṃ niṣkhidati tādṛg eva tat | [TS, 6, 1, 9 4]
yan na vicinuyād yathākṣann āpannaṃ vidhāvati tādṛg eva tat kṣodhuko 'dhvaryuḥ syāt kṣodhuko yajamānaḥ | [TS, 6, 1, 9 5]
somavikrayint somaṃ śodhayety eva brūyāt | [TS, 6, 1, 9 6]
yadītaraṃ yadītaram ubhayenaiva somavikrayiṇam arpayati | [TS, 6, 1, 9 7]
tasmāt somavikrayī kṣodhukaḥ | [TS, 6, 1, 9 8]
aruṇo ha smāhaupaveśiḥ somakrayaṇa evāhaṃ tṛtīyasavanam avarundha iti | [TS, 6, 1, 9 9]
paśūnāṃ carman mimīte | [TS, 6, 1, 9 10]
paśūn evāvarunddhe | [TS, 6, 1, 9 11]
paśavo hi tṛtīyaṃ savanam | [TS, 6, 1, 9 12]
yaṃ kāmayetāpaśuḥ syād ity ṛkṣatas tasya mimīta | [TS, 6, 1, 9 13]
ṛkṣaṃ vā apaśavyam | [TS, 6, 1, 9 14]
apaśur eva bhavati | [TS, 6, 1, 9 15]
yaṃ kāmayeta paśumānt syād iti lomatas tasya mimīta | [TS, 6, 1, 9 16]
etad vai paśūnāṃ rūpam | [TS, 6, 1, 9 17]
rūpeṇaivāsmai paśūn avarunddhe | [TS, 6, 1, 9 18]
paśumān eva bhavati | [TS, 6, 1, 9 19]
apām ante krīṇāti | [TS, 6, 1, 9 20]
sarasam evainaṃ krīṇāti | [TS, 6, 1, 9 21]
amātyo 'sīty āha | [TS, 6, 1, 9 22]
amaivainaṃ kurute | [TS, 6, 1, 9 23]
śukras te graha ity āha | [TS, 6, 1, 9 24]
śukro hy asya grahaḥ | [TS, 6, 1, 9 25]
anasāccha yāti | [TS, 6, 1, 9 26]
mahimānam evāsyāccha yāti | [TS, 6, 1, 9 27]
anasāccha yāti | [TS, 6, 1, 9 28]
tasmād anovāhyaṃ same jīvanam | [TS, 6, 1, 9 29]
yatra khalu vā etaṃ śīrṣṇā haranti tasmācchīrṣahāryaṃ girau jīvanam | [TS, 6, 1, 9 30]
abhi tyaṃ devaṃ savitāram ity aticchandasarcā mimīte | [TS, 6, 1, 9 31]
aticchandā vai sarvāṇi chandāṃsi | [TS, 6, 1, 9 32]
sarvebhir evainaṃ chandobhir mimīte | [TS, 6, 1, 9 33]
varṣma vā eṣā chandasāṃ yad aticchandāḥ | [TS, 6, 1, 9 34]
yad aticchandasarcā mimīte varṣmaivainaṃ samānānāṃ karoti | [TS, 6, 1, 9 35]
ekayaikayotsargam mimīte | [TS, 6, 1, 9 36]
ayātayāmniyāyātayāmniyaivainam mimīte | [TS, 6, 1, 9 37]
tasmān nānāvīryā aṅgulayaḥ | [TS, 6, 1, 9 38]
sarvāsv aṅguṣṭham upanigṛhṇāti | [TS, 6, 1, 9 39]
tasmāt samāvadvīryo 'nyābhir aṅgulibhiḥ | [TS, 6, 1, 9 40]
tasmāt sarvā anusaṃcarati | [TS, 6, 1, 9 41]
yat saha sarvābhir mimīta saṃśliṣṭā aṅgulayo jāyeran | [TS, 6, 1, 9 42]
ekayaikayotsargam mimīte | [TS, 6, 1, 9 43]
tasmād vibhaktā jāyante | [TS, 6, 1, 9 44]
pañcakṛtvo yajuṣā mimīte | [TS, 6, 1, 9 45]
pañcākṣarā paṅktiḥ | [TS, 6, 1, 9 46]
pāṅkto yajñaḥ | [TS, 6, 1, 9 47]
yajñam evāvarunddhe | [TS, 6, 1, 9 48]
pañcakṛtvas tūṣṇīm | [TS, 6, 1, 9 49]
daśa sampadyante | [TS, 6, 1, 9 50]
daśākṣarā virāṭ | [TS, 6, 1, 9 51]
annaṃ virāṭ | [TS, 6, 1, 9 52]
virājaivānnādyam avarunddhe | [TS, 6, 1, 9 53]
yad yajuṣā mimīte bhūtam evāvarunddhe | [TS, 6, 1, 9 54]
yat tūṣṇīm bhaviṣyat | [TS, 6, 1, 9 55]
yad vai tāvān eva somaḥ syād yāvantam mimīte yajamānasyaiva syān nāpi sadasyānām | [TS, 6, 1, 9 56]
prajābhyas tvety upasamūhati | [TS, 6, 1, 9 57]
sadasyān evānvābhajati | [TS, 6, 1, 9 58]
vāsasopanahyati | [TS, 6, 1, 9 59]
sarvadevatyaṃ vai vāsaḥ | [TS, 6, 1, 9 60]
sarvābhir evainaṃ devatābhiḥ samardhayati | [TS, 6, 1, 9 61]
paśavo vai somaḥ | [TS, 6, 1, 9 62]
prāṇāya tvety upanahyati | [TS, 6, 1, 9 63]
prāṇam eva paśuṣu dadhāti | [TS, 6, 1, 9 64]
vyānāya tvety anuśṛnthati | [TS, 6, 1, 9 65]
vyānam eva paśuṣu dadhāti | [TS, 6, 1, 9 66]
tasmāt svapantam prāṇā na jahati | [TS, 6, 1, 9 67]
{TS, 6, 1, 10}
yat kalayā te śaphena te krīṇānīti paṇetāgoarghaṃ somaṃ kuryād agoarghaṃ yajamānam agoargham adhvaryum | [TS, 6, 1, 10 1]
gos tu mahimānaṃ nāvatiret | [TS, 6, 1, 10 2]
gavā te krīṇānīty eva brūyāt | [TS, 6, 1, 10 3]
goargham eva somaṃ karoti goarghaṃ yajamānaṃ goargham adhvaryum | [TS, 6, 1, 10 4]
na gor mahimānam avatirati | [TS, 6, 1, 10 5]
ajayā krīṇāti | [TS, 6, 1, 10 6]
satapasam evainaṃ krīṇāti | [TS, 6, 1, 10 7]
hiraṇyena krīṇāti | [TS, 6, 1, 10 8]
saśukram evainaṃ krīṇāti | [TS, 6, 1, 10 9]
dhenvā krīṇāti | [TS, 6, 1, 10 10]
sāśiram evainaṃ krīṇāti | [TS, 6, 1, 10 11]
ṛṣabheṇa krīṇāti | [TS, 6, 1, 10 12]
sendram evainaṃ krīṇāti | [TS, 6, 1, 10 13]
anaḍuhā krīṇāti | [TS, 6, 1, 10 14]
vahnir vā anaḍvān | [TS, 6, 1, 10 15]
vahninaiva vahni yajñasya krīṇāti | [TS, 6, 1, 10 16]
mithunābhyāṃ krīṇāti mithunasyāvaruddhyai | [TS, 6, 1, 10 17]
vāsasā krīṇāti | [TS, 6, 1, 10 18]
sarvadevatyaṃ vai vāsaḥ | [TS, 6, 1, 10 19]
sarvābhya evainaṃ devatābhyaḥ krīṇāti | [TS, 6, 1, 10 20]
daśa sampadyante | [TS, 6, 1, 10 21]
daśākṣarā virāṭ | [TS, 6, 1, 10 22]
annaṃ virāṭ | [TS, 6, 1, 10 23]
virājaivānnādyam avarunddhe | [TS, 6, 1, 10 24]
tapasas tanūr asi prajāpater varṇa ity āha | [TS, 6, 1, 10 25]
paśubhya eva tad adhvaryur nihnuta ātmano 'nāvraskāya | [TS, 6, 1, 10 26]
gacchati śriyam pra paśūn āpnoti ya evaṃ veda | [TS, 6, 1, 10 27]
śukraṃ te śukreṇa krīṇāmīty āha | [TS, 6, 1, 10 28]
yathāyajur evaitat | [TS, 6, 1, 10 29]
devā vai yena hiraṇyena somam akrīṇan tat abhīṣahā punar ādadata | [TS, 6, 1, 10 30]
ko hi tejasā vikreṣyata iti | [TS, 6, 1, 10 31]
yena hiraṇyena somaṃ krīṇīyāt tad abhīṣahā punar ādadīta | [TS, 6, 1, 10 32]
teja evātman dhatte | [TS, 6, 1, 10 33]
asme jyotiḥ somavikrayiṇi tama ity āha | [TS, 6, 1, 10 34]
jyotir eva yajamāne dadhāti | [TS, 6, 1, 10 35]
tamasā somavikrayiṇam arpayati | [TS, 6, 1, 10 36]
yad anupagrathya hanyād dandaśūkās tāṃ samāṃ sarpāḥ syuḥ | [TS, 6, 1, 10 37]
idam ahaṃ sarpāṇāṃ dandaśūkānāṃ grīvā upagrathnāmīty āha | [TS, 6, 1, 10 38]
adandaśūkās tāṃ samāṃ sarpā bhavanti | [TS, 6, 1, 10 39]
tamasā somavikrayiṇaṃ vidhyati | [TS, 6, 1, 10 40]
svāna bhrājety āha | [TS, 6, 1, 10 41]
ete vā amuṣmiṃ loke somam arakṣan | [TS, 6, 1, 10 42]
tebhyo 'dhi somam āharan | [TS, 6, 1, 10 43]
yad etebhyaḥ somakrayaṇān nānudiśed akrīto 'sya somaḥ syān nāsyaite 'muṣmiṃ loke somaṃ rakṣeyuḥ | [TS, 6, 1, 10 44]
yad etebhyaḥ somakrayaṇān anudiśati krīto 'sya somo bhavati | [TS, 6, 1, 10 45]
ete 'syāmuṣmiṃ loke somaṃ rakṣanti | [TS, 6, 1, 10 46]
{TS, 6, 1, 11}
vāruṇo vai krītaḥ soma upanaddhaḥ | [TS, 6, 1, 11 1]
mitro na ehi sumitradhā ity āha śāntyai | [TS, 6, 1, 11 2]
indrasyorum āviśa dakṣiṇam ity āha | [TS, 6, 1, 11 3]
devā vai yaṃ somam akrīṇan tam indrasyorau dakṣiṇa āsādayan | [TS, 6, 1, 11 4]
eṣa khalu vā etarhīndro yo yajate | [TS, 6, 1, 11 5]
tasmād evam āha | [TS, 6, 1, 11 6]
ud āyuṣā svāyuṣety āha | [TS, 6, 1, 11 7]
devatā evānvārabhyottiṣṭhati | [TS, 6, 1, 11 8]
urv antarikṣam anvihīty āha | [TS, 6, 1, 11 9]
antarikṣadevatyo hy etarhi somaḥ | [TS, 6, 1, 11 10]
adityāḥ sado 'si | [TS, 6, 1, 11 11]
adityāḥ sada āsīdety āha | [TS, 6, 1, 11 12]
yathāyajur evaitat | [TS, 6, 1, 11 13]
vi vā enam etad ardhayati yad vāruṇaṃ santam maitraṃ karoti | [TS, 6, 1, 11 14]
vāruṇyarcā sādayati | [TS, 6, 1, 11 15]
svayaivainaṃ devatayā samardhayati | [TS, 6, 1, 11 16]
vāsasā paryānahyati | [TS, 6, 1, 11 17]
sarvadevatyaṃ vai vāsaḥ | [TS, 6, 1, 11 18]
sarvābhir evainaṃ devatābhiḥ samardhayati | [TS, 6, 1, 11 19]
atho rakṣasām apahatyai | [TS, 6, 1, 11 20]
vaneṣu vy antarikṣaṃ tatānety āha | [TS, 6, 1, 11 21]
vaneṣu hi vy antarikṣaṃ tatāna | [TS, 6, 1, 11 22]
vājam arvatsv ity āha | [TS, 6, 1, 11 23]
vājaṃ hy arvatsu | [TS, 6, 1, 11 24]
payo aghniyāsv ity āha | [TS, 6, 1, 11 25]
payo hy aghniyāsu | [TS, 6, 1, 11 26]
hṛtsu kratum ity āha | [TS, 6, 1, 11 27]
hṛtsu hi kratum | [TS, 6, 1, 11 28]
varuṇo vikṣv agnim ity āha | [TS, 6, 1, 11 29]
varuṇo hi vikṣv agnim | [TS, 6, 1, 11 30]
divi sūryam ity āha | [TS, 6, 1, 11 31]
divi hi sūryam | [TS, 6, 1, 11 32]
somam adrāv ity āha | [TS, 6, 1, 11 33]
grāvāṇo vā adrayaḥ | [TS, 6, 1, 11 34]
teṣu vā eṣa somaṃ dadhāti yo yajate | [TS, 6, 1, 11 35]
tasmād evam āha | [TS, 6, 1, 11 36]
ud u tyaṃ jātavedasam iti sauryarcā kṛṣṇājinam pratyānahyati rakṣasām apahatyai | [TS, 6, 1, 11 37]
usrāv etaṃ dhūrṣāhāv ity āha | [TS, 6, 1, 11 38]
yathāyajur evaitat | [TS, 6, 1, 11 39]
pracyavasva bhuvaspata ity āha | [TS, 6, 1, 11 40]
bhūtānāṃ hy eṣa patiḥ | [TS, 6, 1, 11 41]
viśvāny abhi dhāmānīty āha | [TS, 6, 1, 11 42]
viśvāni hy eṣo 'bhi dhāmāni pracyavate | [TS, 6, 1, 11 43]
mā tvā pariparī vidad ity āha | [TS, 6, 1, 11 44]
yad evādaḥ somam āhriyamāṇaṃ gandharvo viśvāvasuḥ paryamuṣṇāt tasmād evam āhāparimoṣāya | [TS, 6, 1, 11 45]
yajamānasya svastyayany asīty āha | [TS, 6, 1, 11 46]
yajamānasyaivaiṣa yajñasyānvārambhaḥ | [TS, 6, 1, 11 47]
anavacchittyai | [TS, 6, 1, 11 48]
varuṇo vā eṣa yajamānam abhyaiti yat krītaḥ soma upanaddhaḥ | [TS, 6, 1, 11 49]
namo mitrasya varuṇasya cakṣasa ity āha śāntyai | [TS, 6, 1, 11 50]
ā somaṃ vahanti | [TS, 6, 1, 11 51]
agninā pratitiṣṭhate | [TS, 6, 1, 11 52]
tau sambhavantau yajamānam abhisaṃbhavataḥ | [TS, 6, 1, 11 53]
purā khalu vāvaiṣa medhāyātmānam ārabhya carati yo dīkṣitaḥ | [TS, 6, 1, 11 54]
yad agnīṣomīyam paśum ālabhata ātmaniṣkrayaṇa evāsya sa | [TS, 6, 1, 11 55]
tasmāt tasya nāśyam | [TS, 6, 1, 11 56]
puruṣaniṣkrayaṇa iva hi | [TS, 6, 1, 11 57]
atho khalv āhur agnīṣomābhyāṃ vā indro vṛtram ahann iti | [TS, 6, 1, 11 58]
yad agnīṣomīyam paśum ālabhate vārtraghna evāsya sa | [TS, 6, 1, 11 59]
tasmād v āśyam | [TS, 6, 1, 11 60]
vāruṇyarcā paricarati | [TS, 6, 1, 11 61]
svayaivainaṃ devatayā paricarati | [TS, 6, 1, 11 62]
{TS, 6, 2, 1}
yad ubhau vimucyātithyaṃ gṛhṇīyād yajñaṃ vicchindyāt | [TS, 6, 2, 1 1]
yad ubhāv avimucya yathānāgatāyātithyaṃ kriyate tādṛg eva tat | [TS, 6, 2, 1 2]
vimukto 'nyo 'naḍvān bhavaty avimukto 'nyaḥ | [TS, 6, 2, 1 3]
athātithyaṃ gṛhṇāti yajñasya saṃtatyai | [TS, 6, 2, 1 4]
patny anvārabhate | [TS, 6, 2, 1 5]
patnī hi pārīṇahyasyeśe | [TS, 6, 2, 1 6]
patniyaivānumataṃ nirvapati | [TS, 6, 2, 1 7]
yad vai patnī yajñasya karoti mithunaṃ tat | [TS, 6, 2, 1 8]
atho patniyā evaiṣa yajñasyānvārambho 'navachittyai | [TS, 6, 2, 1 9]
yāvadbhir vai rājānucarair āgacchati sarvebhyo vai tebhya ātithyaṃ kriyate | [TS, 6, 2, 1 10]
chandāṃsi khalu vai somasya rājño 'nucarāṇi | [TS, 6, 2, 1 11]
agner ātithyam asi | [TS, 6, 2, 1 12]
viṣṇave tvety āha | [TS, 6, 2, 1 13]
gāyatriyā evaitena karoti | [TS, 6, 2, 1 14]
somasyātithyam asi | [TS, 6, 2, 1 15]
viṣṇave tvety āha | [TS, 6, 2, 1 16]
triṣṭubha evaitena karoti | [TS, 6, 2, 1 17]
atither ātithyam asi | [TS, 6, 2, 1 18]
viṣṇave tvety āha | [TS, 6, 2, 1 19]
jagatyā evaitena karoti | [TS, 6, 2, 1 20]
agnaye tvā rāyaspoṣadāvne | [TS, 6, 2, 1 21]
viṣṇave tvety āha | [TS, 6, 2, 1 22]
anuṣṭubha evaitena karoti | [TS, 6, 2, 1 23]
śyenāya tvā somabhṛte | [TS, 6, 2, 1 24]
viṣṇave tvety āha | [TS, 6, 2, 1 25]
gāyatriyā evaitena karoti | [TS, 6, 2, 1 26]
pañca kṛtvo gṛhṇāti | [TS, 6, 2, 1 27]
pañcākṣarā paṅktiḥ | [TS, 6, 2, 1 28]
pāṅkto yajñaḥ | [TS, 6, 2, 1 29]
yajñam evāvarunddhe | [TS, 6, 2, 1 30]
brahmavādino vadanti kasmāt satyād gāyatriyā ubhayata ātithyasya kriyata iti | [TS, 6, 2, 1 31]
yad evādaḥ somam āharat tasmād gāyatriyā ubhayata ātithyasya kriyate purastāc copariṣṭāc ca | [TS, 6, 2, 1 32]
śiro vā etad yajñasya yad ātithyam | [TS, 6, 2, 1 33]
navakapālaḥ puroḍāśo bhavati | [TS, 6, 2, 1 34]
tasmān navadhā śiro viṣyūtam | [TS, 6, 2, 1 35]
navakapālaḥ puroḍāśo bhavati | [TS, 6, 2, 1 36]
te trayas trikapālās trivṛtā stomena saṃmitāḥ | [TS, 6, 2, 1 37]
tejas trivṛt | [TS, 6, 2, 1 38]
teja eva yajñasya śīrṣan dadhāti | [TS, 6, 2, 1 39]
navakapālaḥ puroḍāśo bhavati | [TS, 6, 2, 1 40]
te trayas trikapālās trivṛtā prāṇena saṃmitāḥ | [TS, 6, 2, 1 41]
trivṛd vai prāṇaḥ | [TS, 6, 2, 1 42]
trivṛtam eva prāṇam abhipūrvaṃ yajñasya śīrṣan dadhāti | [TS, 6, 2, 1 43]
prajāpater vā etāni pakṣmāṇi yad aśvavālā aikṣavī tiraścī | [TS, 6, 2, 1 44]
yad āśvavālaḥ prastaro bhavaty aikṣavī tiraścī | [TS, 6, 2, 1 45]
prajāpater eva tac cakṣuḥ saṃbharati | [TS, 6, 2, 1 46]
devā vai yā āhutīr ajuhavus tā asurā niṣkāvam ādan | [TS, 6, 2, 1 47]
te devāḥ kārṣmaryam apaśyan | [TS, 6, 2, 1 48]
karmaṇyo vai karmainena kurvīteti | [TS, 6, 2, 1 49]
te kārṣmaryamayān paridhīn akurvata | [TS, 6, 2, 1 50]
tair vai te rakṣāṃsy apāghnata | [TS, 6, 2, 1 51]
yat kārṣmaryamayāḥ paridhayo bhavanti rakṣasām apahatyai | [TS, 6, 2, 1 52]
saṃsparśayati rakṣasām ananvavacārāya | [TS, 6, 2, 1 53]
na purastāt paridadhāti | [TS, 6, 2, 1 54]
ādityo hy evodyan purastād rakṣāṃsy apahanti | [TS, 6, 2, 1 55]
ūrdhve samidhāv ādadhāti | [TS, 6, 2, 1 56]
upariṣṭād eva rakṣāṃsy apahanti yajuṣānyāṃ tūṣṇīm anyāṃ mithunatvāya | [TS, 6, 2, 1 57]
dve ādadhāti | [TS, 6, 2, 1 58]
dvipād yajamānaḥ pratiṣṭhityai | [TS, 6, 2, 1 59]
brahmavādino vadanty agniś ca vā etau somaś ca kathā somāyātithyaṃ kriyate nāgnaya iti | [TS, 6, 2, 1 60]
yad agnāv agnim mathitvā praharati tenaivāgnaya ātithyaṃ kriyate | [TS, 6, 2, 1 61]
atho khalv āhur agniḥ sarvā devatā iti | [TS, 6, 2, 1 62]
yaddhavir āsādyāgnim manthati havyāyaivāsannāya sarvā devatā janayati | [TS, 6, 2, 1 63]
{TS, 6, 2, 2}
devāsurāḥ saṃyattā āsan | [TS, 6, 2, 2 1]
te devā mitho vipriyā āsan | [TS, 6, 2, 2 2]
te 'nyo'nyasmai jyaiṣṭhyāyātiṣṭhamānāḥ pañcadhā vyakrāman | [TS, 6, 2, 2 3]
agnir vasubhiḥ | [TS, 6, 2, 2 4]
somo rudraiḥ | [TS, 6, 2, 2 5]
indro marudbhiḥ | [TS, 6, 2, 2 6]
varuṇa ādityaiḥ | [TS, 6, 2, 2 7]
bṛhaspatir viśvair devaiḥ | [TS, 6, 2, 2 8]
te 'manyanta | [TS, 6, 2, 2 9]
asurebhyo vā idam bhrātṛvyebhyo radhyāmo yan mitho vipriyāḥ smaḥ | [TS, 6, 2, 2 10]
yā na imāḥ priyās tanuvas tāḥ samavadyāmahai | [TS, 6, 2, 2 11]
tābhyaḥ sa nirṛchād yo naḥ prathamo 'nyo'nyasmai druhyād iti | [TS, 6, 2, 2 12]
tasmād yaḥ satānūnaptriṇām prathamo druhyati sa ārtim ārcchati | [TS, 6, 2, 2 13]
yat tānūnaptraṃ samavadyati bhrātṛvyābhibhūtyai | [TS, 6, 2, 2 14]
bhavaty ātmanā | [TS, 6, 2, 2 15]
parāsya bhrātṛvyo bhavati | [TS, 6, 2, 2 16]
pañca kṛtvo 'vadyati | [TS, 6, 2, 2 17]
pañcadhā hi te tat samavādyanta | [TS, 6, 2, 2 18]
atho pañcākṣarā paṅktiḥ | [TS, 6, 2, 2 19]
pāṅkto yajñaḥ | [TS, 6, 2, 2 20]
yajñam evāvarunddhe | [TS, 6, 2, 2 21]
āpataye tvā gṛhṇāmīty āha | [TS, 6, 2, 2 22]
prāṇo vā āpatiḥ | [TS, 6, 2, 2 23]
prāṇam eva prīṇāti | [TS, 6, 2, 2 24]
paripataya ity āha | [TS, 6, 2, 2 25]
mano vai paripatiḥ | [TS, 6, 2, 2 26]
mana eva prīṇāti | [TS, 6, 2, 2 27]
tanūnaptra ity āha | [TS, 6, 2, 2 28]
tanuvo hi te tāḥ samavādyanta | [TS, 6, 2, 2 29]
śākvarāyety āha | [TS, 6, 2, 2 30]
śaktyai hi te tāḥ samavādyanta | [TS, 6, 2, 2 31]
śakmann ojiṣṭhāyety āha | [TS, 6, 2, 2 32]
ojiṣṭhaṃ hi te tad ātmanaḥ samavādyanta | [TS, 6, 2, 2 33]
anādhṛṣṭam asy anādhṛṣyam ity āha | [TS, 6, 2, 2 34]
anādhṛṣṭaṃ hy etad anādhṛṣyam | [TS, 6, 2, 2 35]
devānām oja ity āha | [TS, 6, 2, 2 36]
devānāṃ hy etad ojaḥ | [TS, 6, 2, 2 37]
abhiśastipā anabhiśastenyam ity āha | [TS, 6, 2, 2 38]
abhiśastipā hy etad anabhiśastenyam | [TS, 6, 2, 2 39]
anu me dīkṣāṃ dīkṣāpatir manyatām ity āha | [TS, 6, 2, 2 40]
yathāyajur evaitat | [TS, 6, 2, 2 41]
ghṛtaṃ vai devā vajraṃ kṛtvā somam aghnan | [TS, 6, 2, 2 42]
antikam iva khalu vā asyaitac caranti yat tānūnaptreṇa pracaranti | [TS, 6, 2, 2 43]
aṃśuraṃśus te deva somāpyāyatām ity āha | [TS, 6, 2, 2 44]
yad evāsyāpuvāyate yan mīyate tad evāsyaitenāpyāyayati | [TS, 6, 2, 2 45]
ā tubhyam indraḥ pyāyatām ā tvam indrāya pyāyasvety āha | [TS, 6, 2, 2 46]
ubhāv evendraṃ ca somaṃ cāpyāyayati | [TS, 6, 2, 2 47]
āpyāyaya sakhīnt sanyā medhayety āha | [TS, 6, 2, 2 48]
ṛtvijo vā asya sakhāyaḥ | [TS, 6, 2, 2 49]
tān evāpyāyayati | [TS, 6, 2, 2 50]
svasti te deva soma sutyām aśīyety āha | [TS, 6, 2, 2 51]
āśiṣam evaitām āśāste | [TS, 6, 2, 2 52]
pra vā ete 'smāl lokāc cyavante ye somam āpyāyayanti | [TS, 6, 2, 2 53]
antarikṣadevatyo hi soma āpyāyitaḥ | [TS, 6, 2, 2 54]
eṣṭā rāyaḥ preṣe bhagāyety āha | [TS, 6, 2, 2 55]
dyāvāpṛthivībhyām eva namaskṛtyāsmiṃ loke pratitiṣṭhanti | [TS, 6, 2, 2 56]
devāsurāḥ saṃyattā āsan | [TS, 6, 2, 2 57]
te devā bibhyato 'gnim prāviśan | [TS, 6, 2, 2 58]
tasmād āhur agniḥ sarvā devatā iti | [TS, 6, 2, 2 59]
te 'gnim eva varūthaṃ kṛtvāsurān abhyabhavan | [TS, 6, 2, 2 60]
agnim iva khalu vā eṣa praviśati yo 'vāntaradīkṣām upaiti bhrātṛvyābhibhūtyai | [TS, 6, 2, 2 61]
bhavaty ātmanā | [TS, 6, 2, 2 62]
parāsya bhrātṛvyo bhavati | [TS, 6, 2, 2 63]
ātmānam eva dīkṣayā pāti prajām avāntaradīkṣayā | [TS, 6, 2, 2 64]
saṃtarām mekhalāṃ samāyacchate | [TS, 6, 2, 2 65]
prajā hy ātmano 'ntaratarā | [TS, 6, 2, 2 66]
taptavrato bhavati | [TS, 6, 2, 2 67]
madantībhir mārjayate | [TS, 6, 2, 2 68]
nir hy agniḥ śītena vāyati samiddhyai | [TS, 6, 2, 2 69]
yā te agne rudriyā tanūr ity āha | [TS, 6, 2, 2 70]
svayaivainad devatayā vratayati sayonitvāya śāntyai | [TS, 6, 2, 2 71]
{TS, 6, 2, 3}
teṣām asurāṇāṃ tisraḥ pura āsann ayasmayy avamātha rajatātha hariṇī | [TS, 6, 2, 3 1]
tā devā jetuṃ nāśaknuvan | [TS, 6, 2, 3 2]
tā upasadaivājigīṣan | [TS, 6, 2, 3 3]
tasmād āhur yaś caivaṃ veda yaś ca na upasadā vai mahāpuraṃ jayantīti | [TS, 6, 2, 3 4]
ta iṣuṃ samaskurvatāgnim anīkaṃ somaṃ śalyaṃ viṣṇuṃ tejanam | [TS, 6, 2, 3 5]
te 'bruvan ka imām asiṣyatīti | [TS, 6, 2, 3 6]
rudra ity abruvan rudro vai krūraḥ so 'syatv iti | [TS, 6, 2, 3 7]
so 'bravīt | [TS, 6, 2, 3 8]
varaṃ vṛṇai | [TS, 6, 2, 3 9]
aham eva paśūnām adhipatir asānīti | [TS, 6, 2, 3 10]
tasmād rudraḥ paśūnām adhipatiḥ | [TS, 6, 2, 3 11]
tāṃ rudro 'vāsṛjat | [TS, 6, 2, 3 12]
sa tisraḥ puro bhittvaibhyo lokebhyo 'surān prāṇudata | [TS, 6, 2, 3 13]
yad upasada upasadyante bhrātṛvyaparāṇuttyai | [TS, 6, 2, 3 14]
nānyām āhutim purastāj juhuyāt | [TS, 6, 2, 3 15]
yad anyām āhutim purastāj juhuyād anyan mukhaṃ kuryāt | [TS, 6, 2, 3 16]
sruvenāghāram āghārayati yajñasya prajñātyai | [TS, 6, 2, 3 17]
parāṅ atikramya juhoti | [TS, 6, 2, 3 18]
parāca evaibhyo lokebhyo yajamāno bhrātṛvyān praṇudate | [TS, 6, 2, 3 19]
punar atyākramyopasadaṃ juhoti | [TS, 6, 2, 3 20]
praṇudyaivaibhyo lokebhyo bhrātṛvyāñ jitvā bhrātṛvyalokam abhyārohati | [TS, 6, 2, 3 21]
devā vai yāḥ prātar upasada upāsīdann ahnas tābhir asurān prāṇudanta | [TS, 6, 2, 3 22]
yāḥ sāyaṃ rātriyai tābhiḥ | [TS, 6, 2, 3 23]
yat sāyam prātar upasada upasadyante ahorātrābhyām eva tad yajamāno bhrātṛvyān praṇudate | [TS, 6, 2, 3 24]
yāḥ prātaryājyāḥ syus tāḥ sāyam puronuvākyāḥ kuryād ayātayāmatvāya | [TS, 6, 2, 3 25]
tisra upasada upaiti | [TS, 6, 2, 3 26]
traya ime lokāḥ | [TS, 6, 2, 3 27]
imān eva lokān prīṇāti | [TS, 6, 2, 3 28]
ṣaṭ sampadyante | [TS, 6, 2, 3 29]
ṣaḍ vā ṛtavaḥ | [TS, 6, 2, 3 30]
ṛtūn eva prīṇāti | [TS, 6, 2, 3 31]
dvādaśāhīne soma upaiti | [TS, 6, 2, 3 32]
dvādaśa māsāḥ saṃvatsaraḥ | [TS, 6, 2, 3 33]
saṃvatsaram eva prīṇāti | [TS, 6, 2, 3 34]
caturviṃśatiḥ sampadyante | [TS, 6, 2, 3 35]
caturviṃśatir ardhamāsāḥ | [TS, 6, 2, 3 36]
ardhamāsān eva prīṇāti | [TS, 6, 2, 3 37]
ārāgrām avāntaradīkṣām upeyād yaḥ kāmayetāsmin me loke 'rdhukaṃ syād iti | [TS, 6, 2, 3 38]
ekam agre 'tha dvāv atha trīn atha catura eṣā vā ārāgrāvāntaradīkṣā | [TS, 6, 2, 3 39]
asminn evāsmai loke 'rdhukam bhavati | [TS, 6, 2, 3 40]
parovarīyasīm avāntaradīkṣām upeyād yaḥ kāmayetāmuṣmin me loke 'rdhukaṃ syād iti | [TS, 6, 2, 3 41]
caturo 'gre 'tha trīn atha dvāv athaikam eṣā vai parovarīyasy avāntaradīkṣā | [TS, 6, 2, 3 42]
amuṣminn evāsmai loke 'rdhukam bhavati | [TS, 6, 2, 3 43]
{TS, 6, 2, 4}
suvargaṃ vā ete lokaṃ yanti ya upasada upayanti | [TS, 6, 2, 4 1]
teṣāṃ ya unnayate hīyata eva sa | [TS, 6, 2, 4 2]
nodaneṣīti | [TS, 6, 2, 4 3]
sūnnīyam iva | [TS, 6, 2, 4 4]
yo vai svārthetāṃ yatāṃ śrānto hīyata uta sa niṣṭyāya saha vasati | [TS, 6, 2, 4 5]
tasmāt sakṛd unnīya nāparam unnayeta | [TS, 6, 2, 4 6]
dadhnonnayeta | [TS, 6, 2, 4 7]
etad vai paśūnāṃ rūpam | [TS, 6, 2, 4 8]
rūpeṇaiva paśūn avarunddhe | [TS, 6, 2, 4 9]
yajño devebhyo nilāyata viṣṇū rūpaṃ kṛtvā | [TS, 6, 2, 4 10]
sa pṛthivīm prāviśat | [TS, 6, 2, 4 11]
taṃ devā hastānt saṃrabhyaicchan | [TS, 6, 2, 4 12]
tam indra uparyupary atyakrāmat | [TS, 6, 2, 4 13]
so 'bravīt ko māyam uparyupary atyakramīd iti | [TS, 6, 2, 4 14]
ahaṃ durge hanteti | [TS, 6, 2, 4 15]
atha kas tvam iti | [TS, 6, 2, 4 16]
ahaṃ durgād āharteti so 'bravīt | [TS, 6, 2, 4 17]
durge vai hantāvocathā varāho 'yaṃ vāmamoṣaḥ | [TS, 6, 2, 4 18]
saptānāṃ girīṇām parastād vittaṃ vedyam asurāṇām bibharti taṃ jahi yadi durge hantāsīti | [TS, 6, 2, 4 19]
sa darbhapuñjīlam udvṛhya saptagirīn bhittvā tam ahan | [TS, 6, 2, 4 20]
so 'bravīd durgād vā āhartāvocathā etam āhareti | [TS, 6, 2, 4 21]
tam ebhyo yajña eva yajñam āharat | [TS, 6, 2, 4 22]
yat tad vittaṃ vedyam asurāṇām avindanta tad ekaṃ vedyai veditvam | [TS, 6, 2, 4 23]
asurāṇāṃ vā iyam agra āsīt | [TS, 6, 2, 4 24]
yāvad āsīnaḥ parāpaśyati tāvad devānām | [TS, 6, 2, 4 25]
te devā abruvann astv eva no 'syām apīti | [TS, 6, 2, 4 26]
kiyad vo dāsyāma iti | [TS, 6, 2, 4 27]
yāvad iyaṃ salāvṛkī triḥ parikrāmati tāvan no datteti | [TS, 6, 2, 4 28]
sa indraḥ salāvṛkīrūpaṃ kṛtvemāṃ triḥ sarvataḥ paryakrāmat | [TS, 6, 2, 4 29]
tad imām avindanta | [TS, 6, 2, 4 30]
yad imām avindanta tad vedyai veditvam | [TS, 6, 2, 4 31]
sā vā iyaṃ sarvaiva vediḥ | [TS, 6, 2, 4 32]
iyati śakṣyāmīti tvā avamāya yajante | [TS, 6, 2, 4 33]
triṃśat padāni paścāt tiraścī bhavati ṣaṭtriṃśat prācī caturviṃśatiḥ purastāt tiraścī | [TS, 6, 2, 4 34]
daśa daśa sampadyante | [TS, 6, 2, 4 35]
daśākṣarā virāṭ | [TS, 6, 2, 4 36]
annaṃ virāṭ | [TS, 6, 2, 4 37]
virājaivānnādyam avarunddhe | [TS, 6, 2, 4 38]
uddhanti | [TS, 6, 2, 4 39]
yad evāsyā amedhyaṃ tad apahanti | [TS, 6, 2, 4 40]
uddhanti | [TS, 6, 2, 4 41]
tasmād oṣadhayaḥ parābhavanti | [TS, 6, 2, 4 42]
barhi stṛṇāti | [TS, 6, 2, 4 43]
tasmād oṣadhayaḥ punar ābhavanti | [TS, 6, 2, 4 44]
uttaram barhiṣa uttarabarhi stṛṇāti | [TS, 6, 2, 4 45]
prajā vai barhiḥ | [TS, 6, 2, 4 46]
yajamāna uttarabarhiḥ | [TS, 6, 2, 4 47]
yajamānam evāyajamānād uttaraṃ karoti | [TS, 6, 2, 4 48]
tasmād yajamāno 'yajamānād uttaraḥ | [TS, 6, 2, 4 49]
{TS, 6, 2, 5}
yad vā anīśāno bhāram ādatte vi vai sa liśate | [TS, 6, 2, 5 1]
yad dvādaśa sāhnasyopasadaḥ syus tisro 'hīnasya yajñasya viloma kriyeta | [TS, 6, 2, 5 2]
tisra eva sāhnasyopasado dvādaśāhīnasya yajñasya savīryatvāya | [TS, 6, 2, 5 3]
atho saloma kriyate | [TS, 6, 2, 5 4]
vatsasyaika stanaḥ | [TS, 6, 2, 5 5]
bhāgī hi sa | [TS, 6, 2, 5 6]
athaikaṃ stanaṃ vratam upaity atha dvāv atha trīn atha caturaḥ | [TS, 6, 2, 5 7]
etad vai kṣurapavi nāma vrataṃ yena pra jātān bhrātṛvyān nudate prati janiṣyamāṇān | [TS, 6, 2, 5 8]
atho kanīyasaiva bhūya upaiti | [TS, 6, 2, 5 9]
caturo 'gre stanān vratam upaity atha trīn atha dvāv athaikam | [TS, 6, 2, 5 10]
etad vai sujaghanaṃ nāma vrataṃ tapasyaṃ suvargyam | [TS, 6, 2, 5 11]
atho praiva jāyate prajayā paśubhiḥ | [TS, 6, 2, 5 12]
yavāgū rājanyasya vratam | [TS, 6, 2, 5 13]
krūreva vai yavāgūḥ | [TS, 6, 2, 5 14]
krūra iva rājanyaḥ | [TS, 6, 2, 5 15]
vajrasya rūpaṃ samṛddhyai | [TS, 6, 2, 5 16]
āmikṣā vaiśyasya | [TS, 6, 2, 5 17]
pākayajñasya rūpaṃ puṣṭyai | [TS, 6, 2, 5 18]
payo brāhmaṇasya | [TS, 6, 2, 5 19]
tejo vai brāhmaṇaḥ | [TS, 6, 2, 5 20]
tejaḥ payaḥ | [TS, 6, 2, 5 21]
tejasaiva tejaḥ paya ātman dhatte | [TS, 6, 2, 5 22]
atho payasā vai garbhā vardhante | [TS, 6, 2, 5 23]
garbha iva khalu vā eṣa yad dīkṣitaḥ | [TS, 6, 2, 5 24]
yad asya payo vratam bhavati ātmānam eva tad vardhayati | [TS, 6, 2, 5 25]
trivrato vai manur āsīd dvivratā asurā ekavratā devāḥ | [TS, 6, 2, 5 26]
prātar madhyaṃdine sāyaṃ tan manor vratam āsīt | [TS, 6, 2, 5 27]
pākayajñasya rūpaṃ puṣṭyai | [TS, 6, 2, 5 28]
prātaś ca sāyaṃ cāsurāṇāṃ nirmadhyam | [TS, 6, 2, 5 29]
kṣudho rūpam | [TS, 6, 2, 5 30]
tatas te parābhavan | [TS, 6, 2, 5 31]
madhyaṃdine madhyarātre devānām | [TS, 6, 2, 5 32]
tatas te 'bhavan | [TS, 6, 2, 5 33]
suvargaṃ lokam āyan | [TS, 6, 2, 5 34]
yad asya madhyaṃdine madhyarātre vratam bhavati madhyato vā annena bhuñjate | [TS, 6, 2, 5 35]
madhyata eva tad ūrjaṃ dhatte bhrātṛvyābhibhūtyai | [TS, 6, 2, 5 36]
bhavaty ātmanā | [TS, 6, 2, 5 37]
parāsya bhrātṛvyo bhavati | [TS, 6, 2, 5 38]
garbho vā eṣa yad dīkṣitaḥ | [TS, 6, 2, 5 39]
yonir dīkṣitavimitam | [TS, 6, 2, 5 40]
yad dīkṣito dīkṣitavimitāt pravased yathā yoner garbha skandati tādṛg eva tat | [TS, 6, 2, 5 41]
na pravastavyam ātmano gopīthāya | [TS, 6, 2, 5 42]
eṣa vai vyāghraḥ kulagopo yad agniḥ | [TS, 6, 2, 5 43]
tasmād yad dīkṣitaḥ pravaset sa enam īśvaro 'nūtthāya hantoḥ | [TS, 6, 2, 5 44]
na pravastavyam ātmano guptyai | [TS, 6, 2, 5 45]
dakṣiṇataḥ śaye | [TS, 6, 2, 5 46]
etad vai yajamānasyāyatanam | [TS, 6, 2, 5 47]
sva evāyatane śaye | [TS, 6, 2, 5 48]
agnim abhyāvṛtya śaye | [TS, 6, 2, 5 49]
devatā eva yajñam abhyāvṛtya śaye | [TS, 6, 2, 5 50]
{TS, 6, 2, 6}
purohaviṣi devayajane yājayed yaṃ kāmayeta | [TS, 6, 2, 6 1]
upainam uttaro yajño namet | [TS, 6, 2, 6 2]
abhi suvargaṃ lokaṃ jayed iti | [TS, 6, 2, 6 3]
etad vai purohavir devayajanaṃ yasya hotā prātaranuvākam anubruvann agnim apa ādityam abhi vipaśyati | [TS, 6, 2, 6 4]
upainam uttaro yajño namati | [TS, 6, 2, 6 5]
abhi suvargaṃ lokaṃ jayati | [TS, 6, 2, 6 6]
āpte devayajane yājayed bhrātṛvyavantam | [TS, 6, 2, 6 7]
panthāṃ vādhisparśayet kartaṃ vā | [TS, 6, 2, 6 8]
yāvan nānase yātavai na rathāya | [TS, 6, 2, 6 9]
etad vā āptaṃ devayajanam | [TS, 6, 2, 6 10]
āpnoty eva bhrātṛvyam | [TS, 6, 2, 6 11]
nainam bhrātṛvya āpnoti | [TS, 6, 2, 6 12]
ekonnate devayajane yājayet paśukāmam | [TS, 6, 2, 6 13]
ekonnatād vai devayajanād aṅgirasaḥ paśūn asṛjanta | [TS, 6, 2, 6 14]
antarā sadohavirdhāne unnataṃ syāt | [TS, 6, 2, 6 15]
etad vā ekonnataṃ devayajanam | [TS, 6, 2, 6 16]
paśumān eva bhavati | [TS, 6, 2, 6 17]
tryunnate devayajane yājayet suvargakāmam | [TS, 6, 2, 6 18]
tryunnatād vai devayajanād aṅgirasaḥ suvargaṃ lokam āyan | [TS, 6, 2, 6 19]
antarāhavanīyaṃ ca havirdhānaṃ connataṃ syād antarā havirdhānaṃ ca sadaś cāntarā sadaś ca gārhapatyaṃ ca | [TS, 6, 2, 6 20]
etad vai tryunnataṃ devayajanam | [TS, 6, 2, 6 21]
suvargam eva lokam eti | [TS, 6, 2, 6 22]
pratiṣṭhite devayajane yājayet pratiṣṭhākāmam | [TS, 6, 2, 6 23]
etad vai pratiṣṭhitaṃ devayajanaṃ yat sarvataḥ samam | [TS, 6, 2, 6 24]
praty eva tiṣṭhati | [TS, 6, 2, 6 25]
yatrānyā anyā oṣadhayo vyatiṣaktāḥ syus tad yājayet paśukāmam | [TS, 6, 2, 6 26]
etad vai paśūnāṃ rūpam | [TS, 6, 2, 6 27]
rūpeṇaivāsmai paśūn avarunddhe | [TS, 6, 2, 6 28]
paśumān eva bhavati | [TS, 6, 2, 6 29]
nirṛtigṛhīte devayajane yājayed yaṃ kāmayeta nirṛtyāsya yajñaṃ grāhayeyam iti | [TS, 6, 2, 6 30]
etad vai nirṛtigṛhītaṃ devayajanaṃ yat sadṛśyai satyā ṛkṣam | [TS, 6, 2, 6 31]
nirṛtyaivāsya yajñaṃ grāhayati | [TS, 6, 2, 6 32]
vyāvṛtte devayajane yājayed vyāvṛtkāmaṃ yam pātre vā talpe vā mīmāṃseran | [TS, 6, 2, 6 33]
prācīnam āhavanīyāt pravaṇaṃ syāt pratīcīnaṃ gārhapatyāt | [TS, 6, 2, 6 34]
etad vai vyāvṛttaṃ devayajanam | [TS, 6, 2, 6 35]
vi pāpmanā bhrātṛvyeṇāvartate | [TS, 6, 2, 6 36]
nainam pātre na talpe mīmāṃsante | [TS, 6, 2, 6 37]
kārye devayajane yājayed bhūtikāmam | [TS, 6, 2, 6 38]
kāryo vai puruṣaḥ | [TS, 6, 2, 6 39]
bhavaty eva | [TS, 6, 2, 6 40]
{TS, 6, 2, 7}
tebhya uttaravediḥ siṃhī rūpaṃ kṛtvobhayān antarāpakramyātiṣṭhat | [TS, 6, 2, 7 1]
te devā amanyanta yatarān vā iyam upāvartsyati ta idam bhaviṣyantīti | [TS, 6, 2, 7 2]
tām upāmantrayanta | [TS, 6, 2, 7 3]
sābravīt | [TS, 6, 2, 7 4]
varaṃ vṛṇai | [TS, 6, 2, 7 5]
sarvān mayā kāmān vyaśnavatha | [TS, 6, 2, 7 6]
pūrvāṃ tu māgner āhutir aśnavatā iti | [TS, 6, 2, 7 7]
tasmād uttaravedim pūrvām agner vyāghārayanti | [TS, 6, 2, 7 8]
vārevṛtaṃ hy asyai | [TS, 6, 2, 7 9]
śamyayā parimimīte | [TS, 6, 2, 7 10]
mātraivāsyai sā | [TS, 6, 2, 7 11]
atho yuktenaiva yuktam avarunddhe | [TS, 6, 2, 7 12]
vittāyanī me 'sīty āha | [TS, 6, 2, 7 13]
vittā hy enān āvat | [TS, 6, 2, 7 14]
tiktāyanī me 'sīty āha | [TS, 6, 2, 7 15]
tiktān hy enān āvat | [TS, 6, 2, 7 16]
avatān mā nāthitam ity āha | [TS, 6, 2, 7 17]
nāthitān hy enān āvat | [TS, 6, 2, 7 18]
avatān mā vyathitam ity āha | [TS, 6, 2, 7 19]
vyathitān hy enān āvat | [TS, 6, 2, 7 20]
vider agnir nabho nāmāgne aṅgira iti trir harati | [TS, 6, 2, 7 21]
ya evaiṣu lokeṣv agnayas tān evāvarunddhe | [TS, 6, 2, 7 22]
tūṣṇīṃ caturthaṃ harati | [TS, 6, 2, 7 23]
aniruktam evāvarunddhe | [TS, 6, 2, 7 24]
siṃhīr asi | [TS, 6, 2, 7 25]
mahiṣīr asīty āha | [TS, 6, 2, 7 26]
siṃhīr hy eṣā rūpaṃ kṛtvobhayān antarāpakramyātiṣṭhat | [TS, 6, 2, 7 27]
uru prathasvoru te yajñapatiḥ prathatām ity āha | [TS, 6, 2, 7 28]
yajamānam eva prajayā paśubhiḥ prathayati | [TS, 6, 2, 7 29]
dhruvāsīti saṃhanti dhṛtyai | [TS, 6, 2, 7 30]
devebhyaḥ śundhasva | [TS, 6, 2, 7 31]
devebhyaḥ śumbhasveti | [TS, 6, 2, 7 32]
ava cokṣati pra ca kirati śuddhyai | [TS, 6, 2, 7 33]
indraghoṣas tvā | [TS, 6, 2, 7 34]
vasubhiḥ purastāt pātv ity āha | [TS, 6, 2, 7 35]
digbhya evainām prokṣati | [TS, 6, 2, 7 36]
devāṃś ced uttaravedir upāvavartīhaiva vijayāmahā ity asurā vajram udyatya devān abhyāyanta | [TS, 6, 2, 7 37]
tān indraghoṣo vasubhiḥ purastād apānudata manojavāḥ pitṛbhir dakṣiṇataḥ pracetā rudraiḥ paścād viśvakarmādityair uttarataḥ | [TS, 6, 2, 7 38]
yad evam uttaravedim prokṣati digbhya eva tad yajamāno bhrātṛvyān praṇudate | [TS, 6, 2, 7 39]
indro yatīnt sālāvṛkebhyaḥ prāyacchat | [TS, 6, 2, 7 40]
tān dakṣiṇata uttaravedyā ādan | [TS, 6, 2, 7 41]
yat prokṣaṇīnām ucchiṣyeta tad dakṣiṇata uttaravedyai ninayet | [TS, 6, 2, 7 42]
yad eva tatra krūraṃ tat tena śamayati | [TS, 6, 2, 7 43]
yaṃ dviṣyāt taṃ dhyāyet | [TS, 6, 2, 7 44]
śucaivainam arpayati | [TS, 6, 2, 7 45]
{TS, 6, 2, 8}
sottaravedir abravīt sarvān mayā kāmān vyaśnavatheti | [TS, 6, 2, 8 1]
te devā akāmayantāsurān bhrātṛvyān abhibhavemeti | [TS, 6, 2, 8 2]
te 'juhavuḥ | [TS, 6, 2, 8 3]
siṃhīr asi sapatnasāhī svāheti | [TS, 6, 2, 8 4]
te 'surān bhrātṛvyān abhyabhavan | [TS, 6, 2, 8 5]
te 'surān bhrātṛvyān abhibhūyākāmayanta prajāṃ vindemahīti | [TS, 6, 2, 8 6]
te 'juhavuḥ | [TS, 6, 2, 8 7]
siṃhīr asi suprajāvaniḥ svāheti | [TS, 6, 2, 8 8]
te prajām avindanta | [TS, 6, 2, 8 9]
te prajāṃ vittvākāmayanta paśūn vindemahīti | [TS, 6, 2, 8 10]
te 'juhavuḥ | [TS, 6, 2, 8 11]
siṃhīr asi rāyaspoṣavaniḥ svāheti | [TS, 6, 2, 8 12]
te paśūn avindanta | [TS, 6, 2, 8 13]
te paśūn vittvākāmayanta pratiṣṭhāṃ vindemahīti | [TS, 6, 2, 8 14]
te 'juhavuḥ | [TS, 6, 2, 8 15]
siṃhīr asy ādityavaniḥ svāheti | [TS, 6, 2, 8 16]
ta imām pratiṣṭhām avindanta | [TS, 6, 2, 8 17]
ta imām pratiṣṭhāṃ vittvākāmayanta devatā āśiṣa upeyāmeti | [TS, 6, 2, 8 18]
te 'juhavuḥ | [TS, 6, 2, 8 19]
siṃhīr asy āvaha devān devayate yajamānāya svāheti | [TS, 6, 2, 8 20]
te devatā āśiṣa upāyan | [TS, 6, 2, 8 21]
pañca kṛtvo vyāghārayati | [TS, 6, 2, 8 22]
pañcākṣarā paṅktiḥ | [TS, 6, 2, 8 23]
pāṅkto yajñaḥ | [TS, 6, 2, 8 24]
yajñam evāvarunddhe | [TS, 6, 2, 8 25]
akṣṇayā vyāghārayati | [TS, 6, 2, 8 26]
tasmād akṣṇayā paśavo 'ṅgāni praharanti pratiṣṭhityai | [TS, 6, 2, 8 27]
bhūtebhyas tveti srucam udgṛhṇāti | [TS, 6, 2, 8 28]
ya eva devā bhūtās teṣāṃ tad bhāgadheyam | [TS, 6, 2, 8 29]
tān eva tena prīṇāti | [TS, 6, 2, 8 30]
pautudravān paridhīn paridadhāty eṣāṃ lokānāṃ vidhṛtyai | [TS, 6, 2, 8 31]
agnes trayo jyāyāṃso bhrātara āsan | [TS, 6, 2, 8 32]
te devebhyo havyaṃ vahantaḥ prāmīyanta | [TS, 6, 2, 8 33]
so 'gnir abibhed itthaṃ vāva sya ārtim āriṣyatīti | [TS, 6, 2, 8 34]
sa nilāyata | [TS, 6, 2, 8 35]
sa yāṃ vanaspatiṣv avasat tām pūtudrau | [TS, 6, 2, 8 36]
yām oṣadhīṣu tāṃ sugandhitejane | [TS, 6, 2, 8 37]
yām paśuṣu tām petvasyāntarā śṛṅge | [TS, 6, 2, 8 38]
taṃ devatāḥ praiṣam aicchan | [TS, 6, 2, 8 39]
tam anvavindan | [TS, 6, 2, 8 40]
tam abruvann upa na āvartasva havyaṃ no vaheti | [TS, 6, 2, 8 41]
so 'bravīt | [TS, 6, 2, 8 42]
varaṃ vṛṇai | [TS, 6, 2, 8 43]
yad eva gṛhītasyāhutasya bahiḥparidhi skandāt tan me bhrātṝṇām bhāgadheyam asad iti | [TS, 6, 2, 8 44]
tasmād yad gṛhītasyāhutasya bahiḥparidhi skandati teṣāṃ tad bhāgadheyaṃ tān eva tena prīṇāti | [TS, 6, 2, 8 45]
so 'manyatāsthanvanto me pūrve bhrātaraḥ prāmeṣatāsthāni śātayā iti | [TS, 6, 2, 8 46]
sa yāny asthāny aśātayata tat pūtudrv abhavat | [TS, 6, 2, 8 47]
yan māṃsam upamṛtaṃ tad gulgulu | [TS, 6, 2, 8 48]
yad etānt sambhārānt saṃbharaty agnim eva tat saṃbharati | [TS, 6, 2, 8 49]
agneḥ purīṣam asīty āha | [TS, 6, 2, 8 50]
agner hy etat purīṣaṃ yat saṃbhārāḥ | [TS, 6, 2, 8 51]
atho khalv āhur ete vāvainaṃ te bhrātaraḥ pariśere yat pautudravāḥ paridhaya iti | [TS, 6, 2, 8 52]
{TS, 6, 2, 9}
baddham avasyati | [TS, 6, 2, 9 1]
varuṇapāśād evaine muñcati | [TS, 6, 2, 9 2]
praṇenekti | [TS, 6, 2, 9 3]
medhye evaine karoti | [TS, 6, 2, 9 4]
sāvitriyarcā hutvā havirdhāne pravartayati | [TS, 6, 2, 9 5]
savitṛprasūta evaine pravartayati | [TS, 6, 2, 9 6]
varuṇo vā eṣa durvāg ubhayato baddho yad akṣaḥ | [TS, 6, 2, 9 7]
sa yad utsarjed yajamānasya gṛhān abhyutsarjet | [TS, 6, 2, 9 8]
suvāg deva duryāṁ āvadety āha | [TS, 6, 2, 9 9]
gṛhā vai duryāḥ śāntyai | [TS, 6, 2, 9 10]
patny upānakti | [TS, 6, 2, 9 11]
patnī hi sarvasya mitraṃ mitratvāya | [TS, 6, 2, 9 12]
yad vai patnī yajñasya karoti mithunaṃ tat | [TS, 6, 2, 9 13]
atho patniyā evaiṣa yajñasyānvārambho 'navachittyai | [TS, 6, 2, 9 14]
vartmanā vā anvitya yajñaṃ rakṣāṃsi jighāṃsanti | [TS, 6, 2, 9 15]
vaiṣṇavībhyām ṛgbhyāṃ vartmanor juhoti | [TS, 6, 2, 9 16]
yajño vai viṣṇuḥ | [TS, 6, 2, 9 17]
yajñād eva rakṣāṃsy apahanti | [TS, 6, 2, 9 18]
yad adhvaryur anagnāv āhutiṃ juhuyād andho 'dhvaryuḥ syād rakṣāṃsi yajñaṃ hanyuḥ | [TS, 6, 2, 9 19]
hiraṇyam upāsya juhoti | [TS, 6, 2, 9 20]
agnivaty eva juhoti | [TS, 6, 2, 9 21]
nāndho 'dhvaryur bhavati na yajñaṃ rakṣāṃsi ghnanti | [TS, 6, 2, 9 22]
prācī pretam adhvaraṃ kalpayantī ity āha | [TS, 6, 2, 9 23]
suvargam evaine lokaṃ gamayati | [TS, 6, 2, 9 24]
atra ramethāṃ varṣman pṛthivyā ity āha | [TS, 6, 2, 9 25]
varṣma hy etat pṛthivyā yad devayajanam | [TS, 6, 2, 9 26]
śiro vā etad yajñasya yaddhavirdhānam | [TS, 6, 2, 9 27]
divo vā viṣṇav uta vā pṛthivyā iti | [TS, 6, 2, 9 28]
āśīrpadayarcā dakṣiṇasya havirdhānasya methīṃ nihanti | [TS, 6, 2, 9 29]
śīrṣata eva yajñasya yajamāna āśiṣo 'varunddhe | [TS, 6, 2, 9 30]
daṇḍo vā auparas tṛtīyasya havirdhānasya vaṣaṭkāreṇākṣam achinat | [TS, 6, 2, 9 31]
yat tṛtīyaṃ chadir havirdhānayor udāhriyate tṛtīyasya havirdhānasyāvaruddhyai | [TS, 6, 2, 9 32]
śiro vā etad yajñasya yaddhavirdhānam | [TS, 6, 2, 9 33]
viṣṇo rarāṭam asi | [TS, 6, 2, 9 34.1]
viṣṇoḥ pṛṣṭham asīty āha | [TS, 6, 2, 9 34.2]
tasmād etāvaddhā śiro viṣyūtam | [TS, 6, 2, 9 35]
viṣṇoḥ syūr asi | [TS, 6, 2, 9 36.1]
viṣṇor dhruvam asīty āha | [TS, 6, 2, 9 36.2]
vaiṣṇavaṃ hi devatayā havirdhānam | [TS, 6, 2, 9 37]
yam prathamaṃ granthiṃ grathnīyāt yat taṃ na visraṃsayed amehenādhvaryuḥ pramīyeta | [TS, 6, 2, 9 38]
tasmāt sa visrasyaḥ | [TS, 6, 2, 9 39]
{TS, 6, 2, 10}
devasya tvā savituḥ prasava ity abhrim ādatte prasūtyai | [TS, 6, 2, 10 1]
aśvinor bāhubhyām ity āha | [TS, 6, 2, 10 2]
aśvinau hi devānām adhvaryū āstām | [TS, 6, 2, 10 3]
pūṣṇo hastābhyām ity āha yatyai | [TS, 6, 2, 10 4]
vajra iva vā eṣā yad abhriḥ | [TS, 6, 2, 10 5]
abhrir asi | [TS, 6, 2, 10 6.1]
nārir asīty āha śāntyai | [TS, 6, 2, 10 6.2]
kāṇḍe kāṇḍe vai kriyamāṇe yajñaṃ rakṣāṃsi jighāṃsanti | [TS, 6, 2, 10 7]
parilikhitaṃ rakṣaḥ | [TS, 6, 2, 10 8.1]
parilikhitā arātaya ity āha rakṣasām apahatyai | [TS, 6, 2, 10 8.2]
idam ahaṃ rakṣaso grīvā apikṛntāmi yo 'smān dveṣṭi yaṃ ca vayaṃ dviṣma ity āha | [TS, 6, 2, 10 9]
dvau vāva puruṣau yaṃ caiva dveṣṭi yaś cainaṃ dveṣṭi | [TS, 6, 2, 10 10]
tayor evānantarāyaṃ grīvāḥ kṛntati | [TS, 6, 2, 10 11]
dive tvāntarikṣāya tvā pṛthivyai tvety āha | [TS, 6, 2, 10 12]
ebhya evainaṃ lokebhyaḥ prokṣati | [TS, 6, 2, 10 13]
parastād arvācīm prokṣati | [TS, 6, 2, 10 14]
tasmāt parastād arvācīm manuṣyā ūrjam upajīvanti | [TS, 6, 2, 10 15]
krūram iva vā etat karoti yat khanati | [TS, 6, 2, 10 16]
apo 'vanayati śāntyai | [TS, 6, 2, 10 17]
yavamatīr avanayati | [TS, 6, 2, 10 18]
ūrg vai yavaḥ | [TS, 6, 2, 10 19]
ūrg udumbaraḥ | [TS, 6, 2, 10 20]
ūrjaivorjaṃ samardhayati | [TS, 6, 2, 10 21]
yajamānena saṃmitaudumbarī bhavati | [TS, 6, 2, 10 22]
yāvān eva yajamānas tāvatīm evāsminn ūrjaṃ dadhāti | [TS, 6, 2, 10 23]
pitṝṇāṃ sadanam asīti barhir avastṛṇāti | [TS, 6, 2, 10 24]
pitṛdevatyaṃ hy etad yan nikhātam | [TS, 6, 2, 10 25]
yad barhir anavastīrya minuyāt pitṛdevatyā nikhātā syāt | [TS, 6, 2, 10 26]
barhir avastīrya minoti | [TS, 6, 2, 10 27]
asyām evaināṃ minoti | [TS, 6, 2, 10 28]
atho svāruham evaināṃ karoti | [TS, 6, 2, 10 29]
ud divaṃ stabhānāntarikṣam pṛṇety āhaiṣāṃ lokānāṃ vidhṛtyai | [TS, 6, 2, 10 30]
dyutānas tvā māruto minotv ity āha | [TS, 6, 2, 10 31]
dyutāno ha sma vai māruto devānām audumbarīm minoti | [TS, 6, 2, 10 32]
tenaivainām minoti | [TS, 6, 2, 10 33]
brahmavaniṃ tvā kṣatravanim ity āha | [TS, 6, 2, 10 34]
yathāyajur evaitat | [TS, 6, 2, 10 35]
ghṛtena dyāvāpṛthivī āpṛṇethām ity audumbaryāṃ juhoti | [TS, 6, 2, 10 36]
dyāvāpṛthivī eva rasenānakti | [TS, 6, 2, 10 37]
āntam anvavasrāvayati | [TS, 6, 2, 10 38]
āntam eva yajamānaṃ tejasānakti | [TS, 6, 2, 10 39]
aindram asīti chadir adhinidadhāti | [TS, 6, 2, 10 40]
aindraṃ hi devatayā sadaḥ | [TS, 6, 2, 10 41]
viśvajanasya chāyety āha | [TS, 6, 2, 10 42]
viśvajanasya hy eṣā chāyā yat sadaḥ | [TS, 6, 2, 10 43]
navacchadi tejaskāmasya minuyāt | [TS, 6, 2, 10 44]
trivṛtā stomena saṃmitam | [TS, 6, 2, 10 45]
tejas trivṛt | [TS, 6, 2, 10 46]
tejasvy eva bhavati | [TS, 6, 2, 10 47]
ekādaśacchadīndriyakāmasya | [TS, 6, 2, 10 48]
ekādaśākṣarā triṣṭuk | [TS, 6, 2, 10 49]
indriyaṃ triṣṭuk | [TS, 6, 2, 10 50]
indriyāvy eva bhavati | [TS, 6, 2, 10 51]
pañcadaśacchadi bhrātṛvyavataḥ | [TS, 6, 2, 10 52]
pañcadaśo vajro bhrātṛvyābhibhūtyai | [TS, 6, 2, 10 53]
saptadaśacchadi prajākāmasya | [TS, 6, 2, 10 54]
saptadaśaḥ prajāpatiḥ prajāpater āptyai | [TS, 6, 2, 10 55]
ekaviṃśaticchadi pratiṣṭhākāmasya | [TS, 6, 2, 10 56]
ekaviṃśa stomānām pratiṣṭhā pratiṣṭhityai | [TS, 6, 2, 10 57]
udaraṃ vai sadaḥ | [TS, 6, 2, 10 58]
ūrg udumbaraḥ | [TS, 6, 2, 10 59]
madhyata audumbarīm minoti | [TS, 6, 2, 10 60]
madhyata eva prajānām ūrjaṃ dadhāti | [TS, 6, 2, 10 61]
tasmān madhyata ūrjā bhuñjate | [TS, 6, 2, 10 62]
yajamānaloke vai dakṣiṇāni chadīṃṣi bhrātṛvyaloka uttarāṇi | [TS, 6, 2, 10 63]
dakṣiṇāny uttarāṇi karoti | [TS, 6, 2, 10 64]
yajamānam evāyajamānād uttaraṃ karoti | [TS, 6, 2, 10 65]
tasmād yajamāno 'yajamānād uttaraḥ | [TS, 6, 2, 10 66]
antarvartān karoti vyāvṛttyai | [TS, 6, 2, 10 67]
tasmād araṇyam prajā upajīvanti | [TS, 6, 2, 10 68]
pari tvā girvaṇo gira ity āha | [TS, 6, 2, 10 69]
yathāyajur evaitat | [TS, 6, 2, 10 70]
indrasya syūr asi | [TS, 6, 2, 10 71.1]
indrasya dhruvam asīty āha | [TS, 6, 2, 10 71.2]
aindraṃ hi devatayā sadaḥ | [TS, 6, 2, 10 72]
yam prathamaṃ granthiṃ grathnīyād yat taṃ na visraṃsayed amehenādhvaryuḥ pramīyeta | [TS, 6, 2, 10 73]
tasmāt sa visrasyaḥ | [TS, 6, 2, 10 74]
{TS, 6, 2, 11}
śiro vā etad yajñasya yaddhavirdhānam prāṇā uparavāḥ | [TS, 6, 2, 11 1]
havirdhāne khāyante | [TS, 6, 2, 11 2]
tasmācchīrṣan prāṇāḥ | [TS, 6, 2, 11 3]
adhastāt khāyante | [TS, 6, 2, 11 4]
tasmād adhastāc chīrṣṇaḥ prāṇāḥ | [TS, 6, 2, 11 5]
rakṣohaṇo valagahano vaiṣṇavān khanāmīty āha | [TS, 6, 2, 11 6]
vaiṣṇavā hi devatayoparavāḥ | [TS, 6, 2, 11 7]
asurā vai niryanto devānām prāṇeṣu valagān nyakhanan | [TS, 6, 2, 11 8]
tān bāhumātre 'nvavindan | [TS, 6, 2, 11 9]
tasmād bāhumātrāḥ khāyante | [TS, 6, 2, 11 10]
idam ahaṃ taṃ valagam udvapāmi yaṃ naḥ samāno yam asamāno nicakhānety āha | [TS, 6, 2, 11 11]
dvau vāva puruṣau yaś caiva samāno yaś cāsamānaḥ | [TS, 6, 2, 11 12]
yam evāsmai tau valagaṃ nikhanatas tam evodvapati | [TS, 6, 2, 11 13]
saṃtṛṇatti | [TS, 6, 2, 11 14]
tasmāt saṃtṛṇṇā antarataḥ prāṇāḥ | [TS, 6, 2, 11 15]
na sambhinatti | [TS, 6, 2, 11 16]
tasmād asaṃbhinnāḥ prāṇāḥ | [TS, 6, 2, 11 17]
apo 'vanayati | [TS, 6, 2, 11 18]
tasmād ārdrā antarataḥ prāṇāḥ | [TS, 6, 2, 11 19]
yavamatīr avanayati | [TS, 6, 2, 11 20]
ūrg vai yavaḥ | [TS, 6, 2, 11 21]
prāṇā uparavāḥ | [TS, 6, 2, 11 22]
prāṇeṣv evorjaṃ dadhāti | [TS, 6, 2, 11 23]
barhir avastṛṇāti | [TS, 6, 2, 11 24]
tasmāl lomaśā antarataḥ prāṇāḥ | [TS, 6, 2, 11 25]
ājyena vyāghārayati | [TS, 6, 2, 11 26]
tejo vā ājyam | [TS, 6, 2, 11 27]
prāṇā uparavāḥ | [TS, 6, 2, 11 28]
prāṇeṣv eva tejo dadhāti | [TS, 6, 2, 11 29]
hanū vā ete yajñasya yad adhiṣavaṇe | [TS, 6, 2, 11 30]
na saṃtṛṇatti | [TS, 6, 2, 11 31]
asaṃtṛṇṇe hi hanū | [TS, 6, 2, 11 32]
atho khalu dīrghasome saṃtṛdye dhṛtyai | [TS, 6, 2, 11 33]
śiro vā etad yajñasya yaddhavirdhānam | [TS, 6, 2, 11 34]
prāṇā uparavā hanū adhiṣavaṇe jihvā carma grāvāṇo dantā mukham āhavanīyo nāsikottaravedir udaraṃ sadaḥ | [TS, 6, 2, 11 35]
yadā khalu vai jihvayā datsv adhikhādaty atha mukhaṃ gacchati | [TS, 6, 2, 11 36]
yadā mukhaṃ gacchaty athodaraṃ gacchati | [TS, 6, 2, 11 37]
tasmāddhavirdhāne carmann adhi grāvabhir abhiṣutyāhavanīye hutvā pratyañcaḥ paretya sadasi bhakṣayanti | [TS, 6, 2, 11 38]
yo vai virājo yajñamukhe dohaṃ veda duha evainām | [TS, 6, 2, 11 39]
iyaṃ vai virāṭ | [TS, 6, 2, 11 40]
tasyai tvak carmodho 'dhiṣavaṇe stanā uparavā grāvāṇo vatsā ṛtvijo duhanti somaḥ payaḥ | [TS, 6, 2, 11 41]
ya evaṃ veda duha evainām | [TS, 6, 2, 11 42]
{TS, 6, 3, 1}
cātvālāt dhiṣṇiyān upavapati | [TS, 6, 3, 1 688309_1]
yoniḥ vai yajñasya cātvālam yajñasya sa yoni tvāya | [TS, 6, 3, 1 688310_1]
devāḥ vai yajñam parājayanta | [TS, 6, 3, 1 688311_1]
tam āgnīdhrāt punar apājayan | [TS, 6, 3, 1 688312_1]
etat vai yajñasya aparājitam yat āgnīdhram | [TS, 6, 3, 1 688313_1]
yat āgnīdhrāt dhiṣṇiyān viharati yat eva yajñasya aparājitam tatas eva enam punar tanute | [TS, 6, 3, 1 688314_1]
parājitya iva khalu vai ete yanti ye bahiṣpavamānam sarpanti | [TS, 6, 3, 1 688315_1]
bahiṣpavamāne stute āha agnīdh agnīn vihara barhiḥ stṛṇāhi puroḍāśām alaṃkuru iti | [TS, 6, 3, 1 688317_1]
yajñam eva apajitya punar tanvānāḥ yanti | [TS, 6, 3, 1 688319_1]
aṅgāraiḥ dve savane viharati śalākābhiḥ tṛtīyam sa śukra tvāya | [TS, 6, 3, 1 688320_1]
atha u saṃbharati eva enat | [TS, 6, 3, 1 688322_1]
dhiṣṇiyāḥ vai amuṣmin loke somam arakṣan | [TS, 6, 3, 1 688323_1]
tebhyaḥ adhi somam āharan | [TS, 6, 3, 1 688324_1]
tam anvavāyan | [TS, 6, 3, 1 688325_1]
tam paryaviśan | [TS, 6, 3, 1 688325_2]
yaḥ evam veda vindate pariveṣṭāram | [TS, 6, 3, 1 688326_1]
te soma pīthena vyārdhyanta | [TS, 6, 3, 1 688328_1]
te deveṣu soma pītham aicchanta | [TS, 6, 3, 1 688329_1]
tān devāḥ abruvan dve dve nāmanī kurudhvam atha pra vā āpsyatha na vā iti | [TS, 6, 3, 1 688330_1]
agnayaḥ vai atha dhiṣṇiyāḥ | [TS, 6, 3, 1 688332_1]
tasmāt dvi nāmā brāhmaṇaḥ ardhukaḥ | [TS, 6, 3, 1 688333_1]
teṣām ye nediṣṭham paryaviśan te soma pītham prāpnuvan āhavanīyaḥ āgnīdhrīyaḥ hotrīyaḥ mārjālīyaḥ | [TS, 6, 3, 1 688334_1]
tasmāt teṣu juhvati | [TS, 6, 3, 1 688335_1]
atihāya vaṣaṭkaroti | [TS, 6, 3, 1 688336_1]
vi hi ete soma pīthena ārdhyanta | [TS, 6, 3, 1 688338_1]
devāḥ vai yāḥ prācīḥ āhutīḥ ajuhavuḥ ye purastāt asurāḥ āsan tān tābhiḥ prāṇudanta | [TS, 6, 3, 1 688339_1]
yāḥ pratīcīḥ ye paścāt asurāḥ āsan tān tābhiḥ apānudanta | [TS, 6, 3, 1 688340_1]
prācīḥ anyāḥ āhutayaḥ hūyante | [TS, 6, 3, 1 688341_1]
pratyaṅ āsīnaḥ dhiṣṇiyān vyāghārayati | [TS, 6, 3, 1 688341_2]
paścāt ca eva purastāt ca yajamānaḥ bhrātṛvyān praṇudate | [TS, 6, 3, 1 688342_1]
tasmāt parācīḥ prajāḥ pravīyante pratīcīḥ jāyante | [TS, 6, 3, 1 688343_1]
prāṇāḥ vai ete yat dhiṣṇiyāḥ | [TS, 6, 3, 1 688345_1]
yat adhvaryuḥ pratyaṅ dhiṣṇiyān atisarpet prāṇān saṃkarṣet pramāyukaḥ syāt | [TS, 6, 3, 1 688346_1]
nābhiḥ vai eṣā yajñasya yat hotā | [TS, 6, 3, 1 688348_1]
ūrdhvaḥ khalu vai nābhyai prāṇaḥ avāṅ apānaḥ | [TS, 6, 3, 1 688349_1]
yat adhvaryuḥ pratyaṅ hotāram atisarpet apāne prāṇam dadhyāt pramāyukaḥ syāt | [TS, 6, 3, 1 688350_1]
na adhvaryuḥ upagāyet | [TS, 6, 3, 1 688351_1]
vāc vīryaḥ vai adhvaryuḥ | [TS, 6, 3, 1 688352_1]
yat adhvaryuḥ upagāyet udgātre vācam samprayacchet | [TS, 6, 3, 1 688354_1]
upadāsukā asya vāc syāt | [TS, 6, 3, 1 688354_2]
brahma vādinaḥ vadanti na asaṃsthite some adhvaryuḥ pratyaṅ sadaḥ atīyāt atha kathā dākṣiṇāni hotum eti yāmaḥ hi sa teṣām kasmai aha devāḥ yāmam vā a yāmam vā anujñāsyanti iti | [TS, 6, 3, 1 688355_1]
uttareṇa āgnīdhram parītya juhoti dākṣiṇāni | [TS, 6, 3, 1 688357_1]
na prāṇān saṃkarṣati | [TS, 6, 3, 1 688358_1]
ni anye dhiṣṇiyāḥ upyante na anye | [TS, 6, 3, 1 688359_1]
yān nivapati tena tān prīṇāti | [TS, 6, 3, 1 688360_1]
yān na nivapati anudiśati tena tān | [TS, 6, 3, 1 688361_1]
{TS, 6, 3, 2}
suvargāya vai etāni lokāya hūyante yat vaisarjanāni | [TS, 6, 3, 2 688362_1]
dvābhyām gārhapatye juhoti | [TS, 6, 3, 2 688363_1]
dvipād yajamānaḥ | [TS, 6, 3, 2 688364_1]
pratiṣṭhityai | [TS, 6, 3, 2 1.4]
āgnīdhre juhoti | [TS, 6, 3, 2 688366_1]
antarikṣe eva ākramate | [TS, 6, 3, 2 688367_1]
āhavanīye juhoti | [TS, 6, 3, 2 688368_1]
suvargam eva enam lokam gamayati | [TS, 6, 3, 2 688369_1]
devān vai suvargam lokam yataḥ rakṣāṃsi ajighāṃsan | [TS, 6, 3, 2 688370_1]
te somena rājñā rakṣāṃsi apahatya āptum ātmānam kṛtvā suvargam lokam āyan rakṣasām an upalābhāya | [TS, 6, 3, 2 688371_1]
āttaḥ somaḥ bhavati | [TS, 6, 3, 2 688373_1]
atha vaisarjanāni juhoti rakṣasām apahatyai | [TS, 6, 3, 2 688374_1]
tvam soma tanū kṛdbhyaḥ iti āha | [TS, 6, 3, 2 688375_1]
tanū kṛt hi eṣa | [TS, 6, 3, 2 688376_1]
dveṣobhyaḥ anya kṛtebhyaḥ iti āha | [TS, 6, 3, 2 688377_1]
anya kṛtāni hi rakṣāṃsi | [TS, 6, 3, 2 688378_1]
uru yantāsi varūtham iti āha | [TS, 6, 3, 2 688379_1]
uru naḥ kṛdhī iti vāva etat āha | [TS, 6, 3, 2 688380_1]
juṣāṇaḥ aptur ājyasya vetu iti āha | [TS, 6, 3, 2 688381_1]
aptum eva yajamānam kṛtvā suvargam lokam gamayati rakṣasām an upalābhāya | [TS, 6, 3, 2 688382_1]
ā somam dadate ā grāvṇaḥ ā vāyavyāni ā droṇakalaśam | [TS, 6, 3, 2 688384_1]
ud patnīm ānayanti | [TS, 6, 3, 2 688386_1]
anu anāṃsi pravartayanti | [TS, 6, 3, 2 688387_1]
yāvat eva asya asti tena saha suvargam lokam eti | [TS, 6, 3, 2 688388_1]
nayavatyā ṛcā āgnīdhre juhoti suvargasya lokasya abhinītyai | [TS, 6, 3, 2 688389_1]
grāvṇaḥ vāyavyāni droṇakalaśam āgnīdhre upavāsayati | [TS, 6, 3, 2 688391_1]
vi hi enam taiḥ gṛhṇate | [TS, 6, 3, 2 688392_1]
yat saha upavāsayet apuvāyeta | [TS, 6, 3, 2 688393_1]
saumyā ṛcā prapādayati | [TS, 6, 3, 2 688394_1]
svayā eva enam devatayā prapādayati | [TS, 6, 3, 2 688396_1]
adityāḥ sadaḥ asi adityāḥ sadaḥ ā sīda iti āha | [TS, 6, 3, 2 688397_1]
yathāyajus eva etat | [TS, 6, 3, 2 688398_1]
yajamānaḥ vai etasya purā goptā bhavati | [TS, 6, 3, 2 688399_1]
eṣa vaḥ deva savitar somaḥ iti āha | [TS, 6, 3, 2 688400_1]
savitṛ prasūtaḥ eva enam devatābhyaḥ samprayacchati | [TS, 6, 3, 2 688401_1]
etat tvaṃ soma devo devān upāgā ity āha | [TS, 6, 3, 2 4.7]
devaḥ hi eṣa san devān upaiti | [TS, 6, 3, 2 688404_1]
idam aham manuṣyo manuṣyān ity āha | [TS, 6, 3, 2 5.2]
manuṣyaḥ hi eṣa san manuṣyān upaiti | [TS, 6, 3, 2 688406_1]
yat etat yajuḥ na brūyāt aprajāḥ apaśuḥ yajamānaḥ syāt | [TS, 6, 3, 2 688407_1]
saha prajayā saha rāyaspoṣeṇa iti āha | [TS, 6, 3, 2 688408_1]
prajayā eva paśubhiḥ saha imam lokam upāvartate | [TS, 6, 3, 2 688409_1]
namaḥ devebhyaḥ iti āha | [TS, 6, 3, 2 688410_1]
namaskāraḥ hi devānām | [TS, 6, 3, 2 688411_1]
svadhā pitṛbhyaḥ iti āha | [TS, 6, 3, 2 688412_1]
svadhākāraḥ hi pitṝṇām | [TS, 6, 3, 2 688414_1]
idam aham niḥ varuṇasya pāśāt iti āha | [TS, 6, 3, 2 688415_1]
varuṇa pāśāt eva nirmucyate | [TS, 6, 3, 2 688416_1]
agne vrata pate | [TS, 6, 3, 2 688417_1]
ātmanaḥ pūrvā tanūḥ ādeyā iti āhuḥ kaḥ hi tat veda yat vasīyān sve vaśe bhūte punar vā dadāti na vā iti | [TS, 6, 3, 2 688418_1]
grāvāṇaḥ vai somasya rājñaḥ malimlu senā | [TS, 6, 3, 2 688420_1]
yaḥ evam vidvān grāvṇaḥ āgnīdhre upavāsayati na enam malimlu senā vindati | [TS, 6, 3, 2 688421_1]
{TS, 6, 3, 3}
vaiṣṇavyā ṛcā hutvā yūpam acchaiti | [TS, 6, 3, 3 688422_1]
vaiṣṇavaḥ vai devatayā yūpaḥ | [TS, 6, 3, 3 688422_2]
svayā eva enam devatayā acchaiti | [TS, 6, 3, 3 688422_3]
ati anyān agām na anyān upāgām iti āha | [TS, 6, 3, 3 688423_1]
ati hi anyān eti | [TS, 6, 3, 3 688423_2]
na anyān upaiti | [TS, 6, 3, 3 688423_3]
arvāk tvā paraiḥ avidam parovaraiḥ iti āha | [TS, 6, 3, 3 688423_4]
arvāk hi enam paraiḥ vindati parovaraiḥ | [TS, 6, 3, 3 688423_5]
tam tvā juṣe vaiṣṇavam deva yajyāyai iti āha | [TS, 6, 3, 3 688424_1]
deva yajyāyai hi enam juṣate | [TS, 6, 3, 3 688424_2]
devaḥ tvā savitā madhvā anaktu iti āha | [TS, 6, 3, 3 688425_1]
tejasā eva enam anakti | [TS, 6, 3, 3 688425_2]
oṣadhe trāyasva enam svadhite mā enam hiṃsīḥ iti āha | [TS, 6, 3, 3 688425_3]
vajraḥ vai svadhitiḥ śāntyai | [TS, 6, 3, 3 688425_4]
svadhiteḥ vṛkṣasya bibhyataḥ prathamena śakalena saha tejaḥ parāpatati | [TS, 6, 3, 3 688426_1]
yaḥ prathamaḥ śakalaḥ parāpatet tam api āharet | [TS, 6, 3, 3 688426_2]
sa tejasam eva enam āharati | [TS, 6, 3, 3 688427_1]
ime vai lokāḥ yūpāt prayataḥ bibhyati | [TS, 6, 3, 3 688427_2]
divam agreṇa mā lekhīḥ antarikṣam madhyena mā hiṃsīḥ iti āha | [TS, 6, 3, 3 688427_3]
ebhyaḥ eva enam lokebhyaḥ śamayati | [TS, 6, 3, 3 688427_4]
vanaspate śata valśaḥ vi roha iti āvraścane juhoti | [TS, 6, 3, 3 688428_1]
tasmāt āvraścanāt vṛkṣāṇām bhūyāṃsaḥ uttiṣṭhanti | [TS, 6, 3, 3 688428_2]
sahasra valśāḥ vi vayam ruhema iti āha | [TS, 6, 3, 3 688429_1]
āśiṣam eva etām āśāste | [TS, 6, 3, 3 688429_2]
an akṣa saṅgam vṛścet | [TS, 6, 3, 3 688431_1]
yat akṣa saṅgam vṛścet adhaīṣam yajamānasya pramāyukam syāt | [TS, 6, 3, 3 688431_2]
yam kāmayeta apratiṣṭhitaḥ syāt iti āroham tasmai vṛścet | [TS, 6, 3, 3 688432_1]
eṣa vai vanaspatīnām a pratiṣṭhitaḥ | [TS, 6, 3, 3 688432_2]
a pratiṣṭhitaḥ eva bhavati | [TS, 6, 3, 3 688432_3]
yam kāmayeta a paśuḥ syāt iti a parṇam tasmai śuṣka agram vṛścet | [TS, 6, 3, 3 688433_1]
eṣa vai vanaspatīnām a paśavyaḥ | [TS, 6, 3, 3 688433_2]
a paśuḥ eva bhavati | [TS, 6, 3, 3 688433_3]
yam kāmayeta paśumān syāt iti bahu parṇam tasmai bahu śākham vṛścet | [TS, 6, 3, 3 688434_1]
eṣa vai vanaspatīnām paśavyaḥ | [TS, 6, 3, 3 688435_1]
paśumān eva bhavati | [TS, 6, 3, 3 688435_2]
pratiṣṭhitam vṛścet pratiṣṭhā kāmasya | [TS, 6, 3, 3 688436_1]
eṣa vai vanaspatīnām pratiṣṭhitaḥ yaḥ same bhūmyai svāt yoneḥ rūḍhaḥ prati eva tiṣṭhati | [TS, 6, 3, 3 688436_2]
yaḥ pratyaṅ upanataḥ tam vṛścet | [TS, 6, 3, 3 688437_1]
sa hi medham abhi upanataḥ | [TS, 6, 3, 3 688437_2]
pañca aratnim tasmai vṛścet yam kāmayeta upa enam uttaraḥ yajñaḥ namet iti | [TS, 6, 3, 3 688438_1]
pañca akṣarā paṅktiḥ | [TS, 6, 3, 3 688438_2]
pāṅktaḥ yajñaḥ | [TS, 6, 3, 3 688438_3]
upa enam uttaraḥ yajñaḥ namati | [TS, 6, 3, 3 688439_1]
ṣaṣ aratnim pratiṣṭhā kāmasya | [TS, 6, 3, 3 688440_1]
ṣaṭ vai ṛtavaḥ | [TS, 6, 3, 3 688440_2]
ṛtuṣu eva pratitiṣṭhati | [TS, 6, 3, 3 688440_3]
sapta aratnim paśu kāmasya | [TS, 6, 3, 3 688441_1]
sapta padā śakvarī | [TS, 6, 3, 3 688441_2]
paśavaḥ śakvarī | [TS, 6, 3, 3 688441_3]
paśūn eva avarunddhe | [TS, 6, 3, 3 688441_4]
nava aratnim tejaskāmasya trivṛtā stomena saṃmitam | [TS, 6, 3, 3 688442_1]
tejaḥ trivṛt | [TS, 6, 3, 3 688442_2]
tejasvī eva bhavati | [TS, 6, 3, 3 688442_3]
ekādaśa aratnim indriya kāmasya | [TS, 6, 3, 3 688443_1]
ekādaśa akṣarā triṣṭubh | [TS, 6, 3, 3 688443_2]
indriyam triṣṭubh | [TS, 6, 3, 3 688443_3]
indriyāvī eva bhavati | [TS, 6, 3, 3 688443_4]
pañcadaśa aratnim bhrātṛvyavataḥ | [TS, 6, 3, 3 688444_1]
pañcadaśaḥ vajraḥ bhrātṛvya abhibhūtyai | [TS, 6, 3, 3 688444_2]
saptadaśa aratnim prajā kāmasya | [TS, 6, 3, 3 688445_1]
saptadaśaḥ prajāpatiḥ prajāpateḥ āptyai | [TS, 6, 3, 3 688445_2]
ekaviṃśati aratnim pratiṣṭhā kāmasya | [TS, 6, 3, 3 688446_1]
ekaviṃśaḥ stomānām pratiṣṭhā pratiṣṭhityai | [TS, 6, 3, 3 688446_2]
aṣṭa aśriḥ bhavati | [TS, 6, 3, 3 688447_1]
aṣṭa akṣarā gāyatrī | [TS, 6, 3, 3 688447_2]
tejaḥ gāyatrī | [TS, 6, 3, 3 688447_3]
gāyatrī yajña mukham | [TS, 6, 3, 3 688447_4]
tejasā eva gāyatriyā yajña mukhena saṃmitaḥ | [TS, 6, 3, 3 688447_5]
{TS, 6, 3, 4}
pṛthivyai tvā antarikṣāya tvā dive tvā iti āha | [TS, 6, 3, 4 688448_1]
ebhyaḥ eva enam lokebhyaḥ prokṣati | [TS, 6, 3, 4 688448_2]
parāñcam prokṣati | [TS, 6, 3, 4 688449_1]
parāṅ iva hi suvargaḥ lokaḥ | [TS, 6, 3, 4 688449_2]
krūram iva vai etat karoti yat khanati | [TS, 6, 3, 4 688450_1]
apaḥ avanayati śāntyai | [TS, 6, 3, 4 688450_2]
yavamatīḥ avanayati | [TS, 6, 3, 4 688450_3]
ūrj vai yavaḥ | [TS, 6, 3, 4 688450_4]
yajamānena yūpaḥ saṃmitaḥ | [TS, 6, 3, 4 688450_5]
yāvān eva yajamānaḥ tāvatīm eva asmin ūrjam dadhāti | [TS, 6, 3, 4 688450_6]
pitṝṇām sadanam asi iti | [TS, 6, 3, 4 688451_1]
barhiḥ avastṛṇāti | [TS, 6, 3, 4 688451_2]
pitṛ devatyam hi etat yat nikhātam | [TS, 6, 3, 4 688451_3]
yat barhiḥ an avastīrya minuyāt pitṛ devatyaḥ nikhātaḥ syāt | [TS, 6, 3, 4 688451_4]
barhiḥ avastīrya minoti | [TS, 6, 3, 4 688451_5]
asyām eva enam minoti | [TS, 6, 3, 4 688451_6]
yūpa śakalam avāsyati | [TS, 6, 3, 4 688452_1]
sa tejasam eva enam minoti | [TS, 6, 3, 4 688452_2]
devaḥ tvā savitā madhvā anaktu iti āha | [TS, 6, 3, 4 688453_1]
tejasā eva enam anakti | [TS, 6, 3, 4 688453_2]
su pippalābhyaḥ tvā oṣadhībhyaḥ iti caṣālam prati muñcati | [TS, 6, 3, 4 688455_1]
tasmāt śīrṣataḥ oṣadhayaḥ phalam gṛhṇanti | [TS, 6, 3, 4 688455_2]
tejaḥ vai ājyam | [TS, 6, 3, 4 688456_1]
yajamānena agniṣṭhā aśriḥ saṃmitā | [TS, 6, 3, 4 688456_2]
yat agniṣṭhām aśrim anakti yajamānam eva tejasā anakti | [TS, 6, 3, 4 688456_3]
ā antam anakti | [TS, 6, 3, 4 688457_1]
ā antam eva yajamānam tejasā anakti | [TS, 6, 3, 4 688457_2]
sarvatas parimṛśati | [TS, 6, 3, 4 688458_1]
a parivargam eva asmin tejaḥ dadhāti | [TS, 6, 3, 4 688458_2]
ud divam stabhāna antarikṣam pṛṇa iti āha eṣām lokānām vidhṛtyai | [TS, 6, 3, 4 688459_1]
vaiṣṇavyā ṛcā kalpayati | [TS, 6, 3, 4 688461_1]
vaiṣṇavaḥ vai devatayā yūpaḥ | [TS, 6, 3, 4 688461_2]
svayā eva enam devatayā kalpayati | [TS, 6, 3, 4 688461_3]
dvābhyām kalpayati | [TS, 6, 3, 4 688462_1]
dvipād yajamānaḥ pratiṣṭhityai | [TS, 6, 3, 4 688462_2]
yam kāmayeta tejasā enam devatābhiḥ indriyeṇa vyardhayeyam iti agniṣṭhām tasya aśrim āhavanīyāt ittham vā ittham vā ati nāvayet | [TS, 6, 3, 4 688463_1]
tejasā eva enam devatābhiḥ indriyeṇa vyardhayati | [TS, 6, 3, 4 688463_2]
yam kāmayeta tejasā enam devatābhiḥ indriyeṇa samardhayeyam iti agniṣṭhām tasya aśrim āhavanīyena saṃminuyāt | [TS, 6, 3, 4 688465_1]
tejasā eva enam devatābhiḥ indriyeṇa samardhayati | [TS, 6, 3, 4 688465_2]
brahma vanim tvā kṣatra vanim iti āha | [TS, 6, 3, 4 688466_1]
yathāyajus eva etat | [TS, 6, 3, 4 688466_2]
ūrj vai raśanā | [TS, 6, 3, 4 688467_1]
yajamānena yūpaḥ saṃmitaḥ | [TS, 6, 3, 4 688467_2]
yajamānam eva ūrjā samardhayati | [TS, 6, 3, 4 688467_3]
nābhi daghne parivyayati | [TS, 6, 3, 4 688468_1]
nābhi daghne eva asmai ūrjam dadhāti | [TS, 6, 3, 4 688468_2]
tasmāt nābhi daghne ūrjā bhuñjate | [TS, 6, 3, 4 688468_3]
yam kāmayeta ūrjā enam vyardhayeyam iti ūrdhvām vā tasya avācīm vā avohet | [TS, 6, 3, 4 688470_1]
ūrjā eva enam vyardhayati | [TS, 6, 3, 4 688470_2]
yadi kāmayeta varṣukaḥ parjanyaḥ syāt iti avācīm avohet | [TS, 6, 3, 4 688471_1]
vṛṣṭim eva niyacchati | [TS, 6, 3, 4 688471_2]
yadi kāmayeta a varṣukaḥ syāt iti ūrdhvām udūhet | [TS, 6, 3, 4 688471_3]
vṛṣṭim eva udyacchati | [TS, 6, 3, 4 688471_4]
pitṝṇām nikhātam | [TS, 6, 3, 4 688472_1]
manuṣyāṇām ūrdhvam nikhātāt ā raśanāyāḥ | [TS, 6, 3, 4 688472_2]
oṣadhīnām raśanā | [TS, 6, 3, 4 688472_3]
devānāṃ ūrdhvaṃ raśanāyā ā caṣālād indrasya caṣālaṃ sādhyānām atiriktaṃ sa vā eṣa sarvadevatyo yad yūpo yad yūpam minoti sarvā eva devatāḥ prīṇāti | [TS, 6, 3, 4 7.1]
yajñena vai devāḥ suvargam lokam āyan | [TS, 6, 3, 4 688474_1]
te amanyanta manuṣyāḥ naḥ anvābhaviṣyanti iti | [TS, 6, 3, 4 688474_2]
te yūpena yopayitvā suvargam lokam āyan | [TS, 6, 3, 4 688474_3]
tam ṛṣayaḥ yūpena eva anuprājānan | [TS, 6, 3, 4 688474_4]
tat yūpasya yūpa tvam | [TS, 6, 3, 4 688474_5]
yat yūpam minoti suvargasya lokasya prajñātyai | [TS, 6, 3, 4 688475_1]
purastāt minoti | [TS, 6, 3, 4 688476_1]
purastāt hi yajñasya prajñāyate | [TS, 6, 3, 4 688476_2]
a prajñātam hi tat yat atipanne āhuḥ idam kāryam āsīt iti | [TS, 6, 3, 4 688476_3]
sādhyāḥ vai devāḥ yajñam atyamanyanta | [TS, 6, 3, 4 688476_4]
tān yajñaḥ na aspṛśat | [TS, 6, 3, 4 688476_5]
tān yat yajñasya atiriktam āsīt tat aspṛśat | [TS, 6, 3, 4 688476_6]
atiriktam vai etat yajñasya yat agnau agnim mathitvā praharati | [TS, 6, 3, 4 688476_7]
atiriktam etat yūpasya yat ūrdhvam caṣālāt | [TS, 6, 3, 4 688476_8]
teṣām tat bhāgadheyam | [TS, 6, 3, 4 688477_1]
tān eva tena prīṇāti | [TS, 6, 3, 4 688477_2]
devāḥ vai saṃsthite some pra srucaḥ aharan pra yūpam | [TS, 6, 3, 4 688478_1]
te amanyanta yajñaveśasam vai idam kurmaḥ iti | [TS, 6, 3, 4 688478_2]
te prastaram srucām niṣkrayaṇam apaśyan svarum yūpasya | [TS, 6, 3, 4 688478_3]
saṃsthite some pra prastaram harati | [TS, 6, 3, 4 688478_4]
juhoti svarum a yajñaveśasāya | [TS, 6, 3, 4 688478_5]
{TS, 6, 3, 5}
sādhyāḥ vai devāḥ asmin loke āsan na anyat kiṃcana miṣat | [TS, 6, 3, 5 688479_1]
te agnim eva agnaye medhāya ālabhanta | [TS, 6, 3, 5 688481_1]
na hi anyat ālambhyam avindan | [TS, 6, 3, 5 688482_1]
tatas vai imāḥ prajāḥ prājāyanta | [TS, 6, 3, 5 688483_1]
yat agnau agnim mathitvā praharati prajānām prajananāya | [TS, 6, 3, 5 688484_1]
rudraḥ vai eṣa yat agniḥ yajamānaḥ paśuḥ | [TS, 6, 3, 5 688485_1]
yat paśum ālabhya agnim manthet rudrāya yajamānam apidadhyāt | [TS, 6, 3, 5 688487_1]
pramāyukaḥ syāt | [TS, 6, 3, 5 688488_1]
atha u khalu āhuḥ agniḥ sarvāḥ devatāḥ haviḥ etat yat paśuḥ iti | [TS, 6, 3, 5 688489_1]
yat paśum ālabhya agnim manthati havyāya eva āsannāya sarvāḥ devatāḥ janayati | [TS, 6, 3, 5 688491_1]
upākṛtya eva manthyaḥ | [TS, 6, 3, 5 688492_1]
tat na iva ālabdham na iva an ālabdham | [TS, 6, 3, 5 688493_1]
agneḥ janitram asi iti āha | [TS, 6, 3, 5 688494_1]
agneḥ hi etat janitram | [TS, 6, 3, 5 688495_1]
vṛṣaṇau sthaḥ iti āha | [TS, 6, 3, 5 688496_1]
vṛṣaṇau hi etau | [TS, 6, 3, 5 688497_1]
urvaśī asi āyuḥ asi iti āha mithuna tvāya | [TS, 6, 3, 5 688499_1]
ghṛtena akte vṛṣaṇam dadhāthām iti āha | [TS, 6, 3, 5 688501_1]
vṛṣaṇam hi ete dadhāte ye agnim | [TS, 6, 3, 5 688502_1]
gāyatram chandaḥ anu prajāyasva iti āha | [TS, 6, 3, 5 688503_1]
chandobhiḥ eva enam prajanayati | [TS, 6, 3, 5 688504_1]
agnaye mathyamānāya anu brūhi iti āha | [TS, 6, 3, 5 688505_1]
sāvitrīm ṛcam anvāha | [TS, 6, 3, 5 688506_1]
savitṛ prasūtaḥ eva enam manthati | [TS, 6, 3, 5 688507_1]
jātāya anubrūhi | [TS, 6, 3, 5 688508_1]
prahriyamāṇāya anubrūhi iti āha | [TS, 6, 3, 5 688509_1]
kāṇḍe kāṇḍe eva enam kriyamāṇe samardhayati | [TS, 6, 3, 5 688510_1]
gāyatrīḥ sarvāḥ anvāha | [TS, 6, 3, 5 688511_1]
gāyatra chandāḥ vai agniḥ | [TS, 6, 3, 5 688512_1]
svena eva enam chandasā samardhayati | [TS, 6, 3, 5 688513_1]
agniḥ purā bhavati | [TS, 6, 3, 5 688514_1]
agnim mathitvā praharati | [TS, 6, 3, 5 688514_2]
tau sambhavantau yajamānam abhisaṃbhavataḥ | [TS, 6, 3, 5 688515_1]
bhavatam naḥ samanasau iti āha śāntyai | [TS, 6, 3, 5 688516_1]
prahṛtya juhoti | [TS, 6, 3, 5 688518_1]
jātāya eva asmai annam apidadhāti | [TS, 6, 3, 5 688519_1]
ājyena juhoti | [TS, 6, 3, 5 688520_1]
etat vai agneḥ priyam dhāma yat ājyam | [TS, 6, 3, 5 688521_1]
priyeṇa eva enam dhāmnā samardhayati atha u tejasā | [TS, 6, 3, 5 688522_1]
{TS, 6, 3, 6}
iṣe tveti barhir ādatta icchata iva hy eṣa yo yajate | [TS, 6, 3, 6 1.1]
upavīr asīty āhopa hy enān ākaroti | [TS, 6, 3, 6 1.2]
upo devān daivīr viśaḥ prāgur ity āha daivīr hy etā viśaḥ satīr devān upayanti | [TS, 6, 3, 6 1.3]
vahnīr uśija ity āhartvijo vai vahnaya uśijas tasmād evam āha | [TS, 6, 3, 6 1.4]
bṛhaspate dhārayā vasūnīti | [TS, 6, 3, 6 1.5]
āha brahma vai devānām bṛhaspatir brahmaṇaivāsmai paśūn avarunddhe | [TS, 6, 3, 6 2.1]
havyā te svadantām ity āha svadayaty evainān | [TS, 6, 3, 6 2.2]
deva tvaṣṭar vasu raṇvety āha tvaṣṭā vai paśūnām mithunānāṃ rūpakṛd rūpam eva paśuṣu dadhāti | [TS, 6, 3, 6 2.3]
revatī ramadhvam ity āha paśavo vai revatīḥ paśūn evāsmai ramayati | [TS, 6, 3, 6 2.4]
devasya tvā savituḥ prasava iti | [TS, 6, 3, 6 2.5]
raśanām ādatte prasūtyā aśvinor bāhubhyām ity āhāśvinau hi devānām adhvaryū āstām pūṣṇo hastābhyām ity āha yatyai | [TS, 6, 3, 6 3.1]
ṛtasya tvā devahaviḥ pāśenārabha ity āha satyaṃ vā ṛtaṃ satyenaivainam ṛtenārabhate | [TS, 6, 3, 6 3.2]
akṣṇayā pariharati vadhyaṃ hi pratyañcam pratimuñcanti vyāvṛttyai | [TS, 6, 3, 6 3.3]
dharṣā mānuṣān iti niyunakti dhṛtyai | [TS, 6, 3, 6 3.4]
adbhyaḥ | [TS, 6, 3, 6 3.5]
tvauṣadhībhyaḥ prokṣāmīty āhādbhyo hy eṣa oṣadhībhyaḥ sambhavati yat paśuḥ | [TS, 6, 3, 6 4.1]
apām perur asīty āhaiṣa hy apām pātā yo medhāyārabhyate | [TS, 6, 3, 6 4.2]
svāttaṃ cit sadevaṃ havyam āpo devīḥ svadatainam ity āha svadayaty evainam | [TS, 6, 3, 6 4.3]
upariṣṭāt prokṣaty upariṣṭād evainam medhyaṃ karoti pāyayaty antarata evainam medhyaṃ karoty adhastād upokṣati sarvata evainam medhyaṃ karoti | [TS, 6, 3, 6 4.4]
{TS, 6, 3, 7}
agninā vai hotrā devā asurān abhyabhavann agnaye samidhyamānāyānubrūhīty āha bhrātṛvyābhibhūtyai | [TS, 6, 3, 7 1.1]
saptadaśa sāmidhenīr anvāha saptadaśaḥ prajāpatiḥ prajāpater āptyai | [TS, 6, 3, 7 1.2]
saptadaśānvāha dvādaśa māsāḥ pañcartavaḥ sa saṃvatsaraḥ saṃvatsaram prajā anuprajāyante prajānām prajananāya | [TS, 6, 3, 7 1.3]
devā vai sāmidhenīr anūcya yajñaṃ nānvapaśyant sa prajāpatis tūṣṇīm āghāram | [TS, 6, 3, 7 1.4]
āghārayat tato vai devā yajñam anvapaśyan yat tūṣṇīm āghāram āghārayati yajñasyānukhyātyai | [TS, 6, 3, 7 2.1]
asureṣu vai yajña āsīt taṃ devās tūṣṇīṃhomenāvṛñjata yat tūṣṇīm āghāram āghārayati bhrātṛvyasyaiva tad yajñaṃ vṛṅkte | [TS, 6, 3, 7 2.2]
paridhīnt saṃmārṣṭi punāty evainān tristriḥ saṃmārṣṭi tryāvṛddhi yajño 'tho rakṣasām apahatyai dvādaśa sampadyante dvādaśa | [TS, 6, 3, 7 2.3]
māsāḥ saṃvatsaraḥ saṃvatsaram eva prīṇāty atho saṃvatsaram evāsmā upadadhāti suvargasya lokasya samaṣṭyai | [TS, 6, 3, 7 3.1]
śiro vā etad yajñasya yad āghāro 'gniḥ sarvā devatā yad āghāram āghārayati śīrṣata eva yajñasya yajamānaḥ sarvā devatā avarunddhe | [TS, 6, 3, 7 3.2]
śiro vā etad yajñasya yad āghāra ātmā paśur āghāram āghārya paśuṃ samanakty ātmann eva yajñasya | [TS, 6, 3, 7 3.3]
śiraḥ pratidadhāti | [TS, 6, 3, 7 4.1]
saṃ te prāṇo vāyunā gacchatām ity āha vāyudevatyo vai prāṇo vāyāv evāsya prāṇaṃ juhoti saṃ yajatrair aṅgāni saṃ yajñapatir āśiṣety āha yajñapatim evāsyāśiṣaṃ gamayati | [TS, 6, 3, 7 4.2]
viśvarūpo vai tvāṣṭra upariṣṭāt paśum abhyavamīt tasmād upariṣṭāt paśor nāvadyanti yad upariṣṭāt paśuṃ samanakti medhyam eva | [TS, 6, 3, 7 4.3]
enaṃ karoti | [TS, 6, 3, 7 5.1]
ṛtvijo vṛṇīte chandāṃsy eva vṛṇīte sapta vṛṇīte sapta grāmyāḥ paśavaḥ saptāraṇyāḥ sapta chandāṃsy ubhayasyāvaruddhyai | [TS, 6, 3, 7 5.2]
ekādaśa prayājān yajati daśa vai paśoḥ prāṇā ātmaikādaśo yāvān eva paśus tam prayajati | [TS, 6, 3, 7 5.3]
vapāṃ ekaḥ pariśaya ātmaivātmānam pariśaye | [TS, 6, 3, 7 5.4]
vajro vai svadhitir vajro yūpaśakalo ghṛtaṃ khalu vai devā vajraṃ kṛtvā somam aghnan ghṛtenāktau paśuṃ trāyethām ity āha vajreṇaivainaṃ vaśe kṛtvā labhate | [TS, 6, 3, 7 5.5]
{TS, 6, 3, 8}
paryagnikaroti sarvahutam evainaṃ karoty askandāyāskannaṃ hi tad yaddhutasya skandati triḥ paryagnikaroti tryāvṛddhi yajño 'tho rakṣasām apahatyai | [TS, 6, 3, 8 1.1]
brahmavādino vadanti | [TS, 6, 3, 8 1.2]
anvārabhyaḥ paśū3r nānvārabhyā3 iti mṛtyave vā eṣa nīyate yat paśus tam yad anvārabheta pramāyuko yajamānaḥ syād atho khalv āhuḥ | [TS, 6, 3, 8 1.3]
suvargāya vā eṣa lokāya nīyate yat | [TS, 6, 3, 8 1.4]
paśur iti yan nānvārabheta suvargāllokād yajamāno hīyeta vapāśrapaṇībhyām anvārabhate tan nevānvārabdhaṃ nevānanvārabdham | [TS, 6, 3, 8 2.1]
upapreṣya hotar havyā devebhya ity āheṣitaṃ hi karma kriyate | [TS, 6, 3, 8 2.2]
revatīr yajñapatiṃ priyadhā viśatety āha yathāyajur evaitat | [TS, 6, 3, 8 2.3]
agninā purastād eti rakṣasām apahatyai | [TS, 6, 3, 8 2.4]
pṛthivyāḥ saṃpṛcaḥ pāhīti barhiḥ | [TS, 6, 3, 8 2.5]
upāsyaty askandāyāskannaṃ hi tad yad barhiṣi skandaty atho barhiṣadam evainaṃ karoti | [TS, 6, 3, 8 3.1]
parāṅ āvartate 'dhvaryuḥ paśoḥ saṃjñapyamānāt paśubhya eva tan nihnuta ātmano 'nāvraskāya | [TS, 6, 3, 8 3.2]
gacchati śriyam pra paśūn āpnoti ya evaṃ veda | [TS, 6, 3, 8 3.3]
paścāllokā vā eṣā prācy udānīyate yat patnī namas ta ātānety āhādityasya vai raśmayaḥ | [TS, 6, 3, 8 3.4]
ātānās tebhya eva namaskaroti | [TS, 6, 3, 8 4.1]
anarvā prehīty āha bhrātṛvyo vā arvā bhrātṛvyāpanuttyai | [TS, 6, 3, 8 4.2]
ghṛtasya kulyām anu saha prajayā saha rāyaspoṣeṇety āhāśiṣam evaitām āśāsta āpo devīḥ śuddhāyuva ity āha yathāyajur evaitat | [TS, 6, 3, 8 4.3]
{TS, 6, 3, 9}
paśor vā ālabdhasya prāṇāñchug ṛcchati | [TS, 6, 3, 9 1.1]
vāk ta ā pyāyatām prāṇas ta ā pyāyatām ity āha prāṇebhya evāsya śucaṃ śamayati | [TS, 6, 3, 9 1.2]
sā prāṇebhyo 'dhi pṛthivīṃ śuk praviśati | [TS, 6, 3, 9 1.3]
śam ahobhyām iti ninayaty ahorātrābhyām eva pṛthivyai śucaṃ śamayati | [TS, 6, 3, 9 1.4]
oṣadhe trāyasvainaṃ svadhite mainaṃ hiṃsīr ity āha vajro vai svadhitiḥ | [TS, 6, 3, 9 1.5]
śāntyai | [TS, 6, 3, 9 2.1]
pārśvata āchyati madhyato hi manuṣyā āchyanti tiraścīnam āchyaty anūcīnaṃ hi manuṣyā āchyanti vyāvṛttyai | [TS, 6, 3, 9 2.2]
rakṣasām bhāgo 'sīti sthavimato barhir aktvāpāsyaty asnaiva rakṣāṃsi niravadayate | [TS, 6, 3, 9 2.3]
idam ahaṃ rakṣo 'dhamaṃ tamo nayāmi yo 'smān dveṣṭi yaṃ ca vayaṃ dviṣma ity āha dvau vāva puruṣau yaṃ caiva | [TS, 6, 3, 9 2.4]
dveṣṭi yaś cainaṃ dveṣṭi tāv ubhāv adhamaṃ tamo nayati | [TS, 6, 3, 9 3.1]
iṣe tveti vapām utkhidatīcchata iva hy eṣa yo yajate | [TS, 6, 3, 9 3.2]
yad upatṛndyād rudro 'sya paśūn ghātukaḥ syād yan nopatṛndyād ayatā syād anyayopatṛṇatty anyayā na dhṛtyai | [TS, 6, 3, 9 3.3]
ghṛtena dyāvāpṛthivī prorṇvāthām ity āha dyāvāpṛthivī eva rasenānakti | [TS, 6, 3, 9 3.4]
achinnaḥ | [TS, 6, 3, 9 3.5]
rāyaḥ suvīra ity āha yathāyajur evaitat | [TS, 6, 3, 9 4.1]
krūram iva vā etat karoti yad vapām utkhidaty urv antarikṣam anv ihīty āha śāntyai | [TS, 6, 3, 9 4.2]
pra vā eṣo 'smāllokāccyavate yaḥ paśum mṛtyave nīyamānam anvārabhate vapāśrapaṇī punar anvārabhate 'sminn eva loke pratitiṣṭhati | [TS, 6, 3, 9 4.3]
agninā purastād eti rakṣasām apahatyā atho devatā eva havyena | [TS, 6, 3, 9 4.4]
anveti | [TS, 6, 3, 9 5.1]
nāntamam aṅgāram atihared yad antamam aṅgāram atihared devatā atimanyeta | [TS, 6, 3, 9 5.2]
vāyo vīhi stokānām ity āha tasmād vibhaktā stokā avapadyante | [TS, 6, 3, 9 5.3]
agraṃ vā etat paśūnāṃ yad vapāgram oṣadhīnām barhir agreṇaivāgraṃ samardhayaty atho oṣadhīṣv eva paśūn pratiṣṭhāpayati | [TS, 6, 3, 9 5.4]
svāhākṛtībhyaḥ preṣyety āha | [TS, 6, 3, 9 5.5]
yajñasya samiṣṭyai | [TS, 6, 3, 9 6.1]
prāṇāpānau vā etau paśūṇāṃ yat pṛṣadājyam ātmā vapā pṛṣadājyam abhighārya vapām abhighārayaty ātmann eva paśūnām prāṇāpānau dadhāti | [TS, 6, 3, 9 6.2]
svāhordhvanabhasam mārutaṃ gacchatam ity āhordhvanabhā ha sma vai māruto devānāṃ vapāśrapaṇī praharati tenaivaine praharati viṣūcī praharati tasmād viṣvañcau prāṇāpānau | [TS, 6, 3, 9 6.3]
{TS, 6, 3, 10}
paśum ālabhya puroḍāśaṃ nirvapati samedham evainam ālabhate | [TS, 6, 3, 10 1.1]
vapayā pracarya puroḍāśena pracaraty ūrg vai puroḍāśa ūrjam eva paśūnām madhyato dadhāty atho paśor eva chidram apidadhāti | [TS, 6, 3, 10 1.2]
pṛṣadājyasyopahatya triḥ pṛcchati | [TS, 6, 3, 10 1.3]
śṛtaṃ havī3ḥ śamitar iti triṣatyā hi devā yo 'śṛtaṃ śṛtam āha sa enasā | [TS, 6, 3, 10 1.4]
prāṇāpānau vā etau paśūnām | [TS, 6, 3, 10 1.5]
yat pṛṣadājyam paśoḥ khalu vā ālabdhasya hṛdayam ātmābhisameti yat pṛṣadājyena hṛdayam abhighārayaty ātmann eva paśūnām prāṇāpānau dadhāti | [TS, 6, 3, 10 2.1]
paśunā vai devāḥ suvargaṃ lokam āyan te 'manyanta | [TS, 6, 3, 10 2.2]
manuṣyā no 'nvābhaviṣyantīti tasya śiraś chittvā medham prākṣārayant sa prakṣo 'bhavat tat prakṣasya prakṣatvaṃ yat plakṣaśākhottarabarhir bhavati samedhasyaiva | [TS, 6, 3, 10 2.3]
paśor avadyati | [TS, 6, 3, 10 3.1]
paśuṃ vai hriyamāṇaṃ rakṣāṃsy anusacante 'ntarā yūpaṃ cāhavanīyaṃ ca harati rakṣasām apahatyai | [TS, 6, 3, 10 3.2]
paśor vā ālabdhasya mano 'pakrāmati | [TS, 6, 3, 10 3.3]
manotāyai haviṣo 'vadīyamānasyānubrūhīty āha mana evāsyāvarunddhe | [TS, 6, 3, 10 3.4]
ekādaśāvadānāny avadyati daśa vai paśoḥ prāṇā ātmaikādaśo yāvān eva paśus tasyāva | [TS, 6, 3, 10 3.5]
dyati | [TS, 6, 3, 10 4.1]
hṛdayasyāgre 'vadyaty atha jihvāyā atha vakṣaso yad vai hṛdayenābhigacchati taj jihvayā vadati yaj jihvayā vadati tad uraso 'dhi nirvadati | [TS, 6, 3, 10 4.2]
etad vai paśor yathāpūrvaṃ yasyaivam avadāya yathākāmam uttareṣām avadyati yathāpūrvam evāsya paśor avattam bhavati | [TS, 6, 3, 10 4.3]
madhyato gudasyāvadyati madhyato hi prāṇa uttamasyāvadyati | [TS, 6, 3, 10 4.4]
uttamo hi prāṇo yadītaraṃ yadītaram ubhayam evājāmi | [TS, 6, 3, 10 5.1]
jāyamāno vai brāhmaṇas tribhir ṛṇavā jāyate brahmacaryeṇarṣibhyo yajñena devebhyaḥ prajayā pitṛbhya eṣa vā anṛṇo yaḥ putrī yajvā brahmacārivāsī tad avadānair evāvadayate tad avadānānām avadānatvam | [TS, 6, 3, 10 5.2]
devāsurāḥ saṃyattā āsan te devā agnim abruvan | [TS, 6, 3, 10 5.3]
tvayā vīreṇāsurān abhibhavāmeti | [TS, 6, 3, 10 5.4]
so 'bravīt | [TS, 6, 3, 10 6.1]
varaṃ vṛṇai paśor uddhāram uddharā iti sa etam uddhāram udaharata doḥ pūrvārdhasya gudam madhyataḥ śroṇiṃ jaghanārdhasya tato devā abhavan parāsurā yat tryaṅgāṇāṃ samavadyati bhrātṛvyābhibhūtyai bhavaty ātmanā parāsya bhrātṛvyo bhavati | [TS, 6, 3, 10 6.2]
akṣṇayāvadyati tasmād akṣṇayā paśavo 'ṅgāni praharanti pratiṣṭhityai | [TS, 6, 3, 10 6.3]
{TS, 6, 3, 11}
medasā srucau prorṇoti medorūpā vai paśavo rūpam eva paśuṣu dadhāti | [TS, 6, 3, 11 1.1]
yūṣann avadhāya prorṇoti raso vā eṣa paśūnāṃ yad yū rasam eva paśuṣu dadhāti | [TS, 6, 3, 11 1.2]
pārśvena vasāhomam prayauti madhyaṃ vā etat paśūnāṃ yat pārśvaṃ rasa eṣa paśūnāṃ yad vasā yat pārśvena vasāhomam prayauti madhyata eva paśūnāṃ rasaṃ dadhāti | [TS, 6, 3, 11 1.3]
ghnanti | [TS, 6, 3, 11 1.4]
vā etat paśuṃ yat saṃjñapayanty aindraḥ khalu vai devatayā prāṇa aindro 'pāna aindraḥ prāṇo aṅge aṅge nidedhyad ity āha prāṇāpānāv eva paśuṣu dadhāti | [TS, 6, 3, 11 2.1]
deva tvaṣṭar bhūri te saṃ sam etv ity āha tvāṣṭrā hi devatayā paśavaḥ | [TS, 6, 3, 11 2.2]
viṣurūpā yat salakṣmāṇo bhavathety āha viṣurūpā hy ete santaḥ salakṣmāṇa etarhi bhavanti | [TS, 6, 3, 11 2.3]
devatrā yantam | [TS, 6, 3, 11 2.4]
avase sakhāyo 'nu tvā mātā pitaro madantv ity āhānumatam evainam mātrā pitrā suvargaṃ lokaṃ gamayati | [TS, 6, 3, 11 3.1]
ardharce vasāhomaṃ juhoty asau vā ardharca iyam ardharca ime eva rasenānakti diśo juhoti diśa eva rasenānakty atho digbhya evorjaṃ rasam avarunddhe | [TS, 6, 3, 11 3.2]
prāṇāpānau vā etau paśūnāṃ yat pṛṣadājyaṃ vānaspatyāḥ khalu | [TS, 6, 3, 11 3.3]
vai devatayā paśavo yat pṛṣadājyasyopahatyāha | [TS, 6, 3, 11 4.1]
vanaspataye 'nubrūhi vanaspataye preṣyeti prāṇāpānāv eva paśuṣu dadhāti | [TS, 6, 3, 11 4.2]
anyasyānyasya samavattaṃ samavadyati tasmān nānārūpāḥ paśavaḥ | [TS, 6, 3, 11 4.3]
yūṣṇopasiñcati raso vā eṣa paśūnāṃ yad yū rasam eva paśuṣu dadhāti | [TS, 6, 3, 11 4.4]
iḍām upahvayate paśavo vā iḍā paśūn evopahvayate catur upahvayate | [TS, 6, 3, 11 4.5]
catuṣpādo hi paśavaḥ | [TS, 6, 3, 11 5.1]
yaṃ kāmayeta | [TS, 6, 3, 11 5.2]
apaśuḥ syād ity amedaskaṃ tasmā ādadhyān medorūpā vai paśavo rūpeṇaivainam paśubhyo nirbhajaty apaśur eva bhavati | [TS, 6, 3, 11 5.3]
yaṃ kāmayeta | [TS, 6, 3, 11 5.4]
paśumānt syād iti medasvat tasmā ādadhyān medorūpā vai paśavo rūpeṇaivāsmai paśūn avarunddhe paśumān eva bhavati | [TS, 6, 3, 11 5.5]
prajāpatir yajñam asṛjata sa ājyam | [TS, 6, 3, 11 5.6]
purastād asṛjata paśum madhyataḥ pṛṣadājyam paścāt tasmād ājyena prayājā ijyante paśunā madhyataḥ pṛṣadājyenānūyājās tasmād etan miśram iva paścātsṛṣṭaṃ hi | [TS, 6, 3, 11 6.1]
ekādaśānūyājān yajati daśa vai paśoḥ prāṇā ātmaikādaśo yāvān eva paśus tam anuyajati | [TS, 6, 3, 11 6.2]
ghnanti vā etat paśuṃ yat saṃjñapayanti prāṇāpānau khalu vā etau paśūnāṃ yat pṛṣadājyaṃ yat pṛṣadājyenānūyājān yajati prāṇāpānāv eva paśuṣu dadhāti | [TS, 6, 3, 11 6.3]
{TS, 6, 4, 1}
yajñena vai prajāpatiḥ prajā asṛjata | [TS, 6, 4, 1 1]
tā upayaḍbhir evāsṛjata | [TS, 6, 4, 1 2]
yad upayaja upayajati prajā eva tad yajamānaḥ sṛjate | [TS, 6, 4, 1 3]
jaghanārdhād avadyati | [TS, 6, 4, 1 4]
jaghanārdhāddhi prajāḥ prajāyante | [TS, 6, 4, 1 5]
sthavimato 'vadyati | [TS, 6, 4, 1 6]
sthavimato hi prajāḥ prajāyante | [TS, 6, 4, 1 7]
asambhindann avadyati prāṇānām asambhedāya | [TS, 6, 4, 1 8]
na paryāvartayati | [TS, 6, 4, 1 9]
yat paryāvartayed udāvartaḥ prajā grāhukaḥ syāt | [TS, 6, 4, 1 10]
samudraṃ gaccha svāhety āha | [TS, 6, 4, 1 11]
reta eva tad dadhāti | [TS, 6, 4, 1 12]
antarikṣaṃ gaccha svāhety āha | [TS, 6, 4, 1 13]
antarikṣeṇaivāsmai prajāḥ prajanayati | [TS, 6, 4, 1 14]
antarikṣaṃ hy anu prajāḥ prajāyante | [TS, 6, 4, 1 15]
devaṃ savitāraṃ gaccha svāhety āha | [TS, 6, 4, 1 16]
savitṛprasūta evāsmai prajāḥ prajanayati | [TS, 6, 4, 1 17]
ahorātre gaccha svāhety āha | [TS, 6, 4, 1 18]
ahorātrābhyām evāsmai prajāḥ prajanayati | [TS, 6, 4, 1 19]
ahorātre hy anu prajāḥ prajāyante | [TS, 6, 4, 1 20]
mitrāvaruṇau gaccha svāhety āha | [TS, 6, 4, 1 21]
prajāsv eva prajātāsu prāṇāpānau dadhāti | [TS, 6, 4, 1 22]
somaṃ gaccha svāhety āha | [TS, 6, 4, 1 23]
saumyā hi devatayā prajāḥ | [TS, 6, 4, 1 24]
yajñaṃ gaccha svāhety āha | [TS, 6, 4, 1 25]
prajā eva yajñiyāḥ karoti | [TS, 6, 4, 1 26]
chandāṃsi gaccha svāhety āha | [TS, 6, 4, 1 27]
paśavo vai chandāṃsi | [TS, 6, 4, 1 28]
paśūn evāvarunddhe | [TS, 6, 4, 1 29]
dyāvāpṛthivī gaccha svāhety āha | [TS, 6, 4, 1 30]
prajā eva prajātā dyāvāpṛthivībhyām ubhayataḥ parigṛhṇāti | [TS, 6, 4, 1 31]
nabho divyaṃ gaccha svāhety āha | [TS, 6, 4, 1 32]
prajābhya eva prajātābhyo vṛṣṭiṃ niyacchati | [TS, 6, 4, 1 33]
agniṃ vaiśvānaraṃ gaccha svāhety āha | [TS, 6, 4, 1 34]
prajā eva prajātā asyām pratiṣṭhāpayati | [TS, 6, 4, 1 35]
prāṇānāṃ vā eṣo 'vadyati yo 'vadyati gudasya | [TS, 6, 4, 1 36]
mano me hārdi yacchety āha | [TS, 6, 4, 1 37]
prāṇān eva yathāsthānam upahvayate | [TS, 6, 4, 1 38]
paśor vā ālabdhasya hṛdayaṃ śug ṛcchati | [TS, 6, 4, 1 39]
sā hṛdayaśūlam abhisameti | [TS, 6, 4, 1 40]
yat pṛthivyāṃ hṛdayaśūlam udvāsayet pṛthivīṃ śucārpayet | [TS, 6, 4, 1 41]
yad apsv apaḥ śucārpayet | [TS, 6, 4, 1 42]
śuṣkasya cārdrasya ca saṃdhāv udvāsayaty ubhayasya śāntyai | [TS, 6, 4, 1 43]
yaṃ dviṣyāt taṃ dhyāyet | [TS, 6, 4, 1 44]
śucaivainam arpayati | [TS, 6, 4, 1 45]
{TS, 6, 4, 2}
devā vai yajñam āgnīdhre vyabhajanta | [TS, 6, 4, 2 1]
tato yad atyaśiṣyata tad abruvan vasatu nu na idam iti | [TS, 6, 4, 2 2]
tad vasatīvarīṇāṃ vasatīvaritvam | [TS, 6, 4, 2 3]
tasmin prātar na samaśaknuvan | [TS, 6, 4, 2 4]
tad apsu prāveśayan | [TS, 6, 4, 2 5]
tā vasatīvarīr abhavan | [TS, 6, 4, 2 6]
vasatīvarīr gṛhṇāti | [TS, 6, 4, 2 7]
yajño vai vasatīvarīḥ | [TS, 6, 4, 2 8]
yajñam evārabhya gṛhītvopavasati | [TS, 6, 4, 2 9]
yasyāgṛhītā abhi nimroced anārabdho 'sya yajñaḥ syād yajñaṃ vicchindyāt | [TS, 6, 4, 2 10]
jyotiṣyā vā gṛhṇīyāddhiraṇyaṃ vāvadhāya | [TS, 6, 4, 2 11]
saśukrāṇām eva gṛhṇāti | [TS, 6, 4, 2 12]
yo vā brāhmaṇo bahuyājī tasya kumbhyānāṃ gṛhṇīyāt | [TS, 6, 4, 2 13]
sa hi gṛhītavasatīvarīkaḥ | [TS, 6, 4, 2 14]
vasatīvarīr gṛhṇāti | [TS, 6, 4, 2 15]
paśavo vai vasatīvarīḥ | [TS, 6, 4, 2 16]
paśūn evārabhya gṛhītvopavasati | [TS, 6, 4, 2 17]
yad anvīpaṃ tiṣṭhan gṛhṇīyān nirmārgukā asmāt paśavaḥ syuḥ | [TS, 6, 4, 2 18]
pratīpaṃ tiṣṭhan gṛhṇāti | [TS, 6, 4, 2 19]
pratirudhyaivāsmai paśūn gṛhṇāti | [TS, 6, 4, 2 20]
indro vṛtram ahan | [TS, 6, 4, 2 21]
so 'po 'bhyamriyata | [TS, 6, 4, 2 22]
tāsāṃ yan medhyaṃ yajñiyaṃ sadevam āsīt tad atyamucyata | [TS, 6, 4, 2 23]
tā vahantīr abhavan | [TS, 6, 4, 2 24]
vahantīnāṃ gṛhṇāti | [TS, 6, 4, 2 25]
yā eva medhyā yajñiyāḥ sadevā āpas tāsām eva gṛhṇāti | [TS, 6, 4, 2 26]
nāntamā vahantīr atīyāt | [TS, 6, 4, 2 27]
yad antamā vahantīr atīyād yajñam atimanyeta | [TS, 6, 4, 2 28]
na sthāvarāṇāṃ gṛhṇīyāt | [TS, 6, 4, 2 29]
varuṇagṛhītā vai sthāvarāḥ | [TS, 6, 4, 2 30]
yat sthāvarāṇāṃ gṛhṇīyād varuṇenāsya yajñaṃ grāhayet | [TS, 6, 4, 2 31]
yad vai divā bhavaty apo rātriḥ praviśati | [TS, 6, 4, 2 32]
tasmāt tāmrā āpo divā dadṛśre | [TS, 6, 4, 2 33]
yan naktam bhavaty apo 'haḥ praviśati | [TS, 6, 4, 2 34]
tasmāc candrā āpo naktaṃ dadṛśre | [TS, 6, 4, 2 35]
chāyāyai cātapataś ca saṃdhau gṛhṇāti | [TS, 6, 4, 2 36]
ahorātrayor evāsmai varṇaṃ gṛhṇāti | [TS, 6, 4, 2 37]
haviṣmatīr imā āpa ity āha | [TS, 6, 4, 2 38]
haviṣkṛtānām eva gṛhṇāti | [TS, 6, 4, 2 39]
haviṣmāṃ astu sūrya ity āha | [TS, 6, 4, 2 40]
saśukrāṇām eva gṛhṇāti | [TS, 6, 4, 2 41]
anuṣṭubhā gṛhṇāti | [TS, 6, 4, 2 42]
vāg vā anuṣṭuk | [TS, 6, 4, 2 43]
vācaivaināḥ sarvayā gṛhṇāti | [TS, 6, 4, 2 44]
catuṣpadayarcā gṛhṇāti | [TS, 6, 4, 2 45]
triḥ sādayati | [TS, 6, 4, 2 46]
sapta sampadyante | [TS, 6, 4, 2 47]
saptapadā śakvarī | [TS, 6, 4, 2 48]
paśavaḥ śakvarī | [TS, 6, 4, 2 49]
paśūn evāvarunddhe | [TS, 6, 4, 2 50]
asmai vai lokāya gārhapatya ādhīyate 'muṣmā āhavanīyaḥ | [TS, 6, 4, 2 51]
yad gārhapatya upasādayed asmiṃ loke paśumānt syāt | [TS, 6, 4, 2 52]
yad āhavanīye 'muṣmiṃ loke paśumānt syāt | [TS, 6, 4, 2 53]
ubhayor upasādayati | [TS, 6, 4, 2 54]
ubhayor evainaṃ lokayoḥ paśumantaṃ karoti | [TS, 6, 4, 2 55]
sarvataḥ pariharati rakṣasām apahatyai | [TS, 6, 4, 2 56]
indrāgniyor bhāgadheyī sthety āha | [TS, 6, 4, 2 57]
yathāyajur evaitat | [TS, 6, 4, 2 58]
āgnīdhra upavāsayati | [TS, 6, 4, 2 59]
etad vai yajñasyāparājitaṃ yad āgnīdhram | [TS, 6, 4, 2 60]
yad eva yajñasyāparājitaṃ tad evainā upavāsayati | [TS, 6, 4, 2 61]
yataḥ khalu vai yajñasya vitatasya na kriyate tad anu yajñaṃ rakṣāṃsy avacaranti | [TS, 6, 4, 2 62]
yad vahantīnāṃ gṛhṇāti kriyamāṇām eva tad yajñasya śaye rakṣasām ananvavacārāya | [TS, 6, 4, 2 63]
na hy etā īlayanti | [TS, 6, 4, 2 64]
ā tṛtīyasavanāt pariśere yajñasya saṃtatyai | [TS, 6, 4, 2 65]
{TS, 6, 4, 3}
brahmavādino vadanti sa tvā adhvaryuḥ syād yaḥ somam upāvaharant sarvābhyo devatābhya upāvahared iti | [TS, 6, 4, 3 1]
hṛde tvety āha | [TS, 6, 4, 3 2]
manuṣyebhya evaitena karoti | [TS, 6, 4, 3 3]
manase tvety āha | [TS, 6, 4, 3 4]
pitṛbhya evaitena karoti | [TS, 6, 4, 3 5]
dive tvā sūryāya tvety āha | [TS, 6, 4, 3 6]
devebhya evaitena karoti | [TS, 6, 4, 3 7]
etāvatīr vai devatāḥ | [TS, 6, 4, 3 8]
tābhya evainaṃ sarvābhya upāvaharati | [TS, 6, 4, 3 9]
purā vācaḥ pravaditoḥ prātaranuvākam upākaroti | [TS, 6, 4, 3 10]
yāvaty eva vāk tām avarunddhe | [TS, 6, 4, 3 11]
apo 'gre 'bhivyāharati | [TS, 6, 4, 3 12]
yajño vā āpaḥ | [TS, 6, 4, 3 13]
yajñam evābhi vācaṃ visṛjati | [TS, 6, 4, 3 14]
sarvāṇi chandāṃsy anvāha | [TS, 6, 4, 3 15]
paśavo vai chandāṃsi | [TS, 6, 4, 3 16]
paśūn evāvarunddhe | [TS, 6, 4, 3 17]
gāyatriyā tejaskāmasya paridadhyāt triṣṭubhendriyakāmasya jagatyā paśukāmasyānuṣṭubhā pratiṣṭhākāmasya paṅktyā yajñakāmasya virājānnakāmasya | [TS, 6, 4, 3 18]
śṛṇotv agniḥ samidhā havam ma ity āha | [TS, 6, 4, 3 19]
savitṛprasūta eva devatābhyo nivedyāpo 'cchaiti | [TS, 6, 4, 3 20]
apa iṣya hotar ity āha | [TS, 6, 4, 3 21]
iṣitaṃ hi karma kriyate | [TS, 6, 4, 3 22]
maitrāvaruṇasya camasādhvaryav ādravety āha | [TS, 6, 4, 3 23]
maitrāvaruṇau vā apāṃ netārau | [TS, 6, 4, 3 24]
tābhyām evainā acchaiti | [TS, 6, 4, 3 25]
devīr āpo apāṃ napād ity āha | [TS, 6, 4, 3 26]
āhutyaivainā niṣkrīya gṛhṇāti | [TS, 6, 4, 3 27]
atho haviṣkṛtānām evābhighṛtānāṃ gṛhṇāti | [TS, 6, 4, 3 28]
kārṣir asīty āha | [TS, 6, 4, 3 29]
śamalam evāsām apaplāvayati | [TS, 6, 4, 3 30]
samudrasya vo 'kṣityā unnaya ity āha | [TS, 6, 4, 3 31]
tasmād adyamānāḥ pīyamānā āpo na kṣīyante | [TS, 6, 4, 3 32]
yonir vai yajñasya cātvālam | [TS, 6, 4, 3 33]
yajño vasatīvarīḥ | [TS, 6, 4, 3 34]
hotṛcamasaṃ ca maitrāvaruṇacamasaṃ ca saṃsparśya vasatīvarīr vyānayati | [TS, 6, 4, 3 35]
yajñasya sayonitvāya | [TS, 6, 4, 3 36]
atho svād evainā yoneḥ prajanayati | [TS, 6, 4, 3 37]
adhvaryo 'ver apā3 ity āha | [TS, 6, 4, 3 38]
utem anaṃnamur utemāḥ paśyeti vāvaitad āha | [TS, 6, 4, 3 39]
yady agniṣṭomo juhoti | [TS, 6, 4, 3 40]
yady ukthyaḥ paridhau nimārṣṭi | [TS, 6, 4, 3 41]
yady atirātro yajur vadan prapadyate yajñakratūnāṃ vyāvṛttyai | [TS, 6, 4, 3 42]
{TS, 6, 4, 4}
devasya tvā savituḥ prasava iti grāvāṇam ādatte prasūtyai | [TS, 6, 4, 4 1]
aśvinor bāhubhyām ity āha | [TS, 6, 4, 4 2]
aśvinau hi devānām adhvaryū āstām | [TS, 6, 4, 4 3]
pūṣṇo hastābhyām ity āha yatyai | [TS, 6, 4, 4 4]
paśavo vai somaḥ | [TS, 6, 4, 4 5]
vyāna upāṃśusavanaḥ | [TS, 6, 4, 4 6]
yad upāṃśusavanam abhimimīte vyānam eva paśuṣu dadhāti | [TS, 6, 4, 4 7]
indrāya tvendrāya tveti mimīte | [TS, 6, 4, 4 8]
indrāya hi soma āhriyate | [TS, 6, 4, 4 9]
pañca kṛtvo yajuṣā mimīte | [TS, 6, 4, 4 10]
pañcākṣarā paṅktiḥ | [TS, 6, 4, 4 11]
pāṅkto yajñaḥ | [TS, 6, 4, 4 12]
yajñam evāvarunddhe | [TS, 6, 4, 4 13]
pañca kṛtvas tūṣṇīm | [TS, 6, 4, 4 14]
daśa sampadyante | [TS, 6, 4, 4 15]
daśākṣarā virāṭ | [TS, 6, 4, 4 16]
annaṃ virāṭ | [TS, 6, 4, 4 17]
virājaivānnādyam avarunddhe | [TS, 6, 4, 4 18]
śvātrā stha vṛtratura ity āha | [TS, 6, 4, 4 19]
eṣa vā apāṃ somapīthaḥ | [TS, 6, 4, 4 20]
ya evaṃ veda nāpsv ārtim ārcchati | [TS, 6, 4, 4 21]
yat te soma divi jyotir ity āha | [TS, 6, 4, 4 22]
ebhya evainaṃ lokebhyaḥ saṃbharati | [TS, 6, 4, 4 23]
somo vai rājā diśo 'bhyadhyāyat | [TS, 6, 4, 4 24]
sa diśo 'nuprāviśat | [TS, 6, 4, 4 25]
prāg apāg udag adharāg ity āha | [TS, 6, 4, 4 26]
digbhya evainaṃ saṃbharati | [TS, 6, 4, 4 27]
atho diśa evāsmā avarunddhe | [TS, 6, 4, 4 28]
amba niṣvarety āha | [TS, 6, 4, 4 29]
kāmukā enaṃ striyo bhavanti ya evaṃ veda | [TS, 6, 4, 4 30]
yat te somādābhyaṃ nāma jāgṛvīty āha | [TS, 6, 4, 4 31]
eṣa vai somasya somapīthaḥ | [TS, 6, 4, 4 32]
ya evaṃ veda na saumyām ārtim ārcchati | [TS, 6, 4, 4 33]
ghnanti vā etat somaṃ yad abhiṣuṇvanti | [TS, 6, 4, 4 34]
aṃśūn apagṛhṇāti | [TS, 6, 4, 4 35]
trāyata evainam | [TS, 6, 4, 4 36]
prāṇā vā aṃśavaḥ | [TS, 6, 4, 4 37]
paśavaḥ somaḥ | [TS, 6, 4, 4 38]
aṃśūn punar apisṛjati | [TS, 6, 4, 4 39]
prāṇān eva paśuṣu dadhāti | [TS, 6, 4, 4 40]
dvau dvāv apisṛjati | [TS, 6, 4, 4 41]
tasmād dvau dvau prāṇāḥ | [TS, 6, 4, 4 42]
{TS, 6, 4, 5}
prāṇo vā eṣa yad upāṃśuḥ | [TS, 6, 4, 5 1]
yad upāṃśvagrā grahā gṛhyante prāṇam evānu prayanti | [TS, 6, 4, 5 2]
aruṇo ha smāhaupaveśiḥ | [TS, 6, 4, 5 3]
prātaḥsavana evāhaṃ yajñaṃ saṃsthāpayāmi | [TS, 6, 4, 5 4]
tena tataḥ saṃsthitena carāmīti | [TS, 6, 4, 5 5]
aṣṭau kṛtvo 'gre 'bhiṣuṇoti | [TS, 6, 4, 5 6]
aṣṭākṣarā gāyatrī | [TS, 6, 4, 5 7]
gāyatram prātaḥsavanam | [TS, 6, 4, 5 8]
prātaḥsavanam eva tenāpnoti | [TS, 6, 4, 5 9]
ekādaśa kṛtvo dvitīyam | [TS, 6, 4, 5 10]
ekādaśākṣarā triṣṭup | [TS, 6, 4, 5 11]
traiṣṭubham mādhyaṃdinaṃ savanam | [TS, 6, 4, 5 12]
mādhyaṃdinam eva savanaṃ tenāpnoti | [TS, 6, 4, 5 13]
dvādaśa kṛtvas tṛtīyam | [TS, 6, 4, 5 14]
dvādaśākṣarā jagatī | [TS, 6, 4, 5 15]
jāgataṃ tṛtīyasavanam | [TS, 6, 4, 5 16]
tṛtīyasavanam eva tenāpnoti | [TS, 6, 4, 5 17]
etāṃ ha vāva sa yajñasya saṃsthitim uvācāskandāya | [TS, 6, 4, 5 18]
askannaṃ hi tad yad yajñasya saṃsthitasya skandati | [TS, 6, 4, 5 19]
atho khalv āhur gāyatrī vāva prātaḥsavane nātivāda iti | [TS, 6, 4, 5 20]
anativāduka enam bhrātṛvyo bhavati ya evaṃ veda | [TS, 6, 4, 5 21]
tasmād aṣṭāvaṣṭau kṛtvo 'bhiṣutyam | [TS, 6, 4, 5 22]
brahmavādino vadanti | [TS, 6, 4, 5 23]
pavitravanto 'nye grahā gṛhyante | [TS, 6, 4, 5 24]
kimpavitra upāṃśur iti | [TS, 6, 4, 5 25]
vākpavitra iti brūyāt | [TS, 6, 4, 5 26]
vācaspataye pavasva vājinn ity āha | [TS, 6, 4, 5 27]
vācaivainam pavayati | [TS, 6, 4, 5 28]
vṛṣṇo aṃśubhyām ity āha | [TS, 6, 4, 5 29]
vṛṣṇo hy etāv aṃśū yau somasya | [TS, 6, 4, 5 30]
gabhastipūta ity āha | [TS, 6, 4, 5 31]
gabhastinā hy enam pavayati | [TS, 6, 4, 5 32]
devo devānām pavitram asīty āha | [TS, 6, 4, 5 33]
devo hy eṣo devānām pavitram | [TS, 6, 4, 5 34]
yeṣām bhāgo 'si tebhyas tvety āha | [TS, 6, 4, 5 35]
yeṣāṃ hy eṣa bhāgas tebhya enaṃ gṛhṇāti | [TS, 6, 4, 5 36]
svāṃkṛto 'sīty āha | [TS, 6, 4, 5 37]
prāṇam eva svam akṛta | [TS, 6, 4, 5 38]
madhumatīr na iṣas kṛdhīty āha | [TS, 6, 4, 5 39]
sarvam evāsmā idaṃ svadayati | [TS, 6, 4, 5 40]
viśvebhyas tvendriyebhyo divyebhyaḥ pārthivebhya ity āha | [TS, 6, 4, 5 41]
ubhayeṣv eva devamanuṣyeṣu prāṇān dadhāti | [TS, 6, 4, 5 42]
manas tvāṣṭv ity āha | [TS, 6, 4, 5 43]
mana evāśnute | [TS, 6, 4, 5 44]
urv antarikṣam anvihīty āha | [TS, 6, 4, 5 45]
antarikṣadevatyo hi prāṇaḥ | [TS, 6, 4, 5 46]
svāhā tvā subhavaḥ sūryāyety āha | [TS, 6, 4, 5 47]
prāṇā vai svabhavaso devāḥ | [TS, 6, 4, 5 48]
teṣv eva parokṣaṃ juhoti | [TS, 6, 4, 5 49]
devebhyas tvā marīcipebhya ity āha | [TS, 6, 4, 5 50]
ādityasya vai raśmayo devā marīcipāḥ | [TS, 6, 4, 5 51]
teṣāṃ tad bhāgadheyam | [TS, 6, 4, 5 52]
tān eva tena prīṇāti | [TS, 6, 4, 5 53]
yadi kāmayeta varṣukaḥ parjanyaḥ syād iti nīcā hastena nimṛjyāt | [TS, 6, 4, 5 54]
vṛṣṭim eva niyacchati | [TS, 6, 4, 5 55]
yadi kāmayetāvarṣukaḥ syād ity uttānena nimṛjyāt | [TS, 6, 4, 5 56]
vṛṣṭim evodyacchati | [TS, 6, 4, 5 57]
yady abhicared amuṃ jahy atha tvā hoṣyāmīti brūyāt | [TS, 6, 4, 5 58]
āhutim evainam prepsan hanti | [TS, 6, 4, 5 59]
yadi dūre syād ā tamitos tiṣṭhet | [TS, 6, 4, 5 60]
prāṇam evāsyānugatya hanti | [TS, 6, 4, 5 61]
yady abhicared amuṣya tvā prāṇe sādayāmīti sādayet | [TS, 6, 4, 5 62]
asanno vai prāṇaḥ | [TS, 6, 4, 5 63]
prāṇam evāsya sādayati | [TS, 6, 4, 5 64]
ṣaḍbhir aṃśubhiḥ pavayati | [TS, 6, 4, 5 65]
ṣaḍ vā ṛtavaḥ | [TS, 6, 4, 5 66]
ṛtubhir evainam pavayati | [TS, 6, 4, 5 67]
triḥ pavayati | [TS, 6, 4, 5 68]
traya ime lokāḥ | [TS, 6, 4, 5 69]
ebhir evainaṃ lokaiḥ pavayati | [TS, 6, 4, 5 70]
brahmavādino vadanti kasmāt satyāt trayaḥ paśūnāṃ hastādānā iti | [TS, 6, 4, 5 71]
yat trir upāṃśuṃ hastena vigṛhṇāti tasmāt trayaḥ paśūnāṃ hastādānāḥ puruṣo hastī markaṭaḥ | [TS, 6, 4, 5 72]
{TS, 6, 4, 6}
devā vai yad yajñe 'kurvata tad asurā akurvata | [TS, 6, 4, 6 1]
te devā upāṃśau yajñaṃ saṃsthāpyam apaśyan | [TS, 6, 4, 6 2]
tam upāṃśau samasthāpayan | [TS, 6, 4, 6 3]
te 'surā vajram udyatya devān abhyāyanta | [TS, 6, 4, 6 4]
te devā bibhyata indram upādhāvan | [TS, 6, 4, 6 5]
tān indro 'ntaryāmeṇāntaradhatta | [TS, 6, 4, 6 6]
tad antaryāmasyāntaryāmatvam | [TS, 6, 4, 6 7]
yad antaryāmo gṛhyate bhrātṛvyān eva tad yajamāno 'ntardhatte | [TS, 6, 4, 6 8]
antas te dadhāmi dyāvāpṛthivī antar urv antarikṣam ity āha | [TS, 6, 4, 6 9]
ebhir eva lokair yajamāno bhrātṛvyān antardhatte | [TS, 6, 4, 6 10]
te devā amanyantendro vā idam abhūd yad vayaṃ sma iti | [TS, 6, 4, 6 11]
te 'bruvan maghavann anu na ābhajeti | [TS, 6, 4, 6 12]
sajoṣā devair avaraiḥ paraiś cety abravīt | [TS, 6, 4, 6 13]
ye caiva devāḥ pare ye cāvare tān ubhayān anvābhajat | [TS, 6, 4, 6 14]
sajoṣā devair avaraiḥ paraiś cety āha | [TS, 6, 4, 6 15]
ye caiva devāḥ pare ye cāvare tān ubhayān anvābhajati | [TS, 6, 4, 6 16]
antaryāme maghavan mādayasvety āha | [TS, 6, 4, 6 17]
yajñād eva yajamānaṃ nāntareti | [TS, 6, 4, 6 18]
upayāmagṛhīto 'sīty āhāpānasya dhṛtyai | [TS, 6, 4, 6 19]
yad ubhāv apavitrau gṛhyeyātām prāṇam apāno 'nunyṛcchet pramāyukaḥ syāt | [TS, 6, 4, 6 20]
pavitravān antaryāmo gṛhyate prāṇāpānayor vidhṛtyai | [TS, 6, 4, 6 21]
prāṇāpānau vā etau yad upāṃśvantaryāmau | [TS, 6, 4, 6 22]
vyāna upāṃśusavanaḥ | [TS, 6, 4, 6 23]
yaṃ kāmayeta pramāyukaḥ syād ity asaṃspṛṣṭau tasya sādayet | [TS, 6, 4, 6 24]
vyānenaivāsya prāṇāpānau vicchinatti | [TS, 6, 4, 6 25]
tājak pramīyate | [TS, 6, 4, 6 26]
yaṃ kāmayeta sarvam āyur iyād iti saṃspṛṣṭau tasya sādayet | [TS, 6, 4, 6 27]
vyānenaivāsya prāṇāpānau saṃtanoti | [TS, 6, 4, 6 28]
sarvam āyur eti | [TS, 6, 4, 6 29]
{TS, 6, 4, 7}
vāg vā eṣā yad aindravāyavaḥ | [TS, 6, 4, 7 1]
yad aindravāyavāgrā grahā gṛhyante vācam evānu prayanti | [TS, 6, 4, 7 2]
vāyuṃ devā abruvan somaṃ rājānaṃ hanāmeti | [TS, 6, 4, 7 3]
so 'bravīt | [TS, 6, 4, 7 4]
varaṃ vṛṇai | [TS, 6, 4, 7 5]
madagrā eva vo grahā gṛhyāntā iti | [TS, 6, 4, 7 6]
tasmād aindravāyavāgrā grahā gṛhyante | [TS, 6, 4, 7 7]
tam aghnan | [TS, 6, 4, 7 8]
so 'pūyat | [TS, 6, 4, 7 9]
taṃ devā nopādhṛṣṇuvan | [TS, 6, 4, 7 10]
te vāyum abruvann imaṃ naḥ svadayeti | [TS, 6, 4, 7 11]
so 'bravīt | [TS, 6, 4, 7 12]
varaṃ vṛṇai | [TS, 6, 4, 7 13]
maddevatyāny eva vaḥ pātrāṇy ucyāntā iti | [TS, 6, 4, 7 14]
tasmān nānādevatyāni santi vāyavyāny ucyante | [TS, 6, 4, 7 15]
tam ebhyo vāyur evāsvadayat | [TS, 6, 4, 7 16]
tasmād yat pūyati tat pravāte viṣajanti | [TS, 6, 4, 7 17]
vāyur hi tasya pavayitā svadayitā | [TS, 6, 4, 7 18]
tasya vigrahaṇaṃ nāvindan | [TS, 6, 4, 7 19]
sāditir abravīt | [TS, 6, 4, 7 20]
varaṃ vṛṇai | [TS, 6, 4, 7 21]
atha mayā vigṛhṇīdhvam | [TS, 6, 4, 7 22]
maddevatyā eva vaḥ somāḥ sannā asann iti | [TS, 6, 4, 7 23]
upayāmagṛhīto 'sīty āha | [TS, 6, 4, 7 24]
aditidevatyās tena | [TS, 6, 4, 7 25]
yāni hi dārumayāṇi pātrāṇy asyai tāni yoneḥ sambhūtāni | [TS, 6, 4, 7 26]
yāni mṛnmayāni sākṣāt tāny asyai | [TS, 6, 4, 7 27]
tasmād evam āha | [TS, 6, 4, 7 28]
vāg vai parācy avyākṛtāvadat | [TS, 6, 4, 7 29]
te devā indram abruvann imāṃ no vācaṃ vyākurv iti | [TS, 6, 4, 7 30]
so 'bravīt | [TS, 6, 4, 7 31]
varaṃ vṛṇai | [TS, 6, 4, 7 32]
mahyaṃ caivaiṣa vāyave ca saha gṛhyātā iti | [TS, 6, 4, 7 33]
tasmād aindravāyavaḥ saha gṛhyate | [TS, 6, 4, 7 34]
tām indro madhyato 'vakramya vyākarot | [TS, 6, 4, 7 35]
tasmād iyaṃ vyākṛtā vāg udyate | [TS, 6, 4, 7 36]
tasmāt sakṛd indrāya madhyato gṛhyate dvir vāyave | [TS, 6, 4, 7 37]
dvau hi sa varāv avṛṇīta | [TS, 6, 4, 7 38]
{TS, 6, 4, 8}
mitraṃ devā abruvan somaṃ rājānaṃ hanāmeti | [TS, 6, 4, 8 1]
so 'bravīn nāhaṃ sarvasya vā aham mitram asmīti | [TS, 6, 4, 8 2]
tam abruvan hanāmaiveti | [TS, 6, 4, 8 3]
so 'bravīt | [TS, 6, 4, 8 4]
varaṃ vṛṇai | [TS, 6, 4, 8 5]
payasaiva me somaṃ śrīṇann iti | [TS, 6, 4, 8 6]
tasmān maitrāvaruṇam payasā śrīṇanti | [TS, 6, 4, 8 7]
tasmāt paśavo 'pākrāman | [TS, 6, 4, 8 8]
mitraḥ san krūram akar iti | [TS, 6, 4, 8 9]
krūram iva khalu vā eṣa karoti yaḥ somena yajate | [TS, 6, 4, 8 10]
tasmāt paśavo 'pakrāmanti | [TS, 6, 4, 8 11]
yan maitrāvaruṇam payasā śrīṇāti paśubhir eva tan mitraṃ samardhayati paśubhir yajamānam | [TS, 6, 4, 8 12]
purā khalu vāvaivam mitro 'vet | [TS, 6, 4, 8 13]
apa mat krūraṃ cakruṣaḥ paśavaḥ kramiṣyantīti | [TS, 6, 4, 8 14]
tasmād evam avṛṇīta | [TS, 6, 4, 8 15]
varuṇaṃ devā abruvaṃs tvayāṃśabhuvā somaṃ rājānaṃ hanāmeti | [TS, 6, 4, 8 16]
so 'bravīt | [TS, 6, 4, 8 17]
varaṃ vṛṇai | [TS, 6, 4, 8 18]
mahyaṃ caivaiṣa mitrāya ca saha gṛhyātā iti | [TS, 6, 4, 8 19]
tasmān maitrāvaruṇaḥ saha gṛhyate | [TS, 6, 4, 8 20]
tasmād rājñā rājānam aṃśabhuvā ghnanti vaiśyena vaiśyaṃ śūdreṇa śūdram | [TS, 6, 4, 8 21]
na vā idaṃ divā na naktam āsīd avyāvṛttam | [TS, 6, 4, 8 22]
te devā mitrāvaruṇāv abruvann idaṃ no vivāsayatam iti | [TS, 6, 4, 8 23]
tāv abrūtām | [TS, 6, 4, 8 24]
varaṃ vṛṇāvahai | [TS, 6, 4, 8 25]
eka evāvat pūrvo graho gṛhyātā iti | [TS, 6, 4, 8 26]
tasmād aindravāyavaḥ pūrvo maitrāvaruṇād gṛhyate | [TS, 6, 4, 8 27]
prāṇāpānau hy etau yad upāṃśvantaryāmau | [TS, 6, 4, 8 28]
mitro 'har ajanayad varuṇo rātrim | [TS, 6, 4, 8 29]
tato vā idaṃ vyaucchat | [TS, 6, 4, 8 30]
yan maitrāvaruṇo gṛhyate vyuṣṭyai | [TS, 6, 4, 8 31]
{TS, 6, 4, 9}
yajñasya śiro 'cchidyata | [TS, 6, 4, 9 1]
te devā aśvināv abruvan | [TS, 6, 4, 9 2]
bhiṣajau vai sthaḥ | [TS, 6, 4, 9 3]
idaṃ yajñasya śiraḥ pratidhattam iti | [TS, 6, 4, 9 4]
tāv abrūtām | [TS, 6, 4, 9 5]
varaṃ vṛṇāvahai | [TS, 6, 4, 9 6]
graha eva nāv atrāpigṛhyatām iti | [TS, 6, 4, 9 7]
tābhyām etam āśvinam agṛhṇan | [TS, 6, 4, 9 8]
tato vai tau yajñasya śiraḥ pratyadhattām | [TS, 6, 4, 9 9]
yad āśvino gṛhyate yajñasya niṣkṛtyai | [TS, 6, 4, 9 10]
tau devā abruvann apūtau vā imau manuṣyacarau bhiṣajāv iti | [TS, 6, 4, 9 11]
tasmād brāhmaṇena bheṣajaṃ na kāryam | [TS, 6, 4, 9 12]
apūto hy eṣo 'medhyo yo bhiṣak | [TS, 6, 4, 9 13]
tau bahiṣpavamānena pavayitvā tābhyām etam āśvinam agṛhṇan | [TS, 6, 4, 9 14]
tasmād bahiṣpavamāne stuta āśvino gṛhyate | [TS, 6, 4, 9 15]
tasmād evaṃ viduṣā bahiṣpavamāna upasadyaḥ | [TS, 6, 4, 9 16]
pavitraṃ vai bahiṣpavamāne | [TS, 6, 4, 9 17]
ātmānam eva pavayate | [TS, 6, 4, 9 18]
tayos tredhā bhaiṣajyaṃ vinyadadhur agnau tṛtīyam apsu tṛtīyaṃ brāhmaṇe tṛtīyam | [TS, 6, 4, 9 19]
tasmād udapātram upanidhāya brāhmaṇaṃ dakṣiṇato niṣādya bheṣajaṃ kuryāt | [TS, 6, 4, 9 20]
yāvad eva bheṣajaṃ tena karoti samardhukam asya kṛtam bhavati | [TS, 6, 4, 9 21]
brahmavādino vadanti kasmāt satyād ekapātrā dvidevatyā gṛhyante dvipātrā hūyanta iti | [TS, 6, 4, 9 22]
yad ekapātrā gṛhyante tasmād eko 'ntarataḥ prāṇaḥ | [TS, 6, 4, 9 23]
dvipātrā hūyante | [TS, 6, 4, 9 24]
tasmād dvau dvau bahiṣṭāt prāṇāḥ | [TS, 6, 4, 9 25]
prāṇā vā ete yad dvidevatyāḥ | [TS, 6, 4, 9 26]
paśava iḍā | [TS, 6, 4, 9 27]
yad iḍām pūrvāṃ dvidevatyebhya upahvayeta paśubhiḥ prāṇān antardadhīta pramāyukaḥ syāt | [TS, 6, 4, 9 28]
dvidevatyān bhakṣayitveḍām upahvayate | [TS, 6, 4, 9 29]
prāṇān evātman dhitvā paśūn upahvayate | [TS, 6, 4, 9 30]
vāg vā aindravāyavaḥ | [TS, 6, 4, 9 31]
cakṣur maitrāvaruṇaḥ | [TS, 6, 4, 9 32]
śrotram āśvinaḥ | [TS, 6, 4, 9 33]
purastād aindravāyavam bhakṣayati | [TS, 6, 4, 9 34]
tasmāt purastād vācā vadati purastān maitrāvaruṇam | [TS, 6, 4, 9 35]
tasmāt purastāc cakṣuṣā paśyati | [TS, 6, 4, 9 36]
sarvataḥ parihāram āśvinam | [TS, 6, 4, 9 37]
tasmāt sarvataḥ śrotreṇa śṛṇoti | [TS, 6, 4, 9 38]
prāṇā vā ete yad dvidevatyāḥ | [TS, 6, 4, 9 39]
ariktāni pātrāṇi sādayati | [TS, 6, 4, 9 40]
tasmād ariktā antarataḥ prāṇāḥ | [TS, 6, 4, 9 41]
yataḥ khalu vai yajñasya vitatasya na kriyate tad anu yajñaṃ rakṣāṃsy avacaranti | [TS, 6, 4, 9 42]
yad ariktāni pātrāṇi sādayati kriyamāṇam eva tad yajñasya śaye rakṣasām ananvavacārāya | [TS, 6, 4, 9 43]
dakṣiṇasya havirdhānasyottarasyāṃ vartanyāṃ sādayati | [TS, 6, 4, 9 44]
vācy eva vācaṃ dadhāti | [TS, 6, 4, 9 45]
ā tṛtīyasavanāt pariśere yajñasya saṃtatyai | [TS, 6, 4, 9 46]
{TS, 6, 4, 10}
bṛhaspatir devānām purohita āsīc chaṇḍāmarkāv asurāṇām | [TS, 6, 4, 10 1]
brahmaṇvanto devā āsan brahmaṇvanto 'surāḥ | [TS, 6, 4, 10 2]
te 'nyonyaṃ nāśaknuvann abhibhavitum | [TS, 6, 4, 10 3]
te devāḥ śaṇḍāmarkāv upāmantrayanta | [TS, 6, 4, 10 4]
tāv abrūtām | [TS, 6, 4, 10 5]
varaṃ vṛṇāvahai | [TS, 6, 4, 10 6]
grahāv eva nāv atrāpi gṛhyetām iti | [TS, 6, 4, 10 7]
tābhyām etau śukrāmanthināv agṛhṇan | [TS, 6, 4, 10 8]
tato devā abhavan parāsurāḥ | [TS, 6, 4, 10 9]
yasyaivaṃ viduṣaḥ śukrāmanthinau gṛhyete bhavaty ātmanā parāsya bhrātṛvyo bhavati | [TS, 6, 4, 10 10]
tau devā apanudyātmana indrāyājuhavuḥ | [TS, 6, 4, 10 11]
apanuttau śaṇḍāmarkau sahāmuneti brūyād yaṃ dviṣyāt | [TS, 6, 4, 10 12]
yam eva dveṣṭi tenainau sahāpanudate | [TS, 6, 4, 10 13]
sa prathamaḥ saṃkṛtir viśvakarmety evaināv ātmana indrāyājuhavuḥ | [TS, 6, 4, 10 14]
indro hy etāni rūpāṇi karikrad acarat | [TS, 6, 4, 10 15]
asau vā ādityaḥ śukraḥ | [TS, 6, 4, 10 16]
candramā manthī | [TS, 6, 4, 10 17]
apigṛhya prāñcau niṣkrāmataḥ | [TS, 6, 4, 10 18]
tasmāt prāñcau yantau na paśyanti | [TS, 6, 4, 10 19]
pratyañcāv āvṛtya juhutaḥ | [TS, 6, 4, 10 20]
tasmāt pratyañcau yantau paśyanti | [TS, 6, 4, 10 21]
cakṣuṣī vā ete yajñasya yac chukrāmanthinau | [TS, 6, 4, 10 22]
nāsikottaravediḥ | [TS, 6, 4, 10 23]
abhitaḥ parikramya juhutaḥ | [TS, 6, 4, 10 24]
tasmād abhito nāsikāṃ cakṣuṣī | [TS, 6, 4, 10 25]
tasmān nāsikayā cakṣuṣī vidhṛte | [TS, 6, 4, 10 26]
sarvataḥ parikrāmato rakṣasām apahatyai | [TS, 6, 4, 10 27]
devā vai yāḥ prācīr āhutīr ajuhavur ye purastād asurā āsan tāṃs tābhiḥ prāṇudanta | [TS, 6, 4, 10 28]
yāḥ pratīcīr ye paścād asurā āsan tāṃs tābhir apānudanta | [TS, 6, 4, 10 29]
prācīr anyā āhutayo hūyante pratyañcau śukrāmanthinau | [TS, 6, 4, 10 30]
paścāc caiva purastāc ca yajamāno bhrātṛvyān praṇudate | [TS, 6, 4, 10 31]
tasmāt parācīḥ prajāḥ pravīyante pratīcīr jāyante | [TS, 6, 4, 10 32]
śukrāmanthinau vā anu prajāḥ prajāyante 'ttrīś cādyāś ca | [TS, 6, 4, 10 33]
suvīrāḥ prajāḥ prajanayan parīhi śukraḥ śukraśociṣā | [TS, 6, 4, 10 34.1]
suprajāḥ prajāḥ prajanayan parīhi manthī manthiśociṣety āha | [TS, 6, 4, 10 34.2]
etā vai suvīrā yā attrīḥ | [TS, 6, 4, 10 35]
etāḥ suprajā yā ādyāḥ | [TS, 6, 4, 10 36]
ya evaṃ vedāttry asya prajā jāyate nādyā | [TS, 6, 4, 10 37]
prajāpater akṣy aśvayat | [TS, 6, 4, 10 38]
tat parāpatat | [TS, 6, 4, 10 39]
tad vikaṅkatam prāviśat | [TS, 6, 4, 10 40]
tad vikaṅkate nāramata | [TS, 6, 4, 10 41]
tad yavam prāviśat | [TS, 6, 4, 10 42]
tad yave 'ramata | [TS, 6, 4, 10 43]
tad yavasya yavatvam | [TS, 6, 4, 10 44]
yad vaikaṅkatam manthipātram bhavati saktubhiḥ śrīṇāti | [TS, 6, 4, 10 45]
prajāpater eva tac cakṣuḥ saṃbharati | [TS, 6, 4, 10 46]
brahmavādino vadanti kasmāt satyān manthipātraṃ sado nāśnuta iti | [TS, 6, 4, 10 47]
ārtapātraṃ hīti brūyāt | [TS, 6, 4, 10 48]
yad aśnuvītāndho 'dhvaryuḥ syād ārtim ārchet | [TS, 6, 4, 10 49]
tasmān nāśnute | [TS, 6, 4, 10 50]
{TS, 6, 4, 11}
devā vai yad yajñe 'kurvata tad asurā akurvata | [TS, 6, 4, 11 1]
te devā āgrayaṇāgrān grahān apaśyan | [TS, 6, 4, 11 2]
tān agṛhṇata | [TS, 6, 4, 11 3]
tato vai te 'gram paryāyan | [TS, 6, 4, 11 4]
yasyaivaṃ viduṣa āgrayaṇāgrā grahā gṛhyante 'gram eva samānānām paryeti | [TS, 6, 4, 11 5]
rugṇavatyarcā bhrātṛvyavato gṛhṇīyāt | [TS, 6, 4, 11 6]
bhrātṛvyasyaiva ruktvāgraṃ samānānām paryeti | [TS, 6, 4, 11 7]
ye devā divy ekādaśa sthety āha | [TS, 6, 4, 11 8]
etāvatīr vai devatāḥ | [TS, 6, 4, 11 9]
tābhya evainaṃ sarvābhyo gṛhṇāti | [TS, 6, 4, 11 10]
eṣa te yoniḥ | [TS, 6, 4, 11 11]
viśvebhyas tvā devebhya ity āha | [TS, 6, 4, 11 12]
vaiśvadevo hy eṣa devatayā | [TS, 6, 4, 11 13]
vāg vai devebhyo 'pākrāmad yajñāyātiṣṭhamānā | [TS, 6, 4, 11 14]
te devā vācy apakrāntāyāṃ tūṣṇīṃ grahān agṛhṇata | [TS, 6, 4, 11 15]
sāmanyata vāg antar yanti vai meti | [TS, 6, 4, 11 16]
sāgrayaṇam pratyāgacchat | [TS, 6, 4, 11 17]
tad āgrayaṇasyāgrayaṇatvam | [TS, 6, 4, 11 18]
tasmād āgrayaṇe vāg visṛjyate | [TS, 6, 4, 11 19]
yat tūṣṇīm pūrve grahā gṛhyante | [TS, 6, 4, 11 20]
yathā tsārī | [TS, 6, 4, 11 21]
iyati ma ākha iyati nāparātsyāmīti | [TS, 6, 4, 11 22]
upāvasṛjaty evam eva tad adhvaryur āgrayaṇaṃ gṛhītvā yajñam ārabhya vācaṃ visṛjate | [TS, 6, 4, 11 23]
trir hiṃkaroti | [TS, 6, 4, 11 24]
udgātṝn eva tad vṛṇīte | [TS, 6, 4, 11 25]
prajāpatir vā eṣa yad āgrayaṇaḥ | [TS, 6, 4, 11 26]
yad āgrayaṇaṃ gṛhītvā hiṃkaroti prajāpatir eva tat prajā abhijighrati | [TS, 6, 4, 11 27]
tasmād vatsaṃ jātaṃ gaur abhijighrati | [TS, 6, 4, 11 28]
ātmā vā eṣa yajñasya yad āgrayaṇaḥ | [TS, 6, 4, 11 29]
savane savane 'bhigṛhṇāti | [TS, 6, 4, 11 30]
ātmann eva yajñaṃ saṃtanoti | [TS, 6, 4, 11 31]
upariṣṭād ānayati | [TS, 6, 4, 11 32]
reta eva tad dadhāti | [TS, 6, 4, 11 33]
adhastād upagṛhṇāti | [TS, 6, 4, 11 34]
prajanayaty eva tat | [TS, 6, 4, 11 35]
brahmavādino vadanti kasmāt satyād gāyatrī kaniṣṭhā chandasāṃ satī sarvāṇi savanāni vahatīti | [TS, 6, 4, 11 36]
eṣa vai gāyatriyai vatso yad āgrayaṇaḥ | [TS, 6, 4, 11 37]
tam eva tad abhinivartaṃ sarvāṇi savanāni vahati | [TS, 6, 4, 11 38]
tasmād vatsam apākṛtaṃ gaur abhinivartate | [TS, 6, 4, 11 39]
{TS, 6, 5, 1}
indro vṛtrāya vajram udayacchat | [TS, 6, 5, 1 1]
sa vṛtro vajrād udyatād abibhet | [TS, 6, 5, 1 2]
so 'bravīt | [TS, 6, 5, 1 3]
mā me prahāḥ | [TS, 6, 5, 1 4]
asti vā idam mayi vīryam | [TS, 6, 5, 1 5]
tat te pradāsyāmīti | [TS, 6, 5, 1 6]
tasmā ukthyam prāyacchat | [TS, 6, 5, 1 7]
tasmai dvitīyam udayacchat | [TS, 6, 5, 1 8]
so 'bravīt | [TS, 6, 5, 1 9]
mā me prahāḥ | [TS, 6, 5, 1 10]
asti vā idaṃ mayi vīryam | [TS, 6, 5, 1 11]
tat te pradāsyāmīti | [TS, 6, 5, 1 12]
tasmā ukthyam eva prāyacchat | [TS, 6, 5, 1 13]
tasmai tṛtīyam udayacchat | [TS, 6, 5, 1 14]
taṃ viṣṇur anvatiṣṭhata | [TS, 6, 5, 1 15]
jahīti so 'bravīt | [TS, 6, 5, 1 16]
mā me prahāḥ | [TS, 6, 5, 1 17]
asti vā idam mayi vīryam | [TS, 6, 5, 1 18]
tat te pradāsyāmīti | [TS, 6, 5, 1 19]
tasmā ukthyam eva prāyacchat | [TS, 6, 5, 1 20]
taṃ nirmāyam bhūtam ahan | [TS, 6, 5, 1 21]
yajño hi tasya māyāsīt | [TS, 6, 5, 1 22]
yad ukthyo gṛhyata indriyam eva tad vīryaṃ yajamāno bhrātṛvyasya vṛṅkte | [TS, 6, 5, 1 23]
indrāya tvā bṛhadvate vayasvata ity āha | [TS, 6, 5, 1 24]
indrāya hi sa tam prāyacchat | [TS, 6, 5, 1 25]
tasmai tvā viṣṇave tvety āha | [TS, 6, 5, 1 26]
yad eva viṣṇur anvatiṣṭhata jahīti tasmād viṣṇum anvābhajati | [TS, 6, 5, 1 27]
trir nirgṛhṇāti | [TS, 6, 5, 1 28]
trir hi sa taṃ tasmai prāyacchat | [TS, 6, 5, 1 29]
eṣa te yoniḥ | [TS, 6, 5, 1 30]
punarhavir asīty āha | [TS, 6, 5, 1 31]
punaḥ puno hy asmān nirgṛhṇāti | [TS, 6, 5, 1 32]
cakṣur vā etad yajñasya yad ukthyaḥ | [TS, 6, 5, 1 33]
tasmād ukthyaṃ hutaṃ somā anvāyanti | [TS, 6, 5, 1 34]
tasmād ātmā cakṣur anveti | [TS, 6, 5, 1 35]
tasmād ekaṃ yantam bahavo 'nuyanti | [TS, 6, 5, 1 36]
tasmād eko bahūnām bhadro bhavati | [TS, 6, 5, 1 37]
tasmād eko bahvīr jāyā vindate | [TS, 6, 5, 1 38]
yadi kāmayetādhvaryur ātmānaṃ yajñayaśasenārpayeyam ity antarāhavanīyaṃ ca havirdhānaṃ ca tiṣṭhann avanayet | [TS, 6, 5, 1 39]
ātmānam eva yajñayaśasenārpayati | [TS, 6, 5, 1 40]
yadi kāmayeta yajamānaṃ yajñayaśasenārpayeyam ity antarā sadohavirdhāne tiṣṭhann avanayet | [TS, 6, 5, 1 41]
yajamānam eva yajñayaśasenārpayati | [TS, 6, 5, 1 42]
yadi kāmayeta sadasyān yajñayaśasenārpayeyam iti sada ālabhyāvanayet | [TS, 6, 5, 1 43]
sadasyān eva yajñayaśasenārpayati | [TS, 6, 5, 1 44]
{TS, 6, 5, 2}
āyur vā etad yajñasya yad dhruvaḥ | [TS, 6, 5, 2 1]
uttamo grahāṇāṃ gṛhyate | [TS, 6, 5, 2 2]
tasmād āyuḥ prāṇānām uttamam | [TS, 6, 5, 2 3]
mūrdhānaṃ divo aratim pṛthivyā ity āha | [TS, 6, 5, 2 4]
mūrdhānam evainaṃ samānānāṃ karoti | [TS, 6, 5, 2 5]
vaiśvānaram ṛtāya jātam agnim ity āha | [TS, 6, 5, 2 6]
vaiśvānaraṃ hi devatayāyuḥ | [TS, 6, 5, 2 7]
ubhayatovaiśvānaro gṛhyate | [TS, 6, 5, 2 8]
tasmād ubhayataḥ prāṇā adhastāc copariṣṭāc ca | [TS, 6, 5, 2 9]
ardhino 'nye grahā gṛhyante 'rdhī dhruvaḥ | [TS, 6, 5, 2 10]
tasmād ardhy avāṅ prāṇo 'nyeṣām prāṇānām | [TS, 6, 5, 2 11]
upopte 'nye grahāḥ sādyante 'nupopte dhruvaḥ | [TS, 6, 5, 2 12]
tasmād asthnānyāḥ prajāḥ pratitiṣṭhanti māṃsenānyāḥ | [TS, 6, 5, 2 13]
asurā vā uttarataḥ pṛthivīm paryācikīrṣan | [TS, 6, 5, 2 14]
tāṃ devā dhruveṇādṛṃhan | [TS, 6, 5, 2 15]
tad dhruvasya dhruvatvam | [TS, 6, 5, 2 16]
yad dhruva uttarataḥ sādyate dhṛtyai | [TS, 6, 5, 2 17]
āyur vā etad yajñasya yad dhruvaḥ | [TS, 6, 5, 2 18]
ātmā hotā | [TS, 6, 5, 2 19]
yaddhotṛcamase dhruvam avanayaty ātmann eva yajñasyāyur dadhāti | [TS, 6, 5, 2 20]
purastād ukthasyāvanīya ity āhuḥ | [TS, 6, 5, 2 21]
purastāddhy āyuṣo bhuṅkte | [TS, 6, 5, 2 22]
madhyato 'vanīya ity āhuḥ | [TS, 6, 5, 2 23]
madhyamena hy āyuṣo bhuṅkte | [TS, 6, 5, 2 24]
uttarārdhe 'vanīya ity āhuḥ | [TS, 6, 5, 2 25]
uttamena hy āyuṣo bhuṅkte | [TS, 6, 5, 2 26]
vaiśvadevyām ṛci śasyamānāyām avanayati | [TS, 6, 5, 2 27]
vaiśvadevyo vai prajāḥ | [TS, 6, 5, 2 28]
prajāsv evāyur dadhāti | [TS, 6, 5, 2 29]
{TS, 6, 5, 3}
yajñena vai devāḥ suvargaṃ lokam āyan | [TS, 6, 5, 3 1]
te 'manyanta manuṣyā no 'nvābhaviṣyantīti | [TS, 6, 5, 3 2]
te saṃvatsareṇa yopayitvā suvargaṃ lokam āyan | [TS, 6, 5, 3 3]
tam ṛṣaya ṛtugrahair evānuprājānan | [TS, 6, 5, 3 4]
yad ṛtugrahā gṛhyante suvargasya lokasya prajñātyai | [TS, 6, 5, 3 5]
dvādaśa gṛhyante | [TS, 6, 5, 3 6]
dvādaśa māsāḥ saṃvatsaraḥ saṃvatsarasya prajñātyai | [TS, 6, 5, 3 7]
saha prathamau gṛhyete sahottamau | [TS, 6, 5, 3 8]
tasmād dvau dvāv ṛtū | [TS, 6, 5, 3 9]
ubhayatomukham ṛtupātram bhavati | [TS, 6, 5, 3 10]
ko hi tad veda yata ṛtūnām mukham | [TS, 6, 5, 3 11]
ṛtunā preṣyeti ṣaṭ kṛtva āha | [TS, 6, 5, 3 12]
ṣaḍ vā ṛtavaḥ | [TS, 6, 5, 3 13]
ṛtūn eva prīṇāti | [TS, 6, 5, 3 14]
ṛtubhir iti catuḥ | [TS, 6, 5, 3 15]
catuṣpada eva paśūn prīṇāti | [TS, 6, 5, 3 16]
dviḥ punar ṛtunāha | [TS, 6, 5, 3 17]
dvipada eva prīṇāti | [TS, 6, 5, 3 18]
ṛtunā preṣyeti ṣaṭ kṛtva āha | [TS, 6, 5, 3 19]
ṛtubhir iti catuḥ | [TS, 6, 5, 3 20]
tasmāc catuṣpādaḥ paśava ṛtūn upajīvanti | [TS, 6, 5, 3 21]
dviḥ punar ṛtunāha | [TS, 6, 5, 3 22]
tasmād dvipādaś catuṣpadaḥ paśūn upajīvanti | [TS, 6, 5, 3 23]
ṛtunā preṣyeti ṣaṭ kṛtva āha | [TS, 6, 5, 3 24]
ṛtubhir iti catuḥ | [TS, 6, 5, 3 25]
dviḥ punar ṛtunāha | [TS, 6, 5, 3 26]
ākramaṇam eva tat | [TS, 6, 5, 3 27]
setuṃ yajamānaḥ kurute suvargasya lokasya samaṣṭyai | [TS, 6, 5, 3 28]
nānyo 'nyam anuprapadyeta | [TS, 6, 5, 3 29]
yad anyo 'nyam anuprapadyetartur ṛtum anuprapadyetartavo mohukāḥ syuḥ | [TS, 6, 5, 3 30]
prasiddham evādhvaryur dakṣiṇena prapadyate prasiddham pratiprasthātottareṇa | [TS, 6, 5, 3 31]
tasmād ādityaḥ ṣaṇ māso dakṣiṇenaiti ṣaḍ uttareṇa | [TS, 6, 5, 3 32]
upayāmagṛhīto 'si | [TS, 6, 5, 3 33]
saṃsarpo 'si | [TS, 6, 5, 3 34]
aṃhaspatyāya tvety āha | [TS, 6, 5, 3 35]
asti trayodaśo māsa ity āhuḥ | [TS, 6, 5, 3 36]
tam eva tat prīṇāti | [TS, 6, 5, 3 37]
{TS, 6, 5, 4}
suvargāya vā ete lokāya gṛhyante yad ṛtugrahāḥ | [TS, 6, 5, 4 1]
jyotir indrāgnī | [TS, 6, 5, 4 2]
yad aindrāgnam ṛtupātreṇa gṛhṇāti jyotir evāsmā upariṣṭād dadhāti suvargasya lokasyānukhyātyai | [TS, 6, 5, 4 3]
ojobhṛtau vā etau devānāṃ yad indrāgnī | [TS, 6, 5, 4 4]
yad aindrāgno gṛhyate oja evāvarunddhe | [TS, 6, 5, 4 5]
vaiśvadevaṃ śukrapātreṇa gṛhṇāti | [TS, 6, 5, 4 6]
vaiśvadevyo vai prajāḥ | [TS, 6, 5, 4 7]
asāv ādityaḥ śukraḥ | [TS, 6, 5, 4 8]
yad vaiśvadevaṃ śukrapātreṇa gṛhṇāti tasmād asāv ādityaḥ sarvāḥ prajāḥ pratyaṅṅ udeti | [TS, 6, 5, 4 9]
tasmāt sarva eva manyate mām praty udagād iti | [TS, 6, 5, 4 10]
vaiśvadevaṃ śukrapātreṇa gṛhṇāti | [TS, 6, 5, 4 11]
vaiśvadevyo vai prajāḥ | [TS, 6, 5, 4 12]
tejaḥ śukraḥ | [TS, 6, 5, 4 13]
yad vaiśvadevaṃ śukrapātreṇa gṛhṇāti prajāsv eva tejo dadhāti | [TS, 6, 5, 4 14]
{TS, 6, 5, 5}
indro marudbhiḥ sāṃvidyena mādhyaṃdine savane vṛtram ahan | [TS, 6, 5, 5 1]
yan mādhyaṃdine savane marutvatīyā gṛhyante vārtraghnā eva te yajamānasya gṛhyante | [TS, 6, 5, 5 2]
tasya vṛtraṃ jaghnuṣa ṛtavo 'muhyan | [TS, 6, 5, 5 3]
sa ṛtupātreṇa marutvatīyān agṛhṇāt | [TS, 6, 5, 5 4]
tato vai sa ṛtūn prājānāt | [TS, 6, 5, 5 5]
yad ṛtupātreṇa marutvatīyā gṛhyante ṛtūnām prajñātyai | [TS, 6, 5, 5 6]
vajraṃ vā etaṃ yajamāno bhrātṛvyāya praharati | [TS, 6, 5, 5 7]
yan marutvatīyā ud eva prathamena yacchati praharati dvitīyena stṛṇute tṛtīyena | [TS, 6, 5, 5 8]
āyudhaṃ vā etad yajamānaḥ saṃskurute yan marutvatīyāḥ | [TS, 6, 5, 5 9]
dhanur eva prathamo jyā dvitīya iṣus tṛtīyaḥ | [TS, 6, 5, 5 10]
praty eva prathamena dhatte visṛjati dvitīyena vidhyati tṛtīyena | [TS, 6, 5, 5 11]
indro vṛtraṃ hatvā parām parāvatam agacchad apārādham iti manyamānaḥ | [TS, 6, 5, 5 12]
sa harito 'bhavat | [TS, 6, 5, 5 13]
sa etān marutvatīyān ātmasparaṇān apaśyat | [TS, 6, 5, 5 14]
tān agṛhṇīta | [TS, 6, 5, 5 15]
prāṇam eva prathamenāspṛṇutāpānaṃ dvitīyenātmānaṃ tṛtīyena | [TS, 6, 5, 5 16]
ātmasparaṇā vā ete yajamānasya gṛhyante yan marutvatīyāḥ | [TS, 6, 5, 5 17]
prāṇam eva prathamena spṛṇute 'pānaṃ dvitīyenātmānaṃ tṛtīyena | [TS, 6, 5, 5 18]
indro vṛtram ahan | [TS, 6, 5, 5 19]
taṃ devā abruvan mahān vā ayam abhūd yo vṛtram avadhīd iti | [TS, 6, 5, 5 20]
tan mahendrasya mahendratvam | [TS, 6, 5, 5 21]
sa etam mahendram uddhāram udaharata vṛtraṃ hatvānyāsu devatāsv adhi | [TS, 6, 5, 5 22]
yan mahendro gṛhyate uddhāram eva taṃ yajamāna uddharate 'nyāsu prajāsv adhi | [TS, 6, 5, 5 23]
śukrapātreṇa gṛhṇāti | [TS, 6, 5, 5 24]
yajamānadevatyo vai mahendraḥ | [TS, 6, 5, 5 25]
tejaḥ śukraḥ | [TS, 6, 5, 5 26]
yan māhendraṃ śukrapātreṇa gṛhṇāti yajamāna eva tejo dadhāti | [TS, 6, 5, 5 27]
{TS, 6, 5, 6}
aditiḥ putrakāmā sādhyebhyo devebhyo brahmaudanam apacat | [TS, 6, 5, 6 1]
tasyā uccheṣaṇam adaduḥ | [TS, 6, 5, 6 2]
tat prāśnāt | [TS, 6, 5, 6 3]
sā reto 'dhatta | [TS, 6, 5, 6 4]
tasyai catvāra ādityā ajāyanta | [TS, 6, 5, 6 5]
sā dvitīyam apacat | [TS, 6, 5, 6 6]
sāmanyatoccheṣaṇān ma ime 'jñata yad agre prāśiṣyāmīto me vasīyāṃso janiṣyanta iti | [TS, 6, 5, 6 7]
sāgre prāśnāt | [TS, 6, 5, 6 8]
sā reto 'dhatta | [TS, 6, 5, 6 9]
tasyai vyṛddham āṇḍam ajāyata | [TS, 6, 5, 6 10]
sādityebhya eva tṛtīyam apacat | [TS, 6, 5, 6 11]
bhogāya ma idaṃ śrāntam astv iti | [TS, 6, 5, 6 12]
te 'bruvan | [TS, 6, 5, 6 13]
varaṃ vṛṇāmahai | [TS, 6, 5, 6 14]
yo 'to jāyātā asmākaṃ sa eko 'sat | [TS, 6, 5, 6 15]
yo 'sya prajāyām ṛdhyātā asmākam bhogāya bhavād iti | [TS, 6, 5, 6 16]
tato vivasvān ādityo 'jāyata | [TS, 6, 5, 6 17]
tasya vā iyam prajā yan manuṣyaḥ | [TS, 6, 5, 6 18]
tāsv eka evarddho yo yajate | [TS, 6, 5, 6 19]
sa devānām bhogāya bhavati | [TS, 6, 5, 6 20]
devā vai yajñād rudram antarāyan | [TS, 6, 5, 6 21]
sa ādityān anvākramata | [TS, 6, 5, 6 22]
te dvidevatyān prāpadyanta | [TS, 6, 5, 6 23]
tān na pratiprāyacchan | [TS, 6, 5, 6 24]
tasmād api vadhyam prapannaṃ na pratiprayacchanti | [TS, 6, 5, 6 25]
tasmād dvidevatyebhya ādityo nirgṛhyate | [TS, 6, 5, 6 26]
yad uccheṣaṇād ajāyanta tasmād uccheṣaṇād gṛhyate | [TS, 6, 5, 6 27]
tisṛbhir ṛgbhir gṛhṇāti | [TS, 6, 5, 6 28]
mātā pitā putras tad eva tan mithunam | [TS, 6, 5, 6 29]
ulbaṃ garbho jarāyu tad eva tan mithunam | [TS, 6, 5, 6 30]
paśavo vā ete yad ādityaḥ | [TS, 6, 5, 6 31]
ūrg dadhi | [TS, 6, 5, 6 32]
dadhnā madhyataḥ śrīṇāti | [TS, 6, 5, 6 33]
ūrjam eva paśūnām madhyato dadhāti śṛtātaṅkyena medhyatvāya | [TS, 6, 5, 6 34]
tasmād āmā pakvaṃ duhe | [TS, 6, 5, 6 35]
paśavo vā ete yad ādityaḥ | [TS, 6, 5, 6 36]
pariśritya gṛhṇāti | [TS, 6, 5, 6 37]
pratirudhyaivāsmai paśūn gṛhṇāti | [TS, 6, 5, 6 38]
paśavo vā ete yad ādityaḥ | [TS, 6, 5, 6 39]
eṣa rudro yad agniḥ | [TS, 6, 5, 6 40]
pariśritya gṛhṇāti | [TS, 6, 5, 6 41]
rudrād eva paśūn antardadhāti | [TS, 6, 5, 6 42]
eṣa vai vivasvān ādityo yad upāṃśusavanaḥ | [TS, 6, 5, 6 43]
sa etam eva somapītham pariśaya ā tṛtīyasavanāt | [TS, 6, 5, 6 44]
vivasva ādityaiṣa te somapītha ity āha | [TS, 6, 5, 6 45]
vivasvantam evādityaṃ somapīthena samardhayati | [TS, 6, 5, 6 46]
yā divyā vṛṣṭis tayā tvā śrīṇāmīti | [TS, 6, 5, 6 47]
vṛṣṭikāmasya śrīṇīyāt | [TS, 6, 5, 6 48]
vṛṣṭim evāvarunddhe | [TS, 6, 5, 6 49]
yadi tājak praskanded varṣukaḥ parjanyaḥ syāt | [TS, 6, 5, 6 50]
yadi ciram avarṣukaḥ | [TS, 6, 5, 6 51]
na sādayati | [TS, 6, 5, 6 52]
asannāddhi prajāḥ prajāyante | [TS, 6, 5, 6 53]
nānuvaṣaṭkaroti | [TS, 6, 5, 6 54]
yad anuvaṣaṭkuryād rudram prajā anvavasṛjet | [TS, 6, 5, 6 55]
na hutvānvīkṣeta | [TS, 6, 5, 6 56]
yad anvīkṣeta cakṣur asya pramāyukaṃ syāt | [TS, 6, 5, 6 57]
tasmān nānvīkṣyaḥ | [TS, 6, 5, 6 58]
{TS, 6, 5, 7}
antaryāmapātreṇa sāvitram āgrayaṇād gṛhṇāti | [TS, 6, 5, 7 1]
prajāpatir vā eṣa yad āgrayaṇaḥ prajānām prajananāya | [TS, 6, 5, 7 2]
na sādayati | [TS, 6, 5, 7 3]
asannāddhi prajāḥ prajāyante | [TS, 6, 5, 7 4]
nānuvaṣaṭkaroti | [TS, 6, 5, 7 5]
yad anuvaṣaṭkuryād rudram prajā anvavasṛjet | [TS, 6, 5, 7 6]
eṣa vai gāyatro devānāṃ yat savitā | [TS, 6, 5, 7 7]
eṣa gāyatriyai loke gṛhyate yad āgrayaṇaḥ | [TS, 6, 5, 7 8]
yad antaryāmapātreṇa sāvitram āgrayaṇād gṛhṇāti svād evainaṃ yoner nirgṛhṇāti | [TS, 6, 5, 7 9]
viśve devās tṛtīyaṃ savanaṃ nodayacchan | [TS, 6, 5, 7 10]
te savitāram prātaḥsavanabhāgaṃ santaṃ tṛtīyasavanam abhi paryaṇayan | [TS, 6, 5, 7 11]
tato vai te tṛtīyaṃ savanam udayacchan | [TS, 6, 5, 7 12]
yat tṛtīyasavane sāvitro gṛhyate tṛtīyasya savanasyodyatyai | [TS, 6, 5, 7 13]
savitṛpātreṇa vaiśvadevaṃ kalaśād gṛhṇāti | [TS, 6, 5, 7 14]
vaiśvadevyo vai prajāḥ | [TS, 6, 5, 7 15]
vaiśvadevaḥ kalaśaḥ | [TS, 6, 5, 7 16]
savitā prasavānām īśe | [TS, 6, 5, 7 17]
yat savitṛpātreṇa vaiśvadevaṃ kalaśād gṛhṇāti savitṛprasūta evāsmai prajāḥ prajanayati | [TS, 6, 5, 7 18]
some somam abhigṛhṇāti | [TS, 6, 5, 7 19]
reta eva tad dadhāti | [TS, 6, 5, 7 20]
suśarmāsi supratiṣṭhāna ity āha | [TS, 6, 5, 7 21]
some hi somam abhigṛhṇāti pratiṣṭhityai | [TS, 6, 5, 7 22]
etasmin vā api grahe manuṣyebhyo devebhyaḥ pitṛbhyaḥ kriyate | [TS, 6, 5, 7 23]
suśarmāsi supratiṣṭhāna ity āha | [TS, 6, 5, 7 24]
manuṣyebhya evaitena karoti | [TS, 6, 5, 7 25]
bṛhad ity āha | [TS, 6, 5, 7 26]
devebhya evaitena karoti | [TS, 6, 5, 7 27]
nama ity āha | [TS, 6, 5, 7 28]
pitṛbhya evaitena karoti | [TS, 6, 5, 7 29]
etāvatīr vai devatāḥ | [TS, 6, 5, 7 30]
tābhya evainaṃ sarvābhyo gṛhṇāti | [TS, 6, 5, 7 31]
eṣa te yoniḥ | [TS, 6, 5, 7 32]
viśvebhyas tvā devebhya ity āha | [TS, 6, 5, 7 33]
vaiśvadevo hy eṣa | [TS, 6, 5, 7 34]
{TS, 6, 5, 8}
prāṇo vā eṣa yad upāṃśuḥ | [TS, 6, 5, 8 1]
yad upāṃśupātreṇa prathamaś cottamaś ca grahau gṛhyete prāṇam evānuprayanti prāṇam anūdyanti | [TS, 6, 5, 8 2]
prajāpatir vā eṣa yad āgrayaṇaḥ | [TS, 6, 5, 8 3]
prāṇa upāṃśuḥ | [TS, 6, 5, 8 4]
patnīḥ prajāḥ prajanayanti | [TS, 6, 5, 8 5]
yad upāṃśupātreṇa pātnīvatam āgrayaṇād gṛhṇāti prajānām prajananāya | [TS, 6, 5, 8 6]
tasmāt prāṇam prajā anuprajāyante | [TS, 6, 5, 8 7]
devā vā ita itaḥ patnīḥ suvargaṃ lokam ajigāṃsan | [TS, 6, 5, 8 8]
te suvargaṃ lokaṃ na prājānan | [TS, 6, 5, 8 9]
ta etam pātnīvatam apaśyan | [TS, 6, 5, 8 10]
tam agṛhṇata | [TS, 6, 5, 8 11]
tato vai te suvargaṃ lokam prājānan | [TS, 6, 5, 8 12]
yat pātnīvato gṛhyate suvargasya lokasya prajñātyai | [TS, 6, 5, 8 13]
sa somo nātiṣṭhata strībhyo gṛhyamāṇaḥ | [TS, 6, 5, 8 14]
taṃ ghṛtaṃ vajraṃ kṛtvāghnan | [TS, 6, 5, 8 15]
taṃ nirindriyam bhūtam agṛhṇan | [TS, 6, 5, 8 16]
tasmāt striyo nirindriyā adāyādīr api pāpāt puṃsa upastitaraṃ vadanti | [TS, 6, 5, 8 17]
yad ghṛtena pātnīvataṃ śrīṇāti vajreṇaivainaṃ vaśe kṛtvā gṛhṇāti | [TS, 6, 5, 8 18]
upayāmagṛhīto 'sīty āha | [TS, 6, 5, 8 19]
iyaṃ vā upayāmaḥ | [TS, 6, 5, 8 20]
tasmād imām prajā anuprajāyante | [TS, 6, 5, 8 21]
bṛhaspatisutasya ta ity āha | [TS, 6, 5, 8 22]
brahma vai devānām bṛhaspatiḥ | [TS, 6, 5, 8 23]
brahmaṇaivāsmai prajāḥ prajanayati | [TS, 6, 5, 8 24]
indo ity āha | [TS, 6, 5, 8 25]
reto vā induḥ | [TS, 6, 5, 8 26]
reta eva tad dadhāti | [TS, 6, 5, 8 27]
indriyāva ity āha | [TS, 6, 5, 8 28]
prajā vā indriyam | [TS, 6, 5, 8 29]
prajā evāsmai prajanayati | [TS, 6, 5, 8 30]
agnā3 ity āha | [TS, 6, 5, 8 31]
agnir vai retodhāḥ | [TS, 6, 5, 8 32]
patnīva ity āha mithunatvāya | [TS, 6, 5, 8 33]
sajūr devena tvaṣṭrā somam pibety āha | [TS, 6, 5, 8 34]
tvaṣṭā vai paśūnām mithunānāṃ rūpakṛt | [TS, 6, 5, 8 35]
rūpam eva paśuṣu dadhāti | [TS, 6, 5, 8 36]
devā vai tvaṣṭāram ajighāṃsan | [TS, 6, 5, 8 37]
sa patnīḥ prāpadyata | [TS, 6, 5, 8 38]
taṃ na pratiprāyacchan | [TS, 6, 5, 8 39]
tasmād api vadhyam prapannaṃ na pratiprayacchanti | [TS, 6, 5, 8 40]
tasmāt pātnīvate tvaṣṭre 'pigṛhyate | [TS, 6, 5, 8 41]
na sādayati | [TS, 6, 5, 8 42]
asannāddhi prajāḥ prajāyante | [TS, 6, 5, 8 43]
nānuvaṣaṭkaroti | [TS, 6, 5, 8 44]
yad anuvaṣaṭkuryād rudram prajā anvavasṛjet | [TS, 6, 5, 8 45]
yan nānuvaṣaṭkuryād aśāntam agnīt somam bhakṣayet | [TS, 6, 5, 8 46]
upāṃśv anuvaṣaṭkaroti | [TS, 6, 5, 8 47]
na rudram prajā anvavasṛjati śāntam agnīt somam bhakṣayati | [TS, 6, 5, 8 48]
agnīn neṣṭur upastham āsīda | [TS, 6, 5, 8 49]
neṣṭaḥ patnīm udānayety āha | [TS, 6, 5, 8 50]
agnīd eva neṣṭari reto dadhāti neṣṭā patniyām | [TS, 6, 5, 8 51]
udgātrā saṃkhyāpayati | [TS, 6, 5, 8 52]
prajāpatir vā eṣa yad udgātā prajānām prajananāya | [TS, 6, 5, 8 53]
apa upapravartayati | [TS, 6, 5, 8 54]
reta eva tat siñcati | [TS, 6, 5, 8 55]
ūruṇopa pravartayati | [TS, 6, 5, 8 56]
ūruṇā hi retaḥ sicyate | [TS, 6, 5, 8 57]
nagnaṃkṛtyorum upa pravartayati | [TS, 6, 5, 8 58]
yadā hi nagna ūrur bhavaty atha mithunībhavato 'tha retaḥ sicyate 'tha prajāḥ prajāyante | [TS, 6, 5, 8 59]
{TS, 6, 5, 9}
indro vṛtram ahan | [TS, 6, 5, 9 1]
tasya śīrṣakapālam udaubjat | [TS, 6, 5, 9 2]
sa droṇakalaśo 'bhavat | [TS, 6, 5, 9 3]
tasmāt somaḥ samasravat | [TS, 6, 5, 9 4]
sa hāriyojano 'bhavat | [TS, 6, 5, 9 5]
taṃ vyacikitsat | [TS, 6, 5, 9 6]
juhavānī3 mā hauṣā3m iti so 'manyata | [TS, 6, 5, 9 7]
yaddhoṣyāmy āmaṃ hoṣyāmi | [TS, 6, 5, 9 8]
yan na hoṣyāmi yajñaveśasaṃ kariṣyāmīti | [TS, 6, 5, 9 9]
tam adhriyata hotum | [TS, 6, 5, 9 10]
so 'gnir abravīn na mayy āmaṃ hoṣyasīti | [TS, 6, 5, 9 11]
taṃ dhānābhir aśrīṇāt | [TS, 6, 5, 9 12]
taṃ śṛtam bhūtam ajuhot | [TS, 6, 5, 9 13]
yad dhānābhir hāriyojanaṃ śrīṇāti śṛtatvāya | [TS, 6, 5, 9 14]
śṛtam evainam bhūtaṃ juhoti | [TS, 6, 5, 9 15]
bahvībhiḥ śrīṇāti | [TS, 6, 5, 9 16]
etāvatīr evāsyāmuṣmiṃ loke kāmadughā bhavanti | [TS, 6, 5, 9 17]
atho khalv āhur etā vā indrasya pṛśnayaḥ kāmadughā yaddhāriyojanīr iti | [TS, 6, 5, 9 18]
tasmād bahvībhiḥ śrīṇīyāt | [TS, 6, 5, 9 19]
ṛksāme vā indrasya harī somapānau | [TS, 6, 5, 9 20]
tayoḥ paridhaya ādhānam | [TS, 6, 5, 9 21]
yad aprahṛtya paridhīñ juhuyād antarādhānābhyāṃ ghāsam prayacchet | [TS, 6, 5, 9 22]
prahṛtya paridhīñ juhoti | [TS, 6, 5, 9 23]
nirādhānābhyām eva ghāsam prayacchati | [TS, 6, 5, 9 24]
unnetā juhoti | [TS, 6, 5, 9 25]
yātayāmeva hy etarhy adhvaryuḥ svagākṛtaḥ | [TS, 6, 5, 9 26]
yad adhvaryur juhuyād yathā vimuktam punar yunakti tādṛg eva tat | [TS, 6, 5, 9 27]
śīrṣann adhinidhāya juhoti | [TS, 6, 5, 9 28]
śīrṣato hi sa samabhavat | [TS, 6, 5, 9 29]
vikramya juhoti | [TS, 6, 5, 9 30]
vikramya hīndro vṛtram ahan samṛddhyai | [TS, 6, 5, 9 31]
paśavo vai hāriyojanīḥ | [TS, 6, 5, 9 32]
yat saṃbhindyād alpā enam paśavo bhuñjanta upatiṣṭheran | [TS, 6, 5, 9 33]
yan na saṃbhindyād bahava enam paśavo 'bhuñjanta upatiṣṭheran | [TS, 6, 5, 9 34]
manasā saṃbādhate | [TS, 6, 5, 9 35]
ubhayaṃ karoti | [TS, 6, 5, 9 36]
bahava evainam paśavo bhuñjanta upatiṣṭhante | [TS, 6, 5, 9 37]
unnetary upahavam icchante | [TS, 6, 5, 9 38]
ya eva tatra somapīthas tam evāvarundhate | [TS, 6, 5, 9 39]
uttaravedyāṃ nivapati | [TS, 6, 5, 9 40]
paśavo vā uttaravediḥ | [TS, 6, 5, 9 41]
paśavo hāriyojanīḥ | [TS, 6, 5, 9 42]
paśuṣv eva paśūn pratiṣṭhāpayanti | [TS, 6, 5, 9 43]
{TS, 6, 5, 10}
grahān vā anu prajāḥ paśavaḥ prajāyante | [TS, 6, 5, 10 1]
upāṃśvantaryāmāv ajāvayaḥ | [TS, 6, 5, 10 2]
śukrāmanthinau puruṣāḥ | [TS, 6, 5, 10 3]
ṛtugrahān ekaśaphāḥ | [TS, 6, 5, 10 4]
ādityagrahaṃ gāvaḥ | [TS, 6, 5, 10 5]
ādityagraho bhūyiṣṭhābhir ṛgbhir gṛhyate | [TS, 6, 5, 10 6]
tasmād gāvaḥ paśūnām bhūyiṣṭhāḥ | [TS, 6, 5, 10 7]
yat trir upāṃśuṃ hastena vigṛhṇāti tasmād dvau trīn ajā janayaty athāvayo bhūyasīḥ | [TS, 6, 5, 10 8]
pitā vā eṣa yad āgrayaṇaḥ | [TS, 6, 5, 10 9]
putraḥ kalaśaḥ | [TS, 6, 5, 10 10]
yad āgrayaṇa upadasyet kalaśād gṛhṇīyād yathā pitā putraṃ kṣita upadhāvati tādṛg eva tat | [TS, 6, 5, 10 11]
yat kalaśa upadasyed āgrayaṇād gṛhṇīyāt | [TS, 6, 5, 10 12]
yathā putraḥ pitaraṃ kṣita upadhāvati tādṛg eva tat | [TS, 6, 5, 10 13]
ātmā vā eṣa yajñasya yad āgrayaṇaḥ | [TS, 6, 5, 10 14]
yad graho vā kalaśo vopadasyed āgrayaṇād gṛhṇīyāt | [TS, 6, 5, 10 15]
ātmana evādhi yajñaṃ niṣkaroti | [TS, 6, 5, 10 16]
avijñāto vā eṣa gṛhyate yad āgrayaṇaḥ | [TS, 6, 5, 10 17]
sthālyā gṛhṇāti vāyavyena juhoti | [TS, 6, 5, 10 18]
tasmād garbheṇāvijñātena brahmahā | [TS, 6, 5, 10 19]
avabhṛtham avayanti | [TS, 6, 5, 10 20]
parā sthālīr asyanty udvāyavyāni haranti | [TS, 6, 5, 10 21]
tasmāt striyaṃ jātām parāsyanty ut pumāṃsaṃ haranti | [TS, 6, 5, 10 22]
yat purorucam āha yathā vasyasa āharati tādṛg eva tat | [TS, 6, 5, 10 23]
yad grahaṃ gṛhṇāti yathā vasyasa āhṛtya prāha tādṛg eva tat | [TS, 6, 5, 10 24]
yat sādayati yathā vasyasa upanidhāyāpakrāmati tādṛg eva tat | [TS, 6, 5, 10 25]
yad vai yajñasya sāmnā yajuṣā kriyate śithilaṃ tat | [TS, 6, 5, 10 26]
yad ṛcā tad dṛḍham | [TS, 6, 5, 10 27]
purastādupayāmā yajuṣā gṛhyante | [TS, 6, 5, 10 28]
upariṣṭādupayāmā ṛcā | [TS, 6, 5, 10 29]
yajñasya dhṛtyai | [TS, 6, 5, 10 30]
{TS, 6, 5, 11}
prānyāni pātrāṇi yujyante nānyāni | [TS, 6, 5, 11 1]
yāni parācīnāni prayujyante 'mum eva tair lokam abhijayati | [TS, 6, 5, 11 2]
parāṅ iva hy asau lokaḥ | [TS, 6, 5, 11 3]
yāni punaḥ prayujyanta imam eva tair lokam abhijayati | [TS, 6, 5, 11 4]
punaḥpunar iva hy ayaṃ lokaḥ | [TS, 6, 5, 11 5]
prānyāni pātrāṇi yujyante nānyāni | [TS, 6, 5, 11 6]
yāni parācīnāni prayujyante tāny anv oṣadhayaḥ parābhavanti | [TS, 6, 5, 11 7]
yāni punaḥ prayujyante tāny anv oṣadhayaḥ punar ābhavanti | [TS, 6, 5, 11 8]
prānyāni pātrāṇi yujyante nānyāni | [TS, 6, 5, 11 9]
yāni parācīnāni prayujyante tāny anv āraṇyāḥ paśavo 'raṇyam apayanti | [TS, 6, 5, 11 10]
yāni punaḥ prayujyante tāny anu grāmyāḥ paśavo grāmam upāvayanti | [TS, 6, 5, 11 11]
yo vai grahāṇāṃ nidānaṃ veda nidānavān bhavati | [TS, 6, 5, 11 12]
ājyam iti uktham | [TS, 6, 5, 11 13]
tad vai grahāṇāṃ nidānam | [TS, 6, 5, 11 14]
yad upāṃśu śaṃsati tad upāṃśvantaryāmayoḥ | [TS, 6, 5, 11 15]
yad uccais tad itareṣāṃ grahāṇām | [TS, 6, 5, 11 16]
etad vai grahāṇāṃ nidānam | [TS, 6, 5, 11 17]
ya evaṃ veda nidānavān bhavati | [TS, 6, 5, 11 18]
yo vai grahāṇām mithunaṃ veda pra prajayā paśubhir mithunair jāyate | [TS, 6, 5, 11 19]
sthālībhir anye grahā gṛhyante vāyavyair anye | [TS, 6, 5, 11 20]
etad vai grahāṇām mithunam | [TS, 6, 5, 11 21]
ya evaṃ veda pra prajayā paśubhir mithunair jāyate | [TS, 6, 5, 11 22]
indras tvaṣṭuḥ somam abhīṣahāpibat | [TS, 6, 5, 11 23]
sa viṣvaṅ vyārchat | [TS, 6, 5, 11 24]
sa ātmann āramaṇaṃ nāvindat | [TS, 6, 5, 11 25]
sa etān anusavanam puroḍāśān apaśyat | [TS, 6, 5, 11 26]
tān niravapat | [TS, 6, 5, 11 27]
tair vai sa ātmann āramaṇam akuruta | [TS, 6, 5, 11 28]
tasmād anusavanam puroḍāśā nirupyante | [TS, 6, 5, 11 29]
tasmād anusavanam puroḍāśānām prāśnīyāt | [TS, 6, 5, 11 30]
ātmann evāramaṇaṃ kurute | [TS, 6, 5, 11 31]
nainaṃ somo 'tipavate | [TS, 6, 5, 11 32]
brahmavādino vadanti | [TS, 6, 5, 11 33]
narcā na yajuṣā paṅktir āpyate | [TS, 6, 5, 11 34]
atha kiṃ yajñasya pāṅktatvam iti | [TS, 6, 5, 11 35]
dhānāḥ karambhaḥ parivāpaḥ puroḍāśaḥ payasyā tena paṅktir āpyate | [TS, 6, 5, 11 36]
tad yajñasya pāṅktatvam | [TS, 6, 5, 11 37]
{TS, 6, 6, 1}
suvargāya vā etāni lokāya hūyante yad dākṣiṇāni | [TS, 6, 6, 1 1]
dvābhyāṃ gārhapatye juhoti | [TS, 6, 6, 1 2]
dvipād yajamānaḥ pratiṣṭhityai | [TS, 6, 6, 1 3]
āgnīdhre juhoti | [TS, 6, 6, 1 4]
antarikṣa evākramate | [TS, 6, 6, 1 5]
sado 'bhyaiti | [TS, 6, 6, 1 6]
suvargam evainaṃ lokaṃ gamayati | [TS, 6, 6, 1 7]
saurībhyām ṛgbhyāṃ gārhapatye juhoti | [TS, 6, 6, 1 8]
amum evainaṃ lokaṃ samārohayati | [TS, 6, 6, 1 9]
nayavatyarcāgnīdhre juhoti suvargasya lokasyābhinītyai | [TS, 6, 6, 1 10]
divaṃ gaccha | [TS, 6, 6, 1 11]
suvaḥ pateti | [TS, 6, 6, 1 12]
hiraṇyaṃ hutvodgṛhṇāti | [TS, 6, 6, 1 13]
suvargam evainaṃ lokam gamayati | [TS, 6, 6, 1 14]
rūpeṇa vo rūpam abhyaimīty āha | [TS, 6, 6, 1 15]
rūpeṇa hy āsāṃ rūpam abhyaiti yaddhiraṇyena | [TS, 6, 6, 1 16]
tutho vo viśvavedā vibhajatv ity āha | [TS, 6, 6, 1 17]
tutho ha sma vai viśvavedā devānāṃ dakṣiṇā vibhajati | [TS, 6, 6, 1 18]
tenaivainā vibhajati | [TS, 6, 6, 1 19]
etat te agne rādha aiti somacyutam ity āha | [TS, 6, 6, 1 20]
somacyutaṃ hy asya rādha aiti | [TS, 6, 6, 1 21]
tan mitrasya pathā nayety āha śāntyai | [TS, 6, 6, 1 22]
ṛtasya pathā preta candradakṣiṇā ity āha | [TS, 6, 6, 1 23]
satyaṃ vā ṛtam | [TS, 6, 6, 1 24]
satyenaivainā ṛtena vibhajati | [TS, 6, 6, 1 25]
yajñasya pathā suvitā nayantīr ity āha | [TS, 6, 6, 1 26]
yajñasya hy etāḥ pathā yanti yad dakṣiṇāḥ | [TS, 6, 6, 1 27]
brāhmaṇam adya rādhyāsam ṛṣim ārṣeyam ity āha | [TS, 6, 6, 1 28]
eṣa vai brāhmaṇa ṛṣir ārṣeyo yaḥ śuśruvān | [TS, 6, 6, 1 29]
tasmād evam āha | [TS, 6, 6, 1 30]
vi suvaḥ paśya vy antarikṣam ity āha | [TS, 6, 6, 1 31]
suvargam evainaṃ lokaṃ gamayati | [TS, 6, 6, 1 32]
yatasva sadasyair ity āha mitratvāya | [TS, 6, 6, 1 33]
asmaddātrā devatrā gacchata madhumatīḥ | [TS, 6, 6, 1 34]
pra dātāram āviśatety āha | [TS, 6, 6, 1 35]
vayam iha pradātāraḥ smaḥ | [TS, 6, 6, 1 36]
asmān amutra madhumatīr āviśateti vāvaitad āha | [TS, 6, 6, 1 37]
hiraṇyaṃ dadāti | [TS, 6, 6, 1 38]
jyotir vai hiraṇyam | [TS, 6, 6, 1 39]
jyotir eva purastād dhatte suvargasya lokasyānukhyātyai | [TS, 6, 6, 1 40]
agnīdhe dadāti | [TS, 6, 6, 1 41]
agnimukhān evartūn prīṇāti | [TS, 6, 6, 1 42]
brahmaṇe dadāti prasūtyai | [TS, 6, 6, 1 43]
hotre dadāti | [TS, 6, 6, 1 44]
ātmā vā eṣa yajñasya yaddhotā | [TS, 6, 6, 1 45]
ātmānam eva yajñasya dakṣiṇābhiḥ samardhayati | [TS, 6, 6, 1 46]
{TS, 6, 6, 2}
samiṣṭayajūṃṣi juhoti yajñasya samiṣṭyai | [TS, 6, 6, 2 1]
yad vai yajñasya krūraṃ yad viliṣṭaṃ yad atyeti yan nātyeti yad atikaroti yan nāpikaroti tad eva taiḥ prīṇāti | [TS, 6, 6, 2 2]
nava juhoti | [TS, 6, 6, 2 3]
nava vai puruṣe prāṇāḥ | [TS, 6, 6, 2 4]
puruṣeṇa yajñaḥ saṃmitaḥ | [TS, 6, 6, 2 5]
yāvān eva yajñas tam prīṇāti | [TS, 6, 6, 2 6]
ṣaḍ ṛgmiyāṇi juhoti | [TS, 6, 6, 2 7]
ṣaḍ vā ṛtavaḥ | [TS, 6, 6, 2 8]
ṛtūn eva prīṇāti | [TS, 6, 6, 2 9]
trīṇi yajūṃṣi | [TS, 6, 6, 2 10]
traya ime lokāḥ | [TS, 6, 6, 2 11]
imān eva lokān prīṇāti | [TS, 6, 6, 2 12]
yajña yajñaṃ gaccha | [TS, 6, 6, 2 13]
yajñapatiṃ gacchety āha | [TS, 6, 6, 2 14]
yajñapatim evainaṃ gamayati | [TS, 6, 6, 2 15]
svām yoniṃ gacchety āha | [TS, 6, 6, 2 16]
svām evainaṃ yoniṃ gamayati | [TS, 6, 6, 2 17]
eṣa te yajño yajñapate sahasūktavākaḥ suvīra ity āha | [TS, 6, 6, 2 18]
yajamāna eva vīryaṃ dadhāti | [TS, 6, 6, 2 19]
vāsiṣṭho ha sātyahavyo devabhāgam papraccha | [TS, 6, 6, 2 20]
yat sṛñjayān bahuyājino 'yīyajo yajñe yajñam praty atiṣṭhipā3 yajñapatā3v iti sa hovāca | [TS, 6, 6, 2 21]
yajñapatāv iti | [TS, 6, 6, 2 22]
satyād vai sṛñjayāḥ parābabhūvur iti hovāca | [TS, 6, 6, 2 23]
yajñe vāva yajñaḥ pratiṣṭhāpya āsīd yajamānasyāparābhāvāyeti | [TS, 6, 6, 2 24]
devā gātuvido gātuṃ vittvā gātum itety āha | [TS, 6, 6, 2 25]
yajña eva yajñam pratiṣṭhāpayati yajamānasyāparābhāvāya | [TS, 6, 6, 2 26]
{TS, 6, 6, 3}
avabhṛthayajūṃṣi juhoti | [TS, 6, 6, 3 1]
yad evārvācīnam ekahāyanād enaḥ karoti tad eva tair avayajate | [TS, 6, 6, 3 2]
apo 'vabhṛtham avaiti | [TS, 6, 6, 3 3]
apsu vai varuṇaḥ | [TS, 6, 6, 3 4]
sākṣād eva varuṇam avayajate | [TS, 6, 6, 3 5]
vartmanā vā anvitya yajñaṃ rakṣāṃsi jighāṃsanti | [TS, 6, 6, 3 6]
sāmnā prastotānvavaiti | [TS, 6, 6, 3 7]
sāma vai rakṣohā rakṣasām apahatyai | [TS, 6, 6, 3 8]
trir nidhanam upaiti | [TS, 6, 6, 3 9]
traya ime lokāḥ | [TS, 6, 6, 3 10]
ebhya eva lokebhyo rakṣāṃsy apahanti | [TS, 6, 6, 3 11]
puruṣaḥpuruṣo nidhanam upaiti | [TS, 6, 6, 3 12]
puruṣaḥpuruṣo hi rakṣasvī | [TS, 6, 6, 3 13]
rakṣasām apahatyai | [TS, 6, 6, 3 14]
uruṃ hi rājā varuṇaś cakārety āha pratiṣṭhityai | [TS, 6, 6, 3 15]
śataṃ te rājan bhiṣajaḥ sahasram ity āha | [TS, 6, 6, 3 16]
bheṣajam evāsmai karoti | [TS, 6, 6, 3 17]
abhiṣṭhito varuṇasya pāśa ity āha | [TS, 6, 6, 3 18]
varuṇapāśam evābhitiṣṭhati | [TS, 6, 6, 3 19]
barhir abhijuhoty āhutīnām pratiṣṭhityai | [TS, 6, 6, 3 20]
atho agnivaty eva juhoti | [TS, 6, 6, 3 21]
apabarhiṣaḥ prayājān yajati | [TS, 6, 6, 3 22]
prajā vai barhiḥ | [TS, 6, 6, 3 23]
prajā eva varuṇapāśān muñcati | [TS, 6, 6, 3 24]
ājyabhāgau yajati | [TS, 6, 6, 3 25]
yajñasyaiva cakṣuṣī nāntareti | [TS, 6, 6, 3 26]
varuṇaṃ yajati | [TS, 6, 6, 3 27]
varuṇapāśād evainam muñcati | [TS, 6, 6, 3 28]
agnīvaruṇau yajati | [TS, 6, 6, 3 29]
sākṣād evainaṃ varuṇapāśān muñcati | [TS, 6, 6, 3 30]
apabarhiṣāv anūyājau yajati | [TS, 6, 6, 3 31]
prajā vai barhiḥ | [TS, 6, 6, 3 32]
prajā eva varuṇapāśān muñcati | [TS, 6, 6, 3 33]
caturaḥ prayājān yajati dvāv anūyājau | [TS, 6, 6, 3 34]
ṣaṭ sampadyante | [TS, 6, 6, 3 35]
ṣaḍ vā ṛtavaḥ | [TS, 6, 6, 3 36]
ṛtuṣv eva pratitiṣṭhati | [TS, 6, 6, 3 37]
avabhṛtha nicaṅkuṇety āha | [TS, 6, 6, 3 38]
yathoditam eva varuṇam avayajate | [TS, 6, 6, 3 39]
samudre te hṛdayam apsv antar ity āha | [TS, 6, 6, 3 40]
samudre hy antar varuṇaḥ | [TS, 6, 6, 3 41]
saṃ tvā viśantv oṣadhīr utāpa ity āha | [TS, 6, 6, 3 42]
adbhir evainam oṣadhībhiḥ samyañcaṃ dadhāti | [TS, 6, 6, 3 43]
devīr āpa eṣa vo garbha ity āha | [TS, 6, 6, 3 44]
yathāyajur evaitat | [TS, 6, 6, 3 45]
paśavo vai somaḥ | [TS, 6, 6, 3 46]
yad bhindūnām bhakṣayet paśumānt syād varuṇas tv enaṃ gṛhṇīyāt | [TS, 6, 6, 3 47]
yan na bhakṣayed apaśuḥ syān nainaṃ varuṇo gṛhṇīyāt | [TS, 6, 6, 3 48]
upaspṛśyam eva | [TS, 6, 6, 3 49]
paśumān bhavati | [TS, 6, 6, 3 50]
nainaṃ varuṇo gṛhṇāti | [TS, 6, 6, 3 51]
pratiyuto varuṇasya pāśa ity āha | [TS, 6, 6, 3 52]
varuṇapāśād eva nirmucyate | [TS, 6, 6, 3 53]
apratīkṣam āyanti | [TS, 6, 6, 3 54]
varuṇasyāntarhityai | [TS, 6, 6, 3 55]
edho 'sy edhiṣīmahīty āha | [TS, 6, 6, 3 56]
samidhaivāgniṃ namasyanta upāyanti | [TS, 6, 6, 3 57]
tejo 'si | [TS, 6, 6, 3 58]
tejo mayi dhehīty āha | [TS, 6, 6, 3 59]
teja evātman dhatte | [TS, 6, 6, 3 60]
{TS, 6, 6, 4}
sphyena vedim uddhanti | [TS, 6, 6, 4 1]
rathākṣeṇa vimimīte | [TS, 6, 6, 4 2]
yūpam minoti | [TS, 6, 6, 4 3]
trivṛtam eva vajraṃ saṃbhṛtya bhrātṛvyāya praharati stṛtyai | [TS, 6, 6, 4 4]
yad antarvedi minuyād devalokam abhijayed yad bahirvedi manuṣyalokam | [TS, 6, 6, 4 5]
vedyantasya saṃdhau minoty ubhayor lokayor abhijityai | [TS, 6, 6, 4 6]
uparasaṃmitām minuyāt pitṛlokakāmasya raśanasaṃmitām manuṣyalokakāmasya caṣālasaṃmitām indriyakāmasya sarvānt samān pratiṣṭhākāmasya | [TS, 6, 6, 4 7]
ye trayo madhyamās tānt samān paśukāmasya | [TS, 6, 6, 4 8]
etān vā anu paśava upatiṣṭhante | [TS, 6, 6, 4 9]
paśumān eva bhavati | [TS, 6, 6, 4 10]
vyatiṣajed itarān | [TS, 6, 6, 4 11]
prajayaivainam paśubhir vyatiṣajati | [TS, 6, 6, 4 12]
yaṃ kāmayeta pramāyukaḥ syād iti gartamitaṃ tasya minuyād uttarārdhyaṃ varṣiṣṭham atha hrasīyāṃsam | [TS, 6, 6, 4 13]
eṣā vai gartamit | [TS, 6, 6, 4 14]
yasyaivam minoti tājak pramīyate | [TS, 6, 6, 4 15]
dakṣiṇārdhyaṃ varṣiṣṭham minuyāt suvargakāmasyātha hrasīyāṃsam | [TS, 6, 6, 4 16]
ākramaṇam eva tat setuṃ yajamānaḥ kurute suvargasya lokasya samaṣṭyai | [TS, 6, 6, 4 17]
yad ekasmin yūpe dve raśane parivyayati tasmād eko dve jāye vindate | [TS, 6, 6, 4 18]
yan naikāṃ raśanāṃ dvayor yūpayoḥ parivyayati tasmān naikā dvau patī vindate | [TS, 6, 6, 4 19]
yaṃ kāmayeta stry asya jāyetety upānte tasya vyatiṣajet | [TS, 6, 6, 4 20]
stry evāsya jāyate | [TS, 6, 6, 4 21]
yaṃ kāmayeta pumān asya jāyetety āntaṃ tasya praveṣṭayet | [TS, 6, 6, 4 22]
pumān evāsya jāyate | [TS, 6, 6, 4 23]
asurā vai devān dakṣiṇata upānayan | [TS, 6, 6, 4 24]
tān devā upaśayenaivāpānudanta | [TS, 6, 6, 4 25]
tad upaśayasyopaśayatvam | [TS, 6, 6, 4 26]
yad dakṣiṇata upaśaya upaśaye bhrātṛvyāpanuttyai | [TS, 6, 6, 4 27]
sarve vā anye yūpāḥ paśumantaḥ | [TS, 6, 6, 4 28]
athopaśaya evāpaśuḥ | [TS, 6, 6, 4 29]
tasya yajamānaḥ paśuḥ | [TS, 6, 6, 4 30]
yan na nirdiśed ārtim ārched yajamānaḥ | [TS, 6, 6, 4 31]
asau te paśur iti nirdiśed yaṃ dviṣyāt | [TS, 6, 6, 4 32]
yam eva dveṣṭi tam asmai paśuṃ nirdiśati | [TS, 6, 6, 4 33]
yadi na dviṣyād ākhus te paśur iti brūyāt | [TS, 6, 6, 4 34]
na grāmyān paśūn hinasti nāraṇyān | [TS, 6, 6, 4 35]
prajāpatiḥ prajā asṛjata | [TS, 6, 6, 4 36]
so 'nnādyena vyārdhyata | [TS, 6, 6, 4 37]
sa etām ekādaśinīm apaśyat | [TS, 6, 6, 4 38]
tayā vai so 'nnādyam avārunddha | [TS, 6, 6, 4 39]
yad daśa yūpā bhavanti | [TS, 6, 6, 4 40]
daśākṣarā virāṭ | [TS, 6, 6, 4 41]
annaṃ virāṭ | [TS, 6, 6, 4 42]
virājaivānnādyam avarunddhe | [TS, 6, 6, 4 43]
ya ekādaśa stana evāsyai sa duha evaināṃ tena | [TS, 6, 6, 4 44]
vajro vā eṣā saṃmīyate yad ekādaśinī | [TS, 6, 6, 4 45]
seśvarā purastāt pratyañcaṃ yajñaṃ saṃmarditoḥ | [TS, 6, 6, 4 46]
yat pātnīvatam minoti yajñasya pratyuttabdhyai | [TS, 6, 6, 4 47]
sayatvāya | [TS, 6, 6, 4 48]
{TS, 6, 6, 5}
prajāpatiḥ prajā asṛjata | [TS, 6, 6, 5 1]
sa riricāno 'manyata | [TS, 6, 6, 5 2]
sa etām ekādaśinīm apaśyat | [TS, 6, 6, 5 3]
tayā vai sa āyur indriyaṃ vīryam ātmann adhatta | [TS, 6, 6, 5 4]
prajā iva khalu vā eṣa sṛjate yo yajate | [TS, 6, 6, 5 5]
sa etarhi riricāna iva | [TS, 6, 6, 5 6]
yad eṣaikādaśinī bhavaty āyur eva tayendriyaṃ vīryaṃ yajamāna ātman dhatte | [TS, 6, 6, 5 7]
praivāgneyena vāpayati | [TS, 6, 6, 5 8]
mithunaṃ sārasvatyā karoti | [TS, 6, 6, 5 9]
retaḥ saumyena dadhāti | [TS, 6, 6, 5 10]
prajanayati pauṣṇena | [TS, 6, 6, 5 11]
bārhaspatyo bhavati | [TS, 6, 6, 5 12]
brahma vai devānām bṛhaspatiḥ | [TS, 6, 6, 5 13]
brahmaṇaivāsmai prajāḥ prajanayati | [TS, 6, 6, 5 14]
vaiśvadevo bhavati | [TS, 6, 6, 5 15]
vaiśvadevyo vai prajāḥ | [TS, 6, 6, 5 16]
prajā evāsmai prajanayati | [TS, 6, 6, 5 17]
indriyam evaindreṇāvarunddhe viśam mārutenaujo balam aindrāgnena | [TS, 6, 6, 5 18]
prasavāya sāvitraḥ | [TS, 6, 6, 5 19]
nirvaruṇatvāya vāruṇaḥ | [TS, 6, 6, 5 20]
madhyata aindram ālabhate | [TS, 6, 6, 5 21]
madhyata evendriyaṃ yajamāne dadhāti | [TS, 6, 6, 5 22]
purastād aindrasya vaiśvadevam ālabhate | [TS, 6, 6, 5 23]
vaiśvadevaṃ vā annam | [TS, 6, 6, 5 24]
annam eva purastād dhatte | [TS, 6, 6, 5 25]
tasmāt purastād annam adyate | [TS, 6, 6, 5 26]
aindram ālabhya mārutam ālabhate | [TS, 6, 6, 5 27]
viḍ vai marutaḥ | [TS, 6, 6, 5 28]
viśam evāsmā anubadhnāti | [TS, 6, 6, 5 29]
yadi kāmayeta yo 'vagataḥ so 'parudhyatāṃ yo 'paruddhaḥ so 'vagacchatv ity aindrasya loke vāruṇam ālabheta vāruṇasya loka aindram | [TS, 6, 6, 5 30]
ya evāvagataḥ so 'parudhyate | [TS, 6, 6, 5 31]
yo 'paruddhaḥ so 'vagacchati | [TS, 6, 6, 5 32]
yadi kāmayeta prajā muhyeyur iti paśūn vyatiṣajet | [TS, 6, 6, 5 33]
prajā eva mohayati | [TS, 6, 6, 5 34]
yad abhivāhato 'pāṃ vāruṇam ālabheta prajā varuṇo gṛhṇīyāt | [TS, 6, 6, 5 35]
dakṣiṇata udañcam ālabhate | [TS, 6, 6, 5 36]
apavāhato 'pām prajānām avaruṇagrāhāya | [TS, 6, 6, 5 37]
{TS, 6, 6, 6}
indraḥ patniyā manum ayājayat tāṃ paryagnikṛtām udasṛjat tayā manur ārdhnod yat paryagnikṛtam pātnīvatam utsṛjati yām eva manur ṛddhim ārdhnot tām eva yajamāna ṛdhnoti | [TS, 6, 6, 6 1.1]
yajñasya vā apratiṣṭhitād yajñaḥ parābhavati yajñam parābhavantaṃ yajamāno 'nu parābhavati yad ājyeṇa pātnīvataṃ saṃsthāpayati yajñasya pratiṣṭhityai yajñam pratitiṣṭhantaṃ yajamāno 'nu pratitiṣṭhati | [TS, 6, 6, 6 1.2]
iṣṭaṃ vapayā | [TS, 6, 6, 6 1.3]
bhavati aniṣṭaṃ vaśayātha pātnīvatena pracarati tīrtha eva pracaraty atho etarhy evāsya yāmaḥ | [TS, 6, 6, 6 2.1]
tvāṣṭro bhavati tvaṣṭā vai retasaḥ siktasya rūpāṇi vikaroti tam eva vṛṣāṇam patnīṣv apisṛjati so 'smai rūpāṇi vikaroti | [TS, 6, 6, 6 2.2]
{TS, 6, 6, 7}
ghnanti vā etat somaṃ yad abhiṣuṇvanti | [TS, 6, 6, 7 1.1]
yat saumyo bhavati yathā mṛtāyānustaraṇīṃ ghnanti tādṛg eva tat | [TS, 6, 6, 7 1.2]
yad uttarārdhe vā madhye vā juhuyāt devatābhyaḥ samadaṃ dadhyād dakṣiṇārdhe juhoty eṣā vai pitṝṇāṃ dik svāyām eva diśi pitṝn niravadayate | [TS, 6, 6, 7 1.3]
udgātṛbhyo haranti sāmadaivatyo vai saumyo yad eva sāmnaś chambaṭkurvanti tasyaiva sa śāntiḥ | [TS, 6, 6, 7 1.4]
ava | [TS, 6, 6, 7 1.5]
īkṣante pavitraṃ vai saumya ātmānam eva pavayante | [TS, 6, 6, 7 2.1]
ya ātmānaṃ na paripaśyed itāsuḥ syād abhidadiṃ kṛtvāvekṣeta tasmin hy ātmānam paripaśyaty atho ātmānam eva pavayate | [TS, 6, 6, 7 2.2]
yo gatamanāḥ syāt so 'vekṣeta yan me manaḥ parāgataṃ yad vā me aparāgatam | [TS, 6, 6, 7 2.3]
rājñā somena tad vayam asmāsu dhārayāmasīti mana evātman dādhāra | [TS, 6, 6, 7 2.4]
na gatamanā bhavati | [TS, 6, 6, 7 3.1]
apa vai tṛtīyasavane yajñaḥ krāmatījānād anījānam abhy āgnāvaiṣṇavyarcā ghṛtasya yajaty agniḥ sarvā devatā viṣṇur yajño devatāś caiva yajñaṃ ca dādhāra | [TS, 6, 6, 7 3.2]
upāṃśu yajati mithunatvāya | [TS, 6, 6, 7 3.3]
brahmavādino vadanti mitro yajñasya sviṣṭaṃ yuvate varuṇo duriṣṭaṃ kva tarhi yajñaḥ kva yajamāno bhavatīti yan maitrāvaruṇīṃ vaśām ālabhate mitreṇaiva | [TS, 6, 6, 7 3.4]
yajñasya sviṣṭaṃ śamayati varuṇena duriṣṭaṃ nārtim ārchati yajamānaḥ | [TS, 6, 6, 7 4.1]
yathā vai lāṅgalenorvarāṃ prabhindanty evam ṛksāme yajñam prabhintto yan maitrāvaruṇīṃ vaśām ālabhate yajñāyaiva prabhinnāya matyam anvavāsyati śāntyai | [TS, 6, 6, 7 4.2]
yātayāmāni vā etasya chandāṃsi ya ījānaś chandasām eṣa raso yad vaśā yan maitrāvaruṇīṃ vaśām ālabhate chandāṃsy eva punar āprīṇāty ayātayāmatvāyātho chandaḥsv eva rasaṃ dadhāti | [TS, 6, 6, 7 4.3]
{TS, 6, 6, 8}
devā vā indriyaṃ vīryaṃ vyabhajanta | [TS, 6, 6, 8 1]
tato yad atyaśiṣyata tad atigrāhyā abhavan | [TS, 6, 6, 8 2]
tad atigrāhyāṇām atigrāhyatvam | [TS, 6, 6, 8 3]
yad atigrāhyā gṛhyanta indriyam eva tad vīryaṃ yajamāna ātman dhatte | [TS, 6, 6, 8 4]
teja āgneyena | [TS, 6, 6, 8 5]
indriyam aindreṇa | [TS, 6, 6, 8 6]
brahmavarcasaṃ sauryeṇa | [TS, 6, 6, 8 7]
upastambhanaṃ vā etad yajñasya yad atigrāhyāś cakre pṛṣṭhāni | [TS, 6, 6, 8 8]
yat pṛṣṭhye na gṛhṇīyāt prāñcaṃ yajñam pṛṣṭhāni saṃśṛṇīyuḥ | [TS, 6, 6, 8 9]
yad ukthye gṛhṇīyāt pratyañcaṃ yajñam atigrāhyāḥ saṃśṛṇīyuḥ | [TS, 6, 6, 8 10]
viśvajiti sarvapṛṣṭhe grahītavyā yajñasya savīryatvāya | [TS, 6, 6, 8 11]
prajāpatir devebhyo yajñān vyādiśat | [TS, 6, 6, 8 12]
sa priyās tanūr apanyadhatta | [TS, 6, 6, 8 13]
tad atigrāhyā abhavan | [TS, 6, 6, 8 14]
vitanus tasya yajña ity āhur yasyātigrāhyā na gṛhyanta iti | [TS, 6, 6, 8 15]
apy agniṣṭome grahītavyā yajñasya satanutvāya | [TS, 6, 6, 8 16]
devatā vai sarvāḥ sadṛśīr āsan | [TS, 6, 6, 8 17]
tā na vyāvṛtam agacchan | [TS, 6, 6, 8 18]
te devā eta etān grahān apaśyan | [TS, 6, 6, 8 19]
tān agṛhṇata | [TS, 6, 6, 8 20]
āgneyam agniḥ | [TS, 6, 6, 8 21]
aindram indraḥ | [TS, 6, 6, 8 22]
sauryaṃ sūryaḥ | [TS, 6, 6, 8 23]
tato vai te 'nyābhir devatābhir vyāvṛtam agacchan | [TS, 6, 6, 8 24]
yasyaivaṃ viduṣa ete grahā gṛhyante vyāvṛtam eva pāpmanā bhrātṛvyeṇa gacchati | [TS, 6, 6, 8 25]
ime lokā jyotiṣmantaḥ samāvadvīryāḥ kāryā ity āhuḥ | [TS, 6, 6, 8 26]
āgneyenāsmiṃ loke jyotir dhatta aindreṇāntarikṣe | [TS, 6, 6, 8 27]
indravāyū hi sayujau | [TS, 6, 6, 8 28]
sauryeṇāmuṣmiṃ loke jyotir dhatte | [TS, 6, 6, 8 29]
jyotiṣmanto 'smā ime lokā bhavanti | [TS, 6, 6, 8 30]
samāvadvīryān enān kurute | [TS, 6, 6, 8 31]
etān vai grahān bambāviśvavayasāv avittām | [TS, 6, 6, 8 32]
tābhyām ime lokāḥ parāñcaś cārvāñcaś ca prābhuḥ | [TS, 6, 6, 8 33]
yasyaivaṃ viduṣa ete grahā gṛhyante prāsmā ime lokāḥ parāñcaś cārvāñcaś ca bhānti | [TS, 6, 6, 8 34]
{TS, 6, 6, 9}
devā vai yad yajñe 'kurvata tad asurā akurvata | [TS, 6, 6, 9 1]
te devā adābhye chandāṃsi savanāni samasthāpayan | [TS, 6, 6, 9 2]
tato devā abhavan parāsurāḥ | [TS, 6, 6, 9 3]
yasyaivaṃ viduṣo 'dābhyo gṛhyate bhavaty ātmanā parāsya bhrātṛvyo bhavati | [TS, 6, 6, 9 4]
yad vai devā asurān adābhyenādabhnuvan tad adābhyasyādābhyatvam | [TS, 6, 6, 9 5]
ya evaṃ veda dabhnoty eva bhrātṛvyaṃ nainam bhrātṛvyo dabhnoti | [TS, 6, 6, 9 6]
eṣā vai prajāpater atimokṣiṇī nāma tanūr yad adābhyaḥ | [TS, 6, 6, 9 7]
upanaddhasya gṛhṇāty atimuktyai | [TS, 6, 6, 9 8]
ati pāpmānam bhrātṛvyam mucyate ya evaṃ veda | [TS, 6, 6, 9 9]
ghnanti vā etat somaṃ yad abhiṣuṇvanti | [TS, 6, 6, 9 10]
some hanyamāne yajño hanyate yajñe yajamānaḥ | [TS, 6, 6, 9 11]
brahmavādino vadanti kiṃ tad yajñe yajamānaḥ kurute yena jīvant suvargaṃ lokam etīti | [TS, 6, 6, 9 12]
jīvagraho vā eṣa yad adābhyaḥ | [TS, 6, 6, 9 13]
anabhiṣutasya gṛhṇāti | [TS, 6, 6, 9 14]
jīvantam evainaṃ suvargaṃ lokaṃ gamayati | [TS, 6, 6, 9 15]
vi vā etad yajñaṃ chindanti yad adābhye saṃsthāpayanti | [TS, 6, 6, 9 16]
aṃśūn apisṛjati yajñasya saṃtatyai | [TS, 6, 6, 9 17]
{TS, 6, 6, 10}
devā vai prabāhug grahān agṛhṇata | [TS, 6, 6, 10 1]
sa etam prajāpatir aṃśum apaśyat | [TS, 6, 6, 10 2]
tam agṛhṇīta | [TS, 6, 6, 10 3]
tena vai sa ārdhnot | [TS, 6, 6, 10 4]
yasyaivaṃ viduṣo 'ṃśur gṛhyata ṛdhnoty eva | [TS, 6, 6, 10 5]
sakṛdabhiṣutasya gṛhṇāti | [TS, 6, 6, 10 6]
sakṛddhi sa tenārdhnot | [TS, 6, 6, 10 7]
manasā gṛhṇāti | [TS, 6, 6, 10 8]
mana iva hi prajāpatiḥ prajāpater āptyai | [TS, 6, 6, 10 9]
audumbareṇa gṛhṇāti | [TS, 6, 6, 10 10]
ūrg vā udumbaraḥ | [TS, 6, 6, 10 11]
ūrjam evāvarunddhe | [TS, 6, 6, 10 12]
catuḥsrakti bhavati | [TS, 6, 6, 10 13]
dikṣv eva pratitiṣṭhati | [TS, 6, 6, 10 14]
yo vā aṃśor āyatanaṃ vedāyatanavān bhavati | [TS, 6, 6, 10 15]
vāmadevyam iti sāma | [TS, 6, 6, 10 16]
tad vā asyāyatanam | [TS, 6, 6, 10 17]
manasā gāyamāno gṛhṇāti | [TS, 6, 6, 10 18]
āyatanavān eva bhavati | [TS, 6, 6, 10 19]
yad adhvaryur aṃśuṃ gṛhṇan nārdhayed ubhābhyāṃ nardhyetādhvaryave ca yajamānāya ca | [TS, 6, 6, 10 20]
yad ardhayed ubhābhyām ṛdhyeta | [TS, 6, 6, 10 21]
anavānaṃ gṛhṇāti | [TS, 6, 6, 10 22]
saivāsyarddhiḥ | [TS, 6, 6, 10 23]
hiraṇyam abhivyaniti | [TS, 6, 6, 10 24]
amṛtaṃ vai hiraṇyam | [TS, 6, 6, 10 25]
āyuḥ prāṇaḥ | [TS, 6, 6, 10 26]
āyuṣaivāmṛtam abhidhinoti | [TS, 6, 6, 10 27]
śatamānam bhavati | [TS, 6, 6, 10 28]
śatāyuḥ puruṣaḥ śatendriyaḥ | [TS, 6, 6, 10 29]
āyuṣy evendriye pratitiṣṭhati | [TS, 6, 6, 10 30]
{TS, 6, 6, 11}
prajāpatir devebhyo yajñān vyādiśat | [TS, 6, 6, 11 1]
sa riricāno 'manyata | [TS, 6, 6, 11 2]
sa yajñānāṃ ṣoḍaśadhendriyaṃ vīryam ātmānam abhi samakhidat | [TS, 6, 6, 11 3]
tat ṣoḍaśy abhavat | [TS, 6, 6, 11 4]
na vai ṣoḍaśī nāma yajño 'sti | [TS, 6, 6, 11 5]
yad vāva ṣoḍaśaṃ stotraṃ ṣoḍaśaṃ śastraṃ tena ṣoḍaśī | [TS, 6, 6, 11 6]
tat ṣoḍaśinaḥ ṣoḍaśitvam | [TS, 6, 6, 11 7]
yat ṣoḍaśī gṛhyata indriyam eva tad vīryaṃ yajamāna ātman dhatte | [TS, 6, 6, 11 8]
devebhyo vai suvargo loko na prābhavat | [TS, 6, 6, 11 9]
ta etaṃ ṣoḍaśinam apaśyan | [TS, 6, 6, 11 10]
tam agṛhṇata | [TS, 6, 6, 11 11]
tato vai tebhyaḥ suvargo lokaḥ prābhavat | [TS, 6, 6, 11 12]
yat ṣoḍaśī gṛhyate suvargasya lokasyābhijityai | [TS, 6, 6, 11 13]
indro vai devānām ānujāvara āsīt | [TS, 6, 6, 11 14]
sa prajāpatim upādhāvat | [TS, 6, 6, 11 15]
tasmā etaṃ ṣoḍaśinam prāyacchat | [TS, 6, 6, 11 16]
tam agṛhṇīta | [TS, 6, 6, 11 17]
tato vai so 'graṃ devatānām paryait | [TS, 6, 6, 11 18]
yasyaivaṃ viduṣaḥ ṣoḍaśī gṛhyate 'gram eva samānānām paryeti | [TS, 6, 6, 11 19]
prātaḥsavane gṛhṇāti | [TS, 6, 6, 11 20]
vajro vai ṣoḍaśī | [TS, 6, 6, 11 21]
vajraḥ prātaḥsavanam | [TS, 6, 6, 11 22]
svād evainaṃ yoner nigṛhṇāti | [TS, 6, 6, 11 23]
savane savane 'bhigṛhṇāti | [TS, 6, 6, 11 24]
savanāt savanād evainam prajanayati | [TS, 6, 6, 11 25]
tṛtīyasavane paśukāmasya gṛhṇīyāt | [TS, 6, 6, 11 26]
vajro vai ṣoḍaśī | [TS, 6, 6, 11 27]
paśavas tṛtīyasavanam | [TS, 6, 6, 11 28]
vajreṇaivāsmai tṛtīyasavanāt paśūn avarunddhe | [TS, 6, 6, 11 29]
nokthye gṛhṇīyāt | [TS, 6, 6, 11 30]
prajā vai paśava ukthāni | [TS, 6, 6, 11 31]
yad ukthye gṛhṇīyāt prajām paśūn asya nirdahet | [TS, 6, 6, 11 32]
atirātre paśukāmasya gṛhṇīyāt | [TS, 6, 6, 11 33]
vajro vai ṣoḍaśī | [TS, 6, 6, 11 34]
vajreṇaivāsmai paśūn avarudhya rātriyopariṣṭāc chamayati | [TS, 6, 6, 11 35]
apy agniṣṭome rājanyasya gṛhṇīyāt | [TS, 6, 6, 11 36]
vyāvṛtkāmo hi rājanyo yajate | [TS, 6, 6, 11 37]
sāhna evāsmai vajraṃ gṛhṇāti | [TS, 6, 6, 11 38]
sa enaṃ vajro bhūtyā inddhe nir vā dahati | [TS, 6, 6, 11 39]
ekaviṃśaṃ stotram bhavati pratiṣṭhityai | [TS, 6, 6, 11 40]
harivacchasyate | [TS, 6, 6, 11 41]
indrasya priyaṃ dhāmopāpnoti | [TS, 6, 6, 11 42]
kanīyāṃsi vai deveṣu chandāṃsy āsañ jyāyāṃsy asureṣu | [TS, 6, 6, 11 43]
te devāḥ kanīyasā chandasā jyāyaś chando 'bhivyaśaṃsan | [TS, 6, 6, 11 44]
tato vai te 'surāṇāṃ lokam avṛñjata | [TS, 6, 6, 11 45]
yat kanīyasā chandasā jyāyaś chando 'bhiviśaṃsati bhrātṛvyasyaiva tal lokaṃ vṛṅkte | [TS, 6, 6, 11 46]
ṣaḍ akṣarāṇy atirecayanti | [TS, 6, 6, 11 47]
ṣaḍ vā ṛtavaḥ | [TS, 6, 6, 11 48]
ṛtūn eva prīṇāti | [TS, 6, 6, 11 49]
catvāri pūrvāṇy avakalpayanti | [TS, 6, 6, 11 50]
catuṣpada eva paśūn avarunddhe | [TS, 6, 6, 11 51]
dve uttare | [TS, 6, 6, 11 52]
dvipada evāvarunddhe | [TS, 6, 6, 11 53]
anuṣṭubham abhisaṃpādayanti | [TS, 6, 6, 11 54]
vāg vā anuṣṭup | [TS, 6, 6, 11 55]
tasmāt prāṇānāṃ vāg uttamā | [TS, 6, 6, 11 56]
samayāviṣite sūrye ṣoḍaśina stotram upākaroti | [TS, 6, 6, 11 57]
etasmin vai loka indro vṛtram ahan | [TS, 6, 6, 11 58]
sākṣād eva vajram bhrātṛvyāya praharati | [TS, 6, 6, 11 59]
aruṇapiśaṃgo 'śvo dakṣiṇā | [TS, 6, 6, 11 60]
tad vai vajrasya rūpaṃ samṛddhyai | [TS, 6, 6, 11 61]
{TS, 7, 1, 6}
somo vai sahasram avindat | [TS, 7, 1, 6 1.1]
tam indro 'nv avindat | [TS, 7, 1, 6 1.2]
tau yamo nyāgacchat | [TS, 7, 1, 6 1.3]
tāv abravīt | [TS, 7, 1, 6 1.4]
astu me 'trāpīti | [TS, 7, 1, 6 1.5]
astu hī3 ity abrūtām | [TS, 7, 1, 6 1.6]
sa yama ekasyāṃ vīryam paryapaśyat | [TS, 7, 1, 6 1.7]
iyaṃ vā asya sahasrasya vīryam bibhartīti tāv abravīd iyam mamāstv etad yuvayor iti | [TS, 7, 1, 6 1.8]
tāv abrūtām | [TS, 7, 1, 6 1.9]
sarve vā etad etasyāṃ vīryam | [TS, 7, 1, 6 1.10]
paripaśyāmo 'ṃśam āharāmahā iti | [TS, 7, 1, 6 2.1]
tasyām aṃśam āharanta | [TS, 7, 1, 6 2.2]
tām apsu prāveśayan | [TS, 7, 1, 6 2.3]
somāyodehīti | [TS, 7, 1, 6 2.4]
sā rohiṇī piṅgalaikahāyanī rūpaṃ kṛtvā trayastriṃśatā ca tribhiś ca śataiḥ sahodait | [TS, 7, 1, 6 2.5]
tasmād rohiṇyā piṅgalayaikahāyanyā somaṃ krīṇīyāt | [TS, 7, 1, 6 2.6]
ya evaṃ vidvān rohiṇyā piṅgalayaikahāyanyā somaṃ krīṇāti trayastriṃśatā caivāsya tribhiś ca | [TS, 7, 1, 6 2.7]
śataiḥ somaḥ krīto bhavati | [TS, 7, 1, 6 3.1]
sukrītena yajate | [TS, 7, 1, 6 3.2]
tām apsu prāveśayan | [TS, 7, 1, 6 3.3]
indrāyodehīti | [TS, 7, 1, 6 3.4]
sā rohiṇī lakṣmaṇā paṣṭhauhī vārtraghnī rūpaṃ kṛtvā trayastriṃśatā ca tribhiś ca śataiḥ sahodait | [TS, 7, 1, 6 3.5]
tasmād rohiṇīṃ lakṣmaṇām paṣṭhauhīṃ vārtraghnīṃ dadyāt | [TS, 7, 1, 6 3.6]
ya evaṃ vidvān rohiṇīṃ lakṣmaṇām paṣṭhauhīṃ vārtraghnīṃ dadāti trayastriṃśac caivāsya trīṇi ca śatāni sā dattā | [TS, 7, 1, 6 3.7]
bhavati | [TS, 7, 1, 6 4.1]
tām apsu prāveśayan | [TS, 7, 1, 6 4.2]
yamāyodehīti | [TS, 7, 1, 6 4.3]
sā jaratī mūrkhā tajjaghanyā rūpaṃ kṛtvā trayastriṃśatā ca tribhiś ca śataiḥ sahodait | [TS, 7, 1, 6 4.4]
tasmāj jaratīm mūrkhāṃ tajjaghanyām anustaraṇīṃ kurvīta | [TS, 7, 1, 6 4.5]
ya evaṃ vidvāñ jaratīm mūrkhāṃ tajjaghanyām anustaraṇīṃ kurute trayastriṃśac caivāsya trīṇi ca śatāni sāmuṣmiṃlloke bhavati | [TS, 7, 1, 6 4.6]
vāg eva sahasratamī | [TS, 7, 1, 6 4.7]
tasmāt | [TS, 7, 1, 6 4.8]
varo deyaḥ | [TS, 7, 1, 6 5.1]
sā hi varaḥ | [TS, 7, 1, 6 5.2]
sahasram asya sā dattā bhavati | [TS, 7, 1, 6 5.3]
tasmād varo na pratigṛhyaḥ | [TS, 7, 1, 6 5.4]
sā hi varaḥ | [TS, 7, 1, 6 5.5]
sahasram asya pratigṛhītam bhavati | [TS, 7, 1, 6 5.6]
iyaṃ vara iti brūyāt | [TS, 7, 1, 6 5.7]
athānyām brūyāt | [TS, 7, 1, 6 5.8]
iyam mameti | [TS, 7, 1, 6 5.9]
tathāsya tat sahasram apratigṛhītam bhavati | [TS, 7, 1, 6 5.10]
ubhayata enī syāt | [TS, 7, 1, 6 5.11]
tad āhuḥ | [TS, 7, 1, 6 5.12]
anyata enī syāt sahasram parastād etam iti | [TS, 7, 1, 6 5.13]
yaiva varaḥ | [TS, 7, 1, 6 5.14]
kalyāṇī rūpasamṛddhā sā syāt | [TS, 7, 1, 6 6.1]
sā hi varaḥ | [TS, 7, 1, 6 6.2]
samṛddhyai | [TS, 7, 1, 6 6.3]
tām uttareṇāgnīdhram paryāṇīyāhavanīyasyānte droṇakalaśam avaghrāpayet | [TS, 7, 1, 6 6.4]
ājighra kalaśam mahy urudhārā payasvaty ā tvā viśantv indavaḥ samudram iva sindhavaḥ | [TS, 7, 1, 6 6.5]
sā mā sahasra ābhaja prajayā paśubhiḥ saha punar mā viśatād rayir iti | [TS, 7, 1, 6 6.6]
prajayaivainam paśubhī rayyā sam | [TS, 7, 1, 6 6.7]
ardhayati | [TS, 7, 1, 6 7.1]
prajāvān paśumān rayimān bhavati ya evaṃ veda | [TS, 7, 1, 6 7.2]
tayā sahāgnīdhram paretya purastāt pratīcyāṃ tiṣṭhantyāṃ juhuyāt | [TS, 7, 1, 6 7.3]
ubhā jigyathur na parājayethe na parājigye kataraś canainoḥ | [TS, 7, 1, 6 7.4]
indraś ca viṣṇo yad apaspṛdhethāṃ tredhā sahasraṃ vi tad airayethām iti | [TS, 7, 1, 6 8.1]
tredhāvibhaktaṃ vai trirātre sahasram | [TS, 7, 1, 6 8.2]
sāhasrīm evaināṃ karoti | [TS, 7, 1, 6 8.3]
sahasrasyaivainām mātrāṃ | [TS, 7, 1, 6 8.4]
karoti | [TS, 7, 1, 6 9.1]
rūpāṇi juhoti | [TS, 7, 1, 6 9.2]
rūpair evaināṃ samardhayati | [TS, 7, 1, 6 9.3]
tasyā upotthāya karṇam ājapet | [TS, 7, 1, 6 9.4]
iḍe rante 'dite sarasvati priye preyasi mahi viśruty etāni te aghniye nāmāni | [TS, 7, 1, 6 9.5]
sukṛtam mā deveṣu brūtād iti | [TS, 7, 1, 6 9.6]
devebhya evainam āvedayati | [TS, 7, 1, 6 9.7]
anv enaṃ devā budhyante | [TS, 7, 1, 6 9.8]
{TS, 7, 5, 3}
prathame māsi pṛṣṭhāny upayanti madhyama upayanty uttama upayanti | [TS, 7, 5, 3 1.1]
tad āhuḥ | [TS, 7, 5, 3 1.2]
yāṃ vai trir ekasyāhna upasīdanti dahraṃ vai sāparābhyāṃ dohābhyāṃ duhe 'tha kutaḥ sā dhokṣyate yāṃ dvādaśa kṛtva upasīdantīti | [TS, 7, 5, 3 1.3]
saṃvatsaraṃ sampādyottame māsi sakṛt pṛṣṭhāny upeyuḥ | [TS, 7, 5, 3 1.4]
tad yajamānā yajñam paśūn avarundhate | [TS, 7, 5, 3 1.5]
samudraṃ vai | [TS, 7, 5, 3 1.6]
ete 'navāram apāram praplavante ye saṃvatsaram upayanti | [TS, 7, 5, 3 2.1]
yad bṛhadrathaṃtare anvarjeyur yathā madhye samudrasya plavam anvarjeyus tādṛk tat | [TS, 7, 5, 3 2.2]
anutsargam bṛhadrathaṃtarābhyām itvā pratiṣṭhāṃ gacchanti | [TS, 7, 5, 3 2.3]
sarvebhyo vai kāmebhyaḥ saṃdhir duhe | [TS, 7, 5, 3 2.4]
tad yajamānāḥ sarvān kāmān avarundhate | [TS, 7, 5, 3 2.5]
