{YSBhā zu YS, 1, 1.1}
atha iti ayam adhikārārthaḥ | [YSBhā zu YS, 1, 1.1 1.1]
yogānuśāsanaṃ śāstram adhikṛtaṃ veditavyam | [YSBhā zu YS, 1, 1.1 2.1]
yogaḥ samādhiḥ sa ca sārvabhaumaścittasya dharmaḥ | [YSBhā zu YS, 1, 1.1 3.1]
kṣiptaṃ mūḍhaṃ vikṣiptaṃ ekāgraṃ niruddham iti cittabhūmayaḥ | [YSBhā zu YS, 1, 1.1 4.1]
tatra vikṣipte cetasi vikṣepopasarjanībhūtaḥ samādhir na yogapakṣe vartate | [YSBhā zu YS, 1, 1.1 5.1]
yas tv ekāgre cetasi sadbhūtam arthaṃ pradyotayati kṣiṇoti ca kleśān karmabandhanāni ślathayati nirodham abhimukhaṃ karoti sa samprajñāto yoga ity ākhyāyate | [YSBhā zu YS, 1, 1.1 6.1]
sa ca vitarkānugato vicārānugata ānandānugato 'smitānugata iti upariṣṭāt pravedayiṣyāmaḥ | [YSBhā zu YS, 1, 1.1 7.1]
sarvavṛttinirodhe tu asaṃprajñātaḥ samādhiḥ | [YSBhā zu YS, 1, 1.1 8.1]
tasya lakṣaṇābhidhitsayedaṃ sūtraṃ pravavṛte | [YSBhā zu YS, 1, 1.1 9.1]
{YSBhā zu YS, 1, 2.1}
sarvaśabdāgrahaṇāt samprajñāto 'pi yoga ity ākhyāyate | [YSBhā zu YS, 1, 2.1 1.1]
cittaṃ hi prakhyāpravṛttisthitiśīlatvāt triguṇam | [YSBhā zu YS, 1, 2.1 1.2]
prakhyārūpaṃ hi cittasattvam rajastamobhyāṃ saṃsṛṣṭam aiśvaryaviṣayapriyaṃ bhavati | [YSBhā zu YS, 1, 2.1 1.3]
tad eva tamasā anuviddham adharmājñānāvairāgyānaiśvaryopagaṃ bhavati | [YSBhā zu YS, 1, 2.1 1.4]
tad eva prakṣīṇamohāvaraṇaṃ sarvataḥ pradyotamānam anuviddhaṃ rajomātrayā dharmajñānavairāgyaiśvaryopagaṃ bhavati | [YSBhā zu YS, 1, 2.1 1.5]
tad eva rajoleśamalāpetaṃ svarūpapratiṣṭhaṃ sattvapuruṣānyatākhyātimātraṃ dharmameghadhyānopagaṃ bhavati | [YSBhā zu YS, 1, 2.1 1.6]
tat paraṃ prasaṃkhyānam ity ācakṣate dhyāyinaḥ | [YSBhā zu YS, 1, 2.1 1.7]
citiśaktir apariṇāminī apratisaṃkramā darśitaviṣayā śuddhā cānantā ca | [YSBhā zu YS, 1, 2.1 1.8]
sattvaguṇātmikā ceyam ato viparītā vivekakhyātir iti | [YSBhā zu YS, 1, 2.1 1.9]
atas tasyāṃ viraktaṃ cittaṃ tām api khyātiṃ niruṇaddhi tadavasthaṃ cittaṃ saṃskāropagaṃ bhavati sa nirbījaḥ samādhiḥ na tatra kiṃcit samprajñāyata iti asaṃprajñātaḥ | [YSBhā zu YS, 1, 2.1 1.10]
dvividhaḥ sa yogaḥ cittavṛttinirodha iti | [YSBhā zu YS, 1, 2.1 1.11]
tadavasthe cetasi svaviṣayābhāvāt buddhibodhātmā puruṣaḥ kiṃsvabhāvaḥ iti | [YSBhā zu YS, 1, 2.1 2.1]
{YSBhā zu YS, 1, 3.1}
svarūpapratiṣṭhā tadānīṃ citiśaktir yathā kaivalye vyutthānacitte tu sati tathāpi bhavantī na tathā | [YSBhā zu YS, 1, 3.1 1.1]
kathaṃ tarhi | [YSBhā zu YS, 1, 3.1 2.1]
darśitaviṣayatvāt | [YSBhā zu YS, 1, 3.1 2.2]
{YSBhā zu YS, 1, 4.1}
vyutthāne yāḥ cittavṛttayaḥ tadaviśiṣṭavṛttiḥ puruṣaḥ | [YSBhā zu YS, 1, 4.1 1.1]
tathā ca sūtram | [YSBhā zu YS, 1, 4.1 1.2]
ekam eva darśanaṃ khyātir eva darśanam iti | [YSBhā zu YS, 1, 4.1 1.3]
cittam ayaskāntamaṇikalpaṃ saṃnidhimātropakāri dṛśyatvena svaṃ bhavati puruṣasya svāminaḥ | [YSBhā zu YS, 1, 4.1 1.4]
tasmāc cittavṛttibodhe puruṣasya anādisaṃbandho hetuḥ | [YSBhā zu YS, 1, 4.1 1.5]
tāḥ punar niroddhavyā bahutve sati cittasya | [YSBhā zu YS, 1, 4.1 2.1]
{YSBhā zu YS, 1, 5.1}
kleśahetukāḥ karmāśayapracayakṣetrībhūtāḥ kliṣṭāḥ | [YSBhā zu YS, 1, 5.1 1.1]
khyātiviṣayā guṇādhikāravirodhinyo 'kliṣṭāḥ | [YSBhā zu YS, 1, 5.1 1.2]
kliṣṭapravāhapatitā apy akliṣṭāḥ | [YSBhā zu YS, 1, 5.1 1.3]
kliṣṭacchidreṣv apy akliṣṭā bhavanti akliṣṭacchidreṣu kliṣṭā iti | [YSBhā zu YS, 1, 5.1 1.4]
tathājātīyakāḥ saṃskārā vṛttibhir eva kriyante saṃskāraiśca vṛttaya iti | [YSBhā zu YS, 1, 5.1 1.5]
evaṃ vṛttisaṃskāracakram aniśam āvartate | [YSBhā zu YS, 1, 5.1 1.6]
tad evaṃbhūtaṃ cittam avasitādhikāram ātmakalpena vyavatiṣṭhate pralayaṃ vā gacchatīti | [YSBhā zu YS, 1, 5.1 1.7]
tā kliṣṭāścākliṣṭāśca pañcadhā vṛttayaḥ | [YSBhā zu YS, 1, 5.1 2.1]
{YSBhā zu YS, 1, 7.1}
indriyapraṇālikayā cittasya bāhyavastūparāgāt tadviṣayā sāmānyaviśeṣātmano 'rthasya viśeṣāvadhāraṇapradhānā vṛttiḥ pratyakṣaṃ pramāṇam | [YSBhā zu YS, 1, 7.1 1.1]
phalaṃ tadaviśiṣṭaḥ pauruṣeyaścittavṛttibodhaḥ | [YSBhā zu YS, 1, 7.1 2.1]
buddheḥ pratisaṃvedī puruṣa ityupariṣṭād upapādayiṣyāmaḥ | [YSBhā zu YS, 1, 7.1 3.1]
anumeyasya tulyajātīyeṣv anuvṛtto bhinnajātīyebhyo vyāvṛttaḥ saṃbandho yaḥ tadviṣayā sāmānyāvadhāraṇapradhānā vṛttiḥ anumānam | [YSBhā zu YS, 1, 7.1 4.1]
yathā deśāntaraprāpter gatimaccandratārakaṃ caitravat | [YSBhā zu YS, 1, 7.1 5.1]
vindhyaścāprāpter agatiḥ | [YSBhā zu YS, 1, 7.1 6.1]
āptena dṛṣṭo 'numito vārthaḥ paratra svabodhasaṃkrāntaye śabdenopadiśyate śabdāt tadarthaviṣayā vṛttiḥ śrotur āgamaḥ | [YSBhā zu YS, 1, 7.1 7.1]
yasyāśraddheyārtho vaktā na dṛṣṭānumitārthaḥ sa āgamaḥ plavate mūlavaktari tu dṛṣṭānumitārthe nirviplavaḥ syāt | [YSBhā zu YS, 1, 7.1 8.1]
{YSBhā zu YS, 1, 8.1}
sa kasmān na pramāṇam | [YSBhā zu YS, 1, 8.1 1.1]
yataḥ pramāṇena bādhyate | [YSBhā zu YS, 1, 8.1 1.2]
bhūtārthaviṣayatvāt pramāṇasya | [YSBhā zu YS, 1, 8.1 1.3]
tatra pramāṇena bādhanam apramāṇasya dṛṣṭam | [YSBhā zu YS, 1, 8.1 1.4]
tad yathā | [YSBhā zu YS, 1, 8.1 1.5]
dvicandradarśanaṃ sadviṣayeṇaikacandradarśanena bādhyate iti | [YSBhā zu YS, 1, 8.1 1.6]
seyaṃ pañcaparvā bhavaty avidyā avidyāsmitārāgadveṣābhiniveśāḥ kleśā iti | [YSBhā zu YS, 1, 8.1 1.7]
eta eva svasaṃjñābhiḥ tamo moho mahāmohas tāmisro 'ndhatāmisra iti | [YSBhā zu YS, 1, 8.1 1.8]
ete cittamalaprasaṅgenābhidhāsyante | [YSBhā zu YS, 1, 8.1 1.9]
{YSBhā zu YS, 1, 9.1}
sa na pramāṇopārohī na viparyayopārohī ca | [YSBhā zu YS, 1, 9.1 1.1]
vastuśūnyatve 'pi śabdajñānamāhātmyanibandhano vyavahāro dṛśyate | [YSBhā zu YS, 1, 9.1 1.2]
tad yathā | [YSBhā zu YS, 1, 9.1 1.3]
caitanyaṃ puruṣasya svarūpam iti | [YSBhā zu YS, 1, 9.1 1.4]
yadā citir eva puruṣas tadā kim atra kena vyapadiśyate | [YSBhā zu YS, 1, 9.1 1.5]
bhavati ca vyapadeśe vṛttiḥ | [YSBhā zu YS, 1, 9.1 1.6]
yathā | [YSBhā zu YS, 1, 9.1 1.7]
caitrasya gaur iti | [YSBhā zu YS, 1, 9.1 1.8]
tathā | [YSBhā zu YS, 1, 9.1 1.9]
pratiṣiddhavastudharmā niṣkriyaḥ puruṣaḥ tiṣṭhati bāṇaḥ sthāsyati sthita iti | [YSBhā zu YS, 1, 9.1 1.10]
gatinivṛttau dhātvarthamātraṃ gamyate | [YSBhā zu YS, 1, 9.1 1.11]
tathā anutpattidharmā puruṣa iti utpattidharmasyābhāvamātram avagamyate na puruṣānvayī dharmaḥ | [YSBhā zu YS, 1, 9.1 1.12]
tasmāt vikalpitaḥ sa dharmaḥ tena cāsti vyavahāra iti | [YSBhā zu YS, 1, 9.1 1.13]
{YSBhā zu YS, 1, 10.1}
sā ca saṃprabodhe pratyavamarśāt pratyayaviśeṣaḥ | [YSBhā zu YS, 1, 10.1 1.1]
katham | [YSBhā zu YS, 1, 10.1 1.2]
sukham aham asvāpsam prasannaṃ me manaḥ prajñāṃ me viśāradīkaroti | [YSBhā zu YS, 1, 10.1 1.3]
duḥkham aham asvāpsam styānaṃ me mano bhramaty anavasthitam | [YSBhā zu YS, 1, 10.1 1.4]
gāḍhaṃ mūḍho 'ham asvāpsam gurūṇi me gātrāṇi klāntaṃ me cittam ālasaṃ muṣiṭam iva tiṣṭhatīti | [YSBhā zu YS, 1, 10.1 1.5]
sa khalv ayaṃ pratyavamarśo na syād asati pratyayānubhave | [YSBhā zu YS, 1, 10.1 1.6]
tadāśritāḥ smṛtayaśca tadviṣayā na syuḥ | [YSBhā zu YS, 1, 10.1 1.7]
tasmāt pratyayaviśeṣo nidrā | [YSBhā zu YS, 1, 10.1 1.8]
sā ca samādhāv itarapratyayavan niroddhavyā iti | [YSBhā zu YS, 1, 10.1 1.9]
{YSBhā zu YS, 1, 11.1}
kiṃ pratyayasya cittaṃ smarati āhosvid viṣayasyeti | [YSBhā zu YS, 1, 11.1 1.1]
grāhyoparaktaḥ pratyayo grāhyagrahaṇobhayākāranirbhāsas tajjātīyakaṃ saṃskāram ārabhate | [YSBhā zu YS, 1, 11.1 2.1]
sa saṃskāraḥ svavyañjakāñjanas tadākārām eva grāhyagrahaṇobhayātmikāṃ smṛtiṃ janayati | [YSBhā zu YS, 1, 11.1 3.1]
tatra grahaṇākārapūrvā buddhiḥ | [YSBhā zu YS, 1, 11.1 4.1]
grāhyākārapūrvā smṛtiḥ | [YSBhā zu YS, 1, 11.1 5.1]
sā ca dvayī bhāvitasmartavyā ca abhāvitasmartavyā ca | [YSBhā zu YS, 1, 11.1 6.1]
svapne bhāvitasmartavyā | [YSBhā zu YS, 1, 11.1 7.1]
jāgratsamaye tv abhāvitasmartavyeti | [YSBhā zu YS, 1, 11.1 8.1]
sarvāścaitāḥ smṛtayaḥ pramāṇaviparyayavikalpanidrāsmṛtīnām anubhavāt prabhavanti | [YSBhā zu YS, 1, 11.1 9.1]
sarvāścaitā vṛttayaḥ sukhaduḥkhamohātmikāḥ | [YSBhā zu YS, 1, 11.1 10.1]
sukhaduḥkhamohāśca kleśeṣu vyākhyeyāḥ | [YSBhā zu YS, 1, 11.1 11.1]
sukhānuśayī rāgaḥ duḥkhānuśayī dveṣo mohaḥ punar avidyeti | [YSBhā zu YS, 1, 11.1 12.1]
etāḥ sarvā vṛttayo niroddhavyāḥ | [YSBhā zu YS, 1, 11.1 13.1]
āsāṃ nirodhe samprajñāto vā samādhir bhavaty asaṃprajñāto veti | [YSBhā zu YS, 1, 11.1 14.1]
athāsāṃ nirodhe ka upāya iti | [YSBhā zu YS, 1, 11.1 15.1]
{YSBhā zu YS, 1, 12.1}
cittanadī nāma ubhayatovāhinī vahati kalyāṇāya vahati pāpāya ca | [YSBhā zu YS, 1, 12.1 1.1]
yā tu kaivalyaprāgbhārā vivekaviṣayanimnā sā kalyāṇavahā | [YSBhā zu YS, 1, 12.1 1.2]
saṃsāraprāgbhārā avivekaviṣayanimnā pāpavahā | [YSBhā zu YS, 1, 12.1 1.3]
tatra vairāgyeṇa viṣayasrotaḥ khilīkriyate vivekadarśanābhyāsena vivekasrota udghāṭyata ity ubhayādhīnaścittavṛttinirodhaḥ | [YSBhā zu YS, 1, 12.1 1.4]
{YSBhā zu YS, 1, 13.1}
cittasyāvṛttikasya praśāntavāhitā sthitiḥ | [YSBhā zu YS, 1, 13.1 1.1]
tadarthaḥ prayatno vīryam utsāhaḥ | [YSBhā zu YS, 1, 13.1 1.2]
tatsaṃpipādayiṣayā tatsādhanānuṣṭhānam abhyāsaḥ | [YSBhā zu YS, 1, 13.1 1.3]
{YSBhā zu YS, 1, 14.1}
dīrghakālāsevito nirantarāsevitaḥ satkārāsevitaḥ tapasā brahmacaryeṇa vidyayā śraddhayā ca sampāditaḥ satkāravān dṛḍhabhūmir bhavati vyutthānasaṃskāreṇa drāg ity evānabhibhūtaviṣaya ity arthaḥ | [YSBhā zu YS, 1, 14.1 1.1]
{YSBhā zu YS, 1, 15.1}
striyo 'nnapānam aiśvaryam iti dṛṣṭaviṣaye vitṛṣṇasya svargavaidehyaprakṛtilayatvaprāptāv ānuśravikaviṣaye vitṛṣṇasya divyādivyaviṣayasaṃprayoge 'pi cittasya viṣayadoṣadarśinaḥ prasaṃkhyānabalād anābhogātmikā heyopādeyaśūnyā vaśīkārasaṃjñā vairāgyam | [YSBhā zu YS, 1, 15.1 1.1]
{YSBhā zu YS, 1, 16.1}
dṛṣṭānuśravikaviṣayadoṣadarśī viraktaḥ puruṣadarśanābhyāsāt tacchuddhipravivekāpyāyitabuddhir guṇebhyo vyaktāvyaktadharmakebhyo virakta iti | [YSBhā zu YS, 1, 16.1 1.1]
tad dvayaṃ vairāgyam | [YSBhā zu YS, 1, 16.1 1.2]
tatra yad uttaraṃ taj jñānaprasādamātram yasyodaye yogī pratyuditakhyātir evaṃ manyate | [YSBhā zu YS, 1, 16.1 1.3]
prāptaṃ prāpaṇīyaṃ kṣīṇāḥ kṣetavyāḥ kleśāḥ chinnaḥ śliṣṭaparvā bhavasaṃkramaḥ yasyāvicchedāj janitvā mriyate mṛtvā ca jāyata iti | [YSBhā zu YS, 1, 16.1 1.4]
jñānasyaiva parā kāṣṭhā vairāgyam | [YSBhā zu YS, 1, 16.1 1.5]
etasyaiva hi nāntarīyakaṃ kaivalyam iti | [YSBhā zu YS, 1, 16.1 1.6]
{YSBhā zu YS, 1, 17.1}
vitarkaścittasyālambane sthūla ābhogaḥ | [YSBhā zu YS, 1, 17.1 1.1]
sūkṣmo vicāraḥ | [YSBhā zu YS, 1, 17.1 1.2]
ānando hlādaḥ | [YSBhā zu YS, 1, 17.1 1.3]
ekātmikā saṃvid asmitā | [YSBhā zu YS, 1, 17.1 1.4]
tatra prathamaścatuṣṭayānugataḥ samādhiḥ savitarkaḥ | [YSBhā zu YS, 1, 17.1 1.5]
dvitīyo vitarkavikalaḥ savicāraḥ | [YSBhā zu YS, 1, 17.1 1.6]
tṛtīyo vicāravikalaḥ sānandaḥ | [YSBhā zu YS, 1, 17.1 1.7]
caturthas tadvikalo 'smitāmātra iti | [YSBhā zu YS, 1, 17.1 1.8]
sarva ete sālambanāḥ samādhayaḥ | [YSBhā zu YS, 1, 17.1 1.9]
athāsaṃprajñātaḥ samādhiḥ kimupāyaḥ kiṃsvabhāvo veti | [YSBhā zu YS, 1, 17.1 2.1]
{YSBhā zu YS, 1, 18.1}
sarvavṛttipratyastamaye saṃskāraśeṣo nirodhaścittasya samādhir asaṃprajñātaḥ | [YSBhā zu YS, 1, 18.1 1.1]
tasya paraṃ vairāgyam upāyaḥ | [YSBhā zu YS, 1, 18.1 1.2]
sālambano hy abhyāsas tatsādhanāya na kalpata iti virāmapratyayo nirvastuka ālambanīkriyate | [YSBhā zu YS, 1, 18.1 1.3]
sa cārthaśūnyaḥ | [YSBhā zu YS, 1, 18.1 1.4]
tadabhyāsapūrvaṃ cittaṃ nirālambanam abhāvaprāptam iva bhavatīty eṣa nirbījaḥ samādhir asaṃprajñātaḥ | [YSBhā zu YS, 1, 18.1 1.5]
sa khalv ayaṃ dvividhaḥ | [YSBhā zu YS, 1, 18.1 2.1]
upāyapratyayo bhavapratyayaśca | [YSBhā zu YS, 1, 18.1 2.2]
tatropāyapratyayo yogināṃ bhavati | [YSBhā zu YS, 1, 18.1 2.3]
{YSBhā zu YS, 1, 19.1}
videhānāṃ devānāṃ bhavapratyayaḥ | [YSBhā zu YS, 1, 19.1 1.1]
te hi svasaṃskāramātropayogena cittena kaivalyapadam ivānubhavantaḥ svasaṃskāravipākaṃ tathājātīyakam ativāhayanti | [YSBhā zu YS, 1, 19.1 1.2]
tathā prakṛtilayāḥ sādhikāre cetasi prakṛtilīne kaivalyapadam ivānubhavanti yāvan na punar āvartate 'dhikāravaśāc cittam iti | [YSBhā zu YS, 1, 19.1 1.3]
{YSBhā zu YS, 1, 20.1}
upāyapratyayo yogināṃ bhavati | [YSBhā zu YS, 1, 20.1 1.1]
śraddhā cetasaḥ saṃprasādaḥ | [YSBhā zu YS, 1, 20.1 1.2]
sā hi jananīva kalyāṇī yoginaṃ pāti | [YSBhā zu YS, 1, 20.1 1.3]
tasya hi śraddadhānasya vivekārthino vīryam upajāyate | [YSBhā zu YS, 1, 20.1 1.4]
samupajātavīryasya smṛtir upatiṣṭhate | [YSBhā zu YS, 1, 20.1 1.5]
smṛtyupasthāne ca cittam anākulaṃ samādhīyate | [YSBhā zu YS, 1, 20.1 1.6]
samāhitacittasya prajñāviveka upāvartate yena yathārthaṃ vastu jānāti | [YSBhā zu YS, 1, 20.1 1.7]
tadabhyāsāt tadviṣayāc ca vairāgyād asaṃprajñātaḥ samādhir bhavati | [YSBhā zu YS, 1, 20.1 1.8]
te khalu nava yogino mṛdumadhyādhimātropāyā bhavanti | [YSBhā zu YS, 1, 20.1 2.1]
tadyathā mṛdūpāyo madhyopāyo 'dhimātropāya iti | [YSBhā zu YS, 1, 20.1 2.2]
tatra mṛdūpāyo 'pi trividhaḥ | [YSBhā zu YS, 1, 20.1 2.3]
mṛdusaṃvego madhyasaṃvegas tīvrasaṃvega iti | [YSBhā zu YS, 1, 20.1 2.4]
tathā madhyopāyas tathādhimātropāya iti | [YSBhā zu YS, 1, 20.1 2.5]
tatrādhimātropāyānāṃ | [YSBhā zu YS, 1, 20.1 2.6]
{YSBhā zu YS, 1, 21.1}
samādhilābhaḥ samādhiphalaṃ ca bhavatīti | [YSBhā zu YS, 1, 21.1 1.1]
{YSBhā zu YS, 1, 22.1}
mṛdutīvro madhyatīvro 'dhimātratīvra iti tato 'pi viśeṣaḥ | [YSBhā zu YS, 1, 22.1 1.1]
tadviśeṣān mṛdutīvrasaṃvegasyāsannas tato madhyatīvrasaṃvegasyāsannataras tasmād adhimātratīvrasaṃvegasyādhimātropāyasyāsannatamaḥ samādhilābhaḥ samādhiphalaṃ ceti | [YSBhā zu YS, 1, 22.1 1.2]
kim etasmād evāsannataraḥ samādhir bhavati | [YSBhā zu YS, 1, 22.1 1.3]
athāsya lābhe bhavaty anyo 'pi kaścid upāyo na veti | [YSBhā zu YS, 1, 22.1 1.4]
{YSBhā zu YS, 1, 23.1}
praṇidhānād bhaktiviśeṣād āvarjita īśvaras tam anugṛhṇāty abhidhyānamātreṇa | [YSBhā zu YS, 1, 23.1 1.1]
tadabhidhyānamātrād api yogina āsannataraḥ samādhilābhaḥ samādhiphalaṃ ca bhavatīti | [YSBhā zu YS, 1, 23.1 1.2]
atha pradhānapuruṣavyatiriktaḥ ko 'yam īśvaro nāmeti | [YSBhā zu YS, 1, 23.1 1.3]
{YSBhā zu YS, 1, 24.1}
avidyādayaḥ kleśāḥ kuśalākuśalāni karmāṇi tatphalaṃ vipākaḥ tadanuguṇā vāsanā āśayāḥ | [YSBhā zu YS, 1, 24.1 1.1]
te ca manasi vartamānāḥ puruṣe vyapadiśyante sa hi tatphalasya bhokteti | [YSBhā zu YS, 1, 24.1 1.2]
yathā jayaḥ parājayo vā yoddhṛṣu vartamānaḥ svāmini vyapadiśyate | [YSBhā zu YS, 1, 24.1 1.3]
yo hy anena bhogenāparāmṛṣṭaḥ sa puruṣaviśeṣa īśvaraḥ | [YSBhā zu YS, 1, 24.1 1.4]
kaivalyaṃ prāptās tarhi santi ca bahavaḥ kevalinaḥ te hi trīṇi bandhanāni chittvā kaivalyaṃ prāptāḥ | [YSBhā zu YS, 1, 24.1 1.5]
īśvarasya ca tatsaṃbandho na bhūto na bhāvī | [YSBhā zu YS, 1, 24.1 1.6]
yathā muktasya pūrvā bandhakoṭiḥ prajñāyate naivam īśvarasya | [YSBhā zu YS, 1, 24.1 1.7]
yathā vā prakṛtilīnasyottarā bandhakoṭiḥ saṃbhāvyate naivam īśvarasya | [YSBhā zu YS, 1, 24.1 1.8]
sa tu sadaiva muktaḥ sadaiveśvara iti | [YSBhā zu YS, 1, 24.1 1.9]
yo 'sau prakṛṣṭasattvopādānād īśvarasya śāśvatika utkarṣaḥ sa kiṃ sanimitta āhosvin nirnimitta iti | [YSBhā zu YS, 1, 24.1 1.10]
tasya śāstraṃ nimittam | [YSBhā zu YS, 1, 24.1 1.11]
śāstraṃ punaḥ kiṃnimittam | [YSBhā zu YS, 1, 24.1 1.12]
prakṛṣṭasattvanimittam | [YSBhā zu YS, 1, 24.1 1.13]
etayoḥ śāstrotkarṣayor īśvarasattve vartamānayor anādiḥ saṃbandhaḥ | [YSBhā zu YS, 1, 24.1 1.14]
etasmād etad bhavati sadaiveśvaraḥ sadaiva mukta iti | [YSBhā zu YS, 1, 24.1 1.15]
tac ca tasyaiśvaryaṃ sāmyātiśayavinirmuktam na tāvad aiśvaryāntareṇa tad atiśayyate | [YSBhā zu YS, 1, 24.1 1.16]
yad evātiśayi syāt tad eva tat syāt | [YSBhā zu YS, 1, 24.1 1.17]
tasmād yatra kāṣṭhāprāptir aiśvaryasya sa īśvaraḥ | [YSBhā zu YS, 1, 24.1 1.18]
na ca tatsamānam aiśvaryam asti | [YSBhā zu YS, 1, 24.1 1.19]
kasmāt | [YSBhā zu YS, 1, 24.1 1.20]
dvayos tulyayor ekasmin yugapat kāmite 'rthe navam idam astu purāṇam idam astv ity ekasya siddhāv itarasya prākāmyavidhātād ūnatvaṃ prasaktam | [YSBhā zu YS, 1, 24.1 1.21]
dvayośca tulyayor yugapat kāmitārthaprāptir nāsti arthasya viruddhatvāt | [YSBhā zu YS, 1, 24.1 1.22]
tasmād yasya sāmyātiśayair nivirmuktam aiśvaryaṃ sa eveśvaraḥ sa puruṣaviśeṣa iti | [YSBhā zu YS, 1, 24.1 1.23]
kiṃca | [YSBhā zu YS, 1, 24.1 2.1]
{YSBhā zu YS, 1, 25.1}
yad idam atītānāgatapratyutpannapratyekasamuccayātīndriyagrahaṇam alpaṃ bahv iti sarvajñabījam etad vivardhamānaṃ yatra niratiśayaṃ sa sarvajñaḥ | [YSBhā zu YS, 1, 25.1 1.1]
asti kāṣṭhāprāptiḥ sarvajñabījasya sātiśayatvāt parimāṇavad iti | [YSBhā zu YS, 1, 25.1 1.2]
yatra kāṣṭhāprāptir jñānasya sa sarvajñaḥ | [YSBhā zu YS, 1, 25.1 1.3]
sa ca puruṣaviśeṣa iti | [YSBhā zu YS, 1, 25.1 1.4]
sāmānyamātropasaṃhāre ca kṛtopakṣayam anumānaṃ na viśeṣapratipattau samartham iti tasya saṃjñādiviśeṣapratipattir āgamataḥ paryanveṣyā | [YSBhā zu YS, 1, 25.1 1.5]
tasyātmānugrahābhāve 'pi bhūtānugrahaḥ prayojanam jñānadharmopadeśena kalpapralayamahāpralayeṣu saṃsāriṇaḥ puruṣān uddhariṣyāmi iti | [YSBhā zu YS, 1, 25.1 1.6]
tathā coktam | [YSBhā zu YS, 1, 25.1 1.7]
ādividvān nirmāṇacittam adhiṣṭhāya kāruṇyād bhagavān paramarṣir āsuraye jijñāsamānāya tantraṃ provāceti | [YSBhā zu YS, 1, 25.1 1.8]
sa eṣaḥ | [YSBhā zu YS, 1, 25.1 2.1]
{YSBhā zu YS, 1, 26.1}
pūrve hi guravaḥ kālenāvacchidyante | [YSBhā zu YS, 1, 26.1 1.1]
yatrāvacchedārthena kālo nopāvartate sa eṣa pūrveṣām api guruḥ | [YSBhā zu YS, 1, 26.1 1.2]
yathāsya sargasyādau prakarṣagatyā siddhas tathātikrāntasargādiṣv api pratyetavyaḥ | [YSBhā zu YS, 1, 26.1 1.3]
{YSBhā zu YS, 1, 27.1}
vācya īśvaraḥ praṇavasya | [YSBhā zu YS, 1, 27.1 1.1]
kim asya saṃketakṛtaṃ vācyavācakatvam atha pradīpaprakāśavad avasthitam iti | [YSBhā zu YS, 1, 27.1 1.2]
sthito 'sya vācyasya vācakena saha saṃbandhaḥ | [YSBhā zu YS, 1, 27.1 1.3]
saṃketas tv īśvarasya sthitam evārtham abhinayati | [YSBhā zu YS, 1, 27.1 1.4]
yathāvasthitaḥ pitāputrayoḥ saṃbandhaḥ saṃketenāvadyotyate ayam asya pitā ayam asya putra iti sargāntareṣv api vācyavācakaśaktyapekṣas tathaiva saṃketaḥ kriyate | [YSBhā zu YS, 1, 27.1 1.5]
saṃpratipattinityatayā nityaḥ śabdārthasaṃbandha ity āgaminaḥ pratijānate | [YSBhā zu YS, 1, 27.1 1.6]
vijñātavācyavācakatvasya yoginaḥ | [YSBhā zu YS, 1, 27.1 2.1]
{YSBhā zu YS, 1, 28.1}
praṇavasya japaḥ praṇavābhidheyasya ceśvarasya bhāvanam | [YSBhā zu YS, 1, 28.1 1.1]
tad asya yoginaḥ praṇavaṃ japataḥ praṇavārthaṃ ca bhāvayataścittam ekāgraṃ saṃpadyate | [YSBhā zu YS, 1, 28.1 1.2]
tathā coktam | [YSBhā zu YS, 1, 28.1 1.3]
svādhyāyād yogam āsīta | [YSBhā zu YS, 1, 28.1 1.4]
yogāt svādhyāyam āsate | [YSBhā zu YS, 1, 28.1 1.5]
svādhyāyayogasaṃpattyā | [YSBhā zu YS, 1, 28.1 1.6]
paramātmā prakāśate | [YSBhā zu YS, 1, 28.1 1.7]
iti kiṃ cāsya bhavati | [YSBhā zu YS, 1, 28.1 2.1]
{YSBhā zu YS, 1, 29.1}
ye tāvad antarāyā vyādhiprabhṛtayaḥ te tāvad īśvarapraṇidhānān na bhavanti | [YSBhā zu YS, 1, 29.1 1.1]
svarūpadarśanam apy asya bhavati | [YSBhā zu YS, 1, 29.1 1.2]
yathaiveśvaraḥ puruṣaḥ śuddhaḥ prasannaḥ kevalo 'nupasargas tathāyam api buddheḥ pratisaṃvedī yaḥ puruṣaḥ ity evam adhigacchati | [YSBhā zu YS, 1, 29.1 1.3]
atha ke 'ntarāyāḥ ye cittasya vikṣepāḥ ke punas te kiyanto veti | [YSBhā zu YS, 1, 29.1 1.4]
{YSBhā zu YS, 1, 30.1}
navāntarāyāścittasya vikṣepāḥ sahaite cittavṛttibhir bhavanti | [YSBhā zu YS, 1, 30.1 1.1]
eteṣām abhāve na bhavanti pūrvoktāś cittavṛttayaḥ | [YSBhā zu YS, 1, 30.1 1.2]
tatra vyādhir dhāturasakaraṇavaiṣamyam | [YSBhā zu YS, 1, 30.1 1.3]
styānam akarmaṇyatā cittasya | [YSBhā zu YS, 1, 30.1 1.4]
saṃśayaḥ ubhayakoṭispṛgvijñānaṃ syād idam evaṃ naivaṃ syād iti | [YSBhā zu YS, 1, 30.1 1.5]
pramādaḥ samādhisādhanānām abhāvanam | [YSBhā zu YS, 1, 30.1 1.6]
ālasyaṃ kāyasya cittasya ca gurutvād apravṛttiḥ | [YSBhā zu YS, 1, 30.1 1.7]
aviratiścittasya viṣayasaṃprayogātmā gardhaḥ | [YSBhā zu YS, 1, 30.1 1.8]
bhrāntidarśanaṃ viparyayajñānam | [YSBhā zu YS, 1, 30.1 1.9]
alabdhabhūmikatvaṃ samādhibhūmer alābhaḥ | [YSBhā zu YS, 1, 30.1 1.10]
anavasthitatvaṃ labdhāyāṃ bhūmau cittasyāpratiṣṭhā | [YSBhā zu YS, 1, 30.1 1.11]
samādhipratilambhe hi sati tadavasthitaṃ syād iti | [YSBhā zu YS, 1, 30.1 1.12]
ete cittavikṣepā nava yogamalā yogapratipakṣā yogāntarāyā ity abhidhīyante | [YSBhā zu YS, 1, 30.1 1.13]
{YSBhā zu YS, 1, 31.1}
duḥkham ādhyātmikam ādhibhautikam ādhidaivikaṃ ca | [YSBhā zu YS, 1, 31.1 1.1]
yenābhihatāḥ prāṇinas tadupaghātāya prayatante tad duḥkham | [YSBhā zu YS, 1, 31.1 1.2]
daurmanasyam icchāvighātāc cetasaḥ kṣobhaḥ | [YSBhā zu YS, 1, 31.1 1.3]
yad aṅgāny ejayati kampayati tad aṅgamejayatvam | [YSBhā zu YS, 1, 31.1 1.4]
prāṇo yad bāhyaṃ vāyum ācāmati sa śvāsaḥ | [YSBhā zu YS, 1, 31.1 1.5]
yat kauṣṭhyaṃ niḥsārayati sa praśvāsaḥ | [YSBhā zu YS, 1, 31.1 1.6]
ete vikṣepasahabhuvo vikṣiptacittasyaite bhavanti | [YSBhā zu YS, 1, 31.1 1.7]
samāhitacittasyaite na bhavanti | [YSBhā zu YS, 1, 31.1 1.8]
athaite vikṣepāḥ samādhipratipakṣās tābhyām evābhyāsavairāgyābhyāṃ niroddhavyāḥ tatrābhyāsasya viṣayam upasaṃharann idam āha | [YSBhā zu YS, 1, 31.1 1.9]
{YSBhā zu YS, 1, 32.1}
vikṣepapratiṣedhārtham ekatattvāvalambanaṃ cittam abhyaset | [YSBhā zu YS, 1, 32.1 1.1]
yasya tu pratyarthaniyataṃ pratyayamātraṃ kṣaṇikaṃ ca cittaṃ tasya sarvam eva cittam ekāgraṃ nāsty eva vikṣiptam | [YSBhā zu YS, 1, 32.1 1.2]
yadi punar idaṃ sarvataḥ pratyāhṛtyaikasminn arthe samādhīyate tadā bhavaty ekāgram ity ato na pratyarthaniyatam | [YSBhā zu YS, 1, 32.1 1.3]
yo 'pi sadṛśapratyayapravāhena cittam ekāgraṃ manyate tasyaikāgratā yadi pravāhacittasya dharmas tadaikaṃ nāsti pravāhacittaṃ kṣaṇikatvāt | [YSBhā zu YS, 1, 32.1 1.4]
atha pravāhāṃśasyaiva pratyayasya dharmaḥ | [YSBhā zu YS, 1, 32.1 1.5]
sa sarvaḥ sadṛśapratyayapravāhī vā visadṛśapratyayapravāhī vā pratyarthaniyatatvād ekāgra eveti vikṣiptacittānupapattiḥ | [YSBhā zu YS, 1, 32.1 1.6]
tasmād ekam anekārtham avasthitaṃ cittam iti | [YSBhā zu YS, 1, 32.1 1.7]
yadi ca cittenaikenānanvitāḥ svabhāvabhinnāḥ pratyayā jāyerann atha katham anyapratyayadṛṣṭasyānyaḥ smartā bhavet anyapratyayopacitasya ca karmāśayasyānyaḥ pratyaya upabhoktā bhavet | [YSBhā zu YS, 1, 32.1 1.8]
kathaṃcit samādhīyamānam apy etad gomayapāyasīyanyāyam ākṣipati | [YSBhā zu YS, 1, 32.1 1.9]
kiṃca svātmānubhavāpahnavaścittasyānyatve prāpnoti | [YSBhā zu YS, 1, 32.1 1.10]
katham | [YSBhā zu YS, 1, 32.1 1.11]
yad aham adrākṣaṃ tat spṛśāmi yac cāsprākṣaṃ tat paśyāmy aham iti pratyayaḥ sarvasya pratyayasya bhede sati pratyayiny abhedenopasthitaḥ | [YSBhā zu YS, 1, 32.1 1.12]
ekapratyayaviṣayo 'yam abhedātmāham iti pratyayaḥ katham atyantabhinneṣu citteṣu vartamānaṃ sāmānyam ekaṃ pratyayinam āśrayet | [YSBhā zu YS, 1, 32.1 1.13]
svānubhavagrāhyaścāyam abhedātmāham iti pratyayaḥ | [YSBhā zu YS, 1, 32.1 1.14]
na ca pratyakṣasya māhātmyaṃ pramāṇāntareṇābhibhūyate | [YSBhā zu YS, 1, 32.1 1.15]
pramāṇāntaraṃ ca pratyakṣabalenaiva vyavahāraṃ labhate | [YSBhā zu YS, 1, 32.1 1.16]
tasmād ekam anekārtham avasthitaṃ ca cittam | [YSBhā zu YS, 1, 32.1 1.17]
yasya cittasya avasthitasyedaṃ śāstreṇa parikarma nirdiśyate tat katham | [YSBhā zu YS, 1, 32.1 1.18]
{YSBhā zu YS, 1, 33.1}
tatra sarvaprāṇiṣu sukhasaṃbhogāpanneṣu maitrīṃ bhāvayet duḥkhiteṣu karuṇām puṇyātmakeṣu muditām apuṇyaśīleṣūpekṣām | [YSBhā zu YS, 1, 33.1 1.1]
evam asya bhāvayataḥ śuklo dharma upajāyate | [YSBhā zu YS, 1, 33.1 1.2]
tataśca cittaṃ prasīdati prasannam ekāgraṃ sthitipadaṃ labhate | [YSBhā zu YS, 1, 33.1 1.3]
{YSBhā zu YS, 1, 34.1}
koṣṭhyasya vāyor nāsikāpuṭābhyāṃ prayatnaviśeṣād vamanaṃ pracchardanam | [YSBhā zu YS, 1, 34.1 1.1]
vidhāraṇaṃ prāṇāyāmaḥ | [YSBhā zu YS, 1, 34.1 1.2]
tābhyāṃ vā manasaḥ sthitiṃ sampādayet | [YSBhā zu YS, 1, 34.1 1.3]
{YSBhā zu YS, 1, 35.1}
nāsikāgre dhārayato 'sya yā divyagandhasaṃvit sā gandhapravṛttiḥ jihvāgre rasasaṃvit tāluni rūpasaṃvit jihvāmadhye sparśasaṃvit jihvāmūle śabdasaṃvid ity etāḥ vṛttaya utpannāścittaṃ sthitau nibadhnanti saṃśayaṃ vidhamanti samādhiprajñāyāṃ ca dvārībhavantīti | [YSBhā zu YS, 1, 35.1 1.1]
etena candrādityagrahamaṇipradīparaśmyādiṣu pravṛttir utpannā viṣayavaty eva veditavyā | [YSBhā zu YS, 1, 35.1 1.2]
yady api hi tattacchāstrānumānācāryopadeśair avagatam arthatattvaṃ sadbhūtam eva bhavati eteṣāṃ yathābhūtārthapratipādanasāmarthyāt tathāpi yāvad ekadeśo 'pi kaścin na svakaraṇasaṃvedyo bhavati tāvat sarvaṃ parokṣam ivāpavargādiṣu sūkṣmeṣv artheṣu na dṛḍhāṃ buddhim utpādayati | [YSBhā zu YS, 1, 35.1 1.3]
tasmācchāstrānumānācāryopadeśopodbalanārtham evāvaśyaṃ kaścid viśeṣaḥ pratyakṣīkartavyaḥ tatra sadupadiṣṭārthaikadeśapratyakṣatve sati sarvaṃ susūkṣmaviṣayam apy āpavargāt śraddhīyate | [YSBhā zu YS, 1, 35.1 1.4]
etadartham evedaṃ cittaparikarma nirdiśyate aniyatāsu vṛttiṣu tadviṣayāyāṃ vaśīkārasaṃjñāyām upajātāyāṃ tathā ca sati śraddhāvīryasmṛtisamādhayo 'syāpratibandhena bhaviṣyantīti | [YSBhā zu YS, 1, 35.1 1.5]
{YSBhā zu YS, 1, 36.1}
pravṛttir utpannā manasaḥ sthitinibandhanīti anuvartate | [YSBhā zu YS, 1, 36.1 1.1]
hṛdayapuṇḍarīke dhārayato yā buddhisaṃvit buddhisattvaṃ hi bhāsvaram ākāśakalpam tatra sthitivaiśāradyāt | [YSBhā zu YS, 1, 36.1 1.2]
tathāsmitāyāṃ samāpannaṃ cittaṃ nistaraṃgamahodadhikalpaṃ śāntam anantam asmitāmātraṃ bhavati | [YSBhā zu YS, 1, 36.1 1.3]
yatredam uktam | [YSBhā zu YS, 1, 36.1 1.4]
tam aṇumātram ātmānam anuvidyāsmīty evaṃ tāvat samprajānīte iti | [YSBhā zu YS, 1, 36.1 1.5]
eṣā dvayī viśokā viṣayavatī asmitāmātrā ca pravṛttir jyotiṣmatīty ucyate yayā yoginaścittaṃ sthitipadaṃ labhata iti | [YSBhā zu YS, 1, 36.1 1.6]
{YSBhā zu YS, 1, 37.1}
vītarāgacittālambanoparaktaṃ vā yoginaścittaṃ sthitipadaṃ labhata iti | [YSBhā zu YS, 1, 37.1 1.1]
{YSBhā zu YS, 1, 38.1}
svapnajñānālambanaṃ vā nidrājñānālambanaṃ vā tadākāraṃ yoginaścittaṃ sthitipadaṃ labhata iti | [YSBhā zu YS, 1, 38.1 1.1]
{YSBhā zu YS, 1, 39.1}
yad evābhimataṃ tad eva dhyāyet | [YSBhā zu YS, 1, 39.1 1.1]
tatra labdhasthitikam anyatrāpi sthitipadaṃ labhata iti | [YSBhā zu YS, 1, 39.1 1.2]
{YSBhā zu YS, 1, 40.1}
sūkṣme niviśamānasya paramāṇvantaṃ sthitipadaṃ labhata iti | [YSBhā zu YS, 1, 40.1 1.1]
sthūle niviśamānasya paramamahattvāntaṃ sthitipadaṃ cittasya | [YSBhā zu YS, 1, 40.1 1.2]
evaṃ tām ubhayīṃ koṭim anudhāvato yo 'syāpratīghātaḥ sa paro vaśīkāraḥ | [YSBhā zu YS, 1, 40.1 1.3]
tadvaśīkārāt paripūrṇaṃ yoginaścittaṃ na punar abhyāsakṛtaṃ parikarmāpekṣata iti | [YSBhā zu YS, 1, 40.1 1.4]
atha labdhasthitikasya cetasaḥ kiṃsvarūpā kiṃviṣayā vā samāpattir iti | [YSBhā zu YS, 1, 40.1 1.5]
tad ucyate | [YSBhā zu YS, 1, 40.1 1.6]
{YSBhā zu YS, 1, 41.1}
{YSBhā zu YS, 1, 42.1}
{YSBhā zu YS, 1, 43.1}
{YSBhā zu YS, 1, 44.1}
{YSBhā zu YS, 1, 45.1}
{YSBhā zu YS, 2, 1.1}
nātapasvino yogaḥ sidhyati | [YSBhā zu YS, 2, 1.1 1.1]
anādikarmakleśavāsanācitrā pratyupasthitaviṣayajālā cāśuddhir nāntareṇa tapaḥ saṃbhedam āpadyata iti tapasa upādānam | [YSBhā zu YS, 2, 1.1 2.1]
tac ca cittaprasādanam abādhyamānam anenāsevyam iti manyate | [YSBhā zu YS, 2, 1.1 3.1]
svādhyāyaḥ praṇavādipavitrāṇāṃ japo mokṣaśāstrādhyayanaṃ vā | [YSBhā zu YS, 2, 1.1 4.1]
īśvarapraṇidhānaṃ sarvakriyāṇāṃ paramagurāv arpaṇam | [YSBhā zu YS, 2, 1.1 5.1]
tatphalasaṃnyāso vā | [YSBhā zu YS, 2, 1.1 6.1]
sa hi kriyāyogaḥ | [YSBhā zu YS, 2, 1.1 7.1]
{YSBhā zu YS, 2, 2.1}
sa hy āsevyamānaḥ samādhiṃ bhāvayati | [YSBhā zu YS, 2, 2.1 1.1]
kleśāṃśca pratanūkaroti | [YSBhā zu YS, 2, 2.1 2.1]
pratanūkṛtān kleśān prasaṃkhyānāgninā dagdhabījakalpān aprasavadharmiṇaḥ kariṣyatīti teṣāṃ tanūkaraṇāt punaḥ kleśair aparāmṛṣṭā sattvapuruṣānyatāmātrakhyātiḥ sūkṣmā prajñā samāptādhikārā pratiprasavāya kalpayiṣyata iti | [YSBhā zu YS, 2, 2.1 3.1]
atha ke kleśāḥ kiyanto veti | [YSBhā zu YS, 2, 2.1 4.1]
{YSBhā zu YS, 2, 3.1}
kleśā iti pañca viparyayā ity arthaḥ | [YSBhā zu YS, 2, 3.1 1.1]
te spandamānā guṇādhikāraṃ draḍhayanti pariṇāmam avasthāpayanti kāryakāraṇasrota unnamayanti parasparānugrahatantrībhūtvā karmavipākaṃ cābhinirharantīti | [YSBhā zu YS, 2, 3.1 2.1]
{YSBhā zu YS, 2, 4.1}
atrāvidyā kṣetraṃ prasavabhūmir uttareṣām asmitādīnāṃ caturvidhavikalpānāṃ prasuptatanuvicchinnodārāṇām | [YSBhā zu YS, 2, 4.1 1.1]
tatra kā prasuptiḥ | [YSBhā zu YS, 2, 4.1 2.1]
cetasi śaktimātrapratiṣṭhānāṃ bījabhāvopagamaḥ | [YSBhā zu YS, 2, 4.1 3.1]
tasya prabodha ālambane saṃmukhībhāvaḥ | [YSBhā zu YS, 2, 4.1 4.1]
prasaṃkhyānavato dagdhakleśabījasya saṃmukhībhūte 'py ālambane nāsau punar asti dagdhabījasya kutaḥ praroha iti ataḥ kṣīṇakleśaḥ kuśalaścaramadeha ity ucyate | [YSBhā zu YS, 2, 4.1 5.1]
tatraiva sā dagdhabījabhāvā pañcamī kleśāvasthā nānyatreti | [YSBhā zu YS, 2, 4.1 6.1]
satāṃ kleśānāṃ tadā bījasāmarthyaṃ dagdham iti | [YSBhā zu YS, 2, 4.1 7.1]
viṣayasya saṃmukhībhāve 'pi sati na bhavaty eṣāṃ prabodha iti uktā prasuptiḥ dagdhabījānām aprarohaśca | [YSBhā zu YS, 2, 4.1 8.1]
tanutvam ucyate pratipakṣabhāvanopahatāḥ kleśās tanavo bhavanti | [YSBhā zu YS, 2, 4.1 9.1]
tathā vicchidya vicchidya tena tenātmanā punaḥ punaḥ samudācaranti iti vicchinnāḥ | [YSBhā zu YS, 2, 4.1 10.1]
katham | [YSBhā zu YS, 2, 4.1 11.1]
rāgakāle krodhasyādarśanāt na hi rāgakāle krodhaḥ samudācarati | [YSBhā zu YS, 2, 4.1 12.1]
rāgaśca kvacid dṛśyamāno na viṣayāntare nāsti | [YSBhā zu YS, 2, 4.1 13.1]
naikasyāṃ striyāṃ caitro rakta ity anyāsu strīṣu viraktaḥ kiṃtu tatra rāgo labdhavṛttir anyatra tu bhaviṣyadvṛttir iti | [YSBhā zu YS, 2, 4.1 14.1]
sa hi tadā prasuptatanuvicchinno bhavati | [YSBhā zu YS, 2, 4.1 15.1]
viṣaye yo labdhavṛttiḥ sa udāraḥ | [YSBhā zu YS, 2, 4.1 16.1]
sarva evaite kleśaviṣayatvaṃ nātikrāmanti | [YSBhā zu YS, 2, 4.1 17.1]
kas tarhi vicchinnaḥ prasuptas tanur udāro vā kleśa iti | [YSBhā zu YS, 2, 4.1 18.1]
ucyate satyam evaitat | [YSBhā zu YS, 2, 4.1 19.1]
kiṃtu viśiṣṭānām evaiteṣāṃ vicchinnāditvam | [YSBhā zu YS, 2, 4.1 20.1]
yathaiva pratipakṣabhāvanāto vivṛttas tathaiva svavyañjakāñjanenābhivyakta iti | [YSBhā zu YS, 2, 4.1 21.1]
sarva eva amī kleśā avidyābhedāḥ | [YSBhā zu YS, 2, 4.1 22.1]
kasmāt | [YSBhā zu YS, 2, 4.1 23.1]
sarveṣv avidyaivābhiplavate | [YSBhā zu YS, 2, 4.1 24.1]
yad avidyayā vastv ākāryate tad evānuśerate kleśā viparyāsapratyayakāla upalabhyante kṣīyamāṇāṃ cāvidyām anukṣīyanta iti | [YSBhā zu YS, 2, 4.1 25.1]
tatrāvidyāsvarūpam ucyate | [YSBhā zu YS, 2, 4.1 26.1]
{YSBhā zu YS, 2, 5.1}
anitye kārye nityakhyātiḥ | [YSBhā zu YS, 2, 5.1 1.1]
tad yathā dhruvā pṛthivī dhruvā sacandratārakā dyauḥ amṛtā divaukasa iti | [YSBhā zu YS, 2, 5.1 2.1]
tathāśucau paramabībhatse kāye śucikhyātiḥ | [YSBhā zu YS, 2, 5.1 3.1]
uktaṃ ca | [YSBhā zu YS, 2, 5.1 4.1]
sthānād bījād upaṣṭambhān niḥsyandān nidhanād api | [YSBhā zu YS, 2, 5.1 5.1]
kāyam ādheyaśaucatvāt paṇḍitā hy aśuciṃ viduḥ | [YSBhā zu YS, 2, 5.1 6.1]
ityaśucau śucikhyātir dṛśyate | [YSBhā zu YS, 2, 5.1 7.1]
naveva śaśāṅkalekhā kamanīyeyaṃ kanyā madhvamṛtāvayavanirmiteva candraṃ bhittvā niḥsṛteva jñāyate nīlotpalapatrāyatākṣī hāvagarbhābhyāṃ locanābhyāṃ jīvalokam āśvāsayantīveti kasya kenābhisaṃbandhaḥ bhavati caivam aśucau śuciviparyāsapratyaya iti | [YSBhā zu YS, 2, 5.1 8.1]
etenāpuṇye puṇyapratyayas tathaivānarthe cārthapratyayo vyākhyātaḥ | [YSBhā zu YS, 2, 5.1 9.1]
tathā duḥkhe sukhakhyātiṃ vakṣyati | [YSBhā zu YS, 2, 5.1 10.1]
pariṇāmatāpasaṃskāraduḥkhair guṇavṛttivirodhācca duḥkham eva sarvaṃ vivekinaḥ iti | [YSBhā zu YS, 2, 5.1 11.1]
tatra sukhakhyātir avidyā | [YSBhā zu YS, 2, 5.1 12.1]
tathānātmany ātmakhyātir bāhyopakaraṇeṣu cetanācetaneṣu bhogādhiṣṭhāne vā śarīre puruṣopakaraṇe vā manasy anātmany ātmakhyātir iti | [YSBhā zu YS, 2, 5.1 13.1]
tathaitad atroktam | [YSBhā zu YS, 2, 5.1 14.1]
vyaktam avyaktaṃ vā sattvam ātmatvenābhipratītya tasya saṃpadam anunandaty ātmasaṃpadaṃ manvānas tasya vyāpadam anuśocaty ātmavyāpadaṃ manyamānaḥ sa sarvo 'pratibuddha iti | [YSBhā zu YS, 2, 5.1 15.1]
eṣā catuṣpadā bhavaty avidyā mūlam asya kleśasaṃtānasya karmāśayasya ca savipākasyeti | [YSBhā zu YS, 2, 5.1 16.1]
tasyāścāmitrāgoṣpadavad vastu satattvaṃ vijñeyam | [YSBhā zu YS, 2, 5.1 17.1]
yathā nāmitro mitrābhāvo na mitramātraṃ kiṃtu tadviruddhaḥ sapatnaḥ | [YSBhā zu YS, 2, 5.1 18.1]
tathāgoṣpadaṃ na goṣpadābhāvo na goṣpadamātraṃ kiṃtu deśa eva tābhyām anyad vastvantaram | [YSBhā zu YS, 2, 5.1 19.1]
evam avidyā na pramāṇaṃ na pramāṇābhāvaḥ kiṃtu vidyāviparītaṃ jñānāntaram avidyeti | [YSBhā zu YS, 2, 5.1 20.1]
{YSBhā zu YS, 2, 6.1}
puruṣo dṛkśaktir buddhir darśanaśaktir ity etayor ekasvarūpāpattir ivāsmitā kleśa ucyate | [YSBhā zu YS, 2, 6.1 1.1]
bhoktṛbhogyaśaktyor atyantavibhaktayor atyantāsaṃkīrṇayor avibhāgaprāptāviva satyāṃ bhogaḥ kalpate svarūpapratilambhe tu tayoḥ kaivalyam eva bhavati kuto bhoga iti | [YSBhā zu YS, 2, 6.1 2.1]
buddhitaḥ paraṃ puruṣam ākāraśīlavidyādibhir vibhaktam apaśyan kuryāt tatrātmabuddhiṃ mohena iti | [YSBhā zu YS, 2, 6.1 3.1]
{YSBhā zu YS, 2, 7.1}
sukhābhijñasya sukhānusmṛtipūrvaḥ sukhe tatsādhane vā yo gardhas tṛṣṇā lobhaḥ sa rāga iti | [YSBhā zu YS, 2, 7.1 1.1]
{YSBhā zu YS, 2, 8.1}
duḥkhābhijñasya duḥkhānusmṛtipūrvo duḥkhe tatsādhane vā yaḥ pratigho manyur jighāṃsā krodhaḥ sa dveṣa iti | [YSBhā zu YS, 2, 8.1 1.1]
{YSBhā zu YS, 2, 9.1}
sarvasya prāṇina iyam ātmāśir nityā bhavati mā na bhūvaṃ bhūyāsam iti | [YSBhā zu YS, 2, 9.1 1.1]
na cānanubhūtamaraṇadharmakasyaiṣā bhavaty ātmāśīḥ | [YSBhā zu YS, 2, 9.1 2.1]
etayā ca pūrvajanmānubhavaḥ pratīyate | [YSBhā zu YS, 2, 9.1 3.1]
kṛmer api jātamātrasya pratyakṣānumānāgamair asaṃbhāvito maraṇatrāsa ucchedadṛṣṭyātmakaḥ pūrvajanmānubhūtaṃ maraṇaduḥkham anumāpayati | [YSBhā zu YS, 2, 9.1 4.1]
yathā cāyam atyantamūḍheṣu dṛśyate kleśas tathā viduṣo 'pi vijñātapūrvāparāntasya rūḍhaḥ | [YSBhā zu YS, 2, 9.1 5.1]
kasmāt | [YSBhā zu YS, 2, 9.1 6.1]
samānā hi tayoḥ kuśalākuśalayor maraṇaduḥkhānubhavād iyaṃ vāsaneti | [YSBhā zu YS, 2, 9.1 7.1]
{YSBhā zu YS, 2, 10.1}
te pañca kleśā dagdhabījakalpā yoginaścaritādhikāre cetasi pralīne saha tenaivāstaṃ gacchanti | [YSBhā zu YS, 2, 10.1 1.1]
sthitānāṃ tu bījabhāvopagatānām | [YSBhā zu YS, 2, 10.1 2.1]
{YSBhā zu YS, 2, 11.1}
kleśānāṃ yā vṛttayaḥ sthūlās tāḥ kriyāyogena tanūkṛtāḥ satyaḥ prasaṃkhyānena dhyānena hātavyā yāvat sūkṣmīkṛtā yāvad dagdhabījakalpā iti | [YSBhā zu YS, 2, 11.1 1.1]
yathā vastrāṇāṃ sthūlo malaḥ pūrvaṃ nirdhūyate paścāt sūkṣmo yatnenopāyena vāpanīyate tathā svalpapratipakṣāḥ sthūlā vṛttayaḥ kleśānāṃ sūkṣmās tu mahāpratipakṣā iti | [YSBhā zu YS, 2, 11.1 2.1]
{YSBhā zu YS, 2, 12.1}
tatra puṇyāpuṇyakarmāśayaḥ kāmalobhamohakrodhaprabhavaḥ | [YSBhā zu YS, 2, 12.1 1.1]
sa dṛṣṭajanmavedanīyaścādṛṣṭajanmavedanīyaśca | [YSBhā zu YS, 2, 12.1 2.1]
tatra tīvrasaṃvegena mantratapaḥsamādhibhir nirvartita īśvaradevatāmaharṣimahānubhāvānām ārādhanād vā yaḥ pariniṣpannaḥ sa sadyaḥ paripacyate puṇyakarmāśaya iti | [YSBhā zu YS, 2, 12.1 3.1]
yathā tīvrakleśena bhītavyādhitakṛpaṇeṣu viśvāsopagateṣu vā mahānubhāveṣu vā tapasviṣu kṛtaḥ punaḥ punar apakāraḥ sa cāpi pāpakarmāśayaḥ sadya eva paripacyate yathā nandīśvaraḥ kumāro manuṣyapariṇāmaṃ hitvā devatvena pariṇataḥ tathā nahuṣo 'pi devānām indraḥ svakaṃ pariṇāmaṃ hitvā tiryaktvena pariṇata iti | [YSBhā zu YS, 2, 12.1 4.1]
tatra nārakāṇāṃ nāsti dṛṣṭajanmavedanīyaḥ karmāśayaḥ | [YSBhā zu YS, 2, 12.1 5.1]
kṣīṇakleśānām api nāstyadṛṣṭajanmavedanīyaḥ karmāśaya iti | [YSBhā zu YS, 2, 12.1 6.1]
{YSBhā zu YS, 2, 13.1}
satsu kleśeṣu karmāśayo vipākārambhī bhavati nocchinnakleśamūlaḥ | [YSBhā zu YS, 2, 13.1 1.1]
yathā tuṣāvanaddhāḥ śālitaṇḍulā adagdhabījabhāvāḥ prarohasamarthā bhavanti nāpanītatuṣā dagdhabījabhāvā vā tathā kleśāvanaddhaḥ karmāśayo vipākaprarohī bhavati nāpanītakleśo na prasaṃkhyānadagdhakleśabījabhāvo veti | [YSBhā zu YS, 2, 13.1 2.1]
sa ca vipākas trividho jātir āyur bhoga iti | [YSBhā zu YS, 2, 13.1 3.1]
tatredaṃ vicāryate | [YSBhā zu YS, 2, 13.1 4.1]
kim ekaṃ karmaikasya janmanaḥ kāraṇam athaikaṃ karmānekaṃ janmākṣipatīti | [YSBhā zu YS, 2, 13.1 5.1]
dvitīyā vicāraṇā kim anekaṃ karmānekaṃ janma nirvartayaty athānekaṃ karmaikaṃ janma nirvartayatīti | [YSBhā zu YS, 2, 13.1 6.1]
na tāvad ekaṃ karmaikasya janmanaḥ kāraṇam | [YSBhā zu YS, 2, 13.1 7.1]
kasmāt | [YSBhā zu YS, 2, 13.1 8.1]
anādikālapracitasyāsaṃkhyeyasyāviśiṣṭakarmaṇaḥ sāṃpratikasya ca phalakramāniyamād anāśvāso lokasya prasaktaḥ sa cāniṣṭa iti | [YSBhā zu YS, 2, 13.1 9.1]
na caikaṃ karmānekasya janmanaḥ kāraṇam | [YSBhā zu YS, 2, 13.1 10.1]
kasmāt | [YSBhā zu YS, 2, 13.1 11.1]
anekeṣu karmasv ekaikam eva karmānekasya janmanaḥ kāraṇam ity avaśiṣṭasya vipākakālābhāvaḥ prasaktaḥ sa cāpy aniṣṭa iti | [YSBhā zu YS, 2, 13.1 12.1]
na cānekaṃ karmānekasya janmanaḥ kāraṇam | [YSBhā zu YS, 2, 13.1 13.1]
kasmāt | [YSBhā zu YS, 2, 13.1 14.1]
tad anekaṃ janma yugapan na sambhavati iti krameṇaiva vācyam tathā ca pūrvadoṣānuṣaṅgaḥ | [YSBhā zu YS, 2, 13.1 15.1]
tasmājjanmaprāyaṇāntare kṛtaḥ puṇyāpuṇyakarmāśayapracayo vicitraḥ pradhānopasarjanabhāvenāvasthitaḥ prāyaṇābhivyakta ekapraghaṭṭakena tac ca janma tenaiva karmaṇā labdhāyuṣkaṃ bhavati | [YSBhā zu YS, 2, 13.1 16.1]
tasminn āyuṣi tenaiva karmaṇā bhogaḥ sampadyata iti | [YSBhā zu YS, 2, 13.1 17.1]
asau karmāśayo janmāyurbhogahetutvāt trivipāko 'bhidhīyata iti | [YSBhā zu YS, 2, 13.1 18.1]
ata ekabhavikaḥ karmāśaya ukta iti | [YSBhā zu YS, 2, 13.1 19.1]
dṛṣṭajanmavedanīyas tv ekavipākārambhī bhogahetutvād dvivipākārambhī vā bhogāyurhetutvān nandīśvaravan nahuṣavad veti | [YSBhā zu YS, 2, 13.1 20.1]
kleśakarmavipākānubhavanirvartitābhis tu vāsanābhir anādikālasaṃmūrchitam idaṃ cittaṃ vicitrīkṛtam iva sarvato matsyajālaṃ granthibhir ivātatam ity etā anekabhavapūrvikā vāsanāḥ | [YSBhā zu YS, 2, 13.1 21.1]
yas tvayaṃ karmāśaya eṣa evaikabhavika ukta iti | [YSBhā zu YS, 2, 13.1 22.1]
ye saṃskārāḥ smṛtihetavas tā vāsanās tāścānādikālīnā iti | [YSBhā zu YS, 2, 13.1 23.1]
yas tv asāv ekabhavikaḥ karmāśayaḥ sa niyatavipākaścāniyatavipākaśca | [YSBhā zu YS, 2, 13.1 24.1]
tatra dṛṣṭajanmavedanīyasya niyatavipākasyaivāyaṃ niyamo na tv adṛṣṭajanmavedanīyasyāniyatavipākasya | [YSBhā zu YS, 2, 13.1 25.1]
kasmāt | [YSBhā zu YS, 2, 13.1 26.1]
yo hyadṛṣṭajanmavedanīyo 'niyatavipākas tasya trayī gatiḥ | [YSBhā zu YS, 2, 13.1 27.1]
kṛtasyāvipakvasya vināśaḥ pradhānakarmaṇy āvāpagamanaṃ vā niyatavipākapradhānakarmaṇābhibhūtasya vā ciram avasthānam iti | [YSBhā zu YS, 2, 13.1 28.1]
tatra kṛtasyāvipakvasya nāśo yathā śuklakarmodayād ihaiva nāśaḥ kṛṣṇasya | [YSBhā zu YS, 2, 13.1 29.1]
yatredam uktam | [YSBhā zu YS, 2, 13.1 30.1]
dve dve ha vai karmaṇī veditavye pāpakasyaiko rāśiḥ puṇyakṛto 'pahanti | [YSBhā zu YS, 2, 13.1 31.1]
tad icchasva karmāṇi sukṛtāni kartum ihaiva te karma kavayo vedayante | [YSBhā zu YS, 2, 13.1 32.1]
pradhānakarmaṇy āvāpagamanam | [YSBhā zu YS, 2, 13.1 33.1]
yatredam uktam | [YSBhā zu YS, 2, 13.1 34.1]
syāt svalpaḥ saṃkaraḥ saparihāraḥ sapratyavamarṣaḥ kuśalasya nāpakarṣāyālam | [YSBhā zu YS, 2, 13.1 35.1]
kasmāt | [YSBhā zu YS, 2, 13.1 36.1]
kuśalaṃ hi me bahvanyad asti yatrāyam āvāpaṃ gataḥ svarge 'py apakarṣam alpaṃ kariṣyatīti | [YSBhā zu YS, 2, 13.1 37.1]
niyatavipākapradhānakarmaṇābhibhūtasya vā ciram avasthānam | [YSBhā zu YS, 2, 13.1 38.1]
katham iti | [YSBhā zu YS, 2, 13.1 39.1]
adṛṣṭajanmavedanīyasya niyatavipākasya na tvadṛṣṭajanmavedanīyasyāniyatavipākasya | [YSBhā zu YS, 2, 13.1 40.1]
yat tvadṛṣṭajanmavedanīyaṃ karmāniyatavipākaṃ tan naśyed āvāpaṃ vā gacched abhibhūtaṃ vā ciram apyupāsīta yāvat samānaṃ karmābhivyañjakaṃ nimittam asya na vipākābhimukhaṃ karotīti | [YSBhā zu YS, 2, 13.1 41.1]
tadvipākasyaiva deśakālanimittānavadhāraṇād iyaṃ karmagatir vicitrā durvijñānā ceti | [YSBhā zu YS, 2, 13.1 42.1]
na cotsargasyāpavādān nivṛttir ityekabhavikaḥ karmāśayo 'nujñāyata iti | [YSBhā zu YS, 2, 13.1 43.1]
{YSBhā zu YS, 2, 14.1}
te janmāyurbhogāḥ puṇyahetukāḥ sukhaphalā apuṇyahetukā duḥkhaphalā iti | [YSBhā zu YS, 2, 14.1 1.1]
yathā cedaṃ duḥkhaṃ pratikūlātmakam evaṃ viṣayasukhakāle 'pi duḥkham asty eva pratikūlātmakaṃ yoginaḥ | [YSBhā zu YS, 2, 14.1 2.1]
kathaṃ tad upapadyate | [YSBhā zu YS, 2, 14.1 3.1]
{YSBhā zu YS, 2, 15.1}
sarvasyāyaṃ rāgānuviddhaś cetanācetanasādhanādhīnaḥ sukhānubhava iti tatrāsti rāgajaḥ karmāśayaḥ | [YSBhā zu YS, 2, 15.1 1.1]
tathā ca dveṣṭi duḥkhasādhanāni muhyati ceti | [YSBhā zu YS, 2, 15.1 2.1]
dveṣamohakṛto 'py asti karmāśayaḥ | [YSBhā zu YS, 2, 15.1 3.1]
tathā coktam | [YSBhā zu YS, 2, 15.1 4.1]
nānupahatya bhūtāny upabhogaḥ sambhavatīti | [YSBhā zu YS, 2, 15.1 5.1]
hiṃsākṛto 'py asti śārīraḥ | [YSBhā zu YS, 2, 15.1 6.1]
viṣayasukhaṃ cāvidyety uktam | [YSBhā zu YS, 2, 15.1 7.1]
yā bhogeṣv indriyāṇāṃ tṛpter upaśāntis tat sukham | [YSBhā zu YS, 2, 15.1 8.1]
yā laulyād anupaśāntis tad duḥkham | [YSBhā zu YS, 2, 15.1 9.1]
na cendriyāṇāṃ bhogābhyāsena vaitṛṣṇyaṃ kartuṃ śakyam | [YSBhā zu YS, 2, 15.1 10.1]
kasmāt | [YSBhā zu YS, 2, 15.1 11.1]
yato bhogābhyāsam anu vivardhante rāgāḥ kauśalāni cendriyāṇām iti | [YSBhā zu YS, 2, 15.1 12.1]
tasmād anupāyaḥ sukhasya bhogābhyāsa iti | [YSBhā zu YS, 2, 15.1 13.1]
sa khalv ayaṃ vṛścikaviṣabhīta ivāśīviṣeṇa daṣṭo yaḥ sukhārthī | [YSBhā zu YS, 2, 15.1 14.1]
viṣayānuvāsito mahati duḥkhapaṅke nimagna iti | [YSBhā zu YS, 2, 15.1 15.1]
eṣā pariṇāmaduḥkhatā nāma pratikūlā sukhāvasthāyām api yoginam eva kliśnāti | [YSBhā zu YS, 2, 15.1 16.1]
atha kā tāpaduḥkhatā | [YSBhā zu YS, 2, 15.1 17.1]
sarvasya dveṣānuviddhaś cetanācetanasādhanādhīnas tāpānubhava iti tatrāsti dveṣajaḥ karmāśayaḥ | [YSBhā zu YS, 2, 15.1 18.1]
sukhasādhanāni ca prārthayamānaḥ kāyena vācā manasā ca parispandate tataḥ param anugṛhṇāty upahanti ceti | [YSBhā zu YS, 2, 15.1 19.1]
parānugrahapīḍābhyāṃ dharmādharmāv upacinoti | [YSBhā zu YS, 2, 15.1 20.1]
sa karmāśayo lobhān mohācca bhavatīty eṣā tāpaduḥkhatocyate | [YSBhā zu YS, 2, 15.1 21.1]
kā punaḥ saṃskāraduḥkhatā | [YSBhā zu YS, 2, 15.1 22.1]
sukhānubhavāt sukhasaṃskārāśayo duḥkhānubhavād api duḥkhasaṃskārāśaya iti | [YSBhā zu YS, 2, 15.1 23.1]
evaṃ karmabhyo vipāke 'nubhūyamāne sukhe duḥkhe vā punaḥ karmāśayapracaya iti | [YSBhā zu YS, 2, 15.1 24.1]
evam idam anādi duḥkhasroto viprasṛtaṃ yoginam eva pratikūlātmakatvād udvejayati | [YSBhā zu YS, 2, 15.1 25.1]
kasmāt | [YSBhā zu YS, 2, 15.1 26.1]
akṣipātrakalpo hi vidvān iti | [YSBhā zu YS, 2, 15.1 27.1]
yathorṇātantur akṣipātre nyastaḥ sparśena duḥkhayati nānyeṣu gātrāvayaveṣu evam etāni duḥkhāny akṣipātrakalpaṃ yoginam eva kliśnanti netaraṃ pratipattāram | [YSBhā zu YS, 2, 15.1 28.1]
itaraṃ tu svakarmopahṛtaṃ duḥkham upāttam upāttaṃ tyajantaṃ tyaktaṃ tyaktam upādadānam anādivāsanāvicitrayā cittavṛttyā samantato 'nuviddham ivāvidyāyā hātavya evāhaṃkāramamakārānupātinaṃ jātaṃ jātaṃ bāhyādhyātmikobhayanimittās triparvāṇas tāpā anuplavante | [YSBhā zu YS, 2, 15.1 29.1]
tad evam anādinā duḥkhasrotasā vyuhyamānam ātmānaṃ bhūtagrāmaṃ ca dṛṣṭvā yogī sarvaduḥkhakṣayakāraṇaṃ samyagdarśanaṃ śaraṇaṃ prapadyata iti | [YSBhā zu YS, 2, 15.1 30.1]
guṇavṛttivirodhāc ca duḥkham eva sarvaṃ vivekinaḥ | [YSBhā zu YS, 2, 15.1 31.1]
prakhyāpravṛttisthitirūpā buddhiguṇāḥ parasparānugrahatantrībhūtvā śāntaṃ ghoraṃ mūḍhaṃ vā pratyayaṃ triguṇam evārabhante | [YSBhā zu YS, 2, 15.1 32.1]
calaṃ ca guṇavṛttam iti kṣiprapariṇāmi cittam uktam | [YSBhā zu YS, 2, 15.1 33.1]
rūpātiśayā vṛttyatiśayāśca paraspareṇa virudhyante sāmānyāni tv atiśayaiḥ saha pravartante | [YSBhā zu YS, 2, 15.1 34.1]
evam ete guṇā itaretarāśrayeṇopārjitasukhaduḥkhamohapratyayāḥ sarve sarvarūpā bhavantīti guṇapradhānabhāvakṛtas tv eṣāṃ viśeṣa iti | [YSBhā zu YS, 2, 15.1 35.1]
tasmād duḥkham eva sarvaṃ vivekina iti | [YSBhā zu YS, 2, 15.1 36.1]
tad asya mahato duḥkhasamudāyasya prabhavabījam avidyā | [YSBhā zu YS, 2, 15.1 37.1]
tasyāśca samyagdarśanam abhāvahetuḥ | [YSBhā zu YS, 2, 15.1 38.1]
yathā cikitsāśāstraṃ caturvyūhaṃ rogo rogahetur ārogyaṃ bhaiṣajyam iti evam idam api śāstraṃ caturvyūham eva | [YSBhā zu YS, 2, 15.1 39.1]
tad yathā saṃsāraḥ saṃsārahetur mokṣo mokṣopāya iti | [YSBhā zu YS, 2, 15.1 40.1]
tatra duḥkhabahulaḥ saṃsāro heyaḥ | [YSBhā zu YS, 2, 15.1 41.1]
pradhānapuruṣayoḥ saṃyogo heyahetuḥ | [YSBhā zu YS, 2, 15.1 42.1]
saṃyogasyātyantikī nivṛttir hānam | [YSBhā zu YS, 2, 15.1 43.1]
hānopāyaḥ samyagdarśanam | [YSBhā zu YS, 2, 15.1 44.1]
tatra hātuḥ svarūpam upādeyaṃ vā heyaṃ vā na bhavitum arhati | [YSBhā zu YS, 2, 15.1 45.1]
hāne tasyocchedavādaprasaṅgaḥ upādāne ca hetuvādaḥ ubhayapratyākhyāne ca śāśvatavāda ity etat samyagdarśanam | [YSBhā zu YS, 2, 15.1 46.1]
tad etacchāstraṃ caturvyūham ityabhidhīyate | [YSBhā zu YS, 2, 15.1 47.1]
{YSBhā zu YS, 2, 16.1}
duḥkham atītam upabhogenātivāhitaṃ na heyapakṣe vartate | [YSBhā zu YS, 2, 16.1 1.1]
vartamānaṃ ca svakṣaṇe bhogārūḍham iti na tatkṣaṇāntare heyatām āpadyate | [YSBhā zu YS, 2, 16.1 2.1]
tasmād yad evānāgataṃ duḥkhaṃ tad evākṣipātrakalpaṃ yoginaṃ kliśnāti netaraṃ pratipattāram | [YSBhā zu YS, 2, 16.1 3.1]
tad eva heyatām āpadyate | [YSBhā zu YS, 2, 16.1 4.1]
tasmād yad eva heyam ity ucyate tasyaiva kāraṇaṃ pratinirdiśyate | [YSBhā zu YS, 2, 16.1 5.1]
{YSBhā zu YS, 2, 17.1}
draṣṭā buddheḥ pratisaṃvedī puruṣaḥ | [YSBhā zu YS, 2, 17.1 1.1]
dṛśyā buddhisattvopārūḍhāḥ sarve dharmāḥ | [YSBhā zu YS, 2, 17.1 2.1]
tad etad dṛśyam ayaskāntamaṇikalpaṃ saṃnidhimātropakāri dṛśyatvena svaṃ bhavati puruṣasya dṛśirūpasya svāminaḥ | [YSBhā zu YS, 2, 17.1 3.1]
anubhavakarmaviṣayatām āpannam tayor dṛgdarśanaśaktyor anādir arthakṛtaḥ saṃyogo heyahetur duḥkhasya kāraṇam ity arthaḥ | [YSBhā zu YS, 2, 17.1 4.1]
tathā coktam | [YSBhā zu YS, 2, 17.1 5.1]
tatsaṃyogahetuvivarjanāt syād ayam ātyantiko duḥkhapratīkāraḥ | [YSBhā zu YS, 2, 17.1 5.2]
kasmāt | [YSBhā zu YS, 2, 17.1 6.1]
duḥkhahetoḥ parihāryasya pratīkāradarśanāt | [YSBhā zu YS, 2, 17.1 7.1]
tad yathā pādatalasya bhedyatā kaṇṭakasya bhettṛtvaṃ parihāraḥ kaṇṭakasya pādānadhiṣṭhānaṃ pādatrāṇavyavahitena vādhiṣṭhānam | [YSBhā zu YS, 2, 17.1 8.1]
etat trayaṃ yo veda loke sa tatra pratīkāram ārabhamāṇo bhedajaṃ duḥkhaṃ nāpnoti | [YSBhā zu YS, 2, 17.1 9.1]
kasmāt | [YSBhā zu YS, 2, 17.1 10.1]
tritvopalabdhisāmarthyād iti | [YSBhā zu YS, 2, 17.1 11.1]
atrāpi tāpakasya rajasaḥ sattvam eva tapyaṃ | [YSBhā zu YS, 2, 17.1 12.1]
kasmāt | [YSBhā zu YS, 2, 17.1 13.1]
tapikriyāyāḥ karmasthatvāt | [YSBhā zu YS, 2, 17.1 14.1]
sattve karmaṇi tapikriyā nāpariṇāmini niṣkriye kṣetrajñe | [YSBhā zu YS, 2, 17.1 15.1]
darśitaviṣayatvāt sattve tu tapyamāne tadākārānurodhī puruṣo 'nutapyata iti dṛśyasvarūpam ucyate | [YSBhā zu YS, 2, 17.1 16.1]
{YSBhā zu YS, 2, 18.1}
prakāśaśīlaṃ sattvam | [YSBhā zu YS, 2, 18.1 1.1]
kriyāśīlaṃ rajaḥ | [YSBhā zu YS, 2, 18.1 2.1]
sthitiśīlaṃ tama iti | [YSBhā zu YS, 2, 18.1 3.1]
ete guṇāḥ parasparoparaktapravibhāgāḥ pariṇāminaḥ saṃyogavibhāgadharmāṇa itaretaropāśrayeṇopārjitamūrtayaḥ parasparāṅgāṅgitve 'pyasaṃbhinnaśaktipravibhāgās tulyajātīyātulyajātīyaśaktibhedānupātinaḥ pradhānavelāyām upadarśitasaṃnidhānā guṇatve 'pi ca vyāpāramātreṇa pradhānāntarṇītānumitāstitāḥ puruṣārthakartavyatayā prayuktasāmarthyāḥ saṃnidhimātropakāriṇo 'yaskāntamaṇikalpāḥ pratyayam antareṇaikatamasya vṛttim anuvartamānāḥ pradhānaśabdavācyā bhavanti | [YSBhā zu YS, 2, 18.1 4.1]
etad dṛśyam ity ucyate | [YSBhā zu YS, 2, 18.1 5.1]
tad etad bhūtendriyātmakaṃ bhūtabhāvena pṛthivyādinā sūkṣmasthūlena pariṇamate tathendriyabhāvena śrotrādinā sūkṣmasthūlena pariṇamata iti | [YSBhā zu YS, 2, 18.1 6.1]
tat tu nāprayojanam api tu prayojanam urarīkṛtya pravartata iti bhogāpavargārthaṃ hi tad dṛśyaṃ puruṣasyeti | [YSBhā zu YS, 2, 18.1 7.1]
tatreṣṭāniṣṭaguṇasvarūpāvadhāraṇam avibhāgāpannaṃ bhogaḥ bhoktuḥ svarūpāvadhāraṇam apavarga iti | [YSBhā zu YS, 2, 18.1 8.1]
dvayor atiriktam anyad darśanaṃ nāsti | [YSBhā zu YS, 2, 18.1 9.1]
tathā coktam | [YSBhā zu YS, 2, 18.1 10.1]
ayaṃ tu khalu triṣu guṇeṣu kartṛṣv akartari ca puruṣe tulyātulyajātīye caturthe tatkriyāsākṣiṇy upanīyamānān sarvabhāvān upapannān anupaśyan na darśanam anyacchaṅkate iti | [YSBhā zu YS, 2, 18.1 10.2]
tāv etau bhogāpavargau buddhikṛtau buddhāv eva vartamānau kathaṃ puruṣe vyapadiśyete iti | [YSBhā zu YS, 2, 18.1 11.1]
yathā ca jayaḥ parājayo vā yoddhṛṣu vartamānaḥ svāmini vyapadiśyate sa hi tatphalasya bhokteti evaṃ bandhamokṣau buddhāv eva vartamānau puruṣe vyapadiśyete sa hi tatphalasya bhokteti | [YSBhā zu YS, 2, 18.1 12.1]
buddher eva puruṣārthāparisamāptir bandhas tadarthāvasāyo mokṣa iti | [YSBhā zu YS, 2, 18.1 13.1]
etena grahaṇadhāraṇohāpohatattvajñānābhiniveśā buddhau vartamānāḥ puruṣe 'dhyāropitasadbhāvāḥ sa hi tatphalasya bhokteti | [YSBhā zu YS, 2, 18.1 14.1]
dṛśyānāṃ tu guṇānāṃ svarūpabhedāvadhāraṇārtham idam ārabhyate | [YSBhā zu YS, 2, 18.1 15.1]
{YSBhā zu YS, 2, 19.1}
tatrākāśavāyvagnyudakabhūmayo bhūtāni śabdasparśarūparasagandhatanmātrāṇām aviśeṣāṇāṃ viśeṣāḥ | [YSBhā zu YS, 2, 19.1 1.1]
tathā śrotratvakcakṣurjihvāghrāṇāni buddhīndriyāṇi vākyapāṇipādapāyūpasthāni karmendriyāṇi ekādaśaṃ manaḥ sarvārtham ity etāny asmitālakṣaṇasyāviśeṣasya viśeṣāḥ | [YSBhā zu YS, 2, 19.1 2.1]
guṇānām eṣa ṣoḍaśako viśeṣapariṇāmaḥ | [YSBhā zu YS, 2, 19.1 3.1]
ṣaḍ aviśeṣāḥ | [YSBhā zu YS, 2, 19.1 4.1]
tad yathā | [YSBhā zu YS, 2, 19.1 5.1]
śabdatanmātraṃ sparśatanmātraṃ rūpatanmātraṃ rasatanmātraṃ gandhatanmātraṃ cety ekadvitricatuṣpañcalakṣaṇāḥ śabdādayaḥ pañcāviśeṣāḥ ṣaṣṭhaścāviśeṣo 'smitāmātra iti | [YSBhā zu YS, 2, 19.1 5.2]
ete sattāmātrasyātmano mahataḥ ṣaḍ aviśeṣapariṇāmāḥ | [YSBhā zu YS, 2, 19.1 6.1]
yat tatparam aviśeṣebhyo liṅgamātraṃ mahattattvaṃ tasminn ete sattāmātre mahaty ātmany avasthāya vivṛddhikāṣṭhām anubhavanti pratisaṃsṛjyamānāśca tasminn eva sattāmātre mahaty ātmany avasthāya yat tan niḥsattāsattaṃ niḥsadasan nirasad avyaktam aliṅgaṃ pradhānaṃ tat pratiyanti | [YSBhā zu YS, 2, 19.1 7.1]
eṣa teṣāṃ liṅgamātraḥ pariṇāmo niḥsattāsattaṃ cāliṅgapariṇāma iti | [YSBhā zu YS, 2, 19.1 8.1]
aliṅgāvasthāyāṃ na puruṣārtho hetuḥ | [YSBhā zu YS, 2, 19.1 9.1]
nāliṅgāvasthāyām ādau puruṣārthatā kāraṇaṃ bhavatīti na tasyāḥ puruṣārthatā kāraṇaṃ bhavatīti nāsau puruṣārthakṛteti nityākhyāyate | [YSBhā zu YS, 2, 19.1 10.1]
trayāṇāṃ tv avasthāviśeṣāṇām ādau puruṣārthatā kāraṇaṃ bhavati | [YSBhā zu YS, 2, 19.1 11.1]
sa cārtho hetur nimittaṃ kāraṇaṃ bhavatīty anityākhyāyate | [YSBhā zu YS, 2, 19.1 12.1]
guṇās tu sarvadharmānupātino na pratyastam ayante nopajāyante | [YSBhā zu YS, 2, 19.1 13.1]
vyaktibhir evātītānāgatavyayāgamavatībhir guṇānvayinībhir upajananāpāyadharmakā iva pratyavabhāsante | [YSBhā zu YS, 2, 19.1 14.1]
yathā devadatto daridrāti | [YSBhā zu YS, 2, 19.1 15.1]
kasmāt | [YSBhā zu YS, 2, 19.1 16.1]
yato 'sya mriyante gāva iti | [YSBhā zu YS, 2, 19.1 17.1]
gavām eva maraṇāt tasya daridratā na svarūpahānād iti samaḥ samādhiḥ | [YSBhā zu YS, 2, 19.1 18.1]
liṅgamātram aliṅgasya pratyāsannaṃ tatra tatsaṃsṛṣṭaṃ vivicyate kramānativṛtteḥ | [YSBhā zu YS, 2, 19.1 19.1]
tathā ṣaḍ aviśeṣā liṅgamātre saṃsṛṣṭā vivicyante pariṇāmakramaniyamāt | [YSBhā zu YS, 2, 19.1 20.1]
tathā teṣv aviśeṣeṣu bhūtendriyāṇi saṃsṛṣṭāni vivicyante tathā coktaṃ purastāt | [YSBhā zu YS, 2, 19.1 21.1]
na viśeṣebhyaḥ paraṃ tattvāntaram astīti viśeṣāṇāṃ nāsti tattvāntarapariṇāmaḥ | [YSBhā zu YS, 2, 19.1 22.1]
teṣāṃ tu dharmalakṣaṇāvasthāpariṇāmā vyākhyāsyante | [YSBhā zu YS, 2, 19.1 23.1]
vyākhyātaṃ dṛśyam | [YSBhā zu YS, 2, 19.1 24.1]
atha draṣṭuḥ svarūpāvadhāraṇārtham idam ārabhyate | [YSBhā zu YS, 2, 19.1 25.1]
{YSBhā zu YS, 2, 20.1}
dṛśimātra iti dṛkśaktir eva viśeṣaṇāparāmṛṣṭety arthaḥ | [YSBhā zu YS, 2, 20.1 1.1]
sa puruṣo buddheḥ pratisaṃvedī | [YSBhā zu YS, 2, 20.1 2.1]
sa buddher na sarūpo nātyantaṃ virūpa iti | [YSBhā zu YS, 2, 20.1 3.1]
na tāvat sarūpaḥ | [YSBhā zu YS, 2, 20.1 4.1]
kasmāt | [YSBhā zu YS, 2, 20.1 5.1]
jñātājñātaviṣayatvāt pariṇāminī hi buddhiḥ tasyāśca viṣayo gavādir ghaṭādir vā jñātaścājñātaśceti pariṇāmitvaṃ darśayati | [YSBhā zu YS, 2, 20.1 6.1]
sadājñātaviṣayatvaṃ tu puruṣasyāpariṇāmitvaṃ paridīpayati | [YSBhā zu YS, 2, 20.1 7.1]
kasmāt | [YSBhā zu YS, 2, 20.1 8.1]
na hi buddhiśca nāma puruṣaviṣayaśca syād gṛhītāgṛhītā ceti siddhaṃ puruṣasya sadājñātaviṣayatvaṃ tataścāpariṇāmitvam iti | [YSBhā zu YS, 2, 20.1 9.1]
kiṃ ca parārthā buddhiḥ saṃhatyakāritvāt svārthaḥ puruṣa iti | [YSBhā zu YS, 2, 20.1 10.1]
tathā sarvārthādhyavasāyakatvāt triguṇā buddhis triguṇatvād acetaneti | [YSBhā zu YS, 2, 20.1 11.1]
guṇānāṃ tūpadraṣṭā puruṣa iti | [YSBhā zu YS, 2, 20.1 12.1]
ato na sarūpaḥ | [YSBhā zu YS, 2, 20.1 13.1]
astu tarhi virūpa iti | [YSBhā zu YS, 2, 20.1 14.1]
nātyantaṃ virūpaḥ | [YSBhā zu YS, 2, 20.1 15.1]
kasmāt | [YSBhā zu YS, 2, 20.1 16.1]
śuddho 'pyasau pratyayānupaśyaḥ | [YSBhā zu YS, 2, 20.1 17.1]
yataḥ pratyayaṃ bauddham anupaśyati | [YSBhā zu YS, 2, 20.1 18.1]
tam anupaśyann atadātmāpi tadātmaka iva pratyavabhāsate | [YSBhā zu YS, 2, 20.1 19.1]
tathā coktam | [YSBhā zu YS, 2, 20.1 20.1]
apariṇāminī hi bhoktṛśaktir apratisaṃkramā ca pariṇāminyarthe pratisaṃkrānteva tadvṛttim anupatati tasyāśca prāptacaitanyopagraharūpāyā buddhivṛtter anukāramātratayā buddhivṛttyaviśiṣṭā hi jñānavṛttir ity ākhyāyate | [YSBhā zu YS, 2, 20.1 20.2]
{YSBhā zu YS, 2, 21.1}
dṛśirūpasya puruṣasya karmarūpatām āpannaṃ dṛśyam iti tadartha eva dṛśyasyātmā svarūpaṃ bhavatīty arthaḥ | [YSBhā zu YS, 2, 21.1 1.1]
tatsvarūpaṃ tu pararūpeṇa pratilabdhātmakaṃ bhogāpavargārthatāyāṃ kṛtāyāṃ puruṣeṇa na dṛśyata iti | [YSBhā zu YS, 2, 21.1 2.1]
svarūpahānād asya nāśaḥ prāptaḥ na tu vinaśyati | [YSBhā zu YS, 2, 21.1 3.1]
kasmāt | [YSBhā zu YS, 2, 21.1 4.1]
{YSBhā zu YS, 2, 22.1}
kṛtārtham ekaṃ puruṣaṃ prati dṛśyaṃ naṣṭam api nāśaṃ prāptam apy anaṣṭaṃ tad anyapuruṣasādhāraṇatvāt | [YSBhā zu YS, 2, 22.1 1.1]
kuśalaṃ puruṣaṃ prati nāśaṃ prāptam apy akuśalān puruṣān prati na kṛtārtham iti teṣāṃ dṛśeḥ karmaviṣayatām āpannaṃ labhate eva pararūpeṇātmarūpam iti | [YSBhā zu YS, 2, 22.1 2.1]
ataśca dṛgdarśanaśaktyor nityatvād anādiḥ saṃyogo vyākhyāta iti | [YSBhā zu YS, 2, 22.1 3.1]
tathā coktam | [YSBhā zu YS, 2, 22.1 4.1]
dharmiṇām anādisaṃyogād dharmamātrāṇām apy anādiḥ saṃyoga iti | [YSBhā zu YS, 2, 22.1 4.2]
saṃyogasvarūpābhidhitsayedaṃ sūtraṃ pravavṛte | [YSBhā zu YS, 2, 22.1 5.1]
{YSBhā zu YS, 2, 23.1}
puruṣaḥ svāmī dṛśyena svena darśanārthaṃ saṃyuktaḥ | [YSBhā zu YS, 2, 23.1 1.1]
tasmāt saṃyogād dṛśyasyopalabdhir yā sa bhogaḥ yā tu draṣṭuḥ svarūpopalabdhiḥ so 'pavargaḥ | [YSBhā zu YS, 2, 23.1 2.1]
darśanakāryāvasānaḥ saṃyoga iti darśanaṃ viyogasya kāraṇam uktam | [YSBhā zu YS, 2, 23.1 3.1]
darśanam adarśanasya pratidvaṃdvīty adarśanaṃ saṃyoganimittam uktam | [YSBhā zu YS, 2, 23.1 4.1]
nātra darśanaṃ mokṣakāraṇam adarśanābhāvād eva bandhābhāvaḥ sa mokṣa iti | [YSBhā zu YS, 2, 23.1 5.1]
darśanasya bhāve bandhakāraṇasyādarśanasya nāśa ity ato darśanajñānaṃ kaivalyakāraṇam uktam | [YSBhā zu YS, 2, 23.1 6.1]
kiṃ cedam adarśanaṃ nāma | [YSBhā zu YS, 2, 23.1 7.1]
kiṃ guṇānām adhikāraḥ | [YSBhā zu YS, 2, 23.1 8.1]
āhosvid dṛśirūpasya svāmino darśitaviṣayasya pradhānacittasyānutpādaḥ svasmin dṛśye vidyamāne darśanābhāvaḥ | [YSBhā zu YS, 2, 23.1 9.1]
kim arthavattā guṇānām | [YSBhā zu YS, 2, 23.1 10.1]
athāvidyā svacittena saha niruddhā svacittasyotpattibījam | [YSBhā zu YS, 2, 23.1 11.1]
kiṃ sthitisaṃskārakṣaye gatisaṃskārābhivyaktiḥ | [YSBhā zu YS, 2, 23.1 12.1]
yatredam uktam | [YSBhā zu YS, 2, 23.1 13.1]
pradhānaṃ sthityaiva vartamānaṃ vikārākaraṇād apradhānaṃ syāt tathā gatyaiva vartamānaṃ vikāranityatvād apradhānaṃ syāt | [YSBhā zu YS, 2, 23.1 14.1]
ubhayathā cāsya pravṛttiḥ pradhānavyavahāraṃ labhate nānyathā | [YSBhā zu YS, 2, 23.1 15.1]
kāraṇāntareṣv api kalpiteṣv api samānaścarcaḥ | [YSBhā zu YS, 2, 23.1 16.1]
darśanaśaktir evādarśanam ityeke | [YSBhā zu YS, 2, 23.1 17.1]
pradhānasyātmakhyāpanārthā pravṛttir iti śruteḥ | [YSBhā zu YS, 2, 23.1 18.1]
sarvabodhyabodhasamarthaḥ prākpravṛtteḥ puruṣo na paśyati sarvakāryakaraṇasamarthaṃ dṛśyaṃ tadā na dṛśyata iti | [YSBhā zu YS, 2, 23.1 19.1]
ubhayasyāpyadarśanaṃ dharma ityeke | [YSBhā zu YS, 2, 23.1 20.1]
tatredaṃ dṛśyasya svātmabhūtam api puruṣapratyayāpekṣaṃ darśanaṃ dṛśyadharmatvena bhavati tathā puruṣasyānātmabhūtam api dṛśyapratyayāpekṣaṃ puruṣadharmatveneva darśanam avabhāsate | [YSBhā zu YS, 2, 23.1 21.1]
darśanajñānam evādarśanam iti kecid abhidadhati | [YSBhā zu YS, 2, 23.1 22.1]
ityete śāstragatā vikalpāḥ | [YSBhā zu YS, 2, 23.1 23.1]
tatra vikalpabahutvam etat sarvapuruṣāṇām guṇānāṃ saṃyoge sādhāraṇaviṣayam | [YSBhā zu YS, 2, 23.1 24.1]
yas tu pratyakcetanasya svabuddhisaṃyogaḥ | [YSBhā zu YS, 2, 23.1 25.1]
{YSBhā zu YS, 2, 24.1}
viparyayajñānavāsanety arthaḥ | [YSBhā zu YS, 2, 24.1 1.1]
viparyayajñānavāsanāvāsitā ca na kāryaniṣṭhāṃ puruṣakhyātiṃ buddhiḥ prāpnoti sādhikārā punar āvartate | [YSBhā zu YS, 2, 24.1 2.1]
sā tu puruṣakhyātiparyavasānā kāryaniṣṭhāṃ prāpnoti caritādhikārā nivṛttādarśanā bandhakāraṇābhāvān na punar āvartate | [YSBhā zu YS, 2, 24.1 3.1]
atra kaścit ṣaṇḍakopākhyānenodghāṭayati | [YSBhā zu YS, 2, 24.1 4.1]
mugdhayā bhāryayābhidhīyate ṣaṇḍakaḥ | [YSBhā zu YS, 2, 24.1 5.1]
āryaputra apatyavatī me bhaginī kimarthaṃ nāham iti | [YSBhā zu YS, 2, 24.1 6.1]
sa tām āha | [YSBhā zu YS, 2, 24.1 7.1]
mṛtas te 'ham apatyam utpādayiṣyāmīti | [YSBhā zu YS, 2, 24.1 8.1]
tathedaṃ vidyamānaṃ jñānaṃ cittanivṛttiṃ na karoti vinaṣṭaṃ kariṣyatīti kā pratyāśā | [YSBhā zu YS, 2, 24.1 9.1]
tatrācāryadeśīyo vakti | [YSBhā zu YS, 2, 24.1 10.1]
nanu buddhinivṛttir eva mokṣaḥ adarśanakāraṇābhāvād buddhinivṛttiḥ | [YSBhā zu YS, 2, 24.1 11.1]
tac cādarśanaṃ bandhakāraṇaṃ darśanān nivartate | [YSBhā zu YS, 2, 24.1 12.1]
tatra cittanivṛttir eva mokṣaḥ | [YSBhā zu YS, 2, 24.1 13.1]
kimartham asthāna evāsya mativibhramaḥ | [YSBhā zu YS, 2, 24.1 14.1]
heyaṃ duḥkham uktam | [YSBhā zu YS, 2, 24.1 15.1]
heyakāraṇaṃ ca saṃyogākhyaṃ sanimittam uktam | [YSBhā zu YS, 2, 24.1 16.1]
ataḥ paraṃ hānaṃ vaktavyam | [YSBhā zu YS, 2, 24.1 17.1]
{YSBhā zu YS, 2, 25.1}
tasyādarśanasyābhāvād buddhipuruṣasaṃyogābhāva ātyantiko bandhanoparama ity arthaḥ | [YSBhā zu YS, 2, 25.1 1.1]
etaddhānam | [YSBhā zu YS, 2, 25.1 2.1]
tad dṛśeḥ kaivalyaṃ puruṣasyāmiśrībhāvaḥ punar asaṃyogo guṇair ityarthaḥ | [YSBhā zu YS, 2, 25.1 3.1]
duḥkhakāraṇanivṛttau duḥkhoparamo hānaṃ tadā svarūpapratiṣṭhaḥ puruṣa ityuktam | [YSBhā zu YS, 2, 25.1 4.1]
atha hānasya kaḥ prāptyupāya iti | [YSBhā zu YS, 2, 25.1 5.1]
{YSBhā zu YS, 2, 26.1}
sattvapuruṣānyatāpratyayo vivekakhyātiḥ | [YSBhā zu YS, 2, 26.1 1.1]
sā tv anivṛttamithyājñānā plavate | [YSBhā zu YS, 2, 26.1 2.1]
yadā mithyājñānaṃ dagdhabījabhāvaṃ bandhyaprasavaṃ sampadyate tadā vidhūtakleśarajasaḥ sattvasya pare vaiśāradye parasyāṃ vaśīkārasaṃjñāyāṃ vartamānasya vivekapratyayapravāho nirmalo bhavati | [YSBhā zu YS, 2, 26.1 3.1]
sā vivekakhyātir aviplavā hānasyopāyaḥ | [YSBhā zu YS, 2, 26.1 4.1]
tato mithyājñānasya dagdhabījabhāvopagamaḥ punaścāprasava ity eṣa mokṣasya mārgo hānasyopāya iti | [YSBhā zu YS, 2, 26.1 5.1]
{YSBhā zu YS, 2, 27.1}
tasyeti pratyuditakhyāteḥ pratyāmnāyaḥ | [YSBhā zu YS, 2, 27.1 1.1]
saptadhetyaśuddhyāvaraṇamalāpagamāc cittasya pratyayāntarānutpāde sati saptaprakāraiva prajñā vivekino bhavati | [YSBhā zu YS, 2, 27.1 2.1]
tad yathā | [YSBhā zu YS, 2, 27.1 3.1]
parijñātaṃ heyaṃ nāsya punaḥ parijñeyam asti | [YSBhā zu YS, 2, 27.1 4.1]
kṣīṇā heyahetavo na punar eteṣāṃ kṣetavyam asti | [YSBhā zu YS, 2, 27.1 5.1]
sākṣātkṛtam nirodhasamādhinā hānam | [YSBhā zu YS, 2, 27.1 6.1]
bhāvito vivekakhyātirūpo hānopāya iti | [YSBhā zu YS, 2, 27.1 7.1]
eṣā catuṣṭayī kāryā vimuktiḥ prajñāyāḥ | [YSBhā zu YS, 2, 27.1 8.1]
cittavimuktis tu trayī | [YSBhā zu YS, 2, 27.1 9.1]
caritādhikārā buddhiḥ | [YSBhā zu YS, 2, 27.1 10.1]
guṇā giriśikharakūṭacyutā iva grāvāṇo niravasthānāḥ svakāraṇe pralayābhimukhāḥ saha tenāstaṃ gacchanti | [YSBhā zu YS, 2, 27.1 11.1]
na caiṣāṃ pravilīnānāṃ punar astyutpādaḥ prayojanābhāvād iti | [YSBhā zu YS, 2, 27.1 12.1]
etasyām avasthāyāṃ guṇasaṃbandhātītaḥ svarūpamātrajyotir amalaḥ kevalī puruṣa iti | [YSBhā zu YS, 2, 27.1 13.1]
etāṃ saptavidhāṃ prāntabhūmiprajñām anupaśyan puruṣaḥ kuśala ity ākhyāyate | [YSBhā zu YS, 2, 27.1 14.1]
pratiprasave 'pi cittasya muktaḥ kuśala ity eva bhavati guṇātītatvād iti | [YSBhā zu YS, 2, 27.1 15.1]
siddhā bhavati vivekakhyātir hānopāya iti | [YSBhā zu YS, 2, 27.1 16.1]
na ca siddhir antareṇa sādhanam ityetad ārabhyate | [YSBhā zu YS, 2, 27.1 17.1]
{YSBhā zu YS, 2, 28.1}
yogāṅgānyaṣṭāvabhidhāyiṣyamāṇāni | [YSBhā zu YS, 2, 28.1 1.1]
teṣām anuṣṭhānāt pañcaparvaṇo viparyayasyāśuddhirūpasya kṣayo nāśaḥ | [YSBhā zu YS, 2, 28.1 2.1]
tatkṣaye samyagjñānasyābhivyaktiḥ | [YSBhā zu YS, 2, 28.1 3.1]
yathā yathā ca sādhanāny anuṣṭhīyante tathā tathā tanutvam aśuddhir āpadyate | [YSBhā zu YS, 2, 28.1 4.1]
yathā yathā ca kṣīyate tathā tathā kṣayakramānurodhinī jñānasyāpi dīptir vivardhate | [YSBhā zu YS, 2, 28.1 5.1]
sā khalv eṣā vivṛddhiḥ prakarṣam anubhavaty ā vivekakhyāteḥ | [YSBhā zu YS, 2, 28.1 6.1]
ā guṇapuruṣasvarūpavijñānād ityarthaḥ | [YSBhā zu YS, 2, 28.1 7.1]
yogāṅgānuṣṭhānam aśuddher viyogakāraṇam yathā paraśuśchedyasya | [YSBhā zu YS, 2, 28.1 8.1]
vivekakhyātes tu prāptikāraṇaṃ yathā dharmaḥ sukhasya nānyathā kāraṇam | [YSBhā zu YS, 2, 28.1 9.1]
kati caitāni kāraṇāni śāstre bhavanti | [YSBhā zu YS, 2, 28.1 10.1]
navaivety āha | [YSBhā zu YS, 2, 28.1 11.1]
tad yathā | [YSBhā zu YS, 2, 28.1 12.1]
utpattisthityabhivyaktivikārapratyayāptayaḥ | [YSBhā zu YS, 2, 28.1 12.2]
viyogānyatvadhṛtayaḥ kāraṇaṃ navadhā smṛtam | [YSBhā zu YS, 2, 28.1 12.3]
iti | [YSBhā zu YS, 2, 28.1 13.1]
tatrotpattikāraṇaṃ mano bhavati vijñānasya | [YSBhā zu YS, 2, 28.1 14.1]
sthitikāraṇaṃ manasaḥ puruṣārthatā śarīrasyevāhāra iti | [YSBhā zu YS, 2, 28.1 15.1]
abhivyaktikāraṇaṃ yathā rūpasyālokas tathā rūpajñānam | [YSBhā zu YS, 2, 28.1 16.1]
vikārakāraṇaṃ manaso viṣayāntaram yathāgniḥ pākyasya | [YSBhā zu YS, 2, 28.1 17.1]
pratyayakāraṇaṃ dhūmajñānam agnijñānasya | [YSBhā zu YS, 2, 28.1 18.1]
prāptikāraṇaṃ yogāṅgānuṣṭhānaṃ vivekakhyāteḥ | [YSBhā zu YS, 2, 28.1 19.1]
viyogakāraṇaṃ tad evāśuddheḥ | [YSBhā zu YS, 2, 28.1 20.1]
anyatvakāraṇaṃ yathā suvarṇasya suvarṇakāraḥ | [YSBhā zu YS, 2, 28.1 21.1]
evam ekasya strīpratyayasyāvidyā mūḍhatve dveṣo duḥkhatve rāgaḥ sukhatve tattvajñānaṃ mādhyasthye | [YSBhā zu YS, 2, 28.1 22.1]
dhṛtikāraṇaṃ śarīram indriyāṇām tāni ca tasya | [YSBhā zu YS, 2, 28.1 23.1]
mahābhūtāni śarīrāṇām tāni ca parasparaṃ sarveṣām | [YSBhā zu YS, 2, 28.1 24.1]
tairyagyaunamānuṣadaivatāni ca parasparārthatvād iti | [YSBhā zu YS, 2, 28.1 25.1]
evaṃ nava kāraṇāni | [YSBhā zu YS, 2, 28.1 26.1]
tāni ca yathāsaṃbhavaṃ padārthāntareṣv api yojyāni | [YSBhā zu YS, 2, 28.1 27.1]
yogāṅgānuṣṭhānaṃ tu dvidhaiva kāraṇatvaṃ labhata iti | [YSBhā zu YS, 2, 28.1 28.1]
tatra yogāṅgānyavadhāryante | [YSBhā zu YS, 2, 28.1 29.1]
{YSBhā zu YS, 2, 29.1}
yathākramam eṣām anuṣṭhānaṃ svarūpaṃ ca vakṣyāmaḥ | [YSBhā zu YS, 2, 29.1 1.1]
tatra | [YSBhā zu YS, 2, 29.1 2.1]
{YSBhā zu YS, 2, 30.1}
tatrāhiṃsā sarvathā sarvadā sarvabhūtānām anabhidrohaḥ uttare ca yamaniyamās tanmūlās tatsiddhiparatayaiva tatpratipādanāya pratipādyante tadavadātarūpakaraṇāyaivopādīyante | [YSBhā zu YS, 2, 30.1 1.1]
tathā coktam | [YSBhā zu YS, 2, 30.1 2.1]
sa khalvayaṃ brāhmaṇo yathā yathā vratāni bahūni samāditsate tathā tathā pramādakṛtebhyo hiṃsānidānebhyo nivartamānas tām evāvadātarūpām ahiṃsāṃ karoti | [YSBhā zu YS, 2, 30.1 3.1]
satyaṃ yathārthe vāṅmanase | [YSBhā zu YS, 2, 30.1 4.1]
yathā dṛṣṭaṃ yathānumitaṃ yathā śrutaṃ tathā vāṅ manaśceti | [YSBhā zu YS, 2, 30.1 5.1]
paratra svabodhasaṃkrāntaye vāg uktā sā yadi na vañcitā bhrāntā vā pratipattibandhyā vā bhaved iti | [YSBhā zu YS, 2, 30.1 6.1]
eṣā sarvabhūtopakārārthaṃ pravṛttā na bhūtopaghātāya | [YSBhā zu YS, 2, 30.1 7.1]
yadi caivam apyabhidhīyamānā bhūtopaghātaparaiva syān na satyaṃ bhavet pāpam eva bhavet | [YSBhā zu YS, 2, 30.1 8.1]
tena puṇyābhāsena puṇyapratirūpakeṇa kaṣṭaṃ tamaḥ prāpnuyāt | [YSBhā zu YS, 2, 30.1 9.1]
tasmāt parīkṣya sarvabhūtahitaṃ satyaṃ brūyāt | [YSBhā zu YS, 2, 30.1 10.1]
steyam aśāstrapūrvakaṃ dravyāṇāṃ parataḥ svīkaraṇaṃ tatpratiṣedhaḥ punar aspṛhārūpam asteyam iti | [YSBhā zu YS, 2, 30.1 11.1]
brahmacaryaṃ guptendriyasyopasthasya saṃyamaḥ | [YSBhā zu YS, 2, 30.1 12.1]
viṣayāṇām arjanarakṣaṇakṣayasaṅgahiṃsādoṣadarśanād asvīkaraṇam aparigraha iti ete yamāḥ | [YSBhā zu YS, 2, 30.1 13.1]
te tu | [YSBhā zu YS, 2, 30.1 14.1]
{YSBhā zu YS, 2, 31.1}
tatrāhiṃsā jātyavacchinnā | [YSBhā zu YS, 2, 31.1 1.1]
matsyavadhakasya matsyeṣveva nānyatra hiṃsā | [YSBhā zu YS, 2, 31.1 2.1]
saiva deśāvacchinnā | [YSBhā zu YS, 2, 31.1 3.1]
na tīrthe haniṣyāmīti | [YSBhā zu YS, 2, 31.1 4.1]
saiva kālāvacchinnā | [YSBhā zu YS, 2, 31.1 5.1]
na caturdaśyāṃ na puṇye 'hani haniṣyāmīti | [YSBhā zu YS, 2, 31.1 6.1]
saiva tribhir uparatasya samayāvacchinnā | [YSBhā zu YS, 2, 31.1 7.1]
devabrāhmaṇārthe nānyathā haniṣyāmīti | [YSBhā zu YS, 2, 31.1 8.1]
yathā ca kṣatriyāṇāṃ yuddha eva hiṃsā nānyatreti | [YSBhā zu YS, 2, 31.1 9.1]
ebhir jātideśakālasamayair anavacchinnā ahiṃsādayaḥ sarvathaiva paripālanīyāḥ | [YSBhā zu YS, 2, 31.1 10.1]
sarvabhūmiṣu sarvaviṣayeṣu sarvathaivāviditavyabhicārāḥ sārvabhaumā mahāvratam ity ucyante | [YSBhā zu YS, 2, 31.1 11.1]
{YSBhā zu YS, 2, 32.1}
tatra śaucaṃ mṛjjalādijanitaṃ medhyābhyavaharaṇādi ca bāhyam | [YSBhā zu YS, 2, 32.1 1.1]
ābhyantaraṃ cittamalānām ākṣālanam | [YSBhā zu YS, 2, 32.1 2.1]
saṃtoṣaḥ saṃnihitasādhanād adhikasyānupāditsā | [YSBhā zu YS, 2, 32.1 3.1]
tapo dvandvasahanam | [YSBhā zu YS, 2, 32.1 4.1]
dvandvaśca jighatsāpipāse śītoṣṇe sthānāsane kāṣṭhamaunākāramaune ca | [YSBhā zu YS, 2, 32.1 5.1]
vratāni caiṣāṃ yathāyogaṃ kṛcchracāndrāyaṇasāṃtapanādīni | [YSBhā zu YS, 2, 32.1 6.1]
svādhyāyo mokṣaśāstrāṇām adhyayanaṃ praṇavajapo vā | [YSBhā zu YS, 2, 32.1 7.1]
īśvarapraṇidhānaṃ tasmin paramagurau sarvakarmārpaṇam | [YSBhā zu YS, 2, 32.1 8.1]
śayyāsanastho 'tha pathi vrajan vā | [YSBhā zu YS, 2, 32.1 9.1]
svasthaḥ parikṣīṇavitarkajālaḥ | [YSBhā zu YS, 2, 32.1 10.1]
saṃsārabījakṣayam īkṣamāṇaḥ | [YSBhā zu YS, 2, 32.1 11.1]
syānnityamukto 'mṛtabhogabhāgī | [YSBhā zu YS, 2, 32.1 12.1]
yatredam uktam | [YSBhā zu YS, 2, 32.1 13.1]
tataḥ pratyakcetanādhigamo 'pyantarāyābhāvaśca iti | [YSBhā zu YS, 2, 32.1 14.1]
eteṣāṃ yamaniyamānām | [YSBhā zu YS, 2, 32.1 15.1]
{YSBhā zu YS, 2, 33.1}
yadāsya brāhmaṇasya hiṃsādayo vitarkā jāyeran haniṣyāmy aham apakāriṇam nṛtam api vakṣyāmi dravyam apy asya svīkariṣyāmi dāreṣu cāsya vyavāyī bhaviṣyāmi parigraheṣu cāsya svāmī bhaviṣyāmīti | [YSBhā zu YS, 2, 33.1 1.1]
evam unmārgapravaṇavitarkajvareṇātidīptena bādhyamānas tatpratipakṣān bhāvayet | [YSBhā zu YS, 2, 33.1 2.1]
ghoreṣu saṃsārāṅgāreṣu pacyamānena mayā śaraṇam upāgataḥ sarvabhūtābhayapradānena yogadharmaḥ | [YSBhā zu YS, 2, 33.1 3.1]
sa khalv ahaṃ tyaktvā vitarkān punas tān ādadānas tulyaḥ śvavṛtteneti bhāvayet | [YSBhā zu YS, 2, 33.1 4.1]
yathā śvā vāntāvalehī tathā tyaktasya punar ādadāna ityevamādi sūtrāntareṣv api yojyam | [YSBhā zu YS, 2, 33.1 5.1]
{YSBhā zu YS, 2, 34.1}
tatra hiṃsā tāvat kṛtā kāritānumoditeti tridhā | [YSBhā zu YS, 2, 34.1 1.1]
ekaikā punas tridhā | [YSBhā zu YS, 2, 34.1 2.1]
lobhena māṃsacarmārthena krodhenāpakṛtam aneneti mohena dharmo me bhaviṣyatīti | [YSBhā zu YS, 2, 34.1 3.1]
lobhakrodhamohāḥ punas trividhā mṛdumadhyādhimātrā iti | [YSBhā zu YS, 2, 34.1 4.1]
evaṃ saptaviṃśatir bhedā bhavanti hiṃsāyāḥ | [YSBhā zu YS, 2, 34.1 5.1]
mṛdumadhyādhimātrāḥ punas trividhāḥ | [YSBhā zu YS, 2, 34.1 6.1]
mṛdumṛdur madhyamṛdus tīvramṛdur iti | [YSBhā zu YS, 2, 34.1 7.1]
tathā mṛdumadhyo madhyamadhyas tīvramadhya iti | [YSBhā zu YS, 2, 34.1 8.1]
tathā mṛdutīvro madhyatīvro 'dhimātratīvra iti | [YSBhā zu YS, 2, 34.1 9.1]
evam ekāśītibhedā hiṃsā bhavati | [YSBhā zu YS, 2, 34.1 10.1]
sā punar niyamavikalpasamuccayabhedād asaṃkhyeyā prāṇabhṛdbhedasyāparisaṃkhyeyatvād iti | [YSBhā zu YS, 2, 34.1 11.1]
evam anṛtādiṣv api yojyam | [YSBhā zu YS, 2, 34.1 12.1]
te khalvamī vitarkā duḥkhājñānānantaphalā iti pratipakṣabhāvanam | [YSBhā zu YS, 2, 34.1 13.1]
duḥkham ajñānaṃ cānantaṃ phalaṃ yeṣām iti pratipakṣabhāvanam | [YSBhā zu YS, 2, 34.1 14.1]
tathā ca hiṃsakas tāvat prathamaṃ vadhyasya vīryam ākṣipati tataśca śastrādinipātena duḥkhayati tato jīvitād api mocayati tato vīryākṣepād asya cetanācetanam upakaraṇaṃ kṣīṇavīryaṃ bhavati duḥkhotpādān narakatiryakpretādiṣu duḥkham anubhavati jīvitavyaparopaṇāt pratikṣaṇaṃ ca jīvitātyaye vartamāno maraṇam icchann api duḥkhavipākasya niyatavipākavedanīyatvāt kathaṃcid evocchvasati | [YSBhā zu YS, 2, 34.1 15.1]
yadi ca kathaṃcit puṇyāvāpagatā hiṃsā bhavet tatra sukhaprāptau bhaved alpāyur iti | [YSBhā zu YS, 2, 34.1 16.1]
evam anṛtādiṣv api yojyaṃ yathāsaṃbhavam | [YSBhā zu YS, 2, 34.1 17.1]
evaṃ vitarkāṇāṃ cāmum evānugataṃ vipākam aniṣṭaṃ bhāvayan na vitarkeṣu manaḥ praṇidadhīta | [YSBhā zu YS, 2, 34.1 18.1]
pratipakṣabhāvanāhetor heyā vitarkā yadāsya syur aprasavadharmāṇas tadā tatkṛtam aiśvaryaṃ yoginaḥ siddhisūcakaṃ bhavati | [YSBhā zu YS, 2, 34.1 19.1]
tad yathā | [YSBhā zu YS, 2, 34.1 20.1]
{YSBhā zu YS, 2, 35.1}
sarvaprāṇināṃ bhavati | [YSBhā zu YS, 2, 35.1 1.1]
{YSBhā zu YS, 2, 36.1}
dhārmiko bhūyā iti bhavati dhārmikaḥ | [YSBhā zu YS, 2, 36.1 1.1]
svargaṃ prāpnuhīti svargaṃ prāpnoti | [YSBhā zu YS, 2, 36.1 2.1]
amoghāsya vāg bhavati | [YSBhā zu YS, 2, 36.1 3.1]
{YSBhā zu YS, 2, 37.1}
sarvadiksthānyasyopatiṣṭhante ratnāni | [YSBhā zu YS, 2, 37.1 1.1]
{YSBhā zu YS, 2, 38.1}
yasya lābhād apratighān guṇān utkarṣayati siddhaśca vineyeṣu jñānam ādhātuṃ samartho bhavatīti | [YSBhā zu YS, 2, 38.1 1.1]
{YSBhā zu YS, 2, 39.1}
asya bhavati | [YSBhā zu YS, 2, 39.1 1.1]
ko 'ham āsaṃ katham aham āsaṃ kiṃsvid idaṃ ke vā bhaviṣyāmaḥ kathaṃ vā bhaviṣyāma ity evam asya pūrvāntaparāntamadhyeṣv ātmabhāvajijñāsā svarūpeṇopāvartate | [YSBhā zu YS, 2, 39.1 2.1]
etā yamasthairye siddhayaḥ | [YSBhā zu YS, 2, 39.1 3.1]
niyameṣu vakṣyāmaḥ | [YSBhā zu YS, 2, 39.1 4.1]
{YSBhā zu YS, 2, 40.1}
svāṅge jugupsāyāṃ śaucam ārabhamāṇaḥ kāyāvadyadarśī kāyānabhiṣvaṅgī yatir bhavati | [YSBhā zu YS, 2, 40.1 1.1]
kiṃca parair asaṃsargaḥ kāyasvabhāvāvalokī svam api kāyaṃ jihāsur mṛjjalādibhir ākṣālayann api kāyaśuddhim apaśyan kathaṃ parakāyair atyantam evāprayataiḥ saṃsṛjyeta | [YSBhā zu YS, 2, 40.1 2.1]
kiṃca | [YSBhā zu YS, 2, 40.1 3.1]
{YSBhā zu YS, 2, 41.1}
bhavantīti vākyaśeṣaḥ | [YSBhā zu YS, 2, 41.1 1.1]
śuceḥ sattvaśuddhis tataḥ saumanasyaṃ tata aikāgryaṃ tata indriyajayas tataścātmadarśanayogyatvaṃ buddhisattvasya bhavatīty etac chaucasthairyād adhigamyata iti | [YSBhā zu YS, 2, 41.1 2.1]
{YSBhā zu YS, 2, 42.1}
tathā coktam | [YSBhā zu YS, 2, 42.1 1.1]
yacca kāmasukhaṃ loke yacca divyaṃ mahat sukham | [YSBhā zu YS, 2, 42.1 1.2]
tṛṣṇākṣayasukhasyaite nārhataḥ ṣoḍaśīṃ kalām | [YSBhā zu YS, 2, 42.1 1.3]
iti | [YSBhā zu YS, 2, 42.1 2.1]
{YSBhā zu YS, 2, 43.1}
nirvartyamānam eva tapo hinasty aśuddhyāvaraṇamalam | [YSBhā zu YS, 2, 43.1 1.1]
tadāvaraṇamalāpagamāt kāyasiddhir aṇimādyā | [YSBhā zu YS, 2, 43.1 2.1]
tathendriyasiddhir dūrācchravaṇadarśanādyeti | [YSBhā zu YS, 2, 43.1 3.1]
{YSBhā zu YS, 2, 44.1}
devā ṛṣayaḥ siddhāśca svādhyāyaśīlasya darśanaṃ gacchanti kārye cāsya vartanta iti | [YSBhā zu YS, 2, 44.1 1.1]
{YSBhā zu YS, 2, 45.1}
īśvarārpitasarvabhāvasya samādhisiddhir yayā sarvam īpsitam avitathaṃ jānāti deśāntare dehāntare kālāntare ca | [YSBhā zu YS, 2, 45.1 1.1]
tato 'sya prajñā yathābhūtaṃ prajānātīti | [YSBhā zu YS, 2, 45.1 2.1]
uktāḥ saha siddhibhir yamaniyamāḥ | [YSBhā zu YS, 2, 45.1 3.1]
āsanādīni vakṣyāmaḥ | [YSBhā zu YS, 2, 45.1 4.1]
tatra | [YSBhā zu YS, 2, 45.1 5.1]
{YSBhā zu YS, 2, 46.1}
tad yathā padmāsanaṃ vīrāsanaṃ bhadrāsanaṃ svastikaṃ daṇḍāsanaṃ sopāśrayaṃ paryaṅkaṃ krauñcaniṣadanaṃ hastiniṣadanam uṣṭraniṣadanaṃ samasaṃsthānaṃ sthirasukhaṃ yathāsukhaṃ cety evamādīni | [YSBhā zu YS, 2, 46.1 1.1]
{YSBhā zu YS, 2, 47.1}
bhavatīti vākyaśeṣaḥ | [YSBhā zu YS, 2, 47.1 1.1]
prayatnoparamāt sidhyatyāsanaṃ yena nāṅgamejayo bhavati | [YSBhā zu YS, 2, 47.1 2.1]
anante vā samāpannaṃ cittam āsanaṃ nirvartayatīti | [YSBhā zu YS, 2, 47.1 3.1]
{YSBhā zu YS, 2, 48.1}
śītoṣṇādibhir dvaṃdvair āsanajayān nābhibhūyate | [YSBhā zu YS, 2, 48.1 1.1]
{YSBhā zu YS, 2, 49.1}
satyāsanajaye bāhyasya vāyor ācamanaṃ śvāsaḥ | [YSBhā zu YS, 2, 49.1 1.1]
kauṣṭhyasya vāyor niḥsāraṇaṃ praśvāsaḥ | [YSBhā zu YS, 2, 49.1 2.1]
tayor gativiccheda ubhayābhāvaḥ prāṇāyāmaḥ | [YSBhā zu YS, 2, 49.1 3.1]
{YSBhā zu YS, 2, 50.1}
yatra praśvāsapūrvako gatyabhāvaḥ sa bāhyaḥ | [YSBhā zu YS, 2, 50.1 1.1]
yatra śvāsapūrvako gatyabhāvaḥ sa ābhyantaraḥ | [YSBhā zu YS, 2, 50.1 2.1]
tṛtīyaḥ stambhavṛttir yatrobhayābhāvaḥ sakṛtprayatnād bhavati | [YSBhā zu YS, 2, 50.1 3.1]
yathā tapte nyastam upale jalaṃ sarvataḥ saṃkocam āpadyate tathā dvayor yugapadgatyabhāva iti | [YSBhā zu YS, 2, 50.1 4.1]
trayo 'py ete deśena paridṛṣṭā iyān asya viṣayo deśa iti | [YSBhā zu YS, 2, 50.1 5.1]
kālena paridṛṣṭāḥ kṣaṇānām iyattāvadhāraṇenāvacchinnā ityarthaḥ | [YSBhā zu YS, 2, 50.1 6.1]
saṃkhyābhiḥ paridṛṣṭā etāvadbhiḥ śvāsapraśvāsaiḥ prathama udghātas tadvan nigṛhītasyaitāvadbhir dvitīya udghāta evaṃ tṛtīyaḥ evaṃ mṛdur evaṃ madhya evaṃ tīvra iti saṃkhyāparidṛṣṭaḥ | [YSBhā zu YS, 2, 50.1 7.1]
sa khalv ayam evam abhyasto dīrghasūkṣmaḥ | [YSBhā zu YS, 2, 50.1 8.1]
{YSBhā zu YS, 2, 51.1}
deśakālasaṃkhyābhir bāhyaviṣayaparidṛṣṭa ākṣiptaḥ | [YSBhā zu YS, 2, 51.1 1.1]
tathābhyantaraviṣayaparidṛṣṭa ākṣiptaḥ | [YSBhā zu YS, 2, 51.1 2.1]
ubhayathā dīrghasūkṣmaḥ | [YSBhā zu YS, 2, 51.1 3.1]
tatpūrvako bhūmijayāt krameṇobhayor gatyabhāvaścaturthaḥ prāṇāyāmaḥ | [YSBhā zu YS, 2, 51.1 4.1]
tṛtīyas tu viṣayānālocito gatyabhāvaḥ sakṛdārabdha eva deśakālasaṃkhyābhiḥ paridṛṣṭo dīrghasūkṣmaḥ | [YSBhā zu YS, 2, 51.1 5.1]
caturthas tu śvāsapraśvāsayor viṣayāvadhāraṇāt krameṇa bhūmijayād ubhayākṣepapūrvako gatyabhāvaścaturthaḥ prāṇāyāma ity ayaṃ viśeṣaḥ | [YSBhā zu YS, 2, 51.1 6.1]
{YSBhā zu YS, 2, 52.1}
prāṇāyāmān abhyasyato 'sya yoginaḥ kṣīyate vivekajñānāvaraṇīyaṃ karma | [YSBhā zu YS, 2, 52.1 1.1]
yat tad ācakṣate | [YSBhā zu YS, 2, 52.1 2.1]
mahāmohamayenendrajālena prakāśaśīlaṃ sattvam āvṛtya tad evākārye niyuṅkta iti | [YSBhā zu YS, 2, 52.1 3.1]
tad asya prakāśāvaraṇaṃ karma saṃskāranibandhanaṃ prāṇāyāmābhyāsād durbalaṃ bhavati pratikṣaṇaṃ ca kṣīyate | [YSBhā zu YS, 2, 52.1 4.1]
tathā coktam | [YSBhā zu YS, 2, 52.1 5.1]
tapo na paraṃ prāṇāyāmāt tato viśuddhir malānāṃ dīptiśca jñānasyeti | [YSBhā zu YS, 2, 52.1 6.1]
kiṃca | [YSBhā zu YS, 2, 52.1 7.1]
{YSBhā zu YS, 2, 53.1}
prāṇāyāmābhyāsād eva pracchardanavidhāraṇābhyāṃ vā prāṇasya iti vacanāt | [YSBhā zu YS, 2, 53.1 1.1]
atha kaḥ pratyāhāraḥ | [YSBhā zu YS, 2, 53.1 2.1]
{YSBhā zu YS, 2, 54.1}
svaviṣayasaṃprayogābhāve cittasvarūpānukāra iveti cittanirodhe cittavan niruddhānīndriyāṇi netarendriyajayavad upāyāntaram apekṣante | [YSBhā zu YS, 2, 54.1 1.1]
yathā madhukararājaṃ makṣikā utpatantam anūtpatanti niviśamānam anuniviśante tathendriyāṇi cittanirodhe niruddhānīty eṣa pratyāhāraḥ | [YSBhā zu YS, 2, 54.1 2.1]
{YSBhā zu YS, 2, 55.1}
śabdādiṣvavyasanam indriyajaya iti kecit | [YSBhā zu YS, 2, 55.1 1.1]
saktir vyasanaṃ vyasyaty enaṃ śreyasa iti | [YSBhā zu YS, 2, 55.1 2.1]
aviruddhā pratipattir nyāyyā | [YSBhā zu YS, 2, 55.1 3.1]
śabdādisaṃprayogaḥ svecchayety anye | [YSBhā zu YS, 2, 55.1 4.1]
rāgadveṣābhāve sukhaduḥkhaśūnyaṃ śabdādijñānam indriyajaya iti kecit | [YSBhā zu YS, 2, 55.1 5.1]
cittaikāgryād apratipattir eveti jaigīṣavyaḥ | [YSBhā zu YS, 2, 55.1 6.1]
tataśca paramā tviyaṃ vaśyatā yac cittanirodhe niruddhānīndriyāṇi netarendriyajayavat prayatnakṛtam upāyāntaram apekṣante yogina iti | [YSBhā zu YS, 2, 55.1 7.1]
iti śrīpātañjale sāṃkhyapravacane yogaśāstre sādhananirdeśo nāma dvitīyaḥ pādaḥ samāptaḥ | [YSBhā zu YS, 2, 55.1 8.1]
{YSBhā zu YS, 3, 1.1}
nābhicakre hṛdayapuṇḍarīke mūrdhni jyotiṣi nāsikāgre jihvāgre ity evamādiṣu deśeṣu bāhye vā viṣaye cittasya vṛttimātreṇa bandha iti dhāraṇā | [YSBhā zu YS, 3, 1.1 1.1]
{YSBhā zu YS, 3, 35.1}
buddhisattvaṃ prakhyāśīlaṃ samānasattvopanibandhane rajastamasī vaśīkṛtya sattvapuruṣānyatāpratyayena pariṇatam | [YSBhā zu YS, 3, 35.1 1.1]
tasmāc ca sattvāt pariṇāmino 'tyantavidharmā śuddho 'nyaścitimātrarūpaḥ puruṣaḥ | [YSBhā zu YS, 3, 35.1 2.1]
tayor atyantāsaṃkīrṇayoḥ pratyayāviśeṣo bhogaḥ puruṣasya darśitaviṣayatvāt | [YSBhā zu YS, 3, 35.1 3.1]
sa bhogapratyayaḥ sattvasya parārthatvād dṛśyaḥ | [YSBhā zu YS, 3, 35.1 4.1]
yas tu tasmād viśiṣṭaścitimātrarūpo 'nyaḥ pauruṣeyaḥ pratyayas tatra saṃyamāt puruṣaviṣayā prajñā jāyate | [YSBhā zu YS, 3, 35.1 5.1]
na ca puruṣapratyayena buddhisattvātmanā puruṣo dṛśyate puruṣa eva taṃ pratyayaṃ svātmāvalambanaṃ paśyati | [YSBhā zu YS, 3, 35.1 6.1]
tathā hyuktam | [YSBhā zu YS, 3, 35.1 7.1]
vijñātāram are kena vijānīyāt | [YSBhā zu YS, 3, 35.1 7.2]
iti | [YSBhā zu YS, 3, 35.1 7.3]
{YSBhā zu YS, 3, 36.1}
prātibhāt sūkṣmavyavahitaviprakṛṣṭātītānāgatajñānam | [YSBhā zu YS, 3, 36.1 1.1]
śrāvaṇād divyaśabdaśravaṇam | [YSBhā zu YS, 3, 36.1 2.1]
vedanād divyasparśādhigamaḥ | [YSBhā zu YS, 3, 36.1 3.1]
ādarśād divyarūpasaṃvit | [YSBhā zu YS, 3, 36.1 4.1]
vārtāto divyagandhavijñānam iti | [YSBhā zu YS, 3, 36.1 5.1]
etāni nityaṃ jāyante | [YSBhā zu YS, 3, 36.1 6.1]
{YSBhā zu YS, 3, 37.1}
te prātibhādayaḥ samāhitacittasyotpadyamānā upasargāḥ taddarśanapratyanīkatvāt | [YSBhā zu YS, 3, 37.1 1.1]
vyutthitacittasyotpadyamānāḥ siddhayaḥ | [YSBhā zu YS, 3, 37.1 2.1]
{YSBhā zu YS, 3, 38.1}
lolībhūtasya manaso 'pratiṣṭhasya śarīre karmāśayavaśād bandhaḥ pratiṣṭhety arthaḥ | [YSBhā zu YS, 3, 38.1 1.1]
tasya karmaṇo bandhakāraṇasya śaithilyaṃ samādhibalād bhavati | [YSBhā zu YS, 3, 38.1 2.1]
pracārasaṃvedanaṃ ca samādhijam eva karmabandhakṣayāt svacittasya pracārasaṃvedanāc ca yogī cittaṃ svaśarīrān niṣkṛṣya śarīrāntareṣu nikṣipati | [YSBhā zu YS, 3, 38.1 3.1]
cittaṃ cendriyāṇy anupatanti | [YSBhā zu YS, 3, 38.1 4.1]
yathā madhukararājānaṃ makṣikā utpatantam anūtpatanti niviśamānam anuniviśante tathendriyāṇi paraśarīrāveśe cittam anuvidhīyanta iti | [YSBhā zu YS, 3, 38.1 5.1]
{YSBhā zu YS, 3, 39.1}
samastendriyavṛttiḥ prāṇādilakṣaṇā jīvanam | [YSBhā zu YS, 3, 39.1 1.1]
tasya kriyā pañcatayī | [YSBhā zu YS, 3, 39.1 2.1]
prāṇo mukhanāsikāgatir ā hṛdayavṛttiḥ samaṃ nayanāt samāna ā nābhivṛttir apanayanād apāna ā pādatalavṛttir unnayanād udāna ā śirovṛttir vyāpī vyāna iti | [YSBhā zu YS, 3, 39.1 3.1]
eṣāṃ pradhānaḥ prāṇaḥ | [YSBhā zu YS, 3, 39.1 4.1]
udānajayāj jalapaṅkakaṇṭakādiṣvasaṅga utkrāntiśca prāyaṇakāle bhavati tāṃ vaśitvena pratipadyate | [YSBhā zu YS, 3, 39.1 5.1]
{YSBhā zu YS, 3, 40.1}
jitasamānas tejasa upadhmānaṃ kṛtvā jvalati | [YSBhā zu YS, 3, 40.1 1.1]
{YSBhā zu YS, 3, 41.1}
sarvaśrotrāṇām ākāśaṃ pratiṣṭhā sarvaśabdānāṃ ca | [YSBhā zu YS, 3, 41.1 1.1]
yathoktam | [YSBhā zu YS, 3, 41.1 2.1]
tulyadeśaśravaṇānām ekadeśaśrutitvaṃ sarveṣāṃ bhavatīti | [YSBhā zu YS, 3, 41.1 2.2]
tac caitad ākāśasya liṅgam anāvaraṇaṃ coktam | [YSBhā zu YS, 3, 41.1 3.1]
tathāmūrtasyānāvaraṇadarśanād vibhutvam api prakhyātam ākāśasya | [YSBhā zu YS, 3, 41.1 4.1]
śabdagrahaṇānumitaṃ śrotraṃ badhirābadhirayor ekaḥ śabdaṃ gṛhṇāty aparo na gṛhṇātīti | [YSBhā zu YS, 3, 41.1 5.1]
tasmācchrotram eva śabdaviṣayam | [YSBhā zu YS, 3, 41.1 6.1]
śrotrākāśayoḥ saṃbandhe kṛtasaṃyamasya yogino divyaṃ śrotraṃ pravartate | [YSBhā zu YS, 3, 41.1 7.1]
{YSBhā zu YS, 3, 42.1}
yatra kāyas tatrākāśaṃ tasyāvakāśadānāt kāyasya tena saṃbandhaḥ prāptiḥ | [YSBhā zu YS, 3, 42.1 1.1]
tatra kṛtasaṃyamo jitvā tatsaṃbandhaṃ laghuṣu vā tūlādiṣv ā paramāṇubhyaḥ samāpattiṃ labdhvā jitasaṃbandho laghur bhavati | [YSBhā zu YS, 3, 42.1 2.1]
laghutvāc ca jale pādābhyāṃ viharati tatas tūrṇanābhitantumātre vihṛtya raśmiṣu viharati | [YSBhā zu YS, 3, 42.1 3.1]
tato yatheṣṭam ākāśagatir asya bhavatīti | [YSBhā zu YS, 3, 42.1 4.1]
{YSBhā zu YS, 3, 43.1}
śarīrād bahir manaso vṛttilābho videhā nāma dhāraṇā | [YSBhā zu YS, 3, 43.1 1.1]
sā yadi śarīrapratiṣṭhasya manaso bahirvṛttimātreṇa bhavati sā kalpitety ucyate | [YSBhā zu YS, 3, 43.1 2.1]
yā tu śarīranirapekṣā bahirbhūtasyaiva manaso bahirvṛttiḥ sā khalvakalpitā | [YSBhā zu YS, 3, 43.1 3.1]
tatra kalpitayā sādhayanty akalpitāṃ mahāvidehām iti yathā paraśarīrāṇy āviśanti yoginaḥ | [YSBhā zu YS, 3, 43.1 4.1]
tataśca dhāraṇātaḥ prakāśātmano buddhisattvasya yad āvaraṇaṃ kleśakarmavipākatrayarajastamomūlaṃ tasya ca kṣayo bhavati | [YSBhā zu YS, 3, 43.1 5.1]
{YSBhā zu YS, 3, 44.1}
tatra pārthivādyāḥ śabdādayo viśeṣāḥ sahakārādibhir dharmaiḥ sthūlaśabdena paribhāṣitāḥ | [YSBhā zu YS, 3, 44.1 1.1]
etad bhūtānāṃ prathamaṃ rūpam | [YSBhā zu YS, 3, 44.1 2.1]
dvitīyaṃ rūpaṃ svasāmānyaṃ mūrtir bhūmiḥ sneho jalaṃ vahnir uṣṇatā vāyuḥ praṇāmī sarvatogatir ākāśa ity etat svarūpaśabdenocyate | [YSBhā zu YS, 3, 44.1 3.1]
asya sāmānyasya śabdādayo viśeṣāḥ | [YSBhā zu YS, 3, 44.1 4.1]
tathā coktaṃ | [YSBhā zu YS, 3, 44.1 5.1]
ekajātisamanvitānām eṣāṃ dharmamātravyāvṛttir iti | [YSBhā zu YS, 3, 44.1 5.2]
sāmānyaviśeṣasamudāyo 'tra dravyam | [YSBhā zu YS, 3, 44.1 6.1]
dviṣṭho hi samūhaḥ | [YSBhā zu YS, 3, 44.1 7.1]
pratyastamitabhedāvayavānugataḥ śarīraṃ vṛkṣo yūthaṃ vanam iti | [YSBhā zu YS, 3, 44.1 8.1]
śabdenopāttabhedāvayavānugataḥ samūhaḥ | [YSBhā zu YS, 3, 44.1 9.1]
ubhaye devamanuṣyāḥ samūhasya devā eko bhāgo manuṣyā dvitīyo bhāgaḥ | [YSBhā zu YS, 3, 44.1 10.1]
tābhyām evābhidhīyate samūhaḥ | [YSBhā zu YS, 3, 44.1 11.1]
sa ca bhedābhedavivakṣitaḥ | [YSBhā zu YS, 3, 44.1 12.1]
āmrāṇāṃ vanaṃ brāhmaṇānāṃ saṃgha āmravaṇaṃ brāhmaṇasaṃgha iti | [YSBhā zu YS, 3, 44.1 13.1]
sa punar dvividho yutasiddhāvayavo 'yutasiddhāvayavaśca | [YSBhā zu YS, 3, 44.1 14.1]
yutasiddhāvayavaḥ samūho vanaṃ saṃgha iti | [YSBhā zu YS, 3, 44.1 15.1]
ayutasiddhāvayavaḥ saṃghātaḥ śarīraṃ vṛkṣaḥ paramāṇur iti | [YSBhā zu YS, 3, 44.1 16.1]
ayutasiddhāvayavabhedānugataḥ samūho dravyam iti patañjaliḥ | [YSBhā zu YS, 3, 44.1 17.1]
etat svarūpam ityuktam | [YSBhā zu YS, 3, 44.1 18.1]
atha kim eṣāṃ sūkṣmarūpam | [YSBhā zu YS, 3, 44.1 19.1]
tanmātraṃ bhūtakāraṇam | [YSBhā zu YS, 3, 44.1 20.1]
tasyaiko 'vayavaḥ paramāṇuḥ sāmānyaviśeṣātmāyutasiddhāvayavabhedānugataḥ samudāya ity evaṃ sarvatanmātrāṇy etat tṛtīyam | [YSBhā zu YS, 3, 44.1 21.1]
atha bhūtānāṃ caturthaṃ rūpaṃ khyātikriyāsthitiśīlā guṇāḥ kāryasvabhāvānupātino 'nvayaśabdenoktāḥ | [YSBhā zu YS, 3, 44.1 22.1]
athaiṣa pañcamaṃ rūpam arthavattvaṃ bhogāpavargārthatā guṇeṣvanvayinī guṇās tanmātrabhūtabhautikeṣv iti sarvam arthavat | [YSBhā zu YS, 3, 44.1 23.1]
teṣv idānīṃ bhūteṣu pañcasu pañcarūpeṣu saṃyamāt tasya tasya rūpasya svarūpadarśanaṃ jayaśca prādurbhavati | [YSBhā zu YS, 3, 44.1 24.1]
tatra pañca bhūtasvarūpāṇi jitvā bhūtajayī bhavati | [YSBhā zu YS, 3, 44.1 25.1]
tajjayād vatsānusāriṇya iva gāvo 'sya saṃkalpānuvidhāyinyo bhūtaprakṛtayo bhavanti | [YSBhā zu YS, 3, 44.1 26.1]
{YSBhā zu YS, 3, 45.1}
tatrāṇimā bhavaty aṇuḥ | [YSBhā zu YS, 3, 45.1 1.1]
laghimā laghur bhavati | [YSBhā zu YS, 3, 45.1 2.1]
mahimā mahān bhavati | [YSBhā zu YS, 3, 45.1 3.1]
prāptir aṅgulyagreṇāpi spṛśati candramasam | [YSBhā zu YS, 3, 45.1 4.1]
prākāmyam icchānabhighātaḥ bhūmāv unmajjati nimajjati yathodake | [YSBhā zu YS, 3, 45.1 5.1]
vaśitvaṃ bhūtabhautikeṣu vaśībhavaty avaśyaścānyeṣām | [YSBhā zu YS, 3, 45.1 6.1]
īśitṛtvaṃ teṣāṃ prabhavāpyayavyūhānām īṣṭe | [YSBhā zu YS, 3, 45.1 7.1]
yatra kāmāvasāyitvaṃ satyasaṃkalpatā yathā saṃkalpas tathā bhūtaprakṛtīnām avasthānam | [YSBhā zu YS, 3, 45.1 8.1]
na ca śakto 'pi padārthaviparyāsaṃ karoti | [YSBhā zu YS, 3, 45.1 9.1]
kasmāt | [YSBhā zu YS, 3, 45.1 10.1]
anyasya yatra kāmāvasāyinaḥ pūrvasiddhasya tathā bhūteṣu saṃkalpād iti | [YSBhā zu YS, 3, 45.1 11.1]
etāny aṣṭāv aiśvaryāṇi | [YSBhā zu YS, 3, 45.1 12.1]
kāyasaṃpad vakṣyamāṇā | [YSBhā zu YS, 3, 45.1 13.1]
taddharmānabhighātaśca pṛthvī mūrtyā na niruṇaddhi yoginaḥ śarīrādikriyāṃ śilām apy anuviśatīti nāpaḥ snigdhāḥ kledayanti nāgnir uṣṇo dahati na vāyuḥ praṇāmī vahati | [YSBhā zu YS, 3, 45.1 14.1]
anāvaraṇātmake 'py ākāśe bhavaty āvṛtakāyaḥ siddhānām apy adṛśyo bhavati | [YSBhā zu YS, 3, 45.1 15.1]
{YSBhā zu YS, 3, 46.1}
darśanīyaḥ kāntimān atiśayabalo vajrasaṃhananaśceti | [YSBhā zu YS, 3, 46.1 1.1]
{YSBhā zu YS, 3, 47.1}
sāmānyaviśeṣātmā śabdādir grāhyaḥ teṣvindriyāṇāṃ vṛttir grahaṇam | [YSBhā zu YS, 3, 47.1 1.1]
na ca tat sāmānyamātragrahaṇākāraṃ katham anālocitaḥ sa viṣayaviśeṣa indriyeṇa manasā vānuvyavasīyeteti | [YSBhā zu YS, 3, 47.1 2.1]
svarūpaṃ punaḥ prakāśātmano buddhisattvasya sāmānyaviśeṣayor ayutasiddhāvayavabhedānugataḥ samūho dravyam indriyam | [YSBhā zu YS, 3, 47.1 3.1]
teṣāṃ tṛtīyaṃ rūpam asmitālakṣaṇo 'haṃkāraḥ | [YSBhā zu YS, 3, 47.1 4.1]
tasya sāmānyasyendriyāṇi viśeṣāḥ | [YSBhā zu YS, 3, 47.1 5.1]
caturthaṃ rūpaṃ vyavasāyātmakāḥ prakāśakriyāsthitiśīlā guṇā yeṣām indriyāṇi sāhaṃkārāṇi pariṇāmaḥ | [YSBhā zu YS, 3, 47.1 6.1]
pañcamaṃ rūpaṃ guṇeṣu yad anugataṃ puruṣārthavattvam iti | [YSBhā zu YS, 3, 47.1 7.1]
pañcasv eteṣv indriyarūpeṣu yathākramaṃ saṃyamastatra tatra jayaṃ kṛtvā pañcarūpajayād indriyajayaḥ prādurbhavati yoginaḥ | [YSBhā zu YS, 3, 47.1 8.1]
{YSBhā zu YS, 3, 48.1}
kāyasyānuttamo gatilābho manojavitvam | [YSBhā zu YS, 3, 48.1 1.1]
videhānām indriyāṇām abhipretadeśakālaviṣayāpekṣo vṛttilābho vikaraṇabhāvaḥ | [YSBhā zu YS, 3, 48.1 2.1]
sarvaprakṛtivikāravaśitvaṃ pradhānajaya iti | [YSBhā zu YS, 3, 48.1 3.1]
etās tisraḥ siddhayo madhupratīkā ucyante | [YSBhā zu YS, 3, 48.1 4.1]
etāśca karaṇapañcasvarūpajayād adhigamyante | [YSBhā zu YS, 3, 48.1 5.1]
{YSBhā zu YS, 3, 49.1}
nirdhūtarajastamomalasya buddhisattvasya pare vaiśāradye parasyāṃ vaśīkārasaṃjñāyāṃ vartamānasya sattvapuruṣānyatākhyātimātrarūpapratiṣṭhasya sarvabhāvādhiṣṭhātṛtvam | [YSBhā zu YS, 3, 49.1 1.1]
sarvātmāno guṇā vyavasāyavyavaseyātmakāḥ svāminaṃ kṣetrajñaṃ praty aśeṣadṛśyātmatvenopasthitā ity arthaḥ | [YSBhā zu YS, 3, 49.1 2.1]
sarvajñātṛtvaṃ sarvātmanāṃ guṇānāṃ śāntoditāvyapadeśyadharmatvena vyavasthitānām akramopārūḍhaṃ vivekajaṃ jñānam ity artha iti | [YSBhā zu YS, 3, 49.1 3.1]
eṣā viśokā nāma siddhir yāṃ prāpya yogī sarvajñaḥ kṣīṇakleśabandhano vaśī viharati | [YSBhā zu YS, 3, 49.1 4.1]
{YSBhā zu YS, 4, 1.1}
dehāntaritā janmanā siddhiḥ | [YSBhā zu YS, 4, 1.1 1.1]
oṣadhibhir asurabhavaneṣu rasāyanenety evamādi | [YSBhā zu YS, 4, 1.1 2.1]
mantrair ākāśagamanāṇimādilābhaḥ | [YSBhā zu YS, 4, 1.1 3.1]
tapasā saṃkalpasiddhiḥ kāmarūpī yatra tatra kāmaga ity evamādi | [YSBhā zu YS, 4, 1.1 4.1]
samādhijāḥ siddhayo vyākhyātāḥ | [YSBhā zu YS, 4, 1.1 5.1]
tatra kāyendriyāṇām anyajātipariṇatānām | [YSBhā zu YS, 4, 1.1 6.1]
{YSBhā zu YS, 4, 2.1}
pūrvapariṇāmāpāya uttarapariṇāmopajanas teṣām apūrvāvayavānupraveśād bhavati | [YSBhā zu YS, 4, 2.1 1.1]
kāyendriyaprakṛtayaśca svaṃ svaṃ vikāram anugṛhṇanty āpūreṇa dharmādinimittam apekṣamāṇā iti | [YSBhā zu YS, 4, 2.1 2.1]
{YSBhā zu YS, 4, 3.1}
na hi dharmādinimittaṃ tatprayojakaṃ prakṛtīnāṃ bhavati | [YSBhā zu YS, 4, 3.1 1.1]
na kāryeṇa kāraṇaṃ pravartate iti | [YSBhā zu YS, 4, 3.1 2.1]
kathaṃ tarhi varaṇabhedas tu tataḥ kṣetrikavat | [YSBhā zu YS, 4, 3.1 3.1]
yathā kṣetrikaḥ kedārād apāṃ pūraṇāt kedārāntaraṃ piplāvayiṣuḥ samaṃ nimnaṃ nimnataraṃ vā nāpaḥ pāṇināpakarṣaty āvaraṇaṃ tv āsāṃ bhinatti tasmin bhinne svayam evāpaḥ kedārāntaram āplāvayanti tathā dharmaḥ prakṛtīnām āvaraṇam adharmaṃ bhinatti tasmin bhinne svayam eva prakṛtayaḥ svaṃ vikāram āplāvayanti | [YSBhā zu YS, 4, 3.1 4.1]
yathā vā sa eva kṣetrikas tasminn eva kedāre na prabhavaty audakān bhaumān vā rasān dhānyamūlāny anupraveśayitum | [YSBhā zu YS, 4, 3.1 5.1]
atra nandīśvarādaya udāhāryāḥ | [YSBhā zu YS, 4, 3.1 6.1]
viparyayeṇāpy adharmo dharmaṃ bādhate | [YSBhā zu YS, 4, 3.1 7.1]
tataścāśuddhipariṇāma iti | [YSBhā zu YS, 4, 3.1 8.1]
tatrāpi nahuṣājagarādaya udāhāryāḥ | [YSBhā zu YS, 4, 3.1 9.1]
yadā tu yogī bahūn kāyān nirmimīte tadā kim ekamanaskās te bhavanty athānekamanaskā iti | [YSBhā zu YS, 4, 3.1 10.1]
{YSBhā zu YS, 4, 4.1}
asmitāmātraṃ cittakāraṇam upādāya nirmāṇacittāni karoti | [YSBhā zu YS, 4, 4.1 1.1]
tataḥ sacittāni bhavantīti | [YSBhā zu YS, 4, 4.1 2.1]
{YSBhā zu YS, 4, 5.1}
bahūnāṃ cittānāṃ katham ekacittābhiprāyapuraḥsarā pravṛttir iti sarvacittānāṃ prayojakaṃ cittam ekaṃ nirmimīte tataḥ pravṛttibhedaḥ | [YSBhā zu YS, 4, 5.1 1.1]
{YSBhā zu YS, 4, 6.1}
pañcavidhaṃ nirmāṇacittaṃ janmauṣadhimantratapaḥsamādhijāḥ siddhaya iti | [YSBhā zu YS, 4, 6.1 1.1]
tatra yad eva dhyānajaṃ cittaṃ tad evānāśayam | [YSBhā zu YS, 4, 6.1 2.1]
tasyaiva nāsty āśayo rāgādipravṛttiḥ | [YSBhā zu YS, 4, 6.1 3.1]
nātaḥ puṇyapāpābhisaṃbandhaḥ kṣīṇakleśatvād yogina iti | [YSBhā zu YS, 4, 6.1 4.1]
itareṣāṃ tu vidyate karmāśayaḥ | [YSBhā zu YS, 4, 6.1 5.1]
yataḥ | [YSBhā zu YS, 4, 6.1 6.1]
{YSBhā zu YS, 4, 7.1}
catuṣpadā khalviyaṃ karmajātiḥ | [YSBhā zu YS, 4, 7.1 1.1]
kṛṣṇā śuklakṛṣṇā śuklāśuklākṛṣṇā ceti | [YSBhā zu YS, 4, 7.1 2.1]
tatra kṛṣṇā durātmanām | [YSBhā zu YS, 4, 7.1 3.1]
śuklakṛṣṇā bahiḥsādhanasādhyā tatra parapīḍānugrahadvāreṇaiva karmāśayapracayaḥ | [YSBhā zu YS, 4, 7.1 4.1]
śuklā tapaḥsvādhyāyadhyānavatām | [YSBhā zu YS, 4, 7.1 5.1]
sā hi kevale manasy āyatatvād bahiḥsādhanānadhīnā parān pīḍayitvā bhavati | [YSBhā zu YS, 4, 7.1 6.1]
aśuklākṛṣṇā saṃnyāsināṃ kṣīṇakleśānāṃ caramadehānām iti | [YSBhā zu YS, 4, 7.1 7.1]
tatrāśuklaṃ yogina eva phalasaṃnyāsāt akṛṣṇaṃ cānupādānāt | [YSBhā zu YS, 4, 7.1 8.1]
itareṣāṃ tu bhūtānāṃ pūrvam eva trividham iti | [YSBhā zu YS, 4, 7.1 9.1]
{YSBhā zu YS, 4, 8.1}
tata iti trividhāt karmaṇaḥ | [YSBhā zu YS, 4, 8.1 1.1]
tadvipākānuguṇānām eveti | [YSBhā zu YS, 4, 8.1 2.1]
yajjātīyasya karmaṇo yo vipākas tasyānuguṇā yā vāsanāḥ karmavipākam anuśerate tāsām evābhivyaktiḥ | [YSBhā zu YS, 4, 8.1 3.1]
na hi daivaṃ karma vipacyamānaṃ nārakatiryaṅmanuṣyavāsanābhivyaktinimittaṃ sambhavati | [YSBhā zu YS, 4, 8.1 4.1]
kiṃtu daivānuguṇā evāsya vāsanā vyajyante | [YSBhā zu YS, 4, 8.1 5.1]
nārakatiryaṅmanuṣyeṣu caivaṃ samānaścarcaḥ | [YSBhā zu YS, 4, 8.1 6.1]
{YSBhā zu YS, 4, 9.1}
vṛṣadaṃśavipākodayaḥ svavyañjakāñjanābhivyaktaḥ | [YSBhā zu YS, 4, 9.1 1.1]
sa yadi jātiśatena vā dūradeśatayā vā kalpaśatena vā vyavahitaḥ punaśca svavyañjakāñjana evodiyād drāg ity evaṃ pūrvānubhūtavṛṣadaṃśavipākābhisaṃskṛtā vāsanā upādāya vyajyeta | [YSBhā zu YS, 4, 9.1 2.1]
kasmāt | [YSBhā zu YS, 4, 9.1 3.1]
yato vyavahitānām apyāsāṃ sadṛśaṃ karmābhivyañjakaṃ nimittībhūtam ity ānantaryam eva | [YSBhā zu YS, 4, 9.1 4.1]
kutaśca | [YSBhā zu YS, 4, 9.1 5.1]
smṛtisaṃskārayor ekarūpatvāt | [YSBhā zu YS, 4, 9.1 6.1]
yathānubhavās tathā saṃskārāḥ | [YSBhā zu YS, 4, 9.1 7.1]
te ca karmavāsanānurūpāḥ yathā ca vāsanās tathā smṛtir iti jātideśakālavyavahitebhyaḥ saṃskārebhyaḥ smṛtiḥ smṛteśca punaḥ saṃskārāḥ ity evam ete smṛtisaṃskārāḥ karmāśayavṛttilābhavaśād vyajyante | [YSBhā zu YS, 4, 9.1 8.1]
ataśca vyavahitānām api nimittanaimittikabhāvānucchedād ānantaryam eva siddham iti | [YSBhā zu YS, 4, 9.1 9.1]
{YSBhā zu YS, 4, 10.1}
tāsāṃ vāsanānām āśiṣo nityatvād anāditvam | [YSBhā zu YS, 4, 10.1 1.1]
yeyam ātmāśīḥ kasmāt | [YSBhā zu YS, 4, 10.1 2.1]
jātamātrasya jantor ananubhūtamaraṇadharmakasya dveṣaduḥkhānusmṛtinimitto maraṇatrāsaḥ kathaṃ bhavet | [YSBhā zu YS, 4, 10.1 3.1]
na ca svābhāvikaṃ vastu nimittam upādatte | [YSBhā zu YS, 4, 10.1 4.1]
tasmād anādivāsanānuviddham idaṃ cittaṃ nimittavaśāt kāścid eva vāsanāḥ pratilabhya puruṣasya bhogāyopāvartata iti | [YSBhā zu YS, 4, 10.1 5.1]
ghaṭaprāsādapradīpakalpaṃ saṃkocavikāsi cittaṃ śarīraparimāṇākāramātram ity apare pratipannāḥ | [YSBhā zu YS, 4, 10.1 6.1]
tathā cāntarābhāvaḥ saṃsāraśca yukta iti | [YSBhā zu YS, 4, 10.1 7.1]
vṛttir evāsya vibhunaścittasya saṃkocavikāsinīty ācāryaḥ | [YSBhā zu YS, 4, 10.1 8.1]
tac ca dharmādinimittāpekṣam | [YSBhā zu YS, 4, 10.1 9.1]
nimittaṃ ca dvividhaṃ bāhyam ādhyātmikaṃ ca | [YSBhā zu YS, 4, 10.1 10.1]
śarīrādisādhanāpekṣaṃ bāhyaṃ stutidānābhivādanādi | [YSBhā zu YS, 4, 10.1 11.1]
cittamātrādhīnaṃ śraddhādy ādhyātmikam | [YSBhā zu YS, 4, 10.1 12.1]
tathā coktaṃ | [YSBhā zu YS, 4, 10.1 13.1]
ye caite maitryādayo dhyāyināṃ vihārās te bāhyasādhananiranugrahātmānaḥ prakṛṣṭaṃ dharmam abhinirvartayanti | [YSBhā zu YS, 4, 10.1 13.2]
tayor mānasaṃ balīyaḥ | [YSBhā zu YS, 4, 10.1 14.1]
kathaṃ | [YSBhā zu YS, 4, 10.1 15.1]
jñānavairāgye kenātiśayyete | [YSBhā zu YS, 4, 10.1 16.1]
daṇḍakāraṇyaṃ ca cittabalavyatirekeṇa kaḥ śārīreṇa karmaṇā śūnyaṃ kartum utsaheta | [YSBhā zu YS, 4, 10.1 17.1]
samudram agastyavad vā pibet | [YSBhā zu YS, 4, 10.1 18.1]
{YSBhā zu YS, 4, 11.1}
hetur dharmāt sukham adharmād duḥkhaṃ sukhād rāgo duḥkhād dveṣas tataśca prayatnas tena manasā vācā kāyena vā parispandamānaḥ param anugṛhṇāty upahanti vā | [YSBhā zu YS, 4, 11.1 1.1]
tataḥ punar dharmādharmau sukhaduḥkhe rāgadveṣāv iti pravṛttim idaṃ ṣaḍaraṃ saṃsāracakram | [YSBhā zu YS, 4, 11.1 2.1]
asya ca pratikṣaṇam āvartamānasyāvidyā netrī mūlaṃ sarvakleśānām ity eṣa hetuḥ | [YSBhā zu YS, 4, 11.1 3.1]
phalaṃ tu yam āśritya yasya pratyutpannatā dharmādeḥ na hy apūrvopajanaḥ | [YSBhā zu YS, 4, 11.1 4.1]
manas tu sādhikāram āśrayo vāsanānām | [YSBhā zu YS, 4, 11.1 5.1]
na hy avasitādhikāre manasi nirāśrayā vāsanāḥ sthātum utsahante | [YSBhā zu YS, 4, 11.1 6.1]
yad abhimukhībhūtaṃ vastu yāṃ vāsanāṃ vyanakti tasyās tad ālambanam | [YSBhā zu YS, 4, 11.1 7.1]
evaṃ hetuphalāśrayālambanair etaiḥ saṃgṛhītāḥ sarvā vāsanāḥ | [YSBhā zu YS, 4, 11.1 8.1]
eṣām abhāve tatsaṃśrayāṇām api vāsanānām abhāvaḥ | [YSBhā zu YS, 4, 11.1 9.1]
nāsty asataḥ saṃbhavaḥ na cāsti sato vināśa iti dravyatvena sambhavantyaḥ kathaṃ nivartiṣyante vāsanā iti | [YSBhā zu YS, 4, 11.1 10.1]
{YSBhā zu YS, 4, 12.1}
bhaviṣyadvyaktikam anāgatam anubhūtavyaktikam atītam svavyāpāroparūḍhaṃ vartamānam | [YSBhā zu YS, 4, 12.1 1.1]
trayaṃ caitad vastu jñānasya jñeyam | [YSBhā zu YS, 4, 12.1 2.1]
yadi caitat svarūpato nābhaviṣyan nedaṃ nirviṣayaṃ jñānam udapatsyata tasmād atītānāgataṃ svarūpato 'stīti | [YSBhā zu YS, 4, 12.1 3.1]
kiṃca bhogabhāgīyasya vāpavargabhāgīyasya vā karmaṇaḥ phalam utpitsu yadi nirupākhyam iti tad uddeśena tena nimittena kuśalānuṣṭhānaṃ na yujyate | [YSBhā zu YS, 4, 12.1 4.1]
sataśca phalasya nimittaṃ vartamānīkaraṇe samarthaṃ nāpūrvopajanane | [YSBhā zu YS, 4, 12.1 5.1]
siddhaṃ nimittaṃ naimittikasya viśeṣānugrahaṃ kurute nāpūrvam utpādayatīti | [YSBhā zu YS, 4, 12.1 6.1]
dharmī cānekadharmasvabhāvaḥ | [YSBhā zu YS, 4, 12.1 7.1]
tasya cādhvabhedena dharmāḥ pratyavasthitāḥ | [YSBhā zu YS, 4, 12.1 8.1]
na ca yathā vartamānaṃ vyaktiviśeṣāpannaṃ dravyato 'sty evam atītam anāgataṃ ca | [YSBhā zu YS, 4, 12.1 9.1]
kathaṃ tarhi | [YSBhā zu YS, 4, 12.1 10.1]
svenaiva vyaṅgyena svarūpeṇānāgatam asti svena cānubhūtavyaktikena svarūpeṇātītam iti vartamānasyaivādhvanaḥ svarūpavyaktir iti na sā bhavaty atītānāgatayor adhvanoḥ | [YSBhā zu YS, 4, 12.1 11.1]
ekasya cādhvanaḥ samaye dvāv adhvānau dharmisamanvāgatau bhavata eveti nābhūtvā bhāvas trayāṇām adhvanām iti | [YSBhā zu YS, 4, 12.1 12.1]
{YSBhā zu YS, 4, 13.1}
te khalv amī tryadhvāno dharmā vartamānā vyaktātmāno 'tītānāgatāḥ sūkṣmātmānaḥ sarvam idaṃ guṇānāṃ saṃniveśaviśeṣamātram iti paramārthato guṇātmānaḥ | [YSBhā zu YS, 4, 13.1 1.1]
tathā ca śāstrānuśāsanam | [YSBhā zu YS, 4, 13.1 1.2]
guṇānāṃ paramaṃ rūpaṃ na dṛṣṭipatham ṛcchati | [YSBhā zu YS, 4, 13.1 1.3]
yat tu dṛṣṭipathaṃ prāptaṃ tan māyeva sutucchakam | [YSBhā zu YS, 4, 13.1 1.4]
iti | [YSBhā zu YS, 4, 13.1 2.1]
yadā tu sarve guṇāḥ katham ekaḥ śabda ekam indriyam iti | [YSBhā zu YS, 4, 13.1 3.1]
{YSBhā zu YS, 4, 14.1}
prakhyākriyāsthitiśīlānāṃ guṇānāṃ grahaṇātmakānāṃ karaṇabhāvenaikaḥ pariṇāmaḥ śrotram indriyam | [YSBhā zu YS, 4, 14.1 1.1]
grāhyātmakānāṃ śabdatanmātrabhāvenaikaḥ pariṇāmaḥ śabdo viṣaya iti | [YSBhā zu YS, 4, 14.1 1.2]
śabdādīnāṃ mūrtisamānajātīyānām ekaḥ pariṇāmaḥ pṛthivīparamāṇus tanmātrāvayavaḥ | [YSBhā zu YS, 4, 14.1 1.3]
teṣāṃ caikaḥ pariṇāmaḥ pṛthivī gaur vṛkṣaḥ parvata ity evamādi | [YSBhā zu YS, 4, 14.1 1.4]
bhūtāntareṣv api snehauṣṇyapraṇāmitvāvakāśadānāny upādāya sāmānyam ekavikārārambhaḥ samādheyaḥ | [YSBhā zu YS, 4, 14.1 1.5]
nāsty artho vijñānavisahacaraḥ asti tu jñānam arthavisahacaraṃ svapnādau kalpitam ity anayā diśā ye vastusvarūpam apahnuvate jñānaparikalpanāmātraṃ vastu svapnaviṣayopamaṃ kutaścaitad anyāyyam | [YSBhā zu YS, 4, 14.1 1.6]
{YSBhā zu YS, 4, 15.1}
bahucittālambanībhūtam ekaṃ vastu sādhāraṇam | [YSBhā zu YS, 4, 15.1 1.1]
tat khalu naikacittaparikalpitaṃ nāpy anekacittaparikalpitaṃ kiṃtu svapratiṣṭham | [YSBhā zu YS, 4, 15.1 1.2]
kathaṃ | [YSBhā zu YS, 4, 15.1 1.3]
vastusāmye cittabhedāt | [YSBhā zu YS, 4, 15.1 1.4]
dharmāpekṣaṃ cittasya vastusāmye 'pi sukhajñānaṃ bhavaty adharmāpekṣaṃ tata eva duḥkhajñānam avidyāpekṣaṃ tata eva mūḍhajñānaṃ samyagdarśanāpekṣaṃ tata eva mādhyasthyajñānam iti | [YSBhā zu YS, 4, 15.1 1.5]
kasya tac cittena parikalpitam | [YSBhā zu YS, 4, 15.1 1.6]
na cānyacittaparikalpitenārthenānyasya cittoparāgo yuktaḥ | [YSBhā zu YS, 4, 15.1 1.7]
tasmād vastujñānayor grāhyagrahaṇabhedabhinnayor vibhaktaḥ panthāḥ | [YSBhā zu YS, 4, 15.1 1.8]
nānayoḥ saṃkaragandho 'py astīti | [YSBhā zu YS, 4, 15.1 1.9]
sāṃkhyapakṣe punar vastu triguṇaṃ calaṃ ca guṇavṛttam iti dharmādinimittāpekṣaṃ cittair abhisaṃbadhyate nimittānurūpasya ca pratyayasyotpadyamānasya tena tenātmanā hetur bhavati | [YSBhā zu YS, 4, 15.1 1.10]
kecid āhuḥ | [YSBhā zu YS, 4, 15.1 2.1]
jñānasahabhūr evārtho bhogyatvāt sukhādivad iti | [YSBhā zu YS, 4, 15.1 2.2]
ta etayā dvārā sādhāraṇatvaṃ bādhamānāḥ pūrvottarakṣaṇeṣu vasturūpam evāpahnuvate | [YSBhā zu YS, 4, 15.1 2.3]
{YSBhā zu YS, 4, 16.1}
ekacittatantraṃ ced vastu syāt tadā citte vyagre niruddhe vāsvarūpam eva tenāparāmṛṣṭam anyasyāviṣayībhūtam apramāṇakam agṛhītam asvabhāvakaṃ kenacit tadānīṃ kiṃ tat syāt | [YSBhā zu YS, 4, 16.1 1.1]
saṃbadhyamānaṃ ca punaścittena kuta utpadyeta | [YSBhā zu YS, 4, 16.1 1.2]
ye cāsyānupasthitā bhāgās te cāsya na syur evaṃ nāsti pṛṣṭham ity udaram api na gṛhyeta | [YSBhā zu YS, 4, 16.1 1.3]
tasmāt svatantro 'rthaḥ sarvapuruṣasādhāraṇaḥ svatantrāṇi ca cittāni pratipuruṣaṃ pravartante | [YSBhā zu YS, 4, 16.1 1.4]
tayoḥ saṃbandhād upalabdhiḥ puruṣasya bhoga iti | [YSBhā zu YS, 4, 16.1 1.5]
{YSBhā zu YS, 4, 17.1}
ayaskāntamaṇikalpā viṣayā ayaḥsadharmakaṃ cittam abhisaṃbadhyoparañjayanti yena ca viṣayeṇoparaktaṃ cittaṃ sa viṣayo jñātas tato 'nyaḥ punar ajñātaḥ | [YSBhā zu YS, 4, 17.1 1.1]
vastuno jñātājñātasvarūpatvāt pariṇāmi cittam | [YSBhā zu YS, 4, 17.1 1.2]
yasya tu tad eva cittaṃ viṣayas tasya | [YSBhā zu YS, 4, 17.1 2.1]
{YSBhā zu YS, 4, 18.1}
yadi cittavat prabhur api puruṣaḥ pariṇameta tatas tadviṣayāścittavṛttayaḥ śabdādiviṣayavaj jñātāḥ syuḥ | [YSBhā zu YS, 4, 18.1 1.1]
sadājñātatvaṃ tu manasas tatprabhoḥ puruṣasyāpariṇāmitvam anumāpayati | [YSBhā zu YS, 4, 18.1 1.2]
syād āśaṅkā cittam eva svābhāsaṃ viṣayābhāsaṃ ca bhaviṣyaty agnivat | [YSBhā zu YS, 4, 18.1 2.1]
{YSBhā zu YS, 4, 19.1}
yathetarāṇīndriyāṇi śabdādayaśca dṛśyatvān na svābhāsāni tathā mano 'pi pratyetavyam | [YSBhā zu YS, 4, 19.1 1.1]
na cāgnir atra dṛṣṭāntaḥ | [YSBhā zu YS, 4, 19.1 1.2]
na hy agnir ātmasvarūpam aprakāśaṃ prakāśayati | [YSBhā zu YS, 4, 19.1 1.3]
prakāśaścāyaṃ prakāśyaprakāśakasaṃyoge dṛṣṭaḥ | [YSBhā zu YS, 4, 19.1 1.4]
na ca svarūpamātre 'sti saṃyogaḥ | [YSBhā zu YS, 4, 19.1 1.5]
kiṃca svābhāsaṃ cittam ity agrāhyam eva kasyacid iti śabdārthaḥ | [YSBhā zu YS, 4, 19.1 1.6]
tad yathā | [YSBhā zu YS, 4, 19.1 1.7]
svātmapratiṣṭham ākāśaṃ na parapratiṣṭham ity arthaḥ | [YSBhā zu YS, 4, 19.1 1.8]
svabuddhipracārapratisaṃvedanāt sattvānāṃ pravṛttir dṛśyate | [YSBhā zu YS, 4, 19.1 1.9]
kruddho 'haṃ bhīto 'ham amutra me rāgo 'mutra me krodha iti | [YSBhā zu YS, 4, 19.1 1.10]
etat svabuddher agrahaṇe na yuktam iti | [YSBhā zu YS, 4, 19.1 1.11]
{YSBhā zu YS, 4, 20.1}
{YSBhā zu YS, 4, 21.1}
{YSBhā zu YS, 4, 30.1}
sarvaiḥ kleśakarmāvaraṇair vimuktasya jñānasyānantyaṃ bhavati | [YSBhā zu YS, 4, 30.1 1.1]
āvarakeṇa tamasābhibhūtam āvṛtam anantaṃ jñānasattvaṃ kvacid eva rajasā pravartitam udghāṭitaṃ grahaṇasamarthaṃ bhavati | [YSBhā zu YS, 4, 30.1 2.1]
tatra yadā sarvair āvaraṇamalair apagataṃ bhavati tadā bhavaty asyānantyam | [YSBhā zu YS, 4, 30.1 3.1]
jñānasyānantyājjñeyam alpaṃ sampadyate yathā yatredam uktam | [YSBhā zu YS, 4, 30.1 4.1]
andho maṇim avidhyat tam anaṅgulir āvayat | [YSBhā zu YS, 4, 30.1 4.2]
agrīvas taṃ pratyamuñcat tam ajihvo 'bhyapūjayat | [YSBhā zu YS, 4, 30.1 4.3]
iti | [YSBhā zu YS, 4, 30.1 5.1]
