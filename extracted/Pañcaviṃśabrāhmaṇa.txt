{PB, 1, 1}
oṃ mahan me voco bhargo me voco yaśo me vocaḥ stomaṃ me voco bhuktiṃ me vocaḥ sarvaṃ me vocas tan māvatu tan māviśatu tena bhukṣiṣīya | [PB, 1, 1 1]
devo devam etu somaḥ somam etv ṛtasya pathā | [PB, 1, 1 2]
vihāya dauṣkṛtyam | [PB, 1, 1 3]
badvā nāmāsi sṛtiḥ somasaraṇī somaṃ gameyam | [PB, 1, 1 4]
pitaro bhūḥ pitaro bhūḥ pitaro bhūḥ | [PB, 1, 1 5]
nṛmaṇa ūrdhvabharasaṃ tvordhvabharā dṛśeyam | [PB, 1, 1 6]
mṛdā śithirā devānāṃ tīrthaṃ vedir asi mā mā hiṃsīḥ | [PB, 1, 1 7]
viṣṇoḥ śiro 'si yaśodhā yaśo mayi dhehi | [PB, 1, 1 8]
iṣa ūrja āyuṣe varcase ca | [PB, 1, 1 9]
{PB, 1, 2}
yunajmi te pṛthivīm agninā saha yunajmi vācaṃ saha sūryeṇa yukto vāto 'ntarikṣeṇa te saha yuktās tisro vimṛjaḥ sūryasya | [PB, 1, 2 1]
ṛtasya sadane sīdāmi | [PB, 1, 2 2]
ṛtapātram asi | [PB, 1, 2 3]
vānaspatyo 'si bārhaspatyo 'si prājāpatyo 'si prajāpater mūrdhāsy atyāyupātram asīdam ahaṃ māṃ prāñcaṃ prohāmi tejase brahmavarcasāya | [PB, 1, 2 4]
maruto napāto 'pāṃ kṣayāḥ parvatānāṃ kakubhaḥ śyenā ajirā endraṃ vagnunā vahata ghoṣeṇāmīvāṃ cātayadhvaṃ yuktā stha vahata | [PB, 1, 2 5]
idam aham amuṃ yajamānaṃ paśuṣv adhyūhāmi paśuṣu ca māṃ brahmavarcase ca | [PB, 1, 2 6]
vasavas tvā gāyatreṇa chandasā saṃmṛjantu rudrās tvā traiṣṭubhena chandasā saṃmṛjantv ādityās tvā jāgatena chandasā saṃmṛjantu | [PB, 1, 2 7]
pavitraṃ te vitataṃ brahmaṇaspate prabhur gātrāṇi paryeṣi viśvato 'taptatanūr na tad āmo aśnute śṛtāsa id vahantaḥ saṃ tad āśata | [PB, 1, 2 8]
pra śukraitu devī manīṣāsmad rathaḥ sutaṣṭo na vājy āyuṣe me pavasva varcase me pavasva viduḥ pṛthivyā divo janitrācchṛṇvantv āpo 'dhaḥ kṣarantīḥ somehodgāya mām āyuṣe mama brahmavarcasāya yajamānasyarddhyā amuṣya rājyāya | [PB, 1, 2 9]
{PB, 1, 3}
bekurānāmāsi juṣṭā devebhyo namo vāce namo vācaspataye devi vāg yat te vāco madhumat tasmin mā dhāḥ sarasvatyai svāhā | [PB, 1, 3 1]
sūryo mā divyābhyo nāṣṭrābhyaḥ pātu vāyur antarikṣābhyo 'gniḥ pārthivābhyaḥ svāhā | [PB, 1, 3 2]
yo 'dya saumyo vadho 'ghāyūnām udīrate viṣūkuhasya dhanvanāpa tān varuṇo 'padhamatu | [PB, 1, 3 3]
yo ma ātmā yā me prajā ye me paśavas tair ahaṃ mano vācaṃ prasīdāmi | [PB, 1, 3 4]
agnes tejasendrasyendriyeṇa sūryasya varcasā bṛhaspatis tvā yunaktu devebhyaḥ prāṇāyāgnir yunaktu tapasā somaṃ yajñāya voḍhave dadhātv indra indriyaṃ satyāḥ kāmā yajamānasya santu | [PB, 1, 3 5]
annaṃ kariṣyāmy annaṃ praviṣyāmy annaṃ janayiṣyāmi | [PB, 1, 3 6]
annam akaram annam abhūd annam ajījanam | [PB, 1, 3 7]
śyeno 'si gāyatracchandā anu tvā rabhe svasti mā saṃ pārayā mā stotrasya stotraṃ gamyād indravanto vanemahi bhakṣīmahi prajām iṣam | [PB, 1, 3 8]
saṃ varcasā payasā saṃ tapobhir aganmahi manasā saṃ śivena saṃ vijñānena manasaś ca satyair yathā vo 'haṃ cārutamaṃ vadānīndro vo dṛśe bhūyāsaṃ sūryaś cakṣuṣe vātaḥ prāṇāya somo gandhāya brahma kṣatrāya | [PB, 1, 3 9]
namo gandharvāya viṣvagvādine varcodhā asi varco mayi dhehi | [PB, 1, 3 10]
{PB, 1, 4}
adhvanām adhvapate svasti me 'dyāsmin devayāne pathi bhūyāt | [PB, 1, 4 1]
samrāḍ asi kṛśānuḥ | [PB, 1, 4 2]
tutho 'si janadhāyo nabho 'si pratakvāsaṃmṛṣṭo 'si havyasūdanaḥ | [PB, 1, 4 3]
vibhur asi pravāhaṇaḥ | [PB, 1, 4 4]
vahnir asi havyavāhanaḥ | [PB, 1, 4 5]
śvātro 'si pracetāḥ | [PB, 1, 4 6]
tutho 'si viśvavedā uśig asi kavir aṅghārir asi bambhārir avasyur asi duvasvān | [PB, 1, 4 7]
śundhyur asi mārjālīyaḥ | [PB, 1, 4 8]
ṛtadhāmāsi svarjyotiḥ | [PB, 1, 4 9]
samudro 'si viśvavyacāḥ | [PB, 1, 4 10]
ahir asi budhnyaḥ | [PB, 1, 4 11]
ajo 'sy ekapāt | [PB, 1, 4 12]
sagarā asi budhnyaḥ | [PB, 1, 4 13]
kavyo 'si kavyavāhanaḥ | [PB, 1, 4 14]
pāta māgnayo raudreṇānīkena piṣṭata mā namo vo 'stu mā mā hiṃsiṣṭa | [PB, 1, 4 15]
{PB, 1, 5}
ṛtasya dvārau stho mā mā saṃtāptam | [PB, 1, 5 1]
namaḥ sakhibhyaḥ pūrvasadbhyo namo 'parasadbhyaḥ | [PB, 1, 5 2]
śyeno nṛcakṣā agneṣṭvā cakṣuṣāvapaśyāmi | [PB, 1, 5 3]
indavindrapītasya ta indriyāvato gāyatracchandasaḥ sarvagaṇasya sarvagaṇa upahūta upahūtasya bhakṣayāmi | [PB, 1, 5 4]
ūrdhvaḥ sapta ṛṣīn upatiṣṭhasvendrapīto vācaspate saptartvijo 'bhyucchrayasva juṣasva lokam mārvāg avagāḥ | [PB, 1, 5 5]
soma rārandhi no hṛdi pitā no 'si mama tan mā mā hiṃsīḥ | [PB, 1, 5 6]
soma gīrbhiṣṭvā vayaṃ vardhayāmo vācovidaḥ sumṛḍīko na āviśa | [PB, 1, 5 7]
āpyāyasva sametu te viśvataḥ soma vṛṣṇyaṃ bhavā vājasya saṃgathe | [PB, 1, 5 8]
avamais ta ūrvais te kāvyais te pitṛbhir bhakṣitasya madhumato nārāśaṃsasya sarvagaṇasya sarvagaṇa upahūta upahūtasya bhakṣayāmi | [PB, 1, 5 9]
dīkṣāyai varṇena tapaso rūpeṇa manaso mahimnā vāco vibhūtyā prajāpatis tvā yunaktu prajābhyo 'pānāya | [PB, 1, 5 10]
vāyur yunaktu manasā stomaṃ yajñāya voḍhave dadhātv indra indriyaṃ satyāḥ kāmā yajamānasya santu | [PB, 1, 5 11]
vṛṣako 'si triṣṭupchandā anu tvā rabhe svasti mā saṃpārayā mā stotrasya stotraṃ gamyād indravanto vanemahi bhakṣīmahi prajām iṣam | [PB, 1, 5 12]
indavindrapītasya ta indriyāvatastriṣṭupchandasaḥ sarvagaṇasya sarvagaṇa upahūta upahūtasya bhakṣayāmi | [PB, 1, 5 13]
sūryo yunaktu vācā stomaṃ yajñāya voḍhave dadhātv indra indriyaṃ satyāḥ kāmā yajamānasya santu | [PB, 1, 5 14]
svaro 'si gayo 'si jagacchandā anu tvā rabhe svasti mā saṃpārayā mā stotrasya stotraṃ gamyād indravanto vanemahi bhakṣīmahi prajām iṣam | [PB, 1, 5 15]
indavindrapītasya ta indriyāvatastriṣṭupchandasaḥ sarvagaṇasya sarvagaṇa upahūta upahūtasya bhakṣayāmi | [PB, 1, 5 16]
āyur me prāṇe manasi me prāṇa āyupatnyām ṛci yan me mano yamaṃ gataṃ yad vā me aparāgataṃ rājñā somena tad vayaṃ punar asmāsu dadhmasi | [PB, 1, 5 17]
yan me yamaṃ vaivasvataṃ mano jagāma dūragās tan ma āvartayā punar jīvātave na martave 'tho ariṣṭatātaye | [PB, 1, 5 18]
yenā hyājim ajayad vicakṣya yena śyenaṃ śakunaṃ suparṇaṃ yad āhuś cakṣur aditāv anantaṃ somo nṛcakṣā mayi tad dadhātu | [PB, 1, 5 19]
{PB, 1, 6}
aindraṃ saho 'sarji tasya ta indavindrapītasyendriyāvato 'nuṣṭupchandaso harivataḥ sarvagaṇasya sarvagaṇa upahūta upahūtasya bhakṣayāmi | [PB, 1, 6 1]
indavindrapītasya ta indriyāvato 'nuṣṭupchandasaḥ sarvagaṇasya sarvagaṇa upahūta upahūtasya bhakṣayāmi | [PB, 1, 6 2]
stutasya stutam asy ūrjasvat payasvad ā mā stotrasya stotraṃ gamyād indravanto vanemahi bhakṣīmahi prajām iṣam | [PB, 1, 6 3]
iṣṭayajuṣas te deva soma stutastomasya śastokthasya tirohnyasya yo 'śvasanir gosanir bhakṣas tasyopahūta upahūtasya bhakṣayāmi | [PB, 1, 6 4]
ṛtasya tvā deva stomapade viṣṇor dhāmani vimuñcāmy etat tvaṃ deva stomān avakaram agann aśīmahi vayaṃ pratiṣṭhām | [PB, 1, 6 5]
somehānu mehi soma saha sadasa indriyeṇa | [PB, 1, 6 6]
subhūr asi śreṣṭho raśmir devānāṃ saṃsad devānāṃ yātur yayā tanvā brahma jinvasi tayā mā jinva tayā mā janaya prakāśaṃ mā kuru | [PB, 1, 6 7]
apāṃ puṣpam asy oṣadhīnāṃ rasa indrasya priyatamaṃ haviḥ svāhā | [PB, 1, 6 8]
hāriyojanasya te deva someṣṭayajuṣaḥ stutastomasya śastokthasya yo 'śvasanir gosanir bhakṣas tasyopahūta upahūtasya bhakṣayāmi | [PB, 1, 6 9]
devakṛtasyainaso 'vayajanam asi pitṛkṛtasyainaso 'vayajanam asi manuṣyakṛtasyainaso 'vayajanam asy asmatkṛtasyainaso 'vayajanam asi yad divā ca naktaṃ cainaś cakṛma tasyāvayajanam asi yat svapantaś ca jāgrataś cainaś cakṛma tasyāvayajanam asi yad vidvāṃsaś cāvidvāṃsaś cainaś cakṛma tasyāvayajanam asy enasa enaso 'vayajanam asi | [PB, 1, 6 10]
apsu dhautasya te deva soma nṛbhiḥ sutasya | [PB, 1, 6 11]
madhumantaṃ bhakṣaṃ karomi | [PB, 1, 6 12]
śam adbhya oṣadhībhyaḥ | [PB, 1, 6 13]
kāma kāmaṃ ma āvartaya | [PB, 1, 6 14]
ūrg asy ūrjam mayi dhehi | [PB, 1, 6 15]
prāṇa somapīthe me jāgṛhi | [PB, 1, 6 16]
dadhikrāvṇo akāriṣaṃ jiṣṇor aśvasya vājinaḥ surabhi no mukhā karat pra na āyūṃṣi tāriṣat | [PB, 1, 6 17]
{PB, 1, 7}
aśvo 'sy atyo 'si mayo 'si hayo 'si vājy asi saptir asy arvāgasi vṛṣāsi | [PB, 1, 7 1]
ādityānāṃ patmānvihi namas te 'stu mā mā hiṃsīḥ | [PB, 1, 7 2]
vāyoṣṭvā tejasā pratigṛhṇāmi nakṣatrāṇāṃ tvāṃ rūpeṇa pratigṛhṇāmi sūryasya tvā varcasā pratigṛhṇāmi | [PB, 1, 7 3]
rathantaram asi vāmadevyam asi bṛhad asi | [PB, 1, 7 4]
aṅkā nyaṅkū abhito rathaṃ yau dhvāntaṃ vātāgram abhisaṃcaratau dūre hetir indriyavān patatrī te no 'gnayaḥ paprayaḥ pārayantu | [PB, 1, 7 5]
vaiśvānaraḥ pratnathā nākam āruhad divaḥ pṛṣṭhe mandamānaḥ sumanmabhiḥ sa pūrvavaj jantave dhanaṃ samānam ayman paryeti jāgṛviḥ | [PB, 1, 7 6]
gidaiṣa te ratha eṣa vām aśvinā ratho 'riṣṭo viśvabheṣajaḥ | [PB, 1, 7 7]
kṛśāno savyān āyaccha | [PB, 1, 7 8]
dāsano dakṣiṇān avagṛhāṇa | [PB, 1, 7 9]
{PB, 1, 8}
devasya tvā savituḥ prasave 'śvinor bāhubhyāṃ pūṣṇo hastābhyāṃ pratigṛhṇāmi | [PB, 1, 8 1]
varuṇas tvā nayatu devi dakṣiṇe varuṇāyāśvaṃ tenāmṛtatvam aśīya vayo dātre bhūyān mayo mahyaṃ pratigrahītre | [PB, 1, 8 2]
varuṇas tvā nayatu devi dakṣiṇe rudrāya gāṃ tayāmṛtatvam aśīya vayo dātre bhūyān mayo mahyaṃ pratigrahītre | [PB, 1, 8 3]
varuṇas tvā nayatu devi dakṣiṇe 'gnaye 'jam | [PB, 1, 8 4]
agnaye hiraṇyam | [PB, 1, 8 5]
agnīṣomābhyām ajāṃ tayāmṛtatvam aśīya vayo dātre bhūyān mayo mahyaṃ pratigrahītre | [PB, 1, 8 6]
annasyānnapatiḥ prādād anamīvasya śuṣmiṇo namo viśvajanasya kṣāmāya bhuñjati mā mā hiṃsīḥ | [PB, 1, 8 7]
varuṇas tvā nayatu devi dakṣiṇe tvaṣṭre 'viṃ tayāmṛtatvam aśīya vayo dātre bhūyān mayo mahyaṃ pratigrahītre | [PB, 1, 8 8]
gnās tvā 'kṛntann apaso 'tanvata vayitryo 'vayan | [PB, 1, 8 9]
varuṇas tvā nayatu devi dakṣiṇe bṛhaspataye vāsas tenāmṛtatvam aśīya vayo dātre bhūyān mayo mahyaṃ pratigrahītre | [PB, 1, 8 10]
varuṇas tvā nayatu devi dakṣiṇe uttānāyāṅgirasāyāprāṇat tenāmṛtatvam aśīya vayo dātre bhūyān mayo mahyaṃ pratigrahītre | [PB, 1, 8 11]
varuṇas tvā nayatu devi dakṣiṇe pūṣṇa uṣṭram | [PB, 1, 8 12]
vāyave mṛgaṃ tenāmṛtatvam aśīya vayo dātre bhūyān mayo mahyaṃ pratigrahītre | [PB, 1, 8 13]
prajāpataye hastinaṃ prajāpataye varāhaṃ prajāpataye vrīhiyavāṃs tair amṛtatvam aśīya vayo dātre bhūyān mayo mahyaṃ pratigrahītre | [PB, 1, 8 14]
varuṇas tvā nayatu devi dakṣiṇe kṣetrapataye tilamāṣās tair amṛtatvam aśīya vayo dātre bhūyān mayo mahyaṃ pratigrahītre | [PB, 1, 8 15]
varuṇas tvā nayatu devi dakṣiṇe savitre 'śvataraṃ vāśvatarīṃ vā tayāmṛtatvam aśīya vayo dātre bhūyān mayo mahyaṃ pratigrahītre | [PB, 1, 8 16]
ka idaṃ kasmā adāt kāmaḥ kāmāyādāt kāmo dātā kāmaḥ pratigrahītā kāmaḥ samudram āviśat kāmena tvā pratigṛhṇāmi kāmaitat te | [PB, 1, 8 17]
{PB, 1, 9}
raśmir asi kṣayāya tvā kṣayaṃ jinva savitṛprasūtā bṛhaspataye stuta | [PB, 1, 9 1]
pretir asi dharmaṇe tvā dharmaṃ jinva savitṛprasūtā bṛhaspataye stuta | [PB, 1, 9 2]
anvitir asi dive tvā divaṃ jinva savitṛprasūtā bṛhaspataye stuta | [PB, 1, 9 3]
saṃdhir asy antarikṣāya tvāntarikṣaṃ jinva savitṛprasūtā bṛhaspataye stuta | [PB, 1, 9 4]
pratidhir asi pṛthivyai tvā pṛthivīṃ jinva savitṛprasūtā bṛhaspataye stuta | [PB, 1, 9 5]
viṣṭambho 'si vṛṣṭyai tvā vṛṣṭiṃ jinva savitṛprasūtā bṛhaspataye stuta | [PB, 1, 9 6]
prāco 'sy ahne tvāhar jinva savitṛprasūtā bṛhaspataye stuta | [PB, 1, 9 7]
anvāsi rātryai tvā rātriṃ jinva savitṛprasūtā bṛhaspataye stuta | [PB, 1, 9 8]
uśig asi vasubhyas tvā vasūn jinva savitṛprasūtā bṛhaspataye stuta | [PB, 1, 9 9]
praketo 'si rudrebhyas tvā rudrān jinva savitṛprasūtā bṛhaspataye stuta | [PB, 1, 9 10]
sudītir asy ādityebhyas tvādityān jinva savitṛprasūtā bṛhaspataye stuta | [PB, 1, 9 11]
ojo 'si pitṛbhyas tvā pitṝn jinva savitṛprasūtā bṛhaspataye stuta | [PB, 1, 9 12]
{PB, 1, 10}
tantur asi prajābhyas tvā prajā jinva savitṛprasūtā bṛhaspataye stuta | [PB, 1, 10 1]
revad asy oṣadhībhyas tvauṣadhīr jinva savitṛprasūtā bṛhaspataye stuta | [PB, 1, 10 2]
pṛtanāṣāḍ asi paśubhyas tvā paśūn jinva savitṛprasūtā bṛhaspataye stuta | [PB, 1, 10 3]
abhijid asi yuktagrāvendrāya tvendraṃ jinva savitṛprasūtā bṛhaspataye stuta | [PB, 1, 10 4]
adhipatir asi prāṇāya tvā prāṇān jinva savitṛprasūtā bṛhaspataye stuta | [PB, 1, 10 5]
dharuṇo 'sy apānāya tvāpānān jinva savitṛprasūtā bṛhaspataye stuta | [PB, 1, 10 6]
saṃsarpo 'si cakṣuṣe tvā cakṣur jinva savitṛprasūtā bṛhaspataye stuta | [PB, 1, 10 7]
vayodhā asi śrotrāya tvā śrotraṃ jinva savitṛprasūtā bṛhaspataye stuta | [PB, 1, 10 8]
trivṛd asi trivṛte tvā savṛd asi savṛte tvā pravṛd asi pravṛte tvānuvṛd asy anuvṛte tvā savitṛprasūtā bṛhaspataye stuta | [PB, 1, 10 9]
niroho 'si nirohāya tvā saṃroho 'si saṃrohāya tvā praroho 'si prarohāya tvānuroho 'sy anurohāya tvā savitṛprasūtā bṛhaspataye stuta | [PB, 1, 10 10]
vasuko 'si vasyaṣṭir asi veṣaśrīr asi savitṛprasūtā bṛhaspataye stuta | [PB, 1, 10 11]
ākramo 'sy ākramāya tvā saṃkramo 'si saṃkramāya tvotkramo 'sy utkramāya tvotkrāntir asy utkrāntyai tvā savitṛprasūtā bṛhaspataye stuta | [PB, 1, 10 12]
{PB, 2, 1}
tisṛbhyo hiṃkaroti sa prathamayā tisṛbhyo hiṃkaroti sa madhyamayā tisṛbhyo hiṃkaroti sa uttamayodyatī trivṛto viṣṭutiḥ | [PB, 2, 1 1]
jyeṣṭho jyaiṣṭhineya stuvīta | [PB, 2, 1 2]
agrād agraṃ rohaty abhikrāmantī viṣṭutir abhikrāmantyā evābhikrāntena hi yajñasyardhnoti tasmād etayā stotavyam ṛddhyā eva | [PB, 2, 1 3]
pāpavasīyaso vidhṛtir vipāpmanā vartate ya etayā stute nāvagato 'parudhyate nāparuddho 'vagacchati | [PB, 2, 1 4]
eṣā vai pratiṣṭhitā trivṛto viṣṭutiḥ pratitiṣṭhati ya etayā stute | [PB, 2, 1 5]
{PB, 2, 2}
tisṛbhyo hiṃkaroti sa parācībhis tisṛbhyo hiṃkaroti sa parācībhis tisṛbhyo hiṃkaroti sa parācībhiḥ parivartinī triviṣṭutiḥ | [PB, 2, 2 1]
praparīvartam āpnoti ya etayā stute saṃtatā viṣṭutiḥ prāṇo 'pāno vyānas ta ṛcas tān hiṅkāreṇa saṃtanoti | [PB, 2, 2 2]
ślakṣṇeva tu vā īśvarā paśūn nirmṛjaḥ saiṣā ca parācota śreyān bhavaty uta yādṛg eva tādṛṅ net tu pāpīyān | [PB, 2, 2 3]
tām etāṃ bhāllavaya upāsate tasmāt te pratigṛhṇantaḥ parīvartān na cyavante | [PB, 2, 2 4]
{PB, 2, 3}
tisṛbhyo hiṃkaroti sa parācībhis tisṛbhyo hiṃkaroti yā madhyamā sā prathamā yottamā sā madhyamā yā prathamā sottamā tisṛbhyo hiṃkaroti yottamā sā prathamā yā prathamā sā madhyamā yā madhyamā sottamā kulāyinī trivṛto viṣṭutiḥ | [PB, 2, 3 1]
prajākāmo vā paśukāmo vā stuvīta prajā vai kulāyaṃ paśavaḥ kulāyaṃ kulāyam eva bhavati | [PB, 2, 3 2]
etām evānujāvarāya kuryād etāsām evāgraṃ pariyatīnāṃ prajānām agraṃ paryeti | [PB, 2, 3 3]
etām eva bahubhyo yajamānebhyaḥ kuryāt yat sarvā agriyā bhavanti sarvā madhye sarvā uttamāḥ sarvān evainān samāvadbhājaḥ karoti nānyonyam apaghnate sarve samāvadindriyā bhavanti | [PB, 2, 3 4]
varṣukaḥ parjanyo bhavatīme hi lokās tṛcas tān hiṅkāreṇa vyatiṣajati | [PB, 2, 3 5]
pāpavasīyasaṃ tu bhavati | [PB, 2, 3 6]
adharottaram apāvagato rudhyateva gacchaty aparuddhaḥ pāpīyān śreyāṃsam abhyārohati janatā janatām abhyety anyonyasya prajā ādadate na yathākṣetraṃ kalpante | [PB, 2, 3 7]
{PB, 2, 4}
pañcabhyo hiṃkaroti sa tisṛbhiḥ sa ekayā sa ekayā pañcabhyo hiṃkaroti sa ekayā sa tisṛbhiḥ sa ekayā pañcabhyo hiṃkaroti sa ekayā sa ekayā sa tisṛbhiḥ pañcapañcinī pañcapañcadaśasya viṣṭutiḥ | [PB, 2, 4 1]
pāṅktaḥ puruṣaḥ pāṅktāḥ paśavas tayā puruṣaṃ ca paśūṃś cāpnoti vajro vai pañcadaśo yat pañca pañca vyūhati vajram eva tad vyūhati śāntyā eṣā vai pratiṣṭhitā pañcadaśasya viṣṭutiḥ pratitiṣṭhati ya etayā stute | [PB, 2, 4 2]
{PB, 2, 5}
pañcabhyo hiṃkaroti sa tisṛbhiḥ sa ekayā sa ekayā tisṛbhyo hiṃkaroti sa parācībhiḥ saptabhyo hiṃkaroti sa ekayā sa tisṛbhiḥ sa tisṛbhiḥ | [PB, 2, 5 1]
trīn stomān prativihitā brahmavarcasakāmaḥ stuvīta | [PB, 2, 5 2]
pañcabhiḥ pañcadaśaṃ tisṛbhis trivṛtaṃ saptabhiḥ saptadaśam | [PB, 2, 5 3]
vīryaṃ vai stomā vīryam eva tad ekadhā samūhate brahmavarcasasyāvaruddhyai tejasvī brahmavarcasī bhavati ya etayā stute | [PB, 2, 5 4.1]
{PB, 2, 6}
tisṛbhyo hiṃkaroti sa parācībhiḥ pañcabhyo hiṃkaroti sa ekayā sa tisṛbhiḥ sa ekayā saptabhyo hiṃkaroti sa ekayā sa tisṛbhiḥ sa tisṛbhir udyatī pañcadaśasya viṣṭutiḥ | [PB, 2, 6 1]
etayā vai devāḥ svargaṃllokam āyan svargakāmaḥ stuvīta svargasya lokasya samaṣṭyai svargāllokān na cyavate tuṣṭuvānaḥ | [PB, 2, 6 2]
abhikrāmantī viṣṭutir abhikrāmantyā evābhikrāntena hi yajñasyardhnoti tasmād etayā stotavyam ṛddhyā eva | [PB, 2, 6 3]
{PB, 2, 7}
pañcabhyo hiṃkaroti sa tisṛbhiḥ sa ekayā sa ekayā pañcabhyo hiṃkaroti sa ekayā sa tisṛbhiḥ sa ekayā saptabhyo hiṃkaroti sa ekayā sa tisṛbhiḥ sa tisṛbhir daśasaptā saptadaśasya viṣṭutiḥ | [PB, 2, 7 1]
etayā vai devā asurān atyakrāmann ati pāpmānaṃ bhrātṛvyaṃ krāmati ya etayā stute | [PB, 2, 7 2]
abhikrāmantī viṣṭutir abhikrāmantyā evābhikrāntena hi yajñasyardhnoti tasmād etayā stotavyam ṛddhyā eva | [PB, 2, 7 3]
garbhiṇī viṣṭutiḥ pra prajayā pra paśubhir jāyate ya etayā stute | [PB, 2, 7 4]
viḍ vai saptadaśas tasyā rājā garbho viśa eva tad rājānaṃ garbhaṃ karoti | [PB, 2, 7 5]
nāvagato 'parudhyate nāparuddho 'vagacchati | [PB, 2, 7 6]
annaṃ vai saptadaśo yat sapta madhye bhavanti pañca pañcābhito 'nnam eva tan madhyato dhīyate 'naśanāyuko yajamāno bhavaty anaśanāyukāḥ prajāḥ | [PB, 2, 7 7]
vairājo vai puruṣaḥ sapta grāmyāḥ paśavo yad daśa pūrvā bhavanti saptottamā yajamānam eva tat paśuṣu pratiṣṭhāpayati | [PB, 2, 7 8]
eṣā vai pratiṣṭhitā saptadaśasya viṣṭutiḥ pratitiṣṭhati ya etayā stute | [PB, 2, 7 9]
{PB, 2, 8}
eṣa eva vyūhaḥ saptaikamadhyā | [PB, 2, 8 1]
brahmaṇo vā āyatanaṃ prathamā kṣatrasya madhyamā viśa uttamā yat prathamā bhūyiṣṭhā bhājayati brahmaṇy eva tad ojo vīryaṃ dadhāti brahmaṇa eva tat kṣatraṃ ca viśaṃ cānuge karoti kṣatrasyāsya prakāśo bhavati ya etayā stute | [PB, 2, 8 2]
tām etāṃ trikharvā upāsate tasmāt te spardhamānā na vlīyante | [PB, 2, 8 3]
{PB, 2, 9}
saptabhyo hiṃkaroti sa tisṛbhiḥ sa tisṛbhiḥ sa ekayā tisṛbhyo hiṃkaroti parācībhiḥ saptabhyo hiṃkaroti sa ekayā sa tisṛbhiḥ sa tisṛbhiḥ saptāsthitā | [PB, 2, 9 1]
bhrātṛvyavāṁ stuvīta yathā saptāsthitena matyena samīkaroty evaṃ pāpmānaṃ bhrātṛvyaṃ prarujati | [PB, 2, 9 2]
etām eva bahubhyo yajamānebhyaḥ kuryād yaḥ prathamo hiṅkāraḥ sa prathamāyā yat tāṃ saptabhyo hiṃkaroti tena sā sapta bhajate yat saptaiva madhye sampadyante tena sā sapta bhajate ya uttamo hiṅkāraḥ sa uttamayā yat tāṃ saptabhyo hiṃkaroti tena sā sapta bhajate sarvān evainān samāvadbhājaḥ karoti nānyonyam apaghnate samāvadindriyā bhavanti | [PB, 2, 9 3]
tām etām abhipratāriṇa upāsate tasmāt ta ojiṣṭhā svānām | [PB, 2, 9 4]
{PB, 2, 10}
eṣa eva vyūha ubhayaḥ saptaikamadhyā nirmadhyā | [PB, 2, 10 1.1]
ānujāvara stuvītāloko vā eṣa yad ānujāvaro yat sapta prathamāḥ saptottamās tisro madhye tryakṣaraḥ puruṣo lokam evāsmai tan madhyataḥ karoti tasmiṃlloke pratitiṣṭhati | [PB, 2, 10 1.2]
etām eva prajākāmāya kuryān madhyato vā eṣa saṃrūḍho yaḥ prajāṃ na vindate lokam evāsmai taṃ madhyataḥ karoti taṃ lokaṃ prajayā ca paśubhiś cānuprajāyate | [PB, 2, 10 1.3]
etām evāparuddharājanyāya kuryād viḍ vai saptadaśas tasyā rājā garbho viśa eva tad rājānaṃ nirhantyapāvagato 'parudhyate 'vagacchaty aparuddhaḥ | [PB, 2, 10 1.4]
etām evābhicaryamāṇāya kuryāt prajāpatir vai saptadaśaḥ prajāpatim eva madhyataḥ praviśanty astṛtyai | [PB, 2, 10 1.5]
{PB, 2, 11}
pañcabhyo hiṃkaroti sa tisṛbhiḥ sa ekayā sa ekayā tisṛbhyo hiṃkaroti sa parācībhir navabhyo hiṃkaroti sa tisṛbhiḥ sa tisṛbhiḥ sa tisṛbhiḥ | [PB, 2, 11 1]
catura stomān prativihitā brahmavarcasakāmaḥ stuvīta pañcabhiḥ pañcadaśaṃ tisṛbhis trivṛtaṃ navabhis triṇavaṃ svayaṃ saptadaśaḥ sampanno vīryaṃ vai stomā vīryam eva tad ekadhā samūhate brahmavarcasasyāvaruddhyai tejasvī brahmavarcasī bhavati ya etayā stute | [PB, 2, 11 2]
{PB, 2, 12}
tisṛbhyo hiṃkaroti sa parācībhiḥ pañcabhyo hiṃkaroti sa ekayā sa tisṛbhiḥ sa ekayā navabhyo hiṃkaroti sa tisṛbhiḥ sa tisṛbhiḥ sa tisṛbhir udyatī saptadaśasya viṣṭutiḥ | [PB, 2, 12 1]
etayā vai devāḥ svargaṃ lokam āyan svargakāmaḥ stuvīta svargasya lokasya samaṣṭyai svargāllokānna cyavate tuṣṭuvāno 'bhikrāmantī viṣṭutir abhikrāntyā evābhikrāntena hi yajñasyardhnoti tasmād etayā stotavyam ṛddhyā eva | [PB, 2, 12 2]
{PB, 2, 13}
saptabhyo hiṃkaroti sa tisṛbhiḥ sa tisṛbhiḥ sa ekayā pañcabhyo hiṃkaroti sa ekayā sa tisṛbhiḥ sa ekayā pañcabhyo hiṃkaroti sa ekayā sa ekayā sa tisṛbhir bhastrāvācīnabilā | [PB, 2, 13 1]
yaṃ dviṣyāt tasya kuryād yathāvācīnabilayā bhastrayā pradhūnuyād evaṃ yajamānasya paśūn pradhūnoty apakrāmantī viṣṭutis tayā yajamānasya paśavo 'pakrāmanti pāpīyān bhavati ya etayā stute | [PB, 2, 13 2]
{PB, 2, 14}
saptabhyo hiṃkaroti sa tisṛbhiḥ sa tisṛbhiḥ sa ekayā saptabhyo hiṃkaroti sa ekayā sa tisṛbhiḥ sa tisṛbhiḥ saptabhyo hiṃkaroti sa tisṛbhiḥ sa ekayā sa tisṛbhiḥ saptasaptiny ekaviṃśasya viṣṭutiḥ | [PB, 2, 14 1]
sapta grāmyāḥ paśavas tān etayā spṛṇoti sapta śirasi prāṇāḥ prāṇā indriyāṇīndriyāṇy evaitayāpnoti | [PB, 2, 14 2]
eṣā vai pratiṣṭhitaikaviṃśasya viṣṭutiḥ pratitiṣṭhati ya etayā stute | [PB, 2, 14 3]
{PB, 2, 15}
pañcabhyo hiṃkaroti sa tisṛbhiḥ sa ekayā sa ekayā saptabhyo hiṃkaroti sa ekayā sa tisṛbhiḥ sa tisṛbhir navabhyo hiṃkaroti sa tisṛbhiḥ sa tisṛbhiḥ sa tisṛbhir udyaty ekaviṃśasya viṣṭutiḥ | [PB, 2, 15 1]
etayā vai devāḥ svargaṃ lokam āyan svargakāmaḥ stuvīta svargasya lokasya samaṣṭyai svargāllokān na cyavate tuṣṭuvāno 'bhikrāmantī viṣṭutir abhikrāntyā evābhikrāntena hi yajñasyardhnoti tasmād etayā stotavyam ṛddhyā eva | [PB, 2, 15 2]
saiṣā trivṛtprāyaṇā trivṛdudayanā yat trivṛd bahiṣpavamānaṃ bhavati navaitā ekaviṃśasyottamā bhavanti prāṇā vai trivṛt prāṇān eva tad ubhayato dadhāti tasmād ayam ardhabhāg avākprāṇa uttareṣāṃ prāṇānāṃ sarvam āyur eti na purāyuṣaḥ pramīyate ya etayā stute | [PB, 2, 15 3]
tām etāṃ karadviṣa upāsate tasmāt te sarvam āyur yanti | [PB, 2, 15 4]
{PB, 2, 16}
navabhyo hiṃkaroti sa tisṛbhiḥ sa tisṛbhiḥ sa tisṛbhiḥ pañcabhyo hiṃkaroti sa ekayā sa tisṛbhiḥ sa ekayā saptabhyo hiṃkaroti sa tisṛbhiḥ sa ekayā sa tisṛbhiḥ pratiṣṭutiḥ | [PB, 2, 16 1]
navabhis trivṛtaṃ pratiṣṭauti pañcabhiḥ pañcabhiḥ pañcadaśaṃ saptabhiḥ saptadaśaṃ svayam ekaviṃśaḥ sampannaḥ | [PB, 2, 16 2]
ya eva stomā yajñaṃ vahanti tān uttame stotre saṃtarpayati yathānaḍuho vāśvān vāśvatarān voḍhuṣaḥ saṃtarpayed evam etad uttame stotre stomān saṃtarpayati tṛpyati prajayā paśubhir ya etayā stute | [PB, 2, 16 3]
etām eva purodhākāmāya kuryād brahma vai trivṛt kṣatram ekaviṃśo yat trivṛtaikaviṃśaṃ pratipadyate brahma tat kṣatrasya purastān nidadhāti gacchati purodhāṃ na purodhāyāś cyavate ya etayā stute | [PB, 2, 16 4]
tām etāṃ prāvāhaṇya upāsate tasmāt te purodhāyā na cyavanta | [PB, 2, 16 5]
{PB, 2, 17}
navabhyo hiṃkaroti sa tisṛbhiḥ sa tisṛbhiḥ sa tisṛbhis tisṛbhyo hiṃkaroti sa parācībhir navabhyo hiṃkaroti sa tisṛbhiḥ sa tisṛbhiḥ sa tisṛbhiḥ sūrmy ubhayata ādīptā | [PB, 2, 17 1]
brahmavarcasakāmaḥ stuvīta tejo vai trivṛt tryakṣaraḥ puruṣo yat trivṛtāv abhito bhavatas tisro madhye yathā hi hiraṇyaṃ niṣṭaped evam enaṃ trivṛtau niṣṭapatas tejase brahmavarcasāya | [PB, 2, 17 2]
apaśavyeva tu vā īśvarā paśūn nirdahaḥ kilāsatvān nūbhayamati hi niṣṭapataḥ | [PB, 2, 17 3]
etām evābhiśasyamānāya kuryācchamalaṃ vā etam ṛcchati yam aślīlā vāg ṛcchati yaivainam asāv aślīlaṃ vāg vadati tām asya trivṛtau niṣṭapatas tejasvī bhavati ya etayā stute | [PB, 2, 17 4]
{PB, 3, 1}
navabhyo hiṃkaroti sa tisṛbhiḥ sa pañcabhiḥ sa ekayā navabhyo hiṃkaroti sa ekayā sa tisṛbhiḥ sa pañcabhir navabhyo hiṃkaroti sa pañcabhiḥ sa ekayā sa tisṛbhiḥ | [PB, 3, 1 1]
vajro vai triṇavo vajram eva tad vyūhati śāntyai | [PB, 3, 1 2]
pañcabhir vihitaikā paricarā pāṅktāḥ paśavo yajamānaḥ paricarā yat pañcabhir vidadhāty ekā paricarā bhavati yajamānam eva tat paśuṣu pratiṣṭhāpayaty eṣā vai pratiṣṭhitā triṇavasya viṣṭutiḥ pratitiṣṭhati ya etayā stute | [PB, 3, 1 3]
{PB, 3, 2}
saptabhyo hiṃkaroti sa tisṛbhiḥ sa ekayā navabhyo hiṃkaroti sa ekayā sa tisṛbhiḥ sa pañcabhir ekādaśabhyo hiṃkaroti sa pañcabhiḥ sa tisṛbhiḥ sa tisṛbhir udyatī triṇavasya viṣṭutiḥ | [PB, 3, 2 1]
etayā vai devāḥ svargaṃ lokam āyan svargakāmaḥ stuvīta svargasya lokasya samaṣṭyai svargāllokānna cyavate tuṣṭuvāno 'bhikrāmantī viṣṭutir abhikrāntyā evābhikrāntena hi yajñasyardhnoti tasmād etayā stotavyam ṛddhyā eva | [PB, 3, 2 2]
{PB, 3, 3}
ekādaśabhyo hiṃkaroti sa tisṛbhiḥ sa saptabhiḥ sa ekayaikādaśabhyo hiṃkaroti sa ekayā sa tisṛbhiḥ sa saptabhir ekādaśabhyo hiṃkaroti sa saptabhiḥ sa ekayā sa tisṛbhiḥ | [PB, 3, 3 1]
anto vai trayastriṃśaḥ paramo vai trayastriṃśa stomānāṃ saptabhir vihitaikā paricarā sapta grāmyāḥ paśavo yajamānaḥ paricarā yat saptabhir vidadhāty ekā paricarā bhavati yajamānam eva tad antataḥ paśuṣu pratiṣṭhāpayaty eṣā vai pratiṣṭhitā trayastriṃśasya viṣṭutiḥ pratitiṣṭhati ya etayā stute | [PB, 3, 3 2]
{PB, 3, 4}
ekādaśabhyo hiṃkaroti sa tisṛbhiḥ sa pañcabhiḥ sa tisṛbhir ekādaśabhyo hiṃkaroti sa tisṛbhiḥ sa tisṛbhiḥ sa pañcabhir ekādaśabhyo hiṃkaroti sa pañcabhiḥ sa tisṛbhiḥ sa tisṛbhir nedīyaḥsaṃkramā | [PB, 3, 4 1]
anto vai trayastriṃśo yathā mahāvṛkṣasyāgraṃ sṛptvā nedīyaḥsaṃkramāt saṃkrāmaty evam etan nedīyaḥsaṃkramayā nedīyaḥsaṃkramāt saṃkrāmati | [PB, 3, 4 2]
pañcabhir vihitās tisraḥ paricarāḥ pāṅktāḥ paśava etāvān puruṣo yadātmā prajā jāyā yat pañcabhir vidadhāti tisraḥ paricarā bhavanti yajamānam eva tat paśuṣu pratiṣṭhāpayati paśumān bhavati ya etayā stute | [PB, 3, 4 3]
{PB, 3, 5}
navabhyo hiṃkaroti sa tisṛbhiḥ sa pañcabhiḥ sa ekayaikādaśabhyo hiṃkaroti sa ekayā sa tisṛbhiḥ sa saptabhis trayodaśabhyo hiṃkaroti sa saptabhiḥ sa tisṛbhir udyatī trayastriṃśasya viṣṭutiḥ | [PB, 3, 5 1]
etayā vai devāḥ svargaṃ lokam āyan svargakāmaḥ stuvīta svargasya lokasya samaṣṭyai svargāllokānna cyavate tuṣṭuvāno 'grād agraṃ rohaty abhikrāmantī viṣṭutir abhikrāntyā evābhikrāntena hi yajñasyardhnoti tasmādetayā stotavyam ṛddhyā eva | [PB, 3, 5 2]
{PB, 3, 6}
trayodaśabhyo hiṃkaroti sa tisṛbhiḥ sa pañcabhiḥ sa pañcabhir ekādaśabhyo hiṃkaroti sa pañcabhiḥ sa tisṛbhiḥ sa tisṛbhir navabhyo hiṃkaroti sa tisṛbhiḥ sa tisṛbhiḥ sa tisṛbhiḥ pratyavarohiṇī trayastriṃśasya viṣṭutiḥ | [PB, 3, 6 1]
yathā mahāvṛkṣasyāgraṃ sṛptvā śākhāyāḥ śākhām ālambham upāvarohed evam etayemaṃ lokam upāvarohati pratiṣṭhityai | [PB, 3, 6 2]
trivṛtā praiti trivṛtodeti prāṇā vai trivṛt prāṇenaiva praiti prāṇam abhyudeti sarvam āyur eti na purāyuṣaḥ pramīyate ya etayā stute | [PB, 3, 6 3]
tām etāṃ karadviṣa upāsate tasmāt te sarvam āyur yanti | [PB, 3, 6 4]
{PB, 3, 7}
pañcadaśabhyo hiṃkaroti sa tisṛbhiḥ sa pañcabhir ekādaśabhyo hiṃkaroti sa pañcabhiḥ sa tisṛbhiḥ sa tisṛbhiḥ saptabhyo hiṃkaroti sa tisṛbhiḥ sa ekayā sa tisṛbhiḥ | [PB, 3, 7 1]
yo vai trayastriṃśam ekaviṃśe pratiṣṭhitaṃ veda pratitiṣṭhati pratiṣṭhā vā ekaviṃśaḥ stomānāṃ yad etāḥ sapta trayastriṃśasyottamā bhavanti saptavidhaikaviṃśasya viṣṭutir ekaviṃśa eva tat trayastriṃśaṃ pratiṣṭhāpayati pratitiṣṭhati ya etayā stute | [PB, 3, 7 2]
{PB, 3, 8}
aṣṭābhyo hiṃkaroti sa tisṛbhiḥ sa catasṛbhiḥ sa ekayāṣṭābhyo hiṃkaroti sa ekayā sa tisṛbhiḥ sa catasṛbhir aṣṭābhyo hiṃkaroti sa catasṛbhiḥ sa ekayā sa tisṛbhiḥ | [PB, 3, 8 1]
paśavo vai chandomā yad aṣṭābhyo 'ṣṭābhyo hiṃkaroti aṣṭāśaphāḥ paśavaḥ śaphaśas tat paśūn āpnoti | [PB, 3, 8 2]
catasṛbhir vihitaikā paricarā catuṣpādāḥ paśavo yajamānaḥ paricarā yaccatasṛbhir vidadhātyekā paricarā bhavati yajamānam eva tat paśuṣu pratiṣṭhāpayaty eṣā vai pratiṣṭhitā caturviṃśasya viṣṭutiḥ pratitiṣṭhati ya etayā stute | [PB, 3, 8 3]
{PB, 3, 9}
pañcadaśabhyo hiṃkaroti sa tisṛbhiḥ sa ekādaśabhiḥ sa ekayā caturdaśabhyo hiṃkaroti sa ekayā sa tisṛbhiḥ sa daśabhiḥ pañcadaśabhyo hiṃkaroti sa ekādaśabhiḥ sa ekayā sa tisṛbhiḥ | [PB, 3, 9 1]
brahmaṇo vā āyatanaṃ prathamā kṣatrasya madhyamā viśa uttamā yat pañcadaśinyau pūrve bhavataś caturdaśottamā brahmaṇi caiva tat kṣatre caujo vīryaṃ dadhāti brahmaṇe caiva tat kṣatrāya ca viśam anugāṃ karoti kṣatrasyevāsya prakāśo bhavati ya etayā stute | [PB, 3, 9 2]
astomā vā ete yacchandomā ayujo hi stomā yugmanti chandāṃsi yad eṣā yujinī catuścatvāriṃśasya viṣṭutis tenāstomāḥ | [PB, 3, 9 3]
eṣā vai pratiṣṭhitā catuścatvāriṃśasya viṣṭutiḥ pratitiṣṭhati ya etayā stute | [PB, 3, 9 4]
{PB, 3, 10}
caturdaśabhyo hiṃkaroti sa tisṛbhiḥ sa daśabhiḥ sa ekayā pañcadaśabhyo hiṃkaroti sa ekayā sa tisṛbhiḥ sa ekādaśabhiḥ pañcadaśabhyo hiṃkaroti sa ekādaśabhiḥ sa ekayā sa tisṛbhir nirmadhyā | [PB, 3, 10 1]
astīva vā ayaṃ loko 'stīvāsau chidram ivedam antarikṣaṃ yad eṣā nirmadhyā bhavatīmān eva lokān anuprajāyate pra prajayā pra paśubhir jāyate ya etayā stute | [PB, 3, 10 2]
{PB, 3, 11}
pañcadaśabhyo hiṃkaroti sa tisṛbhiḥ sa ekādaśabhiḥ sa ekayā pañcadaśabhyo hiṃkaroti sa ekayā sa tisṛbhiḥ sa ekādaśabhiḥ caturdaśabhyo hiṃkaroti sa daśabhiḥ sa ekayā sa tisṛbhiḥ | [PB, 3, 11 1]
ājyānāṃ prathamā pṛṣṭhānāṃ dvitīyokthānāṃ tṛtīyā | [PB, 3, 11 2]
yājyānāṃ sā hotur yā pṛṣṭhānāṃ sā maitrāvaruṇasya yokthānāṃ sā brāhmaṇācchaṃsino yaiva hotuḥ sācchāvākasya yā pṛṣṭhānāṃ sā hotur yokthānāṃ sā maitrāvaruṇasya yājyānāṃ sā brāhmaṇācchaṃsino yaiva hotuḥ sācchāvākasya yokthānāṃ sā hotur yājyānāṃ sā maitrāvaruṇasya yā pṛṣṭhānāṃ sā brāhmaṇācchaṃsino yaiva hotuḥ sācchāvākasya sarvā ājyeṣu sarvāḥ pṛṣṭheṣu sarvā uktheṣu | [PB, 3, 11 3]
paśavo vai samīṣantī yad eṣā sarvāṇi savanāny anusaṃcaraty anusavanam evainaṃ paśubhiḥ samardhayati paśumān bhavati ya etayā stute | [PB, 3, 11 4]
{PB, 3, 12}
ṣoḍaśabhyo hiṃkaroti sa tisṛbhiḥ sa dvādaśabhiḥ sa ekayā ṣoḍaśabhyo hiṃkaroti sa ekayā sa tisṛbhiḥ sa dvādaśabhiḥ ṣoḍaśabhyo hiṃkaroti sa dvādaśabhiḥ sa ekayā sa tisṛbhiḥ | [PB, 3, 12 1]
anto vā aṣṭācatvāriṃśaḥ paśavaś chandomā yat ṣoḍaśabhyaḥ ṣoḍaśabhyo hiṃkaroti ṣoḍaśakalāḥ paśavaḥ kalāśas tat paśūn āpnoti | [PB, 3, 12 2]
dvādaśabhir vihitaikā paricarā dvādaśa māsāḥ saṃvatsaro yajamānaḥ paricarā yad dvādaśabhir vidadhāty ekā paricarā bhavati yajamānam eva tad antatas saṃvatsare paśuṣu pratiṣṭhāpayaty eṣā vai pratiṣṭhitāṣṭācatvāriṃśasya viṣṭutiḥ pratitiṣṭhati ya etayā stute | [PB, 3, 12 3]
{PB, 3, 13}
ṣoḍaśabhyo hiṃkaroti sa tisṛbhiḥ sa daśabhiḥ sa tisṛbhiḥ ṣoḍaśabhyo hiṃkaroti sa tisṛbhiḥ sa tisṛbhiḥ sa daśabhiḥ ṣoḍaśabhyo hiṃkaroti sa daśabhiḥ sa tisṛbhiḥ sa tisṛbhir nedīyaḥsaṃkramā | [PB, 3, 13 1]
anto vā aṣṭācatvāriṃśo yathā mahāvṛkṣasyāgraṃ sṛptvā nedīyaḥsaṃkramāt saṃkrāmaty evam etan nedīyaḥsaṃkramayā nedīyaḥsaṃkramāt saṃkrāmati | [PB, 3, 13 2]
daśabhir vihitā tisraḥ paricarā daśākṣarā virāḍ etāvān puruṣo yad ātmā prajā jāyā yad daśabhir vidadhāti tisraḥ paricarā bhavanti yajamānam eva tad virājy annādye 'ntataḥ pratiṣṭhāpayatyannādo bhavati ya etayā stute | [PB, 3, 13 3.1]
{PB, 4, 1}
gāvaḥ vai etat sattram āsata | [PB, 4, 1 558095_1]
tāsām daśasu _ śṛṅgāṇi ajāyanta | [PB, 4, 1 558095_2]
tāḥ abruvan arāsma uttiṣṭhāma upaśāḥ naḥ ajñata iti | [PB, 4, 1 558095_3]
tāḥ udatiṣṭhan | [PB, 4, 1 558095_4]
tāsām tu eva bruvan āsāmahai eva imau dvādaśau māsau saṃ saṃvatsaram āpayāma iti | [PB, 4, 1 558096_1]
tāsām dvādaśasu _ śṛṅgāṇi prāvartanta | [PB, 4, 1 558096_2]
tāḥ sarvam annādyam āpnuvan | [PB, 4, 1 558096_3]
tāḥ etāḥ tūparāḥ | [PB, 4, 1 558096_4]
tasmāt tāḥ sarvān dvādaśa māsaḥ prerate | [PB, 4, 1 558096_5]
sarvam hi tāḥ annādyam āpnuvan | [PB, 4, 1 558096_6]
sarvam annādyam āpnoti yaḥ evam veda | [PB, 4, 1 558097_1]
prajāpatiḥ vai idam ekaḥ āsīt | [PB, 4, 1 558098_1]
saḥ akāmayata bahu syām prajāyeya iti | [PB, 4, 1 558098_2]
saḥ etam atirātram apaśyat | [PB, 4, 1 558098_3]
tam āharat | [PB, 4, 1 558098_4]
tena ahorātre prājanayat | [PB, 4, 1 558098_5]
yat eṣa atirātraḥ bhavati ahorātre eva prajanayanti | [PB, 4, 1 558099_1]
ahorātrayoḥ pratitiṣṭhanti | [PB, 4, 1 558099_2]
etāvān vāva saṃvatsaraḥ yat ahaḥ ca rātriḥ ca | [PB, 4, 1 558099_3]
ahorātrābhyām eva tat saṃvatsaram āpnuvanti | [PB, 4, 1 558099_4]
yat jyotiṣṭomaḥ bhavati yajña mukham tat ṛdhnuvanti yat ukthaḥ yajña kratoḥ anantarayāya yat rātriḥ sarvasya āptaye | [PB, 4, 1 558100_1]
saḥ etān stomān apaśyat jyotiḥ gauḥ āyuḥ iti | [PB, 4, 1 558101_1]
ime vai lokāḥ ete stomāḥ | [PB, 4, 1 558101_2]
ayam eva jyotiḥ | [PB, 4, 1 558101_3]
ayam madhyamaḥ gauḥ | [PB, 4, 1 558101_4]
asau uttamaḥ āyuḥ | [PB, 4, 1 558101_5]
yat ete stomāḥ bhavanti imān eva lokān prajanayanti eṣu lokeṣu pratitiṣṭhanti | [PB, 4, 1 558102_1]
saḥ etam tri aham punar prāyuṅkta | [PB, 4, 1 558103_1]
tena ṣaṣ ahena ṣaṣ kratūn prājanayat | [PB, 4, 1 558103_2]
yat eṣa ṣaṣ ahaḥ bhavati ṛtūn eva prajanayanti ṛtuṣu pratitiṣṭhanti | [PB, 4, 1 558104_1]
saḥ etam ṣaṣ aham punar prāyuṅkta | [PB, 4, 1 558105_1]
tābhyām dvābhyām ṣaṣ ahābhyām dvādaśa māsaḥ prājanayat | [PB, 4, 1 558105_2]
yat etau ṣaṣ ahau bhavataḥ māsān eva prajanayanti māseṣu pratitiṣṭhanti | [PB, 4, 1 558106_1]
saḥ etau dvau ṣaṣ ahau punar prāyuṅkta | [PB, 4, 1 558107_1]
taiḥ caturbhiḥ ṣaṣ ahaiḥ caturviṃśatim ardha māsān prājanayat | [PB, 4, 1 558107_2]
yat ete catvāraḥ ṣaṣ ahāḥ bhavanti ardha māsān eva prajanayanti ardha māseṣu pratitiṣṭhanti | [PB, 4, 1 558108_1]
saḥ idam bhuvanam prajanayitvā pṛṣṭhyena ṣaṣ ahena vīryam ātmani adhatta | [PB, 4, 1 558109_1]
yat eṣa pṛṣṭhyaḥ ṣaṣ ahaḥ bhavati vīrye eva antatas pratitiṣṭhanti | [PB, 4, 1 558110_1]
tena māsān saṃvatsaram prājanayat | [PB, 4, 1 558111_1]
yat eṣa māsaḥ bhavati saṃvatsaram eva prajanayanti saṃvatsare pratitiṣṭhanti | [PB, 4, 1 558111_2]
{PB, 4, 2}
prāyaṇīyam etat ahar bhavati | [PB, 4, 2 558112_1]
prāyaṇīyena vai ahnā devāḥ svargam lokam prāyan | [PB, 4, 2 558113_1]
yat prāyan tat prāyaṇīyasya prāyaṇīya tvam | [PB, 4, 2 558113_2]
tasmāt prāyaṇīyasya ahnaḥ _ bhavitavyam | [PB, 4, 2 558114_1]
etat hi svargasya lokasya nediṣṭham | [PB, 4, 2 558114_2]
yaḥ etasya ṛtvijaḥ na bhavati hīyate svargāt lokāt | [PB, 4, 2 558114_3]
caturviṃśam bhavati | [PB, 4, 2 558115_1]
caturviṃśati akṣarā gāyatrī | [PB, 4, 2 558116_1]
tejaḥ brahmavarcasam gāyatrī | [PB, 4, 2 558116_2]
tejaḥ eva brahmavarcasam ārabhya prayanti | [PB, 4, 2 558116_3]
caturviṃśam bhavati | [PB, 4, 2 558117_1]
caturviṃśaḥ vai saṃvatsaraḥ | [PB, 4, 2 558117_2]
sākṣāt eva saṃvatsaram ārabhante | [PB, 4, 2 558117_3]
yāvatyaḥ caturviṃśasya ukthasya stotrīyāḥ tāvatyaḥ saṃvatsarasya rātrayaḥ | [PB, 4, 2 558118_1]
stotrīyābhiḥ eva tat saṃvatsaram āpnuvanti | [PB, 4, 2 558118_2]
pañcadaśa stotrāṇi bhavanti | [PB, 4, 2 558119_1]
pañcadaśa ardha māsasya rātrayaḥ | [PB, 4, 2 558119_2]
ardha māsaśas eva tat saṃvatsaram āpnuvanti | [PB, 4, 2 558119_3]
pañcadaśa stotrāṇi | [PB, 4, 2 558120_1]
pañcadaśa śastrāṇi samāsaḥ | [PB, 4, 2 558120_2]
māsaśas eva tat saṃvatsaram āpnuvanti | [PB, 4, 2 558120_3]
tat āhuḥ īrmaḥ iva vai eṣā hotrā yat acchāvākyā yat acchāvākam anusaṃtiṣṭhate īśvarā īrmāḥ bhavitoḥ iti | [PB, 4, 2 558121_1]
_ uktham sma traikakubham ca udvaṃśīyam ca antatas pratiṣṭhāpye | [PB, 4, 2 558121_2]
vīryam vai ete sāmanī | [PB, 4, 2 558121_3]
vīrye eva antatas pratitiṣṭhanti | [PB, 4, 2 558121_4]
atha u khalu āhuḥ agniṣṭomam eva kāryam eṣa vai yajñaḥ svargyaḥ yat agniṣṭomaḥ ūrdhvaḥ hi hotāram anusaṃtiṣṭhate | [PB, 4, 2 558122_1]
dvādaśa stotrāṇi agniṣṭomaḥ | [PB, 4, 2 558123_1]
dvādaśa māsāḥ saṃvatsaraḥ | [PB, 4, 2 558123_2]
tena saṃvatsara saṃmitaḥ | [PB, 4, 2 558123_3]
dvādaśa stotrāṇi | [PB, 4, 2 558123_4]
dvādaśa śastrāṇi | [PB, 4, 2 558123_5]
tat caturviṃśatiḥ | [PB, 4, 2 558123_6]
caturviṃśatiḥ ardha māsāḥ saṃvatsaraḥ | [PB, 4, 2 558123_7]
tena saṃvatsara saṃmitaḥ | [PB, 4, 2 558123_8]
atha u khalu āhuḥ uktham eva kāryam ahnaḥ samṛddhaye | [PB, 4, 2 558124_1]
sarvāṇi rūpāṇi kriyante | [PB, 4, 2 558125_1]
sarvam hi etena ahnā āpyate | [PB, 4, 2 558125_2]
pavante vājasātaye somāḥ sahasra pājasaḥ iti sahasravatī pratipad kāryā | [PB, 4, 2 558126_1]
saṃvatsarasya rūpam | [PB, 4, 2 558127_1]
sarvān eva enān etā punāti sarvān abhivadati | [PB, 4, 2 558127_2]
atha u khalu āhuḥ pavasva vācaḥ agriyaḥ iti eva kāryā mukham vai etat saṃvatsarasya yat vācaḥ agram mukhāt eva tat saṃvatsaram ārabhante | [PB, 4, 2 558128_1]
mithunam iva vai eṣā vyāhṛtiḥ | [PB, 4, 2 558129_1]
pavasva iti puṃsaḥ rūpam vācaḥ iti striyāḥ | [PB, 4, 2 558129_2]
somaiḥ iti puṃsaḥ rūpam citrābhiḥ iti striyāḥ | [PB, 4, 2 558129_3]
mithunam eva ebhyaḥ yajña mukhe dadhāti prajananāya | [PB, 4, 2 558129_4]
agne yuṅkṣva hi ye te iti jarābodhīyam agniṣṭoma sāma kāryam | [PB, 4, 2 558130_1]
yuktena eva saṃvatsareṇa prayanti | [PB, 4, 2 558130_2]
caturviṃśati akṣarāsu bhavati | [PB, 4, 2 558130_3]
caturviṃśasya rūpam | [PB, 4, 2 558130_4]
atha u khalu āhuḥ yajñāyajñīyam eva kāryam | [PB, 4, 2 558131_1]
panthāḥ vai yajñāyajñīyam | [PB, 4, 2 558132_1]
pathaḥ eva tat na yanti | [PB, 4, 2 558132_2]
{PB, 4, 3}
abhīvartaḥ brahma sāma bhavati | [PB, 4, 3 558133_1]
abhīvartena vai devāḥ svargam lokam abhyavartanta | [PB, 4, 3 558134_1]
yat abhīvartaḥ brahma sāma bhavati svargasya lokasya abhivṛttyai | [PB, 4, 3 558134_2]
eka akṣara nidhanaḥ bhavati | [PB, 4, 3 558135_1]
eka akṣarā vai vāc | [PB, 4, 3 558135_2]
vācā eva tat ārabhya svargam lokam yanti | [PB, 4, 3 558135_3]
sāmnā itas yanti | [PB, 4, 3 558136_1]
ṛcā punar āyanti | [PB, 4, 3 558136_2]
sāma vai asau lokaḥ ṛc ayam | [PB, 4, 3 558137_1]
yat itas sāmnā yanti svargam lokam ārabhya yanti | [PB, 4, 3 558137_2]
yat ṛcā punar āyanti asmin loke pratitiṣṭhanti | [PB, 4, 3 558137_3]
yat sāma avasṛjeyuḥ ava svargāt lokāt padyeran | [PB, 4, 3 558138_1]
yat ṛcam anusṛjeyuḥ naśyeyuḥ asmāt lokāt | [PB, 4, 3 558138_2]
samānam sāma bhavati anyonyaḥ pragāthaḥ | [PB, 4, 3 558139_1]
anyat anyat hi citram adhvānam avagacchan eti | [PB, 4, 3 558139_2]
vṛṣā vai eṣa retaḥ dhāḥ yat abhīvartaḥ | [PB, 4, 3 558140_1]
pragātheṣu retaḥ dadhat eti | [PB, 4, 3 558140_2]
yat itas samānam sāma bhavati anyonyaḥ pragāthaḥ retaḥ eva tat dadhati | [PB, 4, 3 558140_3]
yat parastāt samānaḥ pragāthaḥ bhavati anyat anyat sāma retaḥ eva tat hitam prajanayanti | [PB, 4, 3 558140_4]
sāmnā itas pragāthān dugdhe | [PB, 4, 3 558141_1]
pragāthena parastāt sāmāni dugdhe saloma tvāya | [PB, 4, 3 558141_2]
ye vai adhvānam punar nivartayanti na enam te gacchanti | [PB, 4, 3 558142_1]
ye punar nivartam yanti te gacchanti | [PB, 4, 3 558142_2]
ye āstutam kurvate yathā dugdhām upasīdet evam tat | [PB, 4, 3 558143_1]
ye na āstutam yam kāmam kāmayante tam abhyaśnuvate | [PB, 4, 3 558144_1]
brahma vādinaḥ vadanti yātayāmāḥ saṃvatsarāḥ a yātayāmāḥ iti | [PB, 4, 3 558145_1]
tena a yātayāma iti vaktavyam | [PB, 4, 3 558145_2]
punar anyāni stotrāṇi nivartante | [PB, 4, 3 558145_3]
ūrdhvam eva brahma sāma eti | [PB, 4, 3 558145_4]
{PB, 4, 4}
pañcasu _ bārhatāḥ pragāthāḥ āpyante | [PB, 4, 4 558146_1]
teṣu āpteṣu chandasī saṃyujya etavyam | [PB, 4, 4 558147_1]
tisraḥ uṣṇihaḥ syuḥ ekā gāyatrī | [PB, 4, 4 558148_1]
tāḥ tisraḥ bṛhatyaḥ bhavanti | [PB, 4, 4 558148_2]
tat āhuḥ saṃśaraḥ iva vai eṣa chandasām _ dve chandasī saṃyuñjanti iti | [PB, 4, 4 558149_1]
catur uttaraiḥ eva chandobhiḥ etavyam | [PB, 4, 4 558150_1]
paśavaḥ vai catur uttarāṇi chandāṃsi | [PB, 4, 4 558151_1]
paśubhiḥ eva tat svargam lokam ākramam ānayanti | [PB, 4, 4 558151_2]
ekām gāyatrīm eka aham upeyuḥ ekām uṣṇiham eka aham ekām anuṣṭubham eka aham | [PB, 4, 4 558152_1]
bṛhatyā pañca māsaḥ iyuḥ | [PB, 4, 4 558152_2]
paṅktim eka aham upeyuḥ | [PB, 4, 4 558152_3]
triṣṭubhā ṣaṣṭham māsam īyuḥ | [PB, 4, 4 558152_4]
śvas viṣuvant bhavitā iti jagatīm upeyuḥ | [PB, 4, 4 558152_5]
tat āhuḥ an avakﾱptāni vai etāni chandāṃsi madhyaṃdine | [PB, 4, 4 558153_1]
bṛhatyā ca eva triṣṭubhā ca etavyam | [PB, 4, 4 558153_2]
ete vai chandasī vīryavatī | [PB, 4, 4 558154_1]
ete pratyakṣam madhyaṃdinasya rūpam | [PB, 4, 4 558154_2]
rathaṃtare ahani bṛhatī kāryā | [PB, 4, 4 558155_1]
etat vai rathaṃtarasya svam āyatanam yat bṛhatī | [PB, 4, 4 558155_2]
sve eva tat āyatane rathaṃtaram pratitiṣṭhati | [PB, 4, 4 558155_3]
bārhate ahani triṣṭubh kāryā | [PB, 4, 4 558155_4]
etat vai bṛhantaḥ svam āyatanam yat triṣṭubh | [PB, 4, 4 558155_5]
sve eva tat āyatane bṛhat rathaṃtare pratitiṣṭhatī itaḥ | [PB, 4, 4 558155_6]
trayastriṃśatā pragāthaiḥ etavyam | [PB, 4, 4 558156_1]
trayastriṃśat devatāḥ | [PB, 4, 4 558156_2]
devatāsu eva pratitiṣṭhantaḥ yanti | [PB, 4, 4 558156_3]
caturviṃśatyā etavyam | [PB, 4, 4 558156_4]
caturviṃśatiḥ ardha māsāḥ saṃvatsaraḥ | [PB, 4, 4 558156_5]
saṃvvatsare eva pratitiṣṭhantaḥ yanti | [PB, 4, 4 558156_6]
dvādaśabhiḥ etavyam | [PB, 4, 4 558156_7]
dvādaśa māsāḥ saṃvatsaraḥ | [PB, 4, 4 558156_8]
saṃvatsare eva pratitiṣṭhantaḥ yanti | [PB, 4, 4 558156_9]
ṣaḍbhiḥ etavyam | [PB, 4, 4 558156_10]
ṣaṭ ṛtavaḥ | [PB, 4, 4 558156_11]
ṛtuṣu eva pratitiṣṭhantaḥ yanti | [PB, 4, 4 558156_12]
caturbhiḥ etavyam | [PB, 4, 4 558156_13]
catuṣpādāḥ paśavaḥ | [PB, 4, 4 558156_14]
paśuṣu eva pratitiṣṭhantaḥ yanti | [PB, 4, 4 558156_15]
tribhiḥ etavyam | [PB, 4, 4 558156_16]
trayaḥ ime lokāḥ | [PB, 4, 4 558156_17]
eṣu eva lokeṣu pratitiṣṭhantaḥ yanti | [PB, 4, 4 558156_18]
dvābhyām etavyam | [PB, 4, 4 558156_19]
dvi pād yajamānaḥ svargasya lokasya ākrāntyai | [PB, 4, 4 558156_20]
anyena anyena hi padā puruṣaḥ pratitiṣṭhan eti | [PB, 4, 4 558156_21]
{PB, 4, 5}
svarasāmāṇaḥ ete bhavanti | [PB, 4, 5 558157_1]
svarbhānuḥ vai āsuraḥ ādityam tamasā avidhyat | [PB, 4, 5 558158_1]
tam devāḥ svaraiḥ aspṛṇvan | [PB, 4, 5 558158_2]
_ svarasāmāṇaḥ bhavanti ādityasya spṛtaye | [PB, 4, 5 558158_3]
paraiḥ vai devāḥ ādityam svargam lokam apārayan | [PB, 4, 5 558159_1]
yat apārayan tat pareṣām para tvam | [PB, 4, 5 558159_2]
pārayanti enam parāṇi yaḥ evam veda | [PB, 4, 5 558160_1]
saptadaśāḥ bhavanti | [PB, 4, 5 558161_1]
prajāpatiḥ vai saptadaśaḥ | [PB, 4, 5 558162_1]
prajāpatim eva upayanti | [PB, 4, 5 558162_2]
anuṣṭubh chandasaḥ bhavanti | [PB, 4, 5 558163_1]
ānuṣṭubhaḥ vai prajāpatiḥ | [PB, 4, 5 558163_2]
sākṣāt eva prajāpatim ārabhante | [PB, 4, 5 558163_3]
trayaḥ purastāt trayaḥ parastāt bhavanti | [PB, 4, 5 558164_1]
devāḥ vai ādityasya svargāt lokāt avapādāt abibhayuḥ | [PB, 4, 5 558165_1]
tam etaiḥ stomaiḥ saptadaśaiḥ adṛṃhan | [PB, 4, 5 558165_2]
yat ete stomāḥ bhavanti ādityasya dhṛtaye | [PB, 4, 5 558165_3]
catustriṃśāḥ bhavanti | [PB, 4, 5 558166_1]
varṣma vai catustriṃśaḥ | [PB, 4, 5 558166_2]
varṣmaṇā eva enam saṃmimate | [PB, 4, 5 558166_3]
tasya parācīna atipādāt abibhayuḥ | [PB, 4, 5 558167_1]
tam sarvaiḥ stomaiḥ paryārṣan viśvajit abhijidbhyām | [PB, 4, 5 558167_2]
vīryam vai etau stomau | [PB, 4, 5 558167_3]
vīryeṇa eva tat ādityam paryṛṣanti dhṛtaye an avapādāya an atipādāya | [PB, 4, 5 558167_4]
tat āhuḥ karta praskandaḥ iva vai eṣa yat trayastriṃśataḥ saptadaśam upayanti iti | [PB, 4, 5 558169_1]
pṛṣṭhyaḥ antaraḥ kāryaḥ | [PB, 4, 5 558169_2]
tasya yat saptadaśam ahar tat uttamam kāryam saloma tvāya | [PB, 4, 5 558170_1]
tat āhuḥ udaram vai eṣa stomānām yat saptadaśaḥ | [PB, 4, 5 558171_1]
yat saptadaśam madhyāt nirhareyuḥ aśanāyavaḥ prajāḥ syuḥ aśanāyavaḥ sattriṇaḥ | [PB, 4, 5 558171_2]
trayastriṃśāt eva saptadaśaḥ upetyaḥ | [PB, 4, 5 558172_1]
varṣma vai trayastriṃśaḥ | [PB, 4, 5 558172_2]
varṣma saptadaśaḥ | [PB, 4, 5 558172_3]
varṣmaṇaḥ eva tat varṣma abhisaṃkrāmanti | [PB, 4, 5 558172_4]
tān āhuḥ ukthāḥ kāryāḥ agniṣṭomāḥ iti | [PB, 4, 5 558173_1]
_ ukthāḥ syuḥ paśavaḥ vai ukthāni | [PB, 4, 5 558174_1]
śāntiḥ paśavaḥ | [PB, 4, 5 558174_2]
śāntena eva tat viṣuvantam upayanti | [PB, 4, 5 558174_3]
tat āhuḥ vivīvadham iva vai etat yat agniṣṭomaḥ viṣuvant agniṣṭomau viśvajit abhijitau atha itare ukthāḥ syuḥ iti | [PB, 4, 5 558175_1]
agniṣṭomāḥ eva sarve kāryāḥ | [PB, 4, 5 558176_1]
vīryam vai agniṣṭomaḥ | [PB, 4, 5 558177_1]
vīrye eva madhyāt pratitiṣṭhanti | [PB, 4, 5 558177_2]
nava saṃstutāḥ bhavanti | [PB, 4, 5 558177_3]
nava prāṇāḥ | [PB, 4, 5 558177_4]
prāṇeṣu eva pratitiṣṭhanti | [PB, 4, 5 558177_5]
{PB, 4, 6}
viṣuvant eṣa bhavati | [PB, 4, 6 558178_1]
deva lokaḥ vai eṣa yat viṣuvant | [PB, 4, 6 558179_1]
deva lokam eva tat abhyārohanti | [PB, 4, 6 558179_2]
ekaviṃśaḥ bhavati | [PB, 4, 6 558180_1]
ekaviṃśaḥ vai asya bhuvanasya ādityaḥ | [PB, 4, 6 558180_2]
āditya lokam eva tat abhyārohanti | [PB, 4, 6 558180_3]
dvādaśa māsāḥ | [PB, 4, 6 558181_1]
pañca ṛtavaḥ | [PB, 4, 6 558181_2]
trayaḥ ime lokāḥ | [PB, 4, 6 558181_3]
asau ādityaḥ ekaviṃśaḥ | [PB, 4, 6 558181_4]
madhyāt eva yajñasya pratitiṣṭhanti | [PB, 4, 6 558182_1]
vāyo śukraḥ ayāmi te iti śukravatī pratipad bhavati | [PB, 4, 6 558183_1]
ādityasya rūpam | [PB, 4, 6 558183_2]
vāyuḥ vai etam devatānām ānaśe anuṣṭubh chandasām | [PB, 4, 6 558184_1]
yat atas anyā pratipad syāt pradahet | [PB, 4, 6 558184_2]
yanti vai ete prāṇāt iti āhuḥ ye gāyatryāḥ pratipadaḥ yanti iti | [PB, 4, 6 558185_1]
yat vāyavyā bhavati tena prāṇāt na yanti | [PB, 4, 6 558185_2]
prāṇaḥ hi vāyuḥ | [PB, 4, 6 558185_3]
atha u śamayanti eva enam etā | [PB, 4, 6 558186_1]
śāntiḥ hi vāyuḥ | [PB, 4, 6 558186_2]
āyāhi soma pītaye iti saumā pāvamānā | [PB, 4, 6 558187_1]
niyutvatī bhavati | [PB, 4, 6 558188_1]
paśavaḥ vai niyutaḥ | [PB, 4, 6 558188_2]
śāntiḥ paśavaḥ | [PB, 4, 6 558188_3]
śāntena eva tat ādityam upayanti | [PB, 4, 6 558188_4]
divākīrtya sāmā bhavati | [PB, 4, 6 558189_1]
svarbhānuḥ vai āsuraḥ ādityam tamasā avidhyat | [PB, 4, 6 558190_1]
tasya devāḥ divākīrtyaiḥ tamaḥ apāghnan | [PB, 4, 6 558190_2]
yat divākīrtyāni bhavanti tamaḥ eva asmāt apaghnanti | [PB, 4, 6 558190_3]
raśmayaḥ vai ete ādityasya yat divākīrtyāni | [PB, 4, 6 558190_4]
raśmibhiḥ eva tat ādityam sākṣāt ārabhante | [PB, 4, 6 558190_5]
mukhāt eva asya tābhyām tamaḥ apaghnanti | [PB, 4, 6 558191_1]
mahādivākīrtyam ca vikarṇam ca madhyāt bhavataḥ | [PB, 4, 6 558192_1]
madhyāt eva asya tābhyām tamaḥ apaghnanti | [PB, 4, 6 558192_2]
bhāsam antāt bhavati | [PB, 4, 6 558192_3]
pattas eva asya tena tamaḥ apaghnanti | [PB, 4, 6 558192_4]
daśa stobham bhavati | [PB, 4, 6 558193_1]
daśa akṣarā virāj | [PB, 4, 6 558193_2]
virāji eva pratitiṣṭhanti | [PB, 4, 6 558193_3]
yat tu iti āhuḥ ṣaḍbhiḥ itas māsaiḥ adhvānam yanti ṣaḍbhiḥ punar āyanti kva tarhi svargaḥ lokaḥ yasya kāmāya sattram āsate iti | [PB, 4, 6 558194_1]
mūrdhānam divaḥ iti svargam lokam ārabhante | [PB, 4, 6 558195_1]
aratim pṛthivyāḥ iti asmin loke pratitiṣṭhanti | [PB, 4, 6 558196_1]
vaiśvānaram ṛte ājātam agnim iti viṣuvantaḥ eva tat rūpam kriyate | [PB, 4, 6 558197_1]
kavim samrājam atithim janānām iti annādyam eva upayanti | [PB, 4, 6 558198_1]
āsan naḥ pātram janayanta devāḥ iti jāyante eva | [PB, 4, 6 558199_1]
tat triṣṭubh jagatīṣu bhavati | [PB, 4, 6 558200_1]
traiṣṭubhjāgataḥ vai ādityaḥ | [PB, 4, 6 558200_2]
yat atas anyāsu syāt _ svargāt lokāt padyeran | [PB, 4, 6 558200_3]
samrāḍvatīṣu bhavati | [PB, 4, 6 558201_1]
sāmrājyam vai svargaḥ lokaḥ | [PB, 4, 6 558201_2]
svarge eva loke pratitiṣṭhanti | [PB, 4, 6 558201_3]
{PB, 4, 7}
ātmā vai eṣa saṃvatsarasya yat viṣuvant | [PB, 4, 7 558202_1]
pakṣau etau abhitas bhavataḥ | [PB, 4, 7 558202_2]
yena ca itas abhīvartena yanti yaḥ ca parastāt pragāthaḥ bhavati tau ubhau viṣuvanti kāryau | [PB, 4, 7 558202_3]
pakṣau eva tat yajñasya ātman pratidadhati svargasya lokasya samaṣṭaye | [PB, 4, 7 558202_4]
indraiḥ kratum naḥ ābhara iti pragāthaḥ bhavati | [PB, 4, 7 558203_1]
vasiṣṭhaḥ vai etam putra hataḥ apaśyat | [PB, 4, 7 558204_1]
saḥ prajayā paśubhiḥ prājāyata | [PB, 4, 7 558204_2]
yat eṣa pragāthaḥ bhavati prajātaye | [PB, 4, 7 558204_3]
jīvāḥ jyotiḥ aśīmahi iti | [PB, 4, 7 558205_1]
ye vai svasti saṃvatsaram saṃtaranti te jīvāḥ jyotiḥ aśnuvate | [PB, 4, 7 558205_2]
mā naḥ ajñātāḥ vṛjanā durādhyaḥ mā aśivāsaḥ avakramuḥ iti | [PB, 4, 7 558206_1]
ye vai stenāḥ ripavaḥ te durādhyaḥ | [PB, 4, 7 558206_2]
tān eva tat atikrāmati | [PB, 4, 7 558206_3]
tvayā vayam pravataḥ śaśvatīḥ apaḥ _ śūraiḥ tarāmasi iti | [PB, 4, 7 558207_1]
saṃvvatsaraḥ vai pravataḥ śaśvatīḥ apaḥ | [PB, 4, 7 558207_2]
tam eva tat taranti | [PB, 4, 7 558207_3]
adya adya śvas śvas tvā idā hyas nāraḥ vayam enam idā hyas iti saṃtanayaḥ pragāthāḥ bhavanti | [PB, 4, 7 558208_1]
teṣām ekaḥ kāryaḥ saloma tvāya | [PB, 4, 7 558208_2]
śvastanam eva abhisaṃtanvanti | [PB, 4, 7 558208_3]
atha u khalu āhuḥ indraiḥ kratum naḥ ābhara iti eva kāryam samṛddhaye | [PB, 4, 7 558209_1]
pratyavarohinaḥ māsāḥ bhavanti | [PB, 4, 7 558210_1]
yathā vai itas vṛkṣam rohanti evam enam pratyavarohanti | [PB, 4, 7 558211_1]
svargam eva lokam rūḍhvā asmin loke pratitiṣṭhanti | [PB, 4, 7 558211_2]
{PB, 4, 8}
gauḥ ca āyuḥ ca stomau bhavataḥ | [PB, 4, 8 558212_1]
dvipād yajamānaḥ pratiṣṭhitaye | [PB, 4, 8 558213_1]
ūna atiriktau bhavataḥ | [PB, 4, 8 558214_1]
ūna atiriktam vai _ prajāḥ prajāyante prajātaye | [PB, 4, 8 558214_2]
vairājau bhavataḥ | [PB, 4, 8 558215_1]
annam virāj | [PB, 4, 8 558215_2]
annādye eva pratitiṣṭhanti | [PB, 4, 8 558215_3]
dvādaśa ahasya daśa ahāni bhavanti | [PB, 4, 8 558216_1]
virāj vai eṣā samṛddhā yat daśa ahāni | [PB, 4, 8 558217_1]
virāji eva samṛddhāyām pratitiṣṭhanti | [PB, 4, 8 558217_2]
pṛṣṭhāni bhavanti | [PB, 4, 8 558218_1]
vīryam vai pṛṣṭhāni | [PB, 4, 8 558218_2]
vīrye eva pratitiṣṭhanti | [PB, 4, 8 558218_3]
chandomāḥ bhavanti | [PB, 4, 8 558218_4]
paśavaḥ vai chandomāḥ | [PB, 4, 8 558218_5]
paśuṣu eva pratitiṣṭhanti | [PB, 4, 8 558218_6]
atha etat daśamam ahar āpta stomam āpta chandaḥ āpta vibhaktikam aniruktam prājāpatyam | [PB, 4, 8 558218_7]
yat adhyāhuḥ _ tat recayanti | [PB, 4, 8 558219_1]
tasmāt na vyucyam | [PB, 4, 8 558219_2]
parokṣam anuṣṭubham upayanti | [PB, 4, 8 558220_1]
prajāpatiḥ vai anuṣṭubh | [PB, 4, 8 558220_2]
yat pratyakṣam upeyuḥ prajāpatim ṛccheyuḥ | [PB, 4, 8 558220_3]
yaḥ vai sattrasya sat veda sat bhavati | [PB, 4, 8 558221_1]
vāmadevyam vai sāmnām sat agniḥ devatānām virāj chandasām trayastriṃśaḥ stomānām | [PB, 4, 8 558221_2]
tāni eva tat ekadhā saṃbhṛtya uttiṣṭhanti | [PB, 4, 8 558221_3]
brahma vādinaḥ vadanti yataḥ sattrāt udasthāta sthitāt iti | [PB, 4, 8 558222_1]
ye rathaṃtareṇa stutvā uttiṣṭhanti te yataḥ uttiṣṭhanti | [PB, 4, 8 558223_1]
tān brūyāt a pratiṣṭhānāḥ bhaviṣyanti iti | [PB, 4, 8 558223_2]
ye bṛhantā stutya uttiṣṭhanti te sthitāt uttiṣṭhanti | [PB, 4, 8 558223_3]
tān brūyāt sthāyukā eṣām śrīḥ bhaviṣyati na vasīyasaḥ bhaviṣyanti iti | [PB, 4, 8 558223_4]
ye vāmadevyena stutvā uttiṣṭhanti te sataḥ sat abhyuttiṣṭhanti pūrṇāt pūrṇam āyatanāt āyatanam | [PB, 4, 8 558224_1]
antarikṣa āyatanā hi prajā | [PB, 4, 8 558224_2]
trayastriṃśat akṣarāsu bhavati | [PB, 4, 8 558225_1]
trayastriṃśat devatāsu eva pratiṣṭhāya uttiṣṭhanti | [PB, 4, 8 558225_2]
prājāpatyam vai vāmadevyam | [PB, 4, 8 558226_1]
prajāpatau eva pratiṣṭhāya uttiṣṭhanti | [PB, 4, 8 558226_2]
paśavaḥ vai vāmadevyam | [PB, 4, 8 558226_3]
paśuṣu eva pratiṣṭhāya uttiṣṭhanti | [PB, 4, 8 558226_4]
{PB, 4, 9}
patnīḥ saṃyājya prāñcaḥ udetya ayam sahasra mānavaḥ iti aticchandasā āhavanīyam upatiṣṭhante | [PB, 4, 9 558227_1]
ime vai lokāḥ aticchandāḥ | [PB, 4, 9 558228_1]
eṣu eva lokeṣu pratitiṣṭhanti | [PB, 4, 9 558228_2]
goḥ iti nidhanam bhavati | [PB, 4, 9 558229_1]
virājaḥ vai etat rūpam yat gauḥ | [PB, 4, 9 558229_2]
virāji eva pratitiṣṭhanti | [PB, 4, 9 558229_3]
pratyañcaḥ prapadya sārparājñyāḥ ṛgbhiḥ stuvanti | [PB, 4, 9 558230_1]
arbudaḥ sarpaḥ etābhiḥ mṛtām tvacam apāhata | [PB, 4, 9 558231_1]
mṛtām eva etābhiḥ tvacam apaghnate | [PB, 4, 9 558231_2]
iyam vai sārparājñī | [PB, 4, 9 558232_1]
asyām eva pratitiṣṭhanti | [PB, 4, 9 558232_2]
tisṛbhiḥ stuvanti | [PB, 4, 9 558233_1]
trayaḥ ime lokāḥ | [PB, 4, 9 558233_2]
eṣu eva pratitiṣṭhanti | [PB, 4, 9 558233_3]
manasā upāvartayati | [PB, 4, 9 558234_1]
manasā hiṃkaroti | [PB, 4, 9 558235_1]
manasā prastauti | [PB, 4, 9 558235_2]
manasā udgāyati | [PB, 4, 9 558235_3]
manasā pratiharati | [PB, 4, 9 558235_4]
manasā nidhanam upayanti a samāptasya samāptaye | [PB, 4, 9 558235_5]
yat vai vācā na samāpnuvanti manasā tat samāpnuvanti | [PB, 4, 9 558236_1]
pariśrite stuvanti brahmaṇaḥ parigṛhītaye | [PB, 4, 9 558237_1]
brahmodyam vadanti | [PB, 4, 9 558238_1]
brahmavarcase eva pratitiṣṭhanti | [PB, 4, 9 558238_2]
caturhotāram hotā vyācaṣṭe | [PB, 4, 9 558239_1]
stutam eva tat anuśaṃsati | [PB, 4, 9 558239_2]
na hi tat stutam yat an anuśastam | [PB, 4, 9 558239_3]
prajāpatim parivadanti | [PB, 4, 9 558240_1]
āptvā iva enam tat vyācakṣate tāvat āpāma enam iti | [PB, 4, 9 558240_2]
gṛhapatiḥ audumbarīm dhārayati | [PB, 4, 9 558241_1]
gṛhapatiḥ vai ūrjaḥ yantā | [PB, 4, 9 558241_2]
ūrjam eva ebhyaḥ yacchati | [PB, 4, 9 558241_3]
vācam yacchanti | [PB, 4, 9 558242_1]
dugdhāni iva vai tarhi chandāṃsi yātayāmāni anta gatāni | [PB, 4, 9 558243_1]
tāni eva tat raseṇa āpyāyayanti | [PB, 4, 9 558243_2]
atha u śvastanam eva abhisaṃtanvanti | [PB, 4, 9 558244_1]
ātma dakṣiṇam vai etat yat sattram | [PB, 4, 9 558245_1]
_ vai puruṣaḥ ātmanaḥ avadyati yam kāmam kāmayate tam abhyaśnute | [PB, 4, 9 558246_1]
dvābhyām lom avadyati dvābhyām tvacam dvābhyām māṃsam dvābhyām asthi dvābhyām majjānam dvābhyām pīvaḥ ca lohitam ca | [PB, 4, 9 558247_1]
śikhāḥ anupravapante | [PB, 4, 9 558248_1]
pāpmānam eva tat apaghnate laghīyasaḥ svargam lokam ayāma iti | [PB, 4, 9 558248_2]
atha u gavām eva anurūpāḥ bhavanti sarvasya annādyasya avaruddhaye | [PB, 4, 9 558249_1]
{PB, 4, 10}
prajāpatiḥ prajāḥ asṛjata | [PB, 4, 10 558250_1]
saḥ aricyata | [PB, 4, 10 558250_2]
saḥ apadyata | [PB, 4, 10 558250_3]
tam devāḥ abhisamagacchanta | [PB, 4, 10 558250_4]
te abruvan mahat asmai vratam saṃbharāma yat imam dhinavat iti | [PB, 4, 10 558250_5]
tasmai yat saṃvvatsaram annam pacyate tat samabharan | [PB, 4, 10 558250_6]
tat asmai prāyacchan | [PB, 4, 10 558250_7]
tat avratayat | [PB, 4, 10 558250_8]
tat enam adhinot | [PB, 4, 10 558250_9]
mahat maryāḥ vratam yat imam adhinvīt iti | [PB, 4, 10 558250_10]
tat mahāvratasya mahāvrata tvam | [PB, 4, 10 558250_11]
prajāpatiḥ vāva mahān | [PB, 4, 10 558251_1]
tasya etat vratam annam eva | [PB, 4, 10 558251_2]
tat āhuḥ madhyataḥ saṃvatsarasya upetyam madhyāt vai annam jagdham dhinoti | [PB, 4, 10 558252_1]
tat _ āhuḥ yat madhyāt upayanti ardham annādyasya āpnuvanti ardham chambaṭkurvanti iti | [PB, 4, 10 558253_1]
upariṣṭāt eva saṃvatsarasya upetyam | [PB, 4, 10 558253_2]
saṃvatsare vai annam sarvam pacyate | [PB, 4, 10 558253_3]
caturviṃśam bhavati | [PB, 4, 10 558254_1]
caturviṃśaḥ vai saṃvatsaraḥ | [PB, 4, 10 558254_2]
annam pañcaviṃśam | [PB, 4, 10 558254_3]
yat vai adaḥ caturviṃśam prāyaṇīyam tat etat udayanīyam | [PB, 4, 10 558255_1]
yat saṃvatsaram annam saṃbharanti sā eṣā pañcaviṃśā upajāyate | [PB, 4, 10 558256_1]
{PB, 5, 1}
vāmadevyaṃ mahāvrataṃ kāryam | [PB, 5, 1 1]
trivṛcchiro bhavati | [PB, 5, 1 2]
trivṛddhyeva śiro loma tvag asthi | [PB, 5, 1 3]
pāṅkta itara ātmā loma tvaṅ māṃsam asthi majjā | [PB, 5, 1 4]
sakṛddhiṃkṛtena śirasā parācā stuvate | [PB, 5, 1 5]
tasmācchiro 'ṅgāni medyanti nānumedyati na kṛśyantyanukṛśyati | [PB, 5, 1 6]
punar abhyāvartam itareṇātmanā stuvate tasmād itara ātmā medyati ca kṛśyati ca | [PB, 5, 1 7]
arkavatīṣu gāyatrīṣu śiro bhavati | [PB, 5, 1 8]
annaṃ vā arko brahmavarcasaṃ gāyatry annādyaṃ caivaibhyo brahmavarcasaṃ ca mukhato dadhāti | [PB, 5, 1 9]
pañcadaśasaptadaśau pakṣau bhavataḥ pakṣābhyāṃ vai yajamāno vayo bhūtvā svargaṃ lokam eti | [PB, 5, 1 10]
tāv āhuḥ samau kāryau pañcadaśau vā saptadaśau vā savīvadhatvāya | [PB, 5, 1 11]
tad v āhur yat samau bhavata ekavīryau tarhi bhavata iti pañcadaśasaptadaśāv eva kāryau sācīva vai vayaḥ pakṣau kṛtvā patīyaḥ patati | [PB, 5, 1 12]
dakṣiṇato bṛhat kāryaṃ dakṣiṇo vā ardha ātmano vīryavattaraḥ | [PB, 5, 1 13]
atho khalv āhur uttarata eva kāryaṃ brāhmaṇācchaṃsino 'rdhāt traiṣṭubhaṃ vai bṛhat traiṣṭubho vai brāhmaṇācchaṃsī traiṣṭubhaḥ pañcadaśastomaḥ | [PB, 5, 1 14]
dakṣiṇato rathantaraṃ kāryaṃ maitrāvaruṇasyārdhād gāyatraṃ vai rathantaraṃ gāyatro maitrāvaruṇo gāyatraḥ saptadaśastomaḥ | [PB, 5, 1 15]
ekaviṃśaṃ pucchaṃ bhavati | [PB, 5, 1 16]
ekaviṃśo vai stomānāṃ pratiṣṭhā tasmād vayaḥ pucchena pratiṣṭhāyotpatati pucchena pratiṣṭhāya niṣīdati | [PB, 5, 1 17]
yajñāyajñīyaṃ pucchaṃ kāryaṃ yajñāyajñīyaṃ hy eva mahāvratasya puccham | [PB, 5, 1 18]
atho khalv āhur atiśayaṃ vai dvipadāṃ yajñāyajñīyaṃ bhadram kāryaṃ samṛddhyai | [PB, 5, 1 19]
{PB, 5, 2}
vāmadevyaṃ mahāvrataṃ kāryaṃ tasya gāyatraṃ śiro bṛhadrathantare pakṣau yajñāyajñīyaṃ puccham | [PB, 5, 2 1]
yo vai mahāvrate sahasraṃ protaṃ veda pra sahasraṃ paśūn āpnoti | [PB, 5, 2 2]
tasya prācī dik śiras tac chandobhiḥ sahasram asāv anyataraḥ pakṣaḥ sa nakṣatraiḥ sāhasro 'yam anyataraḥ pakṣaḥ sa oṣadhibhiś ca vanaspatibhiś ca sāhasro 'ntarikṣam ātmā tad vayobhiḥ sāhasraṃ pratīcī dik pucchaṃ tad agnibhiś ca raśmibhiś ca sāhasraṃ pra sahasraṃ paśūn āpnoti ya evaṃ veda | [PB, 5, 2 3]
tad āhur apṛṣṭhaṃ vai vāmadevyam anidhanaṃ hīti | [PB, 5, 2 4]
anāyatanaṃ vā etat sāma yad anidhanam | [PB, 5, 2 5]
rājanaṃ mahāvrataṃ kāryam | [PB, 5, 2 6]
etad vai sākṣād annaṃ yad rājanaṃ pañcavidhaṃ bhavati pāṅktaṃ hy annam | [PB, 5, 2 7]
hiṅkāravad bhavati tena vāmadevyasya rūpam | [PB, 5, 2 8]
nidhanavad bhavati tena pṛṣṭhasya rūpam | [PB, 5, 2 9]
aticchandaḥsu pañcanidhanaṃ vāmadevyaṃ brahmasāma kāryam | [PB, 5, 2 10]
ati vā eṣānyāni chandāṃsi yad aticchandā aty etad anyāny ahāny ahar yan mahāvratam | [PB, 5, 2 11]
brahmasāmnaiva tad anyāny ahāny atimedayati | [PB, 5, 2 12]
pañcanidhanaṃ bhavati pāṅktaṃ hy annam | [PB, 5, 2 13]
{PB, 5, 3}
ilāndam agniṣṭomasāma kāryam | [PB, 5, 3 1]
etad vai sākṣād annaṃ yad ilāndam irānnaṃ etad irāyām evānnādye 'ntataḥ pratitiṣṭhanti | [PB, 5, 3 2]
samudro vā etac chandaḥ salilaṃ lomaśaṃ samudra iva khalu vai sa bhavati salila iva lomaśa iva yo bhavati | [PB, 5, 3 3]
tasmād etāsu kāryaṃ samṛddhyai | [PB, 5, 3 4]
vratam iti nidhanaṃ bhavati mahāvratasyaiva tad rūpaṃ kriyate svar iti bhavati svargasya lokasya samaṣṭyai śakuna iti bhavati śakuna iva vai yajamāno vayo bhūtvā svargaṃ lokam eti | [PB, 5, 3 5]
yajñāyajñīyam agniṣṭomasāma kāryam | [PB, 5, 3 6]
yad vā anyā vāṅ nātivadet tad agniṣṭomasāma kāryaṃ na vai vāg vācam ativadati vāg yajñāyajñīyaṃ vācy evāntataḥ pratitiṣṭhanti | [PB, 5, 3 7]
vāravantīyam agniṣṭomasāma kāryam | [PB, 5, 3 8]
agnir vā idaṃ vaiśvānaro dahannait tasmād devā abibhayus taṃ varaṇaśākhayāvārayanta yad avārayanta tasmād vāravantīyam | [PB, 5, 3 9]
tasmād varaṇo bhiṣajya etena hi devā ātmānam atrāyanta | [PB, 5, 3 10]
tasmād brāhmaṇo vāraṇena na pibed vaiśvānaraṃ necchamayā iti | [PB, 5, 3 11]
paśavo vai vāravantīyaṃ śāntiḥ paśavaḥ śāntād eva tat saṃvvatsarād uttiṣṭhanti | [PB, 5, 3 12]
{PB, 5, 4}
prāṇena purastād āhavanīyam upatiṣṭhante prāṇam eva taj jayanti | [PB, 5, 4 1]
apānena paścāt puccham upatiṣṭhante apānam eva taj jayanti | [PB, 5, 4 2]
vratapakṣābhyāṃ pakṣāv upatiṣṭhante diśa eva taj jayanti | [PB, 5, 4 3]
prajāpater hṛdayenāpikakṣam upatiṣṭhante jyaiṣṭhyam eva taj jayanti | [PB, 5, 4 4]
vasiṣṭhasya nihavena cātvālam upatiṣṭhante svargam eva tallokam āptvā śriyaṃ vadante | [PB, 5, 4 5]
vaiśvadevyām ṛci bhavati viśvarūpaṃ vai paśūnāṃ rūpaṃ paśūn eva taj jayanti | [PB, 5, 4 6]
sattrasyarddhyāgnīdhram upatiṣṭhanta ṛddhāv eva pratitiṣṭhanti | [PB, 5, 4 7]
caturakṣaraṇidhanaṃ bhavati catuṣpādāḥ paśavaḥ paśuṣv eva pratitiṣṭhanti | [PB, 5, 4 8]
ā tamitor nidhanam upayanty āyur eva sarvam āpnuvanti | [PB, 5, 4 9]
ślokānuślokābhyāṃ havirdhāne upatiṣṭhante kīrtim eva taj jayanti | [PB, 5, 4 10]
yāmena mārjālīyam upatiṣṭhante pitṛlokam eva taj jayanti | [PB, 5, 4 11]
āyurṇavastobhābhyāṃ sada upatiṣṭhante brahma caiva tat kṣatraṃ ca jayanti | [PB, 5, 4 12]
ṛśyasya sāmnā gārhapatyam upatiṣṭhante | [PB, 5, 4 13]
indraṃ sarvāṇi bhūtāny astuvaṃs tasyarśya ekam aṅgam astutam acāyat tad asyaitenāstaut tenāsya priyaṃ dhāmopāgacchat priyam evāsyaitena dhāmopagacchanti | [PB, 5, 4 14]
yat parokṣaṃ nidhanam upeyur hrītamukhaṃ pratimuñceran pratyakṣam upayanti hrītamukham evāpajayanti | [PB, 5, 4 15]
{PB, 5, 5}
āsandīm āruhyodgāyati devasākṣya eva tad upariṣadyaṃ jayati | [PB, 5, 5 1]
audumbarī bhavaty ūrg udumbara ūrjam evāvarunddhe | [PB, 5, 5 2]
prādeśamātrī bhavaty asya lokasyānuddhānāya | [PB, 5, 5 3]
chandobhir ārohati svargam eva tal lokam ārohati | [PB, 5, 5 4]
chandobhir upāvarohaty asmiṃlloke pratitiṣṭhati | [PB, 5, 5 5]
sarveṇātmanā samuddhṛtyodgeyam eṣu lokeṣu ned vyāhito 'sānīti | [PB, 5, 5 6]
ekasyāṃ stotrīyāyām astutāyāṃ pādāv upāharati | [PB, 5, 5 7]
saha nidhanena pratiṣṭhām upayanty eṣveva lokeṣu pratitiṣṭhante | [PB, 5, 5 8]
preṅkhām āruhya hotā śaṃsati mahasa eva tad rūpaṃ kriyate | [PB, 5, 5 9]
yadā vai prajā maha āviśati preṅkhās tarhy ārohanti | [PB, 5, 5 10]
phalakam āruhyādhvaryuḥ pratigṛṇāti | [PB, 5, 5 11]
kūrcān itare 'dhyāsata ūrdhvā eva tad utkrāmanto yanti | [PB, 5, 5 12]
abhigarāpagarau bhavato nindaty enān anyaḥ prānyaḥ śaṃsati ya enān nindati pāpmānam eṣāṃ so 'pahanti yaḥ praśaṃsati yad evaiṣāṃ suṣṭutaṃ suśastaṃ tat so 'bhigṛṇāti | [PB, 5, 5 13]
śūdrāryau carmaṇi vyāyacchete tayor āryaṃ varṇam ujjāpayanti | [PB, 5, 5 14]
devāś ca vā asurāś cāditye vyāyacchanta taṃ devā abhyajayaṃs tato devā abhavan parāsurā abhavann ātmanā parāsya bhrātṛvyo bhavati ya evaṃ veda | [PB, 5, 5 15]
yadāryaṃ varṇam ujjāpayanty ātmānam eva tad ujjāpayanti | [PB, 5, 5 16]
parimaṇḍalaṃ carma bhavaty ādityasyaiva tad rūpaṃ kriyate | [PB, 5, 5 17]
sarvāsu sraktiṣu dundubhayo vadanti yā vanaspatiṣu vāk tām eva taj jayanti | [PB, 5, 5 18]
bhūmidundubhir bhavati yā pṛthivyāṃ vāk tām eva taj jayanti | [PB, 5, 5 19]
sarvā vāco vadanti yeṣu lokeṣu vāk tām eva taj jayanti | [PB, 5, 5 20]
saṃnaddhāḥ kavacinaḥ pariyantīndriyasyaiva tad rūpaṃ kriyate 'tho mahāvratam eva mahayanti | [PB, 5, 5 21]
{PB, 5, 6}
sarve sahartvijo mahāvratena stuvīran | [PB, 5, 6 1]
adhvaryuḥ śirasodgāyan maitrāvaruṇo dakṣiṇena pakṣeṇa brāhmaṇācchaṃsy uttareṇa gṛhapatiḥ pucchenodgātātmanā | [PB, 5, 6 2]
tad yady evaṃ kuryur ekaikayā stotrīyayāstutayodgātāram abhisameyuḥ | [PB, 5, 6 3]
tisṛbhir udgātātmana udgīyātha yā śirasaḥ stotrīyā tāṃ dadhyād aparābhis tisṛbhir udgīyātha yā dakṣiṇasya pakṣasya stotrīyā tāṃ dadhyād aparābhis tisṛbhir udgīyātha yottarasya pakṣasya stotrīyā tāṃ dadhyāt tisṛbhir vaikayā vā stutaṃ syād atha yā pucchasya stotrīyā tāṃ dadhyāt | [PB, 5, 6 4]
ātmany eva tad aṅgāni pratidadhati svargasya lokasya samaṣṭyai | [PB, 5, 6 5]
atho khalv āhuḥ katham adhvaryur bahvṛcaḥ sāma gāyed ity udgātaiva sarveṇodgāyet tad eva samṛddhaṃ samṛddhāv eva pratitiṣṭhanti | [PB, 5, 6 6]
havirdhāne śirasā stutvā saṃrabdhāḥ pratyañca eyus te dakṣiṇena dhiṣṇyān parītya paścān maitrāvaruṇasya dhiṣṇyasyopaviśya rathantareṇa pañcadaśena stuvīraṃs ta udañcaḥ saṃsarpeyur jaghanena hotur dhiṣṇyaṃ paścād brāhmaṇācchaṃsino dhiṣṇyasyopaviśya bṛhatā saptadaśena stuvīraṃs te yenaiva prasarpeyus tena punar niḥsṛpyottareṇāgnīdhraṃ parītya paścād gārhapatyasyopaviśya pucchenaikaviṃśena stuvīraṃs te yenaiva niḥsarpeyus tena punaḥ prasṛpya yathāyatanam upaviśyāsandīm āruhyodgātātmanodgāyati | [PB, 5, 6 7]
taṃ patnyo 'paghāṭilābhir upagāyanty ārtvijyam eva tat patnyaḥ kurvanti saha svargaṃ lokam ayāmeti | [PB, 5, 6 8]
kule kule 'nnaṃ kriyate tad yat pṛccheyuḥ kim idaṃ kurvantītīme yajamānā annam atsyantīti brūyuḥ | [PB, 5, 6 9]
yo vai dīkṣitānāṃ pāpaṃ kīrtayati tṛtīyam evāṃśaṃ pāpmano haraty annādas tṛtīyaṃ pipīlikās tṛtīyam | [PB, 5, 6 10]
parimādbhiś caranti tvak ca vā etal loma ca mahāvratasya yat parimādas tvacaṃ caiva tal loma ca mahāvratasyāptvāvarundhate | [PB, 5, 6 11]
vāṇaṃ vitanvanty anto vai vāṇo 'nto mahāvratam antenaiva tad antam abhivādayanti | [PB, 5, 6 12]
śatatantrīko bhavati śatāyur vai puruṣaḥ śatavīryaḥ | [PB, 5, 6 13]
tam ullikhet prāṇāya tvāpānāya tvā vyānāya tveti prāṇāpānavyānān eva tad āptvāvarundhate | [PB, 5, 6 14]
pari kumbhinyo mārjālīyaṃ yantīdaṃ madhv idaṃ madhv iti saghoṣā eva tad vayo bhūtvā saha svargaṃ lokaṃ yanti | [PB, 5, 6 15]
{PB, 5, 7}
devā vai vācaṃ vyabhajanta tasyā yo raso 'tyaricyata tad gaurīvitam abhavad anuṣṭubham anu pariplavate vāg anuṣṭub vāco raso gaurīvitam | [PB, 5, 7 1]
yad gaurīvitenānvahaṃ stuvate vācy eva tad vācā rasaṃ dadhati | [PB, 5, 7 2]
rasavad vācā vadati ya evaṃ vedeti | [PB, 5, 7 3]
dvyudāsaṃ bhavati svargasya vā etau lokasyāvasānadeśau pūrveṇaiva pūrvam ahaḥ saṃsthāpayanty uttareṇottaram ahar abhyativadanti | [PB, 5, 7 4]
etad vai yajñasya śvastanaṃ yad gaurīvitaṃ yad gaurīvitam anusṛjeyur aśvastanā aprajasaḥ syuḥ | [PB, 5, 7 5]
saṃ vā anyo yajñas tiṣṭhata ity āhur vāg eva na saṃtiṣṭhata iti yad gaurīvitam anvahaṃ bhavati vācam eva tat punaḥ prayuñjate | [PB, 5, 7 6]
svarṇidhanam anvahaṃ bhavati | [PB, 5, 7 7]
devakṣetraṃ vā ete 'bhyārohanti ye svarṇidhanam upayanti sa u vai sattriṇaḥ sattram upanayed ity āhur ya enān devakṣetram abhyārohayed iti na vai devakṣetra āsīna ārtim ārchati yat svarṇidhanam anvahaṃ bhavati naiva kāṃcanārtim ārchanti | [PB, 5, 7 8]
cyavante vā ete 'smāllokād ity āhur ye svarṇidhanam upayantīti yad ṛcā svarūpaṃ yanty asmiṃlloke pratitiṣṭhanti yad ekāro 'ntarikṣe yat sāmnāmuṣmin sarveṣu lokeṣu pratitiṣṭhanti svarṇidhanena tuṣṭuvānāḥ | [PB, 5, 7 9]
sujñānaṃ bhavati | [PB, 5, 7 10]
devā vai svargaṃ lokaṃ yanto 'jñānād abibhayus ta etat sujñānam apaśyaṃs tena jñātram agacchan yat sujñānam anvahaṃ bhavati jñātram eva gacchanti | [PB, 5, 7 11]
{PB, 5, 8}
ye vai vācam annam ādayanty annādā bhavanti ye vitarṣayanti rūkṣā bhavanti | [PB, 5, 8 1]
gaurīvitaṃ śyāvāśvaṃ nihava etāni vai sāmāni vāco 'nnam eteṣāṃ vāg annaṃ yad etāni na cyavante vācam eva tad annam ādayanti tena sarve 'nnādā bhavanti | [PB, 5, 8 2]
abhikrāntāpakrāntāni bhavanty abhikrāntāpakrāntaṃ vai vāco rūpam | [PB, 5, 8 3]
plavo 'nvahaṃ bhavati | [PB, 5, 8 4]
samudraṃ vā ete prasnānti ye saṃvvatsaram upayanti yo vā aplavaḥ samudraṃ prasnāti na sa tata udeti yat plavo bhavati svargasya lokasya samaṣṭyai | [PB, 5, 8 5]
ati viśvāni duritā taremeti yad evaiṣāṃ duṣṭutaṃ duḥśastaṃ tad etena taranti | [PB, 5, 8 6]
okonidhanaṃ ṣaḍahamukhe bhavati | [PB, 5, 8 7]
parāṃ vā ete parāvataṃ gacchanti ye ṣaḍahasyāntaṃ gacchanti yad okonidhanaṃ ṣaḍahamukhe bhavati prajñātyai | [PB, 5, 8 8]
yadā vai puruṣaḥ svam oka āgacchati sarvaṃ tarhi prajānāti sarvam asmai divā bhavati | [PB, 5, 8 9]
{PB, 5, 9}
ekāṣṭakāyāṃ dīkṣeran | [PB, 5, 9 1]
eṣā vai saṃvvatsarasya patnī yad ekāṣṭakaitasyāṃ vā etāṃ rātriṃ vasati sākṣād eva tat saṃvvatsaram ārabhya dīkṣante | [PB, 5, 9 2]
tasya sā niryā yad apo 'nabhinandanto 'bhyavayanti | [PB, 5, 9 3]
vicchinnaṃ vā ete saṃvvatsarasyābhidīkṣante ya ekāṣṭakāyāṃ dīkṣante 'ntanāmānāv ṛtū bhavete | [PB, 5, 9 4]
ārtaṃ vā ete saṃvvatsarasyābhidīkṣante ye 'ntanāmānāv ṛtū abhidīkṣante | [PB, 5, 9 5]
tasmād ekāṣṭakāyāṃ na dīkṣyam | [PB, 5, 9 6]
phālgune dīkṣeran | [PB, 5, 9 7]
mukhaṃ vā etat saṃvvatsarasya yat phālguno mukhata eva tat saṃvvatsaram ārabhya dīkṣante | [PB, 5, 9 8]
tasya sā niryā yat saṃmeghe viṣuvān sampadyate | [PB, 5, 9 9]
citrāpūrṇamāse dīkṣeran | [PB, 5, 9 10]
cakṣur vā etat saṃvvatsarasya yaccitrāpūrṇamāso mukhato vai cakṣur mukhata eva tat saṃvvatsaram ārabhya dīkṣante tasya na niryāsti | [PB, 5, 9 11]
caturahe purastāt paurṇamāsyā dīkṣeran | [PB, 5, 9 12]
teṣām ekāṣṭakāyāṃ krayaḥ sampadyate tenaikāṣṭakāṃ na saṃvaṭkurvanti | [PB, 5, 9 13]
teṣāṃ pūrvapakṣe sutyā sampadyate pūrvapakṣe māsāḥ saṃtiṣṭhamānā yanti pūrvapakṣa uttiṣṭhanti tān uttiṣṭhataḥ paśava oṣadhayo 'nūttiṣṭhanti tān kalyāṇī vāg abhivadaty arātsur ime sattriṇa iti te rādhnuvanti | [PB, 5, 9 14]
{PB, 5, 10}
ā vā ete saṃvvatsaraṃ pyāyayanti ya utsṛjanti | [PB, 5, 10 1]
yathā vai dṛtir ādhmāta evaṃ saṃvvatsaro 'nutsṛṣṭo yan notsṛjeyur amehena pramāyukāḥ syuḥ | [PB, 5, 10 2]
prāṇo vai saṃvvatsara udānā māsā yad utsṛjanti prāṇa evodānān dadhati yo dīkṣitaḥ pramīyate yā saṃvvatsarasyānutsṛṣṭasya śuk sā tam ṛcchati | [PB, 5, 10 3]
tad āhur utsṛjyā3ṃ notsṛjyā3m iti | [PB, 5, 10 4]
yady utsṛjeyur ukthāny utsṛjeyus tad evotsṛṣṭaṃ tad anutsṛṣṭam | [PB, 5, 10 5]
atho khalv āhur ekatrikaṃ kāryaṃ tad eva sākṣād utsṛṣṭam abhyutṣuṇvanti | [PB, 5, 10 6]
chidro vā eteṣāṃ saṃvvatsara ity āhur ye stomam utsṛjantīti | [PB, 5, 10 7]
paśum ālabhante stomam eva tad ālabhante stomo hi paśuḥ | [PB, 5, 10 8]
śva utsṛṣṭāḥ sma iti vatsān apākurvanti prātaḥ paśum ālabhante tasya vapayā pracaranti tatas savanīyenāṣṭākapālena tata āgneyenāṣṭākapālena tato dadhnaindreṇa tataś caruṇā vaiśvadevena tat prātaḥsavanaṃ saṃtiṣṭhate | [PB, 5, 10 9]
tataḥ paśupuroḍāśenaikādaśakapālena tataḥ savanīyenaikādaśakapālena tato marutvatīyenaikādaśakapālena tataś caruṇaindreṇa tan mādhyandinaṃ savanaṃ saṃtiṣṭhate | [PB, 5, 10 10]
paśunā pracaranti tataḥ savanīyena dvādaśakapālena tato vaiśvadevena dvādaśakapālena tataś caruṇāgnimārutena tat tṛtīyaṃ savanaṃ saṃtiṣṭhate | [PB, 5, 10 11]
pṛṣadājyena pracarya patnīs saṃyājayanti | [PB, 5, 10 12]
{PB, 6, 1}
prajāpatiḥ akāmayata bahu syām prajāyeya iti | [PB, 6, 1 558398_1]
saḥ etam agniṣṭomam apaśyat | [PB, 6, 1 558398_2]
tam āharat | [PB, 6, 1 558398_3]
tena imāḥ prajāḥ asṛjata | [PB, 6, 1 558398_4]
ekādaśena ca vai satā stotreṇa agniṣṭomasya asṛjata ekādaśena ca māsā saṃvatsarasya | [PB, 6, 1 558399_1]
tasmāt prajāḥ daśa māsaḥ garbham bhṛtvā ekādaśam _ prajāyante | [PB, 6, 1 558400_1]
tasmāt dvādaśam na abhyatiharanti | [PB, 6, 1 558400_2]
dvādaśena hi parigṛhītāḥ | [PB, 6, 1 558400_3]
tat yaḥ evam veda _ jātāḥ prajāḥ gṛhṇāti pra a jātāḥ janayati | [PB, 6, 1 558400_4]
tāsām parigṛhītānām aśvatarī atyakrāmat | [PB, 6, 1 558401_1]
tasyāḥ anuhāya retaḥ ādatta | [PB, 6, 1 558401_2]
tat vaḍabāyām nyamāṭ | [PB, 6, 1 558401_3]
_ vaḍabā dvi retāḥ tasmāt aśvatarī aprajā | [PB, 6, 1 558401_4]
ātta retāḥ hi | [PB, 6, 1 558401_5]
tasmāt u a dakṣiṇīyā | [PB, 6, 1 558402_1]
ati hi sā yajñam aricyata | [PB, 6, 1 558402_2]
atiriktasya dakṣiṇā syāt saloma tvāya | [PB, 6, 1 558402_3]
ṣoḍaśinaḥ stotre deyā | [PB, 6, 1 558402_4]
atiriktaḥ vai ṣoḍaśī | [PB, 6, 1 558402_5]
atirikte eva atiriktām dadāti | [PB, 6, 1 558402_6]
saḥ akāmayata yajñam sṛjeya iti | [PB, 6, 1 558403_1]
saḥ mukhāt eva trivṛtam asṛjata | [PB, 6, 1 558403_2]
tam gāyatrī chandaḥ anvasṛjyata agniḥ devatā brāhmaṇaḥ manuṣyaḥ vasantaḥ ṛtuḥ | [PB, 6, 1 558403_3]
tasmāt trivṛt stomānām mukham gāyatrī chandasām agniḥ devatānām brāhmaṇaḥ manuṣyāṇām vasantaḥ ṛtūnām | [PB, 6, 1 558403_4]
tasmāt brāhmaṇaḥ mukhena vīryam karoti | [PB, 6, 1 558403_5]
mukhāt hi sṛṣṭaḥ | [PB, 6, 1 558403_6]
karoti mukhena vīryam yaḥ evam veda | [PB, 6, 1 558404_1]
saḥ urasaḥ eva bāhubhyām pañcadaśam asṛjata | [PB, 6, 1 558405_1]
tam triṣṭubh chandaḥ anvasṛjyata indraḥ devatā rājanyaḥ manuṣyaḥ grīṣmaḥ ṛtuḥ | [PB, 6, 1 558405_2]
tasmāt rājanyasya pañcadaśaḥ stomaḥ triṣṭubh chandaḥ indraḥ devatā grīṣmaḥ ṛtuḥ | [PB, 6, 1 558405_3]
tasmāt u bāhu vīryaḥ | [PB, 6, 1 558405_4]
bāhubhyām hi sṛṣṭaḥ | [PB, 6, 1 558405_5]
karoti bāhubhyām vīryam yaḥ evam veda | [PB, 6, 1 558406_1]
saḥ madhyāt eva prajananāt saptadaśam asṛjata | [PB, 6, 1 558407_1]
tam jagatī chandaḥ anvasṛjyata viśvāḥ devāḥ devatāḥ vaiśyaḥ manuṣyaḥ varṣāḥ ṛtuḥ | [PB, 6, 1 558407_2]
tasmāt vaiśyaḥ adyamānaḥ na kṣīyate | [PB, 6, 1 558407_3]
prajananāt hi sṛṣṭaḥ | [PB, 6, 1 558407_4]
tasmāt u bahu paśuḥ | [PB, 6, 1 558407_5]
vaiśvadevaḥ hi jāgataḥ | [PB, 6, 1 558407_6]
varṣā hi asya ṛtuḥ | [PB, 6, 1 558407_7]
tasmāt brāhmaṇasya ca rājanyasya ca adyaḥ | [PB, 6, 1 558407_8]
adharaḥ hi sṛṣṭaḥ | [PB, 6, 1 558407_9]
saḥ pattas eva pratiṣṭhāyāḥ ekaviṃśam asṛjata | [PB, 6, 1 558408_1]
tam anuṣṭubh chandaḥ anvasṛjyata na kācana devatā śūdraḥ manuṣyaḥ | [PB, 6, 1 558408_2]
tasmāt śūdraḥ _ bahu paśuḥ ayajñiyaḥ | [PB, 6, 1 558408_3]
videvaḥ hi | [PB, 6, 1 558408_4]
na hi tam kācana devatā anvasṛjyata | [PB, 6, 1 558408_5]
tasmāt pādāvanejyam na ativardhate | [PB, 6, 1 558408_6]
pattas hi sṛṣṭaḥ | [PB, 6, 1 558408_7]
tasmāt ekaviṃśaḥ stomānām pratiṣṭhā | [PB, 6, 1 558408_8]
pratiṣṭhāyāḥ hi sṛṣṭaḥ | [PB, 6, 1 558408_9]
tasmāt anuṣṭubham chandāṃsi na anuvyūhanti | [PB, 6, 1 558408_10]
pāpavasīyasaḥ vidhṛtaye | [PB, 6, 1 558409_1]
vidhṛtiḥ pāpavasīyasaḥ bhavati yaḥ evam veda | [PB, 6, 1 558410_1]
{PB, 6, 2}
yaḥ vai stomān upadeśanavataḥ veda upadeśanavān bhavati | [PB, 6, 2 558411_1]
prāṇaḥ vai trivṛt | [PB, 6, 2 558412_1]
ardha māsaḥ pañcadaśaḥ | [PB, 6, 2 558412_2]
saṃvatsaraḥ saptadaśaḥ | [PB, 6, 2 558412_3]
ādityaḥ ekaviṃśaḥ | [PB, 6, 2 558412_4]
ete vai stomāḥ upadeśanavantaḥ | [PB, 6, 2 558412_5]
upadeśanavān bhavati yaḥ evam veda | [PB, 6, 2 558412_6]
vai | [PB, 6, 2 558413_1]
ime vai lokāḥ triṇavaḥ | [PB, 6, 2 558413_2]
triṇavasya vai brāhmaṇena ime lokāḥ tris punarnavāḥ bhavanti | [PB, 6, 2 558413_3]
eṣu lokeṣu pratitiṣṭhati yaḥ evam veda | [PB, 6, 2 558414_1]
devatāḥ vāva trayastriṃśaḥ aṣṭa vasavaḥ ekādaśa rudrāḥ dvādaśā ādityāḥ prajāpatiḥ ca vaṣaṭkāraḥ ca trayastriṃśau | [PB, 6, 2 558415_1]
sa devena yajñena yajate yaḥ evam veda | [PB, 6, 2 558416_1]
yaḥ vai adhipatim veda adhipatiḥ bhavati | [PB, 6, 2 558417_1]
trayastriṃśaḥ vai stomānām adhipatiḥ puruṣaḥ paśūnām | [PB, 6, 2 558417_2]
tasmāt nyāñcaḥ anye paśavaḥ adanti ūrdhvaḥ puruṣaḥ | [PB, 6, 2 558418_1]
adhipatiḥ hi saḥ | [PB, 6, 2 558418_2]
adhipatiḥ samānānām bhavati yaḥ evam veda | [PB, 6, 2 558419_1]
{PB, 6, 3}
eṣa vāva yajño yad agniṣṭomaḥ | [PB, 6, 3 1]
ekasmā anyo yajñaḥ kāmāyāhriyate sarvebhyo 'gniṣṭomaḥ | [PB, 6, 3 2]
dvādaśa stotrāṇy agniṣṭomo dvādaśa māsāḥ saṃvvatsaraḥ saṃvvatsaraṃ paśavo 'nu prajāyante tena paśavyaḥ samṛddhaḥ | [PB, 6, 3 3]
dvādaśa stotrāṇi dvādaśa śastrāṇi taccaturviṃśatiś caturviṃśatir ardhamāsāḥ saṃvvatsaraḥ saṃvvatsaraṃ paśavo 'nuprajāyante tena paśavyaḥ samṛddhaḥ | [PB, 6, 3 4]
agnau stotram agnau śastraṃ pratitiṣṭhati tena brahmavarcasyaḥ | [PB, 6, 3 5]
kiṃ jyotiṣṭomasya jyotiṣṭomatvam ity āhur virājaṃ saṃstutaḥ sampadyate virāḍ vai chandasāṃ jyotiḥ | [PB, 6, 3 6]
jyotiḥ samānānāṃ bhavati ya evaṃ veda | [PB, 6, 3 7]
jyeṣṭhayajño vā eṣa yad agniṣṭomaḥ | [PB, 6, 3 8]
prajāpatiḥ prajā asṛjata tā asmai śraiṣṭhyāya nātiṣṭhanta sa etam agniṣṭomam apaśyat tam āharat tato 'smai prajāḥ śraiṣṭhyāyātiṣṭhanta | [PB, 6, 3 9]
tiṣṭhante 'smai samānāḥ śraiṣṭhyāya ya evaṃ veda | [PB, 6, 3 10]
yat tv ity āhur gāyatraṃ prātaḥsavanaṃ traiṣṭubhaṃ mādhyandinaṃ savanaṃ jāgataṃ tṛtīyasavanaṃ kva tarhi turīyaṃ chando 'nuṣṭub iti | [PB, 6, 3 11]
chandasāṃ vā anvavaluptiṃ yajamāno 'nvavalupyate | [PB, 6, 3 12]
aṣṭākṣarā gāyatrī hiṅkāro navama ekādaśākṣarā triṣṭub dvādaśākṣarā jagatī chandobhirevānuṣṭubham āpnoti yajamānasyānavalopāya | [PB, 6, 3 13]
yo vā anuṣṭubhaṃ sarvatrāpiṃ savanāny anvāyattāṃ veda sarvatrāsyāpir bhavaty eṣā vā anuṣṭup sarvatrāpiḥ savanāny anvāyattā tad ya evaṃ veda sarvatrāpir bhavati | [PB, 6, 3 14]
yad vai rājāno 'dhvānaṃ dhāvayanti ye 'śvānāṃ vīryavattamās tān yuñjate trivṛt pañcadaśa ekaviṃśa ete vai stomānāṃ vīryavattamās tān eva yuṅkte svargasya lokasya samaṣṭyai | [PB, 6, 3 15]
catuṣṭomo bhavati pratiṣṭhā vai catuṣṭomaḥ pratiṣṭhityai | [PB, 6, 3 16]
{PB, 6, 4}
prajāpatir devebhya ūrjaṃ vyabhajat tata udumbaraḥ samabhavat prājāpatyo vā udumbaraḥ prājāpatya udgātā yad udgātaudumbarīṃ prathamena karmaṇānvārabhate svayaiva tad devatayātmānam ārtvijyāya vṛṇīte | [PB, 6, 4 1]
tām ucchrayati dyutānas tvā māruta ucchrayatūd divaṃ stabhānāntarikṣaṃ pṛṇa dṛṃha pṛthivīm | [PB, 6, 4 2]
tām anvārabhata āyoṣ ṭvā sadane sādayāmy avataś chāyāyāṃ samudrasya hṛdaya iti | [PB, 6, 4 3]
yajño vā āyus tasya tat sadanaṃ kriyate | [PB, 6, 4 4]
yajño vā avati tasya sā chāyā kriyate | [PB, 6, 4 5]
madhyato vā ātmano hṛdayaṃ tasmān madhye sadasa audumbarī mīyate | [PB, 6, 4 6]
namaḥ samudrāya namaḥ samudrasya cakṣuṣa ity āha vāg vai samudro manaḥ samudrasya cakṣus tābhyām eva tan namas karoti | [PB, 6, 4 7]
mā mā yūnarvā hāsīd ity āha sāma vai yūnarvā sāmna eva tan namaskaroty ārtvijyaṃ kariṣyan | [PB, 6, 4 8]
yo vā evaṃ sāmne namaskṛtya sāmnārtvijyaṃ karoti na sāmno hīyate nainaṃ sāmāpahate | [PB, 6, 4 9]
ya enam anuvyāharati sa ārtim ārchati | [PB, 6, 4 10]
ūrg asy ūrjodā ūrjaṃ me dehy ūrjaṃ me dhehy annaṃ me dehy annaṃ me dhehi prajāpater vā etad udaraṃ yat sada ūrg udumbaro yad audumbarī madhye sadaso mīyate madhyata eva tat prajābhyo 'nnam ūrjaṃ dadhāti | [PB, 6, 4 11]
tasmād yatraiṣā yātayāmā kriyate tat prajā aśanāyavo bhavanti | [PB, 6, 4 12]
sāma devānām annaṃ sāmany eva tad devebhyo 'nna ūrjaṃ dadhāti sa eva tad ūrji śritaḥ prajābhya ūrjaṃ vibhajati | [PB, 6, 4 13]
udaṅṅ āsīna udgāyaty udīcīṃ tad diśam ūrjā bhājayati pratyaṅṅ āsīnaḥ prastauti pratīcīṃ tad diśam ūrjā bhājayati dakṣiṇāsīnaḥ pratiharati dakṣiṇāṃ tad diśam ūrjā bhājayati prāñco 'nya ṛtvija ārtvijyaṃ kurvanti tasmād eṣā diśāṃ vīryavattamaitāṃ hi bhūyiṣṭhāḥ prīṇanti | [PB, 6, 4 14]
brahmavādino vadanti kasmāt satyāt prāñco 'nya ṛtvija ārtvijyaṃ kurvantīti viparikramyodgātāra iti diśām abhīṣṭyai diśām abhiprītyā iti brūyāt tasmāt sarvāsu dikṣv annaṃ vidyate sarvā hy abhīṣṭāḥ prītāḥ | [PB, 6, 4 15]
{PB, 6, 5}
prajāpatir akāmayata bahu syāṃ prajāyeyeti so 'śocat tasya śocata ādityo mūrdhno 'sṛjyata so 'sya mūrdhānam udahan sa droṇakalaśo 'bhavat tasmin devāḥ śukram agṛhṇata tāṃ vai sa āyuṣārtim atyajīvat | [PB, 6, 5 1]
āyuṣārtim atijīvati ya evaṃ veda | [PB, 6, 5 2]
taṃ prohed vānaspatyo 'si bārhaspatyo 'si prājāpatyo 'si prajāpater mūrdhāsy atyāyupātram asīdam ahaṃ māṃ prāñcaṃ prohāmi tejase brahmavarcasāyeti | [PB, 6, 5 3]
yad āha vānaspatya iti satyenaivainaṃ tat prohati | [PB, 6, 5 4]
yad āha bārhaspatya iti bṛhaspatir vai devānām udgātā tam eva tad yunakti | [PB, 6, 5 5]
yad āha prājāpatya iti prājāpatyo hy eṣa devatāyā yad droṇakalaśo yad āha prajāpater mūrdheti prajāpater hy eṣa mūrdhna udahanyata | [PB, 6, 5 6]
yad āhātyāyupātram ity ati hy etad anyāni pātrāṇi yad droṇakalaśo devapātraṃ droṇakalaśaḥ | [PB, 6, 5 7]
devapātrī bhavati ya evaṃ veda | [PB, 6, 5 8]
brāhmaṇaṃ pātre na mīmāṃseta yaṃ brāhmaṇam iva manyate pra devapātram āpnoti na manuṣyapātrāc chidyate | [PB, 6, 5 9]
vāg vai devebhyo 'pakrāmat sāpaḥ prāviśat tāṃ devāḥ punar ayācaṃs tā abruvan yat punar dadyāma kiṃ nas tataḥ syād iti yat kāmayadhva ity abruvaṃs tā abruvan yad evāsmāsu manuṣyā apūtaṃ praveśayāṃs tenāsaṃsṛṣṭā asāmeti | [PB, 6, 5 10]
śuddhā asmā āpaḥ pūtā bhavanti ya evaṃ veda | [PB, 6, 5 11]
sā punarttātyakrāmat sā vanaspatīn prāviśat tān devāḥ punar ayācaṃs tāṃ na punar adadus tān aśapan svena vaḥ kiṣkuṇā vajreṇa vṛścān iti tasmād vanaspatīn svena kiṣkuṇā vajreṇa vṛścanti devaśaptā hi | [PB, 6, 5 12]
tāṃ vanaspatayaś caturdhā vācaṃ vinyadadhur dundubhau vīṇāyām akṣe tūṇave tasmād eṣā vadiṣṭhaiṣā valgutamā vāg yā vanaspatīnāṃ devānāṃ hy eṣā vāg āsīt | [PB, 6, 5 13]
adho 'dho 'kṣaṃ droṇakalaśaṃ prohanti tasyā vāco 'varuddhyā uparyupary akṣaṃ pavitraṃ prayacchanty ubhayata eva vācaṃ parigṛhṇanti | [PB, 6, 5 14]
yasya kāmayetāsuryam asya yajñaṃ kuryāṃ vācaṃ vṛñjīyeti droṇakalaśaṃ prohan bāhubhyām akṣam upaspṛśed asuryam asya yajñaṃ karoti vācaṃ vṛṅkte yo 'sya priyaḥ syād anupaspṛśann akṣaṃ prohet prāṇā vai droṇakalaśaḥ prāṇān evāsya kalpayati | [PB, 6, 5 15]
yan nv ity āhur vācānyān ṛtvijo vṛṇate kasmād udgātāro 'vṛtā ārtvijyaṃ kurvantīti | [PB, 6, 5 16]
yad droṇakalaśam upasīdanti tenodgātāro vṛtāḥ | [PB, 6, 5 17]
prājāpatyā vā udgātāraḥ prājāpatyo droṇakalaśo droṇakalaśa evainām ārtvijyāya vṛṇīte | [PB, 6, 5 18]
prāñca upasīdanti prāñco yajñasyāgre karavāmeti | [PB, 6, 5 19]
anabhijitā vā eṣodgātṝṇāṃ dig yat prācī yad droṇakalaśaṃ prāñcaṃ prohanti diśo 'bhijityai | [PB, 6, 5 20]
yannvityāhur antarāśvaḥ prāsevau yujyate 'ntarā śamye anaḍvān ka udgātṝṇāṃ yoga iti yad droṇakalaśam upasīdanti sa eṣāṃ yogas tasmād yuktair evopasadyaṃ na hy ayukto vahati | [PB, 6, 5 21]
{PB, 6, 6}
grāvnaḥ saṃsādya droṇakalaśam adhyūhanti viḍ vai grāvāṇo 'nnaṃ somo rāṣṭraṃ droṇakalaśo yad grāvasu droṇakalaśam adhyūhanti viśy eva tad rāṣṭram adhyūhanti | [PB, 6, 6 1]
yaṃ dviṣyād vimukhān grāvṇaḥ kṛtvedam aham amum āmuṣyāyaṇam amuṣyāḥ putram amuṣyā viśo 'muṣmād annādyān nirūhāmīti nirūhed viśa evainam annādyān nirūhati | [PB, 6, 6 2]
yo 'sya priyaḥ syāt saṃmukhān grāvṇaḥ kṛtvedam aham āmuṣyāyaṇam amuṣyāḥ putram amuṣyāṃ viśy amuṣminn annādye 'dhyūhāmīty adhyūhed viśy evainam annādye 'dhyūhati | [PB, 6, 6 3]
atho tad ubhayam anādṛtyedam ahaṃ māṃ tejasi brahmavarcase 'dhyūhāmīty adhyūhet tejasy eva brahmavarcasa ātmānam adhyūhati | [PB, 6, 6 4]
yaḥ kāmayeta viśā rāṣṭraṃ hanyām iti vyūhya grāvṇo 'dho droṇakalaśaṃ sādayitvopāṃśusavanam upariṣṭād abhinidadhyād idam aham amuyā viśā 'do rāṣṭraṃ hanmīti viśaiva tad rāṣṭraṃ hanti | [PB, 6, 6 5]
yo vai daivāni pavitrāṇi veda pūto yajñiyo bhavati chandāṃsi vai daivāni pavitrāṇi tair droṇakalaśaṃ pāvayanti | [PB, 6, 6 6]
vasavas tvā gāyatreṇa chandasā punantu rudrās tvā traiṣṭubhena chandasā punantv ādityās tvā jāgatena chandasā punantv etāni vai daivāni pavitrāṇi pūto yajñiyo bhavati ya evaṃ veda | [PB, 6, 6 7]
svarbhānur vā āsura ādityaṃ tamasāvidhyat taṃ devā na vyajānaṃs te 'trim upādhāvaṃs tasyātrir bhāsena tamo 'pāhan yat prathamam apāhan sā kṛṣṇāvir abhavad yad dvitīyaṃ sā rajatā yat tṛtīyaṃ sā lohinī yayā varṇam abhyatṛṇat sā śuklāsīt | [PB, 6, 6 8]
tasmācchuklaṃ pavitraṃ śukraḥ somaḥ sa śukratvāya | [PB, 6, 6 9]
yaṃ dviṣyāt tasyaiteṣāṃ varṇānām api pavitre kuryāt pāpmanaivainaṃ tamasā vidhyati kṛṣṇam iva hi tamo yo 'sya priyaḥ syād āsaktiśuklaṃ kuryāj jyotir vai hiraṇyaṃ jyotir evāsmin dadhāti | [PB, 6, 6 10]
tasmād ātreyaṃ candreṇecchanty atrir hi tasya jyotiḥ | [PB, 6, 6 11]
abhyatṛṇat pavitraṃ vigṛhṇanti hastakāryam eva tad yajñasya kriyata etad vā udgātṝṇāṃ hastakāryaṃ yat pavitrasya vigrahaṇam | [PB, 6, 6 12]
na hastaveṣyān nirṛcchati ya evaṃ veda | [PB, 6, 6 13]
yo 'pi na vigṛhṇāti prāṇād enam antaryanti | [PB, 6, 6 14]
taṃ brūyād vepamānaḥ prameṣyasa iti vepamāna eva pramīyate | [PB, 6, 6 15]
pra śukraitu devī manīṣāsmad rathaḥ sutaṣṭo na vājīty udgātā dhārām anumantrayate | [PB, 6, 6 16]
āyuṣe me pavasva varcase me pavasva viduḥ pṛthivyā divo janitrācchṛṇvantv āpo 'dhaḥ kṣarantīḥ somehodgāyety āha mahyaṃ tejase brahmavarcasāyeti | [PB, 6, 6 17]
eṣa vai somasyodgītho yat pavate somodgītham eva sāma gāyati | [PB, 6, 6 18]
achinnaṃ pāvayanti yajñaṃ caiva prāṇāṃś ca saṃtanvanti saṃtataṃ pāvayanti yajñasya saṃtatyai | [PB, 6, 6 19]
{PB, 6, 7}
bṛhaspatiḥ vai devānām udagāyat | [PB, 6, 7 558491_1]
tam rakṣāṃsi ajighāṃsan | [PB, 6, 7 558491_2]
saḥ ye eṣām lokānām adhipatayaḥ tān bhāgadheyena upādhāvat | [PB, 6, 7 558491_3]
sūryaḥ mām divyābhyaḥ nāṣṭrābhyaḥ pātu vāyuḥ antarikṣābhyaḥ agniḥ pārthivābhyaḥ _ iti juhoti | [PB, 6, 7 558492_1]
ete vai eṣām lokānām adhipatayaḥ | [PB, 6, 7 558493_1]
tān bhāgadheyena upāsarat | [PB, 6, 7 558493_2]
karoti vācā vīryam na sadasyām ārtim ārchati yaḥ evam veda | [PB, 6, 7 558494_1]
vāc vai devebhyaḥ apākrāmat | [PB, 6, 7 558495_1]
tām devāḥ anvamantrayanta | [PB, 6, 7 558495_2]
sā abravīt a bhāgā asmi bhāgadheyam mama astu iti | [PB, 6, 7 558495_3]
kaḥ te bhāgadheyam kuryāt iti | [PB, 6, 7 558495_4]
udgātāraḥ iti abravīt | [PB, 6, 7 558495_5]
udgātāraḥ vai vāce bhāgadheyam kurvanti | [PB, 6, 7 558495_6]
tasyai juhuyāt bekurā nāmā asi juṣṭā devebhyaḥ namaḥ vāce namaḥ vācaspataye devi vāc yat te vācaḥ madhumat tasmin mām dhāḥ sarasvatyai _ iti | [PB, 6, 7 558496_1]
vāc vai sarasvatī | [PB, 6, 7 558497_1]
tām eva tat bhāgadheyena ārabhate | [PB, 6, 7 558497_2]
yam dviṣyāt tasya etām āhutim juhuyāt | [PB, 6, 7 558498_1]
vācam manasā dhyāyet | [PB, 6, 7 558498_2]
vācam eva asya vṛṅkte | [PB, 6, 7 558498_3]
bahiṣpavamānam sarpanti | [PB, 6, 7 558499_1]
svargam eva tat lokam sarpanti | [PB, 6, 7 558499_2]
prakkāṇāḥ iva sarpanti | [PB, 6, 7 558500_1]
pratikūlam iva hi itas svargaḥ lokaḥ | [PB, 6, 7 558500_2]
tsarantaḥ iva sarpanti | [PB, 6, 7 558500_3]
mṛga dharmaḥ vai yajñaḥ yajñasya śāntaye a pratrāsāya | [PB, 6, 7 558500_4]
vācam yacchanti | [PB, 6, 7 558501_1]
yajñam eva tat yacchanti | [PB, 6, 7 558501_2]
yat vyavavadeyuḥ yajñam nirbrūyuḥ | [PB, 6, 7 558501_3]
tasmāt na vyavavadyam | [PB, 6, 7 558501_4]
pañca ṛtvijaḥ saṃrabdhāḥ sarpanti | [PB, 6, 7 558502_1]
pāṅktaḥ yajñaḥ | [PB, 6, 7 558502_2]
yāvān yajñaḥ tam eva saṃtanvanti | [PB, 6, 7 558502_3]
_ prastotā avacchidyate yajñasya śiraḥ chidyate | [PB, 6, 7 558503_1]
brahmane varam dattvā saḥ eva punar vartavyaḥ | [PB, 6, 7 558503_2]
chinnam eva tat pratidadhāti | [PB, 6, 7 558503_3]
_ udgātā avacchidyate yajñena yajamānaḥ vyṛdhyate | [PB, 6, 7 558504_1]
a dakṣiṇaḥ saḥ yajña kratuḥ saṃsthāpyaḥ | [PB, 6, 7 558504_2]
atha anyaḥ āhṛtyaḥ | [PB, 6, 7 558504_3]
tasmin deyam _ dāsyan syāt | [PB, 6, 7 558504_4]
_ pratihartā avacchidyate paśubhiḥ yajamānaḥ vyṛdhyate | [PB, 6, 7 558505_1]
paśavaḥ vai pratihartā | [PB, 6, 7 558505_2]
sarvavedasam deyam | [PB, 6, 7 558505_3]
_ sarvavedasam na dadāti sarva jyānim jīyate | [PB, 6, 7 558505_4]
adhvaryuḥ prastaram harati | [PB, 6, 7 558506_1]
yajamānaḥ vai prastaraḥ | [PB, 6, 7 558507_1]
yajamānam eva tat svargam lokam harati | [PB, 6, 7 558507_2]
yajñaḥ vai devebhyaḥ aśvaḥ bhūtvā apākrāmat | [PB, 6, 7 558508_1]
tam devāḥ prastareṇa aramayan | [PB, 6, 7 558508_2]
tasmāt aśvaḥ prastareṇa saṃmṛjyamānaḥ upāvaramate | [PB, 6, 7 558508_3]
_ adhvaryuḥ prastaram harati yajñasya śāntaye a pratrāsāya | [PB, 6, 7 558508_4]
prajāpatiḥ paśūn asṛjata | [PB, 6, 7 558509_1]
te asmāt sṛṣṭāḥ aśanāyantaḥ apākrāman | [PB, 6, 7 558509_2]
tebhyaḥ prastaram annam prāyacchat | [PB, 6, 7 558509_3]
enam upāvartanta | [PB, 6, 7 558509_4]
tasmāt adhvaryuṇā prastaraḥ īṣat iva vidhūyaḥ | [PB, 6, 7 558509_5]
hi tṛṇam paśavaḥ upāvartante | [PB, 6, 7 558509_6]
_ enam paśavaḥ āvartante yaḥ evam veda | [PB, 6, 7 558510_1]
prastaram āsadya udgāyet haviṣaḥ a skandāya | [PB, 6, 7 558511_1]
yajamānam tu svargāt avagṛhṇāti | [PB, 6, 7 558512_1]
aṣṭhīvatā upaspṛśatā udgeyam | [PB, 6, 7 558513_1]
tena asya haviḥ a skannam bhavati | [PB, 6, 7 558513_2]
na yajamānam svargāt lokāt avagṛhṇāti | [PB, 6, 7 558513_3]
cātvālam avekṣya bahiṣpavamānam stuvanti | [PB, 6, 7 558514_1]
atra vai asau ādityaḥ āsīt | [PB, 6, 7 558514_2]
tam devāḥ bahiṣpavamānena svargam lokam aharan | [PB, 6, 7 558514_3]
yat cātvālam avekṣya bahiṣpavamānam stuvanti yajamānam eva tat svargam lokam haranti | [PB, 6, 7 558514_4]
{PB, 6, 8}
saḥ tu vai yajñena yajeta iti āhuḥ yasya virājam yajña mukhe dadhyuḥ iti | [PB, 6, 8 558515_1]
navabhiḥ stuvanti | [PB, 6, 8 558516_1]
hiṅkāraḥ daśamaḥ | [PB, 6, 8 558516_2]
daśa akṣarā virāj | [PB, 6, 8 558516_3]
virājam eva asya yajña mukhe dadhāti | [PB, 6, 8 558516_4]
navabhiḥ stuvanti | [PB, 6, 8 558517_1]
nava prāṇāḥ | [PB, 6, 8 558517_2]
prāṇaiḥ eva enam samardhayanti | [PB, 6, 8 558517_3]
hiṅkāraḥ daśamaḥ | [PB, 6, 8 558517_4]
tasmāt nābhiḥ an avatṛṇṇā daśamā prāṇānām | [PB, 6, 8 558517_5]
navabhiḥ stuvanti | [PB, 6, 8 558518_1]
nava adhvaryuḥ prātaḥsavane grahān gṛhṇāti | [PB, 6, 8 558518_2]
tān eva tat pāvayanti | [PB, 6, 8 558518_3]
teṣām prāṇān utsṛjanti | [PB, 6, 8 558518_4]
prajāpatiḥ vai hiṅkāraḥ | [PB, 6, 8 558519_1]
striyaḥ bahiṣpavamānāḥ | [PB, 6, 8 558519_2]
yat hiṃkṛtya prastauti mithunam eva asya yajña mukhe dadhāti prajananāya | [PB, 6, 8 558519_3]
eṣa vai stomasya yogaḥ yat hiṅkāraḥ | [PB, 6, 8 558520_1]
yat hiṃkṛtya prastauti yuktena eva stomena prastauti | [PB, 6, 8 558520_2]
eṣa vai sāmnām rasaḥ yat hiṅkāraḥ | [PB, 6, 8 558521_1]
yat hiṃkṛtya prastauti rasena eva etāḥ abhyudya prastauti | [PB, 6, 8 558521_2]
āraṇyebhyaḥ vai etat paśubhyaḥ stuvanti yat bahiṣpavamānam | [PB, 6, 8 558522_1]
eka rūpābhiḥ stuvanti | [PB, 6, 8 558522_2]
tasmāt eka rūpāḥ āraṇyāḥ paśavaḥ | [PB, 6, 8 558522_3]
parāñgbhiḥ stuvanti | [PB, 6, 8 558523_1]
tasmāt parāñcaḥ prajāyante parāñcaḥ vitiṣṭhante | [PB, 6, 8 558523_2]
a pariśrite stuvanti | [PB, 6, 8 558524_1]
tasmāt a parigṛhītāḥ āraṇyāḥ paśavaḥ | [PB, 6, 8 558524_2]
bahis stuvanti antar anuśaṃsanti | [PB, 6, 8 558525_1]
tasmāt grāmam āhṛtaiḥ bhuñjate | [PB, 6, 8 558525_2]
grāmyebhyaḥ vai etat paśubhyaḥ stuvanti yat ājyaiḥ nānā rūpaiḥ stuvanti | [PB, 6, 8 558526_1]
tasmāt nānā rūpāḥ grāmyāḥ paśavaḥ | [PB, 6, 8 558526_2]
punar abhyāvartam stuvanti | [PB, 6, 8 558527_1]
tasmāt pra itvaryaḥ pretya punar āyanti | [PB, 6, 8 558527_2]
pariśrite stuvanti | [PB, 6, 8 558528_1]
tasmāt parigṛhītāḥ grāmyāḥ paśavaḥ | [PB, 6, 8 558528_2]
amuṣmai vā etat lokāya stuvanti yat bahiṣpavamānam | [PB, 6, 8 558529_1]
sakṛt hiṃkṛtābhiḥ parāñgbhiḥ stuvanti | [PB, 6, 8 558529_2]
sakṛt hi itas asau parāñc lokaḥ | [PB, 6, 8 558529_3]
asmai vai etat lokāya stuvanti yat ājyaiḥ punar abhyāvartam stuvanti | [PB, 6, 8 558530_1]
tasmāt ayam lokaḥ punar punar prajāyate | [PB, 6, 8 558530_2]
parāñcaḥ vai eteṣām prāṇāḥ bhavanti iti āhuḥ ye parāñgbhiḥ bahiṣpavamānābhiḥ stuvate iti | [PB, 6, 8 558531_1]
āvatīm uttamām gāyet prāṇānām dhṛtaye | [PB, 6, 8 558531_2]
cyavante vai ete asmāt lokāt iti āhuḥ ye parāñgbhiḥ bahiṣpavamānābhiḥ stuvate iti | [PB, 6, 8 558532_1]
rathantara varṇām uttamām gāyet | [PB, 6, 8 558532_2]
iyam vai rathaṃtaram | [PB, 6, 8 558532_3]
asyām eva pratitiṣṭhati | [PB, 6, 8 558532_4]
{PB, 6, 9}
_ asmai gāyata nāraḥ iti grāma kāmāya pratipadam kuryāt | [PB, 6, 9 558533_1]
naraḥ vai devānām grāmaḥ | [PB, 6, 9 558534_1]
grāmam eva asmai upākaḥ | [PB, 6, 9 558534_2]
_ vai annam | [PB, 6, 9 558535_1]
annam eva asmai upākaḥ | [PB, 6, 9 558535_2]
upa u su jātam apturam iti prajā kāmāya pratipadam kuryāt | [PB, 6, 9 558536_1]
_ vai prajā | [PB, 6, 9 558537_1]
tām jātam iti eva ajījanat | [PB, 6, 9 558537_2]
saḥ naḥ pavasva śam gave iti pratipadam kuryāt yām samām mahādevaḥ paśūn hanyāt | [PB, 6, 9 558538_1]
saḥ naḥ pavasva śam gave iti catuṣpadāya bheṣajam karoti | [PB, 6, 9 558539_1]
śam janāya iti dvipade śam arvante iti eka śaphāya | [PB, 6, 9 558540_1]
viṣeṇa vai tām samām oṣadhayaḥ aktāḥ bhavanti yām samām mahādevaḥ paśūn hanti | [PB, 6, 9 558541_1]
yat śam rājñ oṣadhībhyaḥ iti āha | [PB, 6, 9 558541_2]
oṣadhīḥ eva asmai svadayati | [PB, 6, 9 558541_3]
ubhayāḥ asmai svaditāḥ pacyante a kṛṣṭapacyāḥ ca kṛṣṭapacyāḥ ca | [PB, 6, 9 558541_4]
pavasva vācaḥ agriyaḥ iti pratipadam kuryāt yam kāmayeta samānānām śreṣṭhaḥ syāt iti | [PB, 6, 9 558542_1]
pavasva vācaḥ agriyaḥ iti agram eva enam pariṇayati | [PB, 6, 9 558543_1]
śrīḥ vai vācaḥ agram | [PB, 6, 9 558544_1]
śriyam eva asmin dadhāti | [PB, 6, 9 558544_2]
ete asṛgram indavaḥ iti bahubhyaḥ pratipadam kuryāt | [PB, 6, 9 558545_1]
ete iti sarvān eva enān ṛddhaye bhūtyai abhivadati | [PB, 6, 9 558546_1]
ete iti vai prajāpatiḥ devān asṛjata asṛgram iti manuṣyān indavaḥ iti pitṝn tiras pavitre iti grahān āśavaḥ iti stotram viśvāni iti śastram _ saubhaga iti anyāḥ prajāḥ | [PB, 6, 9 558547_1]
yat ete iti tasmāt yāvantaḥ eva agre devāḥ tāvantaḥ idānīm | [PB, 6, 9 558548_1]
sarvām u vṛddhim ārdhnuvan | [PB, 6, 9 558549_1]
sthitā iva hi eṣā vyāhṛtiḥ | [PB, 6, 9 558549_2]
yat asṛgram iti tasmāt manuṣyāḥ śvas śvas sṛjyante | [PB, 6, 9 558550_1]
yat indavaḥ iti indavaḥ iva hi pitaraḥ | [PB, 6, 9 558551_1]
manaḥ iva | [PB, 6, 9 558552_1]
yām tāḥ prajāḥ sṛṣṭāḥ ṛddhim ārdhnuvan tām ṛdhnuvanti yeṣām evam vidvān etām pratipadam karoti | [PB, 6, 9 558553_1]
chandāṃsi vai somam āharan | [PB, 6, 9 558554_1]
tam gandharvaḥ viśvāvasuḥ paryamuṣṇāt | [PB, 6, 9 558554_2]
tena apaḥ prāviśat | [PB, 6, 9 558554_3]
tam devatāḥ anvaicchan | [PB, 6, 9 558554_4]
tam viṣṇuḥ apsu paryapaśyat | [PB, 6, 9 558554_5]
saḥ vyakāṅkṣat ayam nu na iti | [PB, 6, 9 558554_6]
tam padā prāsphurat | [PB, 6, 9 558554_7]
tasmāt pṛthak indavaḥ asṛjyanta | [PB, 6, 9 558554_8]
saḥ devatābhyaḥ abhitas tiṣṭhatībhyaḥ ete asṛgram indavaḥ iti prābravīt | [PB, 6, 9 558554_9]
bahiṣpavamānena vai yajñaḥ sṛjyate | [PB, 6, 9 558554_10]
yat ete asṛgram indavaḥ iti prastauti yajñam eva tat sṛṣṭam devatābhyaḥ prāha | [PB, 6, 9 558554_11]
vyṛddham vai etat a paśavyam yat prātaḥsavanam an iḍam hi | [PB, 6, 9 558555_1]
yat iḍām naḥ saṃyatam iti āha prātaḥsavanam eva tat iḍāvat paśumat karoti | [PB, 6, 9 558555_2]
davidyutatyā rucā iti vrātāya pratipadam kuryāt | [PB, 6, 9 558556_1]
davidyutatyā rucā iti vai gāyatryāḥ rūpam pariṣṭobhatyā iti triṣṭubhaḥ kṛpā iti anuṣṭubhaḥ somāḥ śukrāḥ gavāśiraḥ iti jagatyāḥ | [PB, 6, 9 558557_1]
sarveṣām vai eṣā chandasām rūpam | [PB, 6, 9 558557_2]
svena eva enān tat rūpeṇa samardhayati | [PB, 6, 9 558557_3]
vṛddhāḥ vai ete indriyeṇa vīryeṇa yat vrātaḥ | [PB, 6, 9 558558_1]
indriyam vīryam chandāṃsi | [PB, 6, 9 558558_2]
indriyeṇa eva enān vīryeṇa samardhayati | [PB, 6, 9 558558_3]
{PB, 6, 10}
agne āyūṃṣi pavase iti pratipadam kuryāt yeṣām dīkṣitānām pramīyate | [PB, 6, 10 558559_1]
a pūtāḥ iva vai ete yeṣām dīkṣitānām pramīyate | [PB, 6, 10 558560_1]
_ eṣā āgnipāvamānī pratipad bhavati agniḥ eva enān niṣṭapati pavamānaḥ punāti | [PB, 6, 10 558560_2]
yat āyūṃṣi iti āha ye eva jīvanti teṣu āyuḥ dadhāti | [PB, 6, 10 558561_1]
_ naḥ mitrāvaruṇā iti jyok āmayāvine pratipadam kuryāt | [PB, 6, 10 558562_1]
apakrāntau vai etasya prāṇa apānau yasya jyok āmayati | [PB, 6, 10 558563_1]
prāṇa apānau mitrāvaruṇau | [PB, 6, 10 558563_2]
prāṇa apānau eva asmin dadhāti | [PB, 6, 10 558563_3]
apaghnan pavate mṛdhaḥ _ somaḥ arāvṇaḥ iti anṛtam abhiśasyamānāya pratipadam kuryāt | [PB, 6, 10 558564_1]
arāvāṇaḥ vai ete ye anṛtam abhiśaṃsanti | [PB, 6, 10 558565_1]
tān eva asmāt apahanti | [PB, 6, 10 558565_2]
gacchan indrasya niṣkṛtam iti pūtam eva enam yajñiyam indrasya niṣkṛtam gamayati | [PB, 6, 10 558566_1]
vṛṣā pavasva dhārayā iti rājanyāya pratipadam kuryāt | [PB, 6, 10 558567_1]
vṛṣā vai rājanyaḥ | [PB, 6, 10 558567_2]
vṛṣāṇam eva enam karoti | [PB, 6, 10 558567_3]
marutvate ca matsaraḥ iti | [PB, 6, 10 558568_1]
marutaḥ vai devānām viśaḥ | [PB, 6, 10 558568_2]
viśam eva asmai _ niyunakti | [PB, 6, 10 558568_3]
an apakrāmukā asmāt viś bhavati | [PB, 6, 10 558568_4]
viśvāni dadhānaḥ ojasā iti ojasā eva asmai vīryeṇa viśam purastāt parigṛhṇāti | [PB, 6, 10 558569_1]
an apakrāmukā asmāt viś bhavati | [PB, 6, 10 558569_2]
pavasva indo vṛṣā āsutaḥ iti pratipadam kuryāt yaḥ kāmayeta jane me ṛdhyeta iti | [PB, 6, 10 558570_1]
kṛdhi naḥ yaśasaḥ jane iti janatāyām eva asmai ṛdhyate | [PB, 6, 10 558571_1]
yuvam hi sthaḥ svar patī iti dvābhyām pratipadam kuryāt | [PB, 6, 10 558572_1]
samāvat bhājau eva enau yajñasya karoti | [PB, 6, 10 558572_2]
ubhau yajña yaśasena arpayati | [PB, 6, 10 558572_3]
pra asya dhārāḥ akṣaran iti vṛṣṭi kāmāya pratipadam kuryāt | [PB, 6, 10 558573_1]
pra asya dhārāḥ akṣaran iti divaḥ vṛṣṭim cyāvayati vṛṣṇaḥ sutasya ojasaḥ iti antarikṣāt | [PB, 6, 10 558574_1]
devāṁ _ prabhūṣataḥ iti asmin loke pratiṣṭhāpayati | [PB, 6, 10 558575_1]
ojasā vai etat vīryeṇa pradīyate yat a prattam bhavati | [PB, 6, 10 558576_1]
yat vṛṣṇaḥ sutasya ojasaḥ iti āha ojasā eva asmai vīryeṇa divaḥ vṛṣṭim prayacchati | [PB, 6, 10 558576_2]
tayā pavasva dhārayā yayā gāvaḥ iha āgaman janyāsaḥ upa naḥ gṛham iti pratipadam kuryāt yaḥ kāmayeta _ mām janyāḥ gāvaḥ nameyuḥ vindeta mama janyāḥ gāḥ rāṣṭram iti | [PB, 6, 10 558577_1]
yat eṣā pratipad bhavati _ enam janyāḥ gāvaḥ namanti vindate asya janyāḥ gāḥ rāṣṭram | [PB, 6, 10 558577_2]
{PB, 7, 1}
ime vai lokā gāyatraṃ tryāvṛd geyaṃ trayo hīme lokā yat tryāvṛd gāyaty ebhir evainaṃ lokaiḥ saṃmimīte | [PB, 7, 1 1]
dvir avanardeddhiṃkuryāt tṛtīyam | [PB, 7, 1 2]
yat trir avanardaty ati tad gāyatraṃ recayati | [PB, 7, 1 3]
yo vai gāyatreṇāpratihṛtenodgāyaty apratiṣṭhāno bhavati hiṅkāro vai gāyatrasya pratihāraḥ | [PB, 7, 1 4]
sa manasā dhyeyaḥ pratihṛtena gāyatreṇodgāyati pratitiṣṭhati | [PB, 7, 1 5]
yo vā ebhyo lokebhyo gāyatraṃ gāyati naibhyo lokebhya āvṛścyata ima enaṃ lokā ūrjābhisaṃvasate | [PB, 7, 1 6]
mandram ivāgra ādadītātha tārataram atha tāratamaṃ tad ebhyo lokebhyo 'gāsīt | [PB, 7, 1 7]
aniruktaṃ geyam etad vai gāyatrasya krūraṃ yan niruktaṃ yad aniruktaṃ gāyati krūram evāsya parivṛṇakti | [PB, 7, 1 8]
prāṇo gāyatraṃ na vyavānyāt prāṇasyāvicchedāya yadi vyavāniti pramāyuko bhavati yadi na vyavāniti sarvam āyur eti | [PB, 7, 1 9]
yadi vyavānyān madhya ṛco vyavānyāt prāṇo vai gāyatraṃ prāṇaḥ svaraḥ prāṇam eva tan madhyata ātman dadhāti sa sarvam āyur eti | [PB, 7, 1 10]
iḍāṃ paśukāmāya nidhanaṃ kuryāt svaḥ svargakāmāya yaśo brahmavarcasakāmāyāyur āmayāvine haṃsīty abhicarate | [PB, 7, 1 11]
ete vai gāyatrasya dohāḥ | [PB, 7, 1 12]
brahmavarcasī paśumān bhavati ya evaṃ veda | [PB, 7, 1 13]
{PB, 7, 2}
prajāpatir devebhya ātmānaṃ yajñaṃ kṛtvā prāyacchat te 'nyonyasmā agrāya nātiṣṭhanta tān abravīd ājim asminn iteti ta ājim āyan yad ājim āyaṃs tad ājyānām ājyatvam | [PB, 7, 2 1]
sa indro 'ved agnir vā idam agra ujjeṣyatīti so 'bravīd yataro nāv idam agra ujjayāt tan nau saheti so 'gnir agra udajayad atha mitrāvaruṇāv athendro 'thaiṣaikā hotrānujjitāsīt sa indro 'gnim abravīd yat sahāvocāvahīyaṃ nau tad iti saiṣaindrāgny adhyardham agne stotram adhyardham indrasya | [PB, 7, 2 2]
catvāri santi ṣaḍdevatyāni | [PB, 7, 2 3]
ṣaḍdhā vihito yajño yāvān yajñas tam evārabhate | [PB, 7, 2 4]
sarvāṇi svārāṇy ājyāni taj jāmi nānādevatyaiḥ stuvanty ajāmitāyai | [PB, 7, 2 5]
grāmyebhyo vā etat paśubhyaḥ stuvanti yad ājyaiḥ punarabhyāvartaṃ stuvanti tasmāt parāñcaḥ prājyante pratyañcaḥ prajāyante tasmād u pretya punar āyanti | [PB, 7, 2 6]
{PB, 7, 3}
etāvatā vāva mādhyandinaṃ savanaṃ pupuve | [PB, 7, 3 1]
tribhiś ca chandobhiḥ pañcabhiś ca sāmabhiḥ | [PB, 7, 3 2]
yan mādhyandinena pavamānena stuvanti mādhyandinam eva tat savanaṃ pāvayanti | [PB, 7, 3 3]
etāvanti vāva sarvāṇi sāmāni yāvanti mādhyandine pavamāne | [PB, 7, 3 4]
gāyatraṃ nidhanavad anidhanam aiḍam | [PB, 7, 3 5]
yan mādhyandinena pavamānena stuvanti sarvair eva tat sāmabhiḥ stuvanti | [PB, 7, 3 6]
ātmā vai yajñasya pavamāno mukhaṃ gāyatrī prāṇo gāyatraṃ yad gāyatryāṃ gāyatreṇa stuvanti mukhata eva tat prāṇān dadhati | [PB, 7, 3 7]
prāṇāpānā vā etāni chandāṃsi prāṇo gāyatrī vyāno bṛhaty apānas triṣṭub yad etaiś chandobhiḥ stuvanti prāṇāpānānām avicchedāya | [PB, 7, 3 8]
ime vai lokā etāni chandāṃsy ayam eva gāyatry ayaṃ madhyamo bṛhaty asāv uttamas triṣṭub yad etaiś chandobhiḥ saṃhitaiḥ stuvanty eṣāṃ lokānām avicchedāya | [PB, 7, 3 9]
yad anyac chando 'ntarā vyaveyād imāṃl lokān vicchindyāt | [PB, 7, 3 10]
gāyatreṇa stutvā nidhanavatā stuvantīyaṃ vai gāyatry asyām eva tad āyatanaṃ kriyate | [PB, 7, 3 11]
yad anidhanenāgre stuyur anāyatano yajamānaḥ syāt | [PB, 7, 3 12]
nidhanavatā stuvanti vīryaṃ vai gāyatrī vīryaṃ nidhanaṃ vīryeṇaiva tad vīryaṃ samardhayati | [PB, 7, 3 13]
aiḍena bṛhatīm ārabhante | [PB, 7, 3 14]
paśavo vā iḍā paśavo bṛhatī paśuṣv eva tat paśūn dadhāti | [PB, 7, 3 15]
bṛhatyāṃ bhūyiṣṭhāni sāmāni bhavanti | [PB, 7, 3 16]
tatrāpi triṇidhanam | [PB, 7, 3 17]
abaliṣṭha iva vā ayaṃ madhyamo lokas tasyaiva tad āyatanaṃ kriyate | [PB, 7, 3 18]
triṇidhanaṃ bhavati trīṇi savanānāṃ chidrāṇi tāni tenāpidhīyante | [PB, 7, 3 19]
triṇidhanaṃ bhavati traya ime lokā eṣv eva lokeṣu pratitiṣṭhati | [PB, 7, 3 20]
triṇidhanaṃ bhavaty etena vai mādhyandinaṃ savanaṃ pratiṣṭhitaṃ yat triṇidhanaṃ yat triṇidhanaṃ na syād apratiṣṭhitaṃ mādhyandinaṃ savanaṃ syāt | [PB, 7, 3 21]
dvyakṣarāṇi nidhanāni bhavanti dvipād yajamāno yajamānam eva yajñe paśuṣu pratiṣṭhāpayati | [PB, 7, 3 22]
anidhanam antato bhavati svargasya lokasyānatipādāya | [PB, 7, 3 23]
yan nidhanavat syād yajamānaṃ svargāl lokān nirhanyāt | [PB, 7, 3 24]
svāraṃ bhavati | [PB, 7, 3 25]
svareṇa vai devebhyo 'ntato 'nnādyaṃ pradīyate svareṇaiva tad devebhyo 'ntato 'nnādyaṃ prayacchati | [PB, 7, 3 26]
gāyatraṃ purastād bhavati svāram antataḥ | [PB, 7, 3 27]
prāṇo vai gāyatraṃ prāṇaḥ svaraḥ prāṇān eva tad ubhayato dadhāti tasmād ubhayataḥprāṇāḥ paśavaḥ | [PB, 7, 3 28]
yad gāyatraṃ purastād bhavati svāram antataḥ prāṇair eva praity apāne pratitiṣṭhati | [PB, 7, 3 29]
{PB, 7, 4}
etad vai yajñasya svargyaṃ yan mādhyandinaṃ savanaṃ mādhyandinasya pavamānaḥ pavamānasya bṛhatī yad bṛhatyāḥ stotre dakṣiṇā dīyante svargasyaiva tal lokasyāyatane dīyante | [PB, 7, 4 1]
devā vai chandāṃsyabruvan yuṣmābhiḥ svargyaṃ lokam ayāmeti te gāyatrīṃ prāyuñjata tayā na vyāpnuvaṃs triṣṭubhaṃ prāyuñjata tayā na vyāpnuvañ jagatīṃ prāyuñjata tayā na vyāpnuvann anuṣṭubhaṃ prāyuñjata tayālpakādiva vyāpnuvaṃs ta āsāṃ diśāṃ rasān pravṛhya catvāry akṣarāṇy upādadhuḥ sā bṛhaty abhavat tayemāṃl lokān vyāpnuvan | [PB, 7, 4 2]
bṛhatī maryā yayemāṃl lokān vyāpāmeti tad bṛhatyā bṛhattvam | [PB, 7, 4 3]
paśūn vā asyāntān upādadhuḥ paśavo vai bṛhatī yad bṛhatyāḥ stotre dakṣiṇā dīyante sva eva tad āyatane dīyante | [PB, 7, 4 4]
yannvity āhur anyāni chandāṃsi varṣīyāṃsi kasmād bṛhaty ucyata eṣā hīmāṃl lokān vyāpnon nānyacchandaḥ kiṃcana yāni sapta caturuttarāṇi chandāṃsi tāni bṛhatīm abhisaṃpadyante tasmād bṛhaty ucyate | [PB, 7, 4 5]
yannvity āhur gāyatraṃ prātaḥsavanaṃ traiṣṭubhaṃ mādhyandinaṃ savanaṃ jāgataṃ tṛtīyasavanaṃ kasmād bṛhatyā madhyandine stuvantīti | [PB, 7, 4 6]
bahiṣpavamānena vai devā ādityaṃ svargaṃ lokam aharan sa nādhriyata taṃ bṛhatyā madhyandine 'stabhnuvaṃs tasmād bṛhatyā madhyandinaṃ stuvanty ādityaṃ hy eṣā madhyandine dādhāra | [PB, 7, 4 7]
yair u kaiśca chandobhir madhyandine stuvanti tāni triṣṭubham abhisaṃpadyante tasmāt triṣṭubho na yanti mādhyandināt savanāt | [PB, 7, 4 8]
{PB, 7, 5}
prajāpatir akāmayata bahu syāṃ prajāyeyeti sa śocann amahīyamāno 'tiṣṭhat sa etad āmahīyavam apaśyat tenemāḥ prajā asṛjata tāḥ sṛṣṭā amahīyanta yad amahīyanta tasmād āmahīyavam | [PB, 7, 5 1]
tā asmāt sṛṣṭā apākrāmaṃs tāsāṃ divi sad bhūmy ādada iti prāṇān ādatta tā enaṃ prāṇeṣv ātteṣu punar upāvartanta tābhya ugraṃ śarma mahi śrava iti punaḥ prāṇān prāyacchat tā asmād ud evāyodhaṃs tāsāṃ stauṣa iti manyūn avāśṛṇāt tato vai tasmai tāḥ śraiṣṭhyāyātiṣṭhanta | [PB, 7, 5 2]
tiṣṭhante 'smai samānāḥ śraiṣṭhyāya ya evaṃ veda | [PB, 7, 5 3]
prajānāṃ ca vā eṣā sṛṣṭiḥ pāpavasīyasaś ca vidhṛtir yad āmahīyavam | [PB, 7, 5 4]
vidhṛtiḥ pāpavasīyaso bhavati ya evaṃ veda | [PB, 7, 5 5]
devā vai yaśaskāmāḥ sattram āsatāgnir indro vāyur makhas te 'bruvan yan no yaśa ṛchāt tan naḥ sahāsad iti teṣāṃ makhaṃ yaśa ārchat tad ādāyāpākrāmat tad asya prāsahāditsanta taṃ paryayatanta svadhanuḥ pratiṣṭabhyātiṣṭhat tasya dhanurārtnir ūrdhvā patitvā śiro 'chinat sa pravargyo 'bhavad yajño vai makho yat pravargyaṃ pravṛñjanti yajñasyaiva tacchiraḥ pratidadhati | [PB, 7, 5 6]
tad devā yaśo vyabhajanta tasyāgnī rauravaṃ prābṛhata | [PB, 7, 5 7]
tad vai sa paśuvīryaṃ prābṛhata paśavo vai rauravam | [PB, 7, 5 8]
paśumān bhavati ya evaṃ veda | [PB, 7, 5 9]
agnir vai rūras tasyaitad rauravam | [PB, 7, 5 10]
asurā vai devān paryayatanta tata etāv agnī rūrau viṣvañcau stobhāv apaśyat tābhyām enān pratyauṣat te pratyuṣyamāṇā aravanta yad aravanta tasmād rauravam | [PB, 7, 5 11]
athendro yaudhājayaṃ prābṛhata tad vai sa vajraṃ prābṛhata vajro vai yaudhājayam | [PB, 7, 5 12]
vajraṃ bhrātṛvyāya praharati ya evaṃ veda | [PB, 7, 5 13]
indro vai yudhājit tasyaitad yaudhājayam | [PB, 7, 5 14]
yudhā maryā ajaiṣmeti tasmād yaudhājayam | [PB, 7, 5 15]
atha vāyur auśanaṃ prābṛhata | [PB, 7, 5 16]
tad vai sa prāṇavīryaṃ prābṛhata prāṇā vā auśanam | [PB, 7, 5 17]
sarvam āyur eti ya evaṃ veda | [PB, 7, 5 18]
vāyur vā uśanās tasyaitad auśanam | [PB, 7, 5 19]
uśanā vai kāvyo 'surāṇāṃ purohita āsīt taṃ devāḥ kāmadughābhir upāmantrayanta tasmā etāny auśanāni prāyacchan kāmadughā vā auśanāni | [PB, 7, 5 20]
kāmadughā enam upatiṣṭhante ya evaṃ veda | [PB, 7, 5 21]
{PB, 7, 6}
prajāpatir akāmayata bahu syāṃ prajāyeyeti sa tūṣṇīṃ manasādhyāyat tasya yan manasy āsīt tad bṛhat samabhavat | [PB, 7, 6 1]
sa ādīdhīta garbho vai me 'yam antarhitas taṃ vācā prajanayā iti | [PB, 7, 6 2]
sa vācaṃ vyasṛjata sā vāg rathantaram anvapadyata | [PB, 7, 6 3]
rathaṃ maryāḥ kṣepṇātārīd iti tad rathantarasya rathantaratvam | [PB, 7, 6 4]
tato bṛhad anuprājāyata bṛhan maryā idaṃ sa jyog antarabhūd iti tad bṛhato bṛhattvam | [PB, 7, 6 5]
yathā vai putro jyeṣṭha evaṃ bṛhat prajāpateḥ | [PB, 7, 6 6]
jyeṣṭhabrāhmaṇaṃ vā etat | [PB, 7, 6 7]
pra jyaiṣṭhyam āpnoti ya evaṃ veda | [PB, 7, 6 8]
yan nv ity āhur bṛhat pūrvaṃ prajāpatau samabhavat kasmād rathantaraṃ pūrvaṃ yogam ānaśa iti | [PB, 7, 6 9]
bṛhad eva pūrvaṃ samabhavad rathantaraṃ tu pūrvaṃ sṛṣṭyāsṛjata tasmāt pūrvaṃ yogam ānaśe | [PB, 7, 6 10]
tayoḥ samānaṃ nidhanam āsīt tasmin nātiṣṭhetāṃ ta ājim aitāṃ tayor has iti bṛhat prāṇam udajayad as iti rathantaram apānam abhisamaveṣṭata | [PB, 7, 6 11]
prāṇāpānau vai bṛhadrathantare jyog āmayāvina ubhe kuryād apakrāntau vā etasya prāṇāpānau yasya jyog āmayati prāṇāpānāv evāsmin dadhāti | [PB, 7, 6 12]
yan nv ity āhur ubhe bṛhadrathantare bahirṇidhane kasmād bṛhad bahirṇidhanāni bhajate 'ntarṇidhanāni rathantaram iti | [PB, 7, 6 13]
prāṇo bṛhat tasmād bahirṇidhanāni bhajate bahir hi prāṇo 'pāno rathantaraṃ tasmād antarṇidhanāni bhajate 'ntar hy apānaḥ | [PB, 7, 6 14]
mahāvṛkṣau vai bṛhadrathantare nidhane na samarpye | [PB, 7, 6 15]
yad vai mahāvṛkṣau samṛcchete bahu tatra vibhagnaṃ prabhagnaṃ śete | [PB, 7, 6 16]
airaṃ vai bṛhad aiḍaṃ rathantaraṃ mano vai bṛhad vāg rathantaraṃ sāma vai bṛhad ṛg rathantaraṃ prāṇo vai bṛhad apāno rathantaram asau vai loko bṛhad ayaṃ rathantaram etāni manasānvīkṣyodgāyet kﾱptābhyām evābhyām udgāyati | [PB, 7, 6 17]
{PB, 7, 7}
paśavo vai bṛhadrathantare aṣṭākṣareṇa prathamāyā ṛcaḥ prastauty aṣṭāśaphāṃs tat paśūn avarunddhe | [PB, 7, 7 1]
dvyakṣareṇottarayor ṛcoḥ prastauti dvipād yajamāno yajamānam eva yajñe paśuṣu pratiṣṭhāpayati | [PB, 7, 7 2]
pañcākṣareṇa rathantarasya pratiharati pāṅktāṃs tat paśūn avarunddhe | [PB, 7, 7 3]
caturakṣareṇa bṛhataḥ pratiharati catuṣpadas tat paśūn avarunddhe | [PB, 7, 7 4]
na vai bṛhan na rathantaram ekaṃ chando 'yacchat tataḥ kakubhāv uttare upādadhus tasmād bṛhatī prathamā kakubhāv uttare tasmād bṛhadrathantare ekarcena kurvanti na hi te ekaṃ chando 'yacchat | [PB, 7, 7 5]
nava bṛhato rohān rohati nava prāṇāḥ prāṇān evāvarunddhe | [PB, 7, 7 6]
trīn prathamāyāṃ rohati bhūtaṃ bhavad bhaviṣyat tān evāvarunddhe trīn madhyamāyāṃ rohaty ātmānaṃ prajāṃ paśūṃs tān evāvarunddhe trīn uttamāyāṃ rohati traya ime lokā eṣv eva lokeṣu pratitiṣṭhati | [PB, 7, 7 7]
sarvān kāmān avarunddhe ya evaṃ vidvān bṛhato rohān rohati | [PB, 7, 7 8]
vajreṇa vā etat prastotodgātāram abhipravartayati yad rathantaraṃ prastauti samudram antardhāyodgāyed vāg ity ādeyaṃ vāg vai samudraḥ samudram evāntardadhāty ahiṃsāyai | [PB, 7, 7 9]
balavad geyaṃ vajram evaṃ pravṛttaṃ pratyudgṛhṇāti | [PB, 7, 7 10]
valvalā kurvatā geyam abhilobhayateva vajram evābhilobhayati | [PB, 7, 7 11]
kṣipraṃ geyaṃ svargasya lokasya samaṣṭyai | [PB, 7, 7 12]
devaratho vai rathantaram akṣareṇākṣareṇa pratiṣṭhāpayatodgeyam areṇāreṇa hi rathaḥ pratitiṣṭhati | [PB, 7, 7 13]
yo vai devaratham ananvālabhyātiṣṭhaty avāsmāt padyata iyaṃ vai devaratha imām ālabhyodgāyen nāsmād avapadyate | [PB, 7, 7 14]
īśvaraṃ vai rathantaram udgātuś cakṣuḥ pramathitoḥ prastūyamāne saṃmīlet svar dṛśaṃ prativīkṣeta nainaṃ cakṣur jahāti | [PB, 7, 7 15]
prajananaṃ vai rathantaraṃ yat tasthuṣa ity āhāsthāyukodgātur vāg bhavaty api prajananaṃ hanty asthuṣa iti vaktavyaṃ susthuṣa iti vā sthāyukodgātur vāg bhavati na prajananam api hanti | [PB, 7, 7 16]
pṛṣṭhāni vā asṛjyanta tair devāḥ svargaṃ lokam āyaṃs teṣāṃ rathantaraṃ mahimnā nāśaknod utpatat | [PB, 7, 7 17]
tasya vaśiṣṭho mahimno vinidhāya tena stutvā svargaṃ lokam ait tān saṃbhṛtyodgāyet | [PB, 7, 7 18]
yas te goṣu mahimā yas te apsu rathe vā te stanayitnau ya u te yas te agnau mahimā tena saṃbhava rathantara draviṇavan na edhi | [PB, 7, 7 19]
{PB, 7, 8}
apo vā ṛtvyam ārchat tāsāṃ vāyuḥ pṛṣṭhe vyavartata tato vasu vāmaṃ samabhavat tasmin mitrāvaruṇau paryapaśyatāṃ tāv abrūtāṃ vāmaṃ maryā idaṃ deveṣv ājanīti tasmād vāmadevyam | [PB, 7, 8 1]
tat parigṛhṇantāv abrūtām idam avidāvedaṃ nau mābhyarttiḍhvam iti tat prajāpatir abravīn mad vā etaddhy ajani mama vā etad iti tad agnir abravīn māṃ vā etad anvajani mama vā etad iti tad indro 'bravīcchreṣṭhasthā vā etad ahaṃ vaḥ śreṣṭho 'smi mama vā etad iti tad viśve devā abruvann asmaddevatyaṃ vā etad yad adbhyo 'dhi samabhūd asmākaṃ vā etad iti tat prajāpatir abravīt sarveṣāṃ na idam astu sarva idam upajīvāmeti tat pṛṣṭheṣu nyadadhuḥ sarvadevatyaṃ vai vāmadevyam | [PB, 7, 8 2]
yat kavatīṣu tena prājāpatyaṃ ko hi prajāpatir yad aniruktāsu tena prājāpatyam anirukto hi prajāpatiḥ | [PB, 7, 8 3]
yad gāyatrīṣu tenāgneyaṃ gāyatracchandā hy agniḥ | [PB, 7, 8 4]
yat pṛṣṭheṣu nyadadhus tenaindraṃ sarvāṇi hi pṛṣṭhānīndrasya niṣkevalyāni | [PB, 7, 8 5]
yan maitrāvaruṇo 'nuśaṃsati tena maitrāvaruṇam | [PB, 7, 8 6]
yad bahudevatyam uttamaṃ padaṃ tena vaiśvadevaṃ sarveṣv eva rūpeṣu pratitiṣṭhati | [PB, 7, 8 7]
prajāpatir vā etāṃ gāyatrīṃ yonim apaśyat sa ādīdhītāsmād yoneḥ pṛṣṭhāni sṛjā iti | [PB, 7, 8 8]
sa rathantaram asṛjata tad rathasya ghoṣo 'nvasṛjyata | [PB, 7, 8 9]
sa bṛhad asṛjata tat stanayitnor ghoṣo 'nvasṛjyata sa vairūpam asṛjata tad vātasya ghoṣo 'nvasṛjyata | [PB, 7, 8 10]
sa vairājam asṛjata tad agner ghoṣo 'nvasṛjyata | [PB, 7, 8 11]
sa śakvarīr asṛjata tad apāṃ ghoṣo 'nvasṛjyata | [PB, 7, 8 12]
sa revatīr asṛjata tad gavāṃ ghoṣo 'nvasṛjyata | [PB, 7, 8 13]
etair vā etāni saha ghoṣair asṛjyanta | [PB, 7, 8 14]
sarve 'smin ghoṣāḥ sarvāḥ puṇyā vāco vadanti ya evaṃ veda | [PB, 7, 8 15]
{PB, 7, 9}
pitā vai vāmadevyaṃ putrāḥ pṛṣṭhāni | [PB, 7, 9 1]
etasmād vā etāni yoner asṛjyanta | [PB, 7, 9 2]
tasmāt pṛṣṭhānāṃ stotraṃ vāmadevyenānuṣṭuvanti śāntyai | [PB, 7, 9 3]
yaddhi putro 'śāntaṃ carati pitā tacchamayati | [PB, 7, 9 4]
ayaṃ vai loko madhyamo vāmadevyam etasmād vā imau lokau viṣvañcāv asṛjyetāṃ bṛhac ca rathantaraṃ ca | [PB, 7, 9 5]
yad rathantareṇa stuvanti ye rathantarāḥ paśavo 'ntarīkṣaṃ ta upaśrayanti yad bṛhatā stuvanti ye bārhatāḥ paśavo 'ntarīkṣaṃ ta upaśrayanti te vāmadevyasya stotreṇāvaruddhāḥ | [PB, 7, 9 6]
dhruva āsīno vāmadevyenodgāyet paśūnām upavṛttyai | [PB, 7, 9 7]
upainaṃ paśava āvartante ya evaṃ veda | [PB, 7, 9 8]
antarikṣaṃ vai vāmadevyam adhūnvatevodgeyam adhūtam ivāntarikṣaṃ paśavo vai vāmadevyam ahiṃsatevodgeyaṃ paśūnām ahiṃsāyai | [PB, 7, 9 9]
katham iva vāmadevyaṃ geyam ity āhuḥ | [PB, 7, 9 10]
yathāṅkulī putrān saṃdaśyāsaṃbhindantī harati yathā vāto 'psu śanair vāti | [PB, 7, 9 11]
svadhūr vāmadevyaṃ geyam | [PB, 7, 9 12]
yo vai svadhūr vāmadevyaṃ gāyati svadhūr bhavati | [PB, 7, 9 13]
yāty asyānyo niyānena nānyasya niyānena yāti | [PB, 7, 9 14]
na bṛhato na rathantarasyānurūpaṃ geyaṃ svenaivāyatanena geyam āyatanavān bhavati | [PB, 7, 9 15]
devā vai paśūn vyabhajanta te rudram antarāyaṃs tān vāmadevyasya stotra upekṣate | [PB, 7, 9 16]
aniruktaṃ geyam | [PB, 7, 9 17]
yan nirāha rudrāya paśūn apidadhāti rudras tāṃ samāṃ paśūn ghātuko bhavati | [PB, 7, 9 18]
revatīṣu vāmadevyena paśukāmaḥ stuvīta | [PB, 7, 9 19]
āpo vai revatyaḥ paśavo vāmadevyam adbhya evāsmai paśūn prajanayati | [PB, 7, 9 20]
anavarttiḥ paśuto bhavati prajā svasya mīliteva bhavati | [PB, 7, 9 21]
kavatībhyo hy eti prajāpateḥ | [PB, 7, 9 22]
{PB, 7, 10}
imau vai lokau sahāstāṃ tau viyantāv abrūtāṃ vivāhaṃ vivahāvahai saha nāv astv iti | [PB, 7, 10 1]
tayor ayam amuṣmai śyaitaṃ prāyacchan naudhasam asāv asmai | [PB, 7, 10 2]
tata enayor nidhane viparyakrāmatāṃ devavivāho vai śyaitanaudhase | [PB, 7, 10 3]
pravasīyāṃsaṃ vivāham āpnoti ya evaṃ veda | [PB, 7, 10 4]
ito vā ime lokā ūrdhvāḥ kalpamānā yanty amuto 'rvāñcaḥ kalpamānā āyanti | [PB, 7, 10 5]
yad rathantareṇa stuvantīmaṃ lokaṃ tena yunakty antarikṣaṃ vāmadevyena naudhasenāmuṃ yad bṛhatā stuvanty amuṃ lokaṃ tena yunakty antarikṣaṃ vāmadevyena śyaitenemam | [PB, 7, 10 6]
kﾱptān imāṃllokān upāste ya evaṃ veda | [PB, 7, 10 7]
bṛhadrathantare vai śyaitanaudhase yad rathantarāya naudhasaṃ prati prayuñjanti bṛhad evāsmai tat prati prayuñjanti bṛhaddhy etat parokṣaṃ yan naudhasaṃ yad bṛhate śyaitaṃ prati prayuñjanti rathantaram evāsmai tat prati prayuñjanti rathantaraṃ hy etat parokṣaṃ yacchyaitam | [PB, 7, 10 8]
ubhābhyāṃ bṛhadrathantarābhyāṃ stute ya evaṃ veda | [PB, 7, 10 9]
devā vai brahma vyabhajanta tānnodhāḥ kākṣīvata āgacchat te 'bruvann ṛṣir na āgaṃstasmai brahma dadāmeti tasmā etat sāma prāyacchaṃs tasmān naudhasaṃ brahma vai naudhasam | [PB, 7, 10 10]
brahmavarcasakāma etena stuvīta brahmavarcasī bhavati | [PB, 7, 10 11]
athaitacchyaitam | [PB, 7, 10 12]
prajāpatiḥ paśūn asṛjata te 'smāt sṛṣṭā apākrāmaṃs tān etena sāmnābhivyāharat te 'smā atiṣṭhanta te śetyā abhavan yacchetyā abhavaṃs tasmācchyaitaṃ paśavo vai śyaitam | [PB, 7, 10 13]
paśukāma etena stuvīta paśumān bhavati | [PB, 7, 10 14]
prajāpatiḥ prajā asṛjata tāḥ sṛṣṭā aśocaṃs tāḥ śyaitena huṃmā ity abhyajighrat tato vai tāḥ samaidhanta samedhante tāṃ samāṃ prajā yatraivaṃ vidvāñchyaitenodgāyati | [PB, 7, 10 15]
eṣa vai yajamānasya prajāpatir yad udgātā yacchyaitena hiṃkaroti prajāpatir eva bhūtvā prajā abhijighrati | [PB, 7, 10 16]
vasunidhanaṃ bhavati paśavo vai vasu paśuṣv eva pratitiṣṭhati | [PB, 7, 10 17]
{PB, 8, 1}
āṣkāraṇidhanaṃ kāṇvaṃ vaṣaṭkāraṇidhanam abhicaraṇīyasya brahmasāma kuryād abhinidhanaṃ mādhyandine pavamāne | [PB, 8, 1 1]
deveṣur vā eṣā yad vaṣaṭkāro 'bhīti vā indro vṛtrāya vajraṃ prāharad abhītyevāsmai vajraṃ prahṛtya deveṣvā vaṣaṭkāreṇa vidhyati | [PB, 8, 1 2]
traikakubhaṃ paśukāmāya brahmasāma kuryāt tvam aṅga praśaṃsiṣa ity etāsu | [PB, 8, 1 3]
indro yatīn sālāvṛkebhyaḥ prāyacchat teṣāṃ traya udaśiṣyanta rāyovājo bṛhadgiriḥ pṛthuraśmis te 'bruvan ko naḥ putrān bhariṣyatīty aham itīndro 'bravīt tāṃs trikakub adhinidhāyācarat sa etat sāmāpaśyad yat trikakub apaśyat tasmāt traikakubham | [PB, 8, 1 4]
sa ātmānam eva punar upādhāvat tvam aṅga praśaṃsiṣo devaḥ śaviṣṭha martyaṃ na tvad anyo maghavann asti ca marḍitendra bravīmi te vaca iti sa etena ca pragāthenaitena sāmnā sahasraṃ paśūn asṛjata tān ebhyaḥ prāyacchat te pratyatiṣṭhan | [PB, 8, 1 5]
yaḥ paśukāmaḥ syād yaḥ pratiṣṭhākāma etasmin pragātha etena sāmnā stuvīta pra sahasraṃ paśūn āpnoti pratitiṣṭhati | [PB, 8, 1 6]
trivīryaṃ vā etat sāma trīndriyam aindrya ṛca aindraṃ sāmaindreti nidhanam indriya eva vīrye pratitiṣṭhati | [PB, 8, 1 7]
traiśokaṃ jyogāmayāvine brahmasāma kuryāt | [PB, 8, 1 8]
ime vai lokāḥ sahāsaṃs te 'śocaṃs teṣām indra etena sāmnā śucam apāhan yat trayāṇāṃ śocatām apāhaṃs tasmāt traiśokam | [PB, 8, 1 9]
yām asmād apāhan sā puṃścalīṃ prāviśad yām antarikṣāt sā klībaṃ yām amuṣmāt sainasvinam | [PB, 8, 1 10]
tasmāt teṣāṃ nāśaitavyā ya eṣām āśāmeti tasmā eva śuco 'pabhajate | [PB, 8, 1 11]
śucā vā eṣa viddho yasya jyog āmayati yat traiśokaṃ brahmasāma bhavati śucam evāsmād apahanti | [PB, 8, 1 12]
diveti nidhanam upayanti vyuṣṭir vai divā vy evāsmai vāsayati | [PB, 8, 1 13]
{PB, 8, 2}
āṣkāraṇidhanaṃ kāṇvaṃ pratiṣṭhākāmāya brahmasāma kuryāt | [PB, 8, 2 1]
kaṇvo vā etat sāmarte nidhanam apaśyat sa na pratyatiṣṭhat sa vṛṣadaṃśasyāṣ iti kṣuvata upāśṛṇot sa tad eva nidhanam apaśyat tato vai sa pratyatiṣṭhad yad etat sāma bhavati pratiṣṭhityai | [PB, 8, 2 2]
vasiṣṭhasya janitraṃ prajākāmāya brahmasāma kuryāt | [PB, 8, 2 3]
vasiṣṭho vā etat putrahataḥ sāmāpaśyat sa prajayā paśubhiḥ prājāyata yad etat sāma bhavati prajātyai | [PB, 8, 2 4]
ātharvaṇaṃ lokakāmāya brahmasāma kuryāt | [PB, 8, 2 5]
atharvāṇo vā etal lokakāmāḥ sāmāpaśyaṃs tenāmartyaṃ lokam apaśyan yad etat sāma bhavati svargasya lokasya prajātyai | [PB, 8, 2 6]
abhīvartaṃ bhrātṛvyavate brahmasāma kuryāt | [PB, 8, 2 7]
abhīvartena vai devā asurān abhyavartanta yad abhīvarto brahmasāma bhavati bhrātṛvyasyābhivṛtyai | [PB, 8, 2 8]
śrāyantīyaṃ yajñavibhraṣṭāya brahmasāma kuryāt | [PB, 8, 2 9]
prajāpatir uṣasam adhyait svāṃ duhitaraṃ tasya retaḥ parāpatat tad asyāṃ nyaṣicyata tad aśrīṇād idaṃ me mā duṣad iti tat sad akarot paśūn eva | [PB, 8, 2 10]
yacchrāyantīyaṃ brahmasāma bhavati śrīṇāti caivainaṃ sac ca karoti | [PB, 8, 2 11]
{PB, 8, 3}
devāś ca vā asurāś caiṣu lokeṣv aspardhanta te devāḥ prajāpatim upādhāvaṃs tebhya etat sāma prāyacchad etenainān kālayiṣyadhvam iti tenainān ebhyo lokebhyo 'kālayanta yad akālayanta tasmāt kāleyam | [PB, 8, 3 1]
ebhyo vai lokebhyo bhrātṛvyaṃ kālayate ya evaṃ veda | [PB, 8, 3 2]
stomo vai deveṣu taro nāmāsīd yajño 'sureṣu vidadvasus te devās tarobhir vo vidadvasum iti stomena yajñam asurāṇām avṛñjata | [PB, 8, 3 3]
stomena yajñaṃ bhrātṛvyasya vṛṅkte ya evaṃ veda | [PB, 8, 3 4]
sādhyā vai nāma devā āsaṃs te 'vacchidya tṛtīyasavanaṃ mādhyandinena savanena saha svargaṃ lokam āyaṃs tad devāḥ kāleyena samatanvan yat kāleyaṃ bhavati tṛtīyasavanasya saṃtatyai | [PB, 8, 3 5]
vidadvasu vai tṛtīyasavanaṃ yat tarobhir vo vidadvasum iti prastauti tṛtīyasavanam eva tad abhyativadati | [PB, 8, 3 6]
sarvāṇi vai rūpāṇi kāleyaṃ yat padaprastāvaṃ tena rāthantaraṃ yad bṛhato rohān rohati tena bārhataṃ yat stobhavān pratihāras tena bārhataṃ yad dravadiḍaṃ tena rāthantaraṃ sarveṣv eva rūpeṣu pratitiṣṭhati | [PB, 8, 3 7]
{PB, 8, 4}
sādhyā vai nāma devā āsaṃs te sarveṇa yajñena saha svargaṃ lokam āyaṃs te devāśchandāṃsyabruvan somam āharateti te jagatīṃ prāhiṇvan sā trīṇy akṣarāṇi hitvaikākṣarā bhūtvāgacchat triṣṭubhaṃ prāhiṇvan saikam akṣaraṃ hitvā tryakṣarā bhūtvāgacchad gāyatrīṃ prāhiṇvaṃś caturakṣarāṇi vai tarhi chandāṃsy āsan sā tāni cākṣarāṇi haranty āgacchad aṣṭākṣarā bhūtvā trīṇi ca savanāni hastābhyāṃ dve savane dantair daṃṣṭvā tṛtīyasavanaṃ tasmād dve aṃśumatī savane dhītaṃ tṛtīyasavanaṃ dantair hi tad daṃṣṭvā dhayanty aharat tasya ye hriyamāṇasyāṃśavaḥ parāpataṃs te pūtīkā abhavan yāni puṣpāṇy avāśīyanta tāny arjunāni yat prāprothat te praprothās tasmāt tṛtīyasavana āśiram avanayanti yam eva taṃ gāvaḥ somam adanti tasya taṃ rasam avanayanti sasomatvāya | [PB, 8, 4 1]
te triṣṭubjagatyau gāyatrīm abrūtām upa tvāyāveti sābravīt kiṃ me tataḥ syād iti yat kāmayasa ity abrūtāṃ sābravīn mama sarvaṃ prātaḥsavanam aham uttare savane praṇayānīti tasmād gāyatraṃ prātaḥsavanaṃ gāyatry uttare savane praṇayati | [PB, 8, 4 2]
tāṃ triṣṭup tribhir akṣarair upait saikādaśākṣarā bhūtvā prājāyata tāṃ jagaty ekenākṣareṇopait sā dvādaśākṣarā bhūtvā prājāyata | [PB, 8, 4 3]
tasmād āhur gāyatrī vāva sarvāṇi chandāṃsi gāyatrī hy etān poṣān puṣyanty aid iti | [PB, 8, 4 4]
indras tṛtīyasavanād bībhatsamāna udakrāmat tad devāḥ svādiṣṭhayeti asvadayan madiṣṭhayeti madvad akurvan pavasva soma dhārayety apāvayann indrāya pātave suta iti tato vai tad indra upāvartata yat svādiṣṭhayā madiṣṭhayeti prastauti tṛtīyasavanasya sendratvāya | [PB, 8, 4 5]
svādiṣṭhā vai deveṣu paśava āsan madiṣṭhā asureṣu te devāḥ svādiṣṭhayā madiṣṭhayeti paśūn asurāṇām avṛñjata | [PB, 8, 4 6]
paśūn bhrātṛvyasya vṛṅkte ya evaṃ veda | [PB, 8, 4 7]
tāsu saṃhitam | [PB, 8, 4 8]
sādhyā vai nāma devā āsaṃs te 'vacchidya tṛtīyasavanaṃ mādhyandinena savanena saha svargaṃ lokam āyaṃs tad devāḥ saṃhitena samadadhur yat samadadhus tasmāt saṃhitam | [PB, 8, 4 9]
kāleyaṃ purastād bhavati saṃhitam upariṣṭād etābhyāṃ hi tṛtīyasavanaṃ saṃtāyate | [PB, 8, 4 10]
sarvāṇi vai rūpāṇi saṃhitaṃ yat padaprastāvaṃ tena rāthantaraṃ yad bṛhato rohān rohati tena bārhataṃ yat padanidhanaṃ tena rāthantaraṃ sarveṣv eva rūpeṣu pratitiṣṭhati | [PB, 8, 4 11]
{PB, 8, 5}
uṣṇikkakubhāv ete bhavataḥ | [PB, 8, 5 1]
uṣṇikkakubbhyāṃ vā indro vṛtrāya vajraṃ prāharat kakubhi parākramatoṣṇihā prāharat tasmāt kakubho madhyamaṃ padaṃ bhūyiṣṭhākṣaraṃ parākramaṇaṃ hi tad abhisamauhat tasmād uṣṇiha uttamaṃ padaṃ bhūyiṣṭhākṣaraṃ puro gurur iva hi vajraḥ | [PB, 8, 5 2]
vajraṃ bhrātṛvyāya praharati ya evaṃ veda | [PB, 8, 5 3]
nāsike vā ete yajñasya yad uṣṇikkakubhau tasmāt samānaṃ chandaḥ satī nānā yajñaṃ vahatas tasmāt samānāyā nāsikāyāḥ satyā nānā prāṇāv uccarataḥ | [PB, 8, 5 4]
prāṇā vā uṣṇikkakubhau tasmāt tābhyāṃ na vaṣaṭkurvanti yad vaṣaṭkuryuḥ prāṇān agnau pradadhyuḥ | [PB, 8, 5 5]
tāsu saphaṃ vipham iva vai tṛtīyasavanaṃ tṛtīyasavanasya saphatvāyāthaitat pauṣkalam etena vai prajāpatiḥ puṣkalān paśūn asṛjata teṣu rūpam adadhād yad etat sāma bhavati paśuṣv eva rūpaṃ dadhāti | [PB, 8, 5 6]
purojitī vo andhasa iti padyā cākṣaryā ca virājau bhavataḥ padyayā vai devāḥ svargaṃ lokam āyann akṣaryayā ṛṣayo nu prājānan yad ete padyā cākṣaryā ca virājau bhavataḥ svargasya lokasya prajñātyai | [PB, 8, 5 7]
tāsu śyāvāśvam | [PB, 8, 5 8]
śyāvāśvam ārvanānasaṃ sattram āsīnaṃ dhanvodavahan sa etat sāmāpaśyat tena vṛṣṭim asṛjata tato vai sa pratyatiṣṭhat tato gātum avindata gātuvid vā etat sāma | [PB, 8, 5 9]
vindate gātuṃ pratitiṣṭhaty etena tuṣṭuvānaḥ | [PB, 8, 5 10]
indras tṛtīyasavanād bībhatsamāna udakrāmat taṃ devāḥ śyāvāśvenaihāyi ehiyety anvāhvayan sa upāvartata yad etat sāma bhavati tṛtīyasavanasya sendratvāya | [PB, 8, 5 11]
athaitad āndhīgavam andhīgur vā etat paśukāmaḥ sāmāpaśyat tena sahasraṃ paśūn asṛjata yad etat sāma bhavati paśūnāṃ puṣṭyai madhye nidhanam aiḍaṃ bhavaty etena vai tṛtīyasavanaṃ pratiṣṭhitaṃ yan madhye nidhanam aiḍaṃ na syād apratiṣṭhitaṃ tṛtīyasavanaṃ syāt | [PB, 8, 5 12]
daśākṣaraṃ madhyato nidhanam upayanti daśākṣarā virāḍ virājy eva pratitiṣṭhati | [PB, 8, 5 13]
abhi priyāṇi pavata iti kāvaṃ prājāpatyaṃ sāma | [PB, 8, 5 14]
prajā vai priyāṇi paśavaḥ priyāṇi prajāyām eva paśuṣu pratitiṣṭhati | [PB, 8, 5 15]
raśmī vā etau yajñasya yad auśanakāve devakośo vā eṣa yajñam abhisamubjito yad ete antato bhavato yajñasyāriṣṭyai | [PB, 8, 5 16]
{PB, 8, 6}
devāḥ vai brahma vyabhajanta | [PB, 8, 6 558803_1]
tasya yaḥ rasaḥ atyaricyata tat yajñāyajñīyam abhavat | [PB, 8, 6 558803_2]
brahmanaḥ vai eṣa rasaḥ yat yajñāyajñīyam | [PB, 8, 6 558804_1]
yat yajñāyajñīyena stuvanti brahmanaḥ eva rase yajñam pratiṣṭhāpayati | [PB, 8, 6 558804_2]
yoniḥ vai yajñāyajñīyam | [PB, 8, 6 558805_1]
etasmāt vai yoneḥ prajāpatiḥ yajñam asṛjata | [PB, 8, 6 558805_2]
tasmāt yajñāyajñīyam | [PB, 8, 6 558805_3]
tasmāt vai etena purā brāhmaṇāḥ bahiṣpavamānam astoṣata yoneḥ yajñam pratanavāmahai iti | [PB, 8, 6 558806_1]
yajñam tatas stuvanti yonau yajñam pratiṣṭhāpayanti | [PB, 8, 6 558806_2]
asureṣu vai sarvaḥ yajñaḥ āsīt | [PB, 8, 6 558807_1]
te devāḥ yajñāyajñīyam apaśyan | [PB, 8, 6 558807_2]
teṣām yajñā yajñā vaḥ agnaye iti agnihotram avṛñjata girā girā ca dakṣase iti darśa pūrṇamāsau _ _ vayam amṛtam jātavedasam iti cāturmāsyāṇi priyam mitram na śaṃsiṣam iti saumyam adhvaram | [PB, 8, 6 558807_3]
yajñā vaḥ agnaye girā ca dakṣase _ vayam amṛtam jātavedasam priyam mitram na śaṃsiṣam iti vai tarhi chandāṃsi āsan | [PB, 8, 6 558808_1]
te devāḥ abhyārambham abhinivartyam chandobhiḥ yajñam asurāṇām avṛñjata | [PB, 8, 6 558808_2]
chandobhiḥ yajñam bhrātṛvyasya vṛṅkte yaḥ evam veda | [PB, 8, 6 558809_1]
etat ha sma vai āha kūśāmbaḥ svāyavaḥ brahmā lātavyaḥ kam svid adya śiśumārī yajña pathe apyastā gariṣyati | [PB, 8, 6 558810_1]
eṣā vai śiśumārī yajña pathe apyastā yajñāyajñīyam | [PB, 8, 6 558811_1]
yat girā girā iti āha ātmānam tat udgātā girati | [PB, 8, 6 558811_2]
airam kṛtvā udgeyam | [PB, 8, 6 558812_1]
irāyām yajñam pratiṣṭhāpayati | [PB, 8, 6 558812_2]
a pramāyukaḥ udgātā bhavati | [PB, 8, 6 558812_3]
vaiśvānare vai etat udgātā ātmānam pradadhāti yat _ _ vayam iti āha | [PB, 8, 6 558813_1]
praprīm vayam iti vaktavyam | [PB, 8, 6 558813_2]
vaiśvānaram eva parikrāmati | [PB, 8, 6 558813_3]
yaḥ vai nihnuvānam chandaḥ upaiti pāpīyāḥ ujjagivāḥ bhavati | [PB, 8, 6 558814_1]
etat vai nihnuvānam chandaḥ yat na śaṃsiṣam iti | [PB, 8, 6 558814_2]
nu śaṃsiṣam iti vaktavyam su śaṃsiṣam iti _ | [PB, 8, 6 558814_3]
na nihnuvānam chandaḥ upaiti | [PB, 8, 6 558814_4]
vasīyāḥ ujjagivāḥ bhavati | [PB, 8, 6 558814_5]
yasya vai yajñāḥ vāc antāḥ bhavanti vācaḥ chidreṇa sravanti | [PB, 8, 6 558815_1]
ete vai yajñāḥ vāc antāḥ ye yajñāyajñīya antāḥ | [PB, 8, 6 558815_2]
etat vācaḥ chidram yat anṛtam | [PB, 8, 6 558815_3]
yat agniṣṭoma yājī anṛtam āha tat _ asya yajñaḥ sravati | [PB, 8, 6 558815_4]
akṣareṇa antatas pratiṣṭhāpyam | [PB, 8, 6 558815_5]
akṣareṇa eva yajñasya chidram apidadhāti | [PB, 8, 6 558815_6]
virājaḥ vai etat rūpam yat akṣaram | [PB, 8, 6 558816_1]
virāji eva antatas pratitiṣṭhati | [PB, 8, 6 558816_2]
{PB, 8, 7}
ito vai prātar ūrdhvāṇi chandāṃsi yujyante 'muto 'vāñci yajñāyajñīyasya stotre yujyante yajñā vo agnaye girā ca dakṣasa iti dvādaśākṣaraṃ pra vayam amṛtaṃ jātavedasam ity ekādaśākṣaraṃ priyaṃ mitraṃ na śaṃsiṣam ity aṣṭākṣaram | [PB, 8, 7 1]
anuṣṭubham uttamāṃ sampādayatīyaṃ vā anuṣṭub asyām eva pratitiṣṭhati | [PB, 8, 7 2]
vāg vā anuṣṭub vācy eva pratitiṣṭhati jyaiṣṭhyaṃ vā anuṣṭub jyaiṣṭhya eva pratitiṣṭhati | [PB, 8, 7 3]
katham iva yajñāyajñīyaṃ geyam ity āhur yathānaḍvān prasrāvayamāṇa ittham iva cettham iva ceti | [PB, 8, 7 4]
vaiśvānaraṃ vā etad udgātānu prasīdann etīty āhur yad yajñāyajñīyasyarcaṃ saṃpratyāheti parikrāmatevodgeyaṃ vaiśvānaram eva parikrāmati | [PB, 8, 7 5]
vaiśvānare vā etad adhvaryuḥ sadasyān abhisṛjati yad yajñāyajñīyasya stotram upāvartayati prāvṛtenodgeyaṃ vaiśvānareṇānabhidāhāya | [PB, 8, 7 6]
na ha tu vai pitaraḥ prāvṛtaṃ jānanti yajñāyajñīyasya vai stotre pitaro yathāyathaṃ jijñāsanta ākarṇābhyāṃ prāvṛtyaṃ tad eva prāvṛtaṃ tad aprāvṛtaṃ jānanti pitaro na vaiśvānaro hinasti | [PB, 8, 7 7]
apaḥ paścāt patnya upasṛjanti vaiśvānaram eva tacchamayanty āpo hi śāntiḥ | [PB, 8, 7 8]
atho reta eva tat siñcanty āpo hi retaḥ | [PB, 8, 7 9]
dakṣiṇān ūrūn abhiṣiñcanti dakṣiṇato hi retaḥ sicyate | [PB, 8, 7 10]
mahad iva pratyūhyaṃ mana evāsya tajjanayanti | [PB, 8, 7 11]
udgātrā patnīḥ saṃkhyāpayanti retodheyāya | [PB, 8, 7 12]
hiṅkāraṃ prati saṃkhyāpayanti hiṃkṛtāddhi reto dhīyate | [PB, 8, 7 13]
ā tṛtīyāyāḥ saṃkhyāpayanti trivṛddhi retaḥ | [PB, 8, 7 14]
{PB, 8, 8}
devā vā agniṣṭomam abhijityokthāni nāśaknuvann abhijetuṃ te 'gnim abruvaṃs tvayā mukhenedaṃ jayāmeti so 'bravīt kiṃ me tataḥ syād iti yat kāmayasa ity abruvan so 'bravīn maddevatyāsūkthāni praṇayān iti | [PB, 8, 8 1]
tasmād āgneyīṣūkthāni praṇayanti | [PB, 8, 8 2]
tasmād u gāyatrīṣu gāyatracchandā hy agniḥ | [PB, 8, 8 3]
te 'gniṃ mukhaṃ kṛtvā sākam aśvenābhyakrāman yat sākam aśvenābhyakrāmaṃs tasmāt sākamaśvam | [PB, 8, 8 4]
tasmāt sākamaśvenokthāni praṇayanty etena hi tāny agre 'bhyajayan | [PB, 8, 8 5]
sa indro 'bravīt kaś cāhaṃ cedam anvavaiṣyāva ity ahaṃ ceti varuṇas taṃ varuṇo 'nvatiṣṭhad indra āharat tasmād aindrāvaruṇam anuśasyate | [PB, 8, 8 6]
sa evābravīt kaś cāhaṃ cedam anvavaiṣyāva ity ahaṃ ceti bṛhaspatis taṃ bṛhaspatir anvatiṣṭhad indra āharat tasmād aindrābārhaspatyam anuśasyate sa evābravīt kaś cāhaṃ cedam anvavaiṣyāva ity ahaṃ ceti viṣṇus taṃ viṣṇur anvatiṣṭhad indra āharat tasmād aindrāvaiṣṇavam anuśasyate | [PB, 8, 8 7]
paśūn vā ebhyas tān āharat paśavo vā ukthāni paśukāma ukthena stuvīta paśumān bhavati | [PB, 8, 8 8]
bṛhatā vā indro vṛtrāya vajraṃ prāharat tasya tejaḥ parāpatat tat saubharam abhavat | [PB, 8, 8 9]
jāmi vā etad yajñe kriyata ity āhur yad rathantaraṃ pṛṣṭhaṃ rathantaraṃ saṃdhir nāntarā bṛhatā stuvantīti yat saubhareṇa stuvanti bṛhataiva tad antarā stuvanti bṛhato hy etat tejo yat saubharam | [PB, 8, 8 10]
yadi bṛhatsāmātirātraḥ syāt saubharam ukthānāṃ brahmasāma kāryaṃ bṛhad eva tat tejasā samardhayati | [PB, 8, 8 11]
yadi rathantarasāmnā saubharaṃ kuryād ajāmitāyai | [PB, 8, 8 12]
devānāṃ vai svargaṃ lokaṃ yatāṃ diśo 'vlīyanta tāḥ saubhareṇo ity udastabhnuvaṃs tato vai tā adṛṃhanta tataḥ pratyatiṣṭhaṃs tataḥ svargaṃ lokaṃ prājānan yaḥ svargakāmaḥ syād yaḥ pratiṣṭhākāmaḥ saubhareṇa stuvīta pra svargaṃ lokaṃ jānāti pratitiṣṭhati | [PB, 8, 8 13]
prajāpatiḥ prajā asṛjata tāḥ sṛṣṭā āśanāyaṃs tābhyaḥ saubhareṇorg ity annaṃ prāyacchat tato vai tāḥ samaidhanta | [PB, 8, 8 14]
samedhante tāṃ samāṃ prajā yatraivaṃ vidvān saubhareṇodgāyati | [PB, 8, 8 15]
tā abruvan subhṛtaṃ no 'bhārṣīr iti tasmāt saubharam | [PB, 8, 8 16]
vṛṣṭiṃ vā abhyastāṃ prāyacchad annam eva | [PB, 8, 8 17]
yo vṛṣṭikāmaḥ syād yo 'nnādyakāmo yaḥ svargakāmaḥ saubhareṇa stuvīta | [PB, 8, 8 18]
hīṣiti vṛṣṭikāmāya nidhanaṃ kuryād ūrg ity annādyakāmāyo iti svargakāmāya | [PB, 8, 8 19]
sarve vai kāmāḥ saubharaṃ sarveṣv eva kāmeṣu pratitiṣṭhati | [PB, 8, 8 20]
athaitan nārmedham | [PB, 8, 8 21]
nṛmedhasam āṅgirasaṃ sattram āsīnaṃ śvabhir abhyāhvayan so 'gnim upādhāvat pāhi no agna ekayeti taṃ vaiśvānaraḥ paryudatiṣṭhat tato vai sa pratyatiṣṭhat tato gātum avindata | [PB, 8, 8 22]
gātuvid vā etat sāma vindate gātuṃ pratitiṣṭhaty etena tuṣṭuvānaḥ | [PB, 8, 8 23]
naiva hy etad ahno rūpaṃ na rātrer yad ukthānām | [PB, 8, 8 24]
kakup prathamāthoṣṇig atha purauṣṇig anuṣṭup tenānuṣṭubho na yanty acchāvākasāmnaḥ | [PB, 8, 8 25]
{PB, 8, 9}
hārivarṇaṃ bhavati | [PB, 8, 9 1]
asurā vā eṣu lokeṣv āsaṃs tān devā hariśriyam ity asmāl lokāt prāṇudanta virājasīty antarikṣād divo diva ity amuṣmāt | [PB, 8, 9 2]
tad ya evaṃ vedaibhyo lokebhyo bhrātṛvyaṃ praṇudyemāṃl lokān abhyārohati | [PB, 8, 9 3]
harivarṇo vā etat paśukāmaḥ sāmāpaśyat tena sahasraṃ paśūn asṛjata yad etat sāma bhavati paśūnāṃ puṣṭyai | [PB, 8, 9 4]
aṅgirasaḥ svargaṃ lokaṃ yato rakṣāṃsy anvasacanta tāny etena harivarṇo 'pāhanta yad etat sāma bhavati rakṣasām apahatyai | [PB, 8, 9 5]
pṛṣṭhāni vā asṛjyanta teṣāṃ yat tejo raso 'tyaricyata tad devāḥ samabharaṃs tad udvaṃśīyam abhavat | [PB, 8, 9 6]
sarveṣāṃ vā etat pṛṣṭhānāṃ tejo yad udvaṃśīyaṃ tasmād vā etat purā sajātāya nākran pāpavasīyaso vidhṛtyai | [PB, 8, 9 7]
eṣa hy eva pṛṣṭhais tuṣṭuvāno ya udvaṃśīyena stuvate | [PB, 8, 9 8]
sarvāṇi vai rūpāṇy udvaṃśīyam | [PB, 8, 9 9]
gāyanti tvā gāyatriṇa eti rathantarasya rūpam eti hi rathantaram | [PB, 8, 9 10]
ādir bṛhata ūrdhvam iva hi bṛhat | [PB, 8, 9 11]
pariṣṭobho vairūpasya pariṣṭubhaṃ hi vairūpam | [PB, 8, 9 12]
anutodo vairājasyānutunnaṃ hi vairājam | [PB, 8, 9 13]
ardheḍā śakvarīṇām atisvāro revatīnām | [PB, 8, 9 14]
ardheḍayā vai devā asurān avahatyātisvāreṇa svargaṃ lokam ārohan | [PB, 8, 9 15]
tad ya evaṃ vedārdheḍayaiva bhrātṛvyam avahatyātisvāreṇa svargaṃ lokam ārohati | [PB, 8, 9 16]
ardheḍayā vai pūrvaṃ yajñaṃ saṃsthāpayanty atisvāreṇottaram ārabhante | [PB, 8, 9 17]
upainam uttaro yajño namati ya evaṃ veda | [PB, 8, 9 18]
pāṅktaṃ vā etat sāma pāṅkto yajñaḥ pāṅktāḥ paśavo yajña eva paśuṣu pratitiṣṭhati | [PB, 8, 9 19]
āṣṭādaṃṣṭre ṛddhikāmāya kuryāt | [PB, 8, 9 20]
aṣṭādaṃṣṭro vairūpo 'putro 'prajā ajīryat sa imāṃ lokān vicichidivān amanyata sa ete jarasi sāmanī apaśyat tayor aprayogād abibhet so 'bravīd ṛdhnavad yobhe sāmabhyāṃ stavātā iti | [PB, 8, 9 21]
ṛṣer vā etat prāśodbhūtaṃ yad āṣṭādaṃṣṭre bhavata ṛddhyā eva | [PB, 8, 9 22]
{PB, 8, 10}
gāyatrīṣu brahmavarcasakāmāyokthāni praṇayeyur gāyatryāṃ brahmasāmānuṣṭubhy acchāvākasāma saiṣā gāyatrī saṃpadyate | [PB, 8, 10 1]
tejo brahmavarcasaṃ gāyatrī teja eva brahmavarcasam avarunddhe | [PB, 8, 10 2]
gāyatrīṣu paśukāmāyokthāni praṇayeyur uṣṇihi brahmasāmānuṣṭubhy acchāvākasāma saiṣoṣṇik saṃpadyate | [PB, 8, 10 3]
paśavo vā uṣṇik paśūn evāvarunddhe | [PB, 8, 10 4]
gāyatrīṣu puruṣakāmāyokthāni praṇayeyuḥ kakubhi brahmasāmānuṣṭubhy acchāvākasāma saiṣā kakup saṃpadyate | [PB, 8, 10 5]
puruṣo vai kakup puruṣān evāvarunddhe | [PB, 8, 10 6]
virāṭsv annādyakāmāyokthāni praṇayeyur uṣṇihi brahmasāmānuṣṭubhy acchāvākasāma saiṣā virāṭ saṃpadyate | [PB, 8, 10 7]
annaṃ virāḍ annādyam evāvarunddhe | [PB, 8, 10 8]
akṣarapaṅktiṣu jyaiṣṭhyakāmāyokthāni praṇayeyur uṣṇihi brahmasāmānuṣṭubhy acchāvākasāma saiṣānuṣṭup saṃpadyate | [PB, 8, 10 9]
jyaiṣṭhyaṃ vā anuṣṭub jyaiṣṭhyam evāvarunddhe | [PB, 8, 10 10]
{PB, 9, 1}
devā vā ukthāny abhijitya rātriṃ nāśaknuvann abhijetuṃ te 'surān rātriṃ tamaḥ praviṣṭān nānuvyapaśyaṃs ta etam anuṣṭupśirasaṃ pragātham apaśyan virājaṃ jyotiḥ tān virājā jyotiṣānupaśyanto 'nuṣṭubhā vajreṇa rātrer nirāghnan | [PB, 9, 1 1]
yad eṣo 'nuṣṭupśirāḥ pragātho bhavati virājaiva jyotiṣānupaśyann anuṣṭubhā vajreṇa rātrer bhrātṛvyaṃ nirhanti | [PB, 9, 1 2]
tān samantaṃ paryāyaṃ prāṇudanta yat paryāyaṃ prāṇudanta tat paryāyāṇāṃ paryāyatvam | [PB, 9, 1 3]
prathamāni padāni punarādīni bhavanti prathamasya paryāyasya | [PB, 9, 1 4]
prathamair hi padaiḥ punar ādāya prathamarātrāt prāṇudanta | [PB, 9, 1 5]
pāntam ā vo andhasa iti prastauti | [PB, 9, 1 6]
ahar vai pāntam andho rātrir ahnaiva tad rātrim ārabhante | [PB, 9, 1 7]
tāsu vaitahavyam | [PB, 9, 1 8]
vītahavyaḥ śrāyaso jyog niruddha etat sāmāpaśyat so 'vagacchat pratyatiṣṭhad avagacchati pratitiṣṭhaty etena tuṣṭuvānaḥ | [PB, 9, 1 9]
tama iva vā ete praviśanti ye rātrim upayanti yad oko nidhanaṃ rātrer mukhe bhavati prajñātyai | [PB, 9, 1 10]
yadā vai puruṣaḥ svam oka āgacchati sarvaṃ tarhi prajānāti sarvam asmai divā bhavati | [PB, 9, 1 11]
te madhyamaṃ paryāyam aśrayanta teṣām aurdhvasadmanena vācam avṛñjata | [PB, 9, 1 12]
vācaṃ bhrātṛvyasya vṛṅkte ya evaṃ veda | [PB, 9, 1 13]
triṇidhanaṃ bhavati | [PB, 9, 1 14]
yathā vā ahno mādhyandinaṃ savanaṃ triṇidhanāyatanam evam eṣa rātrer madhyamaḥ paryāyas triṇidhanāyatanaḥ salokatvāya | [PB, 9, 1 15]
madhyamāni padāni punarādīni bhavanti madhyamasya paryāyasya madhyamair hi padaiḥ punar ādāyaṃ madhyamarātrāt prāṇudanta | [PB, 9, 1 16]
ta uttamaṃ paryāyam aśrayanta teṣāṃ ghṛtaścyunnidhanena paśūn avṛñjata paśavo vai ghṛtaścyutaḥ | [PB, 9, 1 17]
paśūn bhrātṛvyasya vṛṅkte ya evaṃ veda | [PB, 9, 1 18]
uttamāni padāni punarādīni bhavanty uttamasya paryāyasyottamair hi padaiḥ punar ādāyam uttamarātrāt prāṇudanta | [PB, 9, 1 19]
tān sandhinābhipalāyanta | [PB, 9, 1 20]
tān āśvinenāsaṃhāyyam agamayan | [PB, 9, 1 21]
asaṃhāyyaṃ bhrātṛvyaṃ gamayati ya evaṃ veda | [PB, 9, 1 22]
eṣā vā agniṣṭomasya saṃmā yad rātriḥ | [PB, 9, 1 23]
dvādaśa stotrāṇy agniṣṭomo dvādaśa stotrāṇi rātriḥ | [PB, 9, 1 24]
eṣā vā ukthasya saṃmā yad rātriḥ | [PB, 9, 1 25]
trīṇy ukthāni tridevatyaḥ sandhiḥ | [PB, 9, 1 26]
yathā vā ahna ukthāny evam eṣa rātreḥ sandhir nānārūpāṇy ahna ukthāni nānārūpā ete tṛcā bhavanti | [PB, 9, 1 27]
rathantaraṃ pratiṣṭhākāmāya sandhiṃ kuryāt | [PB, 9, 1 28]
iyaṃ vai rathantaram asyām eva pratitiṣṭhati | [PB, 9, 1 29]
bṛhat svargakāmāya sandhiṃ kuryāt | [PB, 9, 1 30]
svargo loko bṛhat svarga eva loke pratitiṣṭhati | [PB, 9, 1 31]
vāravantīyaṃ vā vāmadevyaṃ vā śrudhyaṃ vaiteṣām ekaṃ paśukāmāya sandhiṃ kuryāt | [PB, 9, 1 32]
paśavo vā etāni sāmāni paśuṣv eva pratitiṣṭhati | [PB, 9, 1 33]
āśvinaṃ hotānuśaṃsati | [PB, 9, 1 34]
prajāpatir vā etat sahasram asṛjata tad devebhyaḥ prāyacchat tasmin na samarādhayaṃs te sūryaṃ kāṣṭhāṃ kṛtvājim adhāvan | [PB, 9, 1 35]
teṣām aśvinau prathamāv adhāvatāṃ tāv anvavadan saha no 'stviti tāvabrūtāṃ kiṃ tataḥ syād iti yat kāmayethe ityabruvaṃs tāvabrūtām asmaddevatyam idam uktham ucyātā iti tasmād āśvinam ucyate | [PB, 9, 1 36]
sarvāḥ khalu devatāḥ śasyante | [PB, 9, 1 37]
kṣipraṃ śasyam ājim iva hy ete dhāvanty ā sūryasyodetoḥ śaṃset sūryaṃ hi kāṣṭhām akurvata | [PB, 9, 1 38]
{PB, 9, 2}
pāntam ā vo andhasa iti vaitahavyam anyakṣetraṃ vā ete prayanti ye rātrim upayanti yad okonidhanaṃ rātrer mukhe bhavaty okaso 'pracyāvāya | [PB, 9, 2 1]
pra va indrāya mādanam iti gaurīvitam | [PB, 9, 2 2]
brahma yad devā vyakurvata tato yad atyaricyata tad gaurīvitam abhavat | [PB, 9, 2 3]
atiriktaṃ gaurīvitam atiriktam etat stotraṃ yad rātrir atirikta evātiriktaṃ dadhāti | [PB, 9, 2 4]
vayam u tvā tad id arthā iti kāṇvam | [PB, 9, 2 5]
etena vai kaṇva indrasya sāṃvidyam agacchad indrasyaivaitena sāṃvidyaṃ gacchati | [PB, 9, 2 6]
indrāya madvane sutam iti śrautakakṣaṃ kṣatrasāma pra kṣatram evaitena bhavati | [PB, 9, 2 7]
ayaṃ ta indra soma iti daivodāsam | [PB, 9, 2 8]
agniṣṭomena vai devā imaṃ lokam abhyajayann antarikṣam ukthenātirātreṇāmuṃ ta imaṃ lokaṃ punar abhyakāmayanta ta ihety asmiṃl loke pratyatiṣṭhan yad etat sāma bhavati pratiṣṭhityai | [PB, 9, 2 9]
ūrdhvasadmanam api śarvarīṣu prohanti | [PB, 9, 2 10]
asurā vā eṣu lokeṣv āsaṃs tān devā ūrdhvasadmanenaibhyo lokebhyaḥ prāṇudanta | [PB, 9, 2 11]
tad ya evaṃ vedaibhyo lokebhyo bhrātṛvyaṃ praṇudya sva āyatane sattram āste | [PB, 9, 2 12]
ā tū na indra kṣumantam ity ākūpāram | [PB, 9, 2 13]
akūpārāṅgirasyāsīt tasyā yathā godhāyās tvag eva tvag āsīt tām etena triḥsāmnendraḥ pūtvā sūryatvacasam akarot tad vāva sā tarhy akāmayata yatkāmā etena sāmnā stuvate sa ebhyaḥ kāmaḥ samṛdhyate | [PB, 9, 2 14]
abhi tvā vṛṣabhā sutaṃ ity ārṣabhaṃ kṣatrasāma kṣatram evaitena bhavati | [PB, 9, 2 15]
idaṃ vaso sutam andha iti gāram etena vai gara indram aprīṇāt prīta evāsyaitenendro bhavati | [PB, 9, 2 16]
idaṃ hy anv ojaseti mādhucchandasaṃ prajāpater vā eṣā tanūr ayātayāmnī prayujyate | [PB, 9, 2 17]
ā tv etā niṣīdateti daivātitham | [PB, 9, 2 18]
devātithiḥ saputro 'śanāyaṃś carann araṇya urvārūṇy avindat tāny etena sāmnopāsīdat tā asmai gāvaḥ pṛśnayo bhūtvodatiṣṭhan yad etat sāma bhavati paśūnāṃ puṣṭyai | [PB, 9, 2 19]
yoge yoge tavastaram iti saumedhaṃ rātriṣāma rātrer eva samṛddhyai | [PB, 9, 2 20]
indra suteṣu someṣv iti kautsam | [PB, 9, 2 21]
kutsaś ca luśaś cendraṃ vyahvayetāṃ sa indraḥ kutsam upāvartata taṃ śatena vārdhrībhir āṇḍayor abadhnāt taṃ luśo 'bhyavadat pramucyasva pari kutsād ihāgahi kim u tvāvān āṇḍayor baddha āsātā iti tāḥ saṃchidya prādravat sa etat kutsaḥ sāmāpaśyat tenainam anvavadat sa upāvartata | [PB, 9, 2 22]
yad etat sāma bhavati sendratvāya | [PB, 9, 2 23]
{PB, 9, 3}
yadi sattrāya dīkṣerann atha sāmy uttiṣṭhet somam apabhajya viśvajitātirātreṇa yajeta sarvavedasena sarvasmā eva dīkṣate sarvam āpnoti | [PB, 9, 3 1]
yā id dakṣiṇā dadāti tābhir iti prayuṅkte | [PB, 9, 3 2]
yadi paryāyair astutam abhivyucchet pañcadaśabhir hotre stuyuḥ pañcabhiḥ pañcabhir itarebhyaḥ | [PB, 9, 3 3]
agne vivasvad uṣasa iti sandhinā stuyuḥ prāṇā vai trivṛt stomānāṃ pratiṣṭhā rathantaraṃ sāmnāṃ prāṇāṃś caivopayanti pratiṣṭhāṃ ca | [PB, 9, 3 4]
ṣaṣṭiṃ ca trīṇi ca śatāni hotā śaṃsati | [PB, 9, 3 5]
tāvatyaḥ saṃvatsarasya rātrayaḥ saṃvatsarasaṃmitābhir eva tad ṛgbhir āśīvinam āpnoti | [PB, 9, 3 6]
yad arvāk stuvanti tad astutaṃ yat samprati stuvanti tat stutaṃ yad atiṣṭuvanti tat suṣṭutam | [PB, 9, 3 7]
yady arvāk stuyur yāvatībhir na stuyus tāvatībhir vātiṣṭuyur bhūyo 'kṣarābhir vā | [PB, 9, 3 8]
yady atiṣṭuyur yāvatībhir atiṣṭuyus tāvatībhir vā na stuyuḥ kanīyo 'kṣarābhir vā | [PB, 9, 3 9]
yady arvāk stuyus trīḍam agniṣṭomasāma kāryaṃ nidhanam ekeḍayā ye dve tābhyām eva tat samaṃ kriyate | [PB, 9, 3 10]
yady atiṣṭuyuḥ svāram agniṣṭomasāma kāryam ūnam iva vā etat sāmno yat svaras tenaiva tat samaṃ kriyate | [PB, 9, 3 11]
{PB, 9, 4}
yadi somau saṃsutau syātāṃ mahati rātreḥ prātaranuvākam upākuryāt | [PB, 9, 4 1]
pūrvo vācaṃ pūrvaś chandāṃsi pūrvo devatā vṛṅkte | [PB, 9, 4 2]
vṛṣaṇvatīṃ pratipadaṃ kuryād indro vai vṛṣā prātaḥsavanād evaiṣām indraṃ vṛṅkte | [PB, 9, 4 3]
atho khalv āhuḥ savanamukhe savanamukhe kāryā savanamukhāt savanamukhād evaiṣām indraṃ vṛṅkte | [PB, 9, 4 4]
susamiddhe hotavyam agnir vai sarvā devatāḥ sarvā eva devatāḥ paśyañ juhoti | [PB, 9, 4 5]
saṃveśāyopaveśāya gāyatryai chandase 'bhibhūtaye svāhā saṃveśāyopaveśāya triṣṭubhe chandase 'bhibhūtaye svāhā saṃveśāyopaveśāya jagatyai chandase 'bhibhūtaye svāheti juhoti | [PB, 9, 4 6]
chandāṃsi vā abhibhūtayas tair evainān abhibhavaty ubhe bṛhadrathantare kārye | [PB, 9, 4 7]
yatra vā indrasya harī tad indraḥ indrasya vai harī bṛhadrathantare yad ubhe bṛhadrathantare bhavataḥ pūrva evendrasya harī ārabhante | [PB, 9, 4 8]
tauraśravase kārye | [PB, 9, 4 9]
turaśravasaś ca vai pārāvatānāṃ ca somau saṃsutāv āstāṃ tata ete turaśravāḥ sāmanī apaśyat tābhyām asmā indraḥ śalmalināṃ yamunāyā havyaṃ nirāvahat yat tauraśravase bhavato havyam evaiṣāṃ vṛṅkte | [PB, 9, 4 10]
pūrve 'bhiṣuṇuyuḥ | [PB, 9, 4 11]
yā vai pūrvāḥ prasnānti tāḥ pūrvās tīrthaṃ jayanti pūrva evendram ārabhante | [PB, 9, 4 12]
vihavyaṃ śasyam | [PB, 9, 4 13]
jamadagneś ca vā ṛṣīṇāṃ ca somau saṃsutāv āstāṃ tata etajjamadagnir vihavyam apaśyat tam indra upāvartata yad vihavyaṃ hotā śaṃsatīndram evaiṣāṃ vṛṅkte | [PB, 9, 4 14]
yadītaro 'gniṣṭomaḥ syād ukthaḥ kāryo yady uktho 'tirātro yo vai bhūyān yajñakratuḥ sa indrasya priyo bhūyasaivaiṣāṃ yajñakratunendraṃ vṛṅkte | [PB, 9, 4 15]
atho khalv āhur duṣprāpa iva vai paraḥ panthā yam evāgre yajñakratum ārabheta tasmān neyād iti | [PB, 9, 4 16]
sajanīyaṃ śasyam agastyasya kayāśubhīyaṃ śasyam | [PB, 9, 4 17]
asyā amuṣyā adyaśvān mithunād ahorātrābhyām evainān nirbhajati | [PB, 9, 4 18]
{PB, 9, 5}
yadi somam akrītam apahareyur anyaḥ kretavyaḥ | [PB, 9, 5 1]
yadi krītaṃ yo 'nyo 'bhyāśaṃ syāt sa āhṛtyaḥ somavikrayaṇe tu kiṃcid dadyāt | [PB, 9, 5 2]
yadi somaṃ na vindeyuḥ pūtīkān abhiṣuṇuyur yadi na pūtīkān arjunāni | [PB, 9, 5 3]
gāyatrī somam āharat tasyā anu visṛjya somarakṣiḥ parṇam achinat tasya yo 'ṃśuḥ parāpatat sa pūtīko 'bhavat tasmin devā ūtim avindann ūtīko vā eṣa yat pūtīkān abhiṣuṇvanty ūtim evāsmai vindanti | [PB, 9, 5 4]
pratidhuk ca prātaḥ pūtīkāś ca śṛtaṃ ca madhyandine pūtīkāś ca dadhi cāparāhṇe pūtīkāś ca | [PB, 9, 5 5]
somapītho vā etasmād apakrāmatīty āhur yasya somam apaharantīti sa oṣadhīś ca paśūṃś ca praviśati tam oṣadhibhyaś ca paśubhyaś cāvarunddhe | [PB, 9, 5 6]
indro vṛtram ahaṃs tasya yo nastaḥ somaḥ samadhāvat tāni babhrutūlāny arjunāni yo vapāyā utkhinnāyās tāni lohitatūlāni yāni babhrutūlāny arjunāni tāny abhiṣuṇuyād etad vai brahmaṇo rūpaṃ sākṣād eva somam abhiṣuṇoti | [PB, 9, 5 7]
śrāyantīyaṃ brahmasāma kāryaṃ sad evainaṃ karoti | [PB, 9, 5 8]
yajñāyajñīyam anuṣṭubhi prohed vācaivainaṃ samardhayati vāravantīyam agniṣṭomasāma kāryam indriyasya vīryasya parigṛhītyai | [PB, 9, 5 9]
pañca dakṣiṇā deyāḥ | [PB, 9, 5 10]
pāṅkto yajño yāvān yajñas tam evārabhate | [PB, 9, 5 11]
avabhṛthād udetya punar dīkṣeta | [PB, 9, 5 12]
tatra tad dadyād yad dāsyaṃ syāt | [PB, 9, 5 13]
{PB, 9, 6}
yadi kalaśo dīryeta vaṣaṭkāraṇidhanaṃ brahmasāma kuryāt | [PB, 9, 6 1]
avaṣaṭkṛto vā etasya somaḥ parāsicyate yasya kalaśo dīryate yad vaṣaṭkāraṇidhanaṃ brahmasāma bhavati vaṣaṭkṛta evāsya somo bhavati | [PB, 9, 6 2]
vidhuṃ dadrāṇaṃ samane bahūnām ity etāsu kāryam | [PB, 9, 6 3]
eṣa hi bahūnāṃ samane dīryate yat kalaśaḥ | [PB, 9, 6 4]
tad āhur na vā ārtyārtir anūdyārtyā vā eṣa ārtim anuvadati yaḥ kalaśe dīrṇe dadrāṇavatīṣu karotīti | [PB, 9, 6 5]
śrāyantīyam eva kāryam | [PB, 9, 6 6]
prajāpatiḥ prajā asṛjata sa dugdho riricāno 'manyata sa etacchrāyantīyam apaśyat tenātmānaṃ samaśrīṇāt prajayā paśubhir indriyeṇa | [PB, 9, 6 7]
dugdha iva eṣa riricāno yasya kalaśo dīryate yacchrāyantīyaṃ brahmasāma bhavati punar evātmānaṃ saṃśrīṇāti prajayā paśubhir indriyeṇa | [PB, 9, 6 8]
yadi śrāyantīyaṃ brahmasāma syād vaiṣṇavīṣv anuṣṭupsu vaṣaṭkāraṇidhanaṃ kuryāt | [PB, 9, 6 9]
yad vai yajñasya sravati vācaṃ pratisravati vāg anuṣṭup yajño viṣṇur vācaiva yajñasya chidram apidadhāti | [PB, 9, 6 10]
yad vai yajñasya sravaty antataḥ sravati vāravantīyam agniṣṭomasāma kāryaṃ yajñasyaiva chidraṃ vārayate | [PB, 9, 6 11]
{PB, 9, 7}
yadi prātassavanāt somo 'tiricyeta asti somo ayaṃ suta iti marutvatīṣu gāyatreṣu stuyuḥ | [PB, 9, 7 1]
mādhyandinaṃ vā eṣa savanaṃ nikāmayamāno 'bhyatiricyate yaḥ prātassavanād atiricyate tasmān marutvatīṣu stuvanti marutvaddhi mādhyandinaṃ savanaṃ tasmād u gāyatrīṣu gāyatraṃ hi prātassavanam | [PB, 9, 7 2]
yasmāt stomād atiricyate sa eva stomaḥ kāryaḥ salomatvāya | [PB, 9, 7 3]
aindrāvaiṣṇavaṃ hotānuśaṃsati | [PB, 9, 7 4]
vīryaṃ vā indro yajño viṣṇur vīrya eva yajñe pratitiṣṭhati | [PB, 9, 7 5]
yadi mādhyandināt savanād atiricyeta baṇ mahāṁ asi sūryety ādityavatīṣu gaurīvitena stuyuḥ | [PB, 9, 7 6]
tṛtīyasavanaṃ vā eṣa nikāmayamāno 'bhyatiricyate yo mādhyandināt savanād atiricyate tasmād ādityavatīṣu stuvanty ādityaṃ hi tṛtīyasavanaṃ tasmād u bṛhatīṣu bārhataṃ hi mādhyandinaṃ savanam | [PB, 9, 7 7]
yasmāt stomād atiricyeta sa eva stomaḥ kāryaḥ salomatvāyaindrāvaiṣṇavaṃ hotānuśaṃsati vīryaṃ vā indro yajño viṣṇur vīrya eva yajñe pratitiṣṭhati | [PB, 9, 7 8]
yadi tṛtīyasavanād atiricyeta viṣṇoḥ śipiviṣṭavatīṣu gaurīvitena stuyuḥ | [PB, 9, 7 9]
yajño vai viṣṇuḥ śipiviṣṭo yajña eva viṣṇau pratitiṣṭhaty atiriktaṃ gaurīvitam atirikta evātiriktaṃ dadhāti | [PB, 9, 7 10]
etad anyat kuryur ukthāni praṇayeyur ukthāni vā eṣa nikāmayamāno 'bhyatiricyate yo 'gniṣṭomād atiricyate ya ukthyebhyo 'tiricyetātirātraḥ kāryo rātriṃ vā eṣa nikāmayamāno 'bhyatiricyate ya ukthyebhyo 'tiricyate yadi rātrer atiricyeta viṣṇoḥ śipiviṣṭavatīṣu bṛhatā stuyur eṣa tu vā atiricyata ity āhur yo rātrer atiricyata iti | [PB, 9, 7 11]
amuṃ vā eṣa lokaṃ nikāmayamāno 'bhyatiricyate yo rātrer atiricyate bṛhatā stuvanti bṛhad amuṃ lokam āptum arhati tam evāpnoti | [PB, 9, 7 12]
{PB, 9, 8}
yadi dīkṣitānāṃ pramīyate dagdhvāsthīny upanahya yo nediṣṭhī syāt taṃ dīkṣayitvā saha yajeran | [PB, 9, 8 1]
etad anyat kuryur abhiṣutyānyat somam agṛhītvā grahān yāsau dakṣiṇā sraktis tad vā stuyur mārjālīye vā | [PB, 9, 8 2]
api vā etasya yajñe yo dīkṣitaḥ pramīyate tam etena niravadayante | [PB, 9, 8 3]
yāmena stuvanti yamalokam evainaṃ gamayanti | [PB, 9, 8 4]
tisṛbhiḥ stuvanti tṛtīye hi loke pitaraḥ | [PB, 9, 8 5]
parācībhiḥ stuvanti parāṅ hīto 'sau lokaḥ | [PB, 9, 8 6]
sarparājñyā ṛgbhiḥ stuvanti | [PB, 9, 8 7]
arbudaḥ sarpa etābhir mṛtāṃ tvacam apāhata mṛtām evaitābhis tvacam apaghnate | [PB, 9, 8 8]
tā ṛco 'nubruvantas trir mārjālīyaṃ pariyanti savyān ūrūn āghnānāḥ | [PB, 9, 8 9]
stutam anuśaṃsaty amuṣminn evainaṃ loke nidhunvanti | [PB, 9, 8 10]
yanti vā ete patha ity āhur ye mṛtāya kurvantīty aindravāyavāgrān grahān gṛhṇate punaḥ panthānam apiyanti | [PB, 9, 8 11]
agna āyūṃṣi pavasa iti pratipatkāryā ya eva jīvanti teṣv āyur dadhāti | [PB, 9, 8 12]
saṃvatsare 'sthīni yājayeyuḥ saṃvvatsaro vai sarvasya śāntir yat purā saṃvvatsarād yājayeyur vācam aruṣkṛtāṃ krūrām ṛccheyuḥ | [PB, 9, 8 13]
asaṃmitaṃ stotraṃ syād asaṃmito hyasau lokas trivṛtaḥ pavamānāḥ syuḥ saptadaśam itarat sarvam | [PB, 9, 8 14]
yat trivṛtaḥ pavamānā bhavanti prāṇā vai trivṛt prāṇān evopayanti yat saptadaśam itarat sarvaṃ prajāpatir vai saptadaśaḥ prajāpatim evopayanti | [PB, 9, 8 15]
prāṇāpānair vā ete vyṛdhyanta ity āhur ye mṛtāya kurvantīti maitrāvaruṇāgrān grahān gṛhṇate prāṇāpānau mitrāvaruṇau prāṇāpānair eva samṛdhyante | [PB, 9, 8 16]
{PB, 9, 9}
yasya kalaśa upadasyati kalaśam evāsyopadasyantaṃ prāṇo 'nūpadasyati prāṇo hi somaḥ | [PB, 9, 9 1]
tad āhuḥ payo 'vanayed iti | [PB, 9, 9 2]
atho khalv āhur antarhitam iva vā etad yat payo hiraṇyam evāpo 'bhyavanayeddhiraṇyam abhyunnayed iti | [PB, 9, 9 3]
prāṇā vā āpo 'mṛtaṃ hiraṇyam amṛta evāsya prāṇān dadhāti sa sarvam āyur eti | [PB, 9, 9 4]
yasya nārāśaṃsa upavāyati nārāśaṃsam evāsyopavāyantaṃ prāṇo 'nūpadasyati prāṇo hi somaḥ | [PB, 9, 9 5]
yam adhvaryur antato grahaṃ gṛhṇīyāt tasyāptum avanayet | [PB, 9, 9 6]
prāyaścittyai vai graho gṛhyate prāyaścittyaivāsmai prāyaścittiṃ karoti | [PB, 9, 9 7]
yadi pītāpītau somau saṃgaccheyātām antaḥparidhyaṅgārān nirvartya juhuyāddhutasya cāhutasya cāhutasya hutasya ca pītāpītasya somasyendrāgnī pibataṃ sutaṃ svāheti saiva tasya prāyaścittiḥ | [PB, 9, 9 8]
prajāpataye svāhety abhakṣaṇīyasya juhuyād uttarārdhyapūrvārdhya uparavaḥ | [PB, 9, 9 9]
indur indum avāgād ity avavṛṣṭasya bhakṣayet | [PB, 9, 9 10]
tasya ta indav indrapītasyendriyavataḥ sarvagaṇasya sarvagaṇa upahūta upahūtasya bhakṣayāmi | [PB, 9, 9 11]
hiraṇyagarbhaḥ samavartatāgra ity ājyenābhyupākṛtasya juhuyād agnīdhraṃ paretya bhūtānāṃ jātaḥ patir eka āsīt sa dādhāra pṛthivīṃ dyām utemāṃ tasmai ta indo haviṣā vidhema svāheti saiva tasya prāyaścittiḥ | [PB, 9, 9 12]
yadi grāvāpiśīryate paśubhir yajamāno vyṛdhyate paśavo vai grāvāṇo dyutānasya mārutasya sāmnā stuyuḥ | [PB, 9, 9 13]
mārutā vai grāvāṇaḥ svenaivaināṃs tad rūpeṇa samardhayati | [PB, 9, 9 14]
yadi somam abhidahed grahān adhvaryuḥ spāśayeta stotrāṇy udgātā śastrāṇi hotātha yathāpūrvaṃ yajñena careyuḥ pañca dakṣiṇā deyāḥ pāṅkto yajño yāvān yajñas tam ārabhate 'vabhṛthād udetya punar dīkṣate tatra tad dadyād yad dāsyaṃ syāt purā dvādaśyā dīkṣeta yad dvādaśīm atinayed antardhīyeta | [PB, 9, 9 15]
{PB, 9, 10}
yadi mahāvīro bhidyeta taṃ bhinnam abhimṛśed ya ṛte cid abhiśriṣaḥ purā jatrubhya ātṛdaḥ | [PB, 9, 10 1]
asuryaṃ vā etasmād varṇaṃ kṛtvā teja indriyaṃ vīryam annādyaṃ prajāḥ paśavo 'pakrāmanti yasya yūpo virohati sa īśvaraḥ pāpīyān bhavitoḥ | [PB, 9, 10 2]
tvāṣṭraṃ paśuṃ bahurūpam ālabheta tvaṣṭā vai paśūnāṃ rūpāṇāṃ vikartā tam eva tad upadhāvati sa enaṃ tejasendriyeṇa vīryeṇānnādyena prajayā paśubhiḥ punas samardhayati saiva tasya prāyaścittiḥ | [PB, 9, 10 3]
{PB, 10, 1}
agninā pṛthivyauṣadhibhis tenāyaṃ lokas trivṛd vāyunāntarikṣeṇa vayobhis tenaiṣa lokas trivṛd yo 'yam antar ādityena divā nakṣatrais tenāsau lokas trivṛd etad eva trivṛta āyatanam eṣāsya bandhutā | [PB, 10, 1 1]
āyatanavān bandhumān bhavati ya evaṃ veda | [PB, 10, 1 2]
tam u pratiṣṭhetyāhus trivṛddhy evaiṣu lokeṣu pratiṣṭhitaḥ | [PB, 10, 1 3]
ardhamāsa eva pañcadaśasyāyatanam eṣāsya bandhutā | [PB, 10, 1 4]
āyatanavān bandhumān bhavati ya evaṃ veda | [PB, 10, 1 5]
taṃ caujo balam ity āhur ardhamāsaśo hi prajāḥ paśava ojo balaṃ puṣyanti | [PB, 10, 1 6]
saṃvatsara eva saptadaśasyāyatanaṃ dvādaśa māsāḥ pañcartava etad eva saptadaśasyāyatanam eṣāsya bandhutā | [PB, 10, 1 7]
āyatanavān bandhumān bhavati ya evaṃ veda | [PB, 10, 1 8]
tam u prajāpatir ity āhuḥ saṃvatsaraṃ hi prajāḥ paśavo 'nuprajāyante | [PB, 10, 1 9]
āditya evaikaviṃśasyāyatanaṃ dvādaśa māsāḥ pañcartavas traya ime lokā asāv āditya ekaviṃśa etad evaikaviṃśasyāyatanam eṣāsya bandhutā | [PB, 10, 1 10]
āyatanavān bandhumān bhavati ya evaṃ veda | [PB, 10, 1 11]
tam u devatalpa ity āhuḥ pra devatalpam āpnoti ya evaṃ veda | [PB, 10, 1 12]
trivṛd eva triṇavasyāyatanam eṣāsya bandhutā | [PB, 10, 1 13]
āyatanavān bandhumān bhavati ya evaṃ veda | [PB, 10, 1 14]
tam u puṣṭir ity āhus trivṛddhy evaiṣa puṣṭaḥ | [PB, 10, 1 15]
devatā eva trayastriṃśasyāyatanaṃ trayastriṃśad devatāḥ prajāpatiś catustriṃśa etad eva trayastriṃśasyāyatanam eṣāsya bandhutā | [PB, 10, 1 16]
āyatanavān bandhumān bhavati ya evaṃ veda | [PB, 10, 1 17]
tam u nāka ity āhur na hi prajāpatiḥ kasmaicanākam | [PB, 10, 1 18]
chandāṃsy eva chandomānām āyatanam eṣaiṣāṃ bandhutā | [PB, 10, 1 19]
āyatanavān bandhumān bhavati ya evaṃ veda | [PB, 10, 1 20]
tān u puṣṭir ity āhuḥ paśavo hi chandomāḥ | [PB, 10, 1 21]
{PB, 10, 2}
prajāpatiḥ prajā asṛjata so 'tāmyat tasmai vāgjyotir udagṛhṇāt so 'bravīt ko me 'yaṃ jyotir udagṛhṇād iti svaiva te vāg ity abravīt tām abravīd virājaṃ tvā chandasāṃ jyotiḥ kṛtvā yajāntā iti | [PB, 10, 2 1]
tasmād yo virājaṃ stomaṃ sampadyate taṃ jyotiṣṭomo 'gniṣṭoma ity ācakṣate virāḍḍhi chandasāṃ jyotiḥ | [PB, 10, 2 2]
jyotiḥ samānānāṃ bhavati ya evaṃ veda | [PB, 10, 2 3]
anuṣṭup ca vai saptadaśaś ca samabhavatāṃ sānuṣṭup caturuttarāṇi chandāṃsy asṛjata ṣaḍuttarān stomān saptadaśas tāv etān madhyataḥ prājanayatām | [PB, 10, 2 4]
trivṛcca triṇavaś ca rāthantarau tāv ajaś cāśvaś cānvasṛjyetāṃ tasmāt tau rāthantaraṃ prācīnaṃ pradhūnutaḥ | [PB, 10, 2 5]
pañcadaśaś caikaviṃśaś ca bārhatau tau gauś cāviś cānvasṛjyetāṃ tasmāt tau bārhataṃ prācīnaṃ bhāskurutaḥ | [PB, 10, 2 6]
evaṃ vai vidvāṃsam āhur api grāmyāṇāṃ paśūnāṃ vāca ājānāti | [PB, 10, 2 7]
{PB, 10, 3}
prajāpatir akāmayata bahu syāṃ prajāyeyeti sa ātmann ṛtvam apaśyat tata ṛtvijo 'sṛjata yad ṛtvād asṛjata tad ṛtvijām ṛtviktvaṃ tair etaṃ dvādaśāham upāsīdat so 'rādhnot | [PB, 10, 3 1]
pitā no 'rātsīd iti māsā upāsīdaṃs te dīkṣayaivārādhnuvann upasatsu trayodaśam adīkṣayan so 'nuvyam abhavat tasmād upasatsu didīkṣāṇo 'nuvyaṃ bhavaty eva ca hi trayodaśaṃ māsaṃ cakṣate naiva ca | [PB, 10, 3 2]
eko dīkṣetaiko hi prajāpatir arādhnod dvādaśa dīkṣeran dvādaśa hi māsā arādhnuvaṃś caturviṃśatir dīkṣeraṃś caturviṃśatir hy ardhamāsā arādhnuvan | [PB, 10, 3 3]
yadi pañcaviṃśo dīkṣeteme pañceme pañceme pañceme pañceme catvāro 'sāv eka iti nirdiśeyur yasmā arāddhikāmāḥ syus tam evārāddhir anveti sarva itare rādhnuvanti | [PB, 10, 3 4]
yo vai devānāṃ gṛhapatiṃ vedāśnute gārhapataṃ pra gārhapatam āpnoti | [PB, 10, 3 5]
saṃvatsaro vai devānāṃ gṛhapatiḥ sa eva prajāpatis tasya māsā eva saha dīkṣiṇaḥ | [PB, 10, 3 6]
vindate saha dīkṣiṇo 'śnute gārhapatyaṃ pra gārhapatyaṃ āpnoti ya evaṃ veda | [PB, 10, 3 7]
yo vai chandasāṃ svarājaṃ vedāśnute svārājyaṃ pra svārājyaṃ āpnoti bṛhatī vāva chandasāṃ svarāḍ aśnute svārājyaṃ pra svārājyaṃ āpnoti ya evaṃ veda | [PB, 10, 3 8]
tām etām annādyāya vyāvṛjyāsate yad etaṃ dvādaśāhaṃ dvādaśa dīkṣā dvādaśopasado dvādaśa prasutaḥ ṣaṭtriṃśad etā rātrayo bhavanti ṣaṭtriṃśadakṣarā bṛhatī | [PB, 10, 3 9]
jāyate vāva dīkṣayā punīta upasadbhir devalokam eva sutyayāpyeti | [PB, 10, 3 10]
etāvad vāva saṃvatsara indriyaṃ vīryaṃ yad etā rātrayo dvādaśa paurṇamāsyo dvādaśaikāṣṭakā dvādaśāmāvāsyā yāvad eva saṃvatsara indriyaṃ vīryaṃ tad etenāptvāvarunddhe dvādaśāhena | [PB, 10, 3 11]
triṃśadakṣarā vā eṣā virāḍ ṣaḍ ṛtava ṛtuṣv eva virājā pratitiṣṭhaty ṛtubhir virāji | [PB, 10, 3 12]
dvātriṃśadakṣarā vā eṣānuṣṭub vāg anuṣṭup catuṣpādaḥ paśavo vācā paśūn dādhāra tasmād vācā siddhā vācāhūtā āyanti tasmād u nāma jānate | [PB, 10, 3 13]
{PB, 10, 4}
bhūtaṃ pūrvo 'tirātro bhaviṣyad uttaraḥ pṛthivī pūrvo 'tirātro dyaur uttaro 'gniḥ pūrvo 'tirātra āditya uttaraḥ prāṇaḥ pūrvo 'tirātra udāna uttaraḥ | [PB, 10, 4 1]
cakṣuṣī atirātrau kanīnike agniṣṭomau yasmād antarā agniṣṭomāv atirātrābhyāṃ tasmād antare satyau kanīnike bhuṅktaḥ | [PB, 10, 4 2]
saṃvatsarasya vā etau daṃṣṭrau yad atirātrau tayor na svaptavyaṃ saṃvatsarasya daṃṣṭrayor ātmānaṃ ned apidadhānīti | [PB, 10, 4 3]
tad āhuḥ ko 'svaptum arhati yad vāva prāṇo jāgāra tad eva jāgaritam iti | [PB, 10, 4 4]
gāyatrīṃ vā etāṃ jyotiḥpakṣām āsate yad etaṃ dvādaśāham aṣṭau madhya ukthā agniṣṭomāv abhito bhāsā svargaṃ lokam etyājarasaṃ brahmādyam annam atti dīpyamānaḥ | [PB, 10, 4 5]
triḥ purastād rathantaraṃ upayanti tryāvṛd vai vāk sarvām eva vācam avarudhya sarvam annādyaṃ dvādaśāhaṃ tanvate | [PB, 10, 4 6]
jāmi vā etad yajñe kriyata ity āhur yat triḥ purastād rathantaram upayantīti saubharam ukthānāṃ brahmasāma bhavati tenaiva tad ajāmi | [PB, 10, 4 7]
pratnavatyaḥ prāyaṇīyasyāhnaḥ pratipado bhavanti teno eva tad ajāmi | [PB, 10, 4 8]
trir vevopariṣṭād rathantaram upayanti tryāvṛd vai vāk sarvām eva vācam avarudhya sarvam annādyaṃ dvādaśāhād uttiṣṭhanti | [PB, 10, 4 9]
{PB, 10, 5}
trayo vā ete trirātrā yad eṣa dvādaśāho gāyatramukhaḥ prathamo gāyatramadhyo dvitīyo gāyatrottamas tṛtīyaḥ | [PB, 10, 5 1]
yasmād gāyatramukhaḥ prathamas tasmād ūrdhvo 'gnir dīdāya yasmād gāyatramadhyo dvitīyas tasmāt tiryaṅ vāyuḥ pavate yasmād gāyatrottamastṛtīyastasmād arvāṅādityastapati | [PB, 10, 5 2]
tejasā vai gāyatrī prathamaṃ trirātraṃ dādhāra padairdvitīyam akṣaraistṛtīyam | [PB, 10, 5 3]
trivṛdvai gāyatryāstejas trivṛt prāyaṇīyam ahas tena prathamastrirātro dhṛtas tripadā gāyatrī trirātrī madhye tena dvitīyas trirātro dhṛtaś caturviṃśatyakṣarā gāyatrī caturviṃśaḥ saptamam ahas tena tṛtīyastrirātro dhṛtaḥ | [PB, 10, 5 4]
tejasā vā ete prayanti tejo madhye dadhati tejo 'bhyudyanti jyotiṣā vā ete prayanti jyotir madhye dadhati jyotir abhyudyanti cakṣuṣā vā ete prayanti cakṣur madhye dadhati cakṣur abhyudyanti prāṇena vā ete prayanti prāṇaṃ madhye dadhati prāṇam abhyudyanti ye gāyatryā prayanti gāyatrīṃ madhye dadhati gāyatrīm abhyudyanti | [PB, 10, 5 5]
tantraṃ vā etad vitāyate yad eṣa dvādaśāhas tasyaite mayūkhā yad gāyatry asaṃvyāthāya | [PB, 10, 5 6]
girikṣidauccāmanyaveti hovācābhipratārī kākṣaseniḥ kathaṃ dvādaśāha iti yathārān nemiḥ paryety evam enaṃ gāyatrī paryeti avisraṃsāya yathārā nābhau dhṛtā evam asyāṃ dvādaśāho dhṛtaḥ | [PB, 10, 5 7]
anuṣṭubhaṃ vā etām annādyāya vyāvṛjyāsate yad etaṃ dvādaśāham | [PB, 10, 5 8]
aṣṭābhir vā akṣarair anuṣṭup prathamaṃ dvādaśāhasyāhar udyacchaty ekādaśabhir dvitīyaṃ dvādaśabhis tṛtīyam | [PB, 10, 5 9]
akṣaraṃ tryakṣaram ucchiṣyate tad evottaraṃ trirātram anuvidadhāti | [PB, 10, 5 10]
chandāṃsy evāsyās tṛtīyaṃ trirātraṃ vahanti | [PB, 10, 5 11]
tāṃ vā etāṃ pratīcīṃ tiraścīṃ parācīm āsate 'nnādyāya tasmāt pratyañcaṃ tiryañcaṃ parāñcaṃ prajāḥ paśum upajīvanti | [PB, 10, 5 12]
chandāṃsi vā anyonyasya lokam abhyadhyāyan gāyatrī triṣṭubhas triṣṭub jagatyā jagatī gāyatryās tāni vyauhan yathālokaṃ tato vai tāni yaṃ yaṃ kāmam akāmayanta tam asanvan | [PB, 10, 5 13]
yatkāmo vyūḍhacchandasā dvādaśāhena yajate so 'smai kāmaḥ samṛdhyate | [PB, 10, 5 14]
oko vai devānāṃ dvādaśāho yatho vai manuṣyā imaṃ lokam āviṣṭā evaṃ devatā dvādaśāham āviṣṭā devatā ha vā etena yajate ya evaṃ vidvān dvādaśāhena yajate | [PB, 10, 5 15]
gṛhā vai devānāṃ dvādaśāho nāgṛhatāyā bhayyam | [PB, 10, 5 16]
yo vai dvādaśāham agniṣṭomena kalpamānaṃ veda kalpate 'smai prātaḥsavanenaiva prathamas trirātraḥ kalpate mādhyandinena dvitīyas tṛtīyasavanena tṛtīyo 'gniṣṭomasāmnaiva daśamam ahaḥ kalpate | [PB, 10, 5 17]
kalpate 'smai ya evaṃ veda | [PB, 10, 5 18]
{PB, 10, 6}
eti prety āśumad vītimad rukmat tejasvad yuñjānaṃ prathamasyāhno rūpaṃ trivṛtaḥ stomasya gāyatrasya chandaso rathantarasya sāmnaḥ | [PB, 10, 6 1]
vṛṣavad vṛtravad rayimad viśvavad upasthitaṃ dvitīyasyāhno rūpaṃ pañcadaśasya stomasya traiṣṭubhasya chandaso bṛhataḥ sāmnaḥ | [PB, 10, 6 2]
udvat trivad digvat gomad ṛṣabhavat tṛtīyasyāhno rūpaṃ saptadaśasya stomasya jāgatasya chandaso vairūpasya sāmnaḥ | [PB, 10, 6 3]
rājanvaj janavadvat sūryavad virāḍanutodavac caturthasyāhno rūpam ekaviṃśasya stomasyānuṣṭubhasya chandaso vairājasya sāmnaḥ | [PB, 10, 6 4]
citravacchiśumat paṅktiḥ śakvarī vyūnākṣarā gomad ṛṣabhavad vajryabhimat pañcamasyāhno rūpaṃ triṇavasya stomasya pāṅktasya chandasaḥ śakvarīṇāṃ sāmnaḥ | [PB, 10, 6 5]
parivat prativat saptapadā dvipadā vinārāśaṃsā gomad ṛṣabhavat ṣaṣṭhasyāhno rūpaṃ trayastriṃśasya stomasya sarveṣāṃ chandasāṃ rūpaṃ revatīnāṃ sāmnaḥ | [PB, 10, 6 6]
yasmād eṣā samānā satī ṣaḍahavibhaktir nānārūpā tasmād virūpaḥ saṃvvatsaraḥ | [PB, 10, 6 7]
virūpam enam anuprajāyate ya evaṃ veda | [PB, 10, 6 8]
{PB, 10, 7}
agna iti prathamasyāhno rūpam agnivibhakter agnim iti dvitīyasyāgnineti tṛtīyasyāgnir iti caturthasya | [PB, 10, 7 1]
devā vai śriyam aicchaṃs tāṃ na prathame 'hany avindan na dvitīye na tṛtīye tāṃ caturthe 'hany avindan vindate śriyaṃ ya evaṃ vedāgner iti pañcamasya teno śrīḥ pratyupoditety āhuḥ | [PB, 10, 7 2]
aprativādy enaṃ bhrātṛvyo bhavati ya evaṃ veda | [PB, 10, 7 3]
agna iti ṣaṣṭhasya yenaiva rūpeṇa prayanti tad abhyudyanti | [PB, 10, 7 4]
yasmād eṣā samānā saty agnivibhaktir nānārūpā tasmād yathartvādityas tapati | [PB, 10, 7 5]
{PB, 10, 8}
indreti prathamasyāhno rūpam indravibhakter indram iti dvitīyasyendreṇeti tṛtīyasyendra iti caturthasyendrād iti pañcamasyendreti ṣaṣṭhasya yenaiva rūpeṇa prayanti tad abhyudyanti yasmād eṣā samānā satīndravibhaktir nānārūpā tasmād yathartv oṣadhayaḥ pacyante | [PB, 10, 8 1.1]
{PB, 10, 9}
yad ṛcā prastauti tat prathamasyāhno rūpam svaravibhakter yat purastāt stobhaṃ tad dvitīyasya yad ubhayataḥ stobhaṃ tat tṛtīyasya yad anutunnaṃ tac caturthasya yad abhyārabdhaṃ tat pañcamasya yad ihakāreṇābhyastaṃ tat ṣaṣṭhasyāhno rūpam | [PB, 10, 9 1]
svarāṇāṃ yasmād eṣā samānā satī svaravibhaktir nānārūpā tasmād yathartu vāyuḥ pavate | [PB, 10, 9 2]
{PB, 10, 10}
padanidhanaṃ prathamasyāhno rūpam nidhanavibhakter bahirṇidhanaṃ dvitīyasya diṅnidhanaṃ tṛtīyasyenidhanaṃ caturthasyāthakāraṇidhanaṃ pañcamasya yad ihakāreṇābhyastaṃ tat ṣaṣṭhasyāhno rūpaṃ nidhanānāṃ yasmād eṣā samānā satī nidhanavibhaktir nānārūpā tasmād ime lokāḥ saha santo nānaiva | [PB, 10, 10 1.1]
{PB, 10, 11}
dravadiḍaṃ prathamasyāhno rūpam iḍāvibhakter ūrdhveḍaṃ dvitīyasya pariṣṭubdheḍaṃ tṛtīyasyeḍābhir aiḍaṃ caturthasyādhyardheḍaṃ pañcamasya yad ihakāreṇābhyastaṃ tat ṣaṣṭhasyāhno rūpam iḍānāṃ yasmād eṣā samānā satīḍāvibhaktir nānārūpā tasmāt samānāḥ santaḥ paśavo nānārūpāḥ | [PB, 10, 11 1.1]
{PB, 10, 12}
bharadvājāyanā vai sattram āsata tān apṛcchan kiṃ prathamenāhnā kuruteti praivaimeti kiṃ dvitīyenety avasam evākurmahīti kiṃ tṛtīyeneti pary evāplavāmahīti kiṃ caturtheneti sataiva sad apyadadhmeti kiṃ pañcameneti prāṇān eva vicchindanta aimeti kiṃ ṣaṣṭhenetīdam evāgacchāmeti | [PB, 10, 12 1]
yasya padena prastauty atha svāram abhi vāva tena devāḥ paśūn apaśyan yat purastāt stobhaṃ atha svāram ud eva tenāsṛjanta yad ubhayataḥ stobham atha svāram ebhya eva tena lokebhyo devāḥ paśubhyo 'nnādyaṃ prāyacchan yad anutunnam atha svāram upaiva tenāśikṣan yasya madhye nidhanam atha svāraṃ garbhāṃs tenādadhata tān ihavatā svāreṇa prājanayan | [PB, 10, 12 2]
imaṃ vāva devā lokaṃ padanidhanenābhyajayann amuṃ bahirṇidhanenāntarikṣaṃ diṅnidhanenāmṛtatvam īnidhanenāgacchan brahmavarcasam athanidhanenāvārundhatāsminn eva loka ihanidhanena pratyatiṣṭhan | [PB, 10, 12 3]
imaṃ vāva devā lokaṃ dravadiḍenābhyajayann amum ūrdhveḍenāntarikṣaṃ pariṣṭubdheḍena pratiṣṭhām iḍābhir aiḍenāvārundhata pratiṣṭhāyādhyardheḍena vyajayantāsminn eva loka iheḍena pratyatiṣṭhan | [PB, 10, 12 4]
na vāk saṃvatsaram ativadatīḍaiva saṃvatsaram ativadati garbheṇa saṃvatsare paryāvṛtya prajāyate tenātivadati | [PB, 10, 12 5]
tā vā etāś catasraḥ ṣaḍahaṃ parācya iḍā atiyanty eṣānunūtaiṣā viṣūcy eṣā pratīcy etad dvīḍam | [PB, 10, 12 6]
saṃvatsaro 'gnir vāk saṃvatsaro yad agnir vibhajyate vācam eva tad vibhajanti | [PB, 10, 12 7]
dve dve akṣare vibhajanti dvau dvau hi māsāv ṛtur atho māsānām eva tad rūpaṃ kriyate | [PB, 10, 12 8]
ṣaḍ ahāni vibhajanti ṣaḍ ṛtava ṛtūnāṃ dhṛtyā ṛtūnāṃ pratiṣṭhityā atho ṛtūnām eva tad rūpaṃ kriyate ṣaḍ u puruṣā yān agnir anuvihriyate | [PB, 10, 12 9]
yad idaṃ bahudhāgnir vihriyate tad asāv ādityaḥ sarvāḥ prajāḥ pratyaṅ tasmād ete devate vibhaktim ānaśāte nāto 'nyā kācana | [PB, 10, 12 10]
{PB, 11, 1}
stomo yujyate sattriyebhyo 'harbhyaḥ pratnavatībhiś copavatībhiś ca | [PB, 11, 1 1]
yat pratnavatyo upavatībhyaḥ pūrvā yujyante brahma tat pūrvaṃ kṣatrād yujyate brahma hi pūrvaṃ kṣatrāt | [PB, 11, 1 2]
manas tat pūrvaṃ vāco yujyate mano hi pūrvaṃ vāco yaddhi manasābhigacchati tad vācā vadati | [PB, 11, 1 3]
bṛhat tat pūrvaṃ rathantarād yujyate bṛhaddhi pūrvaṃ rathantarād vijityā tu vai rathantaraṃ pūrvaṃ yogam ānaśe | [PB, 11, 1 4]
saṃbhāryās tṛcā bhavanti yathāśiṣṭhān vahiṣṭhān saṃbhared evam evaitān saṃbharanti gatyai | [PB, 11, 1 5]
nava bhavanti navāhasya yuktyā ṛcarcaivāhar yunakti yathā prārthasya śamyā avadadhyād evam evaitan navāhasya śamyā avadadhāti gatyai | [PB, 11, 1 6]
trivṛd eva stomo bhavati tejase brahmavarcasāya | [PB, 11, 1 7.1]
{PB, 11, 2}
ubhābhyāṃ vai rūpābhyāṃ bahiṣpavamānyo yujyante yatsāmā stomo bhavati tad ājyeṣu | [PB, 11, 2 1]
nirāhāvanty ājyāni bhavanti yuktam eva tair āhvayati | [PB, 11, 2 2]
agna āyāhi vītaya ā no mitrāvaruṇāyāhi suṣamā hi ta indrāgnī āgataṃ sutam iti rāthantaram eva tad rūpaṃ nirdyotayati stomaḥ iti | [PB, 11, 2 3]
{PB, 11, 3}
pra somāso vipaścita iti gāyatrī bhavati pretyā abhi droṇāni babhrava ity abhikrāntyai sutā indrāya vāyava iti saṃskṛtyai pra soma deva vītaya iti pretyai pra tu draveti pretyai pra vā etenāhnā yanti | [PB, 11, 3 1]
gāyatraṃ bhavati | [PB, 11, 3 2]
yad eva gāyatrasya brāhmaṇam | [PB, 11, 3 3]
āśvaṃ bhavati | [PB, 11, 3 4]
aśvo vai bhūtvā prajāpatiḥ prajā asṛjata sa prājāyata bahur abhavat prajāyate bahur bhavaty āśvena tuṣṭuvānaḥ | [PB, 11, 3 5]
ekākṣaraṃ nidhanam upayanti rathantarasyānativādāya | [PB, 11, 3 6]
anativādyenaṃ bhrātṛvyo bhavati ya evaṃ veda | [PB, 11, 3 7]
somasāma bhavati | [PB, 11, 3 8]
yathā vā imā anyā oṣadhayaḥ evaṃ soma āsīt sa tapo 'tapyata sa etat somasāmāpaśyat tena rājyamādhipatyam agacchad yaśo 'bhavad rājyam ādhipatyaṃ gacchati yaśo bhavati somasāmnā tuṣṭuvānaḥ | [PB, 11, 3 9]
yaudhājayaṃ bhavati yad eva yaudhājayasya brāhmaṇam | [PB, 11, 3 10]
auśanaṃ yad auśanasya stomaḥ | [PB, 11, 3 11]
{PB, 11, 4}
abhi tvā śūra nonuma ity abhīti rathantarasya rūpaṃ rathantaraṃ hy etad ahaḥ | [PB, 11, 4 1]
kayā naś citra ābhuvad iti kavatyas tena prājāpatyāḥ ko hi prajāpatiḥ prajāpater āptyai | [PB, 11, 4 2]
taṃ vo dasmam ṛtīṣahaṃ vasor mandānam andhaso 'bhivatsaṃ na svasareṣu dhenava ity abhīti rathantarasya rūpaṃ rathantaraṃ hy etad ahaḥ | [PB, 11, 4 3]
indraṃ gīrbhir havāmaha iti havanta evainam | [PB, 11, 4 4]
tarobhir vo vidadvasum iti stomo vai taro yajño vidadvasuḥ stomena vai yajño yujyate yat tarobhir vo vidadvasum ity āha yajñam eva tad yunakti | [PB, 11, 4 5]
rathantaraṃ bhavati brahma vai rathantaraṃ brahma prāyaṇīyam ahar brahmaṇa eva tad brahmākramya prayanti | [PB, 11, 4 6]
iyaṃ vai rathantaram asyām eva pratiṣṭhāya sattram āsate | [PB, 11, 4 7]
vāmadevyaṃ bhavati paśavo vai vāmadevyaṃ paśūnām avaruddhyai prājāpatyaṃ vai vāmadevyaṃ prajāpatāv eva pratiṣṭhāya sattram āsate | [PB, 11, 4 8]
naudhasaṃ bhavati brahma vai naudhasaṃ brahma prāyaṇīyam ahar brahmaṇa eva tad brahmākramante | [PB, 11, 4 9]
kāleyaṃ bhavati samānaloke vai kāleyaṃ ca rathantaraṃ ceyaṃ vai rathantaraṃ paśavaḥ kāleyam asyāṃ caiva paśuṣu ca pratiṣṭhāya sattram āsate | [PB, 11, 4 10]
dravadiḍaṃ tathā hy etasyāhno rūpaṃ stomaḥ | [PB, 11, 4 11]
{PB, 11, 5}
pra somāso madacyuta iti gāyatrī bhavati madavad vai rasavat tṛtīyasavanaṃ madam eva tad rasaṃ dadhāty ayā pavasva devayur ity eti rathantarasya rūpaṃ rāthantaraṃ hy etad ahaḥ pavate 'har yato harir iti bṛhato rūpaṃ bṛhad eva tad etasminn ahani yunakti tad yuktaṃ śva ārabhante pra sunvānāyāndhasa iti pravatyo bhavanti praṇinīṇyam iva hy etad ahar abhi priyāṇi pavate canohita ity abhīti rathantarasya rūpaṃ rāthantaraṃ hy etad ahaḥ | [PB, 11, 5 1]
yajñā yajñā vo agnaya ity agnir vai yajño yajña eva tad yajñaṃ pratiṣṭhāpayati | [PB, 11, 5 2]
gāyatraṃ bhavati yad eva gāyatrasya brāhmaṇam | [PB, 11, 5 3]
saṃhitaṃ bhavati vyakṣaraṇidhanaṃ pratiṣṭhāyai pratiṣṭhāyaiva sattram āsate | [PB, 11, 5 4]
saphaṃ bhavati | [PB, 11, 5 5]
saphena vai devā imān lokān samāpnuvan yat samāpnuvaṃs tat saphasya saphatvam imān evaitena lokān samāpya sattram āsate | [PB, 11, 5 6]
ākṣāraṃ bhavati | [PB, 11, 5 7]
aṣṭau vā etāḥ kāmadughā āsaṃs tāsām ekā samaśīryata sā kṛṣir abhavad ṛdhyate 'smai kṛṣau ya evaṃ veda | [PB, 11, 5 8]
tāsu devāsurā aspardhanta te devā asurān kāmadughābhya ākṣāreṇānudanta nudate bhrātṛvyaṃ kāmadughābhya ākṣāreṇa tuṣṭuvānaḥ | [PB, 11, 5 9]
ebhyo vai lokebhyo raso 'pākrāmat taṃ prajāpatir ākṣāreṇākṣārayad yad ākṣārayat tad ākṣārasyākṣāratvam | [PB, 11, 5 10]
tasmād yaḥ purā puṇyo bhūtvā paścāt pāpīyān syād ākṣāraṃ brahmasāma kurvītātmany eved indriyaṃ vīryaṃ rasam ākṣārayati | [PB, 11, 5 11]
januṣaikarcau bhavato 'hno dhṛtyai yad vā etasyāhno 'dhṛtaṃ tad etābhyāṃ dādhāra | [PB, 11, 5 12]
gaurīvitaṃ bhavati | [PB, 11, 5 13]
gaurīvitir vā etacchāktyo brāhmaṇo 'tiriktam apaśyat tad gaurīvitam abhavat | [PB, 11, 5 14]
atiriktaṃ vā etad atiriktena stuvanti yad gaurīvitenāhīnāñchvastanavad bhavaty api prajāyā upakﾱptam | [PB, 11, 5 15]
vṛṣā vā etad vājisāma vṛṣabho retodhā adya stuvanti śvaḥ prajāyate | [PB, 11, 5 16]
anuṣṭubhi chandasāṃ kriyate 'nuṣṭubbhi chandasāṃ yoniḥ svāyām eva tad yonau reto dhatte prajātyai | [PB, 11, 5 17]
prajāyate bahur bhavati ya evaṃ veda | [PB, 11, 5 18]
dvyudāsaṃ bhavaty etau vā udāsau svargasya lokasyāvasānadarśau pūrveṇa pūrvam ahaḥ saṃsthāpayanty uttareṇottaram ahar abhyativadanti | [PB, 11, 5 19]
tad yathādaḥ pūrvedyuḥ spaṣṭaṃ tṛṇodakam anvavasyanto yanty evam eva tābhyāṃ svargaṃ lokam anvavasyanto yanti | [PB, 11, 5 20]
gautamaṃ bhavati | [PB, 11, 5 21]
sāmārṣeyavat svargāya yujyate svargāllokānna cyavate tuṣṭuvānaḥ | [PB, 11, 5 22]
yad u caivānuṣṭubhasya madhye nidhanasya brāhmaṇaṃ tad u caitasya | [PB, 11, 5 23]
kāvaṃ bhavati | [PB, 11, 5 24]
lokavindu sāma vindate lokaṃ kāvena tuṣṭuvānaḥ | [PB, 11, 5 25]
svāram u svareṇa svareṇa hi devebhyo 'ntato 'nnādyaṃ pradīyate svareṇaiva tad devebhyo 'ntato 'nnādyaṃ prayacchati | [PB, 11, 5 26]
yajñāyajñīyaṃ bhavati | [PB, 11, 5 27]
vāg yajñāyajñīyaṃ vāci yajñaḥ pratiṣṭhito vācy eva tad yajñam antataḥ pratiṣṭhāpayanti taṃ vāco 'dhi śva ārabhante | [PB, 11, 5 28]
trivṛd eva stomo bhavati tejase brahmavarcasāya | [PB, 11, 5 29]
{PB, 11, 6}
pavasva vāco agriya iti dvitīyasyāhnaḥ pratipad bhavati | [PB, 11, 6 1]
pavasveti rāthantaraṃ rūpam agriya iti bārhatam ubhe rūpe samārabhate dvirātrasyāvisraṃsāya | [PB, 11, 6 2]
pavasvendo vṛṣāsuta ity anurūpo bhavati vṛṣaṇvad vā etad aindraṃ traiṣṭubham ahar yat dvitīyaṃ tad eva tad abhivadati | [PB, 11, 6 3]
pūrvam u tad rūpam apareṇa rūpeṇānuvadati yat pūrvaṃ rūpam apareṇa rūpeṇānuvadati tad anurūpasyānurūpatvam | [PB, 11, 6 4]
anurūpa enaṃ putro jāyate ya evaṃ veda | [PB, 11, 6 5]
stotrīyānurūpau tṛcau bhavataḥ prāṇāpānānām avaruddhyai | [PB, 11, 6 6]
vṛṣaṇvantas tṛcā bhavatīndriyasya vīryasyāvaruddhyai | [PB, 11, 6 7]
tṛca uttamo bhavati | [PB, 11, 6 8]
yenaiva prāṇena prayanti tam abhyudyanti | [PB, 11, 6 9]
pañcadaśa eva stomo bhavati | [PB, 11, 6 10]
ojasy eva tad vīrye pratitiṣṭhati ojo vīryaṃ pañcadaśaḥ | [PB, 11, 6 11]
{PB, 11, 7}
ubhābhyāṃ vai rūpābhyāṃ bahiṣpavamānyo yujyante yatsāmā stomo bhavati tad ājyeṣu | [PB, 11, 7 1]
nirāhopasthitāny ājyāni bhavanti | [PB, 11, 7 2]
agniṃ dūtaṃ vṛṇīmahe mitraṃ vayaṃ havāmaha indram id gāthino bṛhad indre agnā namo bṛhad iti bārhatam eva tad rūpaṃ nirdyotayati stomaḥ | [PB, 11, 7 3]
{PB, 11, 8}
vṛṣā pavasva dhārayeti gāyatrī bhavaty ahno dhṛtyai | [PB, 11, 8 1]
vṛṣaṇvatyas triṣṭubho rūpeṇa traiṣṭubhaṃ hy etad ahaḥ | [PB, 11, 8 2]
punānas soma dhārayeti dhṛtyai | [PB, 11, 8 3]
vṛṣā śoṇo abhikanikradad gā iti | [PB, 11, 8 4]
vṛṣaṇvatyas triṣṭubho rūpeṇa samṛddhā vṛṣaṇvad vā etad aindraṃ traiṣṭubham ahar yat dvitīyaṃ tad eva tad abhivadati | [PB, 11, 8 5]
gāyatraṃ bhavati yad eva gāyatrasya brāhmaṇam | [PB, 11, 8 6]
yauktāśvaṃ bhavati | [PB, 11, 8 7]
yuktāśvo vā āṅgirasaḥ śiśū jātau viparyaharat tasmān mantro 'pākrāmat sa tapo 'tapyata sa etad yauktāśvam apaśyat taṃ mantra upāvartata tad vāva sa tarhy akāmayata kāmasani sāma yauktāśvaṃ kāmam evaitenāvarunddhe | [PB, 11, 8 8]
āyāsye bhavataḥ | [PB, 11, 8 9]
ayāsyo vā āṅgirasa ādityānāṃ dīkṣitānām annādyam āśnāt taṃ śug ārchat sa tapo 'tapyata sa ete āyāsye apaśyat tābhyāṃ śucam apāhatāpa śucaṃ hata āyāsyābhyāṃ tuṣṭuvānaḥ | [PB, 11, 8 10]
ebhyo vai lokebhyo vṛṣṭir apākrāmat tām ayāsya āyāsyābhyām acyāvayat cyāvayati vṛṣṭim āyāsyābhyāṃ tuṣṭuvānaḥ | [PB, 11, 8 11]
annādyaṃ vāva tad ebhyo lokebhyo 'pākrāmat tad ayāsya āyāsyābhyām acyāvayat cyāvayaty annādyam āyāsyābhyāṃ tuṣṭuvānaḥ | [PB, 11, 8 12]
vāsiṣṭhaṃ bhavati | [PB, 11, 8 13]
vasiṣṭho vā etena vaiḍavaḥ stutvāñjasā svargaṃ lokam apaśyat svargasya lokasyānukhyātyai svargāl lokān na cyavate tuṣṭuvānaḥ stomaḥ | [PB, 11, 8 14]
{PB, 11, 9}
tvām iddhi havāmaha iti tvam iti bṛhato rūpaṃ bārhataṃ hy etad ahaḥ | [PB, 11, 9 1]
abhipravaḥ surādhasam iti yuñjate vai pūrveṇāhnā hy etena prayanti | [PB, 11, 9 2]
tvām idā hyo nara ity adya caiva hyaś ca samārabhate dvirātrasyāvisraṃsāya | [PB, 11, 9 3]
bṛhad bhavati varṣma vai bṛhad varṣma dvitīyam ahar varṣmaṇa eva tad varṣmākramante | [PB, 11, 9 4]
śyaitaṃ bhavati sāmnorvāho yajñasya santatyai | [PB, 11, 9 5]
mādhucchandasaṃ bhavati sāmārṣeyavat svargāya yujyate svargāl lokān na cyavate tuṣṭuvānaḥ | [PB, 11, 9 6]
ūrdhveḍaṃ tathā hy etasyāhno rūpaṃ stomaḥ | [PB, 11, 9 7]
{PB, 11, 10}
yas te mado vareṇya iti gāyatrī bhavati | [PB, 11, 10 1]
madavad vai rasavat tṛtīyasavanaṃ madam eva tad rasaṃ dadhāti | [PB, 11, 10 2]
pavasva madhumattama iti pavanta iva hy etenāhnā madhumattama ity annaṃ vai madhv annādyam eva tad yajamāne dadhāti | [PB, 11, 10 3]
indram accha sutā ima itīndriyasya vīryasyāvaruddhyai | [PB, 11, 10 4]
ayaṃ pūṣā rayir bhaga ity anuṣṭubhaḥ satyas triṣṭubho rūpeṇa traiṣṭubhaṃ hy etad ahaḥ | [PB, 11, 10 5]
vṛṣāmatīnāṃ pavate vicakṣaṇa iti jagatyaḥ satyas triṣṭubho rūpeṇa traiṣṭubhaṃ hy etad ahaḥ | [PB, 11, 10 6]
gāyatraṃ bhavati yad eva gāyatrasya brāhmaṇam | [PB, 11, 10 7]
hāviṣmataṃ bhavati | [PB, 11, 10 8]
haviṣmāṃś ca vai haviṣkṛccāṅgirasāvāstāṃ dvitīye 'hani haviṣmān arādhnon navame 'hani haviṣkṛt | [PB, 11, 10 9]
ayaṃ haviṣmān ity eva jātam ahar jātaṃ somaṃ prāha devebhyaḥ sāmnaivāsmā āśiṣam āśāste sāma hi satyāśīḥ | [PB, 11, 10 10]
śaṅku bhavaty ahno dhṛtyai yad vā adhṛtaṃ śaṅkunā tad dādhāra | [PB, 11, 10 11]
tad u sīdantīyam ity āhur etena vai prajāpatir ūrdhva imān lokān asīdad yad asīdat tat sīdantīyasya sīdantīyatvam ūrdhva imān lokān sīdati sīdantīyena tuṣṭuvānaḥ | [PB, 11, 10 12]
sujñānaṃ bhavati | [PB, 11, 10 13]
svarvad vai rāthantaraṃ rūpaṃ svarṇidhanaṃ bārhatam | [PB, 11, 10 14]
svarṇidhanaṃ bhavati tathā hy etasyāhno rūpam | [PB, 11, 10 15]
plavau vā etāv upohante svargasya lokasya samaṣṭyai | [PB, 11, 10 16]
gaurīvitaṃ bhavati yad eva gaurīvitasya brāhmaṇam | [PB, 11, 10 17]
krauñcaṃ bhavati | [PB, 11, 10 18]
vāg vai krauñcaṃ vāg dvādaśāho vācy eva tad vācā stuvate yajñasya prabhūtyai | [PB, 11, 10 19]
yāmaṃ bhavati | [PB, 11, 10 20]
etena vai yamo 'napajayyam amuṣya lokasyādhipatyam āśnutānapajayyam amuṣya lokasyādhipatyam aśnute yāmena tuṣṭuvānaḥ | [PB, 11, 10 21]
etena vai yamī yamaṃ svargaṃ lokam agamayat svargasya lokasyānukhyātyai svargāl lokān na cyavate tuṣṭuvānaḥ stomaḥ | [PB, 11, 10 22]
{PB, 11, 11}
ehy ū ṣu bravāṇi ta ity ehivatyo bhavanti tṛtīyasyāhna upahavāya santatyai | [PB, 11, 11 1]
apacchid iva vā etad yajñakāṇḍaṃ yad ukthāni yad eti salomatvāya | [PB, 11, 11 2]
evā hy asi vīrayur iti samānaṃ vadantīdam ittham asad iti | [PB, 11, 11 3]
indraṃ viśvā avīvṛdhann ity avardhanta hy etarhi yajamānam evaitayā vardhanti | [PB, 11, 11 4]
sākamaśvaṃ bhavaty ukthānām abhijityā abhikrāntyai | [PB, 11, 11 5]
etena hy agra ukthāny adhyajayann etenābhyakrāman | [PB, 11, 11 6]
āmahīyavaṃ bhavati kﾱptiś cānnādyaṃ ca samānaṃ vadantīṣu kriyata idam ittham asad iti | [PB, 11, 11 7]
kṣatraṃ vā etad ahar abhinirvadati yat pañcadaśaṃ yad gāyatrīṣu brahmasāma bhavati brahma caiva tat kṣatraṃ ca sayujī karoti brahmaiva kṣatrasya purastān nidadhati brahmaṇe kṣatraṃ ca viśaṃ cānuge karoti | [PB, 11, 11 8]
brahma vai pūrvam ahaḥ kṣatraṃ dvitīyaṃ yad gāyatrīṣu brahmasāma bhavati brahma tad yaśasārdhayati brahma hi gāyatrī | [PB, 11, 11 9]
tad u samānaṃ vadantīṣu kriyate samṛddhyai | [PB, 11, 11 10]
āṣṭādaṃṣṭre bhavataḥ | [PB, 11, 11 11]
aiyāhā iti vā indro vṛtram ahann aiyādohoveti nyagṛhṇād vārtraghne sāmanī vīryavatī | [PB, 11, 11 12]
ojo evaitābhyāṃ vīryam avarunddhe | [PB, 11, 11 13]
pañcadaśa eva stomo bhavaty ojasy eva tad vīrye pratitiṣṭhaty ojo vīryaṃ pañcadaśaḥ | [PB, 11, 11 14]
{PB, 12, 1}
davidyutatyā ruceti tṛtīyasyāhnaḥ pratipad bhavati | [PB, 12, 1 1]
davidyutatī vai gāyatrī pariṣṭobhantī triṣṭub gavāśīr jagatī trīṇi rūpāṇi samārabhate trirātrasyāvisraṃsāya | [PB, 12, 1 2]
ete asṛgram indava ity anurūpo bhavati | [PB, 12, 1 3]
eta iti vai prajāpatir devān asṛjatāsṛgram iti manuṣyān indava iti pitṝṃs tad eva tad abhivadati | [PB, 12, 1 4]
pūrvam u caiva tad rūpam apareṇa rūpeṇānuvadati yat pūrvaṃ rūpam apareṇa rūpeṇānuvadati tad anurūpasyānurūpatvam anurūpa enaṃ putro jāyate ya evaṃ veda | [PB, 12, 1 5]
stotrīyānurūpau tṛcau bhavataḥ prāṇāpānānām avaruddhyai | [PB, 12, 1 6]
rājā medhābhir īyate pavamāno manāv adhy antarikṣeṇa yātava iti | [PB, 12, 1 7]
antarikṣadevatyas tṛco bhavaty antarikṣadevatyam etad ahar yat tṛtīyaṃ tad eva tad abhivadati | [PB, 12, 1 8]
pañcarco bhavati pañcapadā paṅktiḥ pāṅktam annam annādyasyāvaruddhyai | [PB, 12, 1 9]
tṛca uttamo bhavati yenaiva prāṇena prayanti tam abhyupayanti | [PB, 12, 1 10]
saptadaśa eva stomo bhavati pratiṣṭhāyai prajātyai | [PB, 12, 1 11]
{PB, 12, 2}
agnināgniḥ samidhyata ity āgneyam ājyaṃ bhavati | [PB, 12, 2 1]
pūrve eva tad ahanī samiddhe tṛtīyam ahar abhisaminddhe | [PB, 12, 2 2]
mitraṃ huve pūtadakṣam iti rāthantaram maitrāvaruṇam | [PB, 12, 2 3]
huva iti vai rāthantaraṃ rūpam | [PB, 12, 2 4]
rathantaram etat parokṣaṃ yad vairūpaṃ rāthantaram eva tad rūpaṃ nirdyotayati | [PB, 12, 2 5]
indreṇa saṃ hi dṛkṣusa ity aindram | [PB, 12, 2 6]
sam iva vā ime lokā dadṛśire 'ntarikṣadevatyam etad ahar yat tṛtīyaṃ tad eva tad abhivadati | [PB, 12, 2 7]
tā huve yayor idam iti rāthantaram aindrāgnam | [PB, 12, 2 8]
huva iti vai rāthantaraṃ rūpaṃ rathantaram etat parokṣaṃ yad vairūpaṃ rāthantaram eva tad rūpaṃ nirdyotayati stomaḥ | [PB, 12, 2 9]
{PB, 12, 3}
uccā te jātam andhasa iti gāyatrī bhavati | [PB, 12, 3 1]
udvad vā etad ahar yat tṛtīyaṃ tad eva tad abhivadati | [PB, 12, 3 2]
andhasvatī bhavaty ahar vā andho 'hna ārambhaḥ | [PB, 12, 3 3]
abhi somāsa āyava iti | [PB, 12, 3 4]
abhīti rathantarasya rūpaṃ bṛhad iti bṛhata ubhayoḥ saha rūpam upaityubhau hi varṇāvetad ahaḥ | [PB, 12, 3 5]
tisro vāca īrayati pravahnir iti tṛtīyasyāhno rūpaṃ tena tṛtīyam ahar ārabhante | [PB, 12, 3 6]
triṣṭubhaḥ satyo jagatyo rūpeṇa jāgataṃ hyetad ahaḥ | [PB, 12, 3 7]
gāyatraṃ bhavati yad eva gāyatrasya brāhmaṇam | [PB, 12, 3 8]
vaiṣṭambhaṃ bhavati | [PB, 12, 3 9]
ahar vā etad avlīyata tad devā vaiṣṭambhair vyaṣṭabhnuvaṃs tad vaiṣṭambhasya vaiṣṭambhatvam | [PB, 12, 3 10]
diśa iti nidhanam upayanti diśāṃ dhṛtyai | [PB, 12, 3 11]
paurūmadgaṃ bhavati | [PB, 12, 3 12]
ahar vā etad avlīyamānaṃ tad rakṣāṃsy anvasacanta tasmād devāḥ paurūmadgena rakṣāṃsyapāghnann apa pāpmānaṃ hate paurūmadgena tuṣṭuvānaḥ | [PB, 12, 3 13]
devāś ca vāsurāś cāspardhanta te devā asurāṇāṃ paurūmadgena puro 'majjayan yat puro 'majjayaṃstasmāt paurūmadgaṃ pāpmānam evaitena bhrātṛvyaṃ majjayati | [PB, 12, 3 14]
gautamaṃ bhavati | [PB, 12, 3 15]
yad eva gautamasya brāhmaṇam | [PB, 12, 3 16]
ubhayataḥstobhaṃ tathā hy etasyāhno rūpam | [PB, 12, 3 17]
antarikṣaṃ bhavati | [PB, 12, 3 18]
antarikṣadevatyam etad ahar yat tṛtīyam antarikṣa eva tad antarikṣeṇa stuvate pratiṣṭhāyai | [PB, 12, 3 19]
āṣkāraṇidhanaṃ kāṇvaṃ bhavati | [PB, 12, 3 20]
as iti vai rāthantaraṃ rūpaṃ has iti bārhataṃ tṛtīyam eva tad rūpam upayanti samṛddhyai | [PB, 12, 3 21]
aṅgirasāṃ saṃkrośo bhavati | [PB, 12, 3 22]
etena vā aṅgirasaḥ saṃkrośamānāḥ svargaṃ lokam āpan svargasya lokasyānukhyātyai svargāllokān na cyavate tuṣṭuvānaḥ stomaḥ | [PB, 12, 3 23]
{PB, 12, 4}
yaddyāva indra te śatam iti śatavatyo bhavanti | [PB, 12, 4 1]
śatavad vai paśūnāṃ rūpaṃ sahasravat paśūnām evaitābhī rūpam avarunddhe | [PB, 12, 4 2]
vayaṃ gha tvā sutāvanta iti satobṛhatyo varṣīyaś chanda ākramate 'napabhraṃśāya | [PB, 12, 4 3]
taraṇir it siṣāsati vājaṃ purandhyā yujā ā va indraṃ puruhūtaṃ name girety āvad akṣaram uddhatam iva vai tṛtīyam ahar yad etad āvadakṣaraṃ bhavaty ahar evaitena pratiṣṭhāpayati | [PB, 12, 4 4]
pañcanidhanaṃ vairūpaṃ pṛṣṭhaṃ bhavati diśāṃ dhṛtyai | [PB, 12, 4 5]
pañcapadā paṅktiḥ pāṅktam annam annādyasyāvaruddhyai | [PB, 12, 4 6]
diśāṃ vā etat sāma yad vairūpaṃ diśo hy evaitenābhivadati | [PB, 12, 4 7]
atha yat pañcanidhanaṃ tenartūnāṃ pañca hy ṛtavaḥ | [PB, 12, 4 8]
ṛtubhiś ca vā ime lokā digbhiś cāvṛtās teṣv evobhayeṣu yajamānaṃ pratiṣṭhāpayati yajamānaṃ vā anupratitiṣṭhantam udgātā pratitiṣṭhati ya evaṃ vidvān vairūpeṇodgāyati | [PB, 12, 4 9]
digvad bhavati bhrātṛvyasyāpanuttyai | [PB, 12, 4 10]
diśaṃ viśam iti nidhanam upayanti diśāṃ dhṛtyai | [PB, 12, 4 11]
has ity upariṣṭād diśāṃ nidhanam upayanti tena bārhatam | [PB, 12, 4 12]
rāthantaro vā ayaṃ loko bārhato 'sāv ubhe eva tad bṛhadrathantarayo rūpeṇāparādhnoti | [PB, 12, 4 13]
anaḍvāhau vā etau devayānau yajamānasya yad bṛhadrathantare tāv eva tad yunakti svargasya lokasya samaṣṭyai | [PB, 12, 4 14]
aśvavad bhavati prajātyai | [PB, 12, 4 15]
yathā maṇḍūka āṭ karoty evaṃ nidhanam upayanty ayātayāmatāyai | [PB, 12, 4 16]
dvādaśa vairūpāṇi bhavanti dvādaśamāsāḥ saṃvatsaraḥ saṃvatsara eva pratitiṣṭhati | [PB, 12, 4 17]
virūpaḥ saṃvatsaro virūpam annam annādyasyāvaruddhyai | [PB, 12, 4 18]
mahāvaiṣṭambhaṃ brahmasāma bhavaty annādyasyāvaruddhyai | [PB, 12, 4 19]
yadā vai puruṣo 'nnam atty athāntarato viṣṭabdhaḥ | [PB, 12, 4 20]
diśa iti nidhanam upayanti diśāṃ dhṛtyai | [PB, 12, 4 21]
satobṛhatīṣu stuvanti pūrvayor ahnoḥ pratyudyamāya | [PB, 12, 4 22]
rauravam acchāvākasāma bhavati | [PB, 12, 4 23]
agnir vai rūro rudro 'gniḥ | [PB, 12, 4 24]
agnir vā etasya paśūn apakramayati yasya paśavo 'pakrāmanty agnir eva tasya paśūn abhikramayati yasya paśavo 'bhikrāmanti | [PB, 12, 4 25]
abhy abhy evāsya paśavaḥ krāmanti ya evaṃ vidvān rauraveṇa stuvate | [PB, 12, 4 26]
pariṣṭubdheḍaṃ tathā hy etasyāhno rūpaṃ stomaḥ | [PB, 12, 4 27]
{PB, 12, 5}
tisro vāca udīrata iti tṛtīyasyāhno rūpaṃ tena tṛtīyam ahar ārabhante | [PB, 12, 5 1]
udvad vā etat trivad ahar yat tṛtīyaṃ tad eva tad abhivadati | [PB, 12, 5 2]
ā sotā pariṣiñcateti parivatyo bhavanti | [PB, 12, 5 3]
anto vai tṛtīyam ahas tasyaitāḥ paryāptyai | [PB, 12, 5 4]
sakhāya āniṣīdatety uddhatam iva vai tṛtīyam ahar yad āha niṣīdatety ahar evaitena pratiṣṭhāpayati | [PB, 12, 5 5]
sutāso madhumattamā ity anuṣṭubhaḥ satyo jagatyo rūpeṇa jāgataṃ hy etad ahaḥ | [PB, 12, 5 6]
pavitraṃ te vitataṃ brahmaṇaspata iti | [PB, 12, 5 7]
vitatam iva vā idam antarikṣam antareme antarikṣadevatyam etad ahar yat tṛtīyaṃ tad eva tad abhivadati | [PB, 12, 5 8]
gāyatraṃ bhavati yad eva gāyatrasya brāhmaṇam | [PB, 12, 5 9]
pāṣṭhauhaṃ bhavati | [PB, 12, 5 10]
paṣṭhavāḍvā etenāṅgirasaś caturthasyāhno vācaṃ vadantīm upāśṛṇot sa ho vāg iti nidhanam upait tad asyābhyuditaṃ tad ahar avasat | [PB, 12, 5 11]
vācaḥ sāma bhavati | [PB, 12, 5 12]
vāg vai dvādaśāho vācy eva tad vācā stuvate yajñasya prabhūtyai | [PB, 12, 5 13]
niṣkirīyāḥ sattram āsata te tṛtīyam ahar na prājānaṃs tān etat sāma gāyamānān vāg upāplavat tena tṛtīyam ahaḥ prājānaṃs te 'bruvann iyaṃ vāva nas tṛtīyam ahar adīdṛśad iti tṛtīyasyaivaiṣāhno dṛṣṭiḥ | [PB, 12, 5 14]
śauktaṃ bhavati | [PB, 12, 5 15]
śuktir vā etenāṅgiraso 'ñjasā svargaṃ lokam apaśyat svargasya lokasyānukhyātyai svargāllokānna cyavate tuṣṭuvānaḥ | [PB, 12, 5 16]
gaurīvitaṃ bhavati yad eva gaurīvitasya brāhmaṇam | [PB, 12, 5 17]
tvāṣṭrīsāma bhavati | [PB, 12, 5 18]
indraṃ vā akṣyāmayiṇaṃ bhūtāni nāsvāpayaṃs tam etena tvāṣṭryo 'svāpayaṃs tad vāva tās tarhy akāmayanta | [PB, 12, 5 19]
kāmasani sāma tvāṣṭrīsāma kāmam evaitenāvarunddhe | [PB, 12, 5 20]
indro vṛtrād bibhyad gāṃ prāviśat taṃ tvāṣṭryo 'bruvañ janayāmeti tam etaiḥ sāmabhir ajanayañ jāyāmahā iti vai sattram āsate jāyanta eva | [PB, 12, 5 21]
ariṣṭaṃ bhavati | [PB, 12, 5 22]
devāś ca vā asurāś cāspardhanta yaṃ devānām aghnan na sa samabhavad yam asurāṇāṃ saṃ so 'bhavat te devās tapo 'tapyanta ta etad ariṣṭam apaśyaṃs tato yaṃ devānām aghnat saṃ so 'bhavad yam asurāṇāṃ na sa samabhavad anenāriṣāmeti tad ariṣṭasyāriṣṭatvam ariṣṭyā evāriṣṭam antataḥ kriyate | [PB, 12, 5 23]
trīḍaṃ bhavati trirātrasya dhṛtyai | [PB, 12, 5 24]
dravantīm iḍām uttamām upayanti caturthasyāhnaḥ santatyai stomaḥ | [PB, 12, 5 25]
{PB, 12, 6}
pra maṃhiṣṭhāya gāyateti | [PB, 12, 6 1]
yad gāyateti mahasa eva tad rūpaṃ kriyate | [PB, 12, 6 2]
taṃ te madaṃ gṛṇīmasīti madavad vai rasavat tṛtīyasavanaṃ madam eva tad rasaṃ dadhāti | [PB, 12, 6 3]
śrudhī havaṃ tiraścyā iti śrutyā eva | [PB, 12, 6 4]
pramaṃhiṣṭhīyaṃ bhavati | [PB, 12, 6 5]
pramaṃhiṣṭhīyena vā indro vṛtrāya vajraṃ prāvartayat tam astṛṇuta bhrātṛvyavān pramaṃhiṣṭhīyenokthāni praṇayeta stṛṇute bhrātṛvyaṃ vasīyān ātmanā bhavati | [PB, 12, 6 6]
hārivarṇaṃ bhavati | [PB, 12, 6 7]
indraś ca vai namuciś cāsuraḥ samadadhātāṃ na no naktaṃ na divā hanan nārdreṇa na śuṣkeṇeti tasya vyuṣṭāyām anudita āditye 'pāṃ phenena śiro 'chinad etad vai na naktaṃ na divā yat vyuṣṭāyām anudita āditya etan nārdraṃ na śuṣkaṃ yad apāṃ phenas tad enaṃ pāpīyaṃ vācaṃ vadad anvavartata vīrahannadruho 'druha iti tan narcā na sāmnāpahantum aśaknot | [PB, 12, 6 8]
hārivarṇasyaiva nidhanenāpāhata | [PB, 12, 6 9]
apa śucaṃ hate hārivarṇasya nidhanena śriyaṃ ca haraś copaiti tuṣṭuvānaḥ | [PB, 12, 6 10]
tairaścyaṃ bhavati | [PB, 12, 6 11]
aṅgirasaḥ svargaṃ lokaṃ yanto rakṣāṃsy anvasacanta tāny etena tiraścyāṅgirasas tiryaṅ paryavaid yat tiryaṅ paryavait tasmāt tairaścyaṃ pāpmā vāva sa tān asacata taṃ tairaścyenāpāghnatāpa pāpmānaṃ hate tairaścyena tuṣṭuvānaḥ | [PB, 12, 6 12]
saptadaśa eva stomo bhavati pratiṣṭhāyai prajātyai | [PB, 12, 6 13]
{PB, 12, 7}
pra ta āśvinīḥ pavamāna dhenava iti caturthasyāhnaḥ pratipad bhavati | [PB, 12, 7 1]
āpte trirātre gāyatryā rūpeṇa prayanti prati vai gāyatryā rūpam | [PB, 12, 7 2]
jagatī pratipad bhavati jāgatam etad ahar yat tṛtīyaṃ jagatyā eva taj jagatīm abhisaṃkrāmanti | [PB, 12, 7 3]
yad ato 'nyā pratipatsyāt pratikūlaṃ vānukūlaṃ vā syāt | [PB, 12, 7 4]
pavamāno ajījanad ity anurūpo bhavati | [PB, 12, 7 5]
janadvad vā etad ahar yac caturtham annādyaṃ janayati virājaṃ janayaty ekaviṃśaṃ stomaṃ janayati | [PB, 12, 7 6]
pūrvam u caiva tadrūpam apareṇa rūpeṇānuvadati yat pūrvaṃ rūpam apareṇa rūpeṇānuvadati tad anurūpasyānurūpatvam anurūpa enaṃ putro jāyate ya evaṃ veda | [PB, 12, 7 7]
stotrīyānurūpau tṛcau bhavataḥ prāṇāpānānām avaruddhyai | [PB, 12, 7 8]
ṣaḍṛcau bhavata ṛtūnāṃ dhṛtyai | [PB, 12, 7 9]
tṛca uttamo bhavati yenaiva prāṇena prayanti tam abhyudyanty ekaviṃśa eva stomo bhavati pratiṣṭhāyai pratitiṣṭhati | [PB, 12, 7 10]
{PB, 12, 8}
janasya gopā ajaniṣṭa jāgṛviḥ ity āgneyam ājyaṃ bhavati | [PB, 12, 8 1]
janadvad vā etad ahar yac caturtham annādyaṃ janayati virājaṃ janayaty ekaviṃśaṃ stomaṃ janayati | [PB, 12, 8 2]
ayaṃ vāṃ mitrāvaruṇā iti bārhataṃ maitrāvaruṇam | [PB, 12, 8 3]
bṛhad etat parokṣaṃ yad vairūpaṃ bārhatam eva tad rūpaṃ nirdyotayati | [PB, 12, 8 4]
indro dadhīco asthibhir iti dādhīcas tṛco bhavati | [PB, 12, 8 5]
dadhyaṅ vā āṅgiraso devānāṃ purodhānīya āsīd annaṃ vai brahmaṇaḥ purodhā annādyasyāvaruddhyai | [PB, 12, 8 6]
iyaṃ vām asya manmana ity aindrāgnam | [PB, 12, 8 7]
indrāgnī pūrvyastutir abhrād vṛṣṭir ivājanīty ānuṣṭubhī vai vṛṣṭir ānuṣṭubham etad ahar yac caturthaṃ samīcyau virājau dadhāty annādyāya stomaḥ | [PB, 12, 8 8]
{PB, 12, 9}
pavasva dakṣasādhana iti gāyatrī bhavati siddhyai | [PB, 12, 9 1]
yat pavasveti tad bṛhato rūpaṃ bārhataṃ hy etad ahaḥ | [PB, 12, 9 2]
tavāhaṃ soma rarāṇa sakhya indo dive dive purūṇi babhro ni caranti māmava paridhīṃr ati tāṁ ihīti | [PB, 12, 9 3]
ati hy āyañchakunā iva paptimety ati hy apatat | [PB, 12, 9 4]
punāno akramīd abhīti | [PB, 12, 9 5]
gāyatryaḥ satyas triṣṭubho rūpeṇa tasmāt triṣṭubhāṃ loke kriyante | [PB, 12, 9 6]
gāyatraṃ bhavati yad eva gāyatrasya brāhmaṇam | [PB, 12, 9 7]
caturṇidhanam ātharvaṇaṃ bhavati catūrātrasya dhṛtyai | [PB, 12, 9 8]
catuṣpadānuṣṭub ānuṣṭubham etad ahar yaccaturtham | [PB, 12, 9 9]
bheṣajaṃ vā ātharvaṇāni bheṣajam eva tat karoti | [PB, 12, 9 10]
nidhanakāmaṃ bhavati | [PB, 12, 9 11]
ekaṃ vā anyena niruktena nidhanena kāmaṃ sanoty athaitan nidhanakāmaṃ sarveṣāṃ kāmānām avaruddhyai | [PB, 12, 9 12]
āṣṭādaṃṣṭraṃ bhavati | [PB, 12, 9 13]
yad evāṣṭādaṃṣṭrasya brāhmaṇam | [PB, 12, 9 14]
ābhīśavaṃ bhavaty ahno dhṛtyai | [PB, 12, 9 15]
yad vā adhṛtam abhīśunā tad dādhāra | [PB, 12, 9 16]
anutunnaṃ gāyati tathā hy etasyāhno rūpam | [PB, 12, 9 17]
caturṇidhanam āṅgirasaṃ bhavati catūrātrasya dhṛtyai | [PB, 12, 9 18]
svaḥpṛṣṭhaṃ tathā hy etasyāhno rūpam | [PB, 12, 9 19]
sattrāsāhīyaṃ bhavati | [PB, 12, 9 20]
yad vā asurāṇām asoḍham āsīt tad devāḥ sattrāsāhīyenāsahanta satrainān asakṣmahīti tat sattrāsāhīyasya sattrāsāhīyatvam | [PB, 12, 9 21]
satrā bhrātṛvyaṃ sahate sattrāsāhīyena tuṣṭuvānaḥ | [PB, 12, 9 22]
gāyatrīṣu stuvanti pratiṣṭhāyai brahmavarcasāya yenaiva prāṇena prayanti tam abhyudyanti | [PB, 12, 9 23]
vṛṣaṇvatyo gāyatrayo bhavanti tad u traiṣṭubhād rūpān na yanti stomaḥ | [PB, 12, 9 24.1]
{PB, 12, 10}
pibā somam indra mandatu tvā yaṃ te suṣāva haryaśvādriḥ sotur bāhubhyāṃ suyato 'nārvety āyatam iva vai caturtham ahas tasyaiva yatyai | [PB, 12, 10 1]
viśvāḥ pṛtanā abhibhūtaraṃ nara ity atijagatī varṣīyaś chanda ākramate 'napabhraṃśāya | [PB, 12, 10 2]
apabhraṃśa iva vā eṣa yajjyāyasaś chandasaḥ kanīyaś chanda upaiti yad eṣā caturthe 'hany atijagatī kriyate 'napabhraṃśāya | [PB, 12, 10 3]
yo rājā carṣaṇīnām iti | [PB, 12, 10 4]
rājye hy etarhi vāco 'gacchan rājyam evaitayā yajamānaṃ gamayanti | [PB, 12, 10 5]
chandobhir vai devā ādityaṃ svargaṃ lokam aharan sa nādhriyata taṃ vairājasya nidhanenādṛṃhaṃs tasmāt parāṅ cārvāṅ cādityas tapati parāṅ cārvāṅ cekāraḥ | [PB, 12, 10 6]
prastāvaṃ prastutya viṣṭambhān viṣṭabhnoti mukhata eva tad annādyaṃ dhatte mukhaṃ hi sāmnaḥ prastāvaḥ | [PB, 12, 10 7]
daśakṛtvo viṣṭabhnoti daśākṣarā virāḍ vairājam annam annādyasyāvaruddhyai | [PB, 12, 10 8]
triṃśatkṛtvo viṣṭabhnoti bhūyaso 'nnādyasyāvaruddhyai | [PB, 12, 10 9]
vairājaṃ sāma bhavati virāṭsu stuvanti vairājā viṣṭambhāḥ samīcīr virājo dadhāty annādyāya | [PB, 12, 10 10]
anutunnaṃ gāyati retodheyāyānutunnāddhi reto dhīyate | [PB, 12, 10 11]
dakṣiṇa ūrāv udgātur agniṃ manthanti dakṣiṇato hi retaḥ sicyate | [PB, 12, 10 12]
upākṛte 'hiṅkṛte manthanti jātam abhihiṅkaroti | [PB, 12, 10 13]
tasmājjātaṃ putraṃ paśavo 'bhihiṅkurvanti | [PB, 12, 10 14]
tasmai jātāyāmīmāṃsanta gārhapatye praharāmā3 āgnīdhrā3 āhavanīyā3 iti | [PB, 12, 10 15]
āhavanīye praharanty etadāyatano vai yajamāno yadāhavanīye svam eva tad āyatanaṃ jyotiṣmat karoti | [PB, 12, 10 16]
jyotiṣmān brahmavarcasī bhavati ya evaṃ veda | [PB, 12, 10 17]
abhijuhoti śāntyā ājyenābhijuhoti tejo vā ājyaṃ teja eva tad ātman dhatte | [PB, 12, 10 18]
preddho agne dīdihi puro na iti virājābhijuhoty annaṃ virāḍ annādyasyāvaruddhyai | [PB, 12, 10 19]
traiśokaṃ brahmasāma bhavati | [PB, 12, 10 20]
atijagatīṣu stuvanty ahna utkrāntyā ud vā etenāhnā krāmanti | [PB, 12, 10 21]
diveti nidhanam upayanti pāpmano 'pahatyā apa pāpmānaṃ hate traiśokena tuṣṭuvānaḥ | [PB, 12, 10 22]
bhāradvājasya pṛśny achāvākasāma bhavati | [PB, 12, 10 23]
annaṃ vai devāḥ pṛśnīti vadanty annādyasyāvaruddhyai | [PB, 12, 10 24]
iḍābhir aiḍaṃ tathā hy etasyāhno rūpaṃ stomaḥ | [PB, 12, 10 25]
{PB, 12, 11}
pari priyā divaḥ kavir iti parivatyo bhavanty anto vai caturtham ahas tasyaitāḥ paryāptyai | [PB, 12, 11 1]
tvaṃ hy aṅga daivyeti tvam iti bṛhato rūpaṃ bārhataṃ hy etad ahaḥ | [PB, 12, 11 2]
somaḥ punāna ūrmiṇāvyavāraṃ vidhāvati agre vācaḥ pavamānaḥ kanikradad iti | [PB, 12, 11 3]
agraṃ hy etarhi vāco 'gacchann agram evaitayā yajamānaṃ gamayanti | [PB, 12, 11 4]
purojitī vo andhasa iti virājau vairājaṃ hy etad ahaḥ | [PB, 12, 11 5]
somaḥ pavate janitā matīnām iti prātassavane ṣoḍaśinaṃ gṛhītaṃ taṃ tṛtīyasavane prajanayanti | [PB, 12, 11 6]
triṣṭubhaḥ satyo jagatyo rūpeṇa tasmājjagatīnāṃ loke kriyante | [PB, 12, 11 7]
gāyatraṃ bhavati yad eva gāyatrasya brāhmaṇam | [PB, 12, 11 8]
aurṇāyavaṃ bhavati | [PB, 12, 11 9]
aṅgiraso vai sattram āsata teṣām āptaḥ spṛtaḥ svargo loka āsīt panthānaṃ tu devayānaṃ na prājānaṃs teṣāṃ kalyāṇa āṅgiraso dhyāyam udavrajat sa ūrṇāyuṃ gandharvam apsarasāṃ madhye preṅkhayamāṇam upait sa iyām iti yāṃ yām abhyadiśat sainam akāmayata tam abhyavadat kalyāṇā3 ity āpto vai vaḥ spṛtaḥ svargo lokaḥ panthānaṃ tu devayānaṃ na prajānīthedaṃ sāma svargyaṃ tena stutvā svargaṃ lokam eṣy atha mā tu voco 'ham adarśam iti | [PB, 12, 11 10]
sa ait kalyāṇaḥ so 'bravīd āpto vai naḥ spṛtaḥ svargo lokaḥ panthānaṃ tu devayānaṃ na prajānīma idaṃ sāma svargyaṃ tena stutvā svargaṃ lokam eṣyāma iti kas te 'vocad ity aham evādarśam iti tena stutvā svargaṃ lokam āyann ahīyata kalyāṇo 'nṛtaṃ hi so 'vadat sa eṣaḥ śvitraḥ | [PB, 12, 11 11]
svargyaṃ vā etat sāma svargalokaḥ puṇyaloko bhavaty aurṇāyavena tuṣṭuvānaḥ | [PB, 12, 11 12]
bṛhatkaṃ bhavati | [PB, 12, 11 13]
sāmārṣeyeṇa praśastaṃ tvaṃ hīty annādyasyāvaruddhyai hīti vā annaṃ pradīyate ṣoḍaśinam u caivaitenodyacchati | [PB, 12, 11 14]
ātīṣādīyaṃ bhavati | [PB, 12, 11 15]
āyur vā ātīṣādīyam āyuṣo 'varuddhyai | [PB, 12, 11 16]
ā tamitor nidhanam upayanty āyur eva sarvam āpnuvanti | [PB, 12, 11 17]
nānadaṃ bhavati | [PB, 12, 11 18]
jyāyo'bhyārambham atihāya pañcamam ahaḥ ṣaṣṭhasyāhna ārambhas tena ṣaṣṭham ahar ārabhante santatyai | [PB, 12, 11 19]
ṣoḍaśākṣareṇa prastauti ṣoḍaśinam u caivaitenodyacchati | [PB, 12, 11 20]
āndhīgavaṃ bhavati | [PB, 12, 11 21]
padyā vā anyā virāḍ akṣaryānyāsmāl lokāt padyayā virājānnādyamavarunddhe 'muṣmād akṣaryayobhayor anayor lokayor annādyam avarunddha āndhīgavena tuṣṭuvānaḥ | [PB, 12, 11 22]
vātsapraṃ bhavati | [PB, 12, 11 23]
etasmin vai vairājaṃ pratiṣṭhitaṃ pratitiṣṭhati vātsapreṇa tuṣṭuvānaḥ | [PB, 12, 11 24]
vatsaprīr bhālandanaḥ śraddhāṃ nāvindata sa tapo 'tapyata sa etad vātsapram apaśyat sa śraddhām avindata śraddhāṃ vindāmahā iti vai sattram āsate vindate śraddhām | [PB, 12, 11 25]
īnidhanaṃ tathā hy etasyāhno rūpaṃ nidhanāntāḥ pavamānā bhavanty ahno dhṛtyai stomaḥ | [PB, 12, 11 26]
{PB, 12, 12}
agniṃ vo vṛdhantam iti | [PB, 12, 12 1]
avardhanta hy etarhi yajamānam eva tathā vardhayanti | [PB, 12, 12 2]
vayam u tvām apūrvyety apūrvāṃ hy etarhi prajāpates tanūm agacchann apūrvam evaitayā yajamānaṃ gamayanti | [PB, 12, 12 3]
imam indra sutaṃ piba jyeṣṭham amartyaṃ madam iti jyaiṣṭhyaṃ hy etarhi vāco 'gacchan jyaiṣṭhyam evaitayā yajamānaṃ gamayanti | [PB, 12, 12 4]
saindhukṣitaṃ bhavati | [PB, 12, 12 5]
sindhukṣid vai rājanyarṣir jyog aparuddhaś caran sa etat saindhukṣitam apaśyat so 'vāgacchat pratyatiṣṭhad avagacchati pratitiṣṭhati saindhukṣitena tuṣṭuvānaḥ | [PB, 12, 12 6]
saubharaṃ bhavati bṛhatas tejaḥ | [PB, 12, 12 7]
pannam iva vai caturtham ahas tad etena bṛhatas tejasottabhnoti saubhareṇa | [PB, 12, 12 8]
vasiṣṭhasya priyaṃ bhavati | [PB, 12, 12 9]
etena vai vasiṣṭha indrasya premāṇam agacchat premāṇaṃ devatānāṃ gacchati vāsiṣṭhena tuṣṭuvānaḥ stomaḥ | [PB, 12, 12 10]
{PB, 12, 13}
indraśca bṛhacca samabhavatāṃ tam indraṃ bṛhad ekayā tanvātyaricyata tasyā abibhedanayā mābhibhaviṣyatīti so 'bravīt ṣoḍaśī te 'yaṃ yajñakratur astv iti sa ṣoḍaśy abhavat tad asya janma | [PB, 12, 13 1]
ati śriyā bhrātṛvyaṃ ricyate yo gāyatrīṣu dvipadāsu bṛhatā ṣoḍaśinā stute | [PB, 12, 13 2]
upa no haribhiḥ sutam ity etā vai gāyatryo dvipadā etāsu stotavyam | [PB, 12, 13 3]
indraḥ prajāpatim upādhāvad vṛtraṃ hanānīti tasmā etām anuṣṭubham apaharasaṃ prāyacchat tayā nāstṛṇuta yad astṛto vyanadat tan nānadasya nānadatvam | [PB, 12, 13 4]
taṃ punar upādhāvat tasmai saptānāṃ hotrāṇāṃ haro nirmāya prāyacchat tam astṛṇuta | [PB, 12, 13 5]
stṛṇute taṃ yaṃ tustūrṣate ya evaṃ veda | [PB, 12, 13 6]
tasmāddharivatīṣu stuvanti harivatīḥ śaṃsanti harivatīṣu graho gṛhyate haro hy asmai nirmāya prāyacchat | [PB, 12, 13 7]
ekaviṃśāyatano vā eṣa yat ṣoḍaśī sapta hi prātassavane hotrā vaṣaṭkurvanti sapta mādhyandine savane sapta tṛtīyasavane | [PB, 12, 13 8]
gaurīvitaṃ bhavati | [PB, 12, 13 9]
gaurīvitirvā etacchāktyo brahmaṇo 'tiriktam apaśyat tad gaurīvitam abhavad atiriktaṃ etad atiriktena stuvanti yad gaurīvitena ṣoḍaśinaṃ śvastanavān bhavaty api prajāyā upakﾱptaḥ | [PB, 12, 13 10]
viśālaṃ libujayā bhūtyābhyadhād iti hovācopoditir gopāleyo 'nuṣṭubhi nānadam akar gaurīvitena ṣoḍaśinam astoṣṭāñjasā śriyam upāgān na śriyā avapadyata iti | [PB, 12, 13 11]
eṣa vai viśālaṃ libujayā bhūtyābhidadhāti yo 'nuṣṭubhi nānadaṃ kṛtvā gaurīvitena ṣoḍaśinā stute 'ñjasā śriyam upaiti na śriyā avapadyate | [PB, 12, 13 12]
śakvarīṣu ṣoḍaśinā stuvīta yaḥ kāmayeta vajrī syām iti | [PB, 12, 13 13]
vajro vai ṣoḍaśī vajraḥ śakvaryo vajreṇaivāsmai vajraṃ spṛṇoti vajrī bhavati | [PB, 12, 13 14]
anuṣṭupsu ṣoḍaśinā stuvīta yaḥ kāmayeta na mā vāg ativadet | [PB, 12, 13 15]
vajro vai ṣoḍaśī vāg anuṣṭub vajreṇaivāsmai vācaṃ spṛṇoti nainaṃ vāg ativadati | [PB, 12, 13 16]
asāvi soma indra ta ity etāsu stotavyam | [PB, 12, 13 17]
virāṭsv annādyakāmaḥ ṣoḍaśinā stuvīta vajro vai ṣoḍaśī vairājam annaṃ vajreṇaivāsmā annaṃ spṛṇoty annādo bhavati | [PB, 12, 13 18]
pra vo mahe mahe vṛdhe bharadhvam ity etāsu stotavyam | [PB, 12, 13 19]
trayastriṃśadakṣarā vā etā virājo yad ekaviṃśatiḥ pratiṣṭhā sā yad dvādaśa prajātiḥ sā | [PB, 12, 13 20]
pratiṣṭhāya prajāyate no cāntasthāyāṃ jīyate ya evaṃ veda | [PB, 12, 13 21]
atha vā etā ekapadās tryakṣarā viṣṇoś chando bhurijaḥ śakvaryaḥ | [PB, 12, 13 22]
etābhir vā indro vṛtram ahan kṣipraṃ vā etābhiḥ pāpmānaṃ hanti kṣipraṃ vasīyān bhavati | [PB, 12, 13 23]
catustriṃśadakṣarāḥ saṃstuto bhavati trayastriṃśad devatāḥ prajāpatiś catustriṃśo devatānāṃ prajāpatim evopayanty ariṣṭyai | [PB, 12, 13 24]
hiraṇyaṃ saṃpradāyaṃ ṣoḍaśinā stuvate jyotiṣmān asya ṣoḍaśī bhavati | [PB, 12, 13 25]
aśvaḥ kṛṣṇa upatiṣṭhati sāmyekṣyāya bhrātṛvyalokam eva sa vidhamaṃs tiṣṭhati | [PB, 12, 13 26]
ekākṣaraṃ vai devānām avamaṃ chanda āsīt saptākṣaraṃ paramaṃ navākṣaram asurāṇām avamaṃ chanda āsīt pañcadaśākṣaraṃ paramaṃ devāś ca vā asurāś cāspardhanta tān prajāpatir ānuṣṭubho bhūtvāntarātiṣṭhat taṃ devāsurā vyahvayanta sa devān upāvartata tato devā abhavan parāsurāḥ | [PB, 12, 13 27]
bhavaty ātmanā parāsya bhrātṛvyo bhavati ya evaṃ veda | [PB, 12, 13 28]
te devā asurāṇām ekākṣareṇaiva pañcadaśākṣaram avṛñjata dvyakṣareṇa caturdaśākṣaraṃ tryakṣareṇa trayodaśākṣaraṃ caturakṣareṇa dvādaśākṣaraṃ pañcākṣareṇaikādaśākṣaraṃ ṣaḍakṣareṇa daśākṣaraṃ saptākṣareṇa navākṣaram aṣṭābhir evāṣṭāv avṛñjata | [PB, 12, 13 29]
evam eva bhrātṛvyād bhūtiṃ vṛṅkte ya evaṃ veda | [PB, 12, 13 30]
aparuddhayajña iva vā eṣa yat ṣoḍaśī kanīyasvina iva vai tarhi devā āsan bhūyasvino 'surāḥ kanīyasvinaḥ bhūyasvinaṃ bhrātṛvyaṃ vṛṅkte ya evaṃ veda | [PB, 12, 13 31]
yasmād anyo na paro 'sti jāto ya ābabhūva bhuvanāni viśvā | [PB, 12, 13 32]
jyotiṣmān asya ṣoḍaśī bhavati ya evaṃ veda | [PB, 12, 13 33]
ekaviṃśa eva stomo bhavati pratiṣṭhāyai pratitiṣṭhati | [PB, 12, 13 34]
{PB, 13, 1}
govit pavasva vasuviddhiraṇyavid iti pañcamasyāhnaḥ pratipad bhavati | [PB, 13, 1 1]
govid vā etad vasuviddhiraṇyavid yacchakvaryaḥ | [PB, 13, 1 2]
paśavaś śakvaryaḥ sarvaṃ paśubhir vindate | [PB, 13, 1 3]
tvaṃ suvīro asi soma viśvavid ityeṣa vāva suvīro yasya paśavas tad eva tad abhivadati | [PB, 13, 1 4]
tās te kṣarantu madhumad ghṛtaṃ paya iti madhumad vai ghṛtaṃ payaḥ paśavaḥ kṣaranti tad eva tad abhivadati | [PB, 13, 1 5]
pavamānasya viśvavid ity anurūpo bhavati | [PB, 13, 1 6]
viśvam eva tad vittam abhivadati viśvaṃ hi paśubhir vindate | [PB, 13, 1 7]
pra te sargā asṛkṣateti sṛṣṭānīva hyetarhyahāni | [PB, 13, 1 8]
pūrvam u caiva tad rūpam apareṇa rūpeṇānuvadati yat pūrvaṃ rūpeṇānuvadati tad anurūpasyānurūpatvam anurūpa enaṃ putro jāyate ya evaṃ veda stotrīyānurūpau tṛcau bhavataḥ prāṇāpānānām avaruddhyai | [PB, 13, 1 9]
saptarcau bhavataḥ chandasāṃ dhṛtyai | [PB, 13, 1 10]
caturṛco bhavati pratiṣṭhāyai | [PB, 13, 1 11]
tṛca uttamo bhavati yenaiva prāṇena prayanti tam abhyudyanti | [PB, 13, 1 12]
triṇava eva stomo bhavati pratiṣṭhāyai puṣṭyai trivṛd vā eṣa puṣṭaḥ | [PB, 13, 1 13]
{PB, 13, 2}
tava śriyo varṣyasyeva vidyuta ity āgneyam ājyaṃ bhavati | [PB, 13, 2 1]
śrīr vai paśavaḥ śrīḥ śakvaryaḥ tad eva tad abhivadati | [PB, 13, 2 2]
agneś cikitra uṣasām ivetaya itītānīva hyetarhyahānīty ā te yatante rathyo yathā pṛthag ity eva hyetarhyahāni yatante | [PB, 13, 2 3]
purūruṇā ciddhy asty avo nūnaṃ vāṃ varuṇeti maitrāvaruṇaṃ yad vai yajñasya duriṣṭaṃ tad varuṇo gṛhṇāti tad eva tad avayajati | [PB, 13, 2 4]
uttiṣṭhann ojasā sahety aindram | [PB, 13, 2 5]
pañca vā ṛtava utthānasya rūpam ojasā sahety ojasaiva vīryeṇa sahottiṣṭhanti | [PB, 13, 2 6]
indrāgnī yuvām ima iti rāthantaram aindrāgnam | [PB, 13, 2 7]
rathantaram etat parokṣaṃ yacchakvaryo rāthantaram eva tad rūpaṃ nirdyotayati stomaḥ | [PB, 13, 2 8]
{PB, 13, 3}
arṣā soma dyumattama iti viṣṇumatyo gāyatryo bhavanti | [PB, 13, 3 1]
brahma vai gāyatrī yajño viṣṇur brahmaṇy eva tad yajñaṃ pratiṣṭhāpayati | [PB, 13, 3 2]
soma uṣvāṇa stotṛbhir iti simānāṃ rūpaṃ svenaivaitās tad rūpeṇa samardhayati | [PB, 13, 3 3]
yat soma citram ukthyam iti gāyatryaḥ satyas triṣṭubho rūpeṇa tasmāt triṣṭubhāṃ loke kriyante | [PB, 13, 3 4]
gāyatraṃ bhavati yad eva gāyatrasya brāhmaṇam | [PB, 13, 3 5]
yaṇvaṃ bhavati paśavo vai yaṇvaṃ paśūnām avaruddhyai | [PB, 13, 3 6]
santataṃ gāyati yajñasya saṃtatyai | [PB, 13, 3 7]
adhyardheḍaṃ tathā hy etasyāhno rūpam | [PB, 13, 3 8]
śākalaṃ bhavati | [PB, 13, 3 9]
etena vai śakalaḥ pañcame 'hani pratyatiṣṭhat pratitiṣṭhati śākalena tuṣṭuvānaḥ | [PB, 13, 3 10]
vārśaṃ bhavati | [PB, 13, 3 11]
vṛśo vaijānas tryaruṇasya traidhātavasyaikṣvākasya purohita āsīt sa aikṣvāko 'dhāvayat brāhmaṇakumāraṃ rathena vyachinat sa purohitam abravīt tava mā purodhāyām idam īdṛg upāgād iti tam etena sāmnā samairayat tad vāva sa tarhy akāmayata kāmasani sāma vārśaṃ kāmam evaitenāvarunddhe | [PB, 13, 3 12]
adhyardheḍaṃ tathā hy etasyāhno rūpam | [PB, 13, 3 13]
mānavaṃ bhavati | [PB, 13, 3 14]
etena vai manuḥ prajātiṃ bhūmānam agacchat prajāyate bahur bhavati mānavena tuṣṭuvānaḥ | [PB, 13, 3 15]
ānūpaṃ bhavati | [PB, 13, 3 16]
etena vai vadhryaśva ānūpaḥ paśūnāṃ bhūmānam āśnuta paśūnāṃ bhūmānam aśnuta ānūpena tuṣṭuvānaḥ | [PB, 13, 3 17]
vāmraṃ bhavati | [PB, 13, 3 18]
sāmārṣeyeṇa praśastaṃ yaṃ vai gām aśvaṃ puruṣaṃ praśaṃsanti vāma iti taṃ praśaṃsanty ahar evaitena praśaṃsanti | [PB, 13, 3 19]
adhyardheḍaṃ tathā hy etasyāhno rūpam | [PB, 13, 3 20]
triṇidhanam āgneyaṃ bhavati pratiṣṭhāyai | [PB, 13, 3 21]
agniḥ sṛṣṭo nodadīpyata taṃ prajāpatir etena sāmnopādhamat sa udadīpyata dīptiś ca vā etat sāma brahmavarcasaṃ ca dīptiṃ caivaitena brahmavarcasaṃ cāvarunddhe | [PB, 13, 3 22]
śaiśavaṃ bhavati | [PB, 13, 3 23]
śiśur vā āṅgiraso mantrakṛtāṃ mantrakṛd āsīt sa pitṝn putrakā ity āmantrayata taṃ pitaro 'bruvan na dharmaṃ karoṣi yo naḥ pitṝn sataḥ putrakā ity āmantrayasa iti so 'bravīd ahaṃ vāva vaḥ pitāsmi yo mantrakṛd asmīti te deveṣv apṛcchanta te devā abruvann eṣa vāva pitā yo mantrakṛd iti tad vai sa udajayad ujjayati śaiśavena tuṣṭuvānaḥ | [PB, 13, 3 24]
gāyatrīṣu stuvanti pratiṣṭhāyai brahmavarcasāya yenaiva prāṇena prayanti tam abhyudyanti | [PB, 13, 3 25]
viṣṇumatyo gāyatryo bhavanti tad u traiṣṭubhād rūpān na yanti stomaḥ | [PB, 13, 3 26]
{PB, 13, 4}
indraḥ prajāpatim upādhāvad vṛtraṃ hanānīti tasmā etacchandobhya indriyaṃ vīryaṃ nirmāya prāyacchad etena śaknuhīti tacchakvarīṇāṃ śakvarītvaṃ sīmānam abhinat tat simā mahnyām akarot tan mahnyā mahān ghoṣa āsīt tan mahānāmnyaḥ | [PB, 13, 4 1]
diśaḥ pañcapadā dādhārartūn ṣaṭpadā chandāṃsi saptapadā puruṣaṃ dvipadā | [PB, 13, 4 2]
dvyopaśāḥ saṃstutā bhavanti tasmād dvyopaśāḥ paśavaḥ | [PB, 13, 4 3]
iḍe abhito 'thakāraṃ tasmācchṛṅge tīkṣṇīyasī stūpāt | [PB, 13, 4 4]
upakṣudrā gāyati tasmād upakṣudrāḥ paśavaḥ | [PB, 13, 4 5]
asaṃśliṣṭā gāyati tasmād asaṃśliṣṭāḥ paśavaḥ | [PB, 13, 4 6]
nānārūpā gāyati tasmān nānārūpāḥ paśavaḥ | [PB, 13, 4 7]
āpo vai kṣīrarasā āsaṃste devāḥ pāpavasīyasād abibhayur yad apa upanidhāya stuvate pāpavasīyaso vidhṛtyai | [PB, 13, 4 8]
vidhṛtiḥ pāpavasīyaso bhavati ya evaṃ veda | [PB, 13, 4 9]
gāyatram ayanaṃ bhavati brahmavarcasakāmasya svarṇidhanaṃ madhunāmuṣmiṃlloka upatiṣṭhate traiṣṭubham ayanaṃ bhavaty ojaskāmasyāthakāraṇidhanam ājyenāmuṣmiṃlloka upatiṣṭhate jāgatam ayanaṃ bhavati paśukāmasyeḍānidhanaṃ payasāmuṣmiṃlloka upatiṣṭhate | [PB, 13, 4 10]
añjasāryo mālyaḥ śakvarīḥ prārautsīd iti hovācālammaṃ pārijānataṃ rajanaḥ kauṇeyo yady enāḥ pratiṣṭhāpaṃ śakṣyatīty etad vā etāsām añja etat pratiṣṭhitā ya ābhiḥ kṣipraṃ prastutya kṣipram udgāyati | [PB, 13, 4 11]
śakvarībhiḥ stutvā purīṣeṇa stuvate | [PB, 13, 4 12]
paśavo vai śakvaryo goṣṭhaḥ purīṣaṃ goṣṭham eva tat paśubhyaḥ paryasyanti tam evainān pravartayanty avisraṃsāya | [PB, 13, 4 13]
indro madāya vāvṛdha ity avardhanta hy etarhi | [PB, 13, 4 14]
tāsu bārhadgiram | [PB, 13, 4 15]
svādor itthā viṣuvata iti viṣuvān vai pañcamam ahas tāsu rāyovājīyam | [PB, 13, 4 16]
indro yatīn sālāvṛkebhyaḥ prāyacchat teṣāṃ traya udaśiṣyanta pṛthuraśmir bṛhadgirī rāyovājas te 'bruvan ko na imān putrān bhariṣyatīty aham itīndro 'bravīt tān adhinidhāya paricārya caran vardhayaṃs tān vardhayitvābravīt kumārakā varān vṛṇīdhvam iti kṣatraṃ mahyam ity abravīt pṛthuraśmis tasmā etena pārthuraśmena kṣatraṃ prāyacchat kṣatrakāma etena stuvīta kṣatrasyaivāsya prakāśo bhavati brahmavarcasaṃ mahyam ity abravīt bṛhadgiris tasmā etena bārhadgireṇa prāyacchat brahmavarcasakāma etena stuvīta brahmavarcasī bhavati paśūn mahyam ity abravīd rāyovājas tasmā etena rāyovājīyena paśūn prāyacchat paśukāma etena stuvīta paśumān bhavati | [PB, 13, 4 17]
pārthuraśmaṃ rājanyāya brahmasāma kuryāt bārhadgiraṃ brāhmaṇāya rāyovājīyaṃ vaiśyāya svenaivaināṃs tad rūpeṇa samardhayati stomaḥ | [PB, 13, 4 18]
{PB, 13, 5}
asāvy aṃśur madāyeti gāyatrī bhavati madavad vai rasavat tṛtīyasavanaṃ madam eva tad rasaṃ dadhāti | [PB, 13, 5 1]
abhi dyumnaṃ bṛhad yaśa ity abhīti rathantarasya rūpaṃ bṛhad iti bṛhata ubhayoḥ saha rūpam upaityubhau hi varṇāvetad ahaḥ | [PB, 13, 5 2]
prāṇā śiśur mahīnām iti simānāṃ rūpaṃ mahyo hi simāḥ svenaivainās tad rūpeṇa samardhayati | [PB, 13, 5 3]
pavasva vājasātaya iti vaiṣṇavyo 'nuṣṭubho bhavanti | [PB, 13, 5 4]
yajño vai viṣṇur yad atra nāpi kriyate tad viṣṇunā yajñenāpi karoti | [PB, 13, 5 5]
indur vājī pavate gonyoghā iti simānāṃ rūpaṃ svenaivainās tad rūpeṇa samardhayati | [PB, 13, 5 6]
triṣṭubhaḥ satyo jagatyo rūpeṇa tasmājjagatīnāṃ loke kriyante | [PB, 13, 5 7]
gāyatraṃ bhavati yad eva gāyatrasya brāhmaṇam | [PB, 13, 5 8]
saṃtani bhavati pañcamasyāhnas santatyai | [PB, 13, 5 9]
vāg vā eṣā pratatā yad dvādaśāhas tasyā eṣa viṣuvān yat pañcamam ahas tām evaitena saṃtanoti | [PB, 13, 5 10]
cyāvanaṃ bhavati | [PB, 13, 5 11]
prajātir vai cyāvanaṃ prajāyate bahur bhavati cyāvanena tuṣṭuvānaḥ | [PB, 13, 5 12]
ebhyo vai lokebhyo vṛṣṭir apākrāmat tāṃ prajāpatiś cyāvanenācyāvayad yad acyāvayat taccyāvanasya cyāvanatvaṃ cyāvayati vṛṣṭiṃ cyāvanena tuṣṭuvānaḥ | [PB, 13, 5 13]
krośaṃ bhavati | [PB, 13, 5 14]
etena vā indra indrakrośe viśvāmitrajamadagnī imā gāva ityākrośat paśūnām avaruddhyai krośaṃ kriyate | [PB, 13, 5 15]
gaurīvitaṃ bhavati yad eva gaurīvitasya brāhmaṇam | [PB, 13, 5 16]
ṛṣabhaḥ śākvaro bhavati | [PB, 13, 5 17]
paśavo vai śakvaryaḥ paśuṣveva tan mithunam apyarjati prajātyai na ha vā anṛṣabhāḥ paśavaḥ prajāyante | [PB, 13, 5 18]
pārthaṃ bhavati | [PB, 13, 5 19]
etena vai pṛthī vainya ubhayeṣāṃ paśūnām ādhipatyam āśnutobhayeṣāṃ paśūnām ādhipatyam aśnute pārthena tuṣṭuvānaḥ | [PB, 13, 5 20]
aṣṭeḍaḥ padastobho bhavati | [PB, 13, 5 21]
indro vṛtrāya vajram udayacchat taṃ ṣoḍaśabhir bhogaiḥ paryabhujat sa etaṃ padastobham apaśyat tenāpāveṣṭayad apaveṣṭayann iva gāyet pāpmano 'pahatyai | [PB, 13, 5 22]
pāpmā vāva sa tam agṛhṇāt taṃ padastobhenāpāhatāpa pāpmānaṃ hate padastobhena tuṣṭuvānaḥ | [PB, 13, 5 23]
pador uttamam apaśyat tat padastobhasya padastobhatvam | [PB, 13, 5 24]
dvādaśanidhano bhavati pratiṣṭhāyai | [PB, 13, 5 25]
dāśaspatyaṃ bhavati | [PB, 13, 5 26]
yāṃ vai gāṃ praśaṃsanti dāśaspatyeti tāṃ praśaṃsanty ahar evaitena praśaṃsanti | [PB, 13, 5 27]
nidhanāntāḥ pavamānā bhavanty ahno dhṛtyai stomaḥ | [PB, 13, 5 28]
{PB, 13, 6}
ā te agna idhīmahi iti | [PB, 13, 6 1]
apacchid iva vā etad yajñakāṇḍaṃ yad ukthāni yad eti salomatvāyaiva | [PB, 13, 6 2]
indrāya sāma gāyateti pūrṇāḥ kakubhas tenānaśanāyuko bhavati | [PB, 13, 6 3]
puruṣo vai kakup puruṣam eva tan madhyataḥ prīṇāti | [PB, 13, 6 4]
asāvi soma indra ta iti simānāṃ rūpaṃ svenaivaināṃs tad rūpeṇa samardhayati | [PB, 13, 6 5]
saṃjayaṃ bhavati | [PB, 13, 6 6]
devāś ca vā asurāśca samadadhata yatare naḥ saṃjayāṃs teṣāṃ naḥ paśavo 'sān iti te devā asurān saṃjayena samajayan yat samajayaṃs tasmāt saṃjayaṃ paśūnām avaruddhyai saṃjayaṃ kriyate | [PB, 13, 6 7]
saumitraṃ bhavati | [PB, 13, 6 8]
dīrghajihvī vā idaṃ rakṣo yajñahā yajñiyān avalihaty acarat tām indraḥ kayācana māyayā hantuṃ nāśaṃsatātha ha sumitraḥ kutsaḥ kalyāṇa āsa tam abravīd imām acchābrūṣveti tām acchābrūta sainam abravīn nāhaitanna śuśruva priyam iva tu me hṛdayasyeti tām ajñapayat tāṃ saṃskṛte 'hatāṃ tad vāva tau tarhy akāmayetāṃ kāmasani sāma saumitraṃ kāmam evaitenāvarunddhe | [PB, 13, 6 9]
sumitraḥ san krūram akar ity enaṃ vāg abhyavadat taṃ śug ārchat sa tapo 'tapyata sa etat saumitram apaśyat tena śucam apāhatāpa śucaṃ hate saumitreṇa tuṣṭuvānaḥ | [PB, 13, 6 10]
mahāvaiśvāmitraṃ bhavati | [PB, 13, 6 11]
pāpmānaṃ hatvā yad amahīyanta tan mahāvaiśvāmitrasya mahāvaiśvāmitratvam | [PB, 13, 6 12]
hāyā ihayā ohā oheti paśūn evaitena nyauhanta | [PB, 13, 6 13]
trīḍaṃ bhavati trirātrasya dhṛtyai | [PB, 13, 6 14]
dravantīm iḍām uttamām upayanti ṣaṣṭhasyāhnaḥ santatyai | [PB, 13, 6 15]
triṇava eva stomo bhavati pratiṣṭhāyai puṣṭyai trivṛd vā eṣa puṣṭaḥ | [PB, 13, 6 16]
{PB, 13, 7}
jyotir yajñasya pavate madhu priyam iti ṣaṣṭhasyāhnaḥ pratipad bhavati | [PB, 13, 7 1]
jyotir vai gāyatrī chandasāṃ jyotiḥ revatī sāmnāṃ jyotis trayastriṃśaḥ stomānāṃ jyotir eva tat samyak saṃdadhāty api ha putrasya putro jyotiṣmān bhavati | [PB, 13, 7 2]
madhu priyam iti paśavo vai revatyo madhu priyaṃ tad eva tad abhivadati | [PB, 13, 7 3]
madintamo matsara indriyo rasa itīndriyaṃ vai vīryaṃ rasaḥ paśavas tad eva tad abhivadati | [PB, 13, 7 4]
asṛkṣata pra vājina ity anurūpo bhavati | [PB, 13, 7 5]
sṛṣṭānīva hy etarhy ahāni | [PB, 13, 7 6]
pūrvam u caiva tad rūpam apareṇa rūpeṇānuvadati yat pūrvaṃ rūpam apareṇa rūpeṇānuvadati tad anurūpasyānurūpatvam anurūpa enaṃ putro jāyate ya evaṃ veda stotrīyānurūpau tṛcau bhavataḥ prāṇāpānānām avaruddhyai | [PB, 13, 7 7]
daśarcau bhavato daśākṣarā virāṭ vairājam annam annādyasyāvaruddhyai | [PB, 13, 7 8]
uttaro daśarco bhavati sodarka indriyasya vīryasya rasasyānatikṣārāya | [PB, 13, 7 9]
yatra vai devā indriyaṃ vīryaṃ rasam apaśyaṃs tad anunyatudan | [PB, 13, 7 10]
caturṛco bhavati pratiṣṭhāyai | [PB, 13, 7 11]
dhvasre vai puruṣantī tarantapurumīḍhābhyāṃ vaidadaśvibhyāṃ sahasrāṇy aditsatāṃ tāv aikṣetāṃ kathaṃ nāv idam āttam apratigṛhītaṃ syād iti tau praty etāṃ dhvasrayoḥ puruṣantyor ā sahasrāṇi dadmahe tarat sa mandī dhāvatīti tato vai tat tayor āttam apratigṛhītam abhavat | [PB, 13, 7 12]
āttam asyāpratigṛhītaṃ bhavati ya evaṃ veda | [PB, 13, 7 13]
vinārāśaṃso bhavaty ubhayasyānnādyasyāvaruddhyai mānuṣasya ca daivasya ca | [PB, 13, 7 14]
tṛca uttamo bhavati yenaiva prāṇena prayanti tam abhyudyanti | [PB, 13, 7 15]
trayastriṃśa eva stomo bhavati pratiṣṭhāyai devatāsu vā eṣa pratiṣṭhitaḥ | [PB, 13, 7 16]
{PB, 13, 8}
imaṃ stomam arhate jātavedasa ity āgneyam ājyaṃ bhavati sodarkam indriyasya vīryasya rasasyānatikṣārāya yatra vai devā indriyaṃ vīryaṃ rasam apaśyaṃs tad anunyatudan | [PB, 13, 8 1]
prati vāṃ sūra udita iti sūravan maitrāvaruṇam | [PB, 13, 8 2]
anto vai sūro 'nta etat ṣaṣṭham ahar ahnām anta eva tad antena stuvate pratiṣṭhāyai | [PB, 13, 8 3]
bhinddhi viśvā apa dviṣa ity aindraṃ sodarkam indriyasya vīryasya rasasyānatikṣārāya yatra vai devā indriyaṃ vīryaṃ rasam apaśyaṃs tad anunyatudan | [PB, 13, 8 4]
yajñasya hi stha ṛtvija ity aindrāgnaṃ sodarkam indriyasya vīryasya rasasyānatikṣārāya yatra vai devā indriyaṃ vīryaṃ rasam apaśyaṃs tad anunyatudan stomaḥ | [PB, 13, 8 5]
{PB, 13, 9}
indrāyendo marutvata iti marutvatyo gāyatryo bhavanti | [PB, 13, 9 1]
marutvaddhi mādhyandinaṃ savanam | [PB, 13, 9 2]
mṛjyamānaḥ suhastya iti simānāṃ rūpam | [PB, 13, 9 3]
samānaṃ vai simānāṃ rūpaṃ revatīnāṃ ca simābhyo hy adhi revatyaḥ prajāyante | [PB, 13, 9 4]
etam u tyaṃ daśa kṣipa ity ādityā ādityā vā imāḥ prajās tāsām eva madhyataḥ pratitiṣṭhati | [PB, 13, 9 5]
gāyatryaḥ satyas triṣṭubho rūpeṇa tasmāt triṣṭubhāṃ loke kriyante | [PB, 13, 9 6]
gāyatraṃ bhavati yad eva gāyatrasya brāhmaṇam | [PB, 13, 9 7]
iṣovṛdhīyaṃ bhavati | [PB, 13, 9 8]
paśavo vā iṣovṛdhīyaṃ paśūnām avaruddhyā iṣe vai pañcamam ahar vṛdhe ṣaṣṭham avardhanta hy etarhi yajamānam evaitena vardhayanti | [PB, 13, 9 9]
krauñcaṃ bhavati | [PB, 13, 9 10]
kruṅṅ eṣyam ahar avindad eṣyam iva vai ṣaṣṭham ahar ahar evaitena vindanti | [PB, 13, 9 11]
vājadāvaryo bhavanti | [PB, 13, 9 12]
annaṃ vai vājo 'nnādyasyāvaruddhyai yadā hi vā annam atha gaur athāśvo 'tha puruṣo vājī | [PB, 13, 9 13]
revatyo bhavanti pratiṣṭhāyai | [PB, 13, 9 14]
ṣaṇṇidhanī ṣaḍrātrasya dhṛtyai | [PB, 13, 9 15]
āpo vai revatyas tā yat pṛṣṭhaṃ kuryur apaśur yajamānaḥ syāt paśūn asya nirdaheyur yatra vā āpo vivartante tad oṣadhayo jāyante 'tha yatrāvatiṣṭhante nirmṛtukās tatra bhavanti tasmāt pavamāne kurvanti parācā hi pavamānena stuvate | [PB, 13, 9 16]
methī vā iṣovṛdhīyaṃ rajjuḥ krauñcaṃ vatso vājadāvaryo revatyo mātaro yad etāny evaṃ sāmāni kriyanta evam eva prattāṃ dugdhe | [PB, 13, 9 17]
aukṣṇorandhre bhavataḥ | [PB, 13, 9 18]
ukṣṇorandhro vā etābhyāṃ kāvyo 'ñjasā svargaṃ lokam apaśyat svargasya lokasyānukhyātyai svargāllokān na cyavate tuṣṭuvānaḥ | [PB, 13, 9 19]
vājajid bhavati sarvasyāptyai sarvasya jityai sarvaṃ vā ete vājaṃ jayanti ye ṣaṣṭham ahar āgacchanti | [PB, 13, 9 20]
annaṃ vai vājo 'nnādyasyāvaruddhyai | [PB, 13, 9 21]
varuṇasāma bhavati | [PB, 13, 9 22]
etena vai varuṇo rājyam ādhipatyam agacchad rājyam ādhipatyaṃ gacchati varuṇasāmnā tuṣṭuvānaḥ | [PB, 13, 9 23]
aṅgirasāṃ goṣṭho bhavati | [PB, 13, 9 24]
paśavo vai revatyo goṣṭham eva tat paśubhyaḥ paryasyanti tam evainān pravartayanty avisraṃsāya | [PB, 13, 9 25]
ihavad vāmadevyaṃ bhavati | [PB, 13, 9 26]
etena vai vāmadevo 'nnasya purodhām agacchad annaṃ vai brahmaṇaḥ purodhānnasyāvaruddhyai | [PB, 13, 9 27]
gāyatrīṣu stuvanti pratiṣṭhāyai brahmavarcasāya yenaiva prāṇena prayanti tam abhyudyanti | [PB, 13, 9 28]
marutvatyo gāyatryo bhavanti tad u traiṣṭubhād rūpān na yanti stomaḥ | [PB, 13, 9 29]
{PB, 13, 10}
yātayāmāny anyāni chandāṃsy ayātayāmā gāyatrī tasmād gāyatrīṣu stuvanti | [PB, 13, 10 1]
surūpakṛtnum ūtaya ity abhyārambheṇa ṣaṭpadāḥ ṣaṣṭhasyāhno rūpaṃ tena ṣaṣṭham ahar ārabhante santatyai | [PB, 13, 10 2]
ubhe yad indra rodasī iti ṣaṭpadāḥ ṣaṣṭhasyāhno rūpaṃ tena ṣaṣṭham ahar ārabhante santatyai | [PB, 13, 10 3]
revatīṣu vāravantīyaṃ pṛṣṭhaṃ bhavati | [PB, 13, 10 4]
apāṃ vā eṣa raso yad revatyo revatīnāṃ raso yad vāravantīyaṃ sarasā eva tad revatīḥ prayuṅkte yad vāravantīyena pṛṣṭhena stuvate | [PB, 13, 10 5]
revad vā etad raivatyaṃ yad vāravantīyam asya revān raivatyo jāyate | [PB, 13, 10 6]
revān bhavati ya evaṃ veda | [PB, 13, 10 7]
keśine vā etad dālbhyāya sāmāvirabhavat tad enam abravīd agātāro mā gāyanti mā mayodgāsiṣur iti kathaṃ ta āgā bhagava ity abravīd āgeyam evāsmy āgāyann iva gāyet pratiṣṭhāyai tad alammaṃ pārijānataṃ paścādakṣaṃ śayānam etām āgāṃ gāyantam ajānāt tam abravīt puras tvā dadhā iti tam abruvan ko nv ayaṃ kasmā alam ity alaṃ nu vai mahyam iti tad alammasyālammatvam | [PB, 13, 10 8]
iheheti gāyet pratiṣṭhāyai | [PB, 13, 10 9]
ṛṣabho raivato bhavati | [PB, 13, 10 10]
paśavo vai raivatyaḥ paśuṣv eva tan mithunam apyarjati prajātyai na ha vā anṛṣabhāḥ paśavaḥ prajāyante | [PB, 13, 10 11]
śyeno bhavati | [PB, 13, 10 12]
śyeno ha vai pūrvapretāni vayāṃsy āpnoti pūrvapretānīva vai pūrvāṇy ahāni teṣām āptyai śyenaḥ kriyate | [PB, 13, 10 13]
śyeno vā etad ahaḥ saṃpārayitum arhati sa hi vayasām āśiṣṭhas tasyānapahananāya sampāraṇāyaitat kriyate 'nto hi ṣaṣṭhaṃ cāhaḥ saptamaṃ ca | [PB, 13, 10 14]
brahmavādino vadanti yad bṛhadāyatanāni pṛṣṭhāny athaite dve gāyatryau dve jagatyau kva tarhi bṛhatyo bhavantīti | [PB, 13, 10 15]
ye dve jagatyoḥ pade te gāyatryā upasaṃpadyete tat sarvā bṛhatyo bhavanty āyatane pṛṣṭhāni yātayatyāyatanavān bhavati | [PB, 13, 10 16]
ṣaṭpadāsu stuvanti ṣaḍrātrasya dhṛtyai | [PB, 13, 10 17]
saptapadayā yajati saptamasyāhnaḥ santatyai stomaḥ | [PB, 13, 10 18]
{PB, 13, 11}
parisvāno giriṣṭhā iti parivatyo gāyatryo bhavanti sarvasya paryāptyai | [PB, 13, 11 1]
samunveyo vasūnām iti paśavo vai vasu paśūnām avaruddhyai | [PB, 13, 11 2]
taṃ vaḥ sakhāyo madāyeti vālakhilyāḥ | [PB, 13, 11 3]
vālakhilyāv etau tṛcau ṣaṣṭhe cāhani saptame ca | [PB, 13, 11 4]
yad etau vālakhilyau tṛcau bhavato 'hnor eva vyatiṣaṅgāyāvyavasraṃsāya santatyai | [PB, 13, 11 5]
somāḥ pavanta indava ity anuṣṭubho nibhasado bhavanti pratiṣṭhāyai | [PB, 13, 11 6]
ayā pavā pavasvainā vasūnīti triṣṭubhas satyo jagatyo rūpeṇa tasmājjagatīnāṃ loke kriyante | [PB, 13, 11 7]
gāyatraṃ bhavati yad eva gāyatrasya brāhmaṇam | [PB, 13, 11 8]
vaidanvatāni bhavanti | [PB, 13, 11 9]
vidanvān vai bhārgava indrasya pratyahaṃs taṃ śug ārchat sa tapo 'tapyata sa etāni vaidanvatāny apaśyat taiḥ śucam apāhatāpa śucaṃ hate vaidanvatais tuṣṭuvānaḥ | [PB, 13, 11 10]
bharadvājasya loma bhavati paśavo vai loma paśūnām avaruddhyai | [PB, 13, 11 11]
tad u dīrgham ity āhur āyur vai dīrgham āyuṣo 'varuddhyai | [PB, 13, 11 12]
kārṇaśravasaṃ bhavati śṛṇvanti tuṣṭuvānam | [PB, 13, 11 13]
karṇaśravā vā etad āṅgirasaḥ paśukāmaḥ sāmāpaśyat tena sahasraṃ paśūn asṛjata yad etat sāma bhavati paśūnāṃ puṣṭyai | [PB, 13, 11 14]
gaurīvitaṃ bhavati gaurīvitasya brāhmaṇam | [PB, 13, 11 15]
madhuścyunnidhanaṃ bhavati | [PB, 13, 11 16]
paramasyānnādyasyāvaruddhyai paramaṃ vā etad annādyaṃ yan madhu | [PB, 13, 11 17]
prajāpater vā etau stanau yad ghṛtaścyunnidhanaṃ ca madhuścyunnidhanaṃ ca yajño vai prajāpatis tam etābhyāṃ dugdhe yaṃ kāmaṃ kāmayate taṃ dugdhe | [PB, 13, 11 18]
krauñce bhavataḥ | [PB, 13, 11 19]
kruṅṅ eṣyam ahar avindad eṣyamiva vai ṣaṣṭham ahar aharevaitābhyām vindati | [PB, 13, 11 20]
śnauṣṭaṃ bhavati | [PB, 13, 11 21]
śnuṣṭir vā etenāṅgiraso 'ñjasā svargaṃ lokam apaśyat svargasya lokasyānukhyātyai svargāt lokānna cyavate tuṣṭuvānaḥ | [PB, 13, 11 22]
agner vā etad vaiśvānarasya sāma dīdihīti nidhanam upayanti dīdāyeva hy agnir vaiśvānaraḥ | [PB, 13, 11 23]
nidhanāntāḥ pavamānā bhavanty ahno dhṛtyai stomaḥ | [PB, 13, 11 24]
{PB, 13, 12}
brahmavādino vadanti prāyaṇato dvipadāḥ kāryā udayanatā3 iti | [PB, 13, 12 1]
udayanata eva kāryāḥ puruṣo vai dvipadāḥ pratiṣṭhāyai | [PB, 13, 12 2]
vācā vai sarvaṃ yajñaṃ tanvate tasmāt sarvāṃ vācaṃ puruṣo vadati sarvā hy asmin saṃstutā pratitiṣṭhati | [PB, 13, 12 3]
gūrdo bhavati | [PB, 13, 12 4]
gaupāyanānāṃ vai sattram āsīnānāṃ kirātakulyāv asuramāye antaḥparidhy asūn prākiratāṃ te agne tvaṃ no antama ity agnim upāsīdaṃs tenāsūn aspṛṇvaṃs tad vāva te tarhy akāmayanta kāmasani sāma gūrdaḥ kāmam evaitenāvarunddhe | [PB, 13, 12 5]
gotamasya bhadraṃ bhavati | [PB, 13, 12 6]
āśiṣam evāsmā etenāśāste sāma hi satyāśīḥ | [PB, 13, 12 7]
etena vai gotamo jemānaṃ mahimānam agacchat tasmād ye ca parāñco gotamād ye cārvāñcas ta ubhaye gotamā ṛṣayo bruvate | [PB, 13, 12 8]
udvaṃśaputro bhavati | [PB, 13, 12 9]
yad vā udvaṃśīyaṃ tad udvaṃśaputraḥ | [PB, 13, 12 10]
ardheḍām atisvarati | [PB, 13, 12 11]
tasmād ūdhar dhārā atikṣarantīḍāyām antataḥ paśuṣu pratitiṣṭhati | [PB, 13, 12 12]
kﾱpta upariṣṭād ṛk sāma ca vimucyete abhy u svareṇa saptamam ahaḥ svarati santatyai | [PB, 13, 12 13]
ūhuṣīva vā etarhi vāg yadā ṣaḍahaḥ saṃtiṣṭhate na bahu vaden nānyaṃ pṛcchen nānyasmai prabrūyāt | [PB, 13, 12 14]
madhu vāśayed ghṛtaṃ vā yathohuṣo vahaṃ pratyanakti tathā tat | [PB, 13, 12 15]
trayastriṃśa eva stomo bhavati pratiṣṭhāyai devatāsu vā eṣa pratiṣṭhitaḥ | [PB, 13, 12 16]
{PB, 14, 1}
āpyante vā etat stomāś chandāṃsi yat ṣaḍaha āpyate | [PB, 14, 1 1]
āpte ṣaḍahe chandāṃsi stomān kṛtvā prayanti | [PB, 14, 1 2]
pra kāvyam uśaneva bruvāṇa iti gāyatryā rūpeṇa prayanti | [PB, 14, 1 3]
iyaṃ vai gāyatry asyām eva pratiṣṭhāya prayanti | [PB, 14, 1 4]
triṣṭup pratipad bhavati | [PB, 14, 1 5]
ojo vīryaṃ triṣṭub ojasyeva vīrye parākramya prayanti | [PB, 14, 1 6]
stotrīyas tṛco bhavati prāṇāpānānām avaruddhyai | [PB, 14, 1 7]
harivatyo bhavanti chandomānām ayātayāmatāyai | [PB, 14, 1 8]
dvādaśarcau bhavataḥ | [PB, 14, 1 9]
dvādaśa māsāḥ saṃvatsaraḥ saṃvatsaram eva tatpūrvasmai ṣaḍahāya pratyudyacchati savīvadhatāyai | [PB, 14, 1 10]
caturviṃśatir bhavanti caturviṃśatir ardhamāsāḥ saṃvatsaraḥ saṃvatsaram eva tatpūrvasmai ṣaḍahāya pratyudyacchati savīvadhatāyai | [PB, 14, 1 11]
dṛta aindrota iti hovācābhipratārī kākṣasenir ye mahāvṛkṣasyāgraṃ gacchanti kva te tato bhavanti pra rājan pakṣiṇaḥ patanty avāpakṣāḥ padyante | [PB, 14, 1 12]
ye vai vidvāṃsas te pakṣiṇo ye 'vidvāṃsas te 'pakṣās trivṛtpañcadaśāv eva stomau pakṣau kṛtvā svargaṃ lokaṃ prayanti | [PB, 14, 1 13]
caturviṃśa eva stomo bhavati tejase brahmavarcasāya | [PB, 14, 1 14]
{PB, 14, 2}
mūrdhānaṃ divo aratim pṛthivyā ity āgneyam ājyaṃ bhavati | [PB, 14, 2 1]
mūrdhā vā eṣa divo yas tṛtīyas trirātraḥ | [PB, 14, 2 2]
vaiśvānaram ṛta ājātam agnim iti vaiśvānara iti vā agneḥ priyaṃ dhāma priyeṇaivainaṃ tad dhāmnā parokṣam upaśikṣati | [PB, 14, 2 3]
pra vo mitrāya gāyateti dyāvāpṛthivīyaṃ maitrāvaruṇaṃ dyāvāpṛthivī vai mitrāvaruṇayoḥ priyaṃ dhāma priyeṇaivainau tad dhāmnā parokṣam upaśikṣati | [PB, 14, 2 4]
indrāyāhi citrabhānav ity ārbhavam aindram ṛbhavo vā indrasya priyaṃ dhāma priyeṇaivainaṃ tad dhāmnā parokṣam upaśikṣati | [PB, 14, 2 5]
tam īḍiṣva yo arciṣety aniruktam aindrāgnaṃ devatānām anabhidharṣāyottamārdhe nirāha devatānām apraṇāśāya stomaḥ | [PB, 14, 2 6]
{PB, 14, 3}
vṛṣā pavasva dhārayeti gāyatrī bhavatyahno dhṛtyai | [PB, 14, 3 1]
vṛṣaṇvatyas triṣṭubho rūpeṇa traiṣṭubhaṃ hyetad ahaḥ | [PB, 14, 3 2]
punānaḥ soma dhārayeti dhṛtyai | [PB, 14, 3 3]
pro ayāsīd indur indrasya niṣkṛtam iti pravatyo bhavanti praṇinīṣeṇyam iva hyetad ahaḥ | [PB, 14, 3 4]
jagatyaḥ satyas triṣṭubho rūpeṇa tasmāt triṣṭubhāṃ loke kriyante | [PB, 14, 3 5]
gāyatraṃ bhavati yad eva gāyatrasya brāhmaṇam | [PB, 14, 3 6]
saṃtani bhavati saptamasyāhnaḥ santatyai | [PB, 14, 3 7]
yathā vai vyokasau vipradravata evam ete ṣaṣṭhaṃ cāhaḥ saptamaṃ ca vipradravatas tau yathā samānīya saṃyujyād evam evaite etena sāmnā saṃyunakti | [PB, 14, 3 8]
sauparṇaṃ bhavati svargasya lokasya samaṣṭyai | [PB, 14, 3 9]
yajño vai devebhyo 'pākrāmat sa suparṇarūpaṃ kṛtvācarat taṃ devā etaiḥ sāmabhirārabhanta yajña iva vā eṣa yacchandomā yajñasyaivaiṣa ārambhaḥ | [PB, 14, 3 10]
rohitakūlīyaṃ bhavaty ājijityāyai | [PB, 14, 3 11]
etena vai viśvāmitro rohitābhyāṃ rohitakūla ājim ajayat | [PB, 14, 3 12]
viśvāmitro bharatānām anasvatyāyāt so 'dantibhir nāma janatayāṃśaṃ prāsyatemāṃ māṃ yūyaṃ vasnikāṃ jayāthemāni mahyaṃ yūyaṃ pūrayātha yadīmāvidaṃ rohitāvaśmācitaṃ kūlam udvahāta iti sa ete sāmanī apaśyat tābhyāṃ yuktvā prāsedhat sa udajayat | [PB, 14, 3 13]
ājir vā eṣa pratato yad dvādaśāhas tasyaite ujjityai | [PB, 14, 3 14]
kaṇvarathantaraṃ bhavati | [PB, 14, 3 15]
tejo vā etad rathantarasya yat kaṇvarathantaram sarasam eva tad rathantaraṃ prayuṅkte yat kaṇvarathantareṇa saptame 'hani stuvate | [PB, 14, 3 16]
jāmi dvādaśāhasyāstīti ha smāhogradevo rājanir bārhataṃ ṣaṣṭham ahar bārhataṃ saptamaṃ yat kaṇvarathantaraṃ bhavati tenājāmi | [PB, 14, 3 17]
gauṅgavaṃ bhavati | [PB, 14, 3 18]
agnir akāmayatānnādaḥ syām iti sa tapo 'tapyata sa etad gauṅgavam apaśyat tenānnādo 'bhavad yad annaṃ vitvā agardad yad agaṅgūyat tad gauṅgavasya gauṅgavatvam annādyasyāvaruddhyai gauṅgavaṃ kriyate | [PB, 14, 3 19]
yat sāma devatāḥ praśaṃsati tena yajamānāḥ satyāśiṣaḥ satyāśiṣo 'sāmeti vai sattram āsate satyāśiṣa eva bhavanti | [PB, 14, 3 20]
āyāsyaṃ bhavati tiraścīnanidhanaṃ pratiṣṭhāyai | [PB, 14, 3 21]
ayāsyo vā āṅgirasa ādityānāṃ dīkṣitānām annam āśnāt sa vyabhraṃśata sa etāny āyāsyāny apaśyat tair ātmānaṃ samaśrīṇād vibhraṣṭam iva vai saptamam ahar yad etat sāma bhavaty ahar eva tena saṃśrīṇāti | [PB, 14, 3 22]
pravadbhargavaṃ bhavati | [PB, 14, 3 23]
pravatā vai devāḥ svargaṃ lokaṃ prāyannudvatodāyan | [PB, 14, 3 24]
nidhanāntāḥ pavamānā bhavantyahno dhṛtyai stomaḥ | [PB, 14, 3 25]
{PB, 14, 4}
vayaṃ gha tvā sutāvanta iti satobṛhatyo varṣīyaśchanda ākramate 'napabhraṃśāya | [PB, 14, 4 1]
nakiṣṭaṃ karmaṇā naśad iti bṛhatyaḥ satyo 'bhyārambheṇa jagatyaḥ | [PB, 14, 4 2]
apabhraṃśa iva vā eṣa yajjyāyasaḥ stomāt kanīyāṃsaṃ stomam upayanti yad etā abhyārambheṇa jagatyo bhavanty ahna eva pratyuttambhāya | [PB, 14, 4 3]
abhinidhanaṃ kāṇvaṃ bhavati | [PB, 14, 4 4]
abhinidhanena vā indro vṛtrāya vajraṃ prāharat tam astṛṇuta stṛṇute bhrātṛvyam abhinidhanena tuṣṭuvānaḥ | [PB, 14, 4 5]
vaikhānasaṃ bhavati | [PB, 14, 4 6]
vaikhānasā vā ṛṣaya indrasya priyā āsaṃs tān rahasyur devamalimluḍ munimaraṇe 'mārayat taṃ devā abruvan kva tarṣayo 'bhūvann iti tān praiṣam aicchat tān nāvindat sa imān lokān ekadhāreṇāpunāt tān munimaraṇe 'vindat tān etena sāmnā samairayat tad vāva sa tarhy akāmayata kāmasani sāma vaikhānasaṃ kāmam evaitenāvarunddhe stomaḥ | [PB, 14, 4 7]
{PB, 14, 5}
yas te mado vareṇya iti gāyatrī bhavati madavad vai rasavat tṛtīyasavanaṃ madam eva tad rasaṃ dadhāti | [PB, 14, 5 1]
eṣa sya dhārayā suta iti kakubhaḥ satyo 'bhyārambheṇa triṣṭubhaḥ | [PB, 14, 5 2]
apabhraṃśa iva vā eṣa yat jyāyasaḥ stomāt kanīyāṃsaṃ stomam upayanti yad etā abhyārambheṇa triṣṭubho bhavanty ahna eva pratyuttambhāya | [PB, 14, 5 3]
sakhāya āniṣīdateti vālakhilyā vālakhilyāv etau tṛcau ṣaṣṭhe cāhani saptame ca yad etau vālakhilyau tṛcau bhavato 'hnor eva vyatiṣaṅgāyāvyavasraṃsāya santatyai | [PB, 14, 5 4]
purojitī vo andhasa iti virāḍ annaṃ virāḍ annādyasyāvaruddhyai | [PB, 14, 5 5]
pra vājy akṣār ity akṣarapaṅktiḥ stomānāṃ prabhūtiḥ | [PB, 14, 5 6]
atho etaddhyevaitarhi chando 'yātayāma yad akṣarapaṅktis tena chandomā ayātayāmānaḥ kriyante | [PB, 14, 5 7]
brahmavādino vadanti yat ṣaḍahe stomāś chandāṃsy āpyante kiṃchandasaś chandomā ity etacchandaso yad etā akṣarapaṅktaya iti brūyāt | [PB, 14, 5 8]
ye somāsaḥ parāvatīti parāvatam iva vā etarhi yajño gatas tam evaitenānvicchanti | [PB, 14, 5 9]
gāyatryaḥ satyo jagatyo rūpeṇa tasmājjagatīnāṃ loke kriyante | [PB, 14, 5 10]
gāyatraṃ bhavati yad eva gāyatrasya brāhmaṇam | [PB, 14, 5 11]
dakṣaṇidhanaṃ bhavati | [PB, 14, 5 12]
prajāpatiḥ prajā asṛjata tā asmāt sṛṣṭā abalā ivācchadayaṃs tāsv etena sāmnā dakṣāyety ojo vīryam adadhād yad etat sāma bhavaty oja eva vīryam ātman dhatte | [PB, 14, 5 13]
śārkaraṃ bhavati | [PB, 14, 5 14]
indraṃ sarvāṇi bhūtāny astuvan sa śarkaraṃ śiśumārarṣim upetyābravīt stuhi meti so 'paḥ praskandann abravīd etāvato 'haṃ tvāṃ stuyām iti tasmād apāṃ vegam avejayat sa hīna ivāmanyata sa etat sāmāpaśyat tenāpo 'nusamāśnuta tad vāva sa tarhyakāmayata kāmasani sāma śārkaraṃ kāmam evaitenāvarunddhe | [PB, 14, 5 15]
plavo bhavati | [PB, 14, 5 16]
samudraṃ vā ete prasnāntīty āhur ye dvādaśāham upayantīti yo vā aplavaḥ samudraṃ prasnāti na sa tata udeti yat plavo bhavati svargasya lokasya samaṣṭyai | [PB, 14, 5 17]
ativiśvāni duritā taremeti yad evaiṣāṃ duṣṭutaṃ duśśastaṃ tad etena taranti | [PB, 14, 5 18]
ekādaśākṣaraṇidhano bhavaty ekādaśākṣarā triṣṭub ojovīryaṃ triṣṭub ojasy eva vīrye pratitiṣṭhati | [PB, 14, 5 19]
gaurīvitaṃ bhavati yad eva gaurīvitasya brāhmaṇam | [PB, 14, 5 20]
kārtayaśaṃ bhavati | [PB, 14, 5 21]
hīti nidhanam upayanti pāpmano 'pahatyai | [PB, 14, 5 22]
apa pāpmānaṃ hate kārtayaśena tuṣṭuvānaḥ | [PB, 14, 5 23]
sauhaviṣaṃ bhavati | [PB, 14, 5 24]
suhavir vā etenāṅgiraso 'ñjasā svargaṃ lokam apaśyat svargasya lokasyānukhyātyai svargāllokān na cyavate tuṣṭuvānaḥ | [PB, 14, 5 25]
brahmavādino vadanti yat ṣaḍahe stomāś chandāṃsy āpyante kiṃchandasaś chandomā iti puruṣaś chandasa iti brūyāt puruṣo vai pāṅktaḥ puruṣo dvipadā chandomānām ayātayāmatāyai | [PB, 14, 5 26]
jarābodhīyaṃ bhavaty annādyasyāvaruddhyai | [PB, 14, 5 27]
annaṃ vai jarābodhīyaṃ mukhaṃ gāyatrī mukha eva tad annaṃ dhatte 'nnam atti | [PB, 14, 5 28]
annādo bhavati ya evaṃ veda | [PB, 14, 5 29]
gāyatrīṣu stuvanti pratiṣṭhāyai brahmavarcasāya yenaiva prāṇena prayanti tam abhyudyanti | [PB, 14, 5 30]
iḍāntāḥ pāvamānā bhavanti paśavo vā iḍāḥ paśavaś chandomāḥ paśuṣv eva tat paśūn dadhāti stomaḥ | [PB, 14, 5 31]
{PB, 14, 6}
ā te vatso mano yamad ity apacchid iva vā etad yajñakāṇḍaṃ yad ukthāni yad eti salomatvāyaiva | [PB, 14, 6 1]
tvaṃ na indrābhareti pūrṇāḥ kakubhaḥ | [PB, 14, 6 2]
apabhraṃśa iva vā eṣa yajjyāyasaḥ stomāt kanīyāṃsaṃ stomam upayanti yad etāḥ pūrṇāḥ kakubho bhavanty anapabhraṃśāya | [PB, 14, 6 3]
yad indra citraṃ ma iha nāsti tvādātam adrivo rādhas tanno vidadvasa ubhayāhastyābhareti rāddhim evaitenāvarunddhe | [PB, 14, 6 4]
vātsaṃ bhavati | [PB, 14, 6 5]
vatsaś ca vai medhātithiś ca kāṇvāv āstāṃ taṃ vatsaṃ medhātithir ākrośad abrāhmaṇo 'si śūdrāputra iti so 'bravīd ṛtenāgniṃ vyayāva yataro nau brahmīyān iti vātsena vatso vyain maidhātithena medhātithis tasya na loma ca nauṣat tad vāva sa tarhy akāmayata kāmasani sāma vātsaṃ kāmam evaitenāvarunddhe | [PB, 14, 6 6]
sauśravasaṃ bhavati | [PB, 14, 6 7]
upagur vai sauśravasaḥ kutsasyauravasya purohita āsīt sa kutsaḥ paryaśapad ya indraṃ yajātā iti sa indraḥ suśravasam upetyābravīd yajasva māśanāyāmi vā iti tam ayajata sa indraḥ puroḍāśahastaḥ kutsam upetyābravīd ayakṣata mā kva te pariśaptam abhūd iti kas tvā yaṣṭeti suśravā iti sa kutsa aurava upagoḥ sauśravasasyodgāyata audumbaryā śiro 'chinat sa suśravā indram abravīt tvattanād vai medam īdṛg upāgād iti tam etena sāmnā samairayat tad vāva sa tarhy akāmayata kāmasani sāma sauśravasaṃ kāmam evaitenāvarunddhe | [PB, 14, 6 8]
vīṅkaṃ bhavati | [PB, 14, 6 9]
cyavano vai dādhīco 'śvinoḥ priya āsīt so 'jīryat tam etena sāmnāpsu vyaiṅkayatāṃ taṃ punaryuvānam akurutāṃ tad vāva tau tarhy akāmayetāṃ kāmasani sāma vīṅkaṃ kāmam evaitenāvarunddhe | [PB, 14, 6 10]
caturviṃśa eva stomo bhavati tejase brahmavarcasāya | [PB, 14, 6 11]
{PB, 14, 7}
śiśuṃ jajñānaṃ haryataṃ mṛjantīty aṣṭamasyāhnaḥ pratipad bhavati | [PB, 14, 7 1]
śiśur iva vā eṣa saptamenāhnā jāyate tam aṣṭamenāhnā mṛjanti | [PB, 14, 7 2]
stotrīyas tṛco bhavati prāṇāpānānām avaruddhyai | [PB, 14, 7 3]
harivatyo bhavanti chandomānām ayātayāmatāyai | [PB, 14, 7 4]
navarcā bhavanti | [PB, 14, 7 5]
pañcarco bhavati pañcapadā paṅktiḥ pāṅktam annam annādyasyāvaruddhyai | [PB, 14, 7 6]
vāṇavān bhavaty anto vai vāṇo 'nta etad aṣṭamam ahnām anta eva tad antena stuvate pratiṣṭhāyai | [PB, 14, 7 7]
trayas tṛcā bhavanti prāṇāpānānāṃ santatyai | [PB, 14, 7 8]
catuścatvāriṃśa eva stomo bhavatyojasyeva tadvīrye pratitiṣṭhatyojovīryaṃ triṣṭup | [PB, 14, 7 9]
{PB, 14, 8}
agniṃ vo devam agnibhiḥ sajoṣā ity āgneyam ājyaṃ bhavati | [PB, 14, 8 1]
agnibhir ity eva pūrvāṇy ahāni abhisamiddhānyaṣṭamam ahar abhisaminddhe | [PB, 14, 8 2]
mitraṃ vayaṃ havāmaha iti bārhataṃ maitrāvaruṇam | [PB, 14, 8 3]
ugragādham iva vā etad yacchandomās tad yathāta ugragādhe vyatiṣajya gāhanta evam evaitad rūpe vyatiṣajati chandomānām asaṃvyāthāya | [PB, 14, 8 4]
tam indraṃ vājayāmasītyaindram | [PB, 14, 8 5]
aṣṭamena vai devā ahnendram avājayan navamena pāpmānam aghnann ahar evaitena vājayanti | [PB, 14, 8 6]
indre agnā namo bṛhad iti bārhatam aindrāgnam | [PB, 14, 8 7]
ugragādham iva vā etad yacchandomās tad yathāta ugragādhe vyatiṣajya gāhanta evam evaitad rūpe vyatiṣajati chandomānām asaṃvyāthāya stomaḥ | [PB, 14, 8 8]
{PB, 14, 9}
adhvaryo adribhiḥ sutam iti gāyatrī bhavaty ahno dhṛtyai | [PB, 14, 9 1]
gāyatryaḥ satyas triṣṭubho rūpeṇa traiṣṭubhaṃ hy etad ahaḥ | [PB, 14, 9 2]
abhi somāsa āyava ity abhīti rathantarasya rūpaṃ bṛhad iti bṛhata ubhayoḥ saha rūpam upaity ubhau hi varṇāv etad ahaḥ | [PB, 14, 9 3]
dhartā divaḥ pavate kṛtvyo rasa ity adhṛta iva vā eṣas tryaho yad dharteti dhṛtyā eva | [PB, 14, 9 4]
jagatyaḥ satyas triṣṭubho rūpeṇa tasmāt triṣṭubho loke kriyante | [PB, 14, 9 5]
gāyatraṃ bhavati yad eva gāyatrasya brāhmaṇam | [PB, 14, 9 6]
vairūpaṃ bhavati | [PB, 14, 9 7]
paśavo vai vairūpaṃ paśūnām avaruddhyai virūpaḥ saṃvatsaro virūpam annam annādyasyāvaruddhyai | [PB, 14, 9 8]
āśu bhārgavaṃ bhavati | [PB, 14, 9 9]
ahar vā etad avlīyata tad devā āśunābhyadhinvaṃs tad āśor āśutvam | [PB, 14, 9 10]
mārgīyavaṃ bhavati | [PB, 14, 9 11]
devaṃ vā etaṃ mṛgayur iti vadanty etena vai sa ubhayeṣāṃ paśūnām ādhipatyam āśnutobhayeṣāṃ paśūnām ādhipatyam aśnute mārgīyaveṇa tuṣṭuvānaḥ | [PB, 14, 9 12]
saumitraṃ bhavati | [PB, 14, 9 13]
yad eva saumitrasya brāhmaṇam | [PB, 14, 9 14]
aiṭataṃ bhavati | [PB, 14, 9 15]
iḍhan vā etena kāvyo 'ñjasā svargaṃ lokam apaśyat svargasya lokasyānukhyātyai svargāl lokān na cyavate tuṣṭuvānaḥ | [PB, 14, 9 16]
sākamaśvaṃ bhavati yad eva sākamaśvasya brāhmaṇam | [PB, 14, 9 17]
tad u dhurāṃ sāmety āhuḥ prāṇā vai dhuraḥ prāṇānām avaruddhyai | [PB, 14, 9 18]
vilambasauparṇaṃ bhavati | [PB, 14, 9 19]
ātmā vā eṣa sauparṇānāṃ yad aṣṭame 'hani pakṣāv etāv abhito bhavato ye saptamanavamayor vīva vā antarātmā pakṣau lambate yadantarātmā pakṣau vilambate tasmād vilambasauparṇam | [PB, 14, 9 20]
svargasya lokasya samaṣṭyai sauparṇaṃ kriyate | [PB, 14, 9 21]
dvihiṃkāraṃ vāmadevyaṃ bhavatyannādyasyāvaruddhyai | [PB, 14, 9 22]
dvitīyaṃ hy etad rūpaṃ yac chandomāḥ | [PB, 14, 9 23]
paśavo vai vāmadevyaṃ paśavaś chandomāḥ paśuṣv eva tat paśūn saṃdadhāti | [PB, 14, 9 24]
gāyatrapārśvaṃ bhavati | [PB, 14, 9 25]
ahar vā etad avlīyata tad devā gāyatrapārśvena samatanvaṃs tasmād gāyatrapārśvam | [PB, 14, 9 26]
trirātro yad vyaśīryata tam etaiḥ sāmabhir abhiṣajyan gāyatrapārśvenopāyacchan santaninā samatanvan saṃkṛtinā samaskurvan pratiṣṭhitau pūrvau trirātrāv apratiṣṭhita eṣa yad etāny eva sāmāni kriyanta etasyaiva pratiṣṭhityai | [PB, 14, 9 27]
pauruhanmanaṃ bhavati | [PB, 14, 9 28]
puruhanmā vā etena vaikhānaso 'ñjasā svargaṃ lokam apaśyat svargasya lokasyānukhyātyai svargāl lokān na cyavate tuṣṭuvānaḥ | [PB, 14, 9 29]
abhyāghātyaṃ bhavaty abhyāghātyasāmāno hi chandomāḥ | [PB, 14, 9 30]
dvaigataṃ bhavati | [PB, 14, 9 31]
dvigad vā etena bhārgavo dviḥ svargaṃ lokam agacchad āgatya punar agacchat dvayoḥ kāmayor avaruddhyai dvaigataṃ kriyate | [PB, 14, 9 32]
hārāyaṇaṃ bhavati | [PB, 14, 9 33]
indras tejaskāmo haraskāmas tapo 'tapyata sa etaddhārāyaṇam apaśyat tena tejo haro 'vārunddha tejasvī harasvī bhavati hārāyaṇena tuṣṭuvānaḥ | [PB, 14, 9 34]
achidraṃ bhavati | [PB, 14, 9 35]
yad vā etasyāhnaś chidram āsīt tad devā acchidreṇāpyauhaṃs tad acchidrasyācchidratvam | [PB, 14, 9 36]
bārhadukthaṃ bhavati | [PB, 14, 9 37]
bṛhaduktho vā etena vāmneyo 'nnasya purodhām agacchad annaṃ vai brahmaṇaḥ purodhānnādyasyāvaruddhyai | [PB, 14, 9 38]
udvad bhārgavaṃ bhavati | [PB, 14, 9 39]
pravatā vai devāḥ svargaṃ lokaṃ prāyann udvatodāyan | [PB, 14, 9 40]
nidhanāntāḥ pavamānā bhavanty ahno dhṛtyai stomaḥ | [PB, 14, 9 41]
{PB, 14, 10}
ka īṃ veda sute saceti satobṛhatyaḥ | [PB, 14, 10 1]
apabhraṃśa iva vā eṣa yas saptame 'hani satobṛhatyo bhavanti nāṣṭame tasmād aṣṭame kāryā anapabhraṃśāya | [PB, 14, 10 2]
tadāhuḥ śithilam iva vā etacchando yat satobṛhatītyeṣā vai pratiṣṭhitā bṛhatī yā punaḥpadā yad indra prāg apāg udag iti diśāṃ vimarśaḥ pratiṣṭhityai | [PB, 14, 10 3]
tāsu naipātithaṃ brahmasāma | [PB, 14, 10 4]
sāmārṣeyavat svargāya yujyate svargāllokān na cyavate tuṣṭuvānaḥ | [PB, 14, 10 5]
ubhayaṃ śṛṇavacca neti | [PB, 14, 10 6]
yacca pṛṣṭhāni yāni caitānyahāni teṣām ubhayeṣāṃ santatyai | [PB, 14, 10 7]
tāsu vaiyaśvam | [PB, 14, 10 8]
vyaśvo vā etenāṅgiraso 'ñjasā svargaṃ lokam apaśyat svargasya lokasyānukhyātyā etat pṛṣṭhānām antataḥ kriyate stomaḥ | [PB, 14, 10 9]
{PB, 14, 11}
pavasva deva āyuṣag indraṃ gacchatu te mada iti gāyatrī bhavati madavad vai rasavat tṛtīyasavanaṃ madam eva tad rasaṃ dadhāti | [PB, 14, 11 1]
abhi dyumnaṃ bṛhad yaśa ityamīti rathantarasya rūpaṃ bṛhad iti bṛhata ubhayoḥ saharūpam upaityubhau hi varṇāvetadahaḥ | [PB, 14, 11 2]
prāṇā śiśur mahīnām iti prāṇavatyo bhavanti prāṇān eva tad yajamāne dadhāti | [PB, 14, 11 3]
abhī no vājasātamam ityabhīti rathantarasya rūpaṃ rāthantaraṃ hy etad ahaḥ | [PB, 14, 11 4]
pavasva soma mahān samudra ity akṣarapaṅktiḥ stomānāṃ prabhūtir atho etaddhyevaitarhi chando 'yātayāma yad akṣarapaṅktis tena chandomā ayātayāmānaḥ kriyante brahmavādino vadanti yat ṣaḍahe stomāśchandāṃsyāpyante kiṃchandasaś chandomā ity etacchandaso yad etā akṣarapaṅktaya iti brūyāt | [PB, 14, 11 5]
hinvanti sūram usraya iti gāyatryaḥ satyo jagatyo rūpeṇa tasmājjagatīnāṃ loke kriyante | [PB, 14, 11 6]
gāyatraṃ bhavati yad eva gāyatrasya brāhmaṇam | [PB, 14, 11 7]
svāśirām arko bhavati | [PB, 14, 11 8]
annaṃ vā arko 'nnādyasyāvaruddhyai prāṇā vai svāśiraḥ prāṇānām avaruddhyai | [PB, 14, 11 9]
surūpaṃ bhavati | [PB, 14, 11 10]
paśavo vai surūpaṃ paśūnām avaruddhyai | [PB, 14, 11 11]
bhāsaṃ bhavati bhāti tuṣṭuvānaḥ | [PB, 14, 11 12]
padanidhanaṃ rāthantaraṃ hy etad ahaḥ | [PB, 14, 11 13]
svarbhānur vā āsura ādityaṃ tamasāvidhyat sa na vyarocata tasyātrir bhāsena tamo 'pāhan sa vyarocata yad vai tadbhā abhavat tad bhāsasya bhāsatvam | [PB, 14, 11 14]
tama iva vā etāny ahāni yacchandomās tebhya etena sāmnā vivāsayati | [PB, 14, 11 15]
kākṣīvataṃ bhavati | [PB, 14, 11 16]
kakṣīvān vā etenauśijaḥ prajātiṃ bhūmānam agacchat prajāyate bahur bhavati kākṣīvatena tuṣṭuvānaḥ | [PB, 14, 11 17]
āsitaṃ bhavati | [PB, 14, 11 18]
asito vā etena daivalas trayāṇāṃ lokānāṃ dṛṣṭim apaśyat trayāṇāṃ kāmānām avaruddhyā āsitaṃ kriyate | [PB, 14, 11 19]
aiṣiraṃ bhavati prajātirvā aiṣirāṇi prajāyate bahurbhavatyaiṣireṇa tuṣṭuvānaḥ | [PB, 14, 11 20]
traitaṃ bhavati pratiṣṭhāyai | [PB, 14, 11 21]
padanidhanaṃ rāthantaraṃ rāthantaraṃ hy etad ahaḥ | [PB, 14, 11 22]
nāthavindu sāma vindate nāthaṃ nāthavindūny etānyahāni yat chandomā nātham evaitair vindate | [PB, 14, 11 23]
gaurīvitaṃ bhavati yad eva gaurīvitasya brāhmaṇam | [PB, 14, 11 24]
kautsaṃ bhavati | [PB, 14, 11 25]
etena vai kutso 'ndhaso vipānam apaśyat sa ha sma vai surādṛtinopavasathaṃ dhāvayaty ubhayasyānnādyasyāvaruddhyai kautsaṃ kriyate | [PB, 14, 11 26]
śuddhāśuddhīyaṃ bhavati | [PB, 14, 11 27]
indro yatīn sālāvṛkebhyaḥ prāyacchat tam aślīlā vāg abhyavadat so 'śuddho 'manyata sa etacchuddhāśuddhīyam apaśyat tenāśudhyacchudhyati śuddhāśuddhīyena tuṣṭuvānaḥ | [PB, 14, 11 28]
krauñcaṃ bhavati yad eva krauñcasya brāhmaṇaṃ yat dvitīye 'hani | [PB, 14, 11 29]
rayiṣṭhaṃ bhavati | [PB, 14, 11 30]
paśavo vai rayiṣṭhaṃ paśūnām avaruddhyai | [PB, 14, 11 31]
audalaṃ bhavati | [PB, 14, 11 32]
udalo vā etena vaiśvāmitraḥ prajātiṃ bhūmānam agacchat prajāyate bahur bhavatyaudalena tuṣṭuvānaḥ | [PB, 14, 11 33]
brahmavādino vadanti yat ṣaḍahe stomāś chandāṃsy āpyante kiṃchandasaś chandomā iti puruṣachandasa iti brūyāt puruṣo vai pāṅktaḥ puruṣo dvipadāś chandomānām ayātayāmatāyai | [PB, 14, 11 34]
viśoviśīyaṃ bhavati | [PB, 14, 11 35]
agnir akāmayata viśo viśo 'tithis syāṃ viśo viśa ātithyam aśnuvīyeti sa tapo 'tapyata sa etad viśoviśīyam apaśyat tena viśo viśo 'tithir abhavat viśo viśa ātithyam āśnuta viśo viśo 'tithir bhavati viśo viśa ātithyam aśnute viśoviśīyena tuṣṭuvānaḥ | [PB, 14, 11 36]
gāyatrīṣu stuvanti pratiṣṭhāyai brahmavarcasāya yenaiva prāṇena prayanti tam abhyudyanti | [PB, 14, 11 37]
iḍāntāḥ pavamānā bhavanti paśavo vā iḍā paśavaśchandomāḥ paśuṣv eva tat paśūn dadhāti stomaḥ | [PB, 14, 11 38]
{PB, 14, 12}
preṣṭhaṃ vo atithim ityātithyasyaiva tad rūpaṃ kriyate | [PB, 14, 12 1]
aindra no gadhi priya itīndriyasya vīryasyāvaruddhyai | [PB, 14, 12 2]
purāṃ bhindur yuvā kavir amitaujā ajāyatendro viśvasya karmaṇo dhartā vajrī puruṣṭuta iti dhṛtyā eva | [PB, 14, 12 3]
auśanaṃ bhavati | [PB, 14, 12 4]
uśanā vai kāvyo 'kāmayata yāvān itareṣāṃ kāvyānāṃ lokas tāvantaṃ spṛṇuyām iti sa tapo 'tapyata sa etad auśanam apaśyat tena tāvantaṃ lokam aspṛṇod yāvān itareṣāṃ kāvyānām āsīt tad vāva sa tarhyakāmayata kāmasani sāmauśanaṃ kāmam evaitenāvarunddhe | [PB, 14, 12 5]
sāṃvartaṃ bhavati | [PB, 14, 12 6]
devānāṃ vai yajñaṃ rakṣāṃsyajighāṃsaṃs tānyetena indraḥ saṃvartam apāvapad yat saṃvartam apāvapat tasmāt sāṃvartaṃ pāpmā vāva sa tān asacata taṃ sāṃvartenāpāghnatāpa pāpmānaṃ hate sāṃvartena tuṣṭuvānaḥ | [PB, 14, 12 7]
mārutaṃ bhavati | [PB, 14, 12 8]
māsā vai raśmayo maruto raśmayo maruto vai devānāṃ bhūyiṣṭhā bhūyiṣṭhā asāmeti vai sattram āsate bhūyiṣṭhā eva bhavantyṛtumanti pūrvāṇyahāny anṛtavaḥ chandomā yad etat sāma bhavati tenaitāny ahāny ṛtumanti bhavanti | [PB, 14, 12 9]
catuścatvāriṃśa eva stomo bhavatyojasyeva tad vīrye pratitiṣṭhaty ojo vīryaṃ triṣṭup | [PB, 14, 12 10]
{PB, 15, 1}
akrān samudraḥ parame vidharmann iti navamasyāhnaḥ pratipad bhavati | [PB, 15, 1 1]
paramaṃ vā etad ahar vidharma vidharma vā etad anyair aharbhir ahar yan navamaṃ jyeṣṭhaṃ hi variṣṭham | [PB, 15, 1 2]
matsi vāyum iṣṭaye rādhase na iti vāruṇy eṣā bhavati yad vai yajñasya duriṣṭaṃ tad varuṇo gṛhṇati tad eva tad avayajati | [PB, 15, 1 3]
stotrīyas tṛco bhavati prāṇāpānānām avaruddhyai | [PB, 15, 1 4]
daśarco bhavati daśākṣarā virāṭ vairājam annam annādyasyāvaruddhyai | [PB, 15, 1 5]
saprabhṛtayo bhavantīndriyasya vīryasya rasasyānaticārāya yatra vai devā indriyaṃ vīryaṃ rasam apaśyaṃs tad anunyatudan | [PB, 15, 1 6]
aṣṭarco bhavati | [PB, 15, 1 7]
aṣṭāśaphāḥ paśavaḥ śaphaśas tat paśūn āpnoti aṣṭākṣarā gāyatrī tejo brahmavarcasaṃ gāyatrī teja eva brahmavarcasam avarunddhe | [PB, 15, 1 8]
ṣaḍṛcā bhavanty ṛtūnāṃ dhṛtyai | [PB, 15, 1 9]
catvāraḥ ṣaḍṛcā bhavanti caturviṃśatir ardhamāsāḥ saṃvatsaraḥ saṃvatsara eva pratitiṣṭhati | [PB, 15, 1 10]
savān uttamaḥ ṣaḍṛco bhavaty ubhayasya parokṣapratyakṣasyāvaruddhyai | [PB, 15, 1 11]
tṛca uttamo bhavati yenaiva prāṇena prayanti tam abhyudyanti | [PB, 15, 1 12]
aṣṭācatvāriṃśa eva stomo bhavati pratiṣṭhāyai prajātyai | [PB, 15, 1 13]
{PB, 15, 2}
aganma mahā namasā yaviṣṭham ity āgneyam ājyaṃ bhavati | [PB, 15, 2 1]
gacchantīva vā ete ye navamam ahar gacchanti | [PB, 15, 2 2]
yo dīdāya samiddha sve duroṇa iti dīdāyeva hy eṣa yo navabhir aharbhis tuṣṭuvānaḥ svāhutam iti svāhuto hy eṣa yo navabhir aharbhir āhuto viśvataḥ pratyañcam iti viśvato hy eṣa pratyaṅ | [PB, 15, 2 3]
tvaṃ varuṇa uta mitro agna iti vāruṇyeṣā bhavati yad vai yajñasya duriṣṭaṃ tad varuṇo gṛhṇati tad eva tad avayajati | [PB, 15, 2 4]
mitraṃ huve pūtadakṣam iti rāthantaraṃ maitrāvaruṇam | [PB, 15, 2 5]
ugragādham iva vā etad yacchandomās tad yathāta ugragādhe vyatiṣajya gāhanta evam evaitad rūpe vyatiṣajati chandomānām asaṃvyāthāya | [PB, 15, 2 6]
mahāṃ indro ya ojasetyaindram aṣṭamena vai devā ahnendram avājayan navamena pāpmānam aghnann ahar evaitena mahayanti | [PB, 15, 2 7]
tā huve yayor idam iti rāthantaram aindrāgnam | [PB, 15, 2 8]
ugragādham iva vā etad yacchandomās tad yathāta ugragādhe vyatiṣajya gāhanta evam evaitad rūpe vyatiṣajati chandomānām asaṃvyāthāya stomaḥ | [PB, 15, 2 9]
{PB, 15, 3}
pavamānasya jighnato hareś candrā asṛkṣateti harivatyo gāyatryo bhavanti chandomānām ayātayāmatāyai | [PB, 15, 3 1]
pavamānasya jighnata iti vai bṛhato rūpaṃ hareś candrā asṛkṣateti jagatyā ubhayoḥ saharūpam upaiti sāmnaś ca chandasaś ca | [PB, 15, 3 2]
parīto ṣiñcatā sutam iti parivatyo bhavanty anto vai navamam ahas tasyaitāḥ paryāptyai | [PB, 15, 3 3]
asāvi somo aruṣo vṛṣā harir iti jagatyas satyas triṣṭubho rūpeṇa tasmāt triṣṭubhāṃ loke kriyante | [PB, 15, 3 4]
gāyatraṃ bhavati yad eva gāyatrasya brāhmaṇam | [PB, 15, 3 5]
bharadvājasyādārasṛd bhavati | [PB, 15, 3 6]
divodāsaṃ vai bharadvājapurohitaṃ nānājanāḥ paryayatanta sa upāsīdad ṛṣe gātuṃ me vindeti tasmā etena sāmnā gātum avindad gātuvid vā etatsāmānena dāre nāsṛnmeti tad adārasṛto 'dārasṛttvaṃ vindate gātuṃ na dāre dhāvaty adārasṛtā tuṣṭuvānaḥ | [PB, 15, 3 7]
surūpaṃ bhavati yad eva surūpasya brāhmaṇam | [PB, 15, 3 8]
hariśrīnidhanaṃ bhavati | [PB, 15, 3 9]
paśavo vai hariśriyaḥ paśūnām avaruddhyai śriyaṃ ca haraś copaiti tuṣṭuvānaḥ | [PB, 15, 3 10]
saindhukṣitaṃ bhavati yad eva saindhukṣitasya brāhmaṇam | [PB, 15, 3 11]
gatanidhanaṃ bābhravaṃ bhavati gatyai | [PB, 15, 3 12]
babhrur vā etena kaumbhyo 'ñjasā svargaṃ lokam apaśyat svargasya lokasyānukhyātyai svargāl lokān na cyavate tuṣṭuvānaḥ | [PB, 15, 3 13]
iḍānāṃ saṃkṣāro bhavati | [PB, 15, 3 14]
paśavo vā iḍā paśavaś chandomāḥ paśuṣv eva tat paśūn dadhāti | [PB, 15, 3 15]
ṛṣabhaḥ pāvamāno bhavati | [PB, 15, 3 16]
paśavo vai chandomāḥ paśuṣv eva tan mithunam apyarjati prajātyai na ha vā anṛṣabhāḥ paśavaḥ prajāyante | [PB, 15, 3 17]
pṛṣṭhaṃ bhavati | [PB, 15, 3 18]
pṛṣṭhaṃ vā etad ahnāṃ yan navamaṃ pṛṣṭha eva tat pṛṣṭhena stuvate pratiṣṭhāyai | [PB, 15, 3 19]
kaulmalabarhiṣaṃ bhavati | [PB, 15, 3 20]
kulmalabarhir vā etena svargaṃ lokam apaśyat prajātiṃ bhūmānam agacchat prajāyate bahur bhavati kaulmalabarhiṣeṇa tuṣṭuvānaḥ | [PB, 15, 3 21]
arkapuṣpaṃ bhavati | [PB, 15, 3 22]
annaṃ vai devā arka iti vadanti rasam asya puṣpam iti sarasam evānnādyam avarunddhe 'rkapuṣpeṇa tuṣṭuvānaḥ | [PB, 15, 3 23]
dairghyaśravasaṃ bhavati | [PB, 15, 3 24]
dīrghaśravā vai rājanya ṛṣir jyog aparuddho 'śanāyaṃś caran sa etad dairghaśravasam apaśyat tena sarvābhyo digbhyo 'nnādyam avārunddha sarvābhyo digbhyo 'nnādyam avarunddhe dairghaśravasena tuṣṭuvānaḥ | [PB, 15, 3 25]
vaiyaśvaṃ bhavati yad eva vaiyaśvasya brāhmaṇam | [PB, 15, 3 26]
ābhīśavaṃ yad ābhīśavasya | [PB, 15, 3 27]
devasthānaṃ bhavati pratiṣṭhāyai saṃskṛti bhavati saṃskṛtyai | [PB, 15, 3 28]
ahar vā etad avlīyata tad devā devasthāne tiṣṭhantaḥ saṃkṛtinā samaskurvaṃs tat saṃkṛteḥ saṃkṛtitvaṃ devasthānena vai devāḥ svarge loke pratyatiṣṭhan svarge loke pratiṣṭhām ety etat | [PB, 15, 3 29]
varuṇāya devatā rājyāya nātiṣṭhanta sa etad devasthānam apaśyat tato vai tās tasmai rājyāyātiṣṭhanta tiṣṭhante 'smai samānāḥ śraiṣṭhyāya | [PB, 15, 3 30]
kṣatrasyevāsya prakāśo bhavati pratitiṣṭhati ya evaṃ veda | [PB, 15, 3 31]
bhargo bhargeṇa tuṣṭuvāno bhavati yaśo yaśasā | [PB, 15, 3 32]
vāsiṣṭhaṃ bhavati yad eva vāsiṣṭhasya brāhmaṇam | [PB, 15, 3 33]
dīrghatamaso 'rko bhavaty annaṃ vā arko 'nnādyasyāvaruddhyai | [PB, 15, 3 34]
sāmarājaṃ bhavati sāmrājyam ādhipatyaṃ gacchati sāmarājñā tuṣṭuvānaḥ | [PB, 15, 3 35]
tad u saṃvad ity āhuḥ saṃvatā vai devāḥ svargaṃ lokaṃ prāyann udvatodāyan | [PB, 15, 3 36]
nidhanāntāḥ pavamānā bhavanty ahno dhṛtyai stomaḥ | [PB, 15, 3 37]
{PB, 15, 4}
śrāyanta iva sūryam iti sūryavatyo bhavanti | [PB, 15, 4 1]
ādityadevatyaṃ hy etad ahar anto vai sūro 'nta etan navamam ahnām anta eva tad antena stuvate pratiṣṭhāyai | [PB, 15, 4 2]
yata indra bhayāmahe tato no abhayaṃ kṛdhi maghavañchagdhi tava tan na ūtaye vidviṣo vimṛdho jahīti dviṣaścaiva mṛdhaśca navamenāhnā vihatya daśamenāhnottiṣṭhanti | [PB, 15, 4 3]
śrīr vai śrāyantīyaṃ śrīr navamam ahaḥ śriyam eva tacchriyāṃ pratiṣṭhāpayati | [PB, 15, 4 4]
samantaṃ bhavati | [PB, 15, 4 5]
samantena paśukāmaḥ stuvīta purodhākāmaḥ samantena stuvīta | [PB, 15, 4 6]
āgneyī pṛthivyāgneyo brāhmaṇa aindrī dyaur aindro rājanyo 'ntarikṣeṇa dyāvāpṛthivī samante antarikṣeṇaivainaṃ samantaṃ karoti vindate paśūn pra purodhām āpnoti ya evaṃ vidvān samantena stuvate stomaḥ | [PB, 15, 4 7]
{PB, 15, 5}
tvaṃ somāsi dhārayur iti gāyatrī bhavaty ahno dhṛtyai tvam iti bṛhato rūpaṃ bārhataṃ hy etad ahaḥ | [PB, 15, 5 1]
tvaṃ hyaṅga daivyeti tvam iti bṛhato rūpaṃ bārhataṃ hy etad ahaḥ | [PB, 15, 5 2]
pavasva devavītaya iti bṛhato rūpaṃ bārhataṃ hy etad ahaḥ | [PB, 15, 5 3]
parityaṃ haryataṃ harim iti parivatyo bhavantyanto vai navamam ahas tasyaitāḥ paryāptyai | [PB, 15, 5 4]
pavasva soma mahe dakṣāyetyakṣarapaṅktiḥ stomānāṃ prabhūtir atho etaddhyevaitarhi chando 'yātayāma yad akṣarapaṅktis tena chandomā ayātayāmāḥ kriyante brahmavādino vadanti yat ṣaḍahe stomāś chandāṃsy āpyante kiṃchandasaś chandomā ity etacchandaso yad etā akṣarapaṅktaya iti brūyāt | [PB, 15, 5 5]
upoṣu jātam apturam iti gāyatryas satyo jagatyo rūpeṇa tasmāt jagatīnāṃ loke kriyante | [PB, 15, 5 6]
gāyatraṃ bhavati yad eva gāyatrasya brāhmaṇam | [PB, 15, 5 7]
āśvasūktaṃ bhavati | [PB, 15, 5 8]
agniṃ vai pūrvair aharbhir ājuhoty athaitad ādityadevatyam ahaḥ śukra āhuta ity asau vā ādityaḥ śukras tam evaitenājuhoti | [PB, 15, 5 9]
śāmmadaṃ bhavati | [PB, 15, 5 10]
śammad vā etenāṅgiraso 'ñjasā svargaṃ lokam apaśyat svargasya lokasyānukhyātyai svargāl lokān na cyavate tuṣṭuvānaḥ | [PB, 15, 5 11]
dāvasunidhanaṃ bhavati | [PB, 15, 5 12]
āśiṣam evāsmā etenāśāste sāma hi satyāśīḥ | [PB, 15, 5 13]
dāvasur vā etad āṅgirasaḥ paśukāmaḥ sāmāpaśyat tena sahasraṃ paśūn asṛjat yad etat sāma bhavati paśūnāṃ puṣṭyai | [PB, 15, 5 14]
pratīcīneḍaṃ kāśītaṃ bhavati | [PB, 15, 5 15]
parācībhir vā anyābhir iḍābhī reto dadhadety athaitat pratīcīneḍaṃ kāśītaṃ prajātyai tasmāt parāñco garbhāḥ sambhavanti pratyañcaḥ prajāyante tasmād u te 'vācīnabilebhyo nāvapadyanta etena hy eva te dhṛtāḥ | [PB, 15, 5 16]
hāviṣkṛtaṃ bhavati pratiṣṭhāyai kṛtānuvāda eva saḥ | [PB, 15, 5 17]
sauparṇaṃ bhavati yad eva sauparṇasya brāhmaṇam | [PB, 15, 5 18]
vaiśvamanasaṃ bhavati | [PB, 15, 5 19]
viśvamanasaṃ vā ṛṣim adhyāyam udvrajitaṃ rakṣo 'gṛhṇāt tam indro 'cāyad ṛṣiṃ vai rakṣo 'grahīd iti tam abhyavadad ṛṣe kas tvaiṣa iti sthāṇur iti brūhīti rakṣo 'bravīt sa sthāṇur ity abravīt tasmai vā etena praharety asmā iṣīkāṃ vajraṃ prayacchann abravīt tenāsya sīmānam abhinat saiṣendreṇateṣīkā pāpmā vāva sa tam agṛhṇāt taṃ vaiśvamanasenāpāhatāpa pāpmānaṃ hate vaiśvamanasena tuṣṭuvānaḥ | [PB, 15, 5 20]
gaurīvitaṃ bhavati yad eva gaurīvitasya brāhmaṇam | [PB, 15, 5 21]
nihavo bhavaty annādyasyāvaruddhyai | [PB, 15, 5 22]
hīti vā annaṃ pradīyata ītyagnir annam atti | [PB, 15, 5 23]
ṛṣayo vā indraṃ pratyakṣaṃ nāpaśyan sa vasiṣṭho 'kāmayata katham indraṃ pratyakṣaṃ paśyeyam iti sa etaṃ nihavam apaśyat tato vai sa indraṃ pratyakṣam apaśyat sa enam abravīd brāhmaṇaṃ te vakṣyāmi yathā tvatpurohitā bharatāḥ prajaniṣyante 'tha mānyebhya ṛṣibhyo mā pravoca iti tasmā etān stomabhāgān abravīt tato vai vasiṣṭhapurohitā bharatāḥ prājāyanta sendraṃ vā etat sāma yad etat sāma bhavati sendratvāya | [PB, 15, 5 24]
yadvāhiṣṭhīyaṃ bhavati | [PB, 15, 5 25]
brahmayaśasaṃ vā etāni sāmāny ṛcā śrotrīyāṇi brahmayaśasī bhavati yadvāhiṣṭhīyena tuṣṭuvānaḥ | [PB, 15, 5 26]
āsitaṃ bhavati yad evāsitasya brāhmaṇam | [PB, 15, 5 27]
sādhraṃ bhavati siddhyai | [PB, 15, 5 28]
ākūpāraṃ bhavati | [PB, 15, 5 29]
akūpāro vā etena kaśyapo jemānaṃ mahimānam agacchajjemānaṃ mahimānaṃ gacchaty ākūpāreṇa tuṣṭuvānaḥ | [PB, 15, 5 30]
vidharma bhavati dharmasya vidhṛtyai | [PB, 15, 5 31]
brahmavādino vadanti yat ṣaḍahe stomāś chandāṃsyāpyante kiṃchandasaśchandomā iti puruṣacchandasa iti brūyāt puruṣo vai pāṅktaḥ puruṣo dvipadā chandomānām ayātayāmatāyai | [PB, 15, 5 32]
śrudhyaṃ bhavati | [PB, 15, 5 33]
paśavo vai śrudhyaṃ paśūnām avaruddhyai | [PB, 15, 5 34]
prajāpatiḥ paśūn asṛjata te 'smāt sṛṣṭā apākrāmaṃs tān etena sāmnā śrūdhiyā ehiyety anvahvayat ta enam upāvartanta yad etat sāma bhavati paśūnām upāvṛttyai | [PB, 15, 5 35]
upainaṃ paśava āvartante ya evaṃ veda | [PB, 15, 5 36]
gāyatrīṣu stuvanti pratiṣṭhāyai brahmavarcasāya yenaiva prāṇena prayanti tam abhyudyantīḍāntāḥ pavamānā bhavanti paśavo vā iḍā paśavaśchandomāḥ paśuṣveva tat paśūn dadhāti stomaḥ | [PB, 15, 5 37]
{PB, 15, 6}
āgneyīṣu pūrveṣām ahnām ukthāni praṇayantyathaitasyāhna āgneyyaindryāṃ praṇayantyubhayor eva rūpayoḥ pratitiṣṭhati | [PB, 15, 6 1]
aidhmavāhaṃ bhavati | [PB, 15, 6 2]
āgneyyaindrīṣu stuvanti brahma caiva tat kṣatraṃ ca sayujīkaroti brahmaiva kṣatrasya purastān nidadhāti brāhmaṇe kṣatraṃ ca viśaṃ cānuge karoti | [PB, 15, 6 3]
traikakubhaṃ bhavati | [PB, 15, 6 4]
ojasy eva tad vīrye pratitiṣṭhaty ojo vīryaṃ traikakubham | [PB, 15, 6 5]
udvaṃśīyaṃ bhavati yad evodvaṃśīyasya brāhmaṇam | [PB, 15, 6 6]
aṣṭācatvāriṃśaṃ eva stomo bhavati pratiṣṭhāyai prajātyai | [PB, 15, 6 7]
{PB, 15, 7}
gāyatraṃ vai saptamam ahas traiṣṭubham aṣṭamaṃ jāgataṃ navamam athaitad ānuṣṭubham ahar yad daśamam | [PB, 15, 7 1]
tad āhur yad anuṣṭubhaṃ stomyāṃ pratyakṣam upeyuḥ parāṃ parāvataṃ yajamāno gacchen na pratitiṣṭhed iti yā vai caturviṃśatir gāyatryas tā aṣṭādaśānuṣṭubho 'nuṣṭubham eva tat stomyāṃ parokṣam upayanti pratiṣṭhāyai pratitiṣṭhati | [PB, 15, 7 2]
prajāpatiṃ vā etenāhnā pariveviṣati tanna vyavavadyaṃ yad vai śreṣṭhe pariviṣyamāṇo vadaty annādyasya so 'vagrahas tasmān na vyavavadyam annādyasyānavagrāhāya | [PB, 15, 7 3]
tad u vyavavadyaṃ yathā śreṣṭhāya baliṃ hriyamāṇaṃ panthānaṃ paryanuvedayati gatyai tathā tat | [PB, 15, 7 4]
yāvaty anuṣṭup tāvatīṃ vācaṃ sampādya vibrūyus tad v anatiriktaṃ svasyo caiva yajñasyāriṣṭyai | [PB, 15, 7 5]
abhi vā ete devān ārohantīty āhur ye daśabhir aharbhiḥ stuvata iti pañcānām ahnām anurūpaiḥ pratyavayanti yathābhyāruhya pratyavarohet tathā tan navarco bhavati yā evāmūḥ prayacchan yā avadadhāti tā etā udasyati | [PB, 15, 7 6]
vāruṇy eṣā bhavati yad vai yajñasya duriṣṭaṃ tad varuṇo gṛhṇāti tad eva tad avayajaty ādityaiṣā bhavatīyaṃ vā aditir asyām eva pratitiṣṭhati | [PB, 15, 7 7]
caturviṃśa eva stomo bhavati tejase brahmavarcasāya | [PB, 15, 7 8]
{PB, 15, 8}
suṣamiddho na āvahety āpriya ājyāni bhavanti | [PB, 15, 8 1]
prajāpatiḥ prajā asṛjata sa dugdho riricāno 'manyata sa etāny āpriya ājyāny apaśyat tair ātmānam āprīṇāt dugdha iva vā eṣa riricāno yo daśabhir aharbhis tuṣṭuvāno yad etāny āpriya ājyāni bhavanty ātmānam evaitair āprīṇāti | [PB, 15, 8 2]
yad adya sūra udita iti sūravan maitrāvaruṇam anto vai sūro 'nta etad daśamam ahnām anta eva tad antena stuvate pratiṣṭhāyā ut tvā madantu somā ity udvad aindram utthānasya rūpam | [PB, 15, 8 3]
indrāgnī āgataṃ sutam iti yenaiva rūpeṇa prayanti tad abhyudyanti stomaḥ | [PB, 15, 8 4]
{PB, 15, 9}
uccā te jātam andhasa ity udvatyo gāyatryo bhavanty utthānasya rūpam | [PB, 15, 9 1]
punānas soma dhārayeti panthānam eva tat paryavayanti | [PB, 15, 9 2]
ā jāgṛvir vipra ṛtaṃ matīnām iti yad āpte pravatīḥ kuryur atipadyeran yad āvatyo bhavanty anatipādāya | [PB, 15, 9 3]
gāyatraṃ bhavati yad eva gāyatrasya brāhmaṇam | [PB, 15, 9 4]
āmahīyavaṃ bhavati kﾱptiś cānnādyaṃ ca kﾱptiṃ caivaitenānnādyaṃ cābhyuttiṣṭhanti | [PB, 15, 9 5]
ājigaṃ bhavaty ājijityāyai | [PB, 15, 9 6]
ājir vā eṣa pratato yat dvādaśāhas tasyaitad ujjityai | [PB, 15, 9 7]
ābhīkaṃ bhavaty abhikrāntyai | [PB, 15, 9 8]
aṅgirasas tapas tepānāḥ śucam aśocaṃs ta etat sāmāpaśyaṃs tān abhīke 'bhyavarṣat tena śucam aśamayanta yad abhīke 'bhyavarṣat tasmād ābhīkaṃ yām eva pūrvair aharbhiḥ śucaṃ śocanti tām etenātra śamayitvottiṣṭhanti | [PB, 15, 9 9]
utsedho bhavati | [PB, 15, 9 10]
utsedhena vai devāḥ paśūn udasedhan niṣedhena paryagṛhṇan | [PB, 15, 9 11]
antarotsedhaniṣedhau yajñāyajñīyam | [PB, 15, 9 12]
paśavo 'nnādyaṃ yajñāyajñīyaṃ paśūn eva tad annādyam utsedhaniṣedhābhyāṃ parigṛhṇāti | [PB, 15, 9 13]
mādhyandine vai pavamāne devā yajñāyajñīyena yajñaṃ saṃsthāpya svargaṃ lokam ārohaṃs tad ya evaṃ veda mādhyandina evaitat pavamāne yajñāyajñīyena yajñaṃ saṃsthāpya svargaṃ lokam ārohati | [PB, 15, 9 14]
atho parokṣam anuṣṭubhaṃ sampadyate 'har eṣā vai pratyakṣam anuṣṭup yad yajñāyajñīyaṃ tad yat tṛtīyasavane kuryuḥ pratyakṣam anuṣṭubham ṛccheyus tasmān mādhyandine kurvanti tena parokṣam anuṣṭubham upayanti | [PB, 15, 9 15]
gaurīvitaṃ bhavati | [PB, 15, 9 16]
etad vai yajñasya śvastanaṃ yad gaurīvitam etadāyatano yajamāno yan madhyandino yad gaurīvitaṃ madhyandine bhavati śvastanam eva tad yajamāna ātman dhatte stomaḥ | [PB, 15, 9 17]
