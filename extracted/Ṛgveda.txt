{ṚV, 1, 1}
agnim īḍe purohitam yajñasya devam ṛtvijam hotāram ratna dhātamam | [ṚV, 1, 1 584780_1]
agniḥ pūrvebhiḥ ṛṣibhiḥ īḍyaḥ nūtanaiḥ uta | [ṚV, 1, 1 584782_1]
sa devāṁ ā iha vakṣati | [ṚV, 1, 1 584783_1]
agninā rayim aśnavat poṣam eva dive dive yaśasam vīravattamam | [ṚV, 1, 1 584784_1]
agne yam yajñam adhvaram viśvatas paribhūḥ asi saḥ id deveṣu gacchati | [ṚV, 1, 1 584787_1]
agniḥ hotā kavi kratuḥ satyaḥ citraśravastamaḥ devaḥ devebhiḥ ā gamat | [ṚV, 1, 1 584789_1]
yat aṅga dāśuṣe tvam agne bhadram kariṣyasi tava id tat satyam aṅgiraḥ | [ṚV, 1, 1 584791_1]
upa tvā agne dive dive doṣāvastar dhiyā vayam namaḥ bharantaḥ ā imasi rājantam adhvarāṇām gopām ṛtasya dīdivim vardhamānam sve dame | [ṚV, 1, 1 584793_1]
sa naḥ pitā iva sūnave agne su upāyanaḥ bhava | [ṚV, 1, 1 584796_1]
sacasvā naḥ svastaye | [ṚV, 1, 1 584797_1]
{ṚV, 1, 2}
vāyo ā yāhi darśata | [ṚV, 1, 2 584798_1]
ime somāḥ araṃkṛtāḥ | [ṚV, 1, 2 584798_2]
teṣām pāhi | [ṚV, 1, 2 584799_1]
śrudhi havam | [ṚV, 1, 2 584799_2]
vāyo ukthebhiḥ jarante tvām acchā jaritāraḥ suta somāḥ ahar vidaḥ | [ṚV, 1, 2 584800_1]
prapṛñcatī | [ṚV, 1, 2 584802_1]
vāyo tava prapṛñcatī dhenā jigāti dāśuṣe urūcī soma pītaye | [ṚV, 1, 2 584802_2]
indra vāyū ime sutāḥ | [ṚV, 1, 2 584804_1]
upa prayobhiḥ ā gatam | [ṚV, 1, 2 584804_2]
indavaḥ vām uśanti hi | [ṚV, 1, 2 584805_1]
vāyo indraḥ ca cetathaḥ sutānām vājinī vasū | [ṚV, 1, 2 584806_1]
tau ā yātam upa dravat | [ṚV, 1, 2 584807_1]
vāyo indraḥ ca sunvataḥ ā yātam upa niṣkṛtam makṣū itthā dhiyā narā | [ṚV, 1, 2 584808_1]
mitram huve pūta dakṣam varuṇam ca riśādasam dhiyam ghṛtācīm sādhantā | [ṚV, 1, 2 584810_1]
ṛtena mitrāvaruṇau ṛtāvṛdhau ṛta spṛśā kratum bṛhantam āśāthe | [ṚV, 1, 2 584813_1]
kavī naḥ mitrāvaruṇā tuvi jātā uru kṣayā dakṣam dadhāte apasam | [ṚV, 1, 2 584815_1]
{ṚV, 1, 3}
aśvinā yajvarīr iṣo dravatpāṇī śubhas patī | [ṚV, 1, 3 1.1]
purubhujā canasyatam | [ṚV, 1, 3 1.2]
aśvinā purudaṃsasā narā śavīrayā dhiyā | [ṚV, 1, 3 2.1]
dhiṣṇyā vanataṃ giraḥ | [ṚV, 1, 3 2.2]
dasrā yuvākavaḥ sutā nāsatyā vṛktabarhiṣaḥ | [ṚV, 1, 3 3.1]
ā yātaṃ rudravartanī | [ṚV, 1, 3 3.2]
indrā yāhi citrabhāno sutā ime tvāyavaḥ | [ṚV, 1, 3 4.1]
aṇvībhis tanā pūtāsaḥ | [ṚV, 1, 3 4.2]
indrā yāhi dhiyeṣito viprajūtaḥ sutāvataḥ | [ṚV, 1, 3 5.1]
upa brahmāṇi vāghataḥ | [ṚV, 1, 3 5.2]
indrā yāhi tūtujāna upa brahmāṇi harivaḥ | [ṚV, 1, 3 6.1]
sute dadhiṣva naś canaḥ | [ṚV, 1, 3 6.2]
omāsaś carṣaṇīdhṛto viśve devāsa ā gata | [ṚV, 1, 3 7.1]
dāśvāṃso dāśuṣaḥ sutam | [ṚV, 1, 3 7.2]
viśve devāso apturaḥ sutam ā ganta tūrṇayaḥ | [ṚV, 1, 3 8.1]
usrā iva svasarāṇi | [ṚV, 1, 3 8.2]
viśve devāso asridha ehimāyāso adruhaḥ | [ṚV, 1, 3 9.1]
medhaṃ juṣanta vahnayaḥ | [ṚV, 1, 3 9.2]
pāvakā naḥ sarasvatī vājebhiḥ vājinīvatī yajñam vaṣṭu dhiyāvasuḥ | [ṚV, 1, 3 584835_1]
codayitrī sūnṛtānām cetantī sumatīnām yajñam dadhe sarasvatī | [ṚV, 1, 3 584837_1]
mahaḥ arṇaḥ sarasvatī pra cetayati ketunā | [ṚV, 1, 3 584838_1]
dhiyaḥ viśvāḥ vi rājati | [ṚV, 1, 3 584839_1]
{ṚV, 1, 4}
surūpakṛtnum ūtaye sudughām iva goduhe | [ṚV, 1, 4 1.1]
juhūmasi dyavi dyavi | [ṚV, 1, 4 1.2]
upa naḥ savanā gahi somasya somapāḥ piba | [ṚV, 1, 4 2.1]
godā id revato madaḥ | [ṚV, 1, 4 2.2]
athā te antamānāṃ vidyāma sumatīnām | [ṚV, 1, 4 3.1]
mā no ati khya ā gahi | [ṚV, 1, 4 3.2]
parehi vigram astṛtam indram pṛcchā vipaścitam | [ṚV, 1, 4 4.1]
yas te sakhibhya ā varam | [ṚV, 1, 4 4.2]
uta bruvantu no nido nir anyataś cid ārata | [ṚV, 1, 4 5.1]
dadhānā indra id duvaḥ | [ṚV, 1, 4 5.2]
uta naḥ subhagāṁ arir voceyur dasma kṛṣṭayaḥ | [ṚV, 1, 4 6.1]
syāmed indrasya śarmaṇi | [ṚV, 1, 4 6.2]
em āśum āśave bhara yajñaśriyaṃ nṛmādanam | [ṚV, 1, 4 7.1]
patayan mandayatsakham | [ṚV, 1, 4 7.2]
asya pītvā śatakrato ghano vṛtrāṇām abhavaḥ | [ṚV, 1, 4 8.1]
prāvo vājeṣu vājinam | [ṚV, 1, 4 8.2]
taṃ tvā vājeṣu vājinaṃ vājayāmaḥ śatakrato | [ṚV, 1, 4 9.1]
dhanānām indra sātaye | [ṚV, 1, 4 9.2]
yo rāyo 'vanir mahān supāraḥ sunvataḥ sakhā | [ṚV, 1, 4 10.1]
tasmā indrāya gāyata | [ṚV, 1, 4 10.2]
{ṚV, 1, 5}
ā tv etā ni ṣīdatendram abhi pra gāyata | [ṚV, 1, 5 1.1]
sakhāya stomavāhasaḥ | [ṚV, 1, 5 1.2]
purūtamam purūṇām īśānaṃ vāryāṇām | [ṚV, 1, 5 2.1]
indraṃ some sacā sute | [ṚV, 1, 5 2.2]
sa ghā no yoga ā bhuvat sa rāye sa purandhyām | [ṚV, 1, 5 3.1]
gamad vājebhir ā sa naḥ | [ṚV, 1, 5 3.2]
yasya saṃsthe na vṛṇvate harī samatsu śatravaḥ | [ṚV, 1, 5 4.1]
tasmā indrāya gāyata | [ṚV, 1, 5 4.2]
sutapāvne sutā ime śucayo yanti vītaye | [ṚV, 1, 5 5.1]
somāso dadhyāśiraḥ | [ṚV, 1, 5 5.2]
tvaṃ sutasya pītaye sadyo vṛddho ajāyathāḥ | [ṚV, 1, 5 6.1]
indra jyaiṣṭhyāya sukrato | [ṚV, 1, 5 6.2]
ā tvā viśantv āśavaḥ somāsa indra girvaṇaḥ | [ṚV, 1, 5 7.1]
śaṃ te santu pracetase | [ṚV, 1, 5 7.2]
tvāṃ stomā avīvṛdhan tvām ukthā śatakrato | [ṚV, 1, 5 8.1]
tvāṃ vardhantu no giraḥ | [ṚV, 1, 5 8.2]
akṣitotiḥ saned imaṃ vājam indraḥ sahasriṇam | [ṚV, 1, 5 9.1]
yasmin viśvāni pauṃsyā | [ṚV, 1, 5 9.2]
mā no martā abhi druhan tanūnām indra girvaṇaḥ | [ṚV, 1, 5 10.1]
īśāno yavayā vadham | [ṚV, 1, 5 10.2]
{ṚV, 1, 6}
yuñjanti bradhnam aruṣaṃ carantam pari tasthuṣaḥ | [ṚV, 1, 6 1.1]
rocante rocanā divi | [ṚV, 1, 6 1.2]
yuñjanty asya kāmyā harī vipakṣasā rathe | [ṚV, 1, 6 2.1]
śoṇā dhṛṣṇū nṛvāhasā | [ṚV, 1, 6 2.2]
ketum kṛṇvan aketave peśaḥ maryāḥ apeśase sam uṣadbhiḥ ajāyathāḥ | [ṚV, 1, 6 584885_1]
ād aha svadhām anu punar garbhatvam erire | [ṚV, 1, 6 4.1]
dadhānā nāma yajñiyam | [ṚV, 1, 6 4.2]
vīḍu cid ārujatnubhir guhā cid indra vahnibhiḥ | [ṚV, 1, 6 5.1]
avinda usriyā anu | [ṚV, 1, 6 5.2]
devayantaḥ yathā matim acchā vidadvasum giraḥ mahām anūṣata śrutam | [ṚV, 1, 6 584891_1]
indreṇa saṃ hi dṛkṣase saṃjagmāno abibhyuṣā | [ṚV, 1, 6 7.1]
mandū samānavarcasā | [ṚV, 1, 6 7.2]
anavadyair abhidyubhir makhaḥ sahasvad arcati | [ṚV, 1, 6 8.1]
gaṇair indrasya kāmyaiḥ | [ṚV, 1, 6 8.2]
ataḥ parijmann ā gahi divo vā rocanād adhi | [ṚV, 1, 6 9.1]
sam asminn ṛñjate giraḥ | [ṚV, 1, 6 9.2]
ito vā sātim īmahe divo vā pārthivād adhi | [ṚV, 1, 6 10.1]
indram maho vā rajasaḥ | [ṚV, 1, 6 10.2]
{ṚV, 1, 7}
indram id gāthino bṛhad indram arkebhir arkiṇaḥ | [ṚV, 1, 7 1.1]
indraṃ vāṇīr anūṣata | [ṚV, 1, 7 1.2]
indra iddharyoḥ sacā sammiśla ā vacoyujā | [ṚV, 1, 7 2.1]
indro vajrī hiraṇyayaḥ | [ṚV, 1, 7 2.2]
indro dīrghāya cakṣasa ā sūryaṃ rohayad divi | [ṚV, 1, 7 3.1]
vi gobhir adrim airayat | [ṚV, 1, 7 3.2]
indra vājeṣu no 'va sahasrapradhaneṣu ca | [ṚV, 1, 7 4.1]
ugra ugrābhir ūtibhiḥ | [ṚV, 1, 7 4.2]
indraṃ vayam mahādhana indram arbhe havāmahe | [ṚV, 1, 7 5.1]
yujaṃ vṛtreṣu vajriṇam | [ṚV, 1, 7 5.2]
sa no vṛṣann amuṃ caruṃ satrādāvann apā vṛdhi | [ṚV, 1, 7 6.1]
asmabhyam apratiṣkutaḥ | [ṚV, 1, 7 6.2]
tuñje tuñje ya uttare stomā indrasya vajriṇaḥ | [ṚV, 1, 7 7.1]
na vindhe asya suṣṭutim | [ṚV, 1, 7 7.2]
vṛṣā yūtheva vaṃsagaḥ kṛṣṭīr iyarty ojasā | [ṚV, 1, 7 8.1]
īśāno apratiṣkutaḥ | [ṚV, 1, 7 8.2]
ya ekaś carṣaṇīnāṃ vasūnām irajyati | [ṚV, 1, 7 9.1]
indraḥ pañca kṣitīnām | [ṚV, 1, 7 9.2]
indraṃ vo viśvatas pari havāmahe janebhyaḥ | [ṚV, 1, 7 10.1]
asmākam astu kevalaḥ | [ṚV, 1, 7 10.2]
{ṚV, 1, 8}
ā indra sānasim rayim sa jitvānam sadāsaham varṣiṣṭham ūtaye bhara | [ṚV, 1, 8 584921_1]
ni yena muṣṭihatyayā ni vṛtrā ruṇadhāmahai | [ṚV, 1, 8 2.1]
tvotāso ny arvatā | [ṚV, 1, 8 2.2]
indra tvotāsa ā vayaṃ vajraṃ ghanā dadīmahi | [ṚV, 1, 8 3.1]
jayema saṃ yudhi spṛdhaḥ | [ṚV, 1, 8 3.2]
vayaṃ śūrebhir astṛbhir indra tvayā yujā vayam | [ṚV, 1, 8 4.1]
sāsahyāma pṛtanyataḥ | [ṚV, 1, 8 4.2]
mahāṁ indraḥ paraś ca nu mahitvam astu vajriṇe | [ṚV, 1, 8 5.1]
dyaur na prathinā śavaḥ | [ṚV, 1, 8 5.2]
samohe vā ya āśata naras tokasya sanitau | [ṚV, 1, 8 6.1]
viprāso vā dhiyāyavaḥ | [ṚV, 1, 8 6.2]
yaḥ kukṣiḥ soma pātamaḥ samudraḥ iva pinvate urvīḥ āpaḥ na kākudaḥ | [ṚV, 1, 8 584932_1]
eva hi asya sūnṛtā virapśī gomatī mahī pakvā śākhā na dāśuṣe | [ṚV, 1, 8 584934_1]
evā hi te vibhūtaya ūtaya indra māvate | [ṚV, 1, 8 9.1]
sadyaś cit santi dāśuṣe | [ṚV, 1, 8 9.2]
evā hy asya kāmyā stoma ukthaṃ ca śaṃsyā | [ṚV, 1, 8 10.1]
indrāya somapītaye | [ṚV, 1, 8 10.2]
{ṚV, 1, 9}
indrehi matsy andhaso viśvebhiḥ somaparvabhiḥ | [ṚV, 1, 9 1.1]
mahāṁ abhiṣṭir ojasā | [ṚV, 1, 9 1.2]
em enaṃ sṛjatā sute mandim indrāya mandine | [ṚV, 1, 9 2.1]
cakriṃ viśvāni cakraye | [ṚV, 1, 9 2.2]
matsvā suśipra mandibhi stomebhir viśvacarṣaṇe | [ṚV, 1, 9 3.1]
sacaiṣu savaneṣv ā | [ṚV, 1, 9 3.2]
asṛgram indra te giraḥ prati tvām ud ahāsata | [ṚV, 1, 9 4.1]
ajoṣā vṛṣabham patim | [ṚV, 1, 9 4.2]
saṃ codaya citram arvāg rādha indra vareṇyam | [ṚV, 1, 9 5.1]
asad it te vibhu prabhu | [ṚV, 1, 9 5.2]
asmān su tatra codayendra rāye rabhasvataḥ | [ṚV, 1, 9 6.1]
tuvidyumna yaśasvataḥ | [ṚV, 1, 9 6.2]
saṃ gomad indra vājavad asme pṛthu śravo bṛhat | [ṚV, 1, 9 7.1]
viśvāyur dhehy akṣitam | [ṚV, 1, 9 7.2]
asme dhehi śravo bṛhad dyumnaṃ sahasrasātamam | [ṚV, 1, 9 8.1]
indra tā rathinīr iṣaḥ | [ṚV, 1, 9 8.2]
vasor indraṃ vasupatiṃ gīrbhir gṛṇanta ṛgmiyam | [ṚV, 1, 9 9.1]
homagantāram ūtaye | [ṚV, 1, 9 9.2]
sute sute nyokase bṛhad bṛhata ed ariḥ | [ṚV, 1, 9 10.1]
indrāya śūṣam arcati | [ṚV, 1, 9 10.2]
{ṚV, 1, 10}
gāyanti tvā gāyatriṇo 'rcanty arkam arkiṇaḥ | [ṚV, 1, 10 1.1]
brahmāṇas tvā śatakrata ud vaṃśam iva yemire | [ṚV, 1, 10 1.2]
yat sānoḥ sānum āruhad bhūry aspaṣṭa kartvam | [ṚV, 1, 10 2.1]
tad indro arthaṃ cetati yūthena vṛṣṇir ejati | [ṚV, 1, 10 2.2]
yukṣvā hi keśinā harī vṛṣaṇā kakṣyaprā | [ṚV, 1, 10 3.1]
athā na indra somapā girām upaśrutiṃ cara | [ṚV, 1, 10 3.2]
ehi stomāṁ abhi svarābhi gṛṇīhy ā ruva | [ṚV, 1, 10 4.1]
brahma ca no vaso sacendra yajñaṃ ca vardhaya | [ṚV, 1, 10 4.2]
uktham indrāya śaṃsyaṃ vardhanam puruniṣṣidhe | [ṚV, 1, 10 5.1]
śakro yathā suteṣu ṇo rāraṇat sakhyeṣu ca | [ṚV, 1, 10 5.2]
tam it sakhitva īmahe taṃ rāye taṃ suvīrye | [ṚV, 1, 10 6.1]
sa śakra uta naḥ śakad indro vasu dayamānaḥ | [ṚV, 1, 10 6.2]
suvivṛtaṃ sunirajam indra tvādātam id yaśaḥ | [ṚV, 1, 10 7.1]
gavām apa vrajaṃ vṛdhi kṛṇuṣva rādho adrivaḥ | [ṚV, 1, 10 7.2]
nahi tvā rodasī ubhe ṛghāyamāṇam invataḥ | [ṚV, 1, 10 8.1]
jeṣaḥ svarvatīr apaḥ saṃ gā asmabhyaṃ dhūnuhi | [ṚV, 1, 10 8.2]
āśrutkarṇa śrudhī havaṃ nū cid dadhiṣva me giraḥ | [ṚV, 1, 10 9.1]
indra stomam imam mama kṛṣvā yujaś cid antaram | [ṚV, 1, 10 9.2]
vidmā hi tvā vṛṣantamaṃ vājeṣu havanaśrutam | [ṚV, 1, 10 10.1]
vṛṣantamasya hūmaha ūtiṃ sahasrasātamām | [ṚV, 1, 10 10.2]
ā tū na indra kauśika mandasānaḥ sutam piba | [ṚV, 1, 10 11.1]
navyam āyuḥ pra sū tira kṛdhī sahasrasām ṛṣim | [ṚV, 1, 10 11.2]
pari tvā girvaṇo gira imā bhavantu viśvataḥ | [ṚV, 1, 10 12.1]
vṛddhāyum anu vṛddhayo juṣṭā bhavantu juṣṭayaḥ | [ṚV, 1, 10 12.2]
{ṚV, 1, 11}
indraṃ viśvā avīvṛdhan samudravyacasaṃ giraḥ | [ṚV, 1, 11 1.1]
rathītamaṃ rathīnāṃ vājānāṃ satpatim patim | [ṚV, 1, 11 1.2]
sakhye ta indra vājino mā bhema śavasas pate | [ṚV, 1, 11 2.1]
tvām abhi pra ṇonumo jetāram aparājitam | [ṚV, 1, 11 2.2]
pūrvīr indrasya rātayo na vi dasyanty ūtayaḥ | [ṚV, 1, 11 3.1]
yadī vājasya gomata stotṛbhyo maṃhate magham | [ṚV, 1, 11 3.2]
purām bhindur yuvā kavir amitaujā ajāyata | [ṚV, 1, 11 4.1]
indro viśvasya karmaṇo dhartā vajrī puruṣṭutaḥ | [ṚV, 1, 11 4.2]
tvaṃ valasya gomato 'pāvar adrivo bilam | [ṚV, 1, 11 5.1]
tvāṃ devā abibhyuṣas tujyamānāsa āviṣuḥ | [ṚV, 1, 11 5.2]
tavāhaṃ śūra rātibhiḥ praty āyaṃ sindhum āvadan | [ṚV, 1, 11 6.1]
upātiṣṭhanta girvaṇo viduṣ ṭe tasya kāravaḥ | [ṚV, 1, 11 6.2]
māyābhir indra māyinaṃ tvaṃ śuṣṇam avātiraḥ | [ṚV, 1, 11 7.1]
viduṣ ṭe tasya medhirās teṣāṃ śravāṃsy ut tira | [ṚV, 1, 11 7.2]
indram īśānam ojasābhi stomā anūṣata | [ṚV, 1, 11 8.1]
sahasraṃ yasya rātaya uta vā santi bhūyasīḥ | [ṚV, 1, 11 8.2]
{ṚV, 1, 12}
agniṃ dūtaṃ vṛṇīmahe hotāraṃ viśvavedasam | [ṚV, 1, 12 1.1]
asya yajñasya sukratum | [ṚV, 1, 12 1.2]
agnim agniṃ havīmabhiḥ sadā havanta viśpatim | [ṚV, 1, 12 2.1]
havyavāham purupriyam | [ṚV, 1, 12 2.2]
agne devāṁ ihā vaha jajñāno vṛktabarhiṣe | [ṚV, 1, 12 3.1]
asi hotā na īḍyaḥ | [ṚV, 1, 12 3.2]
tāṁ uśato vi bodhaya yad agne yāsi dūtyam | [ṚV, 1, 12 4.1]
devair ā satsi barhiṣi | [ṚV, 1, 12 4.2]
ghṛtāhavana dīdivaḥ prati ṣma riṣato daha | [ṚV, 1, 12 5.1]
agne tvaṃ rakṣasvinaḥ | [ṚV, 1, 12 5.2]
agnināgniḥ sam idhyate kavir gṛhapatir yuvā | [ṚV, 1, 12 6.1]
havyavāḍ juhvāsyaḥ | [ṚV, 1, 12 6.2]
kavim agnim upa stuhi satyadharmāṇam adhvare | [ṚV, 1, 12 7.1]
devam amīvacātanam | [ṚV, 1, 12 7.2]
yas tvām agne haviṣpatir dūtaṃ deva saparyati | [ṚV, 1, 12 8.1]
tasya sma prāvitā bhava | [ṚV, 1, 12 8.2]
yo agniṃ devavītaye haviṣmāṁ āvivāsati | [ṚV, 1, 12 9.1]
tasmai pāvaka mṛḍaya | [ṚV, 1, 12 9.2]
sa naḥ pāvaka dīdivo 'gne devāṁ ihā vaha | [ṚV, 1, 12 10.1]
upa yajñaṃ haviś ca naḥ | [ṚV, 1, 12 10.2]
sa na stavāna ā bhara gāyatreṇa navīyasā | [ṚV, 1, 12 11.1]
rayiṃ vīravatīm iṣam | [ṚV, 1, 12 11.2]
agne śukreṇa śociṣā viśvābhir devahūtibhiḥ | [ṚV, 1, 12 12.1]
imaṃ stomaṃ juṣasva naḥ | [ṚV, 1, 12 12.2]
{ṚV, 1, 13}
susamiddho na ā vaha devāṁ agne haviṣmate | [ṚV, 1, 13 1.1]
hotaḥ pāvaka yakṣi ca | [ṚV, 1, 13 1.2]
madhumantaṃ tanūnapād yajñaṃ deveṣu naḥ kave | [ṚV, 1, 13 2.1]
adyā kṛṇuhi vītaye | [ṚV, 1, 13 2.2]
narāśaṃsam iha priyam asmin yajña upa hvaye | [ṚV, 1, 13 3.1]
madhujihvaṃ haviṣkṛtam | [ṚV, 1, 13 3.2]
agne sukhatame rathe devāṁ īḍita ā vaha | [ṚV, 1, 13 4.1]
asi hotā manurhitaḥ | [ṚV, 1, 13 4.2]
stṛṇīta barhir ānuṣag ghṛtapṛṣṭham manīṣiṇaḥ | [ṚV, 1, 13 5.1]
yatrāmṛtasya cakṣaṇam | [ṚV, 1, 13 5.2]
vi śrayantām ṛtāvṛdho dvāro devīr asaścataḥ | [ṚV, 1, 13 6.1]
adyā nūnaṃ ca yaṣṭave | [ṚV, 1, 13 6.2]
naktoṣāsā supeśasāsmin yajña upa hvaye | [ṚV, 1, 13 7.1]
idaṃ no barhir āsade | [ṚV, 1, 13 7.2]
tā sujihvā upa hvaye hotārā daivyā kavī | [ṚV, 1, 13 8.1]
yajñaṃ no yakṣatām imam | [ṚV, 1, 13 8.2]
iḍā sarasvatī mahī tisro devīr mayobhuvaḥ | [ṚV, 1, 13 9.1]
barhiḥ sīdantv asridhaḥ | [ṚV, 1, 13 9.2]
iha tvaṣṭāram agriyaṃ viśvarūpam upa hvaye | [ṚV, 1, 13 10.1]
asmākam astu kevalaḥ | [ṚV, 1, 13 10.2]
ava sṛjā vanaspate deva devebhyo haviḥ | [ṚV, 1, 13 11.1]
pra dātur astu cetanam | [ṚV, 1, 13 11.2]
svāhā yajñaṃ kṛṇotanendrāya yajvano gṛhe | [ṚV, 1, 13 12.1]
tatra devāṁ upa hvaye | [ṚV, 1, 13 12.2]
{ṚV, 1, 14}
aibhir agne duvo giro viśvebhiḥ somapītaye | [ṚV, 1, 14 1.1]
devebhir yāhi yakṣi ca | [ṚV, 1, 14 1.2]
ā tvā kaṇvā ahūṣata gṛṇanti vipra te dhiyaḥ | [ṚV, 1, 14 2.1]
devebhir agna ā gahi | [ṚV, 1, 14 2.2]
indravāyū bṛhaspatim mitrāgnim pūṣaṇam bhagam | [ṚV, 1, 14 3.1]
ādityān mārutaṃ gaṇam | [ṚV, 1, 14 3.2]
pra vo bhriyanta indavo matsarā mādayiṣṇavaḥ | [ṚV, 1, 14 4.1]
drapsā madhvaś camūṣadaḥ | [ṚV, 1, 14 4.2]
īḍate tvām avasyavaḥ kaṇvāso vṛktabarhiṣaḥ | [ṚV, 1, 14 5.1]
haviṣmanto araṅkṛtaḥ | [ṚV, 1, 14 5.2]
ghṛtapṛṣṭhā manoyujo ye tvā vahanti vahnayaḥ | [ṚV, 1, 14 6.1]
ā devān somapītaye | [ṚV, 1, 14 6.2]
tān yajatrāṁ ṛtāvṛdho 'gne patnīvatas kṛdhi | [ṚV, 1, 14 7.1]
madhvaḥ sujihva pāyaya | [ṚV, 1, 14 7.2]
ye yajatrā ya īḍyās te te pibantu jihvayā | [ṚV, 1, 14 8.1]
madhor agne vaṣaṭkṛti | [ṚV, 1, 14 8.2]
ākīṃ sūryasya rocanād viśvān devāṁ uṣarbudhaḥ | [ṚV, 1, 14 9.1]
vipro hoteha vakṣati | [ṚV, 1, 14 9.2]
viśvebhiḥ somyam madhv agna indreṇa vāyunā | [ṚV, 1, 14 10.1]
pibā mitrasya dhāmabhiḥ | [ṚV, 1, 14 10.2]
tvaṃ hotā manurhito 'gne yajñeṣu sīdasi | [ṚV, 1, 14 11.1]
semaṃ no adhvaraṃ yaja | [ṚV, 1, 14 11.2]
yukṣvā hy aruṣī rathe harito deva rohitaḥ | [ṚV, 1, 14 12.1]
tābhir devāṁ ihā vaha | [ṚV, 1, 14 12.2]
{ṚV, 1, 15}
indra somam piba ṛtunā | [ṚV, 1, 15 585072_1]
tvā viśantu indavaḥ matsarāsaḥ tad okasaḥ | [ṚV, 1, 15 585072_2]
marutaḥ pibata ṛtunā potrāt | [ṚV, 1, 15 585074_1]
yajñam punītana | [ṚV, 1, 15 585074_2]
yūyam hi sudānavaḥ | [ṚV, 1, 15 585075_1]
abhi yajñam gṛṇīhi naḥ | [ṚV, 1, 15 585076_1]
gnāvas neṣṭar piba ṛtunā | [ṚV, 1, 15 585076_2]
tvam hi ratna dhāḥ asi | [ṚV, 1, 15 585077_1]
agne devāṁ iha ā vaha | [ṚV, 1, 15 585078_1]
sādaya yoniṣu triṣu | [ṚV, 1, 15 585078_2]
pari bhūṣa | [ṚV, 1, 15 585079_1]
piba ṛtunā | [ṚV, 1, 15 585079_2]
brāhmaṇāt indra rādhasaḥ piba somam ṛtūṃr anu | [ṚV, 1, 15 585080_1]
tava id hi sakhyam astṛtam | [ṚV, 1, 15 585081_1]
yuvam dakṣam dhṛta vrata mitrāvaruṇa dūḍabham ṛtunā yajñam āśāthe | [ṚV, 1, 15 585083_1]
draviṇaḥ dāḥ draviṇasaḥ grāva hastāsaḥ adhvare yajñeṣu devam īḍate | [ṚV, 1, 15 585085_1]
draviṇaḥ dāḥ dadātu naḥ vasūni yāni śṛṇvire | [ṚV, 1, 15 585086_1]
deveṣu tā vanāmahe | [ṚV, 1, 15 585087_1]
draviṇaḥ dāḥ pipīṣati | [ṚV, 1, 15 585088_1]
juhota pra ca tiṣṭhata | [ṚV, 1, 15 585088_2]
neṣṭrāt ṛtubhiḥ iṣyata | [ṚV, 1, 15 585089_1]
yat tvā turīyam ṛtubhiḥ draviṇaḥ daḥ yajāmahe adha sma naḥ dadiḥ bhava | [ṚV, 1, 15 585091_1]
aśvinā pibatam madhu dīdi agnī śuci vratā ṛtunā yajña vāhasā | [ṚV, 1, 15 585092_1]
gārhapatyena santya ṛtunā yajñanīḥ asi | [ṚV, 1, 15 585094_1]
devān devayate yaja | [ṚV, 1, 15 585095_1]
{ṚV, 1, 16}
ā tvā vahantu harayaḥ vṛṣaṇam soma pītaye indra tvā sūra cakṣasaḥ | [ṚV, 1, 16 585096_1]
imāḥ dhānāḥ ghṛtasnuvaḥ | [ṚV, 1, 16 585098_1]
harī iha upa vakṣataḥ indram sukhatame rathe | [ṚV, 1, 16 585098_2]
indram prātar havāmahe indram prayati adhvare indram somasya pītaye | [ṚV, 1, 16 585100_1]
upa naḥ sutam ā gahi haribhiḥ indra keśibhiḥ | [ṚV, 1, 16 585102_1]
sute hi tvā havāmahe | [ṚV, 1, 16 585103_1]
sa imam na stomam ā gahi upa idam savanam sutam | [ṚV, 1, 16 585104_1]
gauraḥ na tṛṣitaḥ piba | [ṚV, 1, 16 585105_1]
ime somāsaḥ indavaḥ sutāsaḥ adhi barhiṣi | [ṚV, 1, 16 585106_1]
tāṁ indra sahase piba | [ṚV, 1, 16 585107_1]
ayam te stomaḥ agriyaḥ | [ṚV, 1, 16 585108_1]
hṛdispṛś astu śantamaḥ | [ṚV, 1, 16 585108_2]
athā somam sutam piba | [ṚV, 1, 16 585109_1]
viśvam id savanam sutam indraḥ madāya gacchati vṛtrahā soma pītaye | [ṚV, 1, 16 585110_1]
sa imam naḥ kāmam ā pṛṇa gobhiḥ aśvaiḥ śatakrato | [ṚV, 1, 16 585112_1]
stavāma tvā su ādhyaḥ | [ṚV, 1, 16 585113_1]
{ṚV, 1, 17}
indrāvaruṇayor ahaṃ samrājor ava ā vṛṇe | [ṚV, 1, 17 1.1]
tā no mṛḍāta īdṛśe | [ṚV, 1, 17 1.2]
gantārā hi stho 'vase havaṃ viprasya māvataḥ | [ṚV, 1, 17 2.1]
dhartārā carṣaṇīnām | [ṚV, 1, 17 2.2]
anukāmaṃ tarpayethām indrāvaruṇa rāya ā | [ṚV, 1, 17 3.1]
tā vāṃ nediṣṭham īmahe | [ṚV, 1, 17 3.2]
yuvāku hi śacīnāṃ yuvāku sumatīnām | [ṚV, 1, 17 4.1]
bhūyāma vājadāvnām | [ṚV, 1, 17 4.2]
indraḥ sahasradāvnāṃ varuṇaḥ śaṃsyānām | [ṚV, 1, 17 5.1]
kratur bhavaty ukthyaḥ | [ṚV, 1, 17 5.2]
tayor id avasā vayaṃ sanema ni ca dhīmahi | [ṚV, 1, 17 6.1]
syād uta prarecanam | [ṚV, 1, 17 6.2]
indrāvaruṇa vām ahaṃ huve citrāya rādhase | [ṚV, 1, 17 7.1]
asmān su jigyuṣas kṛtam | [ṚV, 1, 17 7.2]
indrāvaruṇa nū nu vāṃ siṣāsantīṣu dhīṣv ā | [ṚV, 1, 17 8.1]
asmabhyaṃ śarma yacchatam | [ṚV, 1, 17 8.2]
pra vām aśnotu suṣṭutir indrāvaruṇa yāṃ huve | [ṚV, 1, 17 9.1]
yām ṛdhāthe sadhastutim | [ṚV, 1, 17 9.2]
{ṚV, 1, 18}
somānaṃ svaraṇaṃ kṛṇuhi brahmaṇas pate | [ṚV, 1, 18 1.1]
kakṣīvantaṃ ya auśijaḥ | [ṚV, 1, 18 1.2]
yo revān yo amīvahā vasuvit puṣṭivardhanaḥ | [ṚV, 1, 18 2.1]
sa naḥ siṣaktu yas turaḥ | [ṚV, 1, 18 2.2]
mā naḥ śaṃso araruṣo dhūrtiḥ praṇaṅ martyasya | [ṚV, 1, 18 3.1]
rakṣā ṇo brahmaṇas pate | [ṚV, 1, 18 3.2]
sa ghā vīro na riṣyati yam indro brahmaṇas patiḥ | [ṚV, 1, 18 4.1]
somo hinoti martyam | [ṚV, 1, 18 4.2]
tvaṃ tam brahmaṇas pate soma indraś ca martyam | [ṚV, 1, 18 5.1]
dakṣiṇā pātv aṃhasaḥ | [ṚV, 1, 18 5.2]
sadasas patim adbhutam priyam indrasya kāmyam | [ṚV, 1, 18 6.1]
sanim medhām ayāsiṣam | [ṚV, 1, 18 6.2]
yasmād ṛte na sidhyati yajño vipaścitaś cana | [ṚV, 1, 18 7.1]
sa dhīnāṃ yogam invati | [ṚV, 1, 18 7.2]
ād ṛdhnoti haviṣkṛtim prāñcaṃ kṛṇoty adhvaram | [ṚV, 1, 18 8.1]
hotrā deveṣu gacchati | [ṚV, 1, 18 8.2]
narāśaṃsaṃ sudhṛṣṭamam apaśyaṃ saprathastamam | [ṚV, 1, 18 9.1]
divo na sadmamakhasam | [ṚV, 1, 18 9.2]
{ṚV, 1, 19}
prati tyaṃ cārum adhvaraṃ gopīthāya pra hūyase | [ṚV, 1, 19 1.1]
marudbhir agna ā gahi | [ṚV, 1, 19 1.2]
nahi devo na martyo mahas tava kratum paraḥ | [ṚV, 1, 19 2.1]
marudbhir agna ā gahi | [ṚV, 1, 19 2.2]
ye maho rajaso vidur viśve devāso adruhaḥ | [ṚV, 1, 19 3.1]
marudbhir agna ā gahi | [ṚV, 1, 19 3.2]
ya ugrā arkam ānṛcur anādhṛṣṭāsa ojasā | [ṚV, 1, 19 4.1]
marudbhir agna ā gahi | [ṚV, 1, 19 4.2]
ye śubhrā ghoravarpasaḥ sukṣatrāso riśādasaḥ | [ṚV, 1, 19 5.1]
marudbhir agna ā gahi | [ṚV, 1, 19 5.2]
ye nākasyādhi rocane divi devāsa āsate | [ṚV, 1, 19 6.1]
marudbhir agna ā gahi | [ṚV, 1, 19 6.2]
ya īṅkhayanti parvatān tiraḥ samudram arṇavam | [ṚV, 1, 19 7.1]
marudbhir agna ā gahi | [ṚV, 1, 19 7.2]
ā ye tanvanti raśmibhis tiraḥ samudram ojasā | [ṚV, 1, 19 8.1]
marudbhir agna ā gahi | [ṚV, 1, 19 8.2]
abhi tvā pūrvapītaye sṛjāmi somyam madhu | [ṚV, 1, 19 9.1]
marudbhir agna ā gahi | [ṚV, 1, 19 9.2]
{ṚV, 1, 20}
devāya janmane viprebhiḥ āsayā akāri | [ṚV, 1, 20 585169_1]
ye indrāya vacaḥ yujā tatakṣuḥ manasā harī śamībhiḥ yajñam āśata | [ṚV, 1, 20 585171_1]
takṣan nāsatyābhyām parijmānam sukham ratham | [ṚV, 1, 20 585172_1]
takṣan dhenum sabardughām | [ṚV, 1, 20 585173_1]
yuvānā pitarā punar satya mantrāḥ ṛjūyavaḥ ṛbhavaḥ viṣṭī akrata | [ṚV, 1, 20 585175_1]
sam vaḥ madāsaḥ agmata indreṇa ca marutvatā ādityebhiḥ ca rājabhiḥ | [ṚV, 1, 20 585176_1]
uta tyam camasam navam tvaṣṭuḥ devasya niṣkṛtam akarta caturaḥ punar | [ṚV, 1, 20 585179_1]
te naḥ ratnāni dhattana tris ā sāptāni sunvate ekam ekam su śastibhiḥ | [ṚV, 1, 20 585180_1]
adhārayanta vahnayaḥ | [ṚV, 1, 20 585182_1]
abhajanta su kṛtyayā bhāgam deveṣu yajñiyam | [ṚV, 1, 20 585182_2]
{ṚV, 1, 21}
ihendrāgnī upa hvaye tayor it stomam uśmasi | [ṚV, 1, 21 1.1]
tā somaṃ somapātamā | [ṚV, 1, 21 1.2]
tā yajñeṣu pra śaṃsatendrāgnī śumbhatā naraḥ | [ṚV, 1, 21 2.1]
tā gāyatreṣu gāyata | [ṚV, 1, 21 2.2]
tā mitrasya praśastaya indrāgnī tā havāmahe | [ṚV, 1, 21 3.1]
somapā somapītaye | [ṚV, 1, 21 3.2]
ugrā santā havāmaha upedaṃ savanaṃ sutam | [ṚV, 1, 21 4.1]
indrāgnī eha gacchatām | [ṚV, 1, 21 4.2]
tā mahāntā sadaspatī indrāgnī rakṣa ubjatam | [ṚV, 1, 21 5.1]
aprajāḥ santv atriṇaḥ | [ṚV, 1, 21 5.2]
tena satyena jāgṛtam adhi pracetune pade | [ṚV, 1, 21 6.1]
indrāgnī śarma yacchatam | [ṚV, 1, 21 6.2]
{ṚV, 1, 22}
prātaryujā vi bodhayāśvināv eha gacchatām | [ṚV, 1, 22 1.1]
asya somasya pītaye | [ṚV, 1, 22 1.2]
yā surathā rathītamobhā devā divispṛśā | [ṚV, 1, 22 2.1]
aśvinā tā havāmahe | [ṚV, 1, 22 2.2]
yā vāṃ kaśā madhumaty aśvinā sūnṛtāvatī | [ṚV, 1, 22 3.1]
tayā yajñam mimikṣatam | [ṚV, 1, 22 3.2]
nahi vām asti dūrake yatrā rathena gacchathaḥ | [ṚV, 1, 22 4.1]
aśvinā somino gṛham | [ṚV, 1, 22 4.2]
hiraṇyapāṇim ūtaye savitāram upa hvaye | [ṚV, 1, 22 5.1]
sa cettā devatā padam | [ṚV, 1, 22 5.2]
apāṃ napātam avase savitāram upa stuhi | [ṚV, 1, 22 6.1]
tasya vratāny uśmasi | [ṚV, 1, 22 6.2]
vibhaktāraṃ havāmahe vasoś citrasya rādhasaḥ | [ṚV, 1, 22 7.1]
savitāraṃ nṛcakṣasam | [ṚV, 1, 22 7.2]
sakhāya ā ni ṣīdata savitā stomyo nu naḥ | [ṚV, 1, 22 8.1]
dātā rādhāṃsi śumbhati | [ṚV, 1, 22 8.2]
agne patnīr ihā vaha devānām uśatīr upa | [ṚV, 1, 22 9.1]
tvaṣṭāraṃ somapītaye | [ṚV, 1, 22 9.2]
ā gnā agna ihāvase hotrāṃ yaviṣṭha bhāratīm | [ṚV, 1, 22 10.1]
varūtrīṃ dhiṣaṇāṃ vaha | [ṚV, 1, 22 10.2]
abhi no devīr avasā mahaḥ śarmaṇā nṛpatnīḥ | [ṚV, 1, 22 11.1]
acchinnapatrāḥ sacantām | [ṚV, 1, 22 11.2]
ihendrāṇīm upa hvaye varuṇānīṃ svastaye | [ṚV, 1, 22 12.1]
agnāyīṃ somapītaye | [ṚV, 1, 22 12.2]
mahī dyauḥ pṛthivī ca na imaṃ yajñam mimikṣatām | [ṚV, 1, 22 13.1]
pipṛtāṃ no bharīmabhiḥ | [ṚV, 1, 22 13.2]
tayor id ghṛtavat payo viprā rihanti dhītibhiḥ | [ṚV, 1, 22 14.1]
gandharvasya dhruve pade | [ṚV, 1, 22 14.2]
syonā pṛthivi bhavānṛkṣarā niveśanī | [ṚV, 1, 22 15.1]
yacchā naḥ śarma saprathaḥ | [ṚV, 1, 22 15.2]
ato devā avantu no yato viṣṇur vicakrame | [ṚV, 1, 22 16.1]
pṛthivyāḥ sapta dhāmabhiḥ | [ṚV, 1, 22 16.2]
idam viṣṇuḥ vi cakrame | [ṚV, 1, 22 585228_1]
tredhā ni dadhe padam | [ṚV, 1, 22 585228_2]
samūḍham asya pāṃsure | [ṚV, 1, 22 585229_1]
trīṇi padā vi cakrame viṣṇuḥ gopāḥ adābhyaḥ atas dharmāṇi dhārayan viṣṇoḥ karmāṇi paśyata yatas vratāni paspaśe indrasya yujyaḥ sakhā | [ṚV, 1, 22 585230_1]
tat viṣṇoḥ paramam padam sadā paśyanti sūrayaḥ divi iva cakṣuḥ ātatam | [ṚV, 1, 22 585234_1]
tat viprāsaḥ vipanyavaḥ jāgṛvāṃsaḥ sam indhate viṣṇoḥ yat paramam padam | [ṚV, 1, 22 585236_1]
{ṚV, 1, 23}
tīvrāḥ somāsa ā gahy āśīrvantaḥ sutā ime | [ṚV, 1, 23 1.1]
vāyo tān prasthitān piba | [ṚV, 1, 23 1.2]
ubhā devā divispṛśendravāyū havāmahe | [ṚV, 1, 23 2.1]
asya somasya pītaye | [ṚV, 1, 23 2.2]
indra vāyū manaḥ juvā viprāḥ havante ūtaye sahasra akṣā dhiyas patī | [ṚV, 1, 23 585242_1]
mitraṃ vayaṃ havāmahe varuṇaṃ somapītaye | [ṚV, 1, 23 4.1]
jajñānā pūtadakṣasā | [ṚV, 1, 23 4.2]
ṛtena yāv ṛtāvṛdhāv ṛtasya jyotiṣas patī | [ṚV, 1, 23 5.1]
tā mitrāvaruṇā huve | [ṚV, 1, 23 5.2]
varuṇaḥ prāvitā bhuvan mitro viśvābhir ūtibhiḥ | [ṚV, 1, 23 6.1]
karatāṃ naḥ surādhasaḥ | [ṚV, 1, 23 6.2]
marutvantaṃ havāmaha indram ā somapītaye | [ṚV, 1, 23 7.1]
sajūr gaṇena tṛmpatu | [ṚV, 1, 23 7.2]
indrajyeṣṭhā marudgaṇā devāsaḥ pūṣarātayaḥ | [ṚV, 1, 23 8.1]
viśve mama śrutā havam | [ṚV, 1, 23 8.2]
hata vṛtram sudānavaḥ indreṇa sahasā yujā | [ṚV, 1, 23 585254_1]
mā naḥ duḥśaṃsaḥ īśata | [ṚV, 1, 23 585255_1]
viśvān devān havāmahe marutaḥ soma pītaye | [ṚV, 1, 23 585256_1]
ugrāḥ hi pṛśni mātaraḥ | [ṚV, 1, 23 585257_1]
jayatām iva tanyatur marutām eti dhṛṣṇuyā | [ṚV, 1, 23 11.1]
yacchubhaṃ yāthanā naraḥ | [ṚV, 1, 23 11.2]
haskārād vidyutas pary ato jātā avantu naḥ | [ṚV, 1, 23 12.1]
maruto mṛḍayantu naḥ | [ṚV, 1, 23 12.2]
ā pūṣan citra barhiṣam āghṛṇe dharuṇam divaḥ ājā naṣṭam yathā paśum | [ṚV, 1, 23 585263_1]
pūṣā rājānam āghṛṇir apagūḍhaṃ guhā hitam | [ṚV, 1, 23 14.1]
avindac citrabarhiṣam | [ṚV, 1, 23 14.2]
uto sa mahyam indubhiḥ ṣaḍ yuktāṁ anuseṣidhat | [ṚV, 1, 23 15.1]
gobhir yavaṃ na carkṛṣat | [ṚV, 1, 23 15.2]
ambayo yanty adhvabhir jāmayo adhvarīyatām | [ṚV, 1, 23 16.1]
pṛñcatīr madhunā payaḥ | [ṚV, 1, 23 16.2]
amūr yā upa sūrye yābhir vā sūryaḥ saha | [ṚV, 1, 23 17.1]
tā no hinvantv adhvaram | [ṚV, 1, 23 17.2]
apo devīr upa hvaye yatra gāvaḥ pibanti naḥ | [ṚV, 1, 23 18.1]
sindhubhyaḥ kartvaṃ haviḥ | [ṚV, 1, 23 18.2]
apsv antar amṛtam apsu bheṣajam apām uta praśastaye | [ṚV, 1, 23 19.1]
devā bhavata vājinaḥ | [ṚV, 1, 23 19.2]
apsu me somo abravīd antar viśvāni bheṣajā | [ṚV, 1, 23 20.1]
agniṃ ca viśvaśambhuvam āpaś ca viśvabheṣajīḥ | [ṚV, 1, 23 20.2]
āpaḥ pṛṇīta bheṣajaṃ varūthaṃ tanve mama | [ṚV, 1, 23 21.1]
jyok ca sūryaṃ dṛśe | [ṚV, 1, 23 21.2]
idam āpaḥ pra vahata yat kiṃ ca duritam mayi | [ṚV, 1, 23 22.1]
yad vāham abhidudroha yad vā śepa utānṛtam | [ṚV, 1, 23 22.2]
āpo adyānv acāriṣaṃ rasena sam agasmahi | [ṚV, 1, 23 23.1]
payasvān agna ā gahi tam mā saṃ sṛja varcasā | [ṚV, 1, 23 23.2]
sam māgne varcasā sṛja sam prajayā sam āyuṣā | [ṚV, 1, 23 24.1]
vidyur me asya devā indro vidyāt saha ṛṣibhiḥ | [ṚV, 1, 23 24.2]
{ṚV, 1, 24}
kasya nūnaṃ katamasyāmṛtānām manāmahe cāru devasya nāma | [ṚV, 1, 24 1.1]
ko no mahyā aditaye punar dāt pitaraṃ ca dṛśeyam mātaraṃ ca | [ṚV, 1, 24 1.2]
agner vayam prathamasyāmṛtānām manāmahe cāru devasya nāma | [ṚV, 1, 24 2.1]
sa no mahyā aditaye punar dāt pitaraṃ ca dṛśeyam mātaraṃ ca | [ṚV, 1, 24 2.2]
abhi tvā deva savitar īśānaṃ vāryāṇām | [ṚV, 1, 24 3.1]
sadāvan bhāgam īmahe | [ṚV, 1, 24 3.2]
yaś ciddhi ta itthā bhagaḥ śaśamānaḥ purā nidaḥ | [ṚV, 1, 24 4.1]
adveṣo hastayor dadhe | [ṚV, 1, 24 4.2]
bhagabhaktasya te vayam ud aśema tavāvasā | [ṚV, 1, 24 5.1]
mūrdhānaṃ rāya ārabhe | [ṚV, 1, 24 5.2]
nahi te kṣatraṃ na saho na manyuṃ vayaś canāmī patayanta āpuḥ | [ṚV, 1, 24 6.1]
nemā āpo animiṣaṃ carantīr na ye vātasya praminanty abhvam | [ṚV, 1, 24 6.2]
abudhne rājā varuṇo vanasyordhvaṃ stūpaṃ dadate pūtadakṣaḥ | [ṚV, 1, 24 7.1]
nīcīnā sthur upari budhna eṣām asme antar nihitāḥ ketavaḥ syuḥ | [ṚV, 1, 24 7.2]
uruṃ hi rājā varuṇaś cakāra sūryāya panthām anvetavā u | [ṚV, 1, 24 8.1]
apade pādā pratidhātave 'kar utāpavaktā hṛdayāvidhaś cit | [ṚV, 1, 24 8.2]
śataṃ te rājan bhiṣajaḥ sahasram urvī gabhīrā sumatiṣ ṭe astu | [ṚV, 1, 24 9.1]
bādhasva dūre nirṛtim parācaiḥ kṛtaṃ cid enaḥ pra mumugdhy asmat | [ṚV, 1, 24 9.2]
amī ya ṛkṣā nihitāsa uccā naktaṃ dadṛśre kuha cid diveyuḥ | [ṚV, 1, 24 10.1]
adabdhāni varuṇasya vratāni vicākaśac candramā naktam eti | [ṚV, 1, 24 10.2]
tat tvā yāmi brahmaṇā vandamānas tad ā śāste yajamāno havirbhiḥ | [ṚV, 1, 24 11.1]
aheḍamāno varuṇeha bodhy uruśaṃsa mā na āyuḥ pra moṣīḥ | [ṚV, 1, 24 11.2]
tad in naktaṃ tad divā mahyam āhus tad ayaṃ keto hṛda ā vi caṣṭe | [ṚV, 1, 24 12.1]
śunaḥśepo yam ahvad gṛbhītaḥ so asmān rājā varuṇo mumoktu | [ṚV, 1, 24 12.2]
śunaḥśepo hy ahvad gṛbhītas triṣv ādityaṃ drupadeṣu baddhaḥ | [ṚV, 1, 24 13.1]
avainaṃ rājā varuṇaḥ sasṛjyād vidvāṁ adabdho vi mumoktu pāśān | [ṚV, 1, 24 13.2]
ava te heḍo varuṇa namobhir ava yajñebhir īmahe havirbhiḥ | [ṚV, 1, 24 14.1]
kṣayann asmabhyam asura pracetā rājann enāṃsi śiśrathaḥ kṛtāni | [ṚV, 1, 24 14.2]
ud uttamaṃ varuṇa pāśam asmad avādhamaṃ vi madhyamaṃ śrathāya | [ṚV, 1, 24 15.1]
athā vayam āditya vrate tavānāgaso aditaye syāma | [ṚV, 1, 24 15.2]
{ṚV, 1, 25}
yat cit hi te viśaḥ yathā pra deva varuṇa vratam minīmasi dyavi dyavi mā naḥ vadhāya hatnave jihīḍānasya rīradhaḥ mā hṛṇānasya manyave | [ṚV, 1, 25 585318_1]
vi mṛḍīkāya te manaḥ rathīḥ aśvam na saṃditam gīrbhiḥ varuṇa sīmahi | [ṚV, 1, 25 585321_1]
parā hi me vimanyavaḥ patanti vasyaḥ iṣṭaye vayaḥ na vasatīḥ upa | [ṚV, 1, 25 585322_1]
kadā kṣatraśriyaṃ naram ā varuṇaṃ karāmahe | [ṚV, 1, 25 5.1]
mṛḍīkāyorucakṣasam | [ṚV, 1, 25 5.2]
tad it samānam āśāte venantā na pra yucchataḥ | [ṚV, 1, 25 6.1]
dhṛtavratāya dāśuṣe | [ṚV, 1, 25 6.2]
vedā yo vīnām padam antarikṣeṇa patatām | [ṚV, 1, 25 7.1]
veda nāvaḥ samudriyaḥ | [ṚV, 1, 25 7.2]
veda māso dhṛtavrato dvādaśa prajāvataḥ | [ṚV, 1, 25 8.1]
vedā ya upajāyate | [ṚV, 1, 25 8.2]
veda vātasya vartanim uror ṛṣvasya bṛhataḥ | [ṚV, 1, 25 9.1]
vedā ye adhyāsate | [ṚV, 1, 25 9.2]
ni ṣasāda dhṛtavrato varuṇaḥ pastyāsv ā | [ṚV, 1, 25 10.1]
sāmrājyāya sukratuḥ | [ṚV, 1, 25 10.2]
ato viśvāny adbhutā cikitvāṁ abhi paśyati | [ṚV, 1, 25 11.1]
kṛtāni yā ca kartvā | [ṚV, 1, 25 11.2]
sa no viśvāhā sukratur ādityaḥ supathā karat | [ṚV, 1, 25 12.1]
pra ṇa āyūṃṣi tāriṣat | [ṚV, 1, 25 12.2]
bibhrad drāpiṃ hiraṇyayaṃ varuṇo vasta nirṇijam | [ṚV, 1, 25 13.1]
pari spaśo ni ṣedire | [ṚV, 1, 25 13.2]
na yaṃ dipsanti dipsavo na druhvāṇo janānām | [ṚV, 1, 25 14.1]
na devam abhimātayaḥ | [ṚV, 1, 25 14.2]
uta yo mānuṣeṣv ā yaśaś cakre asāmy ā | [ṚV, 1, 25 15.1]
asmākam udareṣv ā | [ṚV, 1, 25 15.2]
parā me yanti dhītayaḥ gāvaḥ na gavyūtīḥ anu icchantīḥ uru cakṣasam | [ṚV, 1, 25 585346_1]
saṃ nu vocāvahai punar yato me madhv ābhṛtam | [ṚV, 1, 25 17.1]
hoteva kṣadase priyam | [ṚV, 1, 25 17.2]
darśaṃ nu viśvadarśataṃ darśaṃ ratham adhi kṣami | [ṚV, 1, 25 18.1]
etā juṣata me giraḥ | [ṚV, 1, 25 18.2]
imam me varuṇa śrudhī havam adyā ca mṛḍaya | [ṚV, 1, 25 19.1]
tvām avasyur ā cake | [ṚV, 1, 25 19.2]
tvaṃ viśvasya medhira divaś ca gmaś ca rājasi | [ṚV, 1, 25 20.1]
sa yāmani prati śrudhi | [ṚV, 1, 25 20.2]
ud uttamam mumugdhi no vi pāśam madhyamaṃ cṛta | [ṚV, 1, 25 21.1]
avādhamāni jīvase | [ṚV, 1, 25 21.2]
{ṚV, 1, 26}
vasiṣvā hi miyedhya vastrāṇy ūrjām pate | [ṚV, 1, 26 1.1]
semaṃ no adhvaraṃ yaja | [ṚV, 1, 26 1.2]
ni no hotā vareṇyaḥ sadā yaviṣṭha manmabhiḥ | [ṚV, 1, 26 2.1]
agne divitmatā vacaḥ | [ṚV, 1, 26 2.2]
ā hi ṣmā sūnave pitāpir yajaty āpaye | [ṚV, 1, 26 3.1]
sakhā sakhye vareṇyaḥ | [ṚV, 1, 26 3.2]
ā naḥ barhiḥ riśādasaḥ varuṇaḥ mitraḥ aryamā sīdantu manuṣaḥ yathā | [ṚV, 1, 26 585365_1]
pūrvya hotar asya no mandasva sakhyasya ca | [ṚV, 1, 26 5.1]
imā u ṣu śrudhī giraḥ | [ṚV, 1, 26 5.2]
yacciddhi śaśvatā tanā devaṃ devaṃ yajāmahe | [ṚV, 1, 26 6.1]
tve iddhūyate haviḥ | [ṚV, 1, 26 6.2]
priyo no astu viśpatir hotā mandro vareṇyaḥ | [ṚV, 1, 26 7.1]
priyāḥ svagnayo vayam | [ṚV, 1, 26 7.2]
svagnayo hi vāryaṃ devāso dadhire ca naḥ | [ṚV, 1, 26 8.1]
svagnayo manāmahe | [ṚV, 1, 26 8.2]
athā na ubhayeṣām amṛta martyānām | [ṚV, 1, 26 9.1]
mithaḥ santu praśastayaḥ | [ṚV, 1, 26 9.2]
viśvebhir agne agnibhir imaṃ yajñam idaṃ vacaḥ | [ṚV, 1, 26 10.1]
cano dhāḥ sahaso yaho | [ṚV, 1, 26 10.2]
{ṚV, 1, 27}
aśvam na tvā vāravantam vandadhyai agnim namobhiḥ saṃrājantam adhvarāṇām | [ṚV, 1, 27 585378_1]
sa ghā naḥ sūnuḥ śavasā pṛthupragāmā suśevaḥ | [ṚV, 1, 27 2.1]
mīḍhvāṁ asmākam babhūyāt | [ṚV, 1, 27 2.2]
sa no dūrāc cāsāc ca ni martyād aghāyoḥ | [ṚV, 1, 27 3.1]
pāhi sadam id viśvāyuḥ | [ṚV, 1, 27 3.2]
imam ū ṣu tvam asmākaṃ saniṃ gāyatraṃ navyāṃsam | [ṚV, 1, 27 4.1]
agne deveṣu pra vocaḥ | [ṚV, 1, 27 4.2]
ā no bhaja parameṣv ā vājeṣu madhyameṣu | [ṚV, 1, 27 5.1]
śikṣā vasvo antamasya | [ṚV, 1, 27 5.2]
vibhaktāsi citrabhāno sindhor ūrmā upāka ā | [ṚV, 1, 27 6.1]
sadyo dāśuṣe kṣarasi | [ṚV, 1, 27 6.2]
yam agne pṛtsu martyam avā vājeṣu yaṃ junāḥ | [ṚV, 1, 27 7.1]
sa yantā śaśvatīr iṣaḥ | [ṚV, 1, 27 7.2]
nakir asya sahantya paryetā kayasya cit | [ṚV, 1, 27 8.1]
vājo asti śravāyyaḥ | [ṚV, 1, 27 8.2]
sa vājaṃ viśvacarṣaṇir arvadbhir astu tarutā | [ṚV, 1, 27 9.1]
viprebhir astu sanitā | [ṚV, 1, 27 9.2]
jarābodha tad viviḍḍhi viśe viśe yajñiyāya | [ṚV, 1, 27 10.1]
stomaṃ rudrāya dṛśīkam | [ṚV, 1, 27 10.2]
sa no mahāṁ animāno dhūmaketuḥ puruścandraḥ | [ṚV, 1, 27 11.1]
dhiye vājāya hinvatu | [ṚV, 1, 27 11.2]
sa revāṁ iva viśpatir daivyaḥ ketuḥ śṛṇotu naḥ | [ṚV, 1, 27 12.1]
ukthair agnir bṛhadbhānuḥ | [ṚV, 1, 27 12.2]
namo mahadbhyo namo arbhakebhyo namo yuvabhyo nama āśinebhyaḥ | [ṚV, 1, 27 13.1]
yajāma devān yadi śaknavāma mā jyāyasaḥ śaṃsam ā vṛkṣi devāḥ | [ṚV, 1, 27 13.2]
{ṚV, 1, 28}
yatra grāvā pṛthu budhnaḥ ūrdhvaḥ bhavati sotave ulūkhala sutānām ava id u indra jalgulaḥ | [ṚV, 1, 28 585405_1]
yatra dvāv iva jaghanādhiṣavaṇyā kṛtā | [ṚV, 1, 28 2.1]
ulūkhalasutānām aved v indra jalgulaḥ | [ṚV, 1, 28 2.2]
yatra nāry apacyavam upacyavaṃ ca śikṣate | [ṚV, 1, 28 3.1]
ulūkhalasutānām aved v indra jalgulaḥ | [ṚV, 1, 28 3.2]
yatra manthāṃ vibadhnate raśmīn yamitavā iva | [ṚV, 1, 28 4.1]
ulūkhalasutānām aved v indra jalgulaḥ | [ṚV, 1, 28 4.2]
yacciddhi tvaṃ gṛhe gṛha ulūkhalaka yujyase | [ṚV, 1, 28 5.1]
iha dyumattamaṃ vada jayatām iva dundubhiḥ | [ṚV, 1, 28 5.2]
uta sma te vanaspate vāto vi vāty agram it | [ṚV, 1, 28 6.1]
atho indrāya pātave sunu somam ulūkhala | [ṚV, 1, 28 6.2]
āyajī vājasātamā tā hy uccā vijarbhṛtaḥ | [ṚV, 1, 28 7.1]
harī ivāndhāṃsi bapsatā | [ṚV, 1, 28 7.2]
tā no adya vanaspatī ṛṣvāv ṛṣvebhiḥ sotṛbhiḥ | [ṚV, 1, 28 8.1]
indrāya madhumat sutam | [ṚV, 1, 28 8.2]
ucchiṣṭaṃ camvor bhara somam pavitra ā sṛja | [ṚV, 1, 28 9.1]
ni dhehi gor adhi tvaci | [ṚV, 1, 28 9.2]
{ṚV, 1, 29}
yacciddhi satya somapā anāśastā iva smasi | [ṚV, 1, 29 1.1]
ā tū na indra śaṃsaya goṣv aśveṣu śubhriṣu sahasreṣu tuvīmagha | [ṚV, 1, 29 1.2]
śiprin vājānām pate śacīvas tava daṃsanā | [ṚV, 1, 29 2.1]
ā tū na indra śaṃsaya goṣv aśveṣu śubhriṣu sahasreṣu tuvīmagha | [ṚV, 1, 29 2.2]
ni ṣvāpayā mithūdṛśā sastām abudhyamāne | [ṚV, 1, 29 3.1]
ā tū na indra śaṃsaya goṣv aśveṣu śubhriṣu sahasreṣu tuvīmagha | [ṚV, 1, 29 3.2]
sasantu tyā arātayo bodhantu śūra rātayaḥ | [ṚV, 1, 29 4.1]
ā tū na indra śaṃsaya goṣv aśveṣu śubhriṣu sahasreṣu tuvīmagha | [ṚV, 1, 29 4.2]
sam indra gardabham mṛṇa nuvantam pāpayāmuyā | [ṚV, 1, 29 5.1]
ā tū na indra śaṃsaya goṣv aśveṣu śubhriṣu sahasreṣu tuvīmagha | [ṚV, 1, 29 5.2]
patāti kuṇḍṛṇācyā dūraṃ vāto vanād adhi | [ṚV, 1, 29 6.1]
ā tū na indra śaṃsaya goṣv aśveṣu śubhriṣu sahasreṣu tuvīmagha | [ṚV, 1, 29 6.2]
sarvam parikrośaṃ jahi jambhayā kṛkadāśvam | [ṚV, 1, 29 7.1]
ā tū na indra śaṃsaya goṣv aśveṣu śubhriṣu sahasreṣu tuvīmagha | [ṚV, 1, 29 7.2]
{ṚV, 1, 30}
ā vaḥ indram krivim yathā vājayantaḥ śatakratum maṃhiṣṭham siñce indubhiḥ | [ṚV, 1, 30 585437_1]
śatam vā yaḥ śucīnām sahasram vā samāśirām ā id u nimnam na rīyate | [ṚV, 1, 30 585439_1]
sam yat madāya śuṣmiṇaḥ enā hi asya udare samudraḥ na vyacaḥ dadhe | [ṚV, 1, 30 585441_1]
ayam u te sam atasi kapota iva garbhadhim | [ṚV, 1, 30 4.1]
vacas tac cin na ohase | [ṚV, 1, 30 4.2]
stotraṃ rādhānām pate girvāho vīra yasya te | [ṚV, 1, 30 5.1]
vibhūtir astu sūnṛtā | [ṚV, 1, 30 5.2]
ūrdhvas tiṣṭhā na ūtaye 'smin vāje śatakrato | [ṚV, 1, 30 6.1]
sam anyeṣu bravāvahai | [ṚV, 1, 30 6.2]
yoge yoge tavastaraṃ vāje vāje havāmahe | [ṚV, 1, 30 7.1]
sakhāya indram ūtaye | [ṚV, 1, 30 7.2]
ā ghā gamad yadi śravat sahasriṇībhir ūtibhiḥ | [ṚV, 1, 30 8.1]
vājebhir upa no havam | [ṚV, 1, 30 8.2]
anu pratnasyaukaso huve tuvipratiṃ naram | [ṚV, 1, 30 9.1]
yaṃ te pūrvam pitā huve | [ṚV, 1, 30 9.2]
taṃ tvā vayaṃ viśvavārā śāsmahe puruhūta | [ṚV, 1, 30 10.1]
sakhe vaso jaritṛbhyaḥ | [ṚV, 1, 30 10.2]
asmākaṃ śipriṇīnāṃ somapāḥ somapāvnām | [ṚV, 1, 30 11.1]
sakhe vajrin sakhīnām | [ṚV, 1, 30 11.2]
tathā tad astu somapāḥ sakhe vajrin tathā kṛṇu | [ṚV, 1, 30 12.1]
yathā ta uśmasīṣṭaye | [ṚV, 1, 30 12.2]
revatīr naḥ sadhamāda indre santu tuvivājāḥ | [ṚV, 1, 30 13.1]
kṣumanto yābhir madema | [ṚV, 1, 30 13.2]
ā gha tvāvān tmanāpta stotṛbhyo dhṛṣṇav iyānaḥ | [ṚV, 1, 30 14.1]
ṛṇor akṣaṃ na cakryoḥ | [ṚV, 1, 30 14.2]
ā yad duvaḥ śatakratav ā kāmaṃ jaritṝṇām | [ṚV, 1, 30 15.1]
ṛṇor akṣaṃ na śacībhiḥ | [ṚV, 1, 30 15.2]
śaśvad indraḥ popruthadbhir jigāya nānadadbhiḥ śāśvasadbhir dhanāni | [ṚV, 1, 30 16.1]
sa no hiraṇyarathaṃ daṃsanāvān sa naḥ sanitā sanaye sa no 'dāt | [ṚV, 1, 30 16.2]
āśvināv aśvāvatyeṣā yātaṃ śavīrayā | [ṚV, 1, 30 17.1]
gomad dasrā hiraṇyavat | [ṚV, 1, 30 17.2]
samānayojano hi vāṃ ratho dasrāv amartyaḥ | [ṚV, 1, 30 18.1]
samudre aśvineyate | [ṚV, 1, 30 18.2]
ny aghnyasya mūrdhani cakraṃ rathasya yemathuḥ | [ṚV, 1, 30 19.1]
pari dyām anyad īyate | [ṚV, 1, 30 19.2]
kas ta uṣaḥ kadhapriye bhuje marto amartye | [ṚV, 1, 30 20.1]
kaṃ nakṣase vibhāvari | [ṚV, 1, 30 20.2]
vayaṃ hi te amanmahy āntād ā parākāt | [ṚV, 1, 30 21.1]
aśve na citre aruṣi | [ṚV, 1, 30 21.2]
tvaṃ tyebhir ā gahi vājebhir duhitar divaḥ | [ṚV, 1, 30 22.1]
asme rayiṃ ni dhāraya | [ṚV, 1, 30 22.2]
{ṚV, 1, 31}
tvam agne prathamo aṅgirā ṛṣir devo devānām abhavaḥ śivaḥ sakhā | [ṚV, 1, 31 1.1]
tava vrate kavayo vidmanāpaso 'jāyanta maruto bhrājadṛṣṭayaḥ | [ṚV, 1, 31 1.2]
tvam agne prathamo aṅgirastamaḥ kavir devānām pari bhūṣasi vratam | [ṚV, 1, 31 2.1]
vibhur viśvasmai bhuvanāya medhiro dvimātā śayuḥ katidhā cid āyave | [ṚV, 1, 31 2.2]
tvam agne prathamo mātariśvana āvir bhava sukratūyā vivasvate | [ṚV, 1, 31 3.1]
arejetāṃ rodasī hotṛvūrye 'saghnor bhāram ayajo maho vaso | [ṚV, 1, 31 3.2]
tvam agne manave dyām avāśayaḥ purūravase sukṛte sukṛttaraḥ | [ṚV, 1, 31 4.1]
śvātreṇa yat pitror mucyase pary ā tvā pūrvam anayann āparam punaḥ | [ṚV, 1, 31 4.2]
tvam agne vṛṣabhaḥ puṣṭivardhana udyatasruce bhavasi śravāyyaḥ | [ṚV, 1, 31 5.1]
ya āhutim pari vedā vaṣaṭkṛtim ekāyur agre viśa āvivāsasi | [ṚV, 1, 31 5.2]
tvam agne vṛjinavartaniṃ naraṃ sakman piparṣi vidathe vicarṣaṇe | [ṚV, 1, 31 6.1]
yaḥ śūrasātā paritakmye dhane dabhrebhiś cit samṛtā haṃsi bhūyasaḥ | [ṚV, 1, 31 6.2]
tvaṃ tam agne amṛtatva uttame martaṃ dadhāsi śravase dive dive | [ṚV, 1, 31 7.1]
yas tātṛṣāṇa ubhayāya janmane mayaḥ kṛṇoṣi praya ā ca sūraye | [ṚV, 1, 31 7.2]
tvaṃ no agne sanaye dhanānāṃ yaśasaṃ kāruṃ kṛṇuhi stavānaḥ | [ṚV, 1, 31 8.1]
ṛdhyāma karmāpasā navena devair dyāvāpṛthivī prāvataṃ naḥ | [ṚV, 1, 31 8.2]
tvaṃ no agne pitror upastha ā devo deveṣv anavadya jāgṛviḥ | [ṚV, 1, 31 9.1]
tanūkṛd bodhi pramatiś ca kārave tvaṃ kalyāṇa vasu viśvam opiṣe | [ṚV, 1, 31 9.2]
tvam agne pramatis tvam pitāsi nas tvaṃ vayaskṛt tava jāmayo vayam | [ṚV, 1, 31 10.1]
saṃ tvā rāyaḥ śatinaḥ saṃ sahasriṇaḥ suvīraṃ yanti vratapām adābhya | [ṚV, 1, 31 10.2]
tvām agne prathamam āyum āyave devā akṛṇvan nahuṣasya viśpatim | [ṚV, 1, 31 11.1]
iḍām akṛṇvan manuṣasya śāsanīm pitur yat putro mamakasya jāyate | [ṚV, 1, 31 11.2]
tvaṃ no agne tava deva pāyubhir maghono rakṣa tanvaś ca vandya | [ṚV, 1, 31 12.1]
trātā tokasya tanaye gavām asy animeṣaṃ rakṣamāṇas tava vrate | [ṚV, 1, 31 12.2]
tvam agne yajyave pāyur antaro 'niṣaṅgāya caturakṣa idhyase | [ṚV, 1, 31 13.1]
yo rātahavyo 'vṛkāya dhāyase kīreś cin mantram manasā vanoṣi tam | [ṚV, 1, 31 13.2]
tvam agna uruśaṃsāya vāghate spārhaṃ yad rekṇaḥ paramaṃ vanoṣi tat | [ṚV, 1, 31 14.1]
ādhrasya cit pramatir ucyase pitā pra pākaṃ śāssi pra diśo viduṣṭaraḥ | [ṚV, 1, 31 14.2]
tvam agne prayatadakṣiṇaṃ naraṃ varmeva syūtam pari pāsi viśvataḥ | [ṚV, 1, 31 15.1]
svādukṣadmā yo vasatau syonakṛj jīvayājaṃ yajate sopamā divaḥ | [ṚV, 1, 31 15.2]
imām agne śaraṇim mīmṛṣo na imam adhvānaṃ yam agāma dūrāt | [ṚV, 1, 31 16.1]
āpiḥ pitā pramatiḥ somyānām bhṛmir asy ṛṣikṛn martyānām | [ṚV, 1, 31 16.2]
manuṣvad agne aṅgirasvad aṅgiro yayātivat sadane pūrvavacchuce | [ṚV, 1, 31 17.1]
accha yāhy ā vahā daivyaṃ janam ā sādaya barhiṣi yakṣi ca priyam | [ṚV, 1, 31 17.2]
etenāgne brahmaṇā vāvṛdhasva śaktī vā yat te cakṛmā vidā vā | [ṚV, 1, 31 18.1]
uta pra ṇeṣy abhi vasyo asmān saṃ naḥ sṛja sumatyā vājavatyā | [ṚV, 1, 31 18.2]
{ṚV, 1, 32}
indrasya nu vīryāṇi pra vocam yāni cakāra prathamāni vajrī | [ṚV, 1, 32 585516_1]
ahan ahim | [ṚV, 1, 32 585517_1]
anu apaḥ tatarda | [ṚV, 1, 32 585517_2]
pra vakṣaṇāḥ abhinat parvatānām | [ṚV, 1, 32 585517_3]
ahan ahim parvate śiśriyāṇam | [ṚV, 1, 32 585518_1]
tvaṣṭā asmai vajram svaryam tatakṣa | [ṚV, 1, 32 585518_2]
vāśrāḥ iva dhenavaḥ syandamānāḥ añjas samudram ava jagmuḥ āpaḥ | [ṚV, 1, 32 585519_1]
vṛṣāyamāṇaḥ avṛṇīta somam | [ṚV, 1, 32 585520_1]
trikadrukeṣu apibat sutasya | [ṚV, 1, 32 585520_2]
ā sāyakam maghavā adatta vajram | [ṚV, 1, 32 585521_1]
ahan enam prathama jām ahīnām | [ṚV, 1, 32 585521_2]
yat indra ahan prathama jām ahīnām āt māyinām amināḥ pra uta māyāḥ āt sūryam janayan dyām tādītnā śatrum na kilā vivitse | [ṚV, 1, 32 585523_1]
ahan vṛtram vṛtrataram vyaṃsam indraḥ vajreṇa mahatā vadhena | [ṚV, 1, 32 585524_1]
skandhāṃsi iva kuliśenā vivṛkṇā ahiḥ śayate upapṛc pṛthivyāḥ | [ṚV, 1, 32 585525_1]
ayoddhā iva durmadaḥ ā hi juhve mahā vīram tuvi bādham ṛjīṣam | [ṚV, 1, 32 585526_1]
na atārīt asya samṛtim vadhānām | [ṚV, 1, 32 585527_1]
sam rujānāḥ pipiṣe indra śatruḥ | [ṚV, 1, 32 585527_2]
a pād a hastaḥ apṛtanyat indram | [ṚV, 1, 32 585528_1]
ā asya vajram adhi sānau jaghāna | [ṚV, 1, 32 585528_2]
vṛṣṇaḥ vadhriḥ pratimānam bubhūṣan purutrā vṛtraḥ aśayat vyastaḥ | [ṚV, 1, 32 585529_1]
nadam na bhinnam śayānam manoḥ ruhāṇāḥ ati yanti āpaḥ | [ṚV, 1, 32 585530_1]
yāḥ cit vṛtraḥ mahinā paryatiṣṭhat tāsām ahiḥ patsutaḥśīḥ babhūva | [ṚV, 1, 32 585531_1]
nīcāvayāḥ abhavat vṛtra putrā | [ṚV, 1, 32 585532_1]
indraḥ asyāḥ ava vadhar jabhāra | [ṚV, 1, 32 585532_2]
uttarā sūḥ adharaḥ putraḥ āsīt | [ṚV, 1, 32 585533_1]
dānuḥ śaye saha vatsā na dhenuḥ | [ṚV, 1, 32 585533_2]
saha vatsā na | [ṚV, 1, 32 585533_3]
a tiṣṭhantīnām a niveśanānām kāṣṭhānām madhye nihitam śarīram | [ṚV, 1, 32 585534_1]
vṛtrasya niṇyam vi caranti āpaḥ | [ṚV, 1, 32 585535_1]
dīrgham tamaḥ āśayat indra śatruḥ | [ṚV, 1, 32 585535_2]
dāsa patnīḥ ahi gopāḥ atiṣṭhan niruddhāḥ āpaḥ paṇinā iva gāvaḥ | [ṚV, 1, 32 585536_1]
apām bilam apihitam yat āsīt vṛtram jaghanvāṁ apa tat vavāra | [ṚV, 1, 32 585537_1]
aśvyaḥ vāraḥ abhavaḥ tat indra sṛke yat tvā pratyahan | [ṚV, 1, 32 585538_1]
devaḥ ekaḥ ajayaḥ gāḥ | [ṚV, 1, 32 585539_1]
ajayaḥ śūra somam | [ṚV, 1, 32 585539_2]
avāsṛjaḥ sartave sapta sindhūn | [ṚV, 1, 32 585539_3]
na asmai vidyut na tanyatuḥ siṣedha na yām miham akirat hrādunim ca | [ṚV, 1, 32 585540_1]
indraḥ ca yat yuyudhāte ahiḥ ca uta aparībhyaḥ maghavā vi jigye | [ṚV, 1, 32 585541_1]
aheḥ yātāram kam apaśyaḥ indra hṛdi yat te jaghnuṣaḥ bhīḥ agacchat nava ca yat navatim ca sravantīḥ śyenaḥ na bhītaḥ ataraḥ rajāṃsi | [ṚV, 1, 32 585542_1]
indraḥ rājā vajra bāhuḥ | [ṚV, 1, 32 585544_1]
sa id u rājā kṣayati carṣaṇīnām | [ṚV, 1, 32 585545_1]
arān na nemiḥ pari tāḥ babhūva | [ṚV, 1, 32 585545_2]
{ṚV, 1, 33}
etāyāmopa gavyanta indram asmākaṃ su pramatiṃ vāvṛdhāti | [ṚV, 1, 33 1.1]
anāmṛṇaḥ kuvid ād asya rāyo gavāṃ ketam param āvarjate naḥ | [ṚV, 1, 33 1.2]
uped ahaṃ dhanadām apratītaṃ juṣṭāṃ na śyeno vasatim patāmi | [ṚV, 1, 33 2.1]
indraṃ namasyann upamebhir arkair ya stotṛbhyo havyo asti yāman | [ṚV, 1, 33 2.2]
ni sarvasena iṣudhīṃr asakta sam aryo gā ajati yasya vaṣṭi | [ṚV, 1, 33 3.1]
coṣkūyamāṇa indra bhūri vāmam mā paṇir bhūr asmad adhi pravṛddha | [ṚV, 1, 33 3.2]
vadhīr hi dasyuṃ dhaninaṃ ghanena ekaś carann upaśākebhir indra | [ṚV, 1, 33 4.1]
dhanor adhi viṣuṇak te vy āyann ayajvānaḥ sanakāḥ pretim īyuḥ | [ṚV, 1, 33 4.2]
parā cicchīrṣā vavṛjus ta indrāyajvāno yajvabhi spardhamānāḥ | [ṚV, 1, 33 5.1]
pra yad divo hariva sthātar ugra nir avratāṁ adhamo rodasyoḥ | [ṚV, 1, 33 5.2]
ayuyutsann anavadyasya senām ayātayanta kṣitayo navagvāḥ | [ṚV, 1, 33 6.1]
vṛṣāyudho na vadhrayo niraṣṭāḥ pravadbhir indrāc citayanta āyan | [ṚV, 1, 33 6.2]
tvam etān rudato jakṣataś cāyodhayo rajasa indra pāre | [ṚV, 1, 33 7.1]
avādaho diva ā dasyum uccā pra sunvata stuvataḥ śaṃsam āvaḥ | [ṚV, 1, 33 7.2]
cakrāṇāsaḥ parīṇaham pṛthivyā hiraṇyena maṇinā śumbhamānāḥ | [ṚV, 1, 33 8.1]
na hinvānāsas titirus ta indram pari spaśo adadhāt sūryeṇa | [ṚV, 1, 33 8.2]
pari yad indra rodasī ubhe abubhojīr mahinā viśvataḥ sīm | [ṚV, 1, 33 9.1]
amanyamānāṁ abhi manyamānair nir brahmabhir adhamo dasyum indra | [ṚV, 1, 33 9.2]
na ye divaḥ pṛthivyā antam āpur na māyābhir dhanadām paryabhūvan | [ṚV, 1, 33 10.1]
yujaṃ vajraṃ vṛṣabhaś cakra indro nir jyotiṣā tamaso gā adukṣat | [ṚV, 1, 33 10.2]
anu svadhām akṣarann āpo asyāvardhata madhya ā nāvyānām | [ṚV, 1, 33 11.1]
sadhrīcīnena manasā tam indra ojiṣṭhena hanmanāhann abhi dyūn | [ṚV, 1, 33 11.2]
ny āvidhyad ilībiśasya dṛḍhā vi śṛṅgiṇam abhinacchuṣṇam indraḥ | [ṚV, 1, 33 12.1]
yāvat taro maghavan yāvadojo vajreṇa śatrum avadhīḥ pṛtanyum | [ṚV, 1, 33 12.2]
abhi sidhmo ajigād asya śatrūn vi tigmena vṛṣabheṇā puro 'bhet | [ṚV, 1, 33 13.1]
sam vajreṇa asṛjat vṛtram indraḥ | [ṚV, 1, 33 585571_1]
pra svām matim atirat śāśadānaḥ | [ṚV, 1, 33 585571_2]
āvaḥ kutsam indra yasmiñcākan prāvo yudhyantaṃ vṛṣabhaṃ daśadyum | [ṚV, 1, 33 14.1]
śaphacyuto reṇur nakṣata dyām ucchvaitreyo nṛṣāhyāya tasthau | [ṚV, 1, 33 14.2]
āvaḥ śamaṃ vṛṣabhaṃ tugryāsu kṣetrajeṣe maghavañchvitryaṃ gām | [ṚV, 1, 33 15.1]
jyok cid atra tasthivāṃso akrañchatrūyatām adharā vedanākaḥ | [ṚV, 1, 33 15.2]
{ṚV, 1, 34}
triś cin no adyā bhavataṃ navedasā vibhur vāṃ yāma uta rātir aśvinā | [ṚV, 1, 34 1.1]
yuvor hi yantraṃ himyeva vāsaso 'bhyāyaṃsenyā bhavatam manīṣibhiḥ | [ṚV, 1, 34 1.2]
trayaḥ pavayo madhuvāhane rathe somasya venām anu viśva id viduḥ | [ṚV, 1, 34 2.1]
traya skambhāsa skabhitāsa ārabhe trir naktaṃ yāthas trir v aśvinā divā | [ṚV, 1, 34 2.2]
samāne ahan trir avadyagohanā trir adya yajñam madhunā mimikṣatam | [ṚV, 1, 34 3.1]
trir vājavatīr iṣo aśvinā yuvaṃ doṣā asmabhyam uṣasaś ca pinvatam | [ṚV, 1, 34 3.2]
trir vartir yātaṃ trir anuvrate jane triḥ suprāvye tredheva śikṣatam | [ṚV, 1, 34 4.1]
trir nāndyaṃ vahatam aśvinā yuvaṃ triḥ pṛkṣo asme akṣareva pinvatam | [ṚV, 1, 34 4.2]
trir no rayiṃ vahatam aśvinā yuvaṃ trir devatātā trir utāvataṃ dhiyaḥ | [ṚV, 1, 34 5.1]
triḥ saubhagatvaṃ trir uta śravāṃsi nas triṣṭhaṃ vāṃ sūre duhitā ruhad ratham | [ṚV, 1, 34 5.2]
trir no aśvinā divyāni bheṣajā triḥ pārthivāni trir u dattam adbhyaḥ | [ṚV, 1, 34 6.1]
omānaṃ śaṃ yor mamakāya sūnave tridhātu śarma vahataṃ śubhas patī | [ṚV, 1, 34 6.2]
trir no aśvinā yajatā dive dive pari tridhātu pṛthivīm aśāyatam | [ṚV, 1, 34 7.1]
tisro nāsatyā rathyā parāvata ātmeva vātaḥ svasarāṇi gacchatam | [ṚV, 1, 34 7.2]
tris aśvinā sindhubhiḥ sapta mātṛbhiḥ trayaḥ āhāvāḥ tredhā haviṣ kṛtam | [ṚV, 1, 34 585590_1]
tisraḥ pṛthivīḥ upari pravā divaḥ nākam rakṣethe dyubhiḥ aktubhiḥ hitam | [ṚV, 1, 34 585591_1]
kva trī cakrā trivṛto rathasya kva trayo vandhuro ye sanīḍāḥ | [ṚV, 1, 34 9.1]
kadā yogo vājino rāsabhasya yena yajñaṃ nāsatyopayāthaḥ | [ṚV, 1, 34 9.2]
ā nāsatyā gacchataṃ hūyate havir madhvaḥ pibatam madhupebhir āsabhiḥ | [ṚV, 1, 34 10.1]
yuvor hi pūrvaṃ savitoṣaso ratham ṛtāya citraṃ ghṛtavantam iṣyati | [ṚV, 1, 34 10.2]
ā nāsatyā tribhir ekādaśair iha devebhir yātam madhupeyam aśvinā | [ṚV, 1, 34 11.1]
prāyus tāriṣṭaṃ nī rapāṃsi mṛkṣataṃ sedhataṃ dveṣo bhavataṃ sacābhuvā | [ṚV, 1, 34 11.2]
ā no aśvinā trivṛtā rathenārvāñcaṃ rayiṃ vahataṃ suvīram | [ṚV, 1, 34 12.1]
śṛṇvantā vām avase johavīmi vṛdhe ca no bhavataṃ vājasātau | [ṚV, 1, 34 12.2]
{ṚV, 1, 35}
hvayāmi agnim prathamam svastaye | [ṚV, 1, 35 585600_1]
hvayāmi mitrāvaruṇau iha avase | [ṚV, 1, 35 585600_2]
hvayāmi rātrīm jagataḥ niveśanīm | [ṚV, 1, 35 585601_1]
hvayāmi devam savitāram ūtaye | [ṚV, 1, 35 585601_2]
ā kṛṣṇena rajasā vartamānaḥ niveśayan amṛtam martyam ca hiraṇyayena savitā rathena ā devaḥ yāti bhuvanāni paśyan | [ṚV, 1, 35 585603_1]
yāti devaḥ pravatā | [ṚV, 1, 35 585604_1]
yāti udvatā | [ṚV, 1, 35 585604_2]
yāti śubhrābhyām yajataḥ haribhyām | [ṚV, 1, 35 585604_3]
ā devaḥ yāti savitā parāvataḥ apa viśvā duritā bādhamānaḥ | [ṚV, 1, 35 585605_1]
abhīvṛtaṃ kṛśanair viśvarūpaṃ hiraṇyaśamyaṃ yajato bṛhantam | [ṚV, 1, 35 4.1]
āsthād rathaṃ savitā citrabhānuḥ kṛṣṇā rajāṃsi taviṣīṃ dadhānaḥ | [ṚV, 1, 35 4.2]
vi janāñchyāvāḥ śitipādo akhyan rathaṃ hiraṇyapraugaṃ vahantaḥ | [ṚV, 1, 35 5.1]
śaśvad viśaḥ savitur daivyasyopasthe viśvā bhuvanāni tasthuḥ | [ṚV, 1, 35 5.2]
tisraḥ dyāvaḥ | [ṚV, 1, 35 585610_1]
savituḥ dvau upasthāṁ | [ṚV, 1, 35 585610_2]
ekā yamasya bhuvane virāṣāṭ | [ṚV, 1, 35 585610_3]
āṇim na rathyam amṛtā adhi tasthuḥ | [ṚV, 1, 35 585611_1]
iha bravītu yaḥ u tat ciketat | [ṚV, 1, 35 585611_2]
vi suparṇo antarikṣāṇy akhyad gabhīravepā asuraḥ sunīthaḥ | [ṚV, 1, 35 7.1]
kvedānīṃ sūryaḥ kaś ciketa katamāṃ dyāṃ raśmir asyā tatāna | [ṚV, 1, 35 7.2]
aṣṭau vi akhyat kakubhaḥ pṛthivyāḥ trī dhanva yojanā sapta sindhūn | [ṚV, 1, 35 585614_1]
hiraṇya akṣaḥ savitā devaḥ āgāt dadhat ratnā dāśuṣe vāryāṇi | [ṚV, 1, 35 585615_1]
hiraṇyapāṇiḥ savitā vicarṣaṇir ubhe dyāvāpṛthivī antar īyate | [ṚV, 1, 35 9.1]
apāmīvām bādhate veti sūryam abhi kṛṣṇena rajasā dyām ṛṇoti | [ṚV, 1, 35 9.2]
hiraṇyahasto asuraḥ sunīthaḥ sumṛḍīkaḥ svavāṁ yātv arvāṅ | [ṚV, 1, 35 10.1]
apasedhan rakṣaso yātudhānān asthād devaḥ pratidoṣaṃ gṛṇānaḥ | [ṚV, 1, 35 10.2]
ye te panthāḥ savitaḥ pūrvyāso 'reṇavaḥ sukṛtā antarikṣe | [ṚV, 1, 35 11.1]
tebhir no adya pathibhiḥ sugebhī rakṣā ca no adhi ca brūhi deva | [ṚV, 1, 35 11.2]
{ṚV, 1, 36}
pra vo yahvam purūṇāṃ viśāṃ devayatīnām | [ṚV, 1, 36 1.1]
agniṃ sūktebhir vacobhir īmahe yaṃ sīm id anya īḍate | [ṚV, 1, 36 1.2]
janāso agniṃ dadhire sahovṛdhaṃ haviṣmanto vidhema te | [ṚV, 1, 36 2.1]
sa tvaṃ no adya sumanā ihāvitā bhavā vājeṣu santya | [ṚV, 1, 36 2.2]
pra tvā dūtaṃ vṛṇīmahe hotāraṃ viśvavedasam | [ṚV, 1, 36 3.1]
mahas te sato vi caranty arcayo divi spṛśanti bhānavaḥ | [ṚV, 1, 36 3.2]
devāsas tvā varuṇo mitro aryamā saṃ dūtam pratnam indhate | [ṚV, 1, 36 4.1]
viśvaṃ so agne jayati tvayā dhanaṃ yas te dadāśa martyaḥ | [ṚV, 1, 36 4.2]
mandro hotā gṛhapatir agne dūto viśām asi | [ṚV, 1, 36 5.1]
tve viśvā saṃgatāni vratā dhruvā yāni devā akṛṇvata | [ṚV, 1, 36 5.2]
tve id agne subhage yaviṣṭhya viśvam ā hūyate haviḥ | [ṚV, 1, 36 6.1]
sa tvaṃ no adya sumanā utāparaṃ yakṣi devān suvīryā | [ṚV, 1, 36 6.2]
taṃ ghem itthā namasvina upa svarājam āsate | [ṚV, 1, 36 7.1]
hotrābhir agnim manuṣaḥ sam indhate titirvāṃso ati sridhaḥ | [ṚV, 1, 36 7.2]
ghnanto vṛtram ataran rodasī apa uru kṣayāya cakrire | [ṚV, 1, 36 8.1]
bhuvat kaṇve vṛṣā dyumny āhutaḥ krandad aśvo gaviṣṭiṣu | [ṚV, 1, 36 8.2]
saṃ sīdasva mahāṁ asi śocasva devavītamaḥ | [ṚV, 1, 36 9.1]
vi dhūmam agne aruṣam miyedhya sṛja praśasta darśatam | [ṚV, 1, 36 9.2]
yaṃ tvā devāso manave dadhur iha yajiṣṭhaṃ havyavāhana | [ṚV, 1, 36 10.1]
yaṃ kaṇvo medhyātithir dhanaspṛtaṃ yaṃ vṛṣā yam upastutaḥ | [ṚV, 1, 36 10.2]
yam agnim medhyātithiḥ kaṇva īdha ṛtād adhi | [ṚV, 1, 36 11.1]
tasya preṣo dīdiyus tam imā ṛcas tam agniṃ vardhayāmasi | [ṚV, 1, 36 11.2]
rāyas pūrdhi svadhāvo 'sti hi te 'gne deveṣv āpyam | [ṚV, 1, 36 12.1]
tvaṃ vājasya śrutyasya rājasi sa no mṛḍa mahāṁ asi | [ṚV, 1, 36 12.2]
ūrdhva ū ṣu ṇa ūtaye tiṣṭhā devo na savitā | [ṚV, 1, 36 13.1]
ūrdhvo vājasya sanitā yad añjibhir vāghadbhir vihvayāmahe | [ṚV, 1, 36 13.2]
ūrdhvo naḥ pāhy aṃhaso ni ketunā viśvaṃ sam atriṇaṃ daha | [ṚV, 1, 36 14.1]
kṛdhī na ūrdhvāñcarathāya jīvase vidā deveṣu no duvaḥ | [ṚV, 1, 36 14.2]
pāhi no agne rakṣasaḥ pāhi dhūrter arāvṇaḥ | [ṚV, 1, 36 15.1]
pāhi rīṣata uta vā jighāṃsato bṛhadbhāno yaviṣṭhya | [ṚV, 1, 36 15.2]
ghaneva viṣvag vi jahy arāvṇas tapurjambha yo asmadhruk | [ṚV, 1, 36 16.1]
yo martyaḥ śiśīte aty aktubhir mā naḥ sa ripur īśata | [ṚV, 1, 36 16.2]
agnir vavne suvīryam agniḥ kaṇvāya saubhagam | [ṚV, 1, 36 17.1]
agniḥ prāvan mitrota medhyātithim agniḥ sātā upastutam | [ṚV, 1, 36 17.2]
agninā turvaśaṃ yadum parāvata ugrādevaṃ havāmahe | [ṚV, 1, 36 18.1]
agnir nayan navavāstvam bṛhadrathaṃ turvītiṃ dasyave sahaḥ | [ṚV, 1, 36 18.2]
ni tvām agne manur dadhe jyotir janāya śaśvate | [ṚV, 1, 36 19.1]
dīdetha kaṇva ṛtajāta ukṣito yaṃ namasyanti kṛṣṭayaḥ | [ṚV, 1, 36 19.2]
tveṣāso agner amavanto arcayo bhīmāso na pratītaye | [ṚV, 1, 36 20.1]
rakṣasvinaḥ sadam id yātumāvato viśvaṃ sam atriṇaṃ daha | [ṚV, 1, 36 20.2]
{ṚV, 1, 37}
krīḍaṃ vaḥ śardho mārutam anarvāṇaṃ ratheśubham | [ṚV, 1, 37 1.1]
kaṇvā abhi pra gāyata | [ṚV, 1, 37 1.2]
ye pṛṣatībhir ṛṣṭibhiḥ sākaṃ vāśībhir añjibhiḥ | [ṚV, 1, 37 2.1]
ajāyanta svabhānavaḥ | [ṚV, 1, 37 2.2]
iheva śṛṇva eṣāṃ kaśā hasteṣu yad vadān | [ṚV, 1, 37 3.1]
ni yāmañ citram ṛñjate | [ṚV, 1, 37 3.2]
pra vaḥ śardhāya ghṛṣvaye tveṣadyumnāya śuṣmiṇe | [ṚV, 1, 37 4.1]
devattam brahma gāyata | [ṚV, 1, 37 4.2]
pra śaṃsā goṣv aghnyaṃ krīḍaṃ yacchardho mārutam | [ṚV, 1, 37 5.1]
jambhe rasasya vāvṛdhe | [ṚV, 1, 37 5.2]
ko vo varṣiṣṭha ā naro divaś ca gmaś ca dhūtayaḥ | [ṚV, 1, 37 6.1]
yat sīm antaṃ na dhūnutha | [ṚV, 1, 37 6.2]
ni vo yāmāya mānuṣo dadhra ugrāya manyave | [ṚV, 1, 37 7.1]
jihīta parvato giriḥ | [ṚV, 1, 37 7.2]
yeṣām ajmeṣu pṛthivī jujurvāṁ iva viśpatiḥ | [ṚV, 1, 37 8.1]
bhiyā yāmeṣu rejate | [ṚV, 1, 37 8.2]
sthiraṃ hi jānam eṣāṃ vayo mātur niretave | [ṚV, 1, 37 9.1]
yat sīm anu dvitā śavaḥ | [ṚV, 1, 37 9.2]
ud u tye sūnavo giraḥ kāṣṭhā ajmeṣv atnata | [ṚV, 1, 37 10.1]
vāśrā abhijñu yātave | [ṚV, 1, 37 10.2]
tyaṃ cid ghā dīrgham pṛthum miho napātam amṛdhram | [ṚV, 1, 37 11.1]
pra cyāvayanti yāmabhiḥ | [ṚV, 1, 37 11.2]
maruto yaddha vo balaṃ janāṁ acucyavītana | [ṚV, 1, 37 12.1]
girīṃr acucyavītana | [ṚV, 1, 37 12.2]
yaddha yānti marutaḥ saṃ ha bruvate 'dhvann ā | [ṚV, 1, 37 13.1]
śṛṇoti kaścid eṣām | [ṚV, 1, 37 13.2]
pra yāta śībham āśubhiḥ santi kaṇveṣu vo duvaḥ | [ṚV, 1, 37 14.1]
tatro ṣu mādayādhvai | [ṚV, 1, 37 14.2]
asti hi ṣmā madāya vaḥ smasi ṣmā vayam eṣām | [ṚV, 1, 37 15.1]
viśvaṃ cid āyur jīvase | [ṚV, 1, 37 15.2]
{ṚV, 1, 38}
kad ha nūnam pitā putram na hastayoḥ dadhidhve vṛkta barhiṣaḥ | [ṚV, 1, 38 585693_1]
kva kad vaḥ artham ganta divaḥ na pṛthivyāḥ | [ṚV, 1, 38 585694_1]
kva vaḥ gāvaḥ na raṇyanti | [ṚV, 1, 38 585695_1]
kva vaḥ sumnā navyāṃsi marutaḥ | [ṚV, 1, 38 585696_1]
kva suvitā | [ṚV, 1, 38 585696_2]
kva u viśvāni saubhagā | [ṚV, 1, 38 585697_1]
yat yūyam pṛśni mātaraḥ martāsaḥ syātana stotā vaḥ amṛtaḥ syāt | [ṚV, 1, 38 585699_1]
mā vo mṛgo na yavase jaritā bhūd ajoṣyaḥ | [ṚV, 1, 38 5.1]
pathā yamasya gād upa | [ṚV, 1, 38 5.2]
mo ṣu ṇaḥ parā parā nirṛtir durhaṇā vadhīt | [ṚV, 1, 38 6.1]
padīṣṭa tṛṣṇayā saha | [ṚV, 1, 38 6.2]
satyaṃ tveṣā amavanto dhanvañ cid ā rudriyāsaḥ | [ṚV, 1, 38 7.1]
mihaṃ kṛṇvanty avātām | [ṚV, 1, 38 7.2]
vāśrā iva vidyut mimāti | [ṚV, 1, 38 585706_1]
vatsam na mātā siṣakti yat eṣām vṛṣṭiḥ asarji | [ṚV, 1, 38 585706_2]
divā cit tamaḥ kṛṇvanti parjanyenodavāhena | [ṚV, 1, 38 9.1]
yat pṛthivīṃ vyundanti | [ṚV, 1, 38 9.2]
adha svanān marutāṃ viśvam ā sadma pārthivam | [ṚV, 1, 38 10.1]
arejanta pra mānuṣāḥ | [ṚV, 1, 38 10.2]
maruto vīḍupāṇibhiś citrā rodhasvatīr anu | [ṚV, 1, 38 11.1]
yātem akhidrayāmabhiḥ | [ṚV, 1, 38 11.2]
sthirā vaḥ santu nemayo rathā aśvāsa eṣām | [ṚV, 1, 38 12.1]
susaṃskṛtā abhīśavaḥ | [ṚV, 1, 38 12.2]
acchā vada tanā brahmaṇaspatim agnim mitram na darśatam | [ṚV, 1, 38 585716_1]
mimīhi ślokam āsye | [ṚV, 1, 38 585718_1]
parjanyaḥ iva tatanaḥ | [ṚV, 1, 38 585718_2]
gāya gāyatram ukthyam | [ṚV, 1, 38 585719_1]
vandasva mārutam gaṇam tveṣam panasyum arkiṇam | [ṚV, 1, 38 585720_1]
asme vṛddhāḥ asan iha | [ṚV, 1, 38 585721_1]
{ṚV, 1, 39}
pra yad itthā parāvataḥ śocir na mānam asyatha | [ṚV, 1, 39 1.1]
kasya kratvā marutaḥ kasya varpasā kaṃ yātha kaṃ ha dhūtayaḥ | [ṚV, 1, 39 1.2]
sthirā vaḥ santv āyudhā parāṇude vīḍū uta pratiṣkabhe | [ṚV, 1, 39 2.1]
yuṣmākam astu taviṣī panīyasī mā martyasya māyinaḥ | [ṚV, 1, 39 2.2]
parā ha yat sthiraṃ hatha naro vartayathā guru | [ṚV, 1, 39 3.1]
vi yāthana vaninaḥ pṛthivyā vy āśāḥ parvatānām | [ṚV, 1, 39 3.2]
nahi vaḥ śatrur vivide adhi dyavi na bhūmyāṃ riśādasaḥ | [ṚV, 1, 39 4.1]
yuṣmākam astu taviṣī tanā yujā rudrāso nū cid ādhṛṣe | [ṚV, 1, 39 4.2]
pra vepayanti parvatān vi viñcanti vanaspatīn | [ṚV, 1, 39 5.1]
pro ārata maruto durmadā iva devāsaḥ sarvayā viśā | [ṚV, 1, 39 5.2]
upo ratheṣu pṛṣatīr ayugdhvam praṣṭir vahati rohitaḥ | [ṚV, 1, 39 6.1]
ā vo yāmāya pṛthivī cid aśrod abībhayanta mānuṣāḥ | [ṚV, 1, 39 6.2]
ā vaḥ makṣū tanāya kam rudrāḥ avaḥ vṛṇīmahe | [ṚV, 1, 39 585734_1]
gantā nūnam naḥ avasā yathā purā itthā kaṇvāya bibhyuṣe | [ṚV, 1, 39 585735_1]
yuṣmeṣito maruto martyeṣita ā yo no abhva īṣate | [ṚV, 1, 39 8.1]
vi taṃ yuyota śavasā vy ojasā vi yuṣmākābhir ūtibhiḥ | [ṚV, 1, 39 8.2]
asāmi hi prayajyavaḥ kaṇvaṃ dada pracetasaḥ | [ṚV, 1, 39 9.1]
asāmibhir maruta ā na ūtibhir gantā vṛṣṭiṃ na vidyutaḥ | [ṚV, 1, 39 9.2]
asāmi ojaḥ bibhṛthā sudānavaḥ asāmi dhūtayaḥ śavaḥ | [ṚV, 1, 39 585740_1]
ṛṣi dviṣe marutaḥ parimanyavaḥ iṣum na sṛjata dviṣam | [ṚV, 1, 39 585741_1]
{ṚV, 1, 40}
ut tiṣṭha brahmaṇaspate devayantas tvemahe | [ṚV, 1, 40 1.1]
upa pra yantu marutaḥ sudānava indra prāśūr bhavā sacā | [ṚV, 1, 40 1.2]
tvām iddhi sahasas putra martya upabrūte dhane hite | [ṚV, 1, 40 2.1]
suvīryam maruta ā svaśvyaṃ dadhīta yo va ācake | [ṚV, 1, 40 2.2]
praitu brahmaṇaspatiḥ pra devy etu sūnṛtā | [ṚV, 1, 40 3.1]
acchā vīraṃ naryam paṅktirādhasaṃ devā yajñaṃ nayantu naḥ | [ṚV, 1, 40 3.2]
yo vāghate dadāti sūnaraṃ vasu sa dhatte akṣiti śravaḥ | [ṚV, 1, 40 4.1]
tasmā iḍāṃ suvīrām ā yajāmahe supratūrtim anehasam | [ṚV, 1, 40 4.2]
pra nūnam brahmaṇaspatir mantraṃ vadaty ukthyam | [ṚV, 1, 40 5.1]
yasminn indro varuṇo mitro aryamā devā okāṃsi cakrire | [ṚV, 1, 40 5.2]
tam id vocemā vidatheṣu śambhuvam mantraṃ devā anehasam | [ṚV, 1, 40 6.1]
imāṃ ca vācam pratiharyathā naro viśved vāmā vo aśnavat | [ṚV, 1, 40 6.2]
ko devayantam aśnavaj janaṃ ko vṛktabarhiṣam | [ṚV, 1, 40 7.1]
pra pra dāśvān pastyābhir asthitāntarvāvat kṣayaṃ dadhe | [ṚV, 1, 40 7.2]
upa kṣatram pṛñcīta hanti rājabhir bhaye cit sukṣitiṃ dadhe | [ṚV, 1, 40 8.1]
nāsya vartā na tarutā mahādhane nārbhe asti vajriṇaḥ | [ṚV, 1, 40 8.2]
{ṚV, 1, 41}
yaṃ rakṣanti pracetaso varuṇo mitro aryamā | [ṚV, 1, 41 1.1]
nū cit sa dabhyate janaḥ | [ṚV, 1, 41 1.2]
yam bāhuteva piprati pānti martyaṃ riṣaḥ | [ṚV, 1, 41 2.1]
ariṣṭaḥ sarva edhate | [ṚV, 1, 41 2.2]
vi durgā vi dviṣaḥ puro ghnanti rājāna eṣām | [ṚV, 1, 41 3.1]
nayanti duritā tiraḥ | [ṚV, 1, 41 3.2]
sugaḥ panthā anṛkṣara ādityāsa ṛtaṃ yate | [ṚV, 1, 41 4.1]
nātrāvakhādo asti vaḥ | [ṚV, 1, 41 4.2]
yaṃ yajñaṃ nayathā nara ādityā ṛjunā pathā | [ṚV, 1, 41 5.1]
pra vaḥ sa dhītaye naśat | [ṚV, 1, 41 5.2]
sa ratnam martyo vasu viśvaṃ tokam uta tmanā | [ṚV, 1, 41 6.1]
acchā gacchaty astṛtaḥ | [ṚV, 1, 41 6.2]
kathā rādhāma sakhāya stomam mitrasyāryamṇaḥ | [ṚV, 1, 41 7.1]
mahi psaro varuṇasya | [ṚV, 1, 41 7.2]
mā vo ghnantam mā śapantam prati voce devayantam | [ṚV, 1, 41 8.1]
sumnair id va ā vivāse | [ṚV, 1, 41 8.2]
caturaś cid dadamānād bibhīyād ā nidhātoḥ | [ṚV, 1, 41 9.1]
na duruktāya spṛhayet | [ṚV, 1, 41 9.2]
{ṚV, 1, 42}
sam pūṣann adhvanas tira vy aṃho vimuco napāt | [ṚV, 1, 42 1.1]
sakṣvā deva pra ṇas puraḥ | [ṚV, 1, 42 1.2]
yo naḥ pūṣann agho vṛko duḥśeva ādideśati | [ṚV, 1, 42 2.1]
apa sma tam patho jahi | [ṚV, 1, 42 2.2]
apa tyam paripanthinam muṣīvāṇaṃ huraścitam | [ṚV, 1, 42 3.1]
dūram adhi sruter aja | [ṚV, 1, 42 3.2]
tvaṃ tasya dvayāvino 'ghaśaṃsasya kasyacit | [ṚV, 1, 42 4.1]
padābhi tiṣṭha tapuṣim | [ṚV, 1, 42 4.2]
ā tat te dasra mantumaḥ pūṣann avo vṛṇīmahe | [ṚV, 1, 42 5.1]
yena pitṝn acodayaḥ | [ṚV, 1, 42 5.2]
adhā no viśvasaubhaga hiraṇyavāśīmattama | [ṚV, 1, 42 6.1]
dhanāni suṣaṇā kṛdhi | [ṚV, 1, 42 6.2]
ati naḥ saścato naya sugā naḥ supathā kṛṇu | [ṚV, 1, 42 7.1]
pūṣann iha kratuṃ vidaḥ | [ṚV, 1, 42 7.2]
abhi sūyavasaṃ naya na navajvāro adhvane | [ṚV, 1, 42 8.1]
pūṣann iha kratuṃ vidaḥ | [ṚV, 1, 42 8.2]
śagdhi pūrdhi pra yaṃsi ca śiśīhi prāsy udaram | [ṚV, 1, 42 9.1]
pūṣann iha kratuṃ vidaḥ | [ṚV, 1, 42 9.2]
na pūṣaṇam methāmasi sūktair abhi gṛṇīmasi | [ṚV, 1, 42 10.1]
vasūni dasmam īmahe | [ṚV, 1, 42 10.2]
{ṚV, 1, 43}
kad rudrāya pracetase mīḍhuṣṭamāya tavyase vocema śantamam hṛde yathā naḥ aditiḥ karat paśve nṛbhyaḥ yathā gave yathā tokāya rudriyam yathā naḥ mitraḥ varuṇaḥ yathā rudraḥ ciketati yathā viśve sajoṣasaḥ | [ṚV, 1, 43 585797_1]
gāthapatim medhapatiṃ rudraṃ jalāṣabheṣajam | [ṚV, 1, 43 4.1]
tacchaṃyoḥ sumnam īmahe | [ṚV, 1, 43 4.2]
yaḥ śukraḥ iva sūryaḥ hiraṇyam iva rocate śreṣṭhaḥ devānām vasuḥ śam naḥ karati arvate sugam meṣāya meṣye nṛbhyaḥ nāribhyaḥ gave | [ṚV, 1, 43 585806_1]
asme soma śriyam adhi ni dhehi śatasya nṛṇām mahi śravaḥ tuvi nṛmṇam | [ṚV, 1, 43 585808_1]
mā naḥ somaparibādho mārātayo juhuranta | [ṚV, 1, 43 8.1]
ā na indo vāje bhaja | [ṚV, 1, 43 8.2]
yās te prajā amṛtasya parasmin dhāmann ṛtasya | [ṚV, 1, 43 9.1]
mūrdhā nābhā soma vena ābhūṣantīḥ soma vedaḥ | [ṚV, 1, 43 9.2]
{ṚV, 1, 44}
agne vivasvad uṣasaś citraṃ rādho amartya | [ṚV, 1, 44 1.1]
ā dāśuṣe jātavedo vahā tvam adyā devāṁ uṣarbudhaḥ | [ṚV, 1, 44 1.2]
juṣṭo hi dūto asi havyavāhano 'gne rathīr adhvarāṇām | [ṚV, 1, 44 2.1]
sajūr aśvibhyām uṣasā suvīryam asme dhehi śravo bṛhat | [ṚV, 1, 44 2.2]
adyā dūtaṃ vṛṇīmahe vasum agnim purupriyam | [ṚV, 1, 44 3.1]
dhūmaketum bhāṛjīkaṃ vyuṣṭiṣu yajñānām adhvaraśriyam | [ṚV, 1, 44 3.2]
śreṣṭhaṃ yaviṣṭham atithiṃ svāhutaṃ juṣṭaṃ janāya dāśuṣe | [ṚV, 1, 44 4.1]
devāṁ acchā yātave jātavedasam agnim īḍe vyuṣṭiṣu | [ṚV, 1, 44 4.2]
staviṣyāmi tvām ahaṃ viśvasyāmṛta bhojana | [ṚV, 1, 44 5.1]
agne trātāram amṛtam miyedhya yajiṣṭhaṃ havyavāhana | [ṚV, 1, 44 5.2]
suśaṃso bodhi gṛṇate yaviṣṭhya madhujihvaḥ svāhutaḥ | [ṚV, 1, 44 6.1]
praskaṇvasya pratirann āyur jīvase namasyā daivyaṃ janam | [ṚV, 1, 44 6.2]
hotāraṃ viśvavedasaṃ saṃ hi tvā viśa indhate | [ṚV, 1, 44 7.1]
sa ā vaha puruhūta pracetaso 'gne devāṁ iha dravat | [ṚV, 1, 44 7.2]
savitāram uṣasam aśvinā bhagam agniṃ vyuṣṭiṣu kṣapaḥ | [ṚV, 1, 44 8.1]
kaṇvāsas tvā sutasomāsa indhate havyavāhaṃ svadhvara | [ṚV, 1, 44 8.2]
patir hy adhvarāṇām agne dūto viśām asi | [ṚV, 1, 44 9.1]
uṣarbudha ā vaha somapītaye devāṁ adya svardṛśaḥ | [ṚV, 1, 44 9.2]
agne pūrvā anūṣaso vibhāvaso dīdetha viśvadarśataḥ | [ṚV, 1, 44 10.1]
asi grāmeṣv avitā purohito 'si yajñeṣu mānuṣaḥ | [ṚV, 1, 44 10.2]
ni tvā yajñasya sādhanam agne hotāram ṛtvijam | [ṚV, 1, 44 11.1]
manuṣvad deva dhīmahi pracetasaṃ jīraṃ dūtam amartyam | [ṚV, 1, 44 11.2]
yat devānām mitra mahaḥ purohitaḥ antaraḥ yāsi dūtyam sindhoḥ iva prasvanitāsaḥ ūrmayaḥ agneḥ bhrājante arcayaḥ | [ṚV, 1, 44 585837_1]
śrudhi śrutkarṇa vahnibhir devair agne sayāvabhiḥ | [ṚV, 1, 44 13.1]
ā sīdantu barhiṣi mitro aryamā prātaryāvāṇo adhvaram | [ṚV, 1, 44 13.2]
śṛṇvantu stomam marutaḥ sudānavo 'gnijihvā ṛtāvṛdhaḥ | [ṚV, 1, 44 14.1]
pibatu somaṃ varuṇo dhṛtavrato 'śvibhyām uṣasā sajūḥ | [ṚV, 1, 44 14.2]
{ṚV, 1, 45}
tvam agne vasūṃr iha rudrāṁ ādityāṁ uta | [ṚV, 1, 45 1.1]
yajā svadhvaraṃ janam manujātaṃ ghṛtapruṣam | [ṚV, 1, 45 1.2]
śruṣṭīvāno hi dāśuṣe devā agne vicetasaḥ | [ṚV, 1, 45 2.1]
tān rohidaśva girvaṇas trayastriṃśatam ā vaha | [ṚV, 1, 45 2.2]
priyamedhavad atrivaj jātavedo virūpavat | [ṚV, 1, 45 3.1]
aṅgirasvan mahivrata praskaṇvasya śrudhī havam | [ṚV, 1, 45 3.2]
mahikerava ūtaye priyamedhā ahūṣata | [ṚV, 1, 45 4.1]
rājantam adhvarāṇām agniṃ śukreṇa śociṣā | [ṚV, 1, 45 4.2]
ghṛtāhavana santyemā u ṣu śrudhī giraḥ | [ṚV, 1, 45 5.1]
yābhiḥ kaṇvasya sūnavo havante 'vase tvā | [ṚV, 1, 45 5.2]
tvāṃ citraśravastama havante vikṣu jantavaḥ | [ṚV, 1, 45 6.1]
śociṣkeśam purupriyāgne havyāya voḍhave | [ṚV, 1, 45 6.2]
ni tvā hotāram ṛtvijaṃ dadhire vasuvittamam | [ṚV, 1, 45 7.1]
śrutkarṇaṃ saprathastamaṃ viprā agne diviṣṭiṣu | [ṚV, 1, 45 7.2]
ā tvā viprā acucyavuḥ sutasomā abhi prayaḥ | [ṚV, 1, 45 8.1]
bṛhad bhā bibhrato havir agne martāya dāśuṣe | [ṚV, 1, 45 8.2]
prātaryāvṇaḥ sahaskṛta somapeyāya santya | [ṚV, 1, 45 9.1]
ihādya daivyaṃ janam barhir ā sādayā vaso | [ṚV, 1, 45 9.2]
arvāñcaṃ daivyaṃ janam agne yakṣva sahūtibhiḥ | [ṚV, 1, 45 10.1]
ayaṃ somaḥ sudānavas tam pāta tiroahnyam | [ṚV, 1, 45 10.2]
{ṚV, 1, 46}
eṣo uṣā apūrvyā vy ucchati priyā divaḥ | [ṚV, 1, 46 1.1]
stuṣe vām aśvinā bṛhat | [ṚV, 1, 46 1.2]
yā dasrā sindhumātarā manotarā rayīṇām | [ṚV, 1, 46 2.1]
dhiyā devā vasuvidā | [ṚV, 1, 46 2.2]
vacyante vāṃ kakuhāso jūrṇāyām adhi viṣṭapi | [ṚV, 1, 46 3.1]
yad vāṃ ratho vibhiṣ patāt | [ṚV, 1, 46 3.2]
haviṣā jāro apām piparti papurir narā | [ṚV, 1, 46 4.1]
pitā kuṭasya carṣaṇiḥ | [ṚV, 1, 46 4.2]
ādāro vām matīnāṃ nāsatyā matavacasā | [ṚV, 1, 46 5.1]
pātaṃ somasya dhṛṣṇuyā | [ṚV, 1, 46 5.2]
yā naḥ pīparad aśvinā jyotiṣmatī tamas tiraḥ | [ṚV, 1, 46 6.1]
tām asme rāsāthām iṣam | [ṚV, 1, 46 6.2]
ā no nāvā matīnāṃ yātam pārāya gantave | [ṚV, 1, 46 7.1]
yuñjāthām aśvinā ratham | [ṚV, 1, 46 7.2]
aritraṃ vāṃ divas pṛthu tīrthe sindhūnāṃ rathaḥ | [ṚV, 1, 46 8.1]
dhiyā yuyujra indavaḥ | [ṚV, 1, 46 8.2]
divas kaṇvāsa indavo vasu sindhūnām pade | [ṚV, 1, 46 9.1]
svaṃ vavriṃ kuha dhitsathaḥ | [ṚV, 1, 46 9.2]
abhūd u bhā u aṃśave hiraṇyam prati sūryaḥ | [ṚV, 1, 46 10.1]
vy akhyaj jihvayāsitaḥ | [ṚV, 1, 46 10.2]
abhūd u pāram etave panthā ṛtasya sādhuyā | [ṚV, 1, 46 11.1]
adarśi vi srutir divaḥ | [ṚV, 1, 46 11.2]
tat tad id aśvinor avo jaritā prati bhūṣati | [ṚV, 1, 46 12.1]
made somasya pipratoḥ | [ṚV, 1, 46 12.2]
vāvasānā vivasvati somasya pītyā girā | [ṚV, 1, 46 13.1]
manuṣvacchambhū ā gatam | [ṚV, 1, 46 13.2]
yuvor uṣā anu śriyam parijmanor upācarat | [ṚV, 1, 46 14.1]
ṛtā vanatho aktubhiḥ | [ṚV, 1, 46 14.2]
ubhā pibatam aśvinobhā naḥ śarma yacchatam | [ṚV, 1, 46 15.1]
avidriyābhir ūtibhiḥ | [ṚV, 1, 46 15.2]
{ṚV, 1, 47}
ayam vām madhumattamaḥ sutaḥ somaḥ ṛtāvṛdhā | [ṚV, 1, 47 585892_1]
tam aśvinā pibatam tiroahnyam | [ṚV, 1, 47 585893_1]
dhattam ratnāni dāśuṣe | [ṚV, 1, 47 585893_2]
tri vandhureṇa trivṛtā su peśasā rathena ā yātam aśvinā | [ṚV, 1, 47 585894_1]
kaṇvāso vām brahma kṛṇvanty adhvare teṣāṃ su śṛṇutaṃ havam | [ṚV, 1, 47 2.2]
aśvinā madhumattamam pātaṃ somam ṛtāvṛdhā | [ṚV, 1, 47 3.1]
athādya dasrā vasu bibhratā rathe dāśvāṃsam upa gacchatam | [ṚV, 1, 47 3.2]
triṣadhasthe barhiṣi viśvavedasā madhvā yajñam mimikṣatam | [ṚV, 1, 47 4.1]
kaṇvāso vāṃ sutasomā abhidyavo yuvāṃ havante aśvinā | [ṚV, 1, 47 4.2]
yābhiḥ kaṇvam abhiṣṭibhiḥ prāvataṃ yuvam aśvinā | [ṚV, 1, 47 5.1]
tābhiḥ ṣv asmāṁ avataṃ śubhas patī pātaṃ somam ṛtāvṛdhā | [ṚV, 1, 47 5.2]
sudāse dasrā vasu bibhratā rathe pṛkṣo vahatam aśvinā | [ṚV, 1, 47 6.1]
rayiṃ samudrād uta vā divas pary asme dhattam puruspṛham | [ṚV, 1, 47 6.2]
yan nāsatyā parāvati yad vā stho adhi turvaśe | [ṚV, 1, 47 7.1]
ato rathena suvṛtā na ā gataṃ sākaṃ sūryasya raśmibhiḥ | [ṚV, 1, 47 7.2]
arvāñcā vāṃ saptayo 'dhvaraśriyo vahantu savaned upa | [ṚV, 1, 47 8.1]
iṣam pṛñcantā sukṛte sudānava ā barhiḥ sīdataṃ narā | [ṚV, 1, 47 8.2]
tena nāsatyā gataṃ rathena sūryatvacā | [ṚV, 1, 47 9.1]
yena śaśvad ūhathur dāśuṣe vasu madhvaḥ somasya pītaye | [ṚV, 1, 47 9.2]
ukthebhir arvāg avase purūvasū arkaiś ca ni hvayāmahe | [ṚV, 1, 47 10.1]
śaśvat kaṇvānāṃ sadasi priye hi kaṃ somam papathur aśvinā | [ṚV, 1, 47 10.2]
{ṚV, 1, 48}
saha vāmena na uṣo vy ucchā duhitar divaḥ | [ṚV, 1, 48 1.1]
saha dyumnena bṛhatā vibhāvari rāyā devi dāsvatī | [ṚV, 1, 48 1.2]
aśvāvatīr gomatīr viśvasuvido bhūri cyavanta vastave | [ṚV, 1, 48 2.1]
ud īraya prati mā sūnṛtā uṣaś coda rādho maghonām | [ṚV, 1, 48 2.2]
uvāsoṣā ucchāc ca nu devī jīrā rathānām | [ṚV, 1, 48 3.1]
ye asyā ācaraṇeṣu dadhrire samudre na śravasyavaḥ | [ṚV, 1, 48 3.2]
uṣo ye te pra yāmeṣu yuñjate mano dānāya sūrayaḥ | [ṚV, 1, 48 4.1]
atrāha tat kaṇva eṣāṃ kaṇvatamo nāma gṛṇāti nṛṇām | [ṚV, 1, 48 4.2]
ā ghā yoṣeva sūnary uṣā yāti prabhuñjatī | [ṚV, 1, 48 5.1]
jarayantī vṛjanam padvad īyata ut pātayati pakṣiṇaḥ | [ṚV, 1, 48 5.2]
vi yā sṛjati samanaṃ vy arthinaḥ padaṃ na vety odatī | [ṚV, 1, 48 6.1]
vayo nakiṣ ṭe paptivāṃsa āsate vyuṣṭau vājinīvati | [ṚV, 1, 48 6.2]
eṣāyukta parāvataḥ sūryasyodayanād adhi | [ṚV, 1, 48 7.1]
śataṃ rathebhiḥ subhagoṣā iyaṃ vi yāty abhi mānuṣān | [ṚV, 1, 48 7.2]
viśvam asyā nānāma cakṣase jagaj jyotiṣ kṛṇoti sūnarī | [ṚV, 1, 48 8.1]
apa dveṣo maghonī duhitā diva uṣā ucchad apa sridhaḥ | [ṚV, 1, 48 8.2]
uṣa ā bhāhi bhānunā candreṇa duhitar divaḥ | [ṚV, 1, 48 9.1]
āvahantī bhūry asmabhyaṃ saubhagaṃ vyucchantī diviṣṭiṣu | [ṚV, 1, 48 9.2]
viśvasya hi prāṇanaṃ jīvanaṃ tve vi yad ucchasi sūnari | [ṚV, 1, 48 10.1]
sā no rathena bṛhatā vibhāvari śrudhi citrāmaghe havam | [ṚV, 1, 48 10.2]
uṣo vājaṃ hi vaṃsva yaś citro mānuṣe jane | [ṚV, 1, 48 11.1]
tenā vaha sukṛto adhvarāṁ upa ye tvā gṛṇanti vahnayaḥ | [ṚV, 1, 48 11.2]
viśvān devāṁ ā vaha somapītaye 'ntarikṣād uṣas tvam | [ṚV, 1, 48 12.1]
sāsmāsu dhā gomad aśvāvad ukthyam uṣo vājaṃ suvīryam | [ṚV, 1, 48 12.2]
yasyā ruśanto arcayaḥ prati bhadrā adṛkṣata | [ṚV, 1, 48 13.1]
sā no rayiṃ viśvavāraṃ supeśasam uṣā dadātu sugmyam | [ṚV, 1, 48 13.2]
ye ciddhi tvām ṛṣayaḥ pūrva ūtaye juhūre 'vase mahi | [ṚV, 1, 48 14.1]
sā na stomāṁ abhi gṛṇīhi rādhasoṣaḥ śukreṇa śociṣā | [ṚV, 1, 48 14.2]
uṣo yad adya bhānunā vi dvārāv ṛṇavo divaḥ | [ṚV, 1, 48 15.1]
pra no yacchatād avṛkam pṛthu cchardiḥ pra devi gomatīr iṣaḥ | [ṚV, 1, 48 15.2]
saṃ no rāyā bṛhatā viśvapeśasā mimikṣvā sam iḍābhir ā | [ṚV, 1, 48 16.1]
saṃ dyumnena viśvaturoṣo mahi saṃ vājair vājinīvati | [ṚV, 1, 48 16.2]
{ṚV, 1, 49}
uṣo bhadrebhir ā gahi divaś cid rocanād adhi | [ṚV, 1, 49 1.1]
vahantv aruṇapsava upa tvā somino gṛham | [ṚV, 1, 49 1.2]
supeśasaṃ sukhaṃ rathaṃ yam adhyasthā uṣas tvam | [ṚV, 1, 49 2.1]
tenā suśravasaṃ janam prāvādya duhitar divaḥ | [ṚV, 1, 49 2.2]
vayaś cit te patatriṇo dvipac catuṣpad arjuni | [ṚV, 1, 49 3.1]
uṣaḥ prārann ṛtūṃr anu divo antebhyas pari | [ṚV, 1, 49 3.2]
vyucchantī hi raśmibhir viśvam ābhāsi rocanam | [ṚV, 1, 49 4.1]
tāṃ tvām uṣar vasūyavo gīrbhiḥ kaṇvā ahūṣata | [ṚV, 1, 49 4.2]
{ṚV, 1, 50}
ud u tyam jātavedasam devam vahanti ketavaḥ dṛśe viśvāya sūryam | [ṚV, 1, 50 585952_1]
apa tāyavaḥ yathā yanti aktubhiḥ sūrāya viśva cakṣase | [ṚV, 1, 50 585954_1]
adṛśram asya ketavaḥ | [ṚV, 1, 50 585956_1]
vi raśmayaḥ janāṁ anu bhrājantaḥ agnayaḥ yathā | [ṚV, 1, 50 585956_2]
taraṇiḥ viśva darśataḥ jyotiṣkṛt asi sūrya | [ṚV, 1, 50 585958_1]
viśvam ā bhāsi rocanam | [ṚV, 1, 50 585959_1]
pratyaṅ devānām viśaḥ pratyaṅ ud eṣi mānuṣān pratyaṅ viśvam svar dṛśe yenā pāvaka cakṣasā bhuraṇyantam janāṁ anu tvam varuṇa paśyasi | [ṚV, 1, 50 585960_1]
vi dyām eṣi rajas pṛthū ahā mimānaḥ aktubhiḥ paśyan janmāni sūrya | [ṚV, 1, 50 585964_1]
sapta tvā haritaḥ rathe vahanti deva sūrya śociṣkeśam vicakṣaṇa | [ṚV, 1, 50 585966_1]
ayukta sapta śundhyuvaḥ rathasya naptyaḥ | [ṚV, 1, 50 585968_1]
tābhiḥ yāti sva yuktibhiḥ | [ṚV, 1, 50 585969_1]
ud vayam tamasas pari jyotiṣ paśyantaḥ uttaram devam devatrā sūryam aganma jyotiḥ uttamam | [ṚV, 1, 50 585971_1]
udyan adya ārohan uttarām divam hṛd rogam mama sūrya harimāṇam ca nāśaya | [ṚV, 1, 50 585973_1]
śukeṣu me harimāṇam ropaṇākāsu dadhmasi | [ṚV, 1, 50 585974_1]
atha u hāridraveṣu me harimāṇam ni dadhmasi | [ṚV, 1, 50 585975_1]
ud agāt ayam ādityaḥ viśvena sahasā saha dviṣantam mahyam randhayan | [ṚV, 1, 50 585976_1]
mā u aham dviṣate radham | [ṚV, 1, 50 585977_1]
{ṚV, 1, 51}
abhi tyam meṣam puruhūtam ṛgmiyam indraṃ gīrbhir madatā vasvo arṇavam | [ṚV, 1, 51 1.1]
yasya dyāvo na vicaranti mānuṣā bhuje maṃhiṣṭham abhi vipram arcata | [ṚV, 1, 51 1.2]
abhīm avanvan svabhiṣṭim ūtayo 'ntarikṣaprāṃ taviṣībhir āvṛtam | [ṚV, 1, 51 2.1]
indraṃ dakṣāsa ṛbhavo madacyutaṃ śatakratuṃ javanī sūnṛtāruhat | [ṚV, 1, 51 2.2]
tvaṃ gotram aṅgirobhyo 'vṛṇor apotātraye śatadureṣu gātuvit | [ṚV, 1, 51 3.1]
sasena cid vimadāyāvaho vasv ājāv adriṃ vāvasānasya nartayan | [ṚV, 1, 51 3.2]
tvam apām apidhānāvṛṇor apādhārayaḥ parvate dānumad vasu | [ṚV, 1, 51 4.1]
vṛtraṃ yad indra śavasāvadhīr ahim ād it sūryaṃ divy ārohayo dṛśe | [ṚV, 1, 51 4.2]
tvam māyābhiḥ apa māyinaḥ adhamaḥ svadhābhiḥ ye adhi śuptau ajuhvata | [ṚV, 1, 51 585986_1]
tvam piproḥ nṛmaṇaḥ prārujaḥ puraḥ | [ṚV, 1, 51 585987_1]
pra ṛjiśvānam dasyu hatyeṣu āvitha | [ṚV, 1, 51 585987_2]
tvaṃ kutsaṃ śuṣṇahatyeṣv āvithārandhayo 'tithigvāya śambaram | [ṚV, 1, 51 6.1]
mahāntaṃ cid arbudaṃ ni kramīḥ padā sanād eva dasyuhatyāya jajñiṣe | [ṚV, 1, 51 6.2]
tve viśvā taviṣī sadhryagghitā tava rādhaḥ somapīthāya harṣate | [ṚV, 1, 51 7.1]
tava vajraś cikite bāhvor hito vṛścā śatror ava viśvāni vṛṣṇyā | [ṚV, 1, 51 7.2]
vi jānīhy āryān ye ca dasyavo barhiṣmate randhayā śāsad avratān | [ṚV, 1, 51 8.1]
śākī bhava yajamānasya coditā viśvet tā te sadhamādeṣu cākana | [ṚV, 1, 51 8.2]
anuvratāya randhayann apavratān ābhūbhir indraḥ śnathayann anābhuvaḥ | [ṚV, 1, 51 9.1]
vṛddhasya cid vardhato dyām inakṣata stavāno vamro vi jaghāna saṃdihaḥ | [ṚV, 1, 51 9.2]
takṣad yat ta uśanā sahasā saho vi rodasī majmanā bādhate śavaḥ | [ṚV, 1, 51 10.1]
ā tvā vātasya nṛmaṇo manoyuja ā pūryamāṇam avahann abhi śravaḥ | [ṚV, 1, 51 10.2]
mandiṣṭa yad uśane kāvye sacāṁ indro vaṅkū vaṅkutarādhi tiṣṭhati | [ṚV, 1, 51 11.1]
ugro yayiṃ nir apaḥ srotasāsṛjad vi śuṣṇasya dṛṃhitā airayat puraḥ | [ṚV, 1, 51 11.2]
ā smā rathaṃ vṛṣapāṇeṣu tiṣṭhasi śāryātasya prabhṛtā yeṣu mandase | [ṚV, 1, 51 12.1]
indra yathā sutasomeṣu cākano 'narvāṇaṃ ślokam ā rohase divi | [ṚV, 1, 51 12.2]
adadā arbhām mahate vacasyave kakṣīvate vṛcayām indra sunvate | [ṚV, 1, 51 13.1]
menābhavo vṛṣaṇaśvasya sukrato viśvet tā te savaneṣu pravācyā | [ṚV, 1, 51 13.2]
indro aśrāyi sudhyo nireke pajreṣu stomo duryo na yūpaḥ | [ṚV, 1, 51 14.1]
aśvayur gavyū rathayur vasūyur indra id rāyaḥ kṣayati prayantā | [ṚV, 1, 51 14.2]
idaṃ namo vṛṣabhāya svarāje satyaśuṣmāya tavase 'vāci | [ṚV, 1, 51 15.1]
asminn indra vṛjane sarvavīrāḥ smat sūribhis tava śarman syāma | [ṚV, 1, 51 15.2]
{ṚV, 1, 52}
tyam su meṣam mahayā svar vidam śatam yasya su bhvaḥ sākam īrate | [ṚV, 1, 52 586008_1]
atyam na vājam havanasyadam ratham ā indram vavṛtyām avase suvṛktibhiḥ | [ṚV, 1, 52 586009_1]
sa parvato na dharuṇeṣv acyutaḥ sahasramūtis taviṣīṣu vāvṛdhe | [ṚV, 1, 52 2.1]
indro yad vṛtram avadhīn nadīvṛtam ubjann arṇāṃsi jarhṛṣāṇo andhasā | [ṚV, 1, 52 2.2]
sa hi dvaro dvariṣu vavra ūdhani candrabudhno madavṛddho manīṣibhiḥ | [ṚV, 1, 52 3.1]
indraṃ tam ahve svapasyayā dhiyā maṃhiṣṭharātiṃ sa hi paprir andhasaḥ | [ṚV, 1, 52 3.2]
ā yam pṛṇanti divi sadma barhiṣaḥ samudram na su bhvaḥ svāḥ abhiṣṭayaḥ tam vṛtra hatye anu tasthuḥ ūtayaḥ śuṣmāḥ indram avātāḥ ahrutapsavaḥ | [ṚV, 1, 52 586015_1]
abhi svavṛṣṭim made asya yudhyato raghvīr iva pravaṇe sasrur ūtayaḥ | [ṚV, 1, 52 5.1]
indro yad vajrī dhṛṣamāṇo andhasā bhinad valasya paridhīṃr iva tritaḥ | [ṚV, 1, 52 5.2]
parīṃ ghṛṇā carati titviṣe śavo 'po vṛtvī rajaso budhnam āśayat | [ṚV, 1, 52 6.1]
vṛtrasya yat pravaṇe durgṛbhiśvano nijaghantha hanvor indra tanyatum | [ṚV, 1, 52 6.2]
hradaṃ na hi tvā nyṛṣanty ūrmayo brahmāṇīndra tava yāni vardhanā | [ṚV, 1, 52 7.1]
tvaṣṭā cit te yujyaṃ vāvṛdhe śavas tatakṣa vajram abhibhūtyojasam | [ṚV, 1, 52 7.2]
jaghanvāṁ u haribhiḥ sambhṛtakratav indra vṛtram manuṣe gātuyann apaḥ | [ṚV, 1, 52 8.1]
ayacchathā bāhvor vajram āyasam adhārayo divy ā sūryaṃ dṛśe | [ṚV, 1, 52 8.2]
bṛhat svaścandram amavad yad ukthyam akṛṇvata bhiyasā rohaṇaṃ divaḥ | [ṚV, 1, 52 9.1]
yan mānuṣapradhanā indram ūtayaḥ svar nṛṣāco maruto 'madann anu | [ṚV, 1, 52 9.2]
dyauś cid asyāmavāṁ aheḥ svanād ayoyavīd bhiyasā vajra indra te | [ṚV, 1, 52 10.1]
vṛtrasya yad badbadhānasya rodasī made sutasya śavasābhinacchiraḥ | [ṚV, 1, 52 10.2]
yad in nv indra pṛthivī daśabhujir ahāni viśvā tatananta kṛṣṭayaḥ | [ṚV, 1, 52 11.1]
atrāha te maghavan viśrutaṃ saho dyām anu śavasā barhaṇā bhuvat | [ṚV, 1, 52 11.2]
tvam asya pāre rajaso vyomanaḥ svabhūtyojā avase dhṛṣanmanaḥ | [ṚV, 1, 52 12.1]
cakṛṣe bhūmim pratimānam ojaso 'paḥ svaḥ paribhūr eṣy ā divam | [ṚV, 1, 52 12.2]
tvam bhuvaḥ pratimānam pṛthivyā ṛṣvavīrasya bṛhataḥ patir bhūḥ | [ṚV, 1, 52 13.1]
viśvam āprā antarikṣam mahitvā satyam addhā nakir anyas tvāvān | [ṚV, 1, 52 13.2]
na yasya dyāvāpṛthivī anu vyaco na sindhavo rajaso antam ānaśuḥ | [ṚV, 1, 52 14.1]
nota svavṛṣṭim made asya yudhyata eko anyac cakṛṣe viśvam ānuṣak | [ṚV, 1, 52 14.2]
ārcann atra marutaḥ sasminn ājau viśve devāso amadann anu tvā | [ṚV, 1, 52 15.1]
vṛtrasya yad bhṛṣṭimatā vadhena ni tvam indra praty ānaṃ jaghantha | [ṚV, 1, 52 15.2]
{ṚV, 1, 53}
ny ū ṣu vācam pra mahe bharāmahe gira indrāya sadane vivasvataḥ | [ṚV, 1, 53 1.1]
nū ciddhi ratnaṃ sasatām ivāvidan na duṣṭutir draviṇodeṣu śasyate | [ṚV, 1, 53 1.2]
duro aśvasya dura indra gor asi duro yavasya vasuna inas patiḥ | [ṚV, 1, 53 2.1]
śikṣānaraḥ pradivo akāmakarśanaḥ sakhā sakhibhyas tam idaṃ gṛṇīmasi | [ṚV, 1, 53 2.2]
śacīva indra purukṛd dyumattama taved idam abhitaś cekite vasu | [ṚV, 1, 53 3.1]
ataḥ saṃgṛbhyābhibhūta ā bhara mā tvāyato jarituḥ kāmam ūnayīḥ | [ṚV, 1, 53 3.2]
ebhir dyubhiḥ sumanā ebhir indubhir nirundhāno amatiṃ gobhir aśvinā | [ṚV, 1, 53 4.1]
indreṇa dasyuṃ darayanta indubhir yutadveṣasaḥ sam iṣā rabhemahi | [ṚV, 1, 53 4.2]
sam indra rāyā sam iṣā rabhemahi saṃ vājebhiḥ puruścandrair abhidyubhiḥ | [ṚV, 1, 53 5.1]
saṃ devyā pramatyā vīraśuṣmayā goagrayāśvāvatyā rabhemahi | [ṚV, 1, 53 5.2]
te tvā madā amadan tāni vṛṣṇyā te somāso vṛtrahatyeṣu satpate | [ṚV, 1, 53 6.1]
yat kārave daśa vṛtrāṇy aprati barhiṣmate ni sahasrāṇi barhayaḥ | [ṚV, 1, 53 6.2]
yudhā yudham upa ghed eṣi dhṛṣṇuyā purā puraṃ sam idaṃ haṃsy ojasā | [ṚV, 1, 53 7.1]
namyā yad indra sakhyā parāvati nibarhayo namuciṃ nāma māyinam | [ṚV, 1, 53 7.2]
tvaṃ karañjam uta parṇayaṃ vadhīs tejiṣṭhayātithigvasya vartanī | [ṚV, 1, 53 8.1]
tvaṃ śatā vaṅgṛdasyābhinat puro 'nānudaḥ pariṣūtā ṛjiśvanā | [ṚV, 1, 53 8.2]
tvam etāñ janarājño dvir daśābandhunā suśravasopajagmuṣaḥ | [ṚV, 1, 53 9.1]
ṣaṣṭiṃ sahasrā navatiṃ nava śruto ni cakreṇa rathyā duṣpadāvṛṇak | [ṚV, 1, 53 9.2]
tvam āvitha suśravasaṃ tavotibhis tava trāmabhir indra tūrvayāṇam | [ṚV, 1, 53 10.1]
tvam asmai kutsam atithigvam āyum mahe rājñe yūne arandhanāyaḥ | [ṚV, 1, 53 10.2]
ya udṛcīndra devagopāḥ sakhāyas te śivatamā asāma | [ṚV, 1, 53 11.1]
tvāṃ stoṣāma tvayā suvīrā drāghīya āyuḥ prataraṃ dadhānāḥ | [ṚV, 1, 53 11.2]
{ṚV, 1, 54}
mā no asmin maghavan pṛtsv aṃhasi nahi te antaḥ śavasaḥ parīṇaśe | [ṚV, 1, 54 1.1]
akrandayo nadyo roruvad vanā kathā na kṣoṇīr bhiyasā sam ārata | [ṚV, 1, 54 1.2]
arcā śakrāya śākine śacīvate śṛṇvantam indram mahayann abhi ṣṭuhi | [ṚV, 1, 54 2.1]
yo dhṛṣṇunā śavasā rodasī ubhe vṛṣā vṛṣatvā vṛṣabho nyṛñjate | [ṚV, 1, 54 2.2]
arcā dive bṛhate śūṣyaṃ vacaḥ svakṣatraṃ yasya dhṛṣato dhṛṣan manaḥ | [ṚV, 1, 54 3.1]
bṛhacchravā asuro barhaṇā kṛtaḥ puro haribhyāṃ vṛṣabho ratho hi ṣaḥ | [ṚV, 1, 54 3.2]
tvaṃ divo bṛhataḥ sānu kopayo 'va tmanā dhṛṣatā śambaram bhinat | [ṚV, 1, 54 4.1]
yan māyino vrandino mandinā dhṛṣacchitāṃ gabhastim aśanim pṛtanyasi | [ṚV, 1, 54 4.2]
ni yad vṛṇakṣi śvasanasya mūrdhani śuṣṇasya cid vrandino roruvad vanā | [ṚV, 1, 54 5.1]
prācīnena manasā barhaṇāvatā yad adyā cit kṛṇavaḥ kas tvā pari | [ṚV, 1, 54 5.2]
tvam āvitha naryaṃ turvaśaṃ yaduṃ tvaṃ turvītiṃ vayyaṃ śatakrato | [ṚV, 1, 54 6.1]
tvaṃ ratham etaśaṃ kṛtvye dhane tvam puro navatiṃ dambhayo nava | [ṚV, 1, 54 6.2]
sa ghā rājā satpatiḥ śūśuvaj jano rātahavyaḥ prati yaḥ śāsam invati | [ṚV, 1, 54 7.1]
ukthā vā yo abhigṛṇāti rādhasā dānur asmā uparā pinvate divaḥ | [ṚV, 1, 54 7.2]
asamaṃ kṣatram asamā manīṣā pra somapā apasā santu neme | [ṚV, 1, 54 8.1]
ye ta indra daduṣo vardhayanti mahi kṣatraṃ sthaviraṃ vṛṣṇyaṃ ca | [ṚV, 1, 54 8.2]
tubhyed ete bahulā adridugdhāś camūṣadaś camasā indrapānāḥ | [ṚV, 1, 54 9.1]
vy aśnuhi tarpayā kāmam eṣām athā mano vasudeyāya kṛṣva | [ṚV, 1, 54 9.2]
apām atiṣṭhad dharuṇahvaraṃ tamo 'ntar vṛtrasya jaṭhareṣu parvataḥ | [ṚV, 1, 54 10.1]
abhīm indro nadyo vavriṇā hitā viśvā anuṣṭhāḥ pravaṇeṣu jighnate | [ṚV, 1, 54 10.2]
sa śevṛdham adhi dhāḥ dyumnam asme mahi kṣatram janāṣāh indra tavyam rakṣā ca naḥ maghonaḥ | [ṚV, 1, 54 586080_1]
pāhi sūrīn | [ṚV, 1, 54 586081_1]
rāye ca naḥ su apatyā iṣe dhāḥ | [ṚV, 1, 54 586081_2]
{ṚV, 1, 55}
divaś cid asya varimā vi papratha indraṃ na mahnā pṛthivī cana prati | [ṚV, 1, 55 1.1]
bhīmas tuviṣmāñ carṣaṇibhya ātapaḥ śiśīte vajraṃ tejase na vaṃsagaḥ | [ṚV, 1, 55 1.2]
so arṇavo na nadyaḥ samudriyaḥ prati gṛbhṇāti viśritā varīmabhiḥ | [ṚV, 1, 55 2.1]
indraḥ somasya pītaye vṛṣāyate sanāt sa yudhma ojasā panasyate | [ṚV, 1, 55 2.2]
tvaṃ tam indra parvataṃ na bhojase maho nṛmṇasya dharmaṇām irajyasi | [ṚV, 1, 55 3.1]
pra vīryeṇa devatāti cekite viśvasmā ugraḥ karmaṇe purohitaḥ | [ṚV, 1, 55 3.2]
sa id vane namasyubhir vacasyate cāru janeṣu prabruvāṇa indriyam | [ṚV, 1, 55 4.1]
vṛṣā chandur bhavati haryato vṛṣā kṣemeṇa dhenām maghavā yad invati | [ṚV, 1, 55 4.2]
sa in mahāni samithāni majmanā kṛṇoti yudhma ojasā janebhyaḥ | [ṚV, 1, 55 5.1]
adhā cana śraddadhati tviṣīmata indrāya vajraṃ nighanighnate vadham | [ṚV, 1, 55 5.2]
sa hi śravasyuḥ sadanāni kṛtrimā kṣmayā vṛdhāna ojasā vināśayan | [ṚV, 1, 55 6.1]
jyotīṃṣi kṛṇvann avṛkāṇi yajyave 'va sukratuḥ sartavā apaḥ sṛjat | [ṚV, 1, 55 6.2]
dānāya manaḥ somapāvann astu te 'rvāñcā harī vandanaśrud ā kṛdhi | [ṚV, 1, 55 7.1]
yamiṣṭhāsaḥ sārathayo ya indra te na tvā ketā ā dabhnuvanti bhūrṇayaḥ | [ṚV, 1, 55 7.2]
aprakṣitaṃ vasu bibharṣi hastayor aṣāḍhaṃ sahas tanvi śruto dadhe | [ṚV, 1, 55 8.1]
āvṛtāso 'vatāso na kartṛbhis tanūṣu te kratava indra bhūrayaḥ | [ṚV, 1, 55 8.2]
{ṚV, 1, 56}
eṣa tasya camriṣaḥ atyaḥ na yoṣām ud ayaṃsta bhurvaṇiḥ | [ṚV, 1, 56 586098_1]
dakṣam mahe pāyayate hiraṇyayam ratham āvṛtyā hari yogam ṛbhvasam | [ṚV, 1, 56 586099_1]
tam gūrtayaḥ nemanniṣaḥ parīṇasaḥ samudram na saṃcaraṇe saniṣyavaḥ | [ṚV, 1, 56 586100_1]
patim dakṣasya vidathasya nū sahaḥ girim na venāḥ adhi roha tejasā | [ṚV, 1, 56 586101_1]
sa turvaṇir mahāṁ areṇu pauṃsye girer bhṛṣṭir na bhrājate tujā śavaḥ | [ṚV, 1, 56 3.1]
yena śuṣṇam māyinam āyaso made dudhra ābhūṣu rāmayan ni dāmani | [ṚV, 1, 56 3.2]
devī yadi taviṣī tvāvṛdhā ūtaye indram siṣakti uṣasam na sūryaḥ yaḥ dhṛṣṇunā śavasā bādhate tamaḥ iyarti reṇum bṛhat arhariṣvaṇiḥ | [ṚV, 1, 56 586105_1]
vi yat tiro dharuṇam acyutaṃ rajo 'tiṣṭhipo diva ātāsu barhaṇā | [ṚV, 1, 56 5.1]
svarmīḍhe yan mada indra harṣyāhan vṛtraṃ nir apām aubjo arṇavam | [ṚV, 1, 56 5.2]
tvaṃ divo dharuṇaṃ dhiṣa ojasā pṛthivyā indra sadaneṣu māhinaḥ | [ṚV, 1, 56 6.1]
tvaṃ sutasya made ariṇā apo vi vṛtrasya samayā pāṣyārujaḥ | [ṚV, 1, 56 6.2]
{ṚV, 1, 57}
pra maṃhiṣṭhāya bṛhate bṛhadraye satya śuṣmāya tavase matim bhare apām iva pravaṇe yasya durdharam rādhaḥ viśvāyu śavase apāvṛtam | [ṚV, 1, 57 586110_1]
adha te viśvam anu ha asat iṣṭaye yat parvate na samaśīta haryataḥ indrasya vajraḥ śnathitā hiraṇyayaḥ | [ṚV, 1, 57 586112_1]
āpaḥ nimnā iva savanā haviṣmataḥ | [ṚV, 1, 57 586112_2]
asmai bhīmāya namasā sam adhvara uṣo na śubhra ā bharā panīyase | [ṚV, 1, 57 3.1]
yasya dhāma śravase nāmendriyaṃ jyotir akāri harito nāyase | [ṚV, 1, 57 3.2]
ime ta indra te vayam puruṣṭuta ye tvārabhya carāmasi prabhūvaso | [ṚV, 1, 57 4.1]
nahi tvad anyo girvaṇo giraḥ saghat kṣoṇīr iva prati no harya tad vacaḥ | [ṚV, 1, 57 4.2]
bhūri ta indra vīryaṃ tava smasy asya stotur maghavan kāmam ā pṛṇa | [ṚV, 1, 57 5.1]
anu te dyaur bṛhatī vīryam mama iyaṃ ca te pṛthivī nema ojase | [ṚV, 1, 57 5.2]
tvaṃ tam indra parvatam mahāṁ uruṃ vajreṇa vajrin parvaśaś cakartitha | [ṚV, 1, 57 6.1]
avāsṛjo nivṛtāḥ sartavā apaḥ satrā viśvaṃ dadhiṣe kevalaṃ sahaḥ | [ṚV, 1, 57 6.2]
{ṚV, 1, 58}
nū cit sahaḥ jāḥ amṛtaḥ ni tundate hotā yat dūtaḥ abhavat vivasvataḥ | [ṚV, 1, 58 586122_1]
vi sādhiṣṭhebhiḥ pathibhiḥ rajaḥ mame | [ṚV, 1, 58 586123_1]
ā devatātā haviṣā vivāsati | [ṚV, 1, 58 586123_2]
ā svam adma yuvamānaḥ ajaraḥ tṛṣū aviṣyan ataseṣu tiṣṭhati | [ṚV, 1, 58 586124_1]
atyaḥ na pṛṣṭham pruṣitasya rocate | [ṚV, 1, 58 586125_1]
divaḥ na sānu stanayan acikradat | [ṚV, 1, 58 586125_2]
krāṇā rudrebhiḥ vasubhiḥ purohitaḥ hotā niṣattaḥ rayiṣāh amartyaḥ rathaḥ na vikṣu ṛñjasānaḥ āyuṣu | [ṚV, 1, 58 586126_1]
vi ānuṣak vāryā devaḥ ṛṇvati | [ṚV, 1, 58 586127_1]
vi vāta jūtaḥ ataseṣu tiṣṭhate vṛthā juhūbhiḥ sṛṇyā tuviṣvaṇiḥ | [ṚV, 1, 58 586128_1]
tṛṣu yat agne vaninaḥ vṛṣāyase kṛṣṇam te ema ruśat ūrme ajara | [ṚV, 1, 58 586129_1]
tapuḥ jambhaḥ vane ā vāta coditaḥ yūthe na sāhvāṁ ava vāti vaṃsagaḥ abhivrajan akṣitam pājasā raja | [ṚV, 1, 58 586130_1]
sthātuḥ caratham bhayate patatriṇaḥ | [ṚV, 1, 58 586131_1]
dadhuḥ ṭvā bhṛgavaḥ mānuṣeṣu ā rayim na cārum su havam janebhyaḥ hotāram agne atithim vareṇyam mitram na śevam divyāya janmane | [ṚV, 1, 58 586132_1]
hotāram sapta juhvaḥ yajiṣṭham yam vāghataḥ vṛṇate adhvareṣu agnim viśveṣām aratim vasūnām saparyāmi prayasā | [ṚV, 1, 58 586135_1]
yāmi ratnam | [ṚV, 1, 58 586135_2]
acchidrā sūno sahasaḥ naḥ adya stotṛbhyaḥ mitra mahas śarma yaccha | [ṚV, 1, 58 586136_1]
agne gṛṇantam aṃhasaḥ uruṣyā ūrjaḥ napāt pūrbhiḥ āyasībhiḥ | [ṚV, 1, 58 586137_1]
bhava varūtham gṛṇate | [ṚV, 1, 58 586138_1]
vibhāvaḥ bhavā maghavan maghavadbhyaḥ śarma | [ṚV, 1, 58 586138_2]
uruṣya agne aṃhasaḥ gṛṇantam | [ṚV, 1, 58 586139_1]
prātar makṣū dhiyāvasuḥ jagamyāt | [ṚV, 1, 58 586139_2]
{ṚV, 1, 59}
vayāḥ id agne agnayaḥ te anye | [ṚV, 1, 59 586140_1]
tve viśve amṛtāḥ mādayante | [ṚV, 1, 59 586140_2]
vaiśvānara nābhiḥ asi kṣitīnām | [ṚV, 1, 59 586141_1]
sthūṇā iva janāṁ upamit yayantha | [ṚV, 1, 59 586141_2]
mūrdhā divaḥ nābhiḥ agniḥ pṛthivyāḥ | [ṚV, 1, 59 586142_1]
athā bhavat aratiḥ rodasyoḥ | [ṚV, 1, 59 586142_2]
tam tvā devāsaḥ ajanayanta devam vaiśvānara jyotiḥ id āryāya | [ṚV, 1, 59 586143_1]
ā sūrye na raśmayaḥ dhruvāsaḥ vaiśvānare dadhire agnā vasūni | [ṚV, 1, 59 586144_1]
yā parvateṣu oṣadhīṣu apsu yā mānuṣeṣu asi tasya rājā | [ṚV, 1, 59 586145_1]
bṛhatī iva sūnave rodasī giraḥ hotā manuṣyaḥ na dakṣaḥ | [ṚV, 1, 59 586146_1]
svarvate satya śuṣmāya pūrvīḥ vaiśvānarāya nṛtamāya yahvīḥ | [ṚV, 1, 59 586147_1]
divaḥ cit te bṛhataḥ jātavedaḥ vaiśvānara pra ririce mahi tvam | [ṚV, 1, 59 586148_1]
rājā kṛṣṭīnām asi mānuṣīṇām | [ṚV, 1, 59 586149_1]
yudhā devebhyaḥ varivaḥ cakartha | [ṚV, 1, 59 586149_2]
pra nū mahi tvam vṛṣabhasya vocam yam pūravaḥ vṛtra haṇam sacante | [ṚV, 1, 59 586150_1]
vaiśvānaraḥ dasyum agniḥ jaghanvāṁ adhūnot kāṣṭhāḥ ava śambaram bhet | [ṚV, 1, 59 586151_1]
vaiśvānaraḥ mahimnā viśva kṛṣṭiḥ bharadvājeṣu yajataḥ vibhāvā śātavaneye śatinībhiḥ agniḥ puruṇīthe jarate sūnṛtāvān | [ṚV, 1, 59 586153_1]
{ṚV, 1, 60}
vahniṃ yaśasaṃ vidathasya ketuṃ suprāvyaṃ dūtaṃ sadyoartham | [ṚV, 1, 60 1.1]
dvijanmānaṃ rayim iva praśastaṃ rātim bharad bhṛgave mātariśvā | [ṚV, 1, 60 1.2]
asya śāsur ubhayāsaḥ sacante haviṣmanta uśijo ye ca martāḥ | [ṚV, 1, 60 2.1]
divaś cit pūrvo ny asādi hotāpṛcchyo viśpatir vikṣu vedhāḥ | [ṚV, 1, 60 2.2]
taṃ navyasī hṛda ā jāyamānam asmat sukīrtir madhujihvam aśyāḥ | [ṚV, 1, 60 3.1]
yam ṛtvijo vṛjane mānuṣāsaḥ prayasvanta āyavo jījananta | [ṚV, 1, 60 3.2]
uśik pāvako vasur mānuṣeṣu vareṇyo hotādhāyi vikṣu | [ṚV, 1, 60 4.1]
damūnā gṛhapatir dama ā agnir bhuvad rayipatī rayīṇām | [ṚV, 1, 60 4.2]
taṃ tvā vayam patim agne rayīṇām pra śaṃsāmo matibhir gotamāsaḥ | [ṚV, 1, 60 5.1]
āśuṃ na vājambharam marjayantaḥ prātar makṣū dhiyāvasur jagamyāt | [ṚV, 1, 60 5.2]
{ṚV, 1, 61}
asmā id u pra tavase turāya prayo na harmi stomam māhināya | [ṚV, 1, 61 1.1]
ṛcīṣamāyādhrigava oham indrāya brahmāṇi rātatamā | [ṚV, 1, 61 1.2]
asmā id u praya iva pra yaṃsi bharāmy āṅgūṣam bādhe suvṛkti | [ṚV, 1, 61 2.1]
indrāya hṛdā manasā manīṣā pratnāya patye dhiyo marjayanta | [ṚV, 1, 61 2.2]
asmā id u tyam upamaṃ svarṣām bharāmy āṅgūṣam āsyena | [ṚV, 1, 61 3.1]
maṃhiṣṭham acchoktibhir matīnāṃ suvṛktibhiḥ sūriṃ vāvṛdhadhyai | [ṚV, 1, 61 3.2]
asmai id u stomam sam hinomi ratham na taṣṭā iva tatsināya giraḥ ca girvāhase suvṛktī indrāya viśvaminvam medhirāya | [ṚV, 1, 61 586170_1]
asmai id u saptim iva śravasyā indrāya arkam juhvā sam añje vīram dāna okasam vandadhyai purām gūrta śravasam darmāṇam | [ṚV, 1, 61 586172_1]
asmā id u tvaṣṭā takṣad vajraṃ svapastamaṃ svaryaṃ raṇāya | [ṚV, 1, 61 6.1]
vṛtrasya cid vidad yena marma tujann īśānas tujatā kiyedhāḥ | [ṚV, 1, 61 6.2]
asyed u mātuḥ savaneṣu sadyo mahaḥ pitum papivāñ cārv annā | [ṚV, 1, 61 7.1]
muṣāyad viṣṇuḥ pacataṃ sahīyān vidhyad varāhaṃ tiro adrim astā | [ṚV, 1, 61 7.2]
asmā id u gnāś cid devapatnīr indrāyārkam ahihatya ūvuḥ | [ṚV, 1, 61 8.1]
pari dyāvāpṛthivī jabhra urvī nāsya te mahimānam pari ṣṭaḥ | [ṚV, 1, 61 8.2]
asyed eva pra ririce mahitvaṃ divas pṛthivyāḥ pary antarikṣāt | [ṚV, 1, 61 9.1]
svarāḍ indro dama ā viśvagūrtaḥ svarir amatro vavakṣe raṇāya | [ṚV, 1, 61 9.2]
asya id eva śavasā śuṣantam vi vṛścat vajreṇa vṛtram indraḥ | [ṚV, 1, 61 586182_1]
gāḥ na vrāṇāḥ avanīḥ amuñcat abhi śravaḥ dāvane sacetāḥ | [ṚV, 1, 61 586183_1]
asyed u tveṣasā ranta sindhavaḥ pari yad vajreṇa sīm ayacchat | [ṚV, 1, 61 11.1]
īśānakṛd dāśuṣe daśasyan turvītaye gādhaṃ turvaṇiḥ kaḥ | [ṚV, 1, 61 11.2]
asmai id u pra bhara tūtujānaḥ vṛtrāya vajram īśānaḥ kiyedhāḥ | [ṚV, 1, 61 586186_1]
goḥ na parva vi rada tiraścā iṣyan arṇāṃsi apām caradhyai | [ṚV, 1, 61 586187_1]
asyed u pra brūhi pūrvyāṇi turasya karmāṇi navya ukthaiḥ | [ṚV, 1, 61 13.1]
yudhe yad iṣṇāna āyudhāny ṛghāyamāṇo niriṇāti śatrūn | [ṚV, 1, 61 13.2]
asyed u bhiyā girayaś ca dṛḍhā dyāvā ca bhūmā januṣas tujete | [ṚV, 1, 61 14.1]
upo venasya joguvāna oṇiṃ sadyo bhuvad vīryāya nodhāḥ | [ṚV, 1, 61 14.2]
asmā id u tyad anu dāyy eṣām eko yad vavne bhūrer īśānaḥ | [ṚV, 1, 61 15.1]
praitaśaṃ sūrye paspṛdhānaṃ sauvaśvye suṣvim āvad indraḥ | [ṚV, 1, 61 15.2]
evā te hāriyojanā suvṛktīndra brahmāṇi gotamāso akran | [ṚV, 1, 61 16.1]
aiṣu viśvapeśasaṃ dhiyaṃ dhāḥ prātar makṣū dhiyāvasur jagamyāt | [ṚV, 1, 61 16.2]
{ṚV, 1, 62}
pra manmahe śavasānāya śūṣam āṅgūṣaṃ girvaṇase aṅgirasvat | [ṚV, 1, 62 1.1]
suvṛktibhi stuvata ṛgmiyāyārcāmārkaṃ nare viśrutāya | [ṚV, 1, 62 1.2]
pra vo mahe mahi namo bharadhvam āṅgūṣyaṃ śavasānāya sāma | [ṚV, 1, 62 2.1]
yenā naḥ pūrve pitaraḥ padajñā arcanto aṅgiraso gā avindan | [ṚV, 1, 62 2.2]
indrasyāṅgirasāṃ ceṣṭau vidat saramā tanayāya dhāsim | [ṚV, 1, 62 3.1]
bṛhaspatir bhinad adriṃ vidad gāḥ sam usriyābhir vāvaśanta naraḥ | [ṚV, 1, 62 3.2]
sa suṣṭubhā sa stubhā sapta vipraiḥ svareṇādriṃ svaryo navagvaiḥ | [ṚV, 1, 62 4.1]
saraṇyubhiḥ phaligam indra śakra valaṃ raveṇa darayo daśagvaiḥ | [ṚV, 1, 62 4.2]
gṛṇāno aṅgirobhir dasma vi var uṣasā sūryeṇa gobhir andhaḥ | [ṚV, 1, 62 5.1]
vi bhūmyā aprathaya indra sānu divo raja uparam astabhāyaḥ | [ṚV, 1, 62 5.2]
tad u prayakṣatamam asya karma dasmasya cārutamam asti daṃsaḥ | [ṚV, 1, 62 6.1]
upahvare yad uparā apinvan madhvarṇaso nadyaś catasraḥ | [ṚV, 1, 62 6.2]
dvitā vi vavre sanajā sanīḍe ayāsya stavamānebhir arkaiḥ | [ṚV, 1, 62 7.1]
bhago na mene parame vyomann adhārayad rodasī sudaṃsāḥ | [ṚV, 1, 62 7.2]
sanād divam pari bhūmā virūpe punarbhuvā yuvatī svebhir evaiḥ | [ṚV, 1, 62 8.1]
kṛṣṇebhir aktoṣā ruśadbhir vapurbhir ā carato anyānyā | [ṚV, 1, 62 8.2]
sanemi sakhyaṃ svapasyamānaḥ sūnur dādhāra śavasā sudaṃsāḥ | [ṚV, 1, 62 9.1]
āmāsu cid dadhiṣe pakvam antaḥ payaḥ kṛṣṇāsu ruśad rohiṇīṣu | [ṚV, 1, 62 9.2]
sanāt sanīḍā avanīr avātā vratā rakṣante amṛtāḥ sahobhiḥ | [ṚV, 1, 62 10.1]
purū sahasrā janayo na patnīr duvasyanti svasāro ahrayāṇam | [ṚV, 1, 62 10.2]
sanāyuvo namasā navyo arkair vasūyavo matayo dasma dadruḥ | [ṚV, 1, 62 11.1]
patiṃ na patnīr uśatīr uśantaṃ spṛśanti tvā śavasāvan manīṣāḥ | [ṚV, 1, 62 11.2]
sanād eva tava rāyo gabhastau na kṣīyante nopa dasyanti dasma | [ṚV, 1, 62 12.1]
dyumāṁ asi kratumāṁ indra dhīraḥ śikṣā śacīvas tava naḥ śacībhiḥ | [ṚV, 1, 62 12.2]
sanāyate gotama indra navyam atakṣad brahma hariyojanāya | [ṚV, 1, 62 13.1]
sunīthāya naḥ śavasāna nodhāḥ prātar makṣū dhiyāvasur jagamyāt | [ṚV, 1, 62 13.2]
{ṚV, 1, 63}
tvam mahāṁ indra yo ha śuṣmair dyāvā jajñānaḥ pṛthivī ame dhāḥ | [ṚV, 1, 63 1.1]
yaddha te viśvā girayaś cid abhvā bhiyā dṛḍhāsaḥ kiraṇā naijan | [ṚV, 1, 63 1.2]
ā yaddharī indra vivratā ver ā te vajraṃ jaritā bāhvor dhāt | [ṚV, 1, 63 2.1]
yenāviharyatakrato amitrān pura iṣṇāsi puruhūta pūrvīḥ | [ṚV, 1, 63 2.2]
tvaṃ satya indra dhṛṣṇur etān tvam ṛbhukṣā naryas tvaṃ ṣāṭ | [ṚV, 1, 63 3.1]
tvaṃ śuṣṇaṃ vṛjane pṛkṣa āṇau yūne kutsāya dyumate sacāhan | [ṚV, 1, 63 3.2]
tvaṃ ha tyad indra codīḥ sakhā vṛtraṃ yad vajrin vṛṣakarmann ubhnāḥ | [ṚV, 1, 63 4.1]
yaddha śūra vṛṣamaṇaḥ parācair vi dasyūṃr yonāv akṛto vṛthāṣāṭ | [ṚV, 1, 63 4.2]
tvaṃ ha tyad indrāriṣaṇyan dṛḍhasya cin martānām ajuṣṭau | [ṚV, 1, 63 5.1]
vy asmad ā kāṣṭhā arvate var ghaneva vajriñchnathihy amitrān | [ṚV, 1, 63 5.2]
tvāṃ ha tyad indrārṇasātau svarmīḍhe nara ājā havante | [ṚV, 1, 63 6.1]
tava svadhāva iyam ā samarya ūtir vājeṣv atasāyyā bhūt | [ṚV, 1, 63 6.2]
tvaṃ ha tyad indra sapta yudhyan puro vajrin purukutsāya dardaḥ | [ṚV, 1, 63 7.1]
barhir na yat sudāse vṛthā varg aṃho rājan varivaḥ pūrave kaḥ | [ṚV, 1, 63 7.2]
tvam tyām naḥ indra deva citrām iṣam āpaḥ na pīpayaḥ parijman yayā śūra prati asmabhyam yaṃsi tmanam ūrjam na viśvadha kṣaradhyai | [ṚV, 1, 63 586236_1]
akāri te indra gotamebhiḥ | [ṚV, 1, 63 586238_1]
brahmāṇi oktā namasā haribhyām | [ṚV, 1, 63 586238_2]
su peśasam vājam ā bhara naḥ | [ṚV, 1, 63 586239_1]
prātar makṣū dhiyāvasuḥ jagamyāt | [ṚV, 1, 63 586239_2]
{ṚV, 1, 64}
vṛṣṇe śardhāya sumakhāya vedhase nodhaḥ suvṛktim pra bharā marudbhyaḥ | [ṚV, 1, 64 1.1]
apo na dhīro manasā suhastyo giraḥ sam añje vidatheṣv ābhuvaḥ | [ṚV, 1, 64 1.2]
te jajñire divaḥ ṛṣvāsaḥ ukṣaṇaḥ rudrasya maryāḥ asurāḥ arepasaḥ pāvakāsaḥ śucayaḥ sūryāḥ iva satvānaḥ na drapsinaḥ ghora varpasaḥ | [ṚV, 1, 64 586242_1]
yuvānaḥ rudrāḥ ajarāḥ abhoj hanaḥ vavakṣuḥ parvatāḥ iva | [ṚV, 1, 64 586244_1]
dṛḍhā cit viśvā bhuvanāni pārthivā pra cyāvayanti divyāni majmanā | [ṚV, 1, 64 586245_1]
citraiḥ añjibhiḥ vapuṣe vi añjate | [ṚV, 1, 64 586246_1]
vakṣassu rukmāṁ adhi yetire śubhe | [ṚV, 1, 64 586246_2]
aṃseṣu eṣām ni mimṛkṣuḥ ṛṣṭayaḥ | [ṚV, 1, 64 586247_1]
sākam jajñire svadhayā divaḥ naraḥ | [ṚV, 1, 64 586247_2]
īśāna kṛtaḥ dhunayaḥ riśādasaḥ vātān vidyutaḥ taviṣībhiḥ akrata | [ṚV, 1, 64 586248_1]
duhanti ūdhar divyāni dhūtayaḥ | [ṚV, 1, 64 586249_1]
bhūmim pinvanti payasā parijrayaḥ | [ṚV, 1, 64 586249_2]
pinvanti apaḥ marutaḥ sudānavaḥ payaḥ ghṛtavat vidatheṣu ābhuvaḥ | [ṚV, 1, 64 586250_1]
atyam na mihe vi nayanti vājinam | [ṚV, 1, 64 586251_1]
utsam duhanti stanayantam a kṣitam | [ṚV, 1, 64 586251_2]
mahiṣāso māyinaś citrabhānavo girayo na svatavaso raghuṣyadaḥ | [ṚV, 1, 64 7.1]
mṛgā iva hastinaḥ khādathā vanā yad āruṇīṣu taviṣīr ayugdhvam | [ṚV, 1, 64 7.2]
siṃhā iva nānadati pracetasaḥ piśā iva supiśo viśvavedasaḥ | [ṚV, 1, 64 8.1]
kṣapo jinvantaḥ pṛṣatībhir ṛṣṭibhiḥ sam it sabādhaḥ śavasāhimanyavaḥ | [ṚV, 1, 64 8.2]
rodasī ā vadatā gaṇaśriyo nṛṣācaḥ śūrāḥ śavasāhimanyavaḥ | [ṚV, 1, 64 9.1]
ā vandhureṣv amatir na darśatā vidyun na tasthau maruto ratheṣu vaḥ | [ṚV, 1, 64 9.2]
viśvavedaso rayibhiḥ samokasaḥ sammiślāsas taviṣībhir virapśinaḥ | [ṚV, 1, 64 10.1]
astāra iṣuṃ dadhire gabhastyor anantaśuṣmā vṛṣakhādayo naraḥ | [ṚV, 1, 64 10.2]
hiraṇyayebhiḥ pavibhiḥ payovṛdha ujjighnanta āpathyo na parvatān | [ṚV, 1, 64 11.1]
makhā ayāsaḥ svasṛto dhruvacyuto dudhrakṛto maruto bhrājadṛṣṭayaḥ | [ṚV, 1, 64 11.2]
ghṛṣum pāvakaṃ vaninaṃ vicarṣaṇiṃ rudrasya sūnuṃ havasā gṛṇīmasi | [ṚV, 1, 64 12.1]
rajasturaṃ tavasam mārutaṃ gaṇam ṛjīṣiṇaṃ vṛṣaṇaṃ saścata śriye | [ṚV, 1, 64 12.2]
pra nū sa martaḥ śavasā janāṁ ati tasthau va ūtī maruto yam āvata | [ṚV, 1, 64 13.1]
arvadbhir vājam bharate dhanā nṛbhir āpṛcchyaṃ kratum ā kṣeti puṣyati | [ṚV, 1, 64 13.2]
carkṛtyam marutaḥ pṛtsu duṣṭaraṃ dyumantaṃ śuṣmam maghavatsu dhattana | [ṚV, 1, 64 14.1]
dhanaspṛtam ukthyaṃ viśvacarṣaṇiṃ tokam puṣyema tanayaṃ śataṃ himāḥ | [ṚV, 1, 64 14.2]
nū ṣṭhiram maruto vīravantam ṛtīṣāhaṃ rayim asmāsu dhatta | [ṚV, 1, 64 15.1]
sahasriṇaṃ śatinaṃ śūśuvāṃsam prātar makṣū dhiyāvasur jagamyāt | [ṚV, 1, 64 15.2]
{ṚV, 1, 65}
paśvā na tāyuṃ guhā catantaṃ namo yujānaṃ namo vahantam | [ṚV, 1, 65 1.1]
sajoṣā dhīrāḥ padair anu gmann upa tvā sīdan viśve yajatrāḥ | [ṚV, 1, 65 2.1]
ṛtasya devā anu vratā gur bhuvat pariṣṭir dyaur na bhūma | [ṚV, 1, 65 3.1]
vardhantīm āpaḥ panvā suśiśvim ṛtasya yonā garbhe sujātam | [ṚV, 1, 65 4.1]
puṣṭir na raṇvā kṣitir na pṛthvī girir na bhujma kṣodo na śambhu | [ṚV, 1, 65 5.1]
atyaḥ na ajman sarga prataktaḥ sindhuḥ na kaḥ īm varāte | [ṚV, 1, 65 586275_1]
jāmiḥ sindhūnām bhrāteva svasrām ibhyān na rājā vanāny atti | [ṚV, 1, 65 7.1]
yad vātajūto vanā vy asthād agnir ha dāti romā pṛthivyāḥ | [ṚV, 1, 65 8.1]
śvasity apsu haṃso na sīdan kratvā cetiṣṭho viśām uṣarbhut | [ṚV, 1, 65 9.1]
somo na vedhā ṛtaprajātaḥ paśur na śiśvā vibhur dūrebhāḥ | [ṚV, 1, 65 10.1]
{ṚV, 1, 66}
rayiḥ na citrā sūraḥ na saṃdṛś āyuḥ na prāṇaḥ nityaḥ na sūnuḥ | [ṚV, 1, 66 586280_1]
takvā na bhūrṇiḥ vanā siṣakti | [ṚV, 1, 66 586281_1]
payaḥ na dhenuḥ śuciḥ vibhāvā | [ṚV, 1, 66 586281_2]
dādhāra kṣemam okaḥ na raṇvaḥ | [ṚV, 1, 66 586282_1]
yavaḥ na pakvaḥ jetā janānām | [ṚV, 1, 66 586282_2]
ṛṣiḥ na stubhvā vikṣu praśastaḥ | [ṚV, 1, 66 586283_1]
vājī na prītaḥ vayaḥ dadhāti | [ṚV, 1, 66 586283_2]
durokaśociḥ kratur na nityo jāyeva yonāv araṃ viśvasmai | [ṚV, 1, 66 5.1]
citraḥ yat abhrāṭ chvetaḥ na vikṣu rathaḥ na rukmī tveṣaḥ samatsu | [ṚV, 1, 66 586285_1]
senā iva sṛṣṭā amam dadhāti astuḥ didyut tveṣa pratīkā | [ṚV, 1, 66 586286_1]
yamaḥ ha jātaḥ yamaḥ janitvam | [ṚV, 1, 66 586287_1]
jāraḥ kanīnām patiḥ janīnām | [ṚV, 1, 66 586287_2]
tam vaḥ vayam vasatyā astam na gāvaḥ nakṣante iddham | [ṚV, 1, 66 586288_1]
sindhuḥ na kṣodaḥ pra nīcīḥ ainot | [ṚV, 1, 66 586289_1]
navanta gāvaḥ svar dṛśīke | [ṚV, 1, 66 586289_2]
{ṚV, 1, 67}
vaneṣu jāyur marteṣu mitro vṛṇīte śruṣṭiṃ rājevājuryam | [ṚV, 1, 67 1.1]
kṣemo na sādhuḥ kratur na bhadro bhuvat svādhīr hotā havyavāṭ | [ṚV, 1, 67 2.1]
haste dadhāno nṛmṇā viśvāny ame devān dhād guhā niṣīdan | [ṚV, 1, 67 3.1]
vidantīm atra naro dhiyaṃdhā hṛdā yat taṣṭān mantrāṁ aśaṃsan | [ṚV, 1, 67 4.1]
ajo na kṣāṃ dādhāra pṛthivīṃ tastambha dyām mantrebhiḥ satyaiḥ | [ṚV, 1, 67 5.1]
priyā padāni paśvo ni pāhi viśvāyur agne guhā guhaṃ gāḥ | [ṚV, 1, 67 6.1]
ya īṃ ciketa guhā bhavantam ā yaḥ sasāda dhārām ṛtasya | [ṚV, 1, 67 7.1]
vi ye cṛtanty ṛtā sapanta ād id vasūni pra vavācāsmai | [ṚV, 1, 67 8.1]
vi yo vīrutsu rodhan mahitvota prajā uta prasūṣv antaḥ | [ṚV, 1, 67 9.1]
cittir apāṃ dame viśvāyuḥ sadmeva dhīrāḥ saṃmāya cakruḥ | [ṚV, 1, 67 10.1]
{ṚV, 1, 68}
śrīṇann upa sthād divam bhuraṇyu sthātuś caratham aktūn vy ūrṇot | [ṚV, 1, 68 1.1]
pari yad eṣām eko viśveṣām bhuvad devo devānām mahitvā | [ṚV, 1, 68 2.1]
ād it te viśve kratuṃ juṣanta śuṣkād yad deva jīvo janiṣṭhāḥ | [ṚV, 1, 68 3.1]
bhajanta viśve devatvaṃ nāma ṛtaṃ sapanto amṛtam evaiḥ | [ṚV, 1, 68 4.1]
ṛtasya preṣā ṛtasya dhītir viśvāyur viśve apāṃsi cakruḥ | [ṚV, 1, 68 5.1]
yas tubhyaṃ dāśād yo vā te śikṣāt tasmai cikitvān rayiṃ dayasva | [ṚV, 1, 68 6.1]
hotā niṣatto manor apatye sa cin nv āsām patī rayīṇām | [ṚV, 1, 68 7.1]
icchanta reto mithas tanūṣu saṃ jānata svair dakṣair amūrāḥ | [ṚV, 1, 68 8.1]
pituḥ na putrāḥ kratum juṣanta śroṣan ye asya śāsam turāsaḥ | [ṚV, 1, 68 586308_1]
vi rāya aurṇod duraḥ purukṣuḥ pipeśa nākaṃ stṛbhir damūnāḥ | [ṚV, 1, 68 10.1]
{ṚV, 1, 69}
śukraḥ śuśukvāṁ uṣo na jāraḥ paprā samīcī divo na jyotiḥ | [ṚV, 1, 69 1.1]
pari prajātaḥ kratvā babhūtha bhuvo devānām pitā putraḥ san | [ṚV, 1, 69 2.1]
vedhāḥ a dṛptaḥ agniḥ vijānan | [ṚV, 1, 69 586312_1]
ūdhar na gonām svādmā pitūnām | [ṚV, 1, 69 586312_2]
jane na śeva āhūryaḥ san madhye niṣatto raṇvo duroṇe | [ṚV, 1, 69 4.1]
putraḥ na jātaḥ raṇvaḥ duroṇe vājī na prītaḥ viśaḥ vi tārīt | [ṚV, 1, 69 586314_1]
viśo yad ahve nṛbhiḥ sanīḍā agnir devatvā viśvāny aśyāḥ | [ṚV, 1, 69 6.1]
nakiṣ ṭa etā vratā minanti nṛbhyo yad ebhyaḥ śruṣṭiṃ cakartha | [ṚV, 1, 69 7.1]
tat tu te daṃso yad ahan samānair nṛbhir yad yukto vive rapāṃsi | [ṚV, 1, 69 8.1]
uṣaḥ na jāraḥ vibhāvā usraḥ saṃjñāta rūpaḥ ciketat asmai | [ṚV, 1, 69 586318_1]
tmanā vahantaḥ duraḥ vi ṛṇvan | [ṚV, 1, 69 586319_1]
navanta viśve svar dṛśīke | [ṚV, 1, 69 586319_2]
{ṚV, 1, 70}
vanema pūrvīr aryo manīṣā agniḥ suśoko viśvāny aśyāḥ | [ṚV, 1, 70 1.1]
ā daivyāni vratā cikitvān ā mānuṣasya janasya janma | [ṚV, 1, 70 2.1]
garbho yo apāṃ garbho vanānāṃ garbhaś ca sthātāṃ garbhaś carathām | [ṚV, 1, 70 3.1]
adrau cid asmā antar duroṇe viśāṃ na viśvo amṛtaḥ svādhīḥ | [ṚV, 1, 70 4.1]
sa hi kṣapāvāṁ agnī rayīṇāṃ dāśad yo asmā araṃ sūktaiḥ | [ṚV, 1, 70 5.1]
etā cikitvo bhūmā ni pāhi devānāṃ janma martāṃś ca vidvān | [ṚV, 1, 70 6.1]
vardhān yam pūrvīḥ kṣapo virūpā sthātuś ca ratham ṛtapravītam | [ṚV, 1, 70 7.1]
arādhi hotā svar niṣattaḥ kṛṇvan viśvāny apāṃsi satyā | [ṚV, 1, 70 8.1]
goṣu praśastiṃ vaneṣu dhiṣe bharanta viśve baliṃ svar ṇaḥ | [ṚV, 1, 70 9.1]
vi tvā naraḥ purutrā saparyan | [ṚV, 1, 70 586329_1]
pituḥ na jivreḥ vi vedaḥ bharanta | [ṚV, 1, 70 586329_2]
sādhur na gṛdhnur asteva śūro yāteva bhīmas tveṣaḥ samatsu | [ṚV, 1, 70 11.1]
{ṚV, 1, 71}
upa pra jinvan uśatīḥ uśantam patim na nityam janayaḥ sanīḍāḥ | [ṚV, 1, 71 586331_1]
svasāraḥ śyāvīm aruṣīm ajuṣran citram ucchantīm uṣasam na gāvaḥ | [ṚV, 1, 71 586332_1]
vīḍu cid dṛḍhā pitaro na ukthair adriṃ rujann aṅgiraso raveṇa | [ṚV, 1, 71 2.1]
cakrur divo bṛhato gātum asme ahaḥ svar vividuḥ ketum usrāḥ | [ṚV, 1, 71 2.2]
dadhann ṛtaṃ dhanayann asya dhītim ād id aryo didhiṣvo vibhṛtrāḥ | [ṚV, 1, 71 3.1]
atṛṣyantīr apaso yanty acchā devāñ janma prayasā vardhayantīḥ | [ṚV, 1, 71 3.2]
mathīd yad īṃ vibhṛto mātariśvā gṛhe gṛhe śyeto jenyo bhūt | [ṚV, 1, 71 4.1]
ād īṃ rājñe na sahīyase sacā sann ā dūtyam bhṛgavāṇo vivāya | [ṚV, 1, 71 4.2]
mahe yat pitra īṃ rasaṃ dive kar ava tsarat pṛśanyaś cikitvān | [ṚV, 1, 71 5.1]
sṛjad astā dhṛṣatā didyum asmai svāyāṃ devo duhitari tviṣiṃ dhāt | [ṚV, 1, 71 5.2]
sva ā yas tubhyaṃ dama ā vibhāti namo vā dāśād uśato anu dyūn | [ṚV, 1, 71 6.1]
vardho agne vayo asya dvibarhā yāsad rāyā sarathaṃ yaṃ junāsi | [ṚV, 1, 71 6.2]
agnim viśvāḥ abhi pṛkṣaḥ sacante samudram na sravataḥ sapta yahvīḥ | [ṚV, 1, 71 586343_1]
na jāmibhiḥ vi cikite vayaḥ naḥ | [ṚV, 1, 71 586344_1]
vidāḥ deveṣu pramatim cikitvān | [ṚV, 1, 71 586344_2]
ā yad iṣe nṛpatiṃ teja ānaṭ chuci reto niṣiktaṃ dyaur abhīke | [ṚV, 1, 71 8.1]
agniḥ śardham anavadyaṃ yuvānaṃ svādhyaṃ janayat sūdayac ca | [ṚV, 1, 71 8.2]
mano na yo 'dhvanaḥ sadya ety ekaḥ satrā sūro vasva īśe | [ṚV, 1, 71 9.1]
rājānā mitrāvaruṇā supāṇī goṣu priyam amṛtaṃ rakṣamāṇā | [ṚV, 1, 71 9.2]
mā no agne sakhyā pitryāṇi pra marṣiṣṭhā abhi viduṣ kaviḥ san | [ṚV, 1, 71 10.1]
nabho na rūpaṃ jarimā mināti purā tasyā abhiśaster adhīhi | [ṚV, 1, 71 10.2]
{ṚV, 1, 72}
ni kāvyā vedhasaḥ śaśvataḥ kaḥ haste dadhānaḥ naryā purūṇi | [ṚV, 1, 72 586351_1]
agniḥ bhuvat rayi patiḥ rayīṇām satrā cakrāṇaḥ amṛtāni viśvā | [ṚV, 1, 72 586352_1]
asme vatsam pari ṣantam na vindan icchantaḥ viśve amṛtāḥ amūrāḥ | [ṚV, 1, 72 586353_1]
śramayuvaḥ padavyo dhiyandhās tasthuḥ pade parame cārv agneḥ | [ṚV, 1, 72 2.2]
tisro yad agne śaradas tvām icchuciṃ ghṛtena śucayaḥ saparyān | [ṚV, 1, 72 3.1]
nāmāni cid dadhire yajñiyāny asūdayanta tanvaḥ sujātāḥ | [ṚV, 1, 72 3.2]
ā rodasī bṛhatī vevidānāḥ pra rudriyā jabhrire yajñiyāsaḥ | [ṚV, 1, 72 4.1]
vidan marto nemadhitā cikitvān agnim pade parame tasthivāṃsam | [ṚV, 1, 72 4.2]
saṃjānānā upa sīdann abhijñu patnīvanto namasyaṃ namasyan | [ṚV, 1, 72 5.1]
ririkvāṃsas tanvaḥ kṛṇvata svāḥ sakhā sakhyur nimiṣi rakṣamāṇāḥ | [ṚV, 1, 72 5.2]
triḥ sapta yad guhyāni tve it padāvidan nihitā yajñiyāsaḥ | [ṚV, 1, 72 6.1]
tebhī rakṣante amṛtaṃ sajoṣāḥ paśūñ ca sthātṝñ carathaṃ ca pāhi | [ṚV, 1, 72 6.2]
vidvāṁ agne vayunāni kṣitīnāṃ vy ānuṣak churudho jīvase dhāḥ | [ṚV, 1, 72 7.1]
antarvidvāṁ adhvano devayānān atandro dūto abhavo havirvāṭ | [ṚV, 1, 72 7.2]
svādhyo diva ā sapta yahvī rāyo duro vy ṛtajñā ajānan | [ṚV, 1, 72 8.1]
vidad gavyaṃ saramā dṛḍham ūrvaṃ yenā nu kam mānuṣī bhojate viṭ | [ṚV, 1, 72 8.2]
ā ye viśvā svapatyāni tasthuḥ kṛṇvānāso amṛtatvāya gātum | [ṚV, 1, 72 9.1]
mahnā mahadbhiḥ pṛthivī vi tasthe mātā putrair aditir dhāyase veḥ | [ṚV, 1, 72 9.2]
adhi śriyam cārum asmin divaḥ yat akṣī amṛtāḥ akṛṇvan | [ṚV, 1, 72 586369_1]
adha kṣaranti sindhavaḥ na sṛṣṭāḥ | [ṚV, 1, 72 586370_1]
pra nīcīḥ agne aruṣīḥ ajānan | [ṚV, 1, 72 586370_2]
{ṚV, 1, 73}
rayir na yaḥ pitṛvitto vayodhāḥ supraṇītiś cikituṣo na śāsuḥ | [ṚV, 1, 73 1.1]
syonaśīr atithir na prīṇāno hoteva sadma vidhato vi tārīt | [ṚV, 1, 73 1.2]
devo na yaḥ savitā satyamanmā kratvā nipāti vṛjanāni viśvā | [ṚV, 1, 73 2.1]
purupraśasto amatir na satya ātmeva śevo didhiṣāyyo bhūt | [ṚV, 1, 73 2.2]
devaḥ na yaḥ pṛthivīm upakṣeti hita mitraḥ na rājā puraḥsadaḥ śarma sadaḥ na vīrāḥ anavadyā pati juṣṭā iva nārī tam tvā naraḥ dame ā nityam iddham agne sacanta kṣitiṣu dhruvāsu | [ṚV, 1, 73 586377_1]
adhi dyumnaṃ ni dadhur bhūry asmin bhavā viśvāyur dharuṇo rayīṇām | [ṚV, 1, 73 4.2]
vi pṛkṣo agne maghavāno aśyur vi sūrayo dadato viśvam āyuḥ | [ṚV, 1, 73 5.1]
sanema vājaṃ samitheṣv aryo bhāgaṃ deveṣu śravase dadhānāḥ | [ṚV, 1, 73 5.2]
ṛtasya hi dhenavo vāvaśānāḥ smadūdhnīḥ pīpayanta dyubhaktāḥ | [ṚV, 1, 73 6.1]
parāvataḥ sumatim bhikṣamāṇā vi sindhavaḥ samayā sasrur adrim | [ṚV, 1, 73 6.2]
tve agne sumatim bhikṣamāṇā divi śravo dadhire yajñiyāsaḥ | [ṚV, 1, 73 7.1]
naktā ca cakrur uṣasā virūpe kṛṣṇaṃ ca varṇam aruṇaṃ ca saṃ dhuḥ | [ṚV, 1, 73 7.2]
yān rāye martān suṣūdo agne te syāma maghavāno vayaṃ ca | [ṚV, 1, 73 8.1]
chāyeva viśvam bhuvanaṃ sisakṣy āpaprivān rodasī antarikṣam | [ṚV, 1, 73 8.2]
arvadbhir agne arvato nṛbhir nṝn vīrair vīrān vanuyāmā tvotāḥ | [ṚV, 1, 73 9.1]
īśānāsaḥ pitṛvittasya rāyo vi sūrayaḥ śatahimā no aśyuḥ | [ṚV, 1, 73 9.2]
etā te agna ucathāni vedho juṣṭāni santu manase hṛde ca | [ṚV, 1, 73 10.1]
śakema rāyaḥ sudhuro yamaṃ te 'dhi śravo devabhaktaṃ dadhānāḥ | [ṚV, 1, 73 10.2]
{ṚV, 1, 74}
upaprayanto adhvaram mantraṃ vocemāgnaye | [ṚV, 1, 74 1.1]
āre asme ca śṛṇvate | [ṚV, 1, 74 1.2]
yaḥ snīhitīṣu pūrvyaḥ saṃjagmānāsu kṛṣṭiṣu | [ṚV, 1, 74 2.1]
arakṣad dāśuṣe gayam | [ṚV, 1, 74 2.2]
uta bruvantu jantava ud agnir vṛtrahājani | [ṚV, 1, 74 3.1]
dhanañjayo raṇe raṇe | [ṚV, 1, 74 3.2]
yasya dūto asi kṣaye veṣi havyāni vītaye | [ṚV, 1, 74 4.1]
dasmat kṛṇoṣy adhvaram | [ṚV, 1, 74 4.2]
tam it suhavyam aṅgiraḥ sudevaṃ sahaso yaho | [ṚV, 1, 74 5.1]
janā āhuḥ subarhiṣam | [ṚV, 1, 74 5.2]
ā ca vahāsi tāṁ iha devāṁ upa praśastaye | [ṚV, 1, 74 6.1]
havyā suścandra vītaye | [ṚV, 1, 74 6.2]
na yor upabdir aśvyaḥ śṛṇve rathasya kac cana | [ṚV, 1, 74 7.1]
yad agne yāsi dūtyam | [ṚV, 1, 74 7.2]
tvoto vājy ahrayo 'bhi pūrvasmād aparaḥ | [ṚV, 1, 74 8.1]
pra dāśvāṁ agne asthāt | [ṚV, 1, 74 8.2]
uta dyumat suvīryam bṛhad agne vivāsasi | [ṚV, 1, 74 9.1]
devebhyo deva dāśuṣe | [ṚV, 1, 74 9.2]
{ṚV, 1, 75}
juṣasva saprathastamaṃ vaco devapsarastamam | [ṚV, 1, 75 1.1]
havyā juhvāna āsani | [ṚV, 1, 75 1.2]
athā te aṅgirastamāgne vedhastama priyam | [ṚV, 1, 75 2.1]
vocema brahma sānasi | [ṚV, 1, 75 2.2]
kas te jāmir janānām agne ko dāśvadhvaraḥ | [ṚV, 1, 75 3.1]
ko ha kasminn asi śritaḥ | [ṚV, 1, 75 3.2]
tvaṃ jāmir janānām agne mitro asi priyaḥ | [ṚV, 1, 75 4.1]
sakhā sakhibhya īḍyaḥ | [ṚV, 1, 75 4.2]
yajā no mitrāvaruṇā yajā devāṁ ṛtam bṛhat | [ṚV, 1, 75 5.1]
agne yakṣi svaṃ damam | [ṚV, 1, 75 5.2]
{ṚV, 1, 76}
kā te upetiḥ manasaḥ varāya bhuvat agne | [ṚV, 1, 76 586419_1]
śantamā kā manīṣā | [ṚV, 1, 76 586419_2]
kaḥ vā yajñaiḥ pari dakṣam te āpa | [ṚV, 1, 76 586420_1]
kena vā te manasā dāśema | [ṚV, 1, 76 586420_2]
ehi agne iha | [ṚV, 1, 76 586421_1]
hotā ni ṣīda | [ṚV, 1, 76 586421_2]
adabdhaḥ su puraetā bhava naḥ | [ṚV, 1, 76 586421_3]
avatām tvā rodasī viśvaminve | [ṚV, 1, 76 586422_1]
yaja mahe saumanasāya devān | [ṚV, 1, 76 586422_2]
pra su viśvān rakṣasaḥ dhakṣi agne | [ṚV, 1, 76 586423_1]
bhava yajñānām abhiśasti pāvā | [ṚV, 1, 76 586423_2]
atha ā vaha soma patim haribhyām | [ṚV, 1, 76 586424_1]
ātithyam asmai cakṛma su dāvne | [ṚV, 1, 76 586424_2]
prajāvatā vacasā vahniḥ āsā ca huve | [ṚV, 1, 76 586425_1]
ni ca satsi iha devaiḥ | [ṚV, 1, 76 586425_2]
veṣi hotram uta potram yajatra | [ṚV, 1, 76 586426_1]
bodhi prayantar janitar vasūnām | [ṚV, 1, 76 586426_2]
yathā viprasya manuṣaḥ havirbhiḥ devāṁ ayajaḥ kavibhiḥ kaviḥ san eva hotar satyatara tvam adya agne mandrayā juhvā yajasva | [ṚV, 1, 76 586428_1]
{ṚV, 1, 77}
kathā dāśemāgnaye kāsmai devajuṣṭocyate bhāmine gīḥ | [ṚV, 1, 77 1.1]
yo martyeṣv amṛta ṛtāvā hotā yajiṣṭha it kṛṇoti devān | [ṚV, 1, 77 1.2]
yo adhvareṣu śantama ṛtāvā hotā tam ū namobhir ā kṛṇudhvam | [ṚV, 1, 77 2.1]
agnir yad ver martāya devān sa cā bodhāti manasā yajāti | [ṚV, 1, 77 2.2]
sa hi kratuḥ | [ṚV, 1, 77 586433_1]
sa maryaḥ | [ṚV, 1, 77 586433_2]
sa sādhuḥ | [ṚV, 1, 77 586433_3]
mitraḥ na bhūt adbhutasya rathīḥ | [ṚV, 1, 77 586433_4]
tam medheṣu prathamam devayantīḥ viśaḥ upa bruvate dasmam ārīḥ | [ṚV, 1, 77 586434_1]
sa no nṛṇāṃ nṛtamo riśādā agnir giro 'vasā vetu dhītim | [ṚV, 1, 77 4.1]
tanā ca ye maghavānaḥ śaviṣṭhā vājaprasūtā iṣayanta manma | [ṚV, 1, 77 4.2]
evāgnir gotamebhir ṛtāvā viprebhir astoṣṭa jātavedāḥ | [ṚV, 1, 77 5.1]
sa eṣu dyumnam pīpayat sa vājaṃ sa puṣṭiṃ yāti joṣam ā cikitvān | [ṚV, 1, 77 5.2]
{ṚV, 1, 78}
abhi tvā gotamā girā jātavedo vicarṣaṇe | [ṚV, 1, 78 1.1]
dyumnair abhi pra ṇonumaḥ | [ṚV, 1, 78 1.2]
tam u tvā gotamo girā rāyaskāmo duvasyati | [ṚV, 1, 78 2.1]
dyumnair abhi pra ṇonumaḥ | [ṚV, 1, 78 2.2]
tam u tvā vājasātamam aṅgirasvaddhavāmahe | [ṚV, 1, 78 3.1]
dyumnair abhi pra ṇonumaḥ | [ṚV, 1, 78 3.2]
tam u tvā vṛtrahantamaṃ yo dasyūṃr avadhūnuṣe | [ṚV, 1, 78 4.1]
dyumnair abhi pra ṇonumaḥ | [ṚV, 1, 78 4.2]
avocāma rahūgaṇā agnaye madhumad vacaḥ | [ṚV, 1, 78 5.1]
dyumnair abhi pra ṇonumaḥ | [ṚV, 1, 78 5.2]
{ṚV, 1, 79}
hiraṇyakeśo rajaso visāre 'hir dhunir vāta iva dhrajīmān | [ṚV, 1, 79 1.1]
śucibhrājā uṣaso navedā yaśasvatīr apasyuvo na satyāḥ | [ṚV, 1, 79 1.2]
ā te suparṇā aminantaṃ evaiḥ kṛṣṇo nonāva vṛṣabho yadīdam | [ṚV, 1, 79 2.1]
śivābhir na smayamānābhir āgāt patanti miha stanayanty abhrā | [ṚV, 1, 79 2.2]
yad īm ṛtasya payasā piyāno nayann ṛtasya pathibhī rajiṣṭhaiḥ | [ṚV, 1, 79 3.1]
aryamā mitro varuṇaḥ parijmā tvacam pṛñcanty uparasya yonau | [ṚV, 1, 79 3.2]
agne vājasya gomata īśānaḥ sahaso yaho | [ṚV, 1, 79 4.1]
asme dhehi jātavedo mahi śravaḥ | [ṚV, 1, 79 4.2]
sa idhāno vasuṣ kavir agnir īḍenyo girā | [ṚV, 1, 79 5.1]
revad asmabhyam purvaṇīka dīdihi | [ṚV, 1, 79 5.2]
kṣapo rājann uta tmanāgne vastor utoṣasaḥ | [ṚV, 1, 79 6.1]
sa tigmajambha rakṣaso daha prati | [ṚV, 1, 79 6.2]
avā no agna ūtibhir gāyatrasya prabharmaṇi | [ṚV, 1, 79 7.1]
viśvāsu dhīṣu vandya | [ṚV, 1, 79 7.2]
ā no agne rayim bhara satrāsāhaṃ vareṇyam | [ṚV, 1, 79 8.1]
viśvāsu pṛtsu duṣṭaram | [ṚV, 1, 79 8.2]
ā no agne sucetunā rayiṃ viśvāyupoṣasam | [ṚV, 1, 79 9.1]
mārḍīkaṃ dhehi jīvase | [ṚV, 1, 79 9.2]
pra pūtās tigmaśociṣe vāco gotamāgnaye | [ṚV, 1, 79 10.1]
bharasva sumnayur giraḥ | [ṚV, 1, 79 10.2]
yo no agne 'bhidāsaty anti dūre padīṣṭa saḥ | [ṚV, 1, 79 11.1]
asmākam id vṛdhe bhava | [ṚV, 1, 79 11.2]
sahasrākṣo vicarṣaṇir agnī rakṣāṃsi sedhati | [ṚV, 1, 79 12.1]
hotā gṛṇīta ukthyaḥ | [ṚV, 1, 79 12.2]
{ṚV, 1, 80}
itthā hi soma in made brahmā cakāra vardhanam | [ṚV, 1, 80 1.1]
śaviṣṭha vajrinn ojasā pṛthivyā niḥ śaśā ahim arcann anu svarājyam | [ṚV, 1, 80 1.2]
sa tvāmadad vṛṣā madaḥ somaḥ śyenābhṛtaḥ sutaḥ | [ṚV, 1, 80 2.1]
yenā vṛtraṃ nir adbhyo jaghantha vajrinn ojasārcann anu svarājyam | [ṚV, 1, 80 2.2]
prehy abhīhi dhṛṣṇuhi na te vajro ni yaṃsate | [ṚV, 1, 80 3.1]
indra nṛmṇaṃ hi te śavo hano vṛtraṃ jayā apo 'rcann anu svarājyam | [ṚV, 1, 80 3.2]
nir indra bhūmyā adhi vṛtraṃ jaghantha nir divaḥ | [ṚV, 1, 80 4.1]
sṛjā marutvatīr ava jīvadhanyā imā apo 'rcann anu svarājyam | [ṚV, 1, 80 4.2]
indro vṛtrasya dodhataḥ sānuṃ vajreṇa hīḍitaḥ | [ṚV, 1, 80 5.1]
abhikramyāva jighnate 'paḥ sarmāya codayann arcann anu svarājyam | [ṚV, 1, 80 5.2]
adhi sānau ni jighnate vajreṇa śataparvaṇā | [ṚV, 1, 80 6.1]
mandāna indro andhasaḥ sakhibhyo gātum icchaty arcann anu svarājyam | [ṚV, 1, 80 6.2]
indra tubhyam id adrivo 'nuttaṃ vajrin vīryam | [ṚV, 1, 80 7.1]
yaddha tyam māyinam mṛgaṃ tam u tvam māyayāvadhīr arcann anu svarājyam | [ṚV, 1, 80 7.2]
vi te vajrāso asthiran navatiṃ nāvyā anu | [ṚV, 1, 80 8.1]
mahat ta indra vīryam bāhvos te balaṃ hitam arcann anu svarājyam | [ṚV, 1, 80 8.2]
sahasraṃ sākam arcata pari ṣṭobhata viṃśatiḥ | [ṚV, 1, 80 9.1]
śatainam anv anonavur indrāya brahmodyatam arcann anu svarājyam | [ṚV, 1, 80 9.2]
indro vṛtrasya taviṣīṃ nir ahan sahasā sahaḥ | [ṚV, 1, 80 10.1]
mahat tad asya pauṃsyaṃ vṛtraṃ jaghanvāṁ asṛjad arcann anu svarājyam | [ṚV, 1, 80 10.2]
ime cit tava manyave vepete bhiyasā mahī | [ṚV, 1, 80 11.1]
yad indra vajrinn ojasā vṛtram marutvāṁ avadhīr arcann anu svarājyam | [ṚV, 1, 80 11.2]
na vepasā na tanyatendraṃ vṛtro vi bībhayat | [ṚV, 1, 80 12.1]
abhy enaṃ vajra āyasaḥ sahasrabhṛṣṭir āyatārcann anu svarājyam | [ṚV, 1, 80 12.2]
yad vṛtraṃ tava cāśaniṃ vajreṇa samayodhayaḥ | [ṚV, 1, 80 13.1]
ahim indra jighāṃsato divi te badbadhe śavo 'rcann anu svarājyam | [ṚV, 1, 80 13.2]
abhiṣṭane te adrivo yat sthā jagac ca rejate | [ṚV, 1, 80 14.1]
tvaṣṭā cit tava manyava indra vevijyate bhiyārcann anu svarājyam | [ṚV, 1, 80 14.2]
nahi nu yād adhīmasīndraṃ ko vīryā paraḥ | [ṚV, 1, 80 15.1]
tasmin nṛmṇam uta kratuṃ devā ojāṃsi saṃ dadhur arcann anu svarājyam | [ṚV, 1, 80 15.2]
yām atharvā manuṣ pitā dadhyaṅ dhiyam atnata | [ṚV, 1, 80 16.1]
tasmin brahmāṇi pūrvathendra ukthā sam agmatārcann anu svarājyam | [ṚV, 1, 80 16.2]
{ṚV, 1, 81}
indro madāya vāvṛdhe śavase vṛtrahā nṛbhiḥ | [ṚV, 1, 81 1.1]
tam in mahatsv ājiṣūtem arbhe havāmahe sa vājeṣu pra no 'viṣat | [ṚV, 1, 81 1.2]
asi hi vīra senyo 'si bhūri parādadiḥ | [ṚV, 1, 81 2.1]
asi dabhrasya cid vṛdho yajamānāya śikṣasi sunvate bhūri te vasu | [ṚV, 1, 81 2.2]
yad udīrata ājayo dhṛṣṇave dhīyate dhanā | [ṚV, 1, 81 3.1]
yukṣvā madacyutā harī kaṃ hanaḥ kaṃ vasau dadho 'smāṁ indra vasau dadhaḥ | [ṚV, 1, 81 3.2]
kratvā mahāṁ anuṣvadham bhīma ā vāvṛdhe śavaḥ | [ṚV, 1, 81 4.1]
śriya ṛṣva upākayor ni śiprī harivān dadhe hastayor vajram āyasam | [ṚV, 1, 81 4.2]
ā paprau pārthivaṃ rajo badbadhe rocanā divi | [ṚV, 1, 81 5.1]
na tvāvāṁ indra kaścana na jāto na janiṣyate 'ti viśvaṃ vavakṣitha | [ṚV, 1, 81 5.2]
yo aryo martabhojanam parādadāti dāśuṣe | [ṚV, 1, 81 6.1]
indro asmabhyaṃ śikṣatu vi bhajā bhūri te vasu bhakṣīya tava rādhasaḥ | [ṚV, 1, 81 6.2]
made made hi no dadir yūthā gavām ṛjukratuḥ | [ṚV, 1, 81 7.1]
saṃ gṛbhāya purū śatobhayāhastyā vasu śiśīhi rāya ā bhara | [ṚV, 1, 81 7.2]
mādayasva sute sacā śavase śūra rādhase | [ṚV, 1, 81 8.1]
vidmā hi tvā purūvasum upa kāmān sasṛjmahe 'thā no 'vitā bhava | [ṚV, 1, 81 8.2]
ete ta indra jantavo viśvam puṣyanti vāryam | [ṚV, 1, 81 9.1]
antar hi khyo janānām aryo vedo adāśuṣāṃ teṣāṃ no veda ā bhara | [ṚV, 1, 81 9.2]
{ṚV, 1, 82}
upo ṣu śṛṇuhī giro maghavan mātathā iva | [ṚV, 1, 82 1.1]
yadā naḥ sūnṛtāvataḥ kara ād arthayāsa id yojā nv indra te harī | [ṚV, 1, 82 1.2]
akṣann amīmadanta hy ava priyā adhūṣata | [ṚV, 1, 82 2.1]
astoṣata svabhānavo viprā naviṣṭhayā matī yojā nv indra te harī | [ṚV, 1, 82 2.2]
susaṃdṛśaṃ tvā vayam maghavan vandiṣīmahi | [ṚV, 1, 82 3.1]
pra nūnam pūrṇavandhura stuto yāhi vaśāṁ anu yojā nv indra te harī | [ṚV, 1, 82 3.2]
sa ghā taṃ vṛṣaṇaṃ ratham adhi tiṣṭhāti govidam | [ṚV, 1, 82 4.1]
yaḥ pātraṃ hāriyojanam pūrṇam indra ciketati yojā nv indra te harī | [ṚV, 1, 82 4.2]
yuktas te astu dakṣiṇa uta savyaḥ śatakrato | [ṚV, 1, 82 5.1]
tena jāyām upa priyām mandāno yāhy andhaso yojā nv indra te harī | [ṚV, 1, 82 5.2]
yunajmi te brahmaṇā keśinā harī upa pra yāhi dadhiṣe gabhastyoḥ | [ṚV, 1, 82 6.1]
ut tvā sutāso rabhasā amandiṣuḥ pūṣaṇvān vajrin sam u patnyāmadaḥ | [ṚV, 1, 82 6.2]
{ṚV, 1, 83}
aśvāvati prathamaḥ goṣu gacchati su prāvīḥ indra martyaḥ tava ūtibhiḥ | [ṚV, 1, 83 586535_1]
tam id pṛṇakṣi vasunā bhavīyasā sindhum āpaḥ yathā abhitas vicetasaḥ | [ṚV, 1, 83 586536_1]
āpaḥ na devīḥ upa yanti hotriyam | [ṚV, 1, 83 586537_1]
avas paśyanti vitatam yathā rajaḥ | [ṚV, 1, 83 586537_2]
prācais devāsaḥ pra ṇayanti devayum | [ṚV, 1, 83 586538_1]
brahma priyam joṣayante varāḥ iva | [ṚV, 1, 83 586538_2]
adhi dvayor adadhā ukthyaṃ vaco yatasrucā mithunā yā saparyataḥ | [ṚV, 1, 83 3.1]
asaṃyatto vrate te kṣeti puṣyati bhadrā śaktir yajamānāya sunvate | [ṚV, 1, 83 3.2]
ād aṅgirāḥ prathamaṃ dadhire vaya iddhāgnayaḥ śamyā ye sukṛtyayā | [ṚV, 1, 83 4.1]
sarvam paṇeḥ sam avindanta bhojanam aśvāvantaṃ gomantam ā paśuṃ naraḥ | [ṚV, 1, 83 4.2]
yajñair atharvā prathamaḥ pathas tate tataḥ sūryo vratapā vena ājani | [ṚV, 1, 83 5.1]
ā gā ājad uśanā kāvyaḥ sacā yamasya jātam amṛtaṃ yajāmahe | [ṚV, 1, 83 5.2]
barhir vā yat svapatyāya vṛjyate 'rko vā ślokam āghoṣate divi | [ṚV, 1, 83 6.1]
grāvā yatra vadati kārur ukthyas tasyed indro abhipitveṣu raṇyati | [ṚV, 1, 83 6.2]
{ṚV, 1, 84}
asāvi somaḥ indra te | [ṚV, 1, 84 586547_1]
śaviṣṭha dhṛṣṇo ā gahi | [ṚV, 1, 84 586547_2]
ā tvā pṛṇaktu indriyam rajaḥ sūryaḥ na raśmibhiḥ | [ṚV, 1, 84 586548_1]
indram id harī vahataḥ a pratidhṛṣṭa śavasam ṛṣīṇām ca stutīḥ upa yajñam ca mānuṣāṇām | [ṚV, 1, 84 586549_1]
ā tiṣṭha vṛtrahan ratham | [ṚV, 1, 84 586551_1]
yuktā te brahmaṇā harī | [ṚV, 1, 84 586551_2]
arvācīnam su te manaḥ grāvā kṛṇotu vagnunā | [ṚV, 1, 84 586552_1]
imam indra sutam piba jyeṣṭham amartyam madam | [ṚV, 1, 84 4.1]
śukrasya tvābhy akṣaran dhārā ṛtasya sādane | [ṚV, 1, 84 4.2]
indrāya nūnam arcatokthāni ca bravītana | [ṚV, 1, 84 5.1]
sutā amatsur indavo jyeṣṭhaṃ namasyatā sahaḥ | [ṚV, 1, 84 5.2]
nakiṣ ṭvad rathītaro harī yad indra yacchase | [ṚV, 1, 84 6.1]
nakiṣ ṭvānu majmanā nakiḥ svaśva ānaśe | [ṚV, 1, 84 6.2]
ya eka id vidayate vasu martāya dāśuṣe | [ṚV, 1, 84 7.1]
īśāno apratiṣkuta indro aṅga | [ṚV, 1, 84 7.2]
kadā martam arādhasam padā kṣumpam iva sphurat | [ṚV, 1, 84 8.1]
kadā naḥ śuśravad gira indro aṅga | [ṚV, 1, 84 8.2]
yaś ciddhi tvā bahubhya ā sutāvāṁ āvivāsati | [ṚV, 1, 84 9.1]
ugraṃ tat patyate śava indro aṅga | [ṚV, 1, 84 9.2]
svādor itthā viṣūvato madhvaḥ pibanti gauryaḥ | [ṚV, 1, 84 10.1]
yā indreṇa sayāvarīr vṛṣṇā madanti śobhase vasvīr anu svarājyam | [ṚV, 1, 84 10.2]
tā asya pṛśanāyuvaḥ somaṃ śrīṇanti pṛśnayaḥ | [ṚV, 1, 84 11.1]
priyā indrasya dhenavo vajraṃ hinvanti sāyakaṃ vasvīr anu svarājyam | [ṚV, 1, 84 11.2]
tā asya namasā sahaḥ saparyanti pracetasaḥ | [ṚV, 1, 84 12.1]
vratāny asya saścire purūṇi pūrvacittaye vasvīr anu svarājyam | [ṚV, 1, 84 12.2]
indro dadhīco asthabhir vṛtrāṇy apratiṣkutaḥ | [ṚV, 1, 84 13.1]
jaghāna navatīr nava | [ṚV, 1, 84 13.2]
icchann aśvasya yacchiraḥ parvateṣv apaśritam | [ṚV, 1, 84 14.1]
tad vidaccharyaṇāvati | [ṚV, 1, 84 14.2]
atrāha gor amanvata nāma tvaṣṭur apīcyam | [ṚV, 1, 84 15.1]
itthā candramaso gṛhe | [ṚV, 1, 84 15.2]
ko adya yuṅkte dhuri gā ṛtasya śimīvato bhāmino durhṛṇāyūn | [ṚV, 1, 84 16.1]
āsanniṣūn hṛtsvaso mayobhūn ya eṣām bhṛtyām ṛṇadhat sa jīvāt | [ṚV, 1, 84 16.2]
ka īṣate tujyate ko bibhāya ko maṃsate santam indraṃ ko anti | [ṚV, 1, 84 17.1]
kas tokāya ka ibhāyota rāye 'dhi bravat tanve ko janāya | [ṚV, 1, 84 17.2]
ko agnim īṭṭe haviṣā ghṛtena srucā yajātā ṛtubhir dhruvebhiḥ | [ṚV, 1, 84 18.1]
kasmai devā ā vahān āśu homa ko maṃsate vītihotraḥ sudevaḥ | [ṚV, 1, 84 18.2]
tvam aṅga pra śaṃsiṣo devaḥ śaviṣṭha martyam | [ṚV, 1, 84 19.1]
na tvad anyo maghavann asti marḍitendra bravīmi te vacaḥ | [ṚV, 1, 84 19.2]
mā te rādhāṃsi mā ta ūtayo vaso 'smān kadācanā dabhan | [ṚV, 1, 84 20.1]
viśvā ca na upamimīhi mānuṣa vasūni carṣaṇibhya ā | [ṚV, 1, 84 20.2]
{ṚV, 1, 85}
pra ye śumbhante janayo na saptayo yāman rudrasya sūnavaḥ sudaṃsasaḥ | [ṚV, 1, 85 1.1]
rodasī hi marutaś cakrire vṛdhe madanti vīrā vidatheṣu ghṛṣvayaḥ | [ṚV, 1, 85 1.2]
ta ukṣitāso mahimānam āśata divi rudrāso adhi cakrire sadaḥ | [ṚV, 1, 85 2.1]
arcanto arkaṃ janayanta indriyam adhi śriyo dadhire pṛśnimātaraḥ | [ṚV, 1, 85 2.2]
gomātaro yacchubhayante añjibhis tanūṣu śubhrā dadhire virukmataḥ | [ṚV, 1, 85 3.1]
bādhante viśvam abhimātinam apa vartmāny eṣām anu rīyate ghṛtam | [ṚV, 1, 85 3.2]
vi ye bhrājante sumakhāsa ṛṣṭibhiḥ pracyāvayanto acyutā cid ojasā | [ṚV, 1, 85 4.1]
manojuvo yan maruto ratheṣv ā vṛṣavrātāsaḥ pṛṣatīr ayugdhvam | [ṚV, 1, 85 4.2]
pra yad ratheṣu pṛṣatīr ayugdhvaṃ vāje adrim maruto raṃhayantaḥ | [ṚV, 1, 85 5.1]
utāruṣasya vi ṣyanti dhārāś carmevodabhir vy undanti bhūma | [ṚV, 1, 85 5.2]
ā vo vahantu saptayo raghuṣyado raghupatvānaḥ pra jigāta bāhubhiḥ | [ṚV, 1, 85 6.1]
sīdatā barhir uru vaḥ sadas kṛtam mādayadhvam maruto madhvo andhasaḥ | [ṚV, 1, 85 6.2]
te 'vardhanta svatavaso mahitvanā nākaṃ tasthur uru cakrire sadaḥ | [ṚV, 1, 85 7.1]
viṣṇur yaddhāvad vṛṣaṇam madacyutaṃ vayo na sīdann adhi barhiṣi priye | [ṚV, 1, 85 7.2]
śūrā ived yuyudhayo na jagmayaḥ śravasyavo na pṛtanāsu yetire | [ṚV, 1, 85 8.1]
bhayante viśvā bhuvanā marudbhyo rājāna iva tveṣasaṃdṛśo naraḥ | [ṚV, 1, 85 8.2]
tvaṣṭā yad vajraṃ sukṛtaṃ hiraṇyayaṃ sahasrabhṛṣṭiṃ svapā avartayat | [ṚV, 1, 85 9.1]
dhatta indro nary apāṃsi kartave 'han vṛtraṃ nir apām aubjad arṇavam | [ṚV, 1, 85 9.2]
ūrdhvaṃ nunudre 'vataṃ ta ojasā dādṛhāṇaṃ cid bibhidur vi parvatam | [ṚV, 1, 85 10.1]
dhamanto vāṇam marutaḥ sudānavo made somasya raṇyāni cakrire | [ṚV, 1, 85 10.2]
jihmaṃ nunudre 'vataṃ tayā diśāsiñcann utsaṃ gotamāya tṛṣṇaje | [ṚV, 1, 85 11.1]
ā gacchantīm avasā citrabhānavaḥ kāmaṃ viprasya tarpayanta dhāmabhiḥ | [ṚV, 1, 85 11.2]
yā vaḥ śarma śaśamānāya santi tridhātūni dāśuṣe yacchatādhi | [ṚV, 1, 85 12.1]
asmabhyaṃ tāni maruto vi yanta rayiṃ no dhatta vṛṣaṇaḥ suvīram | [ṚV, 1, 85 12.2]
{ṚV, 1, 86}
maruto yasya hi kṣaye pāthā divo vimahasaḥ | [ṚV, 1, 86 1.1]
sa sugopātamo janaḥ | [ṚV, 1, 86 1.2]
yajñair vā yajñavāhaso viprasya vā matīnām | [ṚV, 1, 86 2.1]
marutaḥ śṛṇutā havam | [ṚV, 1, 86 2.2]
uta vā yasya vājino 'nu vipram atakṣata | [ṚV, 1, 86 3.1]
sa gantā gomati vraje | [ṚV, 1, 86 3.2]
asya vīrasya barhiṣi sutaḥ somo diviṣṭiṣu | [ṚV, 1, 86 4.1]
uktham madaś ca śasyate | [ṚV, 1, 86 4.2]
asya śroṣantv ā bhuvo viśvā yaś carṣaṇīr abhi | [ṚV, 1, 86 5.1]
sūraṃ cit sasruṣīr iṣaḥ | [ṚV, 1, 86 5.2]
pūrvībhir hi dadāśima śaradbhir maruto vayam | [ṚV, 1, 86 6.1]
avobhiś carṣaṇīnām | [ṚV, 1, 86 6.2]
subhagaḥ sa prayajyavo maruto astu martyaḥ | [ṚV, 1, 86 7.1]
yasya prayāṃsi parṣatha | [ṚV, 1, 86 7.2]
śaśamānasya vā naraḥ svedasya satyaśavasaḥ | [ṚV, 1, 86 8.1]
vidā kāmasya venataḥ | [ṚV, 1, 86 8.2]
yūyaṃ tat satyaśavasa āviṣ karta mahitvanā | [ṚV, 1, 86 9.1]
vidhyatā vidyutā rakṣaḥ | [ṚV, 1, 86 9.2]
gūhatā guhyaṃ tamo vi yāta viśvam atriṇam | [ṚV, 1, 86 10.1]
jyotiṣ kartā yad uśmasi | [ṚV, 1, 86 10.2]
{ṚV, 1, 87}
pratvakṣasaḥ pratavasaḥ virapśinaḥ an ānatāḥ a vithurāḥ ṛjīṣiṇaḥ juṣṭatamāsaḥ nṛtamāsaḥ añjibhiḥ vi ānajre kecid usrāḥ iva stṛbhiḥ | [ṚV, 1, 87 586632_1]
upahvareṣu yad acidhvaṃ yayiṃ vaya iva marutaḥ kenacit pathā | [ṚV, 1, 87 2.1]
ścotanti kośā upa vo ratheṣv ā ghṛtam ukṣatā madhuvarṇam arcate | [ṚV, 1, 87 2.2]
praiṣām ajmeṣu vithureva rejate bhūmir yāmeṣu yaddha yuñjate śubhe | [ṚV, 1, 87 3.1]
te krīḍayo dhunayo bhrājadṛṣṭayaḥ svayam mahitvam panayanta dhūtayaḥ | [ṚV, 1, 87 3.2]
sa hi svasṛt pṛṣadaśvo yuvā gaṇo 'yā īśānas taviṣībhir āvṛtaḥ | [ṚV, 1, 87 4.1]
asi satya ṛṇayāvānedyo 'syā dhiyaḥ prāvitāthā vṛṣā gaṇaḥ | [ṚV, 1, 87 4.2]
pituḥ pratnasya janmanā vadāmasi somasya jihvā pra jigāti cakṣasā | [ṚV, 1, 87 5.1]
yad īm indraṃ śamy ṛkvāṇa āśatād in nāmāni yajñiyāni dadhire | [ṚV, 1, 87 5.2]
śriyase kam bhānubhiḥ sam mimikṣire te raśmibhis ta ṛkvabhiḥ sukhādayaḥ | [ṚV, 1, 87 6.1]
te vāśīmanta iṣmiṇo abhīravo vidre priyasya mārutasya dhāmnaḥ | [ṚV, 1, 87 6.2]
{ṚV, 1, 88}
ā vidyunmadbhir marutaḥ svarkai rathebhir yāta ṛṣṭimadbhir aśvaparṇaiḥ | [ṚV, 1, 88 1.1]
ā varṣiṣṭhayā na iṣā vayo na paptatā sumāyāḥ | [ṚV, 1, 88 1.2]
te 'ruṇebhir varam ā piśaṅgaiḥ śubhe kaṃ yānti rathatūrbhir aśvaiḥ | [ṚV, 1, 88 2.1]
rukmo na citraḥ svadhitīvān pavyā rathasya jaṅghananta bhūma | [ṚV, 1, 88 2.2]
śriye kaṃ vo adhi tanūṣu vāśīr medhā vanā na kṛṇavanta ūrdhvā | [ṚV, 1, 88 3.1]
yuṣmabhyaṃ kam marutaḥ sujātās tuvidyumnāso dhanayante adrim | [ṚV, 1, 88 3.2]
ahāni gṛdhrāḥ pary ā va āgur imāṃ dhiyaṃ vārkāryāṃ ca devīm | [ṚV, 1, 88 4.1]
brahma kṛṇvanto gotamāso arkair ūrdhvaṃ nunudra utsadhim pibadhyai | [ṚV, 1, 88 4.2]
etat tyan na yojanam aceti sasvar ha yan maruto gotamo vaḥ | [ṚV, 1, 88 5.1]
paśyan hiraṇyacakrān ayodaṃṣṭrān vidhāvato varāhūn | [ṚV, 1, 88 5.2]
eṣā syā vo maruto 'nubhartrī prati ṣṭobhati vāghato na vāṇī | [ṚV, 1, 88 6.1]
astobhayad vṛthāsām anu svadhāṃ gabhastyoḥ | [ṚV, 1, 88 6.2]
{ṚV, 1, 89}
ā no bhadrāḥ kratavo yantu viśvato 'dabdhāso aparītāsa udbhidaḥ | [ṚV, 1, 89 1.1]
devā no yathā sadam id vṛdhe asann aprāyuvo rakṣitāro dive dive | [ṚV, 1, 89 1.2]
devānām bhadrā sumatir ṛjūyatāṃ devānāṃ rātir abhi no ni vartatām | [ṚV, 1, 89 2.1]
devānāṃ sakhyam upa sedimā vayaṃ devā na āyuḥ pra tirantu jīvase | [ṚV, 1, 89 2.2]
tān pūrvayā nividā hūmahe vayam bhagam mitram aditiṃ dakṣam asridham | [ṚV, 1, 89 3.1]
aryamaṇaṃ varuṇaṃ somam aśvinā sarasvatī naḥ subhagā mayas karat | [ṚV, 1, 89 3.2]
tan no vāto mayobhu vātu bheṣajaṃ tan mātā pṛthivī tat pitā dyauḥ | [ṚV, 1, 89 4.1]
tad grāvāṇaḥ somasuto mayobhuvas tad aśvinā śṛṇutaṃ dhiṣṇyā yuvam | [ṚV, 1, 89 4.2]
tam īśānaṃ jagatas tasthuṣas patiṃ dhiyañjinvam avase hūmahe vayam | [ṚV, 1, 89 5.1]
pūṣā no yathā vedasām asad vṛdhe rakṣitā pāyur adabdhaḥ svastaye | [ṚV, 1, 89 5.2]
svasti na indro vṛddhaśravāḥ svasti naḥ pūṣā viśvavedāḥ | [ṚV, 1, 89 6.1]
svasti nas tārkṣyo ariṣṭanemiḥ svasti no bṛhaspatir dadhātu | [ṚV, 1, 89 6.2]
pṛṣadaśvā marutaḥ pṛśnimātaraḥ śubhaṃyāvāno vidatheṣu jagmayaḥ | [ṚV, 1, 89 7.1]
agnijihvā manavaḥ sūracakṣaso viśve no devā avasā gamann iha | [ṚV, 1, 89 7.2]
bhadraṃ karṇebhiḥ śṛṇuyāma devā bhadram paśyemākṣabhir yajatrāḥ | [ṚV, 1, 89 8.1]
sthirair aṅgais tuṣṭuvāṃsas tanūbhir vy aśema devahitaṃ yad āyuḥ | [ṚV, 1, 89 8.2]
śatam in nu śarado anti devā yatrā naś cakrā jarasaṃ tanūnām | [ṚV, 1, 89 9.1]
putrāso yatra pitaro bhavanti mā no madhyā rīriṣatāyur gantoḥ | [ṚV, 1, 89 9.2]
aditir dyaur aditir antarikṣam aditir mātā sa pitā sa putraḥ | [ṚV, 1, 89 10.1]
viśve devā aditiḥ pañca janā aditir jātam aditir janitvam | [ṚV, 1, 89 10.2]
{ṚV, 1, 90}
ṛjunītī no varuṇo mitro nayatu vidvān | [ṚV, 1, 90 1.1]
aryamā devaiḥ sajoṣāḥ | [ṚV, 1, 90 1.2]
te hi vasvo vasavānās te apramūrā mahobhiḥ | [ṚV, 1, 90 2.1]
vratā rakṣante viśvāhā | [ṚV, 1, 90 2.2]
te asmabhyaṃ śarma yaṃsann amṛtā martyebhyaḥ | [ṚV, 1, 90 3.1]
bādhamānā apa dviṣaḥ | [ṚV, 1, 90 3.2]
vi naḥ pathaḥ suvitāya ciyantv indro marutaḥ | [ṚV, 1, 90 4.1]
pūṣā bhago vandyāsaḥ | [ṚV, 1, 90 4.2]
uta no dhiyo goagrāḥ pūṣan viṣṇav evayāvaḥ | [ṚV, 1, 90 5.1]
kartā naḥ svastimataḥ | [ṚV, 1, 90 5.2]
madhu vātā ṛtāyate madhu kṣaranti sindhavaḥ | [ṚV, 1, 90 6.1]
mādhvīr naḥ santv oṣadhīḥ | [ṚV, 1, 90 6.2]
madhu naktam utoṣaso madhumat pārthivaṃ rajaḥ | [ṚV, 1, 90 7.1]
madhu dyaur astu naḥ pitā | [ṚV, 1, 90 7.2]
madhumān no vanaspatir madhumāṁ astu sūryaḥ | [ṚV, 1, 90 8.1]
mādhvīr gāvo bhavantu naḥ | [ṚV, 1, 90 8.2]
śaṃ no mitraḥ śaṃ varuṇaḥ śaṃ no bhavatv aryamā | [ṚV, 1, 90 9.1]
śaṃ na indro bṛhaspatiḥ śaṃ no viṣṇur urukramaḥ | [ṚV, 1, 90 9.2]
{ṚV, 1, 91}
tvaṃ soma pra cikito manīṣā tvaṃ rajiṣṭham anu neṣi panthām | [ṚV, 1, 91 1.1]
tava praṇītī pitaro na indo deveṣu ratnam abhajanta dhīrāḥ | [ṚV, 1, 91 1.2]
tvaṃ soma kratubhiḥ sukratur bhūs tvaṃ dakṣaiḥ sudakṣo viśvavedāḥ | [ṚV, 1, 91 2.1]
tvaṃ vṛṣā vṛṣatvebhir mahitvā dyumnebhir dyumny abhavo nṛcakṣāḥ | [ṚV, 1, 91 2.2]
rājñaḥ nu te varuṇasya vratāni | [ṚV, 1, 91 586697_1]
bṛhat gabhīram tava soma dhāma | [ṚV, 1, 91 586697_2]
śuciḥ ṭvam asi priyaḥ na mitraḥ | [ṚV, 1, 91 586698_1]
dakṣāyyaḥ aryama iva asi soma | [ṚV, 1, 91 586698_2]
yā te dhāmāni divi yā pṛthivyāṃ yā parvateṣv oṣadhīṣv apsu | [ṚV, 1, 91 4.1]
tebhir no viśvaiḥ sumanā aheḍan rājan soma prati havyā gṛbhāya | [ṚV, 1, 91 4.2]
tvaṃ somāsi satpatis tvaṃ rājota vṛtrahā | [ṚV, 1, 91 5.1]
tvam bhadro asi kratuḥ | [ṚV, 1, 91 5.2]
tvaṃ ca soma no vaśo jīvātuṃ na marāmahe | [ṚV, 1, 91 6.1]
priyastotro vanaspatiḥ | [ṚV, 1, 91 6.2]
tvaṃ soma mahe bhagaṃ tvaṃ yūna ṛtāyate | [ṚV, 1, 91 7.1]
dakṣaṃ dadhāsi jīvase | [ṚV, 1, 91 7.2]
tvaṃ naḥ soma viśvato rakṣā rājann aghāyataḥ | [ṚV, 1, 91 8.1]
na riṣyet tvāvataḥ sakhā | [ṚV, 1, 91 8.2]
soma yās te mayobhuva ūtayaḥ santi dāśuṣe | [ṚV, 1, 91 9.1]
tābhir no 'vitā bhava | [ṚV, 1, 91 9.2]
imaṃ yajñam idaṃ vaco jujuṣāṇa upāgahi | [ṚV, 1, 91 10.1]
soma tvaṃ no vṛdhe bhava | [ṚV, 1, 91 10.2]
soma gīrbhiṣ ṭvā vayaṃ vardhayāmo vacovidaḥ | [ṚV, 1, 91 11.1]
sumṛḍīko na ā viśa | [ṚV, 1, 91 11.2]
gayasphāno amīvahā vasuvit puṣṭivardhanaḥ | [ṚV, 1, 91 12.1]
sumitraḥ soma no bhava | [ṚV, 1, 91 12.2]
soma rārandhi naḥ hṛdi gāvaḥ na yavaseṣu ā maryaḥ iva sve okye | [ṚV, 1, 91 586717_1]
yaḥ soma sakhye tava rāraṇat deva martyaḥ tam dakṣaḥ sacate kaviḥ | [ṚV, 1, 91 586720_1]
uruṣyā ṇaḥ abhiśasteḥ | [ṚV, 1, 91 586721_1]
soma ni pāhi aṃhasaḥ | [ṚV, 1, 91 586721_2]
sakhā su śevaḥ edhi naḥ | [ṚV, 1, 91 586722_1]
ā pyāyasva | [ṚV, 1, 91 586723_1]
sam etu te viśvatas soma vṛṣṇyam | [ṚV, 1, 91 586723_2]
bhavāḥ vājasya saṃgathe | [ṚV, 1, 91 586724_1]
ā pyāyasva madintama soma viśvebhir aṃśubhiḥ | [ṚV, 1, 91 17.1]
bhavā naḥ suśravastamaḥ sakhā vṛdhe | [ṚV, 1, 91 17.2]
saṃ te payāṃsi sam u yantu vājāḥ saṃ vṛṣṇyāny abhimātiṣāhaḥ | [ṚV, 1, 91 18.1]
āpyāyamāno amṛtāya soma divi śravāṃsy uttamāni dhiṣva | [ṚV, 1, 91 18.2]
yā te dhāmāni haviṣā yajanti tā te viśvā paribhūr astu yajñam | [ṚV, 1, 91 19.1]
gayasphānaḥ prataraṇaḥ suvīro 'vīrahā pra carā soma duryān | [ṚV, 1, 91 19.2]
somo dhenuṃ somo arvantam āśuṃ somo vīraṃ karmaṇyaṃ dadāti | [ṚV, 1, 91 20.1]
sādanyaṃ vidathyaṃ sabheyam pitṛśravaṇaṃ yo dadāśad asmai | [ṚV, 1, 91 20.2]
aṣāḍhaṃ yutsu pṛtanāsu papriṃ svarṣām apsāṃ vṛjanasya gopām | [ṚV, 1, 91 21.1]
bhareṣujāṃ sukṣitiṃ suśravasaṃ jayantaṃ tvām anu madema soma | [ṚV, 1, 91 21.2]
tvam imā oṣadhīḥ soma viśvās tvam apo ajanayas tvaṃ gāḥ | [ṚV, 1, 91 22.1]
tvam ā tatanthorv antarikṣaṃ tvaṃ jyotiṣā vi tamo vavartha | [ṚV, 1, 91 22.2]
devena no manasā deva soma rāyo bhāgaṃ sahasāvann abhi yudhya | [ṚV, 1, 91 23.1]
mā tvā tanad īśiṣe vīryasyobhayebhyaḥ pra cikitsā gaviṣṭau | [ṚV, 1, 91 23.2]
{ṚV, 1, 92}
etā u tyā uṣasaḥ ketum akrata pūrve ardhe rajaso bhānum añjate | [ṚV, 1, 92 1.1]
niṣkṛṇvānā āyudhānīva dhṛṣṇavaḥ prati gāvo 'ruṣīr yanti mātaraḥ | [ṚV, 1, 92 1.2]
ud apaptann aruṇā bhānavo vṛthā svāyujo aruṣīr gā ayukṣata | [ṚV, 1, 92 2.1]
akrann uṣāso vayunāni pūrvathā ruśantam bhānum aruṣīr aśiśrayuḥ | [ṚV, 1, 92 2.2]
arcanti nārīr apaso na viṣṭibhiḥ samānena yojanenā parāvataḥ | [ṚV, 1, 92 3.1]
iṣaṃ vahantīḥ sukṛte sudānave viśved aha yajamānāya sunvate | [ṚV, 1, 92 3.2]
adhi peśāṃsi vapate nṛtūḥ iva | [ṚV, 1, 92 586745_1]
aporṇute vakṣaḥ usrā iva barjaham | [ṚV, 1, 92 586745_2]
jyotiḥ viśvasmai bhuvanāya kṛṇvatī gāvaḥ na vrajam vi uṣāḥ āvaḥ tamaḥ | [ṚV, 1, 92 586746_1]
praty arcī ruśad asyā adarśi vi tiṣṭhate bādhate kṛṣṇam abhvam | [ṚV, 1, 92 5.1]
svaruṃ na peśo vidatheṣv añjañcitraṃ divo duhitā bhānum aśret | [ṚV, 1, 92 5.2]
atāriṣma tamasas pāram asyoṣā ucchantī vayunā kṛṇoti | [ṚV, 1, 92 6.1]
śriye chando na smayate vibhātī supratīkā saumanasāyājīgaḥ | [ṚV, 1, 92 6.2]
bhāsvatī netrī sūnṛtānāṃ diva stave duhitā gotamebhiḥ | [ṚV, 1, 92 7.1]
prajāvato nṛvato aśvabudhyān uṣo goagrāṁ upa māsi vājān | [ṚV, 1, 92 7.2]
uṣas tam aśyāṃ yaśasaṃ suvīraṃ dāsapravargaṃ rayim aśvabudhyam | [ṚV, 1, 92 8.1]
sudaṃsasā śravasā yā vibhāsi vājaprasūtā subhage bṛhantam | [ṚV, 1, 92 8.2]
viśvāni devī bhuvanābhicakṣyā pratīcī cakṣur urviyā vi bhāti | [ṚV, 1, 92 9.1]
viśvaṃ jīvaṃ carase bodhayantī viśvasya vācam avidan manāyoḥ | [ṚV, 1, 92 9.2]
punaḥ punar jāyamānā purāṇī samānaṃ varṇam abhi śumbhamānā | [ṚV, 1, 92 10.1]
śvaghnīva kṛtnur vija āminānā martasya devī jarayanty āyuḥ | [ṚV, 1, 92 10.2]
vyūrṇvatī divo antāṁ abodhy apa svasāraṃ sanutar yuyoti | [ṚV, 1, 92 11.1]
praminatī manuṣyā yugāni yoṣā jārasya cakṣasā vi bhāti | [ṚV, 1, 92 11.2]
paśūn na citrā subhagā prathānā sindhuḥ na kṣodaḥ urviyā vi aśvait | [ṚV, 1, 92 586761_1]
a minatī daivyāni vratāni sūryasya ceti raśmibhiḥ dṛśānā | [ṚV, 1, 92 586762_1]
uṣas tac citram ā bharāsmabhyaṃ vājinīvati | [ṚV, 1, 92 13.1]
yena tokaṃ ca tanayaṃ ca dhāmahe | [ṚV, 1, 92 13.2]
uṣo adyeha gomaty aśvāvati vibhāvari | [ṚV, 1, 92 14.1]
revad asme vy uccha sūnṛtāvati | [ṚV, 1, 92 14.2]
yukṣvā hi vājinīvaty aśvāṁ adyāruṇāṁ uṣaḥ | [ṚV, 1, 92 15.1]
athā no viśvā saubhagāny ā vaha | [ṚV, 1, 92 15.2]
aśvinā vartir asmad ā gomad dasrā hiraṇyavat | [ṚV, 1, 92 16.1]
arvāg rathaṃ samanasā ni yacchatam | [ṚV, 1, 92 16.2]
yāv itthā ślokam ā divo jyotir janāya cakrathuḥ | [ṚV, 1, 92 17.1]
ā na ūrjaṃ vahatam aśvinā yuvam | [ṚV, 1, 92 17.2]
eha devā mayobhuvā dasrā hiraṇyavartanī | [ṚV, 1, 92 18.1]
uṣarbudho vahantu somapītaye | [ṚV, 1, 92 18.2]
{ṚV, 1, 93}
agnīṣomāv imaṃ su me śṛṇutaṃ vṛṣaṇā havam | [ṚV, 1, 93 1.1]
prati sūktāni haryatam bhavataṃ dāśuṣe mayaḥ | [ṚV, 1, 93 1.2]
agnīṣomā yo adya vām idaṃ vacaḥ saparyati | [ṚV, 1, 93 2.1]
tasmai dhattaṃ suvīryaṃ gavām poṣaṃ svaśvyam | [ṚV, 1, 93 2.2]
agnīṣomā ya āhutiṃ yo vāṃ dāśāddhaviṣkṛtim | [ṚV, 1, 93 3.1]
sa prajayā suvīryaṃ viśvam āyur vy aśnavat | [ṚV, 1, 93 3.2]
agnīṣomā ceti tad vīryaṃ vāṃ yad amuṣṇītam avasam paṇiṃ gāḥ | [ṚV, 1, 93 4.1]
avātiratam bṛsayasya śeṣo 'vindataṃ jyotir ekam bahubhyaḥ | [ṚV, 1, 93 4.2]
yuvam etāni divi rocanāny agniś ca soma sakratū adhattam | [ṚV, 1, 93 5.1]
yuvaṃ sindhūṃr abhiśaster avadyād agnīṣomāv amuñcataṃ gṛbhītān | [ṚV, 1, 93 5.2]
ānyaṃ divo mātariśvā jabhārāmathnād anyam pari śyeno adreḥ | [ṚV, 1, 93 6.1]
agnīṣomā brahmaṇā vāvṛdhānoruṃ yajñāya cakrathur u lokam | [ṚV, 1, 93 6.2]
agnīṣomā haviṣaḥ prasthitasya vītaṃ haryataṃ vṛṣaṇā juṣethām | [ṚV, 1, 93 7.1]
suśarmāṇā svavasā hi bhūtam athā dhattaṃ yajamānāya śaṃ yoḥ | [ṚV, 1, 93 7.2]
yo agnīṣomā haviṣā saparyād devadrīcā manasā yo ghṛtena | [ṚV, 1, 93 8.1]
tasya vrataṃ rakṣatam pātam aṃhaso viśe janāya mahi śarma yacchatam | [ṚV, 1, 93 8.2]
agnīṣomā savedasā sahūtī vanataṃ giraḥ | [ṚV, 1, 93 9.1]
saṃ devatrā babhūvathuḥ | [ṚV, 1, 93 9.2]
agnīṣomāv anena vāṃ yo vāṃ ghṛtena dāśati | [ṚV, 1, 93 10.1]
tasmai dīdayatam bṛhat | [ṚV, 1, 93 10.2]
agnīṣomāv imāni no yuvaṃ havyā jujoṣatam | [ṚV, 1, 93 11.1]
ā yātam upa naḥ sacā | [ṚV, 1, 93 11.2]
agnīṣomā pipṛtam arvato na ā pyāyantām usriyā havyasūdaḥ | [ṚV, 1, 93 12.1]
asme balāni maghavatsu dhattaṃ kṛṇutaṃ no adhvaraṃ śruṣṭimantam | [ṚV, 1, 93 12.2]
{ṚV, 1, 94}
imam stomam arhate jātavedase ratham iva sam mahemā manīṣayā | [ṚV, 1, 94 586799_1]
bhadrā hi naḥ pramatiḥ asya saṃsadi | [ṚV, 1, 94 586800_1]
agne sakhye mā riṣāmā vayam tava | [ṚV, 1, 94 586800_2]
yasmai tvam āyajase sa sādhati | [ṚV, 1, 94 586801_1]
anarvā kṣeti | [ṚV, 1, 94 586801_2]
dadhate su vīryam | [ṚV, 1, 94 586801_3]
sa tūtāva | [ṚV, 1, 94 586802_1]
nā enam aśnoti aṃhatiḥ | [ṚV, 1, 94 586802_2]
agne sakhye mā riṣāmā vayam tava | [ṚV, 1, 94 586802_3]
śakema tvā samidhaṃ sādhayā dhiyas tve devā havir adanty āhutam | [ṚV, 1, 94 3.1]
tvam ādityāṁ ā vaha tān hy uśmasy agne sakhye mā riṣāmā vayaṃ tava | [ṚV, 1, 94 3.2]
bharāmedhmaṃ kṛṇavāmā havīṃṣi te citayantaḥ parvaṇā parvaṇā vayam | [ṚV, 1, 94 4.1]
jīvātave prataraṃ sādhayā dhiyo 'gne sakhye mā riṣāmā vayaṃ tava | [ṚV, 1, 94 4.2]
viśāṃ gopā asya caranti jantavo dvipac ca yad uta catuṣpad aktubhiḥ | [ṚV, 1, 94 5.1]
citraḥ praketa uṣaso mahāṁ asy agne sakhye mā riṣāmā vayaṃ tava | [ṚV, 1, 94 5.2]
tvam adhvaryur uta hotāsi pūrvyaḥ praśāstā potā januṣā purohitaḥ | [ṚV, 1, 94 6.1]
viśvā vidvāṁ ārtvijyā dhīra puṣyasy agne sakhye mā riṣāmā vayaṃ tava | [ṚV, 1, 94 6.2]
yo viśvataḥ supratīkaḥ sadṛṅṅ asi dūre cit san taḍid ivāti rocase | [ṚV, 1, 94 7.1]
rātryāś cid andho ati deva paśyasy agne sakhye mā riṣāmā vayaṃ tava | [ṚV, 1, 94 7.2]
pūrvo devā bhavatu sunvato ratho 'smākaṃ śaṃso abhy astu dūḍhyaḥ | [ṚV, 1, 94 8.1]
tad ā jānītota puṣyatā vaco 'gne sakhye mā riṣāmā vayaṃ tava | [ṚV, 1, 94 8.2]
vadhair duḥśaṃsāṁ apa dūḍhyo jahi dūre vā ye anti vā kecid atriṇaḥ | [ṚV, 1, 94 9.1]
athā yajñāya gṛṇate sugaṃ kṛdhy agne sakhye mā riṣāmā vayaṃ tava | [ṚV, 1, 94 9.2]
yad ayukthā aruṣā rohitā rathe vātajūtā vṛṣabhasyeva te ravaḥ | [ṚV, 1, 94 10.1]
ād invasi vanino dhūmaketunāgne sakhye mā riṣāmā vayaṃ tava | [ṚV, 1, 94 10.2]
adha svanād uta bibhyuḥ patatriṇo drapsā yat te yavasādo vy asthiran | [ṚV, 1, 94 11.1]
sugaṃ tat te tāvakebhyo rathebhyo 'gne sakhye mā riṣāmā vayaṃ tava | [ṚV, 1, 94 11.2]
ayam mitrasya varuṇasya dhāyase 'vayātām marutāṃ heḍo adbhutaḥ | [ṚV, 1, 94 12.1]
mṛḍā su no bhūtv eṣām manaḥ punar agne sakhye mā riṣāmā vayaṃ tava | [ṚV, 1, 94 12.2]
devo devānām asi mitro adbhuto vasur vasūnām asi cārur adhvare | [ṚV, 1, 94 13.1]
śarman syāma tava saprathastame 'gne sakhye mā riṣāmā vayaṃ tava | [ṚV, 1, 94 13.2]
tat te bhadraṃ yat samiddhaḥ sve dame somāhuto jarase mṛḍayattamaḥ | [ṚV, 1, 94 14.1]
dadhāsi ratnaṃ draviṇaṃ ca dāśuṣe 'gne sakhye mā riṣāmā vayaṃ tava | [ṚV, 1, 94 14.2]
yasmai tvaṃ sudraviṇo dadāśo 'nāgāstvam adite sarvatātā | [ṚV, 1, 94 15.1]
yam bhadreṇa śavasā codayāsi prajāvatā rādhasā te syāma | [ṚV, 1, 94 15.2]
sa tvam agne saubhagatvasya vidvān asmākam āyuḥ pra tireha deva | [ṚV, 1, 94 16.1]
tan no mitro varuṇo māmahantām aditiḥ sindhuḥ pṛthivī uta dyauḥ | [ṚV, 1, 94 16.2]
{ṚV, 1, 95}
dve virūpe carataḥ svarthe anyānyā vatsam upa dhāpayete | [ṚV, 1, 95 1.1]
harir anyasyām bhavati svadhāvāñchukro anyasyāṃ dadṛśe suvarcāḥ | [ṚV, 1, 95 1.2]
daśemaṃ tvaṣṭur janayanta garbham atandrāso yuvatayo vibhṛtram | [ṚV, 1, 95 2.1]
tigmānīkaṃ svayaśasaṃ janeṣu virocamānam pari ṣīṃ nayanti | [ṚV, 1, 95 2.2]
trīṇi jānā pari bhūṣanty asya samudra ekaṃ divy ekam apsu | [ṚV, 1, 95 3.1]
pūrvām anu pra diśam pārthivānām ṛtūn praśāsad vi dadhāv anuṣṭhu | [ṚV, 1, 95 3.2]
ka imaṃ vo niṇyam ā ciketa vatso mātṝr janayata svadhābhiḥ | [ṚV, 1, 95 4.1]
bahvīnāṃ garbho apasām upasthān mahān kavir niś carati svadhāvān | [ṚV, 1, 95 4.2]
āviṣṭyo vardhate cārur āsu jihmānām ūrdhvaḥ svayaśā upasthe | [ṚV, 1, 95 5.1]
ubhe tvaṣṭur bibhyatur jāyamānāt pratīcī siṃham prati joṣayete | [ṚV, 1, 95 5.2]
ubhe bhadre joṣayete na mene | [ṚV, 1, 95 586841_1]
gāvaḥ na vāśrāḥ upa tasthuḥ evaiḥ | [ṚV, 1, 95 586841_2]
sa dakṣāṇām dakṣa patiḥ babhūva añjanti yam dakṣiṇatas havirbhiḥ | [ṚV, 1, 95 586842_1]
ud yaṃyamīti savitā iva bāhū | [ṚV, 1, 95 586843_1]
ubhe sicau yatate bhīmaḥ ṛñjan | [ṚV, 1, 95 586843_2]
ud śukram atkam ajate simasmāt | [ṚV, 1, 95 586844_1]
navā mātṛbhyaḥ vasanā jahāti | [ṚV, 1, 95 586844_2]
tveṣaṃ rūpaṃ kṛṇuta uttaraṃ yat saṃpṛñcānaḥ sadane gobhir adbhiḥ | [ṚV, 1, 95 8.1]
kavir budhnam pari marmṛjyate dhīḥ sā devatātā samitir babhūva | [ṚV, 1, 95 8.2]
uru te jrayaḥ pary eti budhnaṃ virocamānam mahiṣasya dhāma | [ṚV, 1, 95 9.1]
viśvebhir agne svayaśobhir iddho 'dabdhebhiḥ pāyubhiḥ pāhy asmān | [ṚV, 1, 95 9.2]
dhanvan srotaḥ kṛṇute gātum ūrmiṃ śukrair ūrmibhir abhi nakṣati kṣām | [ṚV, 1, 95 10.1]
viśvā sanāni jaṭhareṣu dhatte 'ntar navāsu carati prasūṣu | [ṚV, 1, 95 10.2]
evā no agne samidhā vṛdhāno revat pāvaka śravase vi bhāhi | [ṚV, 1, 95 11.1]
tan no mitro varuṇo māmahantām aditiḥ sindhuḥ pṛthivī uta dyauḥ | [ṚV, 1, 95 11.2]
{ṚV, 1, 96}
sa pratnathā sahasā jāyamānaḥ sadyaḥ kāvyāni baḍ adhatta viśvā | [ṚV, 1, 96 1.1]
āpaś ca mitraṃ dhiṣaṇā ca sādhan devā agniṃ dhārayan draviṇodām | [ṚV, 1, 96 1.2]
sa pūrvayā nividā kavyatāyor imāḥ prajā ajanayan manūnām | [ṚV, 1, 96 2.1]
vivasvatā cakṣasā dyām apaś ca devā agniṃ dhārayan draviṇodām | [ṚV, 1, 96 2.2]
tam īḍata prathamaṃ yajñasādhaṃ viśa ārīr āhutam ṛñjasānam | [ṚV, 1, 96 3.1]
ūrjaḥ putram bharataṃ sṛpradānuṃ devā agniṃ dhārayan draviṇodām | [ṚV, 1, 96 3.2]
sa mātariśvā puruvārapuṣṭir vidad gātuṃ tanayāya svarvit | [ṚV, 1, 96 4.1]
viśāṃ gopā janitā rodasyor devā agniṃ dhārayan draviṇodām | [ṚV, 1, 96 4.2]
naktoṣāsā varṇam āmemyāne dhāpayete śiśum ekaṃ samīcī | [ṚV, 1, 96 5.1]
dyāvākṣāmā rukmo antar vi bhāti devā agniṃ dhārayan draviṇodām | [ṚV, 1, 96 5.2]
rāyo budhnaḥ saṃgamano vasūnāṃ yajñasya ketur manmasādhano veḥ | [ṚV, 1, 96 6.1]
amṛtatvaṃ rakṣamāṇāsa enaṃ devā agniṃ dhārayan draviṇodām | [ṚV, 1, 96 6.2]
nū ca purā ca sadanaṃ rayīṇāṃ jātasya ca jāyamānasya ca kṣām | [ṚV, 1, 96 7.1]
sataś ca gopām bhavataś ca bhūrer devā agniṃ dhārayan draviṇodām | [ṚV, 1, 96 7.2]
draviṇodā draviṇasas turasya draviṇodāḥ sanarasya pra yaṃsat | [ṚV, 1, 96 8.1]
draviṇodā vīravatīm iṣaṃ no draviṇodā rāsate dīrgham āyuḥ | [ṚV, 1, 96 8.2]
evā no agne samidhā vṛdhāno revat pāvaka śravase vi bhāhi | [ṚV, 1, 96 9.1]
tan no mitro varuṇo māmahantām aditiḥ sindhuḥ pṛthivī uta dyauḥ | [ṚV, 1, 96 9.2]
{ṚV, 1, 97}
apa naḥ śośucad agham agne śuśugdhy ā rayim | [ṚV, 1, 97 1.1]
apa naḥ śośucad agham | [ṚV, 1, 97 1.2]
sukṣetriyā sugātuyā vasūyā ca yajāmahe | [ṚV, 1, 97 2.1]
apa naḥ śośucad agham | [ṚV, 1, 97 2.2]
pra yad bhandiṣṭha eṣām prāsmākāsaś ca sūrayaḥ | [ṚV, 1, 97 3.1]
apa naḥ śośucad agham | [ṚV, 1, 97 3.2]
pra yat te agne sūrayo jāyemahi pra te vayam | [ṚV, 1, 97 4.1]
apa naḥ śośucad agham | [ṚV, 1, 97 4.2]
pra yad agneḥ sahasvato viśvato yanti bhānavaḥ | [ṚV, 1, 97 5.1]
apa naḥ śośucad agham | [ṚV, 1, 97 5.2]
tvaṃ hi viśvatomukha viśvataḥ paribhūr asi | [ṚV, 1, 97 6.1]
apa naḥ śośucad agham | [ṚV, 1, 97 6.2]
dviṣo no viśvatomukhāti nāveva pāraya | [ṚV, 1, 97 7.1]
apa naḥ śośucad agham | [ṚV, 1, 97 7.2]
sa naḥ sindhum iva nāvayā ati parṣā svastaye | [ṚV, 1, 97 586885_1]
{ṚV, 1, 98}
vaiśvānarasya sumatau syāma | [ṚV, 1, 98 586887_1]
rājā hi kam bhuvanānām abhiśrīḥ | [ṚV, 1, 98 586887_2]
itas jātaḥ viśvam idam vi caṣṭe | [ṚV, 1, 98 586888_1]
vaiśvānaraḥ yatate sūryeṇa | [ṚV, 1, 98 586888_2]
pṛṣṭaḥ divi pṛṣṭaḥ agniḥ pṛthivyām pṛṣṭaḥ viśvāḥ oṣadhīḥ ā viveśa | [ṚV, 1, 98 586889_1]
vaiśvānaraḥ sahasā pṛṣṭaḥ agniḥ sa naḥ divā sa riṣaḥ pātu naktam | [ṚV, 1, 98 586890_1]
vaiśvānara tava tat satyam astu | [ṚV, 1, 98 586891_1]
asmān rāyaḥ maghavānaḥ sacantām | [ṚV, 1, 98 586891_2]
tat naḥ mitraḥ varuṇaḥ māmahantām aditiḥ sindhuḥ pṛthivī uta dyauḥ | [ṚV, 1, 98 586892_1]
{ṚV, 1, 99}
jātavedase sunavāma somam | [ṚV, 1, 99 586893_1]
arātīyataḥ ni dahāti vedaḥ | [ṚV, 1, 99 586893_2]
sa naḥ parṣat ati durgāṇi viśvā nāvā iva sindhum duritā ati agniḥ | [ṚV, 1, 99 586894_1]
{ṚV, 1, 100}
sa yo vṛṣā vṛṣṇyebhiḥ samokā maho divaḥ pṛthivyāś ca samrāṭ | [ṚV, 1, 100 1.1]
satīnasatvā havyo bhareṣu marutvān no bhavatv indra ūtī | [ṚV, 1, 100 1.2]
yasya an āptaḥ sūryasya iva yāmaḥ bhare bhare vṛtra hā śuṣmaḥ asti vṛṣantamaḥ sakhibhiḥ svebhiḥ evaiḥ | [ṚV, 1, 100 586898_1]
bhavatu | [ṚV, 1, 100 586898_2]
marutvān naḥ bhavatu indraḥ ūtī | [ṚV, 1, 100 586898_3]
divaḥ na yasya retasaḥ dughānāḥ panthāsaḥ yanti śavasā a parītāḥ tarat dveṣāḥ sāsahiḥ pauṃsyebhiḥ | [ṚV, 1, 100 586900_1]
marutvān naḥ bhavatu indraḥ ūtī | [ṚV, 1, 100 586900_2]
so aṅgirobhir aṅgirastamo bhūd vṛṣā vṛṣabhiḥ sakhibhiḥ sakhā san | [ṚV, 1, 100 4.1]
ṛgmibhir ṛgmī gātubhir jyeṣṭho marutvān no bhavatv indra ūtī | [ṚV, 1, 100 4.2]
sa sūnubhir na rudrebhir ṛbhvā nṛṣāhye sāsahvāṁ amitrān | [ṚV, 1, 100 5.1]
sanīﾱebhiḥ śravasyāni tūrvan marutvān no bhavatv indra ūtī | [ṚV, 1, 100 5.2]
sa manyumīḥ samadanasya kartāsmākebhir nṛbhiḥ sūryaṃ sanat | [ṚV, 1, 100 6.1]
asminn ahan satpatiḥ puruhūto marutvān no bhavatv indra ūtī | [ṚV, 1, 100 6.2]
tam ūtayo raṇayañchūrasātau taṃ kṣemasya kṣitayaḥ kṛṇvata trām | [ṚV, 1, 100 7.1]
sa viśvasya karuṇasyeśa eko marutvān no bhavatv indra ūtī | [ṚV, 1, 100 7.2]
tam apsanta śavasa utsaveṣu naro naram avase taṃ dhanāya | [ṚV, 1, 100 8.1]
so andhe cit tamasi jyotir vidan marutvān no bhavatv indra ūtī | [ṚV, 1, 100 8.2]
sa savyena yamati vrādhataś cit sa dakṣiṇe saṃgṛbhītā kṛtāni | [ṚV, 1, 100 9.1]
sa kīriṇā cit sanitā dhanāni marutvān no bhavatv indra ūtī | [ṚV, 1, 100 9.2]
sa grāmebhiḥ sanitā sa rathebhir vide viśvābhiḥ kṛṣṭibhir nv adya | [ṚV, 1, 100 10.1]
sa pauṃsyebhir abhibhūr aśastīr marutvān no bhavatv indra ūtī | [ṚV, 1, 100 10.2]
sa jāmibhir yat samajāti mīḍhe 'jāmibhir vā puruhūta evaiḥ | [ṚV, 1, 100 11.1]
apāṃ tokasya tanayasya jeṣe marutvān no bhavatv indra ūtī | [ṚV, 1, 100 11.2]
sa vajrabhṛd dasyuhā bhīma ugraḥ sahasracetāḥ śatanītha ṛbhvā | [ṚV, 1, 100 12.1]
camrīṣo na śavasā pāñcajanyo marutvān no bhavatv indra ūtī | [ṚV, 1, 100 12.2]
tasya vajraḥ krandati smat svarṣā divo na tveṣo ravathaḥ śimīvān | [ṚV, 1, 100 13.1]
taṃ sacante sanayas taṃ dhanāni marutvān no bhavatv indra ūtī | [ṚV, 1, 100 13.2]
yasyājasraṃ śavasā mānam uktham paribhujad rodasī viśvataḥ sīm | [ṚV, 1, 100 14.1]
sa pāriṣat kratubhir mandasāno marutvān no bhavatv indra ūtī | [ṚV, 1, 100 14.2]
na yasya devā devatā na martā āpaś cana śavaso antam āpuḥ | [ṚV, 1, 100 15.1]
sa prarikvā tvakṣasā kṣmo divaś ca marutvān no bhavatv indra ūtī | [ṚV, 1, 100 15.2]
rohicchyāvā sumadaṃśur lalāmīr dyukṣā rāya ṛjrāśvasya | [ṚV, 1, 100 16.1]
vṛṣaṇvantam bibhratī dhūrṣu ratham mandrā ciketa nāhuṣīṣu vikṣu | [ṚV, 1, 100 16.2]
etat tyat ta indra vṛṣṇa ukthaṃ vārṣāgirā abhi gṛṇanti rādhaḥ | [ṚV, 1, 100 17.1]
ṛjrāśvaḥ praṣṭibhir ambarīṣaḥ sahadevo bhayamānaḥ surādhāḥ | [ṚV, 1, 100 17.2]
dasyūñchimyūṃś ca puruhūta evair hatvā pṛthivyāṃ śarvā ni barhīt | [ṚV, 1, 100 18.1]
sanat kṣetraṃ sakhibhiḥ śvitnyebhiḥ sanat sūryaṃ sanad apaḥ suvajraḥ | [ṚV, 1, 100 18.2]
viśvāhendro adhivaktā no astv aparihvṛtāḥ sanuyāma vājam | [ṚV, 1, 100 19.1]
tan no mitro varuṇo māmahantām aditiḥ sindhuḥ pṛthivī uta dyauḥ | [ṚV, 1, 100 19.2]
{ṚV, 1, 101}
pra mandine pitumad arcatā vaco yaḥ kṛṣṇagarbhā nirahann ṛjiśvanā | [ṚV, 1, 101 1.1]
avasyavo vṛṣaṇaṃ vajradakṣiṇam marutvantaṃ sakhyāya havāmahe | [ṚV, 1, 101 1.2]
yo vyaṃsaṃ jāhṛṣāṇena manyunā yaḥ śambaraṃ yo ahan piprum avratam | [ṚV, 1, 101 2.1]
indro yaḥ śuṣṇam aśuṣaṃ ny āvṛṇaṅ marutvantaṃ sakhyāya havāmahe | [ṚV, 1, 101 2.2]
yasya dyāvāpṛthivī pauṃsyam mahad yasya vrate varuṇo yasya sūryaḥ | [ṚV, 1, 101 3.1]
yasyendrasya sindhavaḥ saścati vratam marutvantaṃ sakhyāya havāmahe | [ṚV, 1, 101 3.2]
yo aśvānāṃ yo gavāṃ gopatir vaśī ya āritaḥ karmaṇi karmaṇi sthiraḥ | [ṚV, 1, 101 4.1]
vīﾱoś cid indro yo asunvato vadho marutvantaṃ sakhyāya havāmahe | [ṚV, 1, 101 4.2]
yo viśvasya jagataḥ prāṇatas patir yo brahmaṇe prathamo gā avindat | [ṚV, 1, 101 5.1]
indro yo dasyūṃr adharāṁ avātiran marutvantaṃ sakhyāya havāmahe | [ṚV, 1, 101 5.2]
yaḥ śūrebhir havyo yaś ca bhīrubhir yo dhāvadbhir hūyate yaś ca jigyubhiḥ | [ṚV, 1, 101 6.1]
indraṃ yaṃ viśvā bhuvanābhi saṃdadhur marutvantaṃ sakhyāya havāmahe | [ṚV, 1, 101 6.2]
rudrāṇām eti pradiśā vicakṣaṇo rudrebhir yoṣā tanute pṛthu jrayaḥ | [ṚV, 1, 101 7.1]
indram manīṣā abhy arcati śrutam marutvantaṃ sakhyāya havāmahe | [ṚV, 1, 101 7.2]
yad vā marutvaḥ parame sadhasthe yad vāvame vṛjane mādayāse | [ṚV, 1, 101 8.1]
ata ā yāhy adhvaraṃ no acchā tvāyā haviś cakṛmā satyarādhaḥ | [ṚV, 1, 101 8.2]
tvāyendra somaṃ suṣumā sudakṣa tvāyā haviś cakṛmā brahmavāhaḥ | [ṚV, 1, 101 9.1]
adhā niyutvaḥ sagaṇo marudbhir asmin yajñe barhiṣi mādayasva | [ṚV, 1, 101 9.2]
mādayasva haribhir ye ta indra vi ṣyasva śipre vi sṛjasva dhene | [ṚV, 1, 101 10.1]
ā tvā suśipra harayo vahantūśan havyāni prati no juṣasva | [ṚV, 1, 101 10.2]
marutstotrasya vṛjanasya gopā vayam indreṇa sanuyāma vājam | [ṚV, 1, 101 11.1]
tan no mitro varuṇo māmahantām aditiḥ sindhuḥ pṛthivī uta dyauḥ | [ṚV, 1, 101 11.2]
{ṚV, 1, 102}
imāṃ te dhiyam pra bhare maho mahīm asya stotre dhiṣaṇā yat ta ānaje | [ṚV, 1, 102 1.1]
tam utsave ca prasave ca sāsahim indraṃ devāsaḥ śavasāmadann anu | [ṚV, 1, 102 1.2]
asya śravo nadyaḥ sapta bibhrati dyāvākṣāmā pṛthivī darśataṃ vapuḥ | [ṚV, 1, 102 2.1]
asme sūryācandramasābhicakṣe śraddhe kam indra carato vitarturam | [ṚV, 1, 102 2.2]
taṃ smā ratham maghavan prāva sātaye jaitraṃ yaṃ te anumadāma saṃgame | [ṚV, 1, 102 3.1]
ājā na indra manasā puruṣṭuta tvāyadbhyo maghavañcharma yaccha naḥ | [ṚV, 1, 102 3.2]
vayaṃ jayema tvayā yujā vṛtam asmākam aṃśam ud avā bhare bhare | [ṚV, 1, 102 4.1]
asmabhyam indra varivaḥ sugaṃ kṛdhi pra śatrūṇām maghavan vṛṣṇyā ruja | [ṚV, 1, 102 4.2]
nānā hi tvā havamānā janā ime dhanānāṃ dhartar avasā vipanyavaḥ | [ṚV, 1, 102 5.1]
asmākaṃ smā ratham ā tiṣṭha sātaye jaitraṃ hīndra nibhṛtam manas tava | [ṚV, 1, 102 5.2]
go jitā bāhū | [ṚV, 1, 102 586965_1]
amita kratuḥ simaḥ karman karman śatamūtiḥ khajaṅkaraḥ | [ṚV, 1, 102 586965_2]
akalpa indraḥ pratimānam ojasāthā janā vi hvayante siṣāsavaḥ | [ṚV, 1, 102 6.2]
ut te śatān maghavann uc ca bhūyasa ut sahasrād ririce kṛṣṭiṣu śravaḥ | [ṚV, 1, 102 7.1]
amātraṃ tvā dhiṣaṇā titviṣe mahy adhā vṛtrāṇi jighnase purandara | [ṚV, 1, 102 7.2]
triviṣṭidhātu pratimānam ojasas tisro bhūmīr nṛpate trīṇi rocanā | [ṚV, 1, 102 8.1]
atīdaṃ viśvam bhuvanaṃ vavakṣithāśatrur indra januṣā sanād asi | [ṚV, 1, 102 8.2]
tvāṃ deveṣu prathamaṃ havāmahe tvam babhūtha pṛtanāsu sāsahiḥ | [ṚV, 1, 102 9.1]
semaṃ naḥ kārum upamanyum udbhidam indraḥ kṛṇotu prasave ratham puraḥ | [ṚV, 1, 102 9.2]
tvaṃ jigetha na dhanā rurodhithārbheṣv ājā maghavan mahatsu ca | [ṚV, 1, 102 10.1]
tvām ugram avase saṃ śiśīmasy athā na indra havaneṣu codaya | [ṚV, 1, 102 10.2]
viśvāhendro adhivaktā no astv aparihvṛtāḥ sanuyāma vājam | [ṚV, 1, 102 11.1]
tan no mitro varuṇo māmahantām aditiḥ sindhuḥ pṛthivī uta dyauḥ | [ṚV, 1, 102 11.2]
{ṚV, 1, 103}
tat ta indriyam paramam parācair adhārayanta kavayaḥ puredam | [ṚV, 1, 103 1.1]
kṣamedam anyad divy anyad asya sam ī pṛcyate samaneva ketuḥ | [ṚV, 1, 103 1.2]
sa dhārayat pṛthivīm paprathac ca vajreṇa hatvā nir apaḥ sasarja | [ṚV, 1, 103 2.1]
ahann ahim abhinad rauhiṇaṃ vy ahan vyaṃsam maghavā śacībhiḥ | [ṚV, 1, 103 2.2]
sa jātūbharmā śraddadhāna ojaḥ puro vibhindann acarad vi dāsīḥ | [ṚV, 1, 103 3.1]
vidvān vajrin dasyave hetim asyāryaṃ saho vardhayā dyumnam indra | [ṚV, 1, 103 3.2]
tad ūcuṣe mānuṣemā yugāni kīrtenyam maghavā nāma bibhrat | [ṚV, 1, 103 4.1]
upaprayan dasyuhatyāya vajrī yaddha sūnuḥ śravase nāma dadhe | [ṚV, 1, 103 4.2]
tad asyedam paśyatā bhūri puṣṭaṃ śrad indrasya dhattana vīryāya | [ṚV, 1, 103 5.1]
sa gā avindat so avindad aśvān sa oṣadhīḥ so apaḥ sa vanāni | [ṚV, 1, 103 5.2]
bhūrikarmaṇe vṛṣabhāya vṛṣṇe satyaśuṣmāya sunavāma somam | [ṚV, 1, 103 6.1]
ya ādṛtyā paripanthīva śūro 'yajvano vibhajann eti vedaḥ | [ṚV, 1, 103 6.2]
tad indra preva vīryaṃ cakartha yat sasantaṃ vajreṇābodhayo 'him | [ṚV, 1, 103 7.1]
anu tvā patnīr hṛṣitaṃ vayaś ca viśve devāso amadann anu tvā | [ṚV, 1, 103 7.2]
śuṣṇam pipruṃ kuyavaṃ vṛtram indra yadāvadhīr vi puraḥ śambarasya | [ṚV, 1, 103 8.1]
tan no mitro varuṇo māmahantām aditiḥ sindhuḥ pṛthivī uta dyauḥ | [ṚV, 1, 103 8.2]
{ṚV, 1, 104}
yoniṣ ṭa indra niṣade akāri tam ā ni ṣīda svāno nārvā | [ṚV, 1, 104 1.1]
vimucyā vayo 'vasāyāśvān doṣā vastor vahīyasaḥ prapitve | [ṚV, 1, 104 1.2]
o tye nara indram ūtaye gur nū cit tān sadyo adhvano jagamyāt | [ṚV, 1, 104 2.1]
devāso manyuṃ dāsasya ścamnan te na ā vakṣan suvitāya varṇam | [ṚV, 1, 104 2.2]
ava tmanā bharate ketavedā ava tmanā bharate phenam udan | [ṚV, 1, 104 3.1]
kṣīreṇa snātaḥ kuyavasya yoṣe hate te syātām pravaṇe śiphāyāḥ | [ṚV, 1, 104 3.2]
yuyopa nābhir uparasyāyoḥ pra pūrvābhis tirate rāṣṭi śūraḥ | [ṚV, 1, 104 4.1]
añjasī kuliśī vīrapatnī payo hinvānā udabhir bharante | [ṚV, 1, 104 4.2]
prati yat syā nīthādarśi dasyor oko nācchā sadanaṃ jānatī gāt | [ṚV, 1, 104 5.1]
adha smā no maghavañ carkṛtād in mā no magheva niṣṣapī parā dāḥ | [ṚV, 1, 104 5.2]
sa tvaṃ na indra sūrye so apsv anāgāstva ā bhaja jīvaśaṃse | [ṚV, 1, 104 6.1]
māntarām bhujam ā rīriṣo naḥ śraddhitaṃ te mahata indriyāya | [ṚV, 1, 104 6.2]
adhā manye śrat te asmā adhāyi vṛṣā codasva mahate dhanāya | [ṚV, 1, 104 7.1]
mā no akṛte puruhūta yonāv indra kṣudhyadbhyo vaya āsutiṃ dāḥ | [ṚV, 1, 104 7.2]
mā no vadhīr indra mā parā dā mā naḥ priyā bhojanāni pra moṣīḥ | [ṚV, 1, 104 8.1]
āṇḍā mā no maghavañchakra nir bhen mā naḥ pātrā bhet sahajānuṣāṇi | [ṚV, 1, 104 8.2]
arvāṅ ehi | [ṚV, 1, 104 587009_1]
soma kāmam tvā āhuḥ | [ṚV, 1, 104 587009_2]
ayam sutaḥ | [ṚV, 1, 104 587009_3]
tasya pibā madāya | [ṚV, 1, 104 587009_4]
jaṭhare ā vṛṣasva | [ṚV, 1, 104 587010_1]
pitā iva naḥ śṛṇuhi hūyamānaḥ | [ṚV, 1, 104 587010_2]
{ṚV, 1, 105}
candramā apsv antar ā suparṇo dhāvate divi | [ṚV, 1, 105 1.1]
na vo hiraṇyanemayaḥ padaṃ vindanti vidyuto vittam me asya rodasī | [ṚV, 1, 105 1.2]
artham id vā u arthina ā jāyā yuvate patim | [ṚV, 1, 105 2.1]
tuñjāte vṛṣṇyam payaḥ paridāya rasaṃ duhe vittam me asya rodasī | [ṚV, 1, 105 2.2]
mo ṣu devā adaḥ svar ava pādi divas pari | [ṚV, 1, 105 3.1]
mā somyasya śambhuvaḥ śūne bhūma kadācana vittam me asya rodasī | [ṚV, 1, 105 3.2]
yajñam pṛcchāmy avamaṃ sa tad dūto vi vocati | [ṚV, 1, 105 4.1]
kva ṛtam pūrvyaṃ gataṃ kas tad bibharti nūtano vittam me asya rodasī | [ṚV, 1, 105 4.2]
amī ye devā sthana triṣv ā rocane divaḥ | [ṚV, 1, 105 5.1]
kad va ṛtaṃ kad anṛtaṃ kva pratnā va āhutir vittam me asya rodasī | [ṚV, 1, 105 5.2]
kad va ṛtasya dharṇasi kad varuṇasya cakṣaṇam | [ṚV, 1, 105 6.1]
kad aryamṇo mahas pathāti krāmema dūḍhyo vittam me asya rodasī | [ṚV, 1, 105 6.2]
ahaṃ so asmi yaḥ purā sute vadāmi kānicit | [ṚV, 1, 105 7.1]
tam mā vyanty ādhyo vṛko na tṛṣṇajam mṛgaṃ vittam me asya rodasī | [ṚV, 1, 105 7.2]
sam mā tapanty abhitaḥ sapatnīr iva parśavaḥ | [ṚV, 1, 105 8.1]
mūṣo na śiśnā vy adanti mādhya stotāraṃ te śatakrato vittam me asya rodasī | [ṚV, 1, 105 8.2]
amī ye sapta raśmayas tatrā me nābhir ātatā | [ṚV, 1, 105 9.1]
tritas tad vedāptyaḥ sa jāmitvāya rebhati vittam me asya rodasī | [ṚV, 1, 105 9.2]
amī ye pañcokṣaṇo madhye tasthur maho divaḥ | [ṚV, 1, 105 10.1]
devatrā nu pravācyaṃ sadhrīcīnā ni vāvṛtur vittam me asya rodasī | [ṚV, 1, 105 10.2]
suparṇā eta āsate madhya ārodhane divaḥ | [ṚV, 1, 105 11.1]
te sedhanti patho vṛkaṃ tarantaṃ yahvatīr apo vittam me asya rodasī | [ṚV, 1, 105 11.2]
navyaṃ tad ukthyaṃ hitaṃ devāsaḥ supravācanam | [ṚV, 1, 105 12.1]
ṛtam arṣanti sindhavaḥ satyaṃ tātāna sūryo vittam me asya rodasī | [ṚV, 1, 105 12.2]
agne tava tyad ukthyaṃ deveṣv asty āpyam | [ṚV, 1, 105 13.1]
sa naḥ satto manuṣvad ā devān yakṣi viduṣṭaro vittam me asya rodasī | [ṚV, 1, 105 13.2]
satto hotā manuṣvad ā devāṁ acchā viduṣṭaraḥ | [ṚV, 1, 105 14.1]
agnir havyā suṣūdati devo deveṣu medhiro vittam me asya rodasī | [ṚV, 1, 105 14.2]
brahmā kṛṇoti varuṇo gātuvidaṃ tam īmahe | [ṚV, 1, 105 15.1]
vy ūrṇoti hṛdā matiṃ navyo jāyatām ṛtaṃ vittam me asya rodasī | [ṚV, 1, 105 15.2]
asau yaḥ panthā ādityo divi pravācyaṃ kṛtaḥ | [ṚV, 1, 105 16.1]
na sa devā atikrame tam martāso na paśyatha vittam me asya rodasī | [ṚV, 1, 105 16.2]
tritaḥ kūpe 'vahito devān havata ūtaye | [ṚV, 1, 105 17.1]
tacchuśrāva bṛhaspatiḥ kṛṇvann aṃhūraṇād uru vittam me asya rodasī | [ṚV, 1, 105 17.2]
aruṇo mā sakṛd vṛkaḥ pathā yantaṃ dadarśa hi | [ṚV, 1, 105 18.1]
uj jihīte nicāyyā taṣṭeva pṛṣṭyāmayī vittam me asya rodasī | [ṚV, 1, 105 18.2]
enāṅgūṣeṇa vayam indravanto 'bhi ṣyāma vṛjane sarvavīrāḥ | [ṚV, 1, 105 19.1]
tan no mitro varuṇo māmahantām aditiḥ sindhuḥ pṛthivī uta dyauḥ | [ṚV, 1, 105 19.2]
{ṚV, 1, 106}
indram mitram varuṇam agnim ūtaye mārutam śardhaḥ aditim havāmahe | [ṚV, 1, 106 587049_1]
ratham na durgāt vasavaḥ sudānavaḥ viśvasmāt naḥ aṃhasaḥ niṣ pipartana | [ṚV, 1, 106 587050_1]
te ādityāḥ ā gata sarvatātaye | [ṚV, 1, 106 587051_1]
bhūta devāḥ vṛtratūryeṣu śambhuvaḥ | [ṚV, 1, 106 587051_2]
ratham na durgāt vasavaḥ sudānavaḥ viśvasmāt naḥ aṃhasaḥ niṣ pipartana | [ṚV, 1, 106 587052_1]
avantu naḥ pitaraḥ su pravācanāḥ uta devī deva putre ṛtāvṛdhā | [ṚV, 1, 106 587053_1]
ratham na durgāt vasavaḥ sudānavaḥ naḥ aṃhasaḥ niṣ pipartana | [ṚV, 1, 106 587054_1]
narāśaṃsam vājinam vājayan iha | [ṚV, 1, 106 587055_1]
kṣayat vīram pūṣaṇam sumnaiḥ īmahe | [ṚV, 1, 106 587055_2]
ratham na durgāt vasavaḥ sudānavaḥ viśvasmāt naḥ aṃhasaḥ niṣ pipartana | [ṚV, 1, 106 587056_1]
bṛhaspate sadam id naḥ sugam kṛdhi | [ṚV, 1, 106 587057_1]
śam yoḥ yat te manuḥ hitam tat īmahe | [ṚV, 1, 106 587057_2]
ratham na durgāt vasavaḥ sudānavaḥ viśvasmāt naḥ aṃhasaḥ niṣ pipartana | [ṚV, 1, 106 587058_1]
indram kutsaḥ vṛtrahaṇam śacīpatim kāṭe nibāḍhaḥ ṛṣiḥ ahvat ūtaye | [ṚV, 1, 106 587059_1]
ratham na durgāt vasavaḥ sudānavaḥ viśvasmāt naḥ aṃhasaḥ niṣ pipartana | [ṚV, 1, 106 587060_1]
devaiḥ naḥ devī aditiḥ ni pātu | [ṚV, 1, 106 587061_1]
devaḥ trātā trāyatām a prayucchan | [ṚV, 1, 106 587061_2]
tat naḥ mitraḥ varuṇaḥ māmahantām aditiḥ sindhuḥ pṛthivī uta dyauḥ | [ṚV, 1, 106 587062_1]
{ṚV, 1, 107}
yajño devānām praty eti sumnam ādityāso bhavatā mṛﾱayantaḥ | [ṚV, 1, 107 1.1]
ā vo 'rvācī sumatir vavṛtyād aṃhoś cid yā varivovittarāsat | [ṚV, 1, 107 1.2]
upa no devā avasā gamantv aṅgirasāṃ sāmabhi stūyamānāḥ | [ṚV, 1, 107 2.1]
indra indriyair maruto marudbhir ādityair no aditiḥ śarma yaṃsat | [ṚV, 1, 107 2.2]
tan na indras tad varuṇas tad agnis tad aryamā tat savitā cano dhāt | [ṚV, 1, 107 3.1]
tan no mitro varuṇo māmahantām aditiḥ sindhuḥ pṛthivī uta dyauḥ | [ṚV, 1, 107 3.2]
{ṚV, 1, 108}
ya indrāgnī citratamo ratho vām abhi viśvāni bhuvanāni caṣṭe | [ṚV, 1, 108 1.1]
tenā yātaṃ sarathaṃ tasthivāṃsāthā somasya pibataṃ sutasya | [ṚV, 1, 108 1.2]
yāvad idam bhuvanaṃ viśvam asty uruvyacā varimatā gabhīram | [ṚV, 1, 108 2.1]
tāvāṁ ayam pātave somo astv aram indrāgnī manase yuvabhyām | [ṚV, 1, 108 2.2]
cakrāthe hi sadhryaṅ nāma bhadraṃ sadhrīcīnā vṛtrahaṇā uta sthaḥ | [ṚV, 1, 108 3.1]
tāv indrāgnī sadhryañcā niṣadyā vṛṣṇaḥ somasya vṛṣaṇā vṛṣethām | [ṚV, 1, 108 3.2]
samiddheṣv agniṣv ānajānā yatasrucā barhir u tistirāṇā | [ṚV, 1, 108 4.1]
tīvraiḥ somaiḥ pariṣiktebhir arvāg endrāgnī saumanasāya yātam | [ṚV, 1, 108 4.2]
yānīndrāgnī cakrathur vīryāṇi yāni rūpāṇy uta vṛṣṇyāni | [ṚV, 1, 108 5.1]
yā vām pratnāni sakhyā śivāni tebhiḥ somasya pibataṃ sutasya | [ṚV, 1, 108 5.2]
yad abravam prathamaṃ vāṃ vṛṇāno 'yaṃ somo asurair no vihavyaḥ | [ṚV, 1, 108 6.1]
tāṃ satyāṃ śraddhām abhy ā hi yātam athā somasya pibataṃ sutasya | [ṚV, 1, 108 6.2]
yad indrāgnī madathaḥ sve duroṇe yad brahmaṇi rājani vā yajatrā | [ṚV, 1, 108 7.1]
ataḥ pari vṛṣaṇāv ā hi yātam athā somasya pibataṃ sutasya | [ṚV, 1, 108 7.2]
yad indrāgnī yaduṣu turvaśeṣu yad druhyuṣv anuṣu pūruṣu sthaḥ | [ṚV, 1, 108 8.1]
ataḥ pari vṛṣaṇāv ā hi yātam athā somasya pibataṃ sutasya | [ṚV, 1, 108 8.2]
yad indrāgnī avamasyām pṛthivyām madhyamasyām paramasyām uta sthaḥ | [ṚV, 1, 108 9.1]
ataḥ pari vṛṣaṇāv ā hi yātam athā somasya pibataṃ sutasya | [ṚV, 1, 108 9.2]
yad indrāgnī paramasyām pṛthivyām madhyamasyām avamasyām uta sthaḥ | [ṚV, 1, 108 10.1]
ataḥ pari vṛṣaṇāv ā hi yātam athā somasya pibataṃ sutasya | [ṚV, 1, 108 10.2]
yad indrāgnī divi ṣṭho yat pṛthivyāṃ yat parvateṣv oṣadhīṣv apsu | [ṚV, 1, 108 11.1]
ataḥ pari vṛṣaṇāv ā hi yātam athā somasya pibataṃ sutasya | [ṚV, 1, 108 11.2]
yad indrāgnī uditā sūryasya madhye divaḥ svadhayā mādayethe | [ṚV, 1, 108 12.1]
ataḥ pari vṛṣaṇāv ā hi yātam athā somasya pibataṃ sutasya | [ṚV, 1, 108 12.2]
evendrāgnī papivāṃsā sutasya viśvāsmabhyaṃ saṃ jayataṃ dhanāni | [ṚV, 1, 108 13.1]
tan no mitro varuṇo māmahantām aditiḥ sindhuḥ pṛthivī uta dyauḥ | [ṚV, 1, 108 13.2]
{ṚV, 1, 109}
vi hy akhyam manasā vasya icchann indrāgnī jñāsa uta vā sajātān | [ṚV, 1, 109 1.1]
nānyā yuvat pramatir asti mahyaṃ sa vāṃ dhiyaṃ vājayantīm atakṣam | [ṚV, 1, 109 1.2]
aśravaṃ hi bhūridāvattarā vāṃ vijāmātur uta vā ghā syālāt | [ṚV, 1, 109 2.1]
athā somasya prayatī yuvabhyām indrāgnī stomaṃ janayāmi navyam | [ṚV, 1, 109 2.2]
mā chedma raśmīṃr iti nādhamānāḥ pitṝṇāṃ śaktīr anuyacchamānāḥ | [ṚV, 1, 109 3.1]
tā hi adrī dhiṣaṇāyāḥ upasthe | [ṚV, 1, 109 587100_1]
yuvābhyāṃ devī dhiṣaṇā madāyendrāgnī somam uśatī sunoti | [ṚV, 1, 109 4.1]
tāv aśvinā bhadrahastā supāṇī ā dhāvatam madhunā pṛṅktam apsu | [ṚV, 1, 109 4.2]
yuvām indrāgnī vasuno vibhāge tavastamā śuśrava vṛtrahatye | [ṚV, 1, 109 5.1]
tāv āsadyā barhiṣi yajñe asmin pra carṣaṇī mādayethāṃ sutasya | [ṚV, 1, 109 5.2]
pra carṣaṇibhyaḥ pṛtanāhaveṣu pra pṛthivyā riricāthe divaś ca | [ṚV, 1, 109 6.1]
pra sindhubhyaḥ pra giribhyo mahitvā prendrāgnī viśvā bhuvanāty anyā | [ṚV, 1, 109 6.2]
ā bharataṃ śikṣataṃ vajrabāhū asmāṁ indrāgnī avataṃ śacībhiḥ | [ṚV, 1, 109 7.1]
ime nu te raśmayaḥ sūryasya yebhiḥ sapitvam pitaro na āsan | [ṚV, 1, 109 7.2]
purandarā śikṣataṃ vajrahastāsmāṁ indrāgnī avatam bhareṣu | [ṚV, 1, 109 8.1]
tan no mitro varuṇo māmahantām aditiḥ sindhuḥ pṛthivī uta dyauḥ | [ṚV, 1, 109 8.2]
{ṚV, 1, 110}
tatam me apas tad u tāyate punaḥ svādiṣṭhā dhītir ucathāya śasyate | [ṚV, 1, 110 1.1]
ayaṃ samudra iha viśvadevyaḥ svāhākṛtasya sam u tṛpṇuta ṛbhavaḥ | [ṚV, 1, 110 1.2]
ābhogayam pra yad icchanta aitanāpākāḥ prāñco mama kecid āpayaḥ | [ṚV, 1, 110 2.1]
saudhanvanāsaś caritasya bhūmanāgacchata savitur dāśuṣo gṛham | [ṚV, 1, 110 2.2]
tat savitā vo 'mṛtatvam āsuvad agohyaṃ yacchravayanta aitana | [ṚV, 1, 110 3.1]
tyaṃ cic camasam asurasya bhakṣaṇam ekaṃ santam akṛṇutā caturvayam | [ṚV, 1, 110 3.2]
viṣṭvī śamī taraṇitvena vāghato martāsaḥ santo amṛtatvam ānaśuḥ | [ṚV, 1, 110 4.1]
saudhanvanā ṛbhavaḥ sūracakṣasaḥ saṃvatsare sam apṛcyanta dhītibhiḥ | [ṚV, 1, 110 4.2]
kṣetram iva vi mamus tejanenaṃ ekam pātram ṛbhavo jehamānam | [ṚV, 1, 110 5.1]
upastutā upamaṃ nādhamānā amartyeṣu śrava icchamānāḥ | [ṚV, 1, 110 5.2]
ā manīṣām antarikṣasya nṛbhyaḥ sruceva ghṛtaṃ juhavāma vidmanā | [ṚV, 1, 110 6.1]
taraṇitvā ye pitur asya saścira ṛbhavo vājam aruhan divo rajaḥ | [ṚV, 1, 110 6.2]
ṛbhur na indraḥ śavasā navīyān ṛbhur vājebhir vasubhir vasur dadiḥ | [ṚV, 1, 110 7.1]
yuṣmākaṃ devā avasāhani priye 'bhi tiṣṭhema pṛtsutīr asunvatām | [ṚV, 1, 110 7.2]
niś carmaṇa ṛbhavo gām apiṃśata saṃ vatsenāsṛjatā mātaram punaḥ | [ṚV, 1, 110 8.1]
saudhanvanāsaḥ svapasyayā naro jivrī yuvānā pitarākṛṇotana | [ṚV, 1, 110 8.2]
vājebhir no vājasātāv aviḍḍhy ṛbhumāṁ indra citram ā darṣi rādhaḥ | [ṚV, 1, 110 9.1]
tan no mitro varuṇo māmahantām aditiḥ sindhuḥ pṛthivī uta dyauḥ | [ṚV, 1, 110 9.2]
{ṚV, 1, 111}
takṣan rathaṃ suvṛtaṃ vidmanāpasas takṣan harī indravāhā vṛṣaṇvasū | [ṚV, 1, 111 1.1]
takṣan pitṛbhyām ṛbhavo yuvad vayas takṣan vatsāya mātaraṃ sacābhuvam | [ṚV, 1, 111 1.2]
ā no yajñāya takṣata ṛbhumad vayaḥ kratve dakṣāya suprajāvatīm iṣam | [ṚV, 1, 111 2.1]
yathā kṣayāma sarvavīrayā viśā tan naḥ śardhāya dhāsathā sv indriyam | [ṚV, 1, 111 2.2]
ā takṣata sātim asmabhyam ṛbhavaḥ sātiṃ rathāya sātim arvate naraḥ | [ṚV, 1, 111 3.1]
sātiṃ no jaitrīṃ sam maheta viśvahā jāmim ajāmim pṛtanāsu sakṣaṇim | [ṚV, 1, 111 3.2]
ṛbhukṣaṇam indram ā huva ūtaya ṛbhūn vājān marutaḥ somapītaye | [ṚV, 1, 111 4.1]
ubhā mitrāvaruṇā nūnam aśvinā te no hinvantu sātaye dhiye jiṣe | [ṚV, 1, 111 4.2]
ṛbhur bharāya saṃ śiśātu sātiṃ samaryajid vājo asmāṁ aviṣṭu | [ṚV, 1, 111 5.1]
tan no mitro varuṇo māmahantām aditiḥ sindhuḥ pṛthivī uta dyauḥ | [ṚV, 1, 111 5.2]
{ṚV, 1, 112}
īﾱe dyāvāpṛthivī pūrvacittaye 'gniṃ gharmaṃ surucaṃ yāmann iṣṭaye | [ṚV, 1, 112 1.1]
yābhir bhare kāram aṃśāya jinvathas tābhir ū ṣu ūtibhir aśvinā gatam | [ṚV, 1, 112 1.2]
yuvor dānāya subharā asaścato ratham ā tasthur vacasaṃ na mantave | [ṚV, 1, 112 2.1]
yābhir dhiyo 'vathaḥ karmann iṣṭaye tābhir ū ṣu ūtibhir aśvinā gatam | [ṚV, 1, 112 2.2]
yuvaṃ tāsāṃ divyasya praśāsane viśāṃ kṣayatho amṛtasya majmanā | [ṚV, 1, 112 3.1]
yābhir dhenum asvam pinvatho narā tābhir ū ṣu ūtibhir aśvinā gatam | [ṚV, 1, 112 3.2]
yābhiḥ parijmā tanayasya majmanā dvimātā tūrṣu taraṇir vibhūṣati | [ṚV, 1, 112 4.1]
yābhis trimantur abhavad vicakṣaṇas tābhir ū ṣu ūtibhir aśvinā gatam | [ṚV, 1, 112 4.2]
yābhī rebhaṃ nivṛtaṃ sitam adbhya ud vandanam airayataṃ svar dṛśe | [ṚV, 1, 112 5.1]
yābhiḥ kaṇvam pra siṣāsantam āvataṃ tābhir ū ṣu ūtibhir aśvinā gatam | [ṚV, 1, 112 5.2]
yābhir antakaṃ jasamānam āraṇe bhujyuṃ yābhir avyathibhir jijinvathuḥ | [ṚV, 1, 112 6.1]
yābhiḥ karkandhuṃ vayyaṃ ca jinvathas tābhir ū ṣu ūtibhir aśvinā gatam | [ṚV, 1, 112 6.2]
yābhiḥ śucantiṃ dhanasāṃ suṣaṃsadaṃ taptaṃ gharmam omyāvantam atraye | [ṚV, 1, 112 7.1]
yābhiḥ pṛśnigum purukutsam āvataṃ tābhir ū ṣu ūtibhir aśvinā gatam | [ṚV, 1, 112 7.2]
yābhiḥ śacībhir vṛṣaṇā parāvṛjam prāndhaṃ śroṇaṃ cakṣasa etave kṛthaḥ | [ṚV, 1, 112 8.1]
yābhir vartikāṃ grasitām amuñcataṃ tābhir ū ṣu ūtibhir aśvinā gatam | [ṚV, 1, 112 8.2]
yābhiḥ sindhum madhumantam asaścataṃ vasiṣṭhaṃ yābhir ajarāv ajinvatam | [ṚV, 1, 112 9.1]
yābhiḥ kutsaṃ śrutaryaṃ naryam āvataṃ tābhir ū ṣu ūtibhir aśvinā gatam | [ṚV, 1, 112 9.2]
yābhir viśpalāṃ dhanasām atharvyaṃ sahasramīﾱha ājāv ajinvatam | [ṚV, 1, 112 10.1]
yābhir vaśam aśvyam preṇim āvataṃ tābhir ū ṣu ūtibhir aśvinā gatam | [ṚV, 1, 112 10.2]
yābhiḥ sudānū auśijāya vaṇije dīrghaśravase madhu kośo akṣarat | [ṚV, 1, 112 11.1]
kakṣīvantaṃ stotāraṃ yābhir āvataṃ tābhir ū ṣu ūtibhir aśvinā gatam | [ṚV, 1, 112 11.2]
yābhī rasāṃ kṣodasodnaḥ pipinvathur anaśvaṃ yābhī ratham āvataṃ jiṣe | [ṚV, 1, 112 12.1]
yābhis triśoka usriyā udājata tābhir ū ṣu ūtibhir aśvinā gatam | [ṚV, 1, 112 12.2]
yābhiḥ sūryam pariyāthaḥ parāvati mandhātāraṃ kṣaitrapatyeṣv āvatam | [ṚV, 1, 112 13.1]
yābhir vipram pra bharadvājam āvataṃ tābhir ū ṣu ūtibhir aśvinā gatam | [ṚV, 1, 112 13.2]
yābhir mahām atithigvaṃ kaśojuvaṃ divodāsaṃ śambarahatya āvatam | [ṚV, 1, 112 14.1]
yābhiḥ pūrbhidye trasadasyum āvataṃ tābhir ū ṣu ūtibhir aśvinā gatam | [ṚV, 1, 112 14.2]
yābhir vamraṃ vipipānam upastutaṃ kaliṃ yābhir vittajāniṃ duvasyathaḥ | [ṚV, 1, 112 15.1]
yābhir vyaśvam uta pṛthim āvataṃ tābhir ū ṣu ūtibhir aśvinā gatam | [ṚV, 1, 112 15.2]
yābhir narā śayave yābhir atraye yābhiḥ purā manave gātum īṣathuḥ | [ṚV, 1, 112 16.1]
yābhiḥ śārīr ājataṃ syūmaraśmaye tābhir ū ṣu ūtibhir aśvinā gatam | [ṚV, 1, 112 16.2]
yābhiḥ paṭharvā jaṭharasya majmanāgnir nādīdec cita iddho ajmann ā | [ṚV, 1, 112 17.1]
yābhiḥ śaryātam avatho mahādhane tābhir ū ṣu ūtibhir aśvinā gatam | [ṚV, 1, 112 17.2]
yābhir aṅgiro manasā niraṇyatho 'graṃ gacchatho vivare goarṇasaḥ | [ṚV, 1, 112 18.1]
yābhir manuṃ śūram iṣā samāvataṃ tābhir ū ṣu ūtibhir aśvinā gatam | [ṚV, 1, 112 18.2]
yābhiḥ patnīr vimadāya nyūhathur ā gha vā yābhir aruṇīr aśikṣatam | [ṚV, 1, 112 19.1]
yābhiḥ sudāsa ūhathuḥ sudevyaṃ tābhir ū ṣu ūtibhir aśvinā gatam | [ṚV, 1, 112 19.2]
yābhiḥ śantātī bhavatho dadāśuṣe bhujyuṃ yābhir avatho yābhir adhrigum | [ṚV, 1, 112 20.1]
omyāvatīṃ subharām ṛtastubhaṃ tābhir ū ṣu ūtibhir aśvinā gatam | [ṚV, 1, 112 20.2]
yābhiḥ kṛśānum asane duvasyatho jave yābhir yūno arvantam āvatam | [ṚV, 1, 112 21.1]
madhu priyam bharatho yat saraḍbhyas tābhir ū ṣu ūtibhir aśvinā gatam | [ṚV, 1, 112 21.2]
yābhir naraṃ goṣuyudhaṃ nṛṣāhye kṣetrasya sātā tanayasya jinvathaḥ | [ṚV, 1, 112 22.1]
yābhī rathāṁ avatho yābhir arvatas tābhir ū ṣu ūtibhir aśvinā gatam | [ṚV, 1, 112 22.2]
yābhiḥ kutsam ārjuneyaṃ śatakratū pra turvītim pra ca dabhītim āvatam | [ṚV, 1, 112 23.1]
yābhir dhvasantim puruṣantim āvataṃ tābhir ū ṣu ūtibhir aśvinā gatam | [ṚV, 1, 112 23.2]
apnasvatīm aśvinā vācam asme kṛtaṃ no dasrā vṛṣaṇā manīṣām | [ṚV, 1, 112 24.1]
adyūtye 'vase ni hvaye vāṃ vṛdhe ca no bhavataṃ vājasātau | [ṚV, 1, 112 24.2]
dyubhiḥ aktubhiḥ pari pātam asmān ariṣṭebhiḥ aśvinā saubhagebhiḥ | [ṚV, 1, 112 587187_1]
tat naḥ mitraḥ varuṇaḥ māmahantām aditiḥ sindhuḥ pṛthivī uta dyauḥ | [ṚV, 1, 112 587188_1]
{ṚV, 1, 113}
idam śreṣṭham jyotiṣām jyotiḥ āgāt | [ṚV, 1, 113 587189_1]
citraḥ praketaḥ ajaniṣṭa vibhvā | [ṚV, 1, 113 587189_2]
evā rātrī uṣase yonim āraik | [ṚV, 1, 113 587190_1]
ruśadvatsā ruśatī śvetyāgād āraig u kṛṣṇā sadanāny asyāḥ | [ṚV, 1, 113 2.1]
samānabandhū amṛte anūcī dyāvā varṇaṃ carata āmināne | [ṚV, 1, 113 2.2]
samāno adhvā svasror anantas tam anyānyā carato devaśiṣṭe | [ṚV, 1, 113 3.1]
na methete na tasthatuḥ sumeke naktoṣāsā samanasā virūpe | [ṚV, 1, 113 3.2]
bhāsvatī netrī sūnṛtānām aceti citrā vi duro na āvaḥ | [ṚV, 1, 113 4.1]
prārpyā jagad vy u no rāyo akhyad uṣā ajīgar bhuvanāni viśvā | [ṚV, 1, 113 4.2]
jihmaśye caritave maghony ābhogaya iṣṭaye rāya u tvam | [ṚV, 1, 113 5.1]
dabhram paśyadbhya urviyā vicakṣa uṣā ajīgar bhuvanāni viśvā | [ṚV, 1, 113 5.2]
kṣatrāya tvaṃ śravase tvam mahīyā iṣṭaye tvam artham iva tvam ityai | [ṚV, 1, 113 6.1]
visadṛśā jīvitābhipracakṣa uṣā ajīgar bhuvanāni viśvā | [ṚV, 1, 113 6.2]
eṣā divo duhitā praty adarśi vyucchantī yuvatiḥ śukravāsāḥ | [ṚV, 1, 113 7.1]
viśvasyeśānā pārthivasya vasva uṣo adyeha subhage vy uccha | [ṚV, 1, 113 7.2]
parāyatīnām anv eti pātha āyatīnām prathamā śaśvatīnām | [ṚV, 1, 113 8.1]
vyucchantī jīvam udīrayanty uṣā mṛtaṃ kaṃ cana bodhayantī | [ṚV, 1, 113 8.2]
uṣo yad agniṃ samidhe cakartha vi yad āvaś cakṣasā sūryasya | [ṚV, 1, 113 9.1]
yan mānuṣān yakṣyamāṇāṁ ajīgas tad deveṣu cakṛṣe bhadram apnaḥ | [ṚV, 1, 113 9.2]
kiyāty ā yat samayā bhavāti yā vyūṣur yāś ca nūnaṃ vyucchān | [ṚV, 1, 113 10.1]
anu pūrvāḥ kṛpate vāvaśānā pradīdhyānā joṣam anyābhir eti | [ṚV, 1, 113 10.2]
īyuṣ ṭe ye pūrvatarām apaśyan vyucchantīm uṣasam martyāsaḥ | [ṚV, 1, 113 11.1]
asmābhir ū nu praticakṣyābhūd o te yanti ye aparīṣu paśyān | [ṚV, 1, 113 11.2]
yāvayaddveṣā ṛtapā ṛtejāḥ sumnāvarī sūnṛtā īrayantī | [ṚV, 1, 113 12.1]
sumaṅgalīr bibhratī devavītim ihādyoṣaḥ śreṣṭhatamā vy uccha | [ṚV, 1, 113 12.2]
śaśvat puroṣā vy uvāsa devy atho adyedaṃ vy āvo maghonī | [ṚV, 1, 113 13.1]
atho vy ucchād uttarāṁ anu dyūn ajarāmṛtā carati svadhābhiḥ | [ṚV, 1, 113 13.2]
vy añjibhir diva ātāsv adyaud apa kṛṣṇāṃ nirṇijaṃ devy āvaḥ | [ṚV, 1, 113 14.1]
prabodhayanty aruṇebhir aśvair oṣā yāti suyujā rathena | [ṚV, 1, 113 14.2]
āvahantī poṣyā vāryāṇi citraṃ ketuṃ kṛṇute cekitānā | [ṚV, 1, 113 15.1]
īyuṣīṇām upamā śaśvatīnāṃ vibhātīnām prathamoṣā vy aśvait | [ṚV, 1, 113 15.2]
ud īrdhvaṃ jīvo asur na āgād apa prāgāt tama ā jyotir eti | [ṚV, 1, 113 16.1]
āraik panthāṃ yātave sūryāyāganma yatra pratiranta āyuḥ | [ṚV, 1, 113 16.2]
syūmanā vāca ud iyarti vahniḥ stavāno rebha uṣaso vibhātīḥ | [ṚV, 1, 113 17.1]
adyā tad uccha gṛṇate maghony asme āyur ni didīhi prajāvat | [ṚV, 1, 113 17.2]
yā gomatīr uṣasaḥ sarvavīrā vyucchanti dāśuṣe martyāya | [ṚV, 1, 113 18.1]
vāyor iva sūnṛtānām udarke tā aśvadā aśnavat somasutvā | [ṚV, 1, 113 18.2]
mātā devānām aditer anīkaṃ yajñasya ketur bṛhatī vi bhāhi | [ṚV, 1, 113 19.1]
praśastikṛd brahmaṇe no vy ucchā no jane janaya viśvavāre | [ṚV, 1, 113 19.2]
yac citram apna uṣaso vahantījānāya śaśamānāya bhadram | [ṚV, 1, 113 20.1]
tan no mitro varuṇo māmahantām aditiḥ sindhuḥ pṛthivī uta dyauḥ | [ṚV, 1, 113 20.2]
{ṚV, 1, 114}
imā rudrāya tavase kapardine kṣayadvīrāya pra bharāmahe matīḥ | [ṚV, 1, 114 1.1]
yathā śam asad dvipade catuṣpade viśvam puṣṭaṃ grāme asminn anāturam | [ṚV, 1, 114 1.2]
mṛﾱā no rudrota no mayas kṛdhi kṣayadvīrāya namasā vidhema te | [ṚV, 1, 114 2.1]
yac chaṃ ca yoś ca manur āyeje pitā tad aśyāma tava rudra praṇītiṣu | [ṚV, 1, 114 2.2]
aśyāma te sumatiṃ devayajyayā kṣayadvīrasya tava rudra mīḍhvaḥ | [ṚV, 1, 114 3.1]
sumnāyann id viśo asmākam ā carāriṣṭavīrā juhavāma te haviḥ | [ṚV, 1, 114 3.2]
tveṣaṃ vayaṃ rudraṃ yajñasādhaṃ vaṅkuṃ kavim avase ni hvayāmahe | [ṚV, 1, 114 4.1]
āre asmad daivyaṃ heﾱo asyatu sumatim id vayam asyā vṛṇīmahe | [ṚV, 1, 114 4.2]
divo varāham aruṣaṃ kapardinaṃ tveṣaṃ rūpaṃ namasā ni hvayāmahe | [ṚV, 1, 114 5.1]
haste bibhrad bheṣajā vāryāṇi śarma varma cchardir asmabhyaṃ yaṃsat | [ṚV, 1, 114 5.2]
idam pitre marutām ucyate vacaḥ svādoḥ svādīyo rudrāya vardhanam | [ṚV, 1, 114 6.1]
rāsvā ca no amṛta martabhojanaṃ tmane tokāya tanayāya mṛﾱa | [ṚV, 1, 114 6.2]
mā no mahāntam uta mā no arbhakam mā na ukṣantam uta mā na ukṣitam | [ṚV, 1, 114 7.1]
mā no vadhīḥ pitaram mota mātaram mā naḥ priyās tanvo rudra rīriṣaḥ | [ṚV, 1, 114 7.2]
mā nas toke tanaye mā na āyau mā no goṣu mā no aśveṣu rīriṣaḥ | [ṚV, 1, 114 8.1]
vīrān mā no rudra bhāmito vadhīr haviṣmantaḥ sadam it tvā havāmahe | [ṚV, 1, 114 8.2]
upa te stomān paśupā ivākaraṃ rāsvā pitar marutāṃ sumnam asme | [ṚV, 1, 114 9.1]
bhadrā hi te sumatir mṛﾱayattamāthā vayam ava it te vṛṇīmahe | [ṚV, 1, 114 9.2]
āre te goghnam uta pūruṣaghnaṃ kṣayadvīra sumnam asme te astu | [ṚV, 1, 114 10.1]
mṛﾱā ca no adhi ca brūhi devādhā ca naḥ śarma yaccha dvibarhāḥ | [ṚV, 1, 114 10.2]
avocāma namo asmā avasyavaḥ śṛṇotu no havaṃ rudro marutvān | [ṚV, 1, 114 11.1]
tan no mitro varuṇo māmahantām aditiḥ sindhuḥ pṛthivī uta dyauḥ | [ṚV, 1, 114 11.2]
{ṚV, 1, 115}
citraṃ devānām ud agād anīkaṃ cakṣur mitrasya varuṇasyāgneḥ | [ṚV, 1, 115 1.1]
āprā dyāvāpṛthivī antarikṣaṃ sūrya ātmā jagatas tasthuṣaś ca | [ṚV, 1, 115 1.2]
sūryo devīm uṣasaṃ rocamānām maryo na yoṣām abhy eti paścāt | [ṚV, 1, 115 2.1]
yatrā naro devayanto yugāni vitanvate prati bhadrāya bhadram | [ṚV, 1, 115 2.2]
bhadrā aśvā haritaḥ sūryasya citrā etagvā anumādyāsaḥ | [ṚV, 1, 115 3.1]
namasyanto diva ā pṛṣṭham asthuḥ pari dyāvāpṛthivī yanti sadyaḥ | [ṚV, 1, 115 3.2]
tat sūryasya devatvaṃ tan mahitvam madhyā kartor vitataṃ saṃ jabhāra | [ṚV, 1, 115 4.1]
yaded ayukta haritaḥ sadhasthād ād rātrī vāsas tanute simasmai | [ṚV, 1, 115 4.2]
tan mitrasya varuṇasyābhicakṣe sūryo rūpaṃ kṛṇute dyor upasthe | [ṚV, 1, 115 5.1]
anantam anyad ruśad asya pājaḥ kṛṣṇam anyad dharitaḥ sam bharanti | [ṚV, 1, 115 5.2]
adyā devā uditā sūryasya nir aṃhasaḥ pipṛtā nir avadyāt | [ṚV, 1, 115 6.1]
tan no mitro varuṇo māmahantām aditiḥ sindhuḥ pṛthivī uta dyauḥ | [ṚV, 1, 115 6.2]
{ṚV, 1, 116}
nāsatyābhyām barhir iva pra vṛñje stomāṁ iyarmy abhriyeva vātaḥ | [ṚV, 1, 116 1.1]
yāv arbhagāya vimadāya jāyāṃ senājuvā nyūhatū rathena | [ṚV, 1, 116 1.2]
vīﾱupatmabhir āśuhemabhir vā devānāṃ vā jūtibhiḥ śāśadānā | [ṚV, 1, 116 2.1]
tad rāsabho nāsatyā sahasram ājā yamasya pradhane jigāya | [ṚV, 1, 116 2.2]
tugro ha bhujyum aśvinodameghe rayiṃ na kaścin mamṛvāṁ avāhāḥ | [ṚV, 1, 116 3.1]
tam ūhathur naubhir ātmanvatībhir antarikṣaprudbhir apodakābhiḥ | [ṚV, 1, 116 3.2]
tisraḥ kṣapas trir ahātivrajadbhir nāsatyā bhujyum ūhathuḥ pataṅgaiḥ | [ṚV, 1, 116 4.1]
samudrasya dhanvann ārdrasya pāre tribhī rathaiḥ śatapadbhiḥ ṣaﾱaśvaiḥ | [ṚV, 1, 116 4.2]
anārambhaṇe tad avīrayethām anāsthāne agrabhaṇe samudre | [ṚV, 1, 116 5.1]
yad aśvinā ūhathur bhujyum astaṃ śatāritrāṃ nāvam ātasthivāṃsam | [ṚV, 1, 116 5.2]
yam aśvinā dadathuḥ śvetam aśvam aghāśvāya śaśvad it svasti | [ṚV, 1, 116 6.1]
tad vāṃ dātram mahi kīrtenyam bhūt paidvo vājī sadam id dhavyo aryaḥ | [ṚV, 1, 116 6.2]
yuvaṃ narā stuvate pajriyāya kakṣīvate aradatam purandhim | [ṚV, 1, 116 7.1]
kārotarāc chaphād aśvasya vṛṣṇaḥ śataṃ kumbhāṁ asiñcataṃ surāyāḥ | [ṚV, 1, 116 7.2]
himenāgniṃ ghraṃsam avārayethām pitumatīm ūrjam asmā adhattam | [ṚV, 1, 116 8.1]
ṛbīse atrim aśvināvanītam un ninyathuḥ sarvagaṇaṃ svasti | [ṚV, 1, 116 8.2]
parāvatam nāsatyā anudethām | [ṚV, 1, 116 587279_1]
uccābudhnam cakrathuḥ jihma bāram | [ṚV, 1, 116 587279_2]
kṣaran āpaḥ na pāyanāya rāye sahasrāya tṛṣyate gotamasya | [ṚV, 1, 116 587280_1]
jujuruṣo nāsatyota vavrim prāmuñcataṃ drāpim iva cyavānāt | [ṚV, 1, 116 10.1]
prātirataṃ jahitasyāyur dasrād it patim akṛṇutaṃ kanīnām | [ṚV, 1, 116 10.2]
tad vāṃ narā śaṃsyaṃ rādhyaṃ cābhiṣṭiman nāsatyā varūtham | [ṚV, 1, 116 11.1]
yad vidvāṃsā nidhim ivāpagūﾱham ud darśatād ūpathur vandanāya | [ṚV, 1, 116 11.2]
tad vāṃ narā sanaye daṃsa ugram āviṣkṛṇomi tanyatur na vṛṣṭim | [ṚV, 1, 116 12.1]
dadhyaṅ ha yan madhv ātharvaṇo vām aśvasya śīrṣṇā pra yad īm uvāca | [ṚV, 1, 116 12.2]
ajohavīn nāsatyā karā vām mahe yāman purubhujā purandhiḥ | [ṚV, 1, 116 13.1]
śrutaṃ tac chāsur iva vadhrimatyā hiraṇyahastam aśvināv adattam | [ṚV, 1, 116 13.2]
āsno vṛkasya vartikām abhīke yuvaṃ narā nāsatyāmumuktam | [ṚV, 1, 116 14.1]
uto kavim purubhujā yuvaṃ ha kṛpamāṇam akṛṇutaṃ vicakṣe | [ṚV, 1, 116 14.2]
caritraṃ hi ver ivācchedi parṇam ājā khelasya paritakmyāyām | [ṚV, 1, 116 15.1]
sadyo jaṅghām āyasīṃ viśpalāyai dhane hite sartave praty adhattam | [ṚV, 1, 116 15.2]
śatam meṣān vṛkye cakṣadānam ṛjrāśvaṃ tam pitāndhaṃ cakāra | [ṚV, 1, 116 16.1]
tasmā akṣī nāsatyā vicakṣa ādhattaṃ dasrā bhiṣajāv anarvan | [ṚV, 1, 116 16.2]
ā vāṃ rathaṃ duhitā sūryasya kārṣmevātiṣṭhad arvatā jayantī | [ṚV, 1, 116 17.1]
viśve devā anv amanyanta hṛdbhiḥ sam u śriyā nāsatyā sacethe | [ṚV, 1, 116 17.2]
yad ayātaṃ divodāsāya vartir bharadvājāyāśvinā hayantā | [ṚV, 1, 116 18.1]
revad uvāha sacano ratho vāṃ vṛṣabhaś ca śiṃśumāraś ca yuktā | [ṚV, 1, 116 18.2]
rayiṃ sukṣatraṃ svapatyam āyuḥ suvīryaṃ nāsatyā vahantā | [ṚV, 1, 116 19.1]
ā jahnāvīṃ samanasopa vājais trir ahno bhāgaṃ dadhatīm ayātam | [ṚV, 1, 116 19.2]
pariviṣṭaṃ jāhuṣaṃ viśvataḥ sīṃ sugebhir naktam ūhathū rajobhiḥ | [ṚV, 1, 116 20.1]
vibhindunā nāsatyā rathena vi parvatāṁ ajarayū ayātam | [ṚV, 1, 116 20.2]
ekasyāḥ vastoḥ āvatam raṇāya vaśam aśvinā sanaye sahasrā | [ṚV, 1, 116 587303_1]
niḥ ahatam ducchunāḥ indravantā pṛthuśravasaḥ vṛṣaṇau arātīḥ | [ṚV, 1, 116 587304_1]
śarasya cid ārcatkasyāvatād ā nīcād uccā cakrathuḥ pātave vāḥ | [ṚV, 1, 116 22.1]
śayave cin nāsatyā śacībhir jasuraye staryam pipyathur gām | [ṚV, 1, 116 22.2]
avasyate stuvate kṛṣṇiyāya ṛjūyate nāsatyā śacībhiḥ | [ṚV, 1, 116 23.1]
paśuṃ na naṣṭam iva darśanāya viṣṇāpvaṃ dadathur viśvakāya | [ṚV, 1, 116 23.2]
daśa rātrīr aśivenā nava dyūn avanaddhaṃ śnathitam apsv antaḥ | [ṚV, 1, 116 24.1]
viprutaṃ rebham udani pravṛktam un ninyathuḥ somam iva sruveṇa | [ṚV, 1, 116 24.2]
pra vām daṃsāṃsi aśvinau avocam | [ṚV, 1, 116 587311_1]
uta paśyann aśnuvan dīrgham āyur astam ivej jarimāṇaṃ jagamyām | [ṚV, 1, 116 25.2]
{ṚV, 1, 117}
madhvaḥ somasya aśvinā madāya pratnaḥ hotā vivāsate vām | [ṚV, 1, 117 587313_1]
barhiṣmatī rātiḥ | [ṚV, 1, 117 587314_1]
viśritā gīḥ | [ṚV, 1, 117 587314_2]
iṣā yātam nāsatya upa vājaiḥ | [ṚV, 1, 117 587314_3]
yaḥ vām aśvinā manasaḥ javīyān rathaḥ su aśvaḥ viśaḥ ājigāti yena gacchathaḥ su kṛtaḥ duroṇam tena narā vartiḥ asmabhyam yātam | [ṚV, 1, 117 587316_1]
ṛṣiṃ narāv aṃhasaḥ pāñcajanyam ṛbīsād atrim muñcatho gaṇena | [ṚV, 1, 117 3.1]
minantā dasyor aśivasya māyā anupūrvaṃ vṛṣaṇā codayantā | [ṚV, 1, 117 3.2]
aśvam na gūḍham aśvinā durevaiḥ ṛṣim narā vṛṣaṇā rebham apsu sam tam riṇīthaḥ viprutam daṃsobhiḥ | [ṚV, 1, 117 587320_1]
na vām jūryanti pūrvyā kṛtāni | [ṚV, 1, 117 587320_2]
suṣupvāṃsam na nirṛteḥ upasthe sūryam na dasrā tamasi kṣiyantam śubhe rukmam na darśatam nikhātam ud ūpathuḥ aśvinā vandanāya | [ṚV, 1, 117 587322_1]
tad vāṃ narā śaṃsyam pajriyeṇa kakṣīvatā nāsatyā parijman | [ṚV, 1, 117 6.1]
śaphād aśvasya vājino janāya śataṃ kumbhāṁ asiñcatam madhūnām | [ṚV, 1, 117 6.2]
yuvaṃ narā stuvate kṛṣṇiyāya viṣṇāpvaṃ dadathur viśvakāya | [ṚV, 1, 117 7.1]
ghoṣāyai cit pitṛṣade duroṇe patiṃ jūryantyā aśvināv adattam | [ṚV, 1, 117 7.2]
yuvaṃ śyāvāya ruśatīm adattam mahaḥ kṣoṇasyāśvinā kaṇvāya | [ṚV, 1, 117 8.1]
pravācyaṃ tad vṛṣaṇā kṛtaṃ vāṃ yan nārṣadāya śravo adhyadhattam | [ṚV, 1, 117 8.2]
purū varpāṃsy aśvinā dadhānā ni pedava ūhathur āśum aśvam | [ṚV, 1, 117 9.1]
sahasrasāṃ vājinam apratītam ahihanaṃ śravasyaṃ tarutram | [ṚV, 1, 117 9.2]
etāni vāṃ śravasyā sudānū brahmāṅgūṣaṃ sadanaṃ rodasyoḥ | [ṚV, 1, 117 10.1]
yad vām pajrāso aśvinā havante yātam iṣā ca viduṣe ca vājam | [ṚV, 1, 117 10.2]
sūnor mānenāśvinā gṛṇānā vājaṃ viprāya bhuraṇā radantā | [ṚV, 1, 117 11.1]
agastye brahmaṇā vāvṛdhānā saṃ viśpalāṃ nāsatyāriṇītam | [ṚV, 1, 117 11.2]
kuha yāntā | [ṚV, 1, 117 587335_1]
suṣṭutim kāvyasya | [ṚV, 1, 117 587335_2]
divaḥ napātā vṛṣaṇā śayutrā | [ṚV, 1, 117 587335_3]
hiraṇyasya iva kalaśam nikhātam ud ūpathuḥ daśame aśvinā ahan | [ṚV, 1, 117 587336_1]
yuvaṃ cyavānam aśvinā jarantam punar yuvānaṃ cakrathuḥ śacībhiḥ | [ṚV, 1, 117 13.1]
yuvo rathaṃ duhitā sūryasya saha śriyā nāsatyāvṛṇīta | [ṚV, 1, 117 13.2]
yuvaṃ tugrāya pūrvyebhir evaiḥ punarmanyāv abhavataṃ yuvānā | [ṚV, 1, 117 14.1]
yuvam bhujyum arṇaso niḥ samudrād vibhir ūhathur ṛjrebhir aśvaiḥ | [ṚV, 1, 117 14.2]
ajohavīd aśvinā taugryo vām proﾱhaḥ samudram avyathir jaganvān | [ṚV, 1, 117 15.1]
niṣ ṭam ūhathuḥ suyujā rathena manojavasā vṛṣaṇā svasti | [ṚV, 1, 117 15.2]
ajohavīd aśvinā vartikā vām āsno yat sīm amuñcataṃ vṛkasya | [ṚV, 1, 117 16.1]
vi jayuṣā yayathuḥ sānv adrer jātaṃ viṣvāco ahataṃ viṣeṇa | [ṚV, 1, 117 16.2]
śatam meṣān vṛkye māmahānaṃ tamaḥ praṇītam aśivena pitrā | [ṚV, 1, 117 17.1]
ākṣī ṛjrāśve aśvināv adhattaṃ jyotir andhāya cakrathur vicakṣe | [ṚV, 1, 117 17.2]
śunam andhāya bharam ahvayat sā vṛkīr aśvinā vṛṣaṇā nareti | [ṚV, 1, 117 18.1]
jāraḥ kanīna iva cakṣadāna ṛjrāśvaḥ śatam ekaṃ ca meṣān | [ṚV, 1, 117 18.2]
mahī vām ūtir aśvinā mayobhūr uta srāmaṃ dhiṣṇyā saṃ riṇīthaḥ | [ṚV, 1, 117 19.1]
athā yuvām id ahvayat purandhir āgacchataṃ sīṃ vṛṣaṇāv avobhiḥ | [ṚV, 1, 117 19.2]
adhenuṃ dasrā staryaṃ viṣaktām apinvataṃ śayave aśvinā gām | [ṚV, 1, 117 20.1]
yuvaṃ śacībhir vimadāya jāyāṃ ny ūhathuḥ purumitrasya yoṣām | [ṚV, 1, 117 20.2]
yavaṃ vṛkeṇāśvinā vapanteṣaṃ duhantā manuṣāya dasrā | [ṚV, 1, 117 21.1]
abhi dasyum bakureṇā dhamantoru jyotiś cakrathur āryāya | [ṚV, 1, 117 21.2]
ātharvaṇāyāśvinā dadhīce 'śvyaṃ śiraḥ praty airayatam | [ṚV, 1, 117 22.1]
sa vām madhu pra vocad ṛtāyan tvāṣṭraṃ yad dasrāv apikakṣyaṃ vām | [ṚV, 1, 117 22.2]
sadā kavī sumatim ā cake vāṃ viśvā dhiyo aśvinā prāvatam me | [ṚV, 1, 117 23.1]
asme rayiṃ nāsatyā bṛhantam apatyasācaṃ śrutyaṃ rarāthām | [ṚV, 1, 117 23.2]
hiraṇyahastam aśvinā rarāṇā putraṃ narā vadhrimatyā adattam | [ṚV, 1, 117 24.1]
tridhā ha śyāvam aśvinā vikastam uj jīvasa airayataṃ sudānū | [ṚV, 1, 117 24.2]
etāni vām aśvinā vīryāṇi pra pūrvyāṇy āyavo 'vocan | [ṚV, 1, 117 25.1]
brahma kṛṇvanto vṛṣaṇā yuvabhyāṃ suvīrāso vidatham ā vadema | [ṚV, 1, 117 25.2]
{ṚV, 1, 118}
ā vāṃ ratho aśvinā śyenapatvā sumṛﾱīkaḥ svavāṁ yātv arvāṅ | [ṚV, 1, 118 1.1]
yo martyasya manaso javīyān trivandhuro vṛṣaṇā vātaraṃhāḥ | [ṚV, 1, 118 1.2]
trivandhureṇa trivṛtā rathena tricakreṇa suvṛtā yātam arvāk | [ṚV, 1, 118 2.1]
pinvataṃ gā jinvatam arvato no vardhayatam aśvinā vīram asme | [ṚV, 1, 118 2.2]
pravadyāmanā suvṛtā rathena dasrāv imaṃ śṛṇutaṃ ślokam adreḥ | [ṚV, 1, 118 3.1]
kim aṅga vām praty avartiṃ gamiṣṭhāhur viprāso aśvinā purājāḥ | [ṚV, 1, 118 3.2]
ā vāṃ śyenāso aśvinā vahantu rathe yuktāsa āśavaḥ pataṅgāḥ | [ṚV, 1, 118 4.1]
ye apturo divyāso na gṛdhrā abhi prayo nāsatyā vahanti | [ṚV, 1, 118 4.2]
ā vāṃ rathaṃ yuvatis tiṣṭhad atra juṣṭvī narā duhitā sūryasya | [ṚV, 1, 118 5.1]
pari vām aśvā vapuṣaḥ pataṅgā vayo vahantv aruṣā abhīke | [ṚV, 1, 118 5.2]
ud vandanam airataṃ daṃsanābhir ud rebhaṃ dasrā vṛṣaṇā śacībhiḥ | [ṚV, 1, 118 6.1]
niṣ ṭaugryam pārayathaḥ samudrāt punaś cyavānaṃ cakrathur yuvānam | [ṚV, 1, 118 6.2]
yuvam atraye 'vanītāya taptam ūrjam omānam aśvināv adhattam | [ṚV, 1, 118 7.1]
yuvaṃ kaṇvāyāpiriptāya cakṣuḥ praty adhattaṃ suṣṭutiṃ jujuṣāṇā | [ṚV, 1, 118 7.2]
yuvaṃ dhenuṃ śayave nādhitāyāpinvatam aśvinā pūrvyāya | [ṚV, 1, 118 8.1]
amuñcataṃ vartikām aṃhaso niḥ prati jaṅghāṃ viśpalāyā adhattam | [ṚV, 1, 118 8.2]
yuvaṃ śvetam pedava indrajūtam ahihanam aśvinādattam aśvam | [ṚV, 1, 118 9.1]
johūtram aryo abhibhūtim ugraṃ sahasrasāṃ vṛṣaṇaṃ vīḍvaṅgam | [ṚV, 1, 118 9.2]
tā vāṃ narā sv avase sujātā havāmahe aśvinā nādhamānāḥ | [ṚV, 1, 118 10.1]
ā na upa vasumatā rathena giro juṣāṇā suvitāya yātam | [ṚV, 1, 118 10.2]
ā śyenasya javasā nūtanenāsme yātaṃ nāsatyā sajoṣāḥ | [ṚV, 1, 118 11.1]
have hi vām aśvinā rātahavyaḥ śaśvattamāyā uṣaso vyuṣṭau | [ṚV, 1, 118 11.2]
{ṚV, 1, 119}
ā vāṃ ratham purumāyam manojuvaṃ jīrāśvaṃ yajñiyaṃ jīvase huve | [ṚV, 1, 119 1.1]
sahasraketuṃ vaninaṃ śatadvasuṃ śruṣṭīvānaṃ varivodhām abhi prayaḥ | [ṚV, 1, 119 1.2]
ūrdhvā dhītiḥ praty asya prayāmany adhāyi śasman sam ayanta ā diśaḥ | [ṚV, 1, 119 2.1]
svadāmi gharmam prati yanty ūtaya ā vām ūrjānī ratham aśvināruhat | [ṚV, 1, 119 2.2]
saṃ yan mithaḥ paspṛdhānāso agmata śubhe makhā amitā jāyavo raṇe | [ṚV, 1, 119 3.1]
yuvor aha pravaṇe cekite ratho yad aśvinā vahathaḥ sūrim ā varam | [ṚV, 1, 119 3.2]
yuvam bhujyum bhuramāṇaṃ vibhir gataṃ svayuktibhir nivahantā pitṛbhya ā | [ṚV, 1, 119 4.1]
yāsiṣṭaṃ vartir vṛṣaṇā vijenyaṃ divodāsāya mahi ceti vām avaḥ | [ṚV, 1, 119 4.2]
yuvor aśvinā vapuṣe yuvāyujaṃ rathaṃ vāṇī yematur asya śardhyam | [ṚV, 1, 119 5.1]
ā vām patitvaṃ sakhyāya jagmuṣī yoṣāvṛṇīta jenyā yuvām patī | [ṚV, 1, 119 5.2]
yuvaṃ rebham pariṣūter uruṣyatho himena gharmam paritaptam atraye | [ṚV, 1, 119 6.1]
yuvaṃ śayor avasam pipyathur gavi pra dīrgheṇa vandanas tāry āyuṣā | [ṚV, 1, 119 6.2]
yuvam vandanam nirṛtam jaraṇyayā ratham na dasrā karaṇā sam invathaḥ | [ṚV, 1, 119 587397_1]
kṣetrāt ā vipram janathaḥ vipanyayā | [ṚV, 1, 119 587398_1]
pra vām atra vidhate daṃsanā bhuvat | [ṚV, 1, 119 587398_2]
agacchataṃ kṛpamāṇam parāvati pituḥ svasya tyajasā nibādhitam | [ṚV, 1, 119 8.1]
svarvatīr ita ūtīr yuvor aha citrā abhīke abhavann abhiṣṭayaḥ | [ṚV, 1, 119 8.2]
uta syā vām madhuman makṣikārapan made somasyauśijo huvanyati | [ṚV, 1, 119 9.1]
yuvaṃ dadhīco mana ā vivāsatho 'thā śiraḥ prati vām aśvyaṃ vadat | [ṚV, 1, 119 9.2]
yuvam pedave puruvāram aśvinā spṛdhāṃ śvetaṃ tarutāraṃ duvasyathaḥ | [ṚV, 1, 119 10.1]
śaryair abhidyum pṛtanāsu duṣṭaraṃ carkṛtyam indram iva carṣaṇīsaham | [ṚV, 1, 119 10.2]
{ṚV, 1, 120}
kā rādhaddhotrāśvinā vāṃ ko vāṃ joṣa ubhayoḥ | [ṚV, 1, 120 1.1]
kathā vidhāty apracetāḥ | [ṚV, 1, 120 1.2]
vidvāṃsāv id duraḥ pṛcched avidvān itthāparo acetāḥ | [ṚV, 1, 120 2.1]
nū cin nu marte akrau | [ṚV, 1, 120 2.2]
tā vidvāṃsā havāmahe vāṃ tā no vidvāṃsā manma vocetam adya | [ṚV, 1, 120 3.1]
prārcad dayamāno yuvākuḥ | [ṚV, 1, 120 3.2]
vi pṛcchāmi pākyā na devān vaṣaṭkṛtasyādbhutasya dasrā | [ṚV, 1, 120 4.1]
pātaṃ ca sahyaso yuvaṃ ca rabhyaso naḥ | [ṚV, 1, 120 4.2]
pra yā ghoṣe bhṛgavāṇe na śobhe yayā vācā yajati pajriyo vām | [ṚV, 1, 120 5.1]
praiṣayur na vidvān | [ṚV, 1, 120 5.2]
śrutaṃ gāyatraṃ takavānasyāhaṃ ciddhi rirebhāśvinā vām | [ṚV, 1, 120 6.1]
ākṣī śubhas patī dan | [ṚV, 1, 120 6.2]
yuvaṃ hy āstam maho ran yuvaṃ vā yan niratataṃsatam | [ṚV, 1, 120 7.1]
tā no vasū sugopā syātam pātaṃ no vṛkād aghāyoḥ | [ṚV, 1, 120 7.2]
mā kasmai dhātam abhy amitriṇe no mākutrā no gṛhebhyo dhenavo guḥ | [ṚV, 1, 120 8.1]
stanābhujo aśiśvīḥ | [ṚV, 1, 120 8.2]
duhīyan mitradhitaye yuvāku rāye ca no mimītaṃ vājavatyai | [ṚV, 1, 120 9.1]
iṣe ca no mimītaṃ dhenumatyai | [ṚV, 1, 120 9.2]
aśvinor asanaṃ ratham anaśvaṃ vājinīvatoḥ | [ṚV, 1, 120 10.1]
tenāham bhūri cākana | [ṚV, 1, 120 10.2]
ayaṃ samaha mā tanūhyāte janāṁ anu | [ṚV, 1, 120 11.1]
somapeyaṃ sukho rathaḥ | [ṚV, 1, 120 11.2]
adha svapnasya nir vide 'bhuñjataś ca revataḥ | [ṚV, 1, 120 12.1]
ubhā tā basri naśyataḥ | [ṚV, 1, 120 12.2]
{ṚV, 1, 121}
kad itthā nṝṃḥ pātraṃ devayatāṃ śravad giro aṅgirasāṃ turaṇyan | [ṚV, 1, 121 1.1]
pra yad ānaḍ viśa ā harmyasyoru kraṃsate adhvare yajatraḥ | [ṚV, 1, 121 1.2]
stambhīddha dyāṃ sa dharuṇam pruṣāyad ṛbhur vājāya draviṇaṃ naro goḥ | [ṚV, 1, 121 2.1]
anu svajām mahiṣaś cakṣata vrām menām aśvasya pari mātaraṃ goḥ | [ṚV, 1, 121 2.2]
nakṣaddhavam aruṇīḥ pūrvyaṃ rāṭ turo viśām aṅgirasām anu dyūn | [ṚV, 1, 121 3.1]
takṣad vajraṃ niyutaṃ tastambhad dyāṃ catuṣpade naryāya dvipāde | [ṚV, 1, 121 3.2]
asya made svaryaṃ dā ṛtāyāpīvṛtam usriyāṇām anīkam | [ṚV, 1, 121 4.1]
yaddha prasarge trikakum nivartad apa druho mānuṣasya duro vaḥ | [ṚV, 1, 121 4.2]
tubhyam payo yat pitarāv anītāṃ rādhaḥ suretas turaṇe bhuraṇyū | [ṚV, 1, 121 5.1]
śuci yat te rekṇa āyajanta sabardughāyāḥ paya usriyāyāḥ | [ṚV, 1, 121 5.2]
adha pra jajñe taraṇir mamattu pra rocy asyā uṣaso na sūraḥ | [ṚV, 1, 121 6.1]
indur yebhir āṣṭa sveduhavyaiḥ sruveṇa siñcañ jaraṇābhi dhāma | [ṚV, 1, 121 6.2]
svidhmā yad vanadhitir apasyāt sūro adhvare pari rodhanā goḥ | [ṚV, 1, 121 7.1]
yaddha prabhāsi kṛtvyāṁ anu dyūn anarviśe paśviṣe turāya | [ṚV, 1, 121 7.2]
aṣṭā maho diva ādo harī iha dyumnāsāham abhi yodhāna utsam | [ṚV, 1, 121 8.1]
hariṃ yat te mandinaṃ dukṣan vṛdhe gorabhasam adribhir vātāpyam | [ṚV, 1, 121 8.2]
tvam āyasam prati vartayo gor divo aśmānam upanītam ṛbhvā | [ṚV, 1, 121 9.1]
kutsāya yatra puruhūta vanvañchuṣṇam anantaiḥ pariyāsi vadhaiḥ | [ṚV, 1, 121 9.2]
purā yat sūras tamaso apītes tam adrivaḥ phaligaṃ hetim asya | [ṚV, 1, 121 10.1]
śuṣṇasya cit parihitaṃ yad ojo divas pari sugrathitaṃ tad ādaḥ | [ṚV, 1, 121 10.2]
anu tvā mahī pājasī acakre dyāvākṣāmā madatām indra karman | [ṚV, 1, 121 11.1]
tvaṃ vṛtram āśayānaṃ sirāsu maho vajreṇa siṣvapo varāhum | [ṚV, 1, 121 11.2]
tvam indra naryo yāṁ avo nṝn tiṣṭhā vātasya suyujo vahiṣṭhān | [ṚV, 1, 121 12.1]
yaṃ te kāvya uśanā mandinaṃ dād vṛtrahaṇam pāryaṃ tatakṣa vajram | [ṚV, 1, 121 12.2]
tvaṃ sūro harito rāmayo nṝn bharac cakram etaśo nāyam indra | [ṚV, 1, 121 13.1]
prāsya pāraṃ navatiṃ nāvyānām api kartam avartayo 'yajyūn | [ṚV, 1, 121 13.2]
tvaṃ no asyā indra durhaṇāyāḥ pāhi vajrivo duritād abhīke | [ṚV, 1, 121 14.1]
pra no vājān rathyo aśvabudhyān iṣe yandhi śravase sūnṛtāyai | [ṚV, 1, 121 14.2]
mā sā te asmat sumatir vi dasad vājapramahaḥ sam iṣo varanta | [ṚV, 1, 121 15.1]
ā no bhaja maghavan goṣv aryo maṃhiṣṭhās te sadhamādaḥ syāma | [ṚV, 1, 121 15.2]
{ṚV, 1, 122}
pra vaḥ pāntaṃ raghumanyavo 'ndho yajñaṃ rudrāya mīﾱhuṣe bharadhvam | [ṚV, 1, 122 1.1]
divo astoṣy asurasya vīrair iṣudhyeva maruto rodasyoḥ | [ṚV, 1, 122 1.2]
patnīva pūrvahūtiṃ vāvṛdhadhyā uṣāsānaktā purudhā vidāne | [ṚV, 1, 122 2.1]
starīr nātkaṃ vyutaṃ vasānā sūryasya śriyā sudṛśī hiraṇyaiḥ | [ṚV, 1, 122 2.2]
mamattu naḥ parijmā vasarhā mamattu vāto apāṃ vṛṣaṇvān | [ṚV, 1, 122 3.1]
śiśītam indrāparvatā yuvaṃ nas tan no viśve varivasyantu devāḥ | [ṚV, 1, 122 3.2]
uta tyā me yaśasā śvetanāyai vyantā pāntauśijo huvadhyai | [ṚV, 1, 122 4.1]
pra vo napātam apāṃ kṛṇudhvam pra mātarā rāspinasyāyoḥ | [ṚV, 1, 122 4.2]
ā vo ruvaṇyum auśijo huvadhyai ghoṣeva śaṃsam arjunasya naṃśe | [ṚV, 1, 122 5.1]
pra vaḥ pūṣṇe dāvana āṃ acchā voceya vasutātim agneḥ | [ṚV, 1, 122 5.2]
śrutam me mitrāvaruṇā havemota śrutaṃ sadane viśvataḥ sīm | [ṚV, 1, 122 6.1]
śrotu naḥ śroturātiḥ suśrotuḥ sukṣetrā sindhur adbhiḥ | [ṚV, 1, 122 6.2]
stuṣe sā vāṃ varuṇa mitra rātir gavāṃ śatā pṛkṣayāmeṣu pajre | [ṚV, 1, 122 7.1]
śrutarathe priyarathe dadhānāḥ sadyaḥ puṣṭiṃ nirundhānāso agman | [ṚV, 1, 122 7.2]
asya stuṣe mahimaghasya rādhaḥ sacā sanema nahuṣaḥ suvīrāḥ | [ṚV, 1, 122 8.1]
jano yaḥ pajrebhyo vājinīvān aśvāvato rathino mahyaṃ sūriḥ | [ṚV, 1, 122 8.2]
janaḥ yaḥ mitrāvaruṇau abhidruh apaḥ na vām sunoti akṣṇayā druh svayam sa yakṣmam hṛdaye ni dhatte āpa yat īm hotrābhiḥ ṛtāvā | [ṚV, 1, 122 587476_1]
sa vrādhato nahuṣo daṃsujūtaḥ śardhastaro narāṃ gūrtaśravāḥ | [ṚV, 1, 122 10.1]
visṛṣṭarātir yāti bāﾱhasṛtvā viśvāsu pṛtsu sadam icchūraḥ | [ṚV, 1, 122 10.2]
adha gmantā nahuṣo havaṃ sūreḥ śrotā rājāno amṛtasya mandrāḥ | [ṚV, 1, 122 11.1]
nabhojuvo yan niravasya rādhaḥ praśastaye mahinā rathavate | [ṚV, 1, 122 11.2]
etaṃ śardhaṃ dhāma yasya sūrer ity avocan daśatayasya naṃśe | [ṚV, 1, 122 12.1]
dyumnāni yeṣu vasutātī rāran viśve sanvantu prabhṛtheṣu vājam | [ṚV, 1, 122 12.2]
mandāmahe daśatayasya dhāser dvir yat pañca bibhrato yanty annā | [ṚV, 1, 122 13.1]
kim iṣṭāśva iṣṭaraśmir eta īśānāsas taruṣa ṛñjate nṝn | [ṚV, 1, 122 13.2]
hiraṇyakarṇam maṇigrīvam arṇas tan no viśve varivasyantu devāḥ | [ṚV, 1, 122 14.1]
aryo giraḥ sadya ā jagmuṣīr osrāś cākantūbhayeṣv asme | [ṚV, 1, 122 14.2]
catvāro mā maśarśārasya śiśvas trayo rājña āyavasasya jiṣṇoḥ | [ṚV, 1, 122 15.1]
ratho vām mitrāvaruṇā dīrghāpsāḥ syūmagabhastiḥ sūro nādyaut | [ṚV, 1, 122 15.2]
{ṚV, 1, 123}
pṛthū ratho dakṣiṇāyā ayojy ainaṃ devāso amṛtāso asthuḥ | [ṚV, 1, 123 1.1]
kṛṣṇād ud asthād aryā vihāyāś cikitsantī mānuṣāya kṣayāya | [ṚV, 1, 123 1.2]
pūrvā viśvasmād bhuvanād abodhi jayantī vājam bṛhatī sanutrī | [ṚV, 1, 123 2.1]
uccā vy akhyad yuvatiḥ punarbhūr oṣā agan prathamā pūrvahūtau | [ṚV, 1, 123 2.2]
yad adya bhāgaṃ vibhajāsi nṛbhya uṣo devi martyatrā sujāte | [ṚV, 1, 123 3.1]
devo no atra savitā damūnā anāgaso vocati sūryāya | [ṚV, 1, 123 3.2]
gṛhaṃ gṛham ahanā yāty acchā dive dive adhi nāmā dadhānā | [ṚV, 1, 123 4.1]
siṣāsantī dyotanā śaśvad āgād agram agram id bhajate vasūnām | [ṚV, 1, 123 4.2]
bhagasya svasā varuṇasya jāmir uṣaḥ sūnṛte prathamā jarasva | [ṚV, 1, 123 5.1]
paścā sa daghyā yo aghasya dhātā jayema taṃ dakṣiṇayā rathena | [ṚV, 1, 123 5.2]
ud īratāṃ sūnṛtā ut purandhīr ud agnayaḥ śuśucānāso asthuḥ | [ṚV, 1, 123 6.1]
spārhā vasūni tamasāpagūﾱhāviṣkṛṇvanty uṣaso vibhātīḥ | [ṚV, 1, 123 6.2]
apānyad ety abhy anyad eti viṣurūpe ahanī saṃ carete | [ṚV, 1, 123 7.1]
parikṣitos tamo anyā guhākar adyaud uṣāḥ śośucatā rathena | [ṚV, 1, 123 7.2]
sadṛśīr adya sadṛśīr id u śvo dīrghaṃ sacante varuṇasya dhāma | [ṚV, 1, 123 8.1]
anavadyās triṃśataṃ yojanāny ekaikā kratum pari yanti sadyaḥ | [ṚV, 1, 123 8.2]
jānaty ahnaḥ prathamasya nāma śukrā kṛṣṇād ajaniṣṭa śvitīcī | [ṚV, 1, 123 9.1]
ṛtasya yoṣā na mināti dhāmāhar ahar niṣkṛtam ācarantī | [ṚV, 1, 123 9.2]
kanyeva tanvā śāśadānāṃ eṣi devi devam iyakṣamāṇam | [ṚV, 1, 123 10.1]
saṃsmayamānā yuvatiḥ purastād āvir vakṣāṃsi kṛṇuṣe vibhātī | [ṚV, 1, 123 10.2]
susaṃkāśā mātṛmṛṣṭeva yoṣāvis tanvaṃ kṛṇuṣe dṛśe kam | [ṚV, 1, 123 11.1]
bhadrā tvam uṣo vitaraṃ vy uccha na tat te anyā uṣaso naśanta | [ṚV, 1, 123 11.2]
aśvāvatīr gomatīr viśvavārā yatamānā raśmibhiḥ sūryasya | [ṚV, 1, 123 12.1]
parā ca yanti punar ā ca yanti bhadrā nāma vahamānā uṣāsaḥ | [ṚV, 1, 123 12.2]
ṛtasya raśmim anuyacchamānā bhadram bhadraṃ kratum asmāsu dhehi | [ṚV, 1, 123 13.1]
uṣo no adya suhavā vy ucchāsmāsu rāyo maghavatsu ca syuḥ | [ṚV, 1, 123 13.2]
{ṚV, 1, 124}
uṣā ucchantī samidhāne agnā udyan sūrya urviyā jyotir aśret | [ṚV, 1, 124 1.1]
devo no atra savitā nv artham prāsāvīd dvipat pra catuṣpad ityai | [ṚV, 1, 124 1.2]
aminatī daivyāni vratāni praminatī manuṣyā yugāni | [ṚV, 1, 124 2.1]
īyuṣīṇām upamā śaśvatīnām āyatīnām prathamoṣā vy adyaut | [ṚV, 1, 124 2.2]
eṣā divo duhitā praty adarśi jyotir vasānā samanā purastāt | [ṚV, 1, 124 3.1]
ṛtasya panthām anv eti sādhu prajānatīva na diśo mināti | [ṚV, 1, 124 3.2]
upo adarśi śundhyuvo na vakṣo nodhā ivāvir akṛta priyāṇi | [ṚV, 1, 124 4.1]
admasan na sasato bodhayantī śaśvattamāgāt punar eyuṣīṇām | [ṚV, 1, 124 4.2]
pūrve ardhe rajaso aptyasya gavāṃ janitry akṛta pra ketum | [ṚV, 1, 124 5.1]
vy u prathate vitaraṃ varīya obhā pṛṇantī pitror upasthā | [ṚV, 1, 124 5.2]
eved eṣā purutamā dṛśe kaṃ nājāmiṃ na pari vṛṇakti jāmim | [ṚV, 1, 124 6.1]
arepasā tanvā śāśadānā nārbhād īṣate na maho vibhātī | [ṚV, 1, 124 6.2]
abhrāteva puṃsa eti pratīcī gartārug iva sanaye dhanānām | [ṚV, 1, 124 7.1]
jāyeva patya uśatī suvāsā uṣā hasreva ni riṇīte apsaḥ | [ṚV, 1, 124 7.2]
svasā svasre jyāyasyai yonim āraig apaity asyāḥ praticakṣyeva | [ṚV, 1, 124 8.1]
vyucchantī raśmibhiḥ sūryasyāñjy aṅkte samanagā iva vrāḥ | [ṚV, 1, 124 8.2]
āsām pūrvāsām ahasu svasṝṇām aparā pūrvām abhy eti paścāt | [ṚV, 1, 124 9.1]
tāḥ pratnavan navyasīr nūnam asme revad ucchantu sudinā uṣāsaḥ | [ṚV, 1, 124 9.2]
pra bodhayoṣaḥ pṛṇato maghony abudhyamānāḥ paṇayaḥ sasantu | [ṚV, 1, 124 10.1]
revad uccha maghavadbhyo maghoni revat stotre sūnṛte jārayantī | [ṚV, 1, 124 10.2]
aveyam aśvaid yuvatiḥ purastād yuṅkte gavām aruṇānām anīkam | [ṚV, 1, 124 11.1]
vi nūnam ucchād asati pra ketur gṛhaṃ gṛham upa tiṣṭhāte agniḥ | [ṚV, 1, 124 11.2]
ut te vayaś cid vasater apaptan naraś ca ye pitubhājo vyuṣṭau | [ṚV, 1, 124 12.1]
amā sate vahasi bhūri vāmam uṣo devi dāśuṣe martyāya | [ṚV, 1, 124 12.2]
astoḍhvaṃ stomyā brahmaṇā me 'vīvṛdhadhvam uśatīr uṣāsaḥ | [ṚV, 1, 124 13.1]
yuṣmākaṃ devīr avasā sanema sahasriṇaṃ ca śatinaṃ ca vājam | [ṚV, 1, 124 13.2]
{ṚV, 1, 125}
prātā ratnam prātaritvā dadhāti taṃ cikitvān pratigṛhyā ni dhatte | [ṚV, 1, 125 1.1]
tena prajāṃ vardhayamāna āyū rāyas poṣeṇa sacate suvīraḥ | [ṚV, 1, 125 1.2]
sugur asat suhiraṇyaḥ svaśvo bṛhad asmai vaya indro dadhāti | [ṚV, 1, 125 2.1]
yas tvāyantaṃ vasunā prātaritvo mukṣījayeva padim utsināti | [ṚV, 1, 125 2.2]
āyam adya sukṛtam prātar icchann iṣṭeḥ putraṃ vasumatā rathena | [ṚV, 1, 125 3.1]
aṃśoḥ sutam pāyaya matsarasya kṣayadvīraṃ vardhaya sūnṛtābhiḥ | [ṚV, 1, 125 3.2]
upa kṣaranti sindhavo mayobhuva ījānaṃ ca yakṣyamāṇaṃ ca dhenavaḥ | [ṚV, 1, 125 4.1]
pṛṇantaṃ ca papuriṃ ca śravasyavo ghṛtasya dhārā upa yanti viśvataḥ | [ṚV, 1, 125 4.2]
nākasya pṛṣṭhe adhi tiṣṭhati śrito yaḥ pṛṇāti sa ha deveṣu gacchati | [ṚV, 1, 125 5.1]
tasmā āpo ghṛtam arṣanti sindhavas tasmā iyaṃ dakṣiṇā pinvate sadā | [ṚV, 1, 125 5.2]
dakṣiṇāvatām id imāni citrā dakṣiṇāvatāṃ divi sūryāsaḥ | [ṚV, 1, 125 6.1]
dakṣiṇāvanto amṛtam bhajante dakṣiṇāvantaḥ pra tiranta āyuḥ | [ṚV, 1, 125 6.2]
mā pṛṇanto duritam ena āran mā jāriṣuḥ sūrayaḥ suvratāsaḥ | [ṚV, 1, 125 7.1]
anyas teṣām paridhir astu kaś cid apṛṇantam abhi saṃ yantu śokāḥ | [ṚV, 1, 125 7.2]
{ṚV, 1, 126}
amandān stomān pra bhare manīṣā sindhāv adhi kṣiyato bhāvyasya | [ṚV, 1, 126 1.1]
yo me sahasram amimīta savān atūrto rājā śrava icchamānaḥ | [ṚV, 1, 126 1.2]
śataṃ rājño nādhamānasya niṣkāñchatam aśvān prayatān sadya ādam | [ṚV, 1, 126 2.1]
śataṃ kakṣīvāṁ asurasya gonāṃ divi śravo 'jaram ā tatāna | [ṚV, 1, 126 2.2]
upa mā śyāvāḥ svanayena dattā vadhūmanto daśa rathāso asthuḥ | [ṚV, 1, 126 3.1]
ṣaṣṭiḥ sahasram anu gavyam āgāt sanat kakṣīvāṁ abhipitve ahnām | [ṚV, 1, 126 3.2]
catvāriṃśad daśarathasya śoṇāḥ sahasrasyāgre śreṇiṃ nayanti | [ṚV, 1, 126 4.1]
madacyutaḥ kṛśanāvato atyān kakṣīvanta ud amṛkṣanta pajrāḥ | [ṚV, 1, 126 4.2]
pūrvām anu prayatim ā dade vas trīn yuktāṁ aṣṭāv aridhāyaso gāḥ | [ṚV, 1, 126 5.1]
subandhavo ye viśyā iva vrā anasvantaḥ śrava aiṣanta pajrāḥ | [ṚV, 1, 126 5.2]
āgadhitā parigadhitā yā kaśīkeva jaṅgahe | [ṚV, 1, 126 6.1]
dadāti mahyaṃ yādurī yāśūnām bhojyā śatā | [ṚV, 1, 126 6.2]
upopa me parā mṛśa mā me dabhrāṇi manyathāḥ | [ṚV, 1, 126 7.1]
sarvāham asmi romaśā gandhārīṇām ivāvikā | [ṚV, 1, 126 7.2]
{ṚV, 1, 127}
agniṃ hotāram manye dāsvantaṃ vasuṃ sūnuṃ sahaso jātavedasaṃ vipraṃ na jātavedasam | [ṚV, 1, 127 1.1]
ya ūrdhvayā svadhvaro devo devācyā kṛpā | [ṚV, 1, 127 1.2]
ghṛtasya vibhrāṣṭim anu vaṣṭi śociṣājuhvānasya sarpiṣaḥ | [ṚV, 1, 127 1.3]
yajiṣṭhaṃ tvā yajamānā huvema jyeṣṭham aṅgirasāṃ vipra manmabhir viprebhiḥ śukra manmabhiḥ | [ṚV, 1, 127 2.1]
parijmānam iva dyāṃ hotāraṃ carṣaṇīnām | [ṚV, 1, 127 2.2]
śociṣkeśaṃ vṛṣaṇaṃ yam imā viśaḥ prāvantu jūtaye viśaḥ | [ṚV, 1, 127 2.3]
sa hi purū cid ojasā virukmatā dīdyāno bhavati druhantaraḥ paraśur na druhantaraḥ | [ṚV, 1, 127 3.1]
vīﾱu cid yasya samṛtau śruvad vaneva yat sthiram | [ṚV, 1, 127 3.2]
niḥṣahamāṇo yamate nāyate dhanvāsahā nāyate | [ṚV, 1, 127 3.3]
dṛﾱhā cit asmai anu duḥ yathā vide | [ṚV, 1, 127 587578_1]
tejiṣṭhābhiḥ araṇibhiḥ dāṣṭi avase | [ṚV, 1, 127 587578_2]
agnaye dāṣṭi avase | [ṚV, 1, 127 587578_3]
pra yaḥ purūṇi gāhate takṣat vanā iva śociṣā | [ṚV, 1, 127 587579_1]
sthirā cit annā ni riṇāti ojasā ni sthirāṇi cit ojasā | [ṚV, 1, 127 587580_1]
tam asya pṛkṣam uparāsu dhīmahi naktaṃ yaḥ sudarśataro divātarād aprāyuṣe divātarāt | [ṚV, 1, 127 5.1]
ād asyāyur grabhaṇavad vīﾱu śarma na sūnave | [ṚV, 1, 127 5.2]
bhaktam abhaktam avo vyanto ajarā agnayo vyanto ajarāḥ | [ṚV, 1, 127 5.3]
sa hi śardho na mārutaṃ tuviṣvaṇir apnasvatīṣūrvarāsv iṣṭanir ārtanāsv iṣṭaniḥ | [ṚV, 1, 127 6.1]
ādaddhavyāny ādadir yajñasya ketur arhaṇā | [ṚV, 1, 127 6.2]
adha smāsya harṣato hṛṣīvato viśve juṣanta panthāṃ naraḥ śubhe na panthām | [ṚV, 1, 127 6.3]
dvitā yad īṃ kīstāso abhidyavo namasyanta upavocanta bhṛgavo mathnanto dāśā bhṛgavaḥ | [ṚV, 1, 127 7.1]
agnir īśe vasūnāṃ śucir yo dharṇir eṣām | [ṚV, 1, 127 7.2]
priyāṁ apidhīṃr vaniṣīṣṭa medhira ā vaniṣīṣṭa medhiraḥ | [ṚV, 1, 127 7.3]
viśvāsām tvā viśām patim havāmahe sarvāsām samānam dampatim bhuje satya gir vāhasam bhuje atithim mānuṣāṇām pituḥ pituḥ na na yasya āsayā amī ca viśve amṛtāsaḥ ā vayaḥ havyā deveṣu ā vayaḥ | [ṚV, 1, 127 587590_1]
tvam agne sahasā sahantamaḥ śuṣmintamo jāyase devatātaye rayir na devatātaye | [ṚV, 1, 127 9.1]
śuṣmintamo hi te mado dyumnintama uta kratuḥ | [ṚV, 1, 127 9.2]
adha smā te pari caranty ajara śruṣṭīvāno nājara | [ṚV, 1, 127 9.3]
pra vo mahe sahasā sahasvata uṣarbudhe paśuṣe nāgnaye stomo babhūtv agnaye | [ṚV, 1, 127 10.1]
prati yad īṃ haviṣmān viśvāsu kṣāsu joguve | [ṚV, 1, 127 10.2]
agre rebho na jarata ṛṣūṇāṃ jūrṇir hota ṛṣūṇām | [ṚV, 1, 127 10.3]
sa no nediṣṭhaṃ dadṛśāna ā bharāgne devebhiḥ sacanāḥ sucetunā maho rāyaḥ sucetunā | [ṚV, 1, 127 11.1]
mahi śaviṣṭha nas kṛdhi saṃcakṣe bhuje asyai | [ṚV, 1, 127 11.2]
mahi stotṛbhyo maghavan suvīryam mathīr ugro na śavasā | [ṚV, 1, 127 11.3]
{ṚV, 1, 128}
ayaṃ jāyata manuṣo dharīmaṇi hotā yajiṣṭha uśijām anu vratam agniḥ svam anu vratam | [ṚV, 1, 128 1.1]
viśvaśruṣṭiḥ sakhīyate rayir iva śravasyate | [ṚV, 1, 128 1.2]
adabdho hotā ni ṣadad iﾱas pade parivīta iﾱas pade | [ṚV, 1, 128 1.3]
taṃ yajñasādham api vātayāmasy ṛtasya pathā namasā haviṣmatā devatātā haviṣmatā | [ṚV, 1, 128 2.1]
sa na ūrjām upābhṛty ayā kṛpā na jūryati | [ṚV, 1, 128 2.2]
yam mātariśvā manave parāvato devam bhāḥ parāvataḥ | [ṚV, 1, 128 2.3]
evena sadyaḥ pary eti pārthivam muhurgī reto vṛṣabhaḥ kanikradad dadhad retaḥ kanikradat | [ṚV, 1, 128 3.1]
śataṃ cakṣāṇo akṣabhir devo vaneṣu turvaṇiḥ | [ṚV, 1, 128 3.2]
sado dadhāna upareṣu sānuṣv agniḥ pareṣu sānuṣu | [ṚV, 1, 128 3.3]
sa sukratuḥ purohito dame dame 'gnir yajñasyādhvarasya cetati kratvā yajñasya cetati | [ṚV, 1, 128 4.1]
kratvā vedhā iṣūyate viśvā jātāni paspaśe | [ṚV, 1, 128 4.2]
yato ghṛtaśrīr atithir ajāyata vahnir vedhā ajāyata | [ṚV, 1, 128 4.3]
kratvā yad asya taviṣīṣu pṛñcate 'gner aveṇa marutāṃ na bhojyeṣirāya na bhojyā | [ṚV, 1, 128 5.1]
sa hi ṣmā dānam invati vasūnāṃ ca majmanā | [ṚV, 1, 128 5.2]
sa nas trāsate duritād abhihrutaḥ śaṃsād aghād abhihrutaḥ | [ṚV, 1, 128 5.3]
viśvo vihāyā aratir vasur dadhe haste dakṣiṇe taraṇir na śiśrathacchravasyayā na śiśrathat | [ṚV, 1, 128 6.1]
viśvasmā id iṣudhyate devatrā havyam ohiṣe | [ṚV, 1, 128 6.2]
viśvasmā it sukṛte vāram ṛṇvaty agnir dvārā vy ṛṇvati | [ṚV, 1, 128 6.3]
sa mānuṣe vṛjane śantamo hito 'gnir yajñeṣu jenyo na viśpatiḥ priyo yajñeṣu viśpatiḥ | [ṚV, 1, 128 7.1]
sa havyā mānuṣāṇām iﾱā kṛtāni patyate | [ṚV, 1, 128 7.2]
sa nas trāsate varuṇasya dhūrter maho devasya dhūrteḥ | [ṚV, 1, 128 7.3]
agniṃ hotāram īﾱate vasudhitim priyaṃ cetiṣṭham aratiṃ ny erire havyavāhaṃ ny erire | [ṚV, 1, 128 8.1]
viśvāyuṃ viśvavedasaṃ hotāraṃ yajataṃ kavim | [ṚV, 1, 128 8.2]
devāso raṇvam avase vasūyavo gīrbhī raṇvaṃ vasūyavaḥ | [ṚV, 1, 128 8.3]
{ṚV, 1, 129}
yam tvam ratham indra medha sātaye apākā santam iṣira praṇayasi pra anavadya nayasi sadyas cit tam abhiṣṭaye karaḥ vaśaḥ ca vājinam | [ṚV, 1, 129 587627_1]
sāsmākam anavadya tūtujāna vedhasām imāṃ vācaṃ na vedhasām | [ṚV, 1, 129 1.3]
sa śrudhi yaḥ smā pṛtanāsu kāsu cit dakṣāyyaḥ indra bhara hūtaye nṛbhiḥ asi pratūrtaye nṛbhiḥ yaḥ śūraiḥ svar sanitā yaḥ vipraiḥ vājam tarutā | [ṚV, 1, 129 587629_1]
tam īśānāsaḥ iradhanta vājinam pṛkṣam atyam na vājinam | [ṚV, 1, 129 587631_1]
dasmo hi ṣmā vṛṣaṇam pinvasi tvacaṃ kaṃ cid yāvīr araruṃ śūra martyam parivṛṇakṣi martyam | [ṚV, 1, 129 3.1]
indrota tubhyaṃ tad dive tad rudrāya svayaśase | [ṚV, 1, 129 3.2]
mitrāya vocaṃ varuṇāya saprathaḥ sumṛﾱīkāya saprathaḥ | [ṚV, 1, 129 3.3]
asmākaṃ va indram uśmasīṣṭaye sakhāyaṃ viśvāyum prāsahaṃ yujaṃ vājeṣu prāsahaṃ yujam | [ṚV, 1, 129 4.1]
asmākam brahmotaye 'vā pṛtsuṣu kāsu cit | [ṚV, 1, 129 4.2]
nahi tvā śatru starate stṛṇoṣi yaṃ viśvaṃ śatruṃ stṛṇoṣi yam | [ṚV, 1, 129 4.3]
ni su nama atimatim kayasya cit tejiṣṭhābhiḥ araṇibhiḥ nā ūtibhiḥ ugrābhiḥ ugra ūtibhiḥ | [ṚV, 1, 129 587638_1]
neṣi naḥ yathā purā | [ṚV, 1, 129 587639_1]
anenāḥ śūra manyase | [ṚV, 1, 129 587639_2]
viśvāni pūroḥ apa parṣi vahniḥ | [ṚV, 1, 129 587640_1]
āsā vahniḥ naḥ accha | [ṚV, 1, 129 587640_2]
pra tad voceyam bhavyāyendave havyo na ya iṣavān manma rejati rakṣohā manma rejati | [ṚV, 1, 129 6.1]
svayaṃ so asmad ā nido vadhair ajeta durmatim | [ṚV, 1, 129 6.2]
ava sraved aghaśaṃso 'vataram ava kṣudram iva sravet | [ṚV, 1, 129 6.3]
vanema taddhotrayā citantyā vanema rayiṃ rayivaḥ suvīryaṃ raṇvaṃ santaṃ suvīryam | [ṚV, 1, 129 7.1]
durmanmānaṃ sumantubhir em iṣā pṛcīmahi | [ṚV, 1, 129 7.2]
ā satyābhir indraṃ dyumnahūtibhir yajatraṃ dyumnahūtibhiḥ | [ṚV, 1, 129 7.3]
pra prā vo asme svayaśobhir ūtī parivarga indro durmatīnāṃ darīman durmatīnām | [ṚV, 1, 129 8.1]
svayaṃ sā riṣayadhyai yā na upeṣe atraiḥ | [ṚV, 1, 129 8.2]
hatem asan na vakṣati kṣiptā jūrṇir na vakṣati | [ṚV, 1, 129 8.3]
tvaṃ na indra rāyā parīṇasā yāhi pathāṃ anehasā puro yāhy arakṣasā | [ṚV, 1, 129 9.1]
sacasva naḥ parāka ā sacasvāstamīka ā | [ṚV, 1, 129 9.2]
pāhi no dūrād ārād abhiṣṭibhiḥ sadā pāhy abhiṣṭibhiḥ | [ṚV, 1, 129 9.3]
tvam naḥ indra rāyā tarūṣasā | [ṚV, 1, 129 587653_1]
ugram cit tvā mahimā sakṣat avase mahe mitram na avase | [ṚV, 1, 129 587653_2]
ojiṣṭha trātar avitā ratham kam cit amartya | [ṚV, 1, 129 587654_1]
anyam asmat ririṣeḥ kam cit adrivas | [ṚV, 1, 129 587655_1]
pāhi na indra suṣṭuta sridho 'vayātā sadam id durmatīnāṃ devaḥ san durmatīnām | [ṚV, 1, 129 11.1]
hantā pāpasya rakṣasas trātā viprasya māvataḥ | [ṚV, 1, 129 11.2]
adhā hi tvā janitā jījanad vaso rakṣohaṇaṃ tvā jījanad vaso | [ṚV, 1, 129 11.3]
{ṚV, 1, 130}
ā indra yāhi upa naḥ parāvataḥ nāyam acchā vidathāni iva sat patiḥ astam astam rājā iva sat patiḥ | [ṚV, 1, 130 587659_1]
havāmahe tvā vayam prayasvantaḥ sute sacā putrāsaḥ na pitaram vājasātaye vājasātaye maṃhiṣṭham vājasātaye | [ṚV, 1, 130 587660_1]
pibā somam indra suvānam adribhiḥ kośena siktam avatam na vaṃsagaḥ tātṛṣāṇaḥ na vaṃsagaḥ | [ṚV, 1, 130 587662_1]
madāya haryatāya te tuviṣṭamāya dhāyase ā tvā yacchantu haritaḥ na sūryam ahā viśvā iva sūryam | [ṚV, 1, 130 587664_1]
avindat divaḥ nihitam guhā nidhim veḥ na garbham parivītam aśmani anante antar aśmani | [ṚV, 1, 130 587665_1]
vrajam vajrī gavām iva siṣāsan aṅgirastamaḥ apāvṛṇot iṣaḥ indraḥ parīvṛtāḥ dvāraḥ iṣaḥ parīvṛtāḥ | [ṚV, 1, 130 587667_1]
dādṛhāṇaḥ vajram indraḥ gabhastyoḥ kṣadma iva tigmam asanāya sam śyat ahi hatyāya sam śyat | [ṚV, 1, 130 587668_1]
saṃvivyānaḥ ojasā śavobhiḥ indra majmanā taṣṭā iva vṛkṣam vaninaḥ ni vṛścasi paraśvā iva ni vṛścasi | [ṚV, 1, 130 587670_1]
tvam vṛthā nadyaḥ indra sartave acchā samudram asṛjaḥ rathāṁ iva vājayataḥ rathāṁ iva | [ṚV, 1, 130 587671_1]
itas ūtīḥ ayuñjata samānam artham akṣitam dhenūḥ iva manave viśva dohasaḥ janāya viśva dohasaḥ | [ṚV, 1, 130 587672_1]
imām te vācam vasūyantaḥ āyavaḥ ratham na dhīraḥ su apāḥ atakṣiṣuḥ | [ṚV, 1, 130 587674_1]
sumnāya tvām atakṣiṣuḥ śumbhantaḥ jenyam yathā vājeṣu vipra vājinam atyam iva śavase sātaye dhanā viśvā dhanāni sātaye | [ṚV, 1, 130 587674_2]
bhinat puraḥ navatim indra pūrave divodāsāya mahi dāśuṣe nṛto vajreṇa dāśuṣe nṛto | [ṚV, 1, 130 587677_1]
atithigvāya śambaram gireḥ ugraḥ avābharat dhanāni dayamānaḥ ojasā viśvā dhanāni ojasā | [ṚV, 1, 130 587678_1]
indraḥ samatsu yajamānam āryam prāvat viśveṣu śatamūtiḥ ājiṣu svarmīﾱheṣu ājiṣu | [ṚV, 1, 130 587680_1]
manave śāsat avratān tvacam kṛṣṇām arandhayat | [ṚV, 1, 130 587681_1]
dakṣan na viśvam tatṛṣāṇam oṣati ni arśasānam oṣati | [ṚV, 1, 130 587682_1]
sūraḥ cakram pra vṛhat jātaḥ ojasā | [ṚV, 1, 130 587683_1]
prapitve vācam aruṇaḥ muṣāyati | [ṚV, 1, 130 587683_2]
īśānaḥ ā muṣāyati yat parāvataḥ ajagan ūtaye kave sumnāni viśvā manuṣā iva turvaṇiḥ ahā viśvā iva turvaṇiḥ | [ṚV, 1, 130 587683_3]
sa naḥ navyebhiḥ vṛṣa karman ukthaiḥ purām dartar pāyubhiḥ pāhi śagmaiḥ | [ṚV, 1, 130 587686_1]
divodāsebhiḥ indra stavānaḥ vāvṛdhīthāḥ ahobhiḥ iva dyauḥ | [ṚV, 1, 130 587687_1]
{ṚV, 1, 131}
indrāya hi dyaur asuro anamnatendrāya mahī pṛthivī varīmabhir dyumnasātā varīmabhiḥ | [ṚV, 1, 131 1.1]
indraṃ viśve sajoṣaso devāso dadhire puraḥ | [ṚV, 1, 131 1.2]
indrāya viśvā savanāni mānuṣā rātāni santu mānuṣā | [ṚV, 1, 131 1.3]
viśveṣu hi tvā savaneṣu tuñjate samānam ekaṃ vṛṣamaṇyavaḥ pṛthak svaḥ saniṣyavaḥ pṛthak | [ṚV, 1, 131 2.1]
taṃ tvā nāvaṃ na parṣaṇiṃ śūṣasya dhuri dhīmahi | [ṚV, 1, 131 2.2]
indraṃ na yajñaiś citayanta āyava stomebhir indram āyavaḥ | [ṚV, 1, 131 2.3]
vi tvā tatasre mithunā avasyavo vrajasya sātā gavyasya niḥsṛjaḥ sakṣanta indra niḥsṛjaḥ | [ṚV, 1, 131 3.1]
yad gavyantā dvā janā svar yantā samūhasi | [ṚV, 1, 131 3.2]
āviṣ karikrad vṛṣaṇaṃ sacābhuvaṃ vajram indra sacābhuvam | [ṚV, 1, 131 3.3]
viduṣ ṭe asya vīryasya pūravaḥ puro yad indra śāradīr avātiraḥ sāsahāno avātiraḥ | [ṚV, 1, 131 4.1]
śāsas tam indra martyam ayajyuṃ śavasas pate | [ṚV, 1, 131 4.2]
mahīm amuṣṇāḥ pṛthivīm imā apo mandasāna imā apaḥ | [ṚV, 1, 131 4.3]
ād it te asya vīryasya carkiran madeṣu vṛṣann uśijo yad āvitha sakhīyato yad āvitha | [ṚV, 1, 131 5.1]
cakartha kāram ebhyaḥ pṛtanāsu pravantave | [ṚV, 1, 131 5.2]
te anyām anyāṃ nadyaṃ saniṣṇata śravasyantaḥ saniṣṇata | [ṚV, 1, 131 5.3]
uto no asyā uṣaso juṣeta hy arkasya bodhi haviṣo havīmabhiḥ svarṣātā havīmabhiḥ | [ṚV, 1, 131 6.1]
yad indra hantave mṛdho vṛṣā vajriñciketasi | [ṚV, 1, 131 6.2]
ā me asya vedhaso navīyaso manma śrudhi navīyasaḥ | [ṚV, 1, 131 6.3]
tvaṃ tam indra vāvṛdhāno asmayur amitrayantaṃ tuvijāta martyaṃ vajreṇa śūra martyam | [ṚV, 1, 131 7.1]
jahi yo no aghāyati śṛṇuṣva suśravastamaḥ | [ṚV, 1, 131 7.2]
riṣṭaṃ na yāmann apa bhūtu durmatir viśvāpa bhūtu durmatiḥ | [ṚV, 1, 131 7.3]
{ṚV, 1, 132}
tvayā vayam maghavan pūrvye dhana indra tvotāḥ sāsahyāma pṛtanyato vanuyāma vanuṣyataḥ | [ṚV, 1, 132 1.1]
nediṣṭhe asminn ahany adhi vocā nu sunvate | [ṚV, 1, 132 1.2]
asmin yajñe vi cayemā bhare kṛtaṃ vājayanto bhare kṛtam | [ṚV, 1, 132 1.3]
svarjeṣe bhara āprasya vakmany uṣarbudhaḥ svasminn añjasi krāṇasya svasminn añjasi | [ṚV, 1, 132 2.1]
ahan indraḥ yathā vide śīrṣṇā śīrṣṇā upavācyaḥ | [ṚV, 1, 132 587713_1]
asmatrā te sadhryak santu rātayo bhadrā bhadrasya rātayaḥ | [ṚV, 1, 132 2.3]
tat tu prayaḥ pratnathā te śuśukvanaṃ yasmin yajñe vāram akṛṇvata kṣayam ṛtasya vār asi kṣayam | [ṚV, 1, 132 3.1]
vi tad vocer adha dvitāntaḥ paśyanti raśmibhiḥ | [ṚV, 1, 132 3.2]
sa ghā vide anv indro gaveṣaṇo bandhukṣidbhyo gaveṣaṇaḥ | [ṚV, 1, 132 3.3]
nū itthā te pūrvathā ca pravācyaṃ yad aṅgirobhyo 'vṛṇor apa vrajam indra śikṣann apa vrajam | [ṚV, 1, 132 4.1]
aibhyaḥ samānyā diśāsmabhyaṃ jeṣi yotsi ca | [ṚV, 1, 132 4.2]
sunvadbhyo randhayā kaṃ cid avrataṃ hṛṇāyantaṃ cid avratam | [ṚV, 1, 132 4.3]
saṃ yaj janān kratubhiḥ śūra īkṣayad dhane hite taruṣanta śravasyavaḥ pra yakṣanta śravasyavaḥ | [ṚV, 1, 132 5.1]
tasmā āyuḥ prajāvad id bādhe arcanty ojasā | [ṚV, 1, 132 5.2]
indra okyaṃ didhiṣanta dhītayo devāṁ acchā na dhītayaḥ | [ṚV, 1, 132 5.3]
yuvaṃ tam indrāparvatā puroyudhā yo naḥ pṛtanyād apa taṃ tam iddhataṃ vajreṇa taṃ tam iddhatam | [ṚV, 1, 132 6.1]
dūre cattāya cchantsad gahanaṃ yad inakṣat | [ṚV, 1, 132 6.2]
asmākaṃ śatrūn pari śūra viśvato darmā darṣīṣṭa viśvataḥ | [ṚV, 1, 132 6.3]
{ṚV, 1, 133}
ubhe punāmi rodasī ṛtena druho dahāmi sam mahīr anindrāḥ | [ṚV, 1, 133 1.1]
abhivlagya yatra hatā amitrā vailasthānam pari tṛﾱhā aśeran | [ṚV, 1, 133 1.2]
abhivlagyā cid adrivaḥ śīrṣā yātumatīnām | [ṚV, 1, 133 2.1]
chindhi vaṭūriṇā padā mahāvaṭūriṇā padā | [ṚV, 1, 133 2.2]
avāsām maghavañ jahi śardho yātumatīnām | [ṚV, 1, 133 3.1]
vailasthānake armake mahāvailasthe armake | [ṚV, 1, 133 3.2]
yāsāṃ tisraḥ pañcāśato 'bhivlaṅgair apāvapaḥ | [ṚV, 1, 133 4.1]
tat su te manāyati takat su te manāyati | [ṚV, 1, 133 4.2]
piśaṅgabhṛṣṭim ambhṛṇam piśācim indra sam mṛṇa | [ṚV, 1, 133 5.1]
sarvaṃ rakṣo ni barhaya | [ṚV, 1, 133 5.2]
avar maha indra dādṛhi śrudhī naḥ śuśoca hi dyauḥ kṣā na bhīṣāṁ adrivo ghṛṇān na bhīṣāṁ adrivaḥ | [ṚV, 1, 133 6.1]
śuṣmintamo hi śuṣmibhir vadhair ugrebhir īyase | [ṚV, 1, 133 6.2]
apūruṣaghno apratīta śūra satvabhis trisaptaiḥ śūra satvabhiḥ | [ṚV, 1, 133 6.3]
vanoti hi sunvan kṣayam parīṇasaḥ sunvāno hi ṣmā yajaty ava dviṣo devānām ava dviṣaḥ | [ṚV, 1, 133 7.1]
sunvāna it siṣāsati sahasrā vājy avṛtaḥ | [ṚV, 1, 133 7.2]
sunvānāyendro dadāty ābhuvaṃ rayiṃ dadāty ābhuvam | [ṚV, 1, 133 7.3]
{ṚV, 1, 134}
ā tvā juvo rārahāṇā abhi prayo vāyo vahantv iha pūrvapītaye somasya pūrvapītaye | [ṚV, 1, 134 1.1]
ūrdhvā te anu sūnṛtā manas tiṣṭhatu jānatī | [ṚV, 1, 134 1.2]
niyutvatā rathenā yāhi dāvane vāyo makhasya dāvane | [ṚV, 1, 134 1.3]
mandantu tvā mandino vāyav indavo 'smat krāṇāsaḥ sukṛtā abhidyavo gobhiḥ krāṇā abhidyavaḥ | [ṚV, 1, 134 2.1]
yaddha krāṇā iradhyai dakṣaṃ sacanta ūtayaḥ | [ṚV, 1, 134 2.2]
sadhrīcīnā niyuto dāvane dhiya upa bruvata īṃ dhiyaḥ | [ṚV, 1, 134 2.3]
vāyur yuṅkte rohitā vāyur aruṇā vāyū rathe ajirā dhuri voﾱhave vahiṣṭhā dhuri voﾱhave | [ṚV, 1, 134 3.1]
pra bodhayā purandhiṃ jāra ā sasatīm iva | [ṚV, 1, 134 3.2]
pra cakṣaya rodasī vāsayoṣasaḥ śravase vāsayoṣasaḥ | [ṚV, 1, 134 3.3]
tubhyam uṣāsaḥ śucayaḥ parāvati bhadrā vastrā tanvate daṃsu raśmiṣu citrā navyeṣu raśmiṣu | [ṚV, 1, 134 4.1]
tubhyaṃ dhenuḥ sabardughā viśvā vasūni dohate | [ṚV, 1, 134 4.2]
ajanayo maruto vakṣaṇābhyo diva ā vakṣaṇābhyaḥ | [ṚV, 1, 134 4.3]
tubhyaṃ śukrāsaḥ śucayas turaṇyavo madeṣūgrā iṣaṇanta bhurvaṇy apām iṣanta bhurvaṇi | [ṚV, 1, 134 5.1]
tvāṃ tsārī dasamāno bhagam īṭṭe takvavīye | [ṚV, 1, 134 5.2]
tvaṃ viśvasmād bhuvanāt pāsi dharmaṇāsuryāt pāsi dharmaṇā | [ṚV, 1, 134 5.3]
tvaṃ no vāyav eṣām apūrvyaḥ somānām prathamaḥ pītim arhasi sutānām pītim arhasi | [ṚV, 1, 134 6.1]
uto vihutmatīnāṃ viśāṃ vavarjuṣīṇām | [ṚV, 1, 134 6.2]
viśvā it te dhenavo duhra āśiraṃ ghṛtaṃ duhrata āśiram | [ṚV, 1, 134 6.3]
{ṚV, 1, 135}
stīrṇam barhir upa no yāhi vītaye sahasreṇa niyutā niyutvate śatinībhir niyutvate | [ṚV, 1, 135 1.1]
tubhyaṃ hi pūrvapītaye devā devāya yemire | [ṚV, 1, 135 1.2]
pra te sutāso madhumanto asthiran madāya kratve asthiran | [ṚV, 1, 135 1.3]
tubhyāyaṃ somaḥ paripūto adribhi spārhā vasānaḥ pari kośam arṣati śukrā vasāno arṣati | [ṚV, 1, 135 2.1]
tavāyam bhāga āyuṣu somo deveṣu hūyate | [ṚV, 1, 135 2.2]
vaha vāyo niyuto yāhy asmayur juṣāṇo yāhy asmayuḥ | [ṚV, 1, 135 2.3]
ā no niyudbhiḥ śatinībhir adhvaraṃ sahasriṇībhir upa yāhi vītaye vāyo havyāni vītaye | [ṚV, 1, 135 3.1]
tavāyam bhāga ṛtviyaḥ saraśmiḥ sūrye sacā | [ṚV, 1, 135 3.2]
adhvaryubhir bharamāṇā ayaṃsata vāyo śukrā ayaṃsata | [ṚV, 1, 135 3.3]
ā vāṃ ratho niyutvān vakṣad avase 'bhi prayāṃsi sudhitāni vītaye vāyo havyāni vītaye | [ṚV, 1, 135 4.1]
pibatam madhvo andhasaḥ pūrvapeyaṃ hi vāṃ hitam | [ṚV, 1, 135 4.2]
vāyav ā candreṇa rādhasā gatam indraś ca rādhasā gatam | [ṚV, 1, 135 4.3]
ā vām dhiyaḥ vavṛtyuḥ adhvarāṁ | [ṚV, 1, 135 587773_1]
upa imam indum marmṛjanta vājinam āśum atyam na vājinam | [ṚV, 1, 135 587773_2]
teṣām pibatam asmayū ā naḥ gantam iha ūtyā indra vāyū sutānām adribhiḥ yuvam madāya vāja dā yuvam | [ṚV, 1, 135 587774_1]
ime vām somāḥ apsu ā sutāḥ iha | [ṚV, 1, 135 587776_1]
adhvaryubhiḥ bharamāṇāḥ ayaṃsata vāyo | [ṚV, 1, 135 587776_2]
śukrāḥ ayaṃsata | [ṚV, 1, 135 587776_3]
ete vām abhy asṛkṣata tiraḥ pavitram āśavaḥ | [ṚV, 1, 135 6.2]
yuvāyavo 'ti romāṇy avyayā somāso aty avyayā | [ṚV, 1, 135 6.3]
ati vāyo sasato yāhi śaśvato yatra grāvā vadati tatra gacchataṃ gṛham indraś ca gacchatam | [ṚV, 1, 135 7.1]
vi sūnṛtā dadṛśe rīyate ghṛtam ā pūrṇayā niyutā yātho adhvaram indraś ca yātho adhvaram | [ṚV, 1, 135 7.2]
atrāha tad vahethe madhva āhutiṃ yam aśvattham upatiṣṭhanta jāyavo 'sme te santu jāyavaḥ | [ṚV, 1, 135 8.1]
sākaṃ gāvaḥ suvate pacyate yavo na te vāya upa dasyanti dhenavo nāpa dasyanti dhenavaḥ | [ṚV, 1, 135 8.2]
ime ye te su vāyo bāhu ojasaḥ antar nadī te patayanti ukṣaṇaḥ mahi vrādhanta ukṣaṇaḥ dhanvan cit ye anāśavaḥ jīrāḥ cit agira okasaḥ sūryasya iva raśmayaḥ durniyantavaḥ hastayoḥ durniyantavaḥ | [ṚV, 1, 135 587783_1]
{ṚV, 1, 136}
pra su jyeṣṭhaṃ nicirābhyām bṛhan namo havyam matim bharatā mṛﾱayadbhyāṃ svādiṣṭham mṛﾱayadbhyām | [ṚV, 1, 136 1.1]
tā samrājā ghṛtāsutī yajñe yajña upastutā | [ṚV, 1, 136 1.2]
athainoḥ kṣatraṃ na kutaś canādhṛṣe devatvaṃ nū cid ādhṛṣe | [ṚV, 1, 136 1.3]
adarśi gātur urave varīyasī panthā ṛtasya sam ayaṃsta raśmibhiś cakṣur bhagasya raśmibhiḥ | [ṚV, 1, 136 2.1]
dyukṣam mitrasya sādanam aryamṇo varuṇasya ca | [ṚV, 1, 136 2.2]
athā dadhāte bṛhad ukthyaṃ vaya upastutyam bṛhad vayaḥ | [ṚV, 1, 136 2.3]
jyotiṣmatīm aditiṃ dhārayatkṣitiṃ svarvatīm ā sacete dive dive jāgṛvāṃsā dive dive | [ṚV, 1, 136 3.1]
jyotiṣmat kṣatram āśāte ādityā dānunas patī | [ṚV, 1, 136 3.2]
mitras tayor varuṇo yātayajjano 'ryamā yātayajjanaḥ | [ṚV, 1, 136 3.3]
ayam mitrāya varuṇāya śantamaḥ somo bhūtv avapāneṣv ābhago devo deveṣv ābhagaḥ | [ṚV, 1, 136 4.1]
taṃ devāso juṣerata viśve adya sajoṣasaḥ | [ṚV, 1, 136 4.2]
tathā rājānā karatho yad īmaha ṛtāvānā yad īmahe | [ṚV, 1, 136 4.3]
yo mitrāya varuṇāyāvidhaj jano 'narvāṇaṃ tam pari pāto aṃhaso dāśvāṃsam martam aṃhasaḥ | [ṚV, 1, 136 5.1]
tam aryamābhi rakṣaty ṛjūyantam anu vratam | [ṚV, 1, 136 5.2]
ukthair ya enoḥ paribhūṣati vrataṃ stomair ābhūṣati vratam | [ṚV, 1, 136 5.3]
namo dive bṛhate rodasībhyām mitrāya vocaṃ varuṇāya mīﾱhuṣe sumṛﾱīkāya mīﾱhuṣe | [ṚV, 1, 136 6.1]
indram agnim upa stuhi dyukṣam aryamaṇam bhagam | [ṚV, 1, 136 6.2]
jyog jīvantaḥ prajayā sacemahi somasyotī sacemahi | [ṚV, 1, 136 6.3]
ūtī devānāṃ vayam indravanto maṃsīmahi svayaśaso marudbhiḥ | [ṚV, 1, 136 7.1]
agnir mitro varuṇaḥ śarma yaṃsan tad aśyāma maghavāno vayaṃ ca | [ṚV, 1, 136 7.2]
{ṚV, 1, 137}
suṣuma yātam adribhiḥ | [ṚV, 1, 137 587806_1]
go śrītāḥ matsarāḥ ime somāsaḥ | [ṚV, 1, 137 587806_2]
matsarāḥ ime | [ṚV, 1, 137 587806_3]
ā rājānā divispṛśā asmatrā gantam upa naḥ | [ṚV, 1, 137 587807_1]
ime vām mitrāvaruṇā gavāśiraḥ somāḥ śukrāḥ gavāśiraḥ | [ṚV, 1, 137 587808_1]
ime ā yātam indavaḥ somāsaḥ dadhi āśiraḥ sutāsaḥ dadhi āśiraḥ | [ṚV, 1, 137 587809_1]
uta vām uṣasaḥ budhi sākam sūryasya raśmibhiḥ sutaḥ mitrāya varuṇāya pītaye cāruḥ ṛtāya pītaye | [ṚV, 1, 137 587811_1]
tām vām dhenum na vāsarīm aṃśum duhanti adribhiḥ | [ṚV, 1, 137 587812_1]
somam duhanti adribhiḥ | [ṚV, 1, 137 587812_2]
asmatrā gantam upa naḥ arvāñcā soma pītaye | [ṚV, 1, 137 587813_1]
ayam vām mitrāvaruṇāḥ nṛbhiḥ sutaḥ somaḥ ā pītaye sutaḥ | [ṚV, 1, 137 587814_1]
{ṚV, 1, 138}
pra pra pūṣṇas tuvijātasya śasyate mahitvam asya tavaso na tandate stotram asya na tandate | [ṚV, 1, 138 1.1]
arcāmi sumnayann aham antyūtim mayobhuvam | [ṚV, 1, 138 1.2]
viśvasya yo mana āyuyuve makho deva āyuyuve makhaḥ | [ṚV, 1, 138 1.3]
pra hi tvā pūṣan ajiram na yāmani stomebhiḥ kṛṇve ṛṇavaḥ yathā mṛdhaḥ | [ṚV, 1, 138 587818_1]
uṣṭraḥ na pīparaḥ mṛdhaḥ | [ṚV, 1, 138 587818_2]
huve yat tvā mayobhuvam devam sakhyāya martyaḥ asmākam āṅgūṣān dyumninaḥ kṛdhi vājeṣu dyumninaḥ kṛdhi | [ṚV, 1, 138 587820_1]
yasya te pūṣan sakhye vipanyavaḥ kratvā cit santo 'vasā bubhujrira iti kratvā bubhujrire | [ṚV, 1, 138 3.1]
tām anu tvā navīyasīṃ niyutaṃ rāya īmahe | [ṚV, 1, 138 3.2]
aheﾱamāna uruśaṃsa sarī bhava vāje vāje sarī bhava | [ṚV, 1, 138 3.3]
asyā ū ṣu ṇa upa sātaye bhuvo 'heﾱamāno rarivāṁ ajāśva śravasyatām ajāśva | [ṚV, 1, 138 4.1]
o ṣu tvā vavṛtīmahi stomebhir dasma sādhubhiḥ | [ṚV, 1, 138 4.2]
nahi tvā pūṣann atimanya āghṛṇe na te sakhyam apahnuve | [ṚV, 1, 138 4.3]
{ṚV, 1, 139}
astu śrauṣaṭ puro agnīṃ dhiyā dadha ā nu tacchardho divyaṃ vṛṇīmaha indravāyū vṛṇīmahe | [ṚV, 1, 139 1.1]
yaddha krāṇā vivasvati nābhā saṃdāyi navyasī | [ṚV, 1, 139 1.2]
adha pra sū na upa yantu dhītayo devāṁ acchā na dhītayaḥ | [ṚV, 1, 139 1.3]
yaddha tyan mitrāvaruṇāv ṛtād adhy ādadāthe anṛtaṃ svena manyunā dakṣasya svena manyunā | [ṚV, 1, 139 2.1]
yuvor itthādhi sadmasv apaśyāma hiraṇyayam | [ṚV, 1, 139 2.2]
dhībhiś cana manasā svebhir akṣabhiḥ somasya svebhir akṣabhiḥ | [ṚV, 1, 139 2.3]
yuvāṃ stomebhir devayanto aśvināśrāvayanta iva ślokam āyavo yuvāṃ havyābhy āyavaḥ | [ṚV, 1, 139 3.1]
yuvor viśvā adhi śriyaḥ pṛkṣaś ca viśvavedasā | [ṚV, 1, 139 3.2]
pruṣāyante vām pavayo hiraṇyaye rathe dasrā hiraṇyaye | [ṚV, 1, 139 3.3]
aceti dasrā vy u nākam ṛṇvatho yuñjate vāṃ rathayujo diviṣṭiṣv adhvasmāno diviṣṭiṣu | [ṚV, 1, 139 4.1]
adhi vāṃ sthāma vandhure rathe dasrā hiraṇyaye | [ṚV, 1, 139 4.2]
patheva yantāv anuśāsatā rajo 'ñjasā śāsatā rajaḥ | [ṚV, 1, 139 4.3]
śacībhir naḥ śacīvasū divā naktaṃ daśasyatam | [ṚV, 1, 139 5.1]
mā vāṃ rātir upa dasat kadā canāsmad rātiḥ kadā cana | [ṚV, 1, 139 5.2]
vṛṣann indra vṛṣapāṇāsa indava ime sutā adriṣutāsa udbhidas tubhyaṃ sutāsa udbhidaḥ | [ṚV, 1, 139 6.1]
te tvā mandantu dāvane mahe citrāya rādhase | [ṚV, 1, 139 6.2]
gīrbhir girvāha stavamāna ā gahi sumṛﾱīko na ā gahi | [ṚV, 1, 139 6.3]
o ṣū ṇo agne śṛṇuhi tvam īﾱito devebhyo bravasi yajñiyebhyo rājabhyo yajñiyebhyaḥ | [ṚV, 1, 139 7.1]
yaddha tyām aṅgirobhyo dhenuṃ devā adattana | [ṚV, 1, 139 7.2]
vi tāṃ duhre aryamā kartarī sacāṃ eṣa tāṃ veda me sacā | [ṚV, 1, 139 7.3]
mo ṣu vo asmad abhi tāni pauṃsyā sanā bhūvan dyumnāni mota jāriṣur asmat purota jāriṣuḥ | [ṚV, 1, 139 8.1]
yad vaś citraṃ yuge yuge navyaṃ ghoṣād amartyam | [ṚV, 1, 139 8.2]
asmāsu tan maruto yac ca duṣṭaraṃ didhṛtā yac ca duṣṭaram | [ṚV, 1, 139 8.3]
dadhyaṅ ha me januṣam pūrvo aṅgirāḥ priyamedhaḥ kaṇvo atrir manur vidus te me pūrve manur viduḥ | [ṚV, 1, 139 9.1]
teṣāṃ deveṣv āyatir asmākaṃ teṣu nābhayaḥ | [ṚV, 1, 139 9.2]
teṣām padena mahy ā name girendrāgnī ā name girā | [ṚV, 1, 139 9.3]
hotā yakṣad vanino vanta vāryam bṛhaspatir yajati vena ukṣabhiḥ puruvārebhir ukṣabhiḥ | [ṚV, 1, 139 10.1]
jagṛbhmā dūraādiśaṃ ślokam adrer adha tmanā | [ṚV, 1, 139 10.2]
adhārayad ararindāni sukratuḥ purū sadmāni sukratuḥ | [ṚV, 1, 139 10.3]
ye devāso divy ekādaśa stha pṛthivyām adhy ekādaśa stha | [ṚV, 1, 139 11.1]
apsukṣito mahinaikādaśa stha te devāso yajñam imaṃ juṣadhvam | [ṚV, 1, 139 11.2]
{ṚV, 1, 140}
vediṣade priyadhāmāya sudyute dhāsim iva pra bharā yonim agnaye | [ṚV, 1, 140 1.1]
vastreṇeva vāsayā manmanā śuciṃ jyotīrathaṃ śukravarṇaṃ tamohanam | [ṚV, 1, 140 1.2]
abhi dvijanmā trivṛd annam ṛjyate saṃvatsare vāvṛdhe jagdham ī punaḥ | [ṚV, 1, 140 2.1]
anyasyāsā jihvayā jenyo vṛṣā ny anyena vanino mṛṣṭa vāraṇaḥ | [ṚV, 1, 140 2.2]
kṛṣṇaprutau vevije asya sakṣitā ubhā tarete abhi mātarā śiśum | [ṚV, 1, 140 3.1]
prācājihvaṃ dhvasayantaṃ tṛṣucyutam ā sācyaṃ kupayaṃ vardhanam pituḥ | [ṚV, 1, 140 3.2]
mumukṣvo manave mānavasyate raghudruvaḥ kṛṣṇasītāsa ū juvaḥ | [ṚV, 1, 140 4.1]
asamanā ajirāso raghuṣyado vātajūtā upa yujyanta āśavaḥ | [ṚV, 1, 140 4.2]
ād asya te dhvasayanto vṛtherate kṛṣṇam abhvam mahi varpaḥ karikrataḥ | [ṚV, 1, 140 5.1]
yat sīm mahīm avanim prābhi marmṛśad abhiśvasan stanayann eti nānadat | [ṚV, 1, 140 5.2]
bhūṣan na yo 'dhi babhrūṣu namnate vṛṣeva patnīr abhy eti roruvat | [ṚV, 1, 140 6.1]
ojāyamānas tanvaś ca śumbhate bhīmo na śṛṅgā davidhāva durgṛbhiḥ | [ṚV, 1, 140 6.2]
sa saṃstiro viṣṭiraḥ saṃ gṛbhāyati jānann eva jānatīr nitya ā śaye | [ṚV, 1, 140 7.1]
punar vardhante api yanti devyam anyad varpaḥ pitroḥ kṛṇvate sacā | [ṚV, 1, 140 7.2]
tam agruvaḥ keśinīḥ saṃ hi rebhira ūrdhvās tasthur mamruṣīḥ prāyave punaḥ | [ṚV, 1, 140 8.1]
tāsāṃ jarām pramuñcann eti nānadad asum paraṃ janayañ jīvam astṛtam | [ṚV, 1, 140 8.2]
adhīvāsam pari mātū rihann aha tuvigrebhiḥ satvabhir yāti vi jrayaḥ | [ṚV, 1, 140 9.1]
vayo dadhat padvate rerihat sadānu śyenī sacate vartanīr aha | [ṚV, 1, 140 9.2]
asmākam agne maghavatsu dīdihy adha śvasīvān vṛṣabho damūnāḥ | [ṚV, 1, 140 10.1]
avāsyā śiśumatīr adīder varmeva yutsu parijarbhurāṇaḥ | [ṚV, 1, 140 10.2]
idam agne sudhitaṃ durdhitād adhi priyād u cin manmanaḥ preyo astu te | [ṚV, 1, 140 11.1]
yat te śukraṃ tanvo rocate śuci tenāsmabhyaṃ vanase ratnam ā tvam | [ṚV, 1, 140 11.2]
rathāya nāvam uta no gṛhāya nityāritrām padvatīṃ rāsy agne | [ṚV, 1, 140 12.1]
asmākaṃ vīrāṁ uta no maghono janāṃś ca yā pārayāccharma yā ca | [ṚV, 1, 140 12.2]
abhī no agna uktham ij juguryā dyāvākṣāmā sindhavaś ca svagūrtāḥ | [ṚV, 1, 140 13.1]
gavyaṃ yavyaṃ yanto dīrghāheṣaṃ varam aruṇyo varanta | [ṚV, 1, 140 13.2]
{ṚV, 1, 141}
baﾱ itthā tad vapuṣe dhāyi darśataṃ devasya bhargaḥ sahaso yato jani | [ṚV, 1, 141 1.1]
yad īm upa hvarate sādhate matir ṛtasya dhenā anayanta sasrutaḥ | [ṚV, 1, 141 1.2]
pṛkṣo vapuḥ pitumān nitya ā śaye dvitīyam ā saptaśivāsu mātṛṣu | [ṚV, 1, 141 2.1]
tṛtīyam asya vṛṣabhasya dohase daśapramatiṃ janayanta yoṣaṇaḥ | [ṚV, 1, 141 2.2]
nir yad īm budhnān mahiṣasya varpasa īśānāsaḥ śavasā kranta sūrayaḥ | [ṚV, 1, 141 3.1]
yad īm anu pradivo madhva ādhave guhā santam mātariśvā mathāyati | [ṚV, 1, 141 3.2]
pra yat pituḥ paramān nīyate pary ā pṛkṣudho vīrudho daṃsu rohati | [ṚV, 1, 141 4.1]
ubhā yad asya januṣaṃ yad invata ād id yaviṣṭho abhavad ghṛṇā śuciḥ | [ṚV, 1, 141 4.2]
ād in mātṝr āviśad yāsv ā śucir ahiṃsyamāna urviyā vi vāvṛdhe | [ṚV, 1, 141 5.1]
anu yat pūrvā aruhat sanājuvo ni navyasīṣv avarāsu dhāvate | [ṚV, 1, 141 5.2]
āt id hotāram vṛṇate diviṣṭiṣu | [ṚV, 1, 141 587894_1]
bhagam iva papṛcānāsaḥ ṛñjate | [ṚV, 1, 141 587894_2]
devān yat kratvā majmanā puruṣṭuto martaṃ śaṃsaṃ viśvadhā veti dhāyase | [ṚV, 1, 141 6.2]
vi yad asthād yajato vātacodito hvāro na vakvā jaraṇā anākṛtaḥ | [ṚV, 1, 141 7.1]
tasya patman dakṣuṣaḥ kṛṣṇajaṃhasaḥ śucijanmano raja ā vyadhvanaḥ | [ṚV, 1, 141 7.2]
rathaḥ na yātaḥ śikvabhiḥ kṛtaḥ dyām aṅgebhiḥ aruṣebhiḥ īyate | [ṚV, 1, 141 587898_1]
ād asya te kṛṣṇāso dakṣi sūrayaḥ śūrasyeva tveṣathād īṣate vayaḥ | [ṚV, 1, 141 8.2]
tvayā hy agne varuṇo dhṛtavrato mitraḥ śāśadre aryamā sudānavaḥ | [ṚV, 1, 141 9.1]
yat sīm anu kratunā viśvathā vibhur arān na nemiḥ paribhūr ajāyathāḥ | [ṚV, 1, 141 9.2]
tvam agne śaśamānāya sunvate ratnaṃ yaviṣṭha devatātim invasi | [ṚV, 1, 141 10.1]
taṃ tvā nu navyaṃ sahaso yuvan vayam bhagaṃ na kāre mahiratna dhīmahi | [ṚV, 1, 141 10.2]
asme rayiṃ na svarthaṃ damūnasam bhagaṃ dakṣaṃ na papṛcāsi dharṇasim | [ṚV, 1, 141 11.1]
raśmīṃr iva yo yamati janmanī ubhe devānāṃ śaṃsam ṛta ā ca sukratuḥ | [ṚV, 1, 141 11.2]
uta naḥ sudyotmā jīrāśvo hotā mandraḥ śṛṇavac candrarathaḥ | [ṚV, 1, 141 12.1]
sa no neṣan neṣatamair amūro 'gnir vāmaṃ suvitaṃ vasyo accha | [ṚV, 1, 141 12.2]
astāvy agniḥ śimīvadbhir arkaiḥ sāmrājyāya prataraṃ dadhānaḥ | [ṚV, 1, 141 13.1]
amī ca ye maghavāno vayaṃ ca mihaṃ na sūro ati niṣ ṭatanyuḥ | [ṚV, 1, 141 13.2]
{ṚV, 1, 142}
samiddhaḥ agne ā vaha devāṁ adya yata sruce | [ṚV, 1, 142 587910_1]
tantum tanuṣva pūrvyam suta somāya dāśuṣe | [ṚV, 1, 142 587911_1]
ghṛtavantam upa māsi madhumantaṃ tanūnapāt | [ṚV, 1, 142 2.1]
yajñaṃ viprasya māvataḥ śaśamānasya dāśuṣaḥ | [ṚV, 1, 142 2.2]
śuciḥ pāvako adbhuto madhvā yajñam mimikṣati | [ṚV, 1, 142 3.1]
narāśaṃsas trir ā divo devo deveṣu yajñiyaḥ | [ṚV, 1, 142 3.2]
īﾱito agna ā vahendraṃ citram iha priyam | [ṚV, 1, 142 4.1]
iyaṃ hi tvā matir mamācchā sujihva vacyate | [ṚV, 1, 142 4.2]
stṛṇānāso yatasruco barhir yajñe svadhvare | [ṚV, 1, 142 5.1]
vṛñje devavyacastamam indrāya śarma saprathaḥ | [ṚV, 1, 142 5.2]
vi śrayantām ṛtāvṛdhaḥ prayai devebhyo mahīḥ | [ṚV, 1, 142 6.1]
pāvakāsaḥ puruspṛho dvāro devīr asaścataḥ | [ṚV, 1, 142 6.2]
ā bhandamāne upāke naktoṣāsā supeśasā | [ṚV, 1, 142 7.1]
yahvī ṛtasya mātarā sīdatām barhir ā sumat | [ṚV, 1, 142 7.2]
mandrajihvā jugurvaṇī hotārā daivyā kavī | [ṚV, 1, 142 8.1]
yajñaṃ no yakṣatām imaṃ sidhram adya divispṛśam | [ṚV, 1, 142 8.2]
śucir deveṣv arpitā hotrā marutsu bhāratī | [ṚV, 1, 142 9.1]
iﾱā sarasvatī mahī barhiḥ sīdantu yajñiyāḥ | [ṚV, 1, 142 9.2]
tan nas turīpam adbhutam puru vāram puru tmanā | [ṚV, 1, 142 10.1]
tvaṣṭā poṣāya vi ṣyatu rāye nābhā no asmayuḥ | [ṚV, 1, 142 10.2]
avasṛjann upa tmanā devān yakṣi vanaspate | [ṚV, 1, 142 11.1]
agnir havyā suṣūdati devo deveṣu medhiraḥ | [ṚV, 1, 142 11.2]
pūṣaṇvate marutvate viśvadevāya vāyave | [ṚV, 1, 142 12.1]
svāhā gāyatravepase havyam indrāya kartana | [ṚV, 1, 142 12.2]
svāhākṛtāny ā gahy upa havyāni vītaye | [ṚV, 1, 142 13.1]
indrā gahi śrudhī havaṃ tvāṃ havante adhvare | [ṚV, 1, 142 13.2]
{ṚV, 1, 143}
pra tavyasīṃ navyasīṃ dhītim agnaye vāco matiṃ sahasaḥ sūnave bhare | [ṚV, 1, 143 1.1]
apāṃ napād yo vasubhiḥ saha priyo hotā pṛthivyāṃ ny asīdad ṛtviyaḥ | [ṚV, 1, 143 1.2]
sa jāyamānaḥ parame vyomani āvis agniḥ abhavat mātariśvane | [ṚV, 1, 143 587938_1]
asya kratvā samidhānasya majmanā pra dyāvā śociḥ pṛthivī arocayat | [ṚV, 1, 143 587939_1]
asya tveṣāḥ ajarāḥ asya bhānavaḥ su saṃdṛśaḥ su pratīkasya su dyutaḥ | [ṚV, 1, 143 587940_1]
bhā tvakṣasaḥ ati aktuḥ na sindhavaḥ agneḥ rejante a sasantaḥ ajarāḥ | [ṚV, 1, 143 587941_1]
yam erire bhṛgavaḥ viśva vedasam nābhā pṛthivyāḥ bhuvanasya majmanā agnim tam gīrbhiḥ hinuhi sve ā dame yaḥ ekaḥ vasvaḥ varuṇaḥ na rājati | [ṚV, 1, 143 587943_1]
na yaḥ varāya marutām iva svanaḥ senā iva sṛṣṭā divyā yathā aśaniḥ agniḥ jambhaiḥ tigitaiḥ atti bharvati | [ṚV, 1, 143 587945_1]
yodhaḥ na śatrūn sa vanā ni ṛñjate | [ṚV, 1, 143 587945_2]
kuvid naḥ agniḥ ucathasya vīḥ asat | [ṚV, 1, 143 587946_1]
vasuḥ kuvid vasubhiḥ kāmam āvarat | [ṚV, 1, 143 587946_2]
codaḥ kuvit tutujyāt sātaye dhiyaḥ śucipratīkaṃ tam ayā dhiyā gṛṇe | [ṚV, 1, 143 6.2]
ghṛta pratīkam vaḥ ṛtasya dhūrṣadam agnim mitram na samidhānaḥ ṛñjate | [ṚV, 1, 143 587948_1]
indhānaḥ akraḥ vidatheṣu dīdyat śukra varṇām ud u naḥ yaṃsate dhiyam | [ṚV, 1, 143 587949_1]
aprayucchann aprayucchadbhir agne śivebhir naḥ pāyubhiḥ pāhi śagmaiḥ | [ṚV, 1, 143 8.1]
adabdhebhir adṛpitebhir iṣṭe 'nimiṣadbhiḥ pari pāhi no jāḥ | [ṚV, 1, 143 8.2]
{ṚV, 1, 144}
eti pra hotā vratam asya māyayā ūrdhvām dadhānaḥ śuci peśasam dhiyam | [ṚV, 1, 144 587952_1]
abhi srucaḥ kramate dakṣiṇa āvṛtaḥ yāḥ asya dhāma prathamam ha niṃsate | [ṚV, 1, 144 587953_1]
abhīm ṛtasya dohanā anūṣata yonau devasya sadane parīvṛtāḥ | [ṚV, 1, 144 2.1]
apām upasthe vibhṛto yad āvasad adha svadhā adhayad yābhir īyate | [ṚV, 1, 144 2.2]
yuyūṣataḥ savayasā tad id vapuḥ samānam arthaṃ vitaritratā mithaḥ | [ṚV, 1, 144 3.1]
ād īm bhago na havyaḥ sam asmad ā voﾱhur na raśmīn sam ayaṃsta sārathiḥ | [ṚV, 1, 144 3.2]
yam īṃ dvā savayasā saparyataḥ samāne yonā mithunā samokasā | [ṚV, 1, 144 4.1]
divā na naktam palito yuvājani purū carann ajaro mānuṣā yugā | [ṚV, 1, 144 4.2]
tam īm hinvanti dhītayaḥ daśa vriśaḥ | [ṚV, 1, 144 587960_1]
devam martāsaḥ ūtaye havāmahe | [ṚV, 1, 144 587960_2]
dhanoḥ adhi pravataḥ ā saḥ ṛṇvati | [ṚV, 1, 144 587961_1]
abhivrajadbhiḥ vayunā navā adhita | [ṚV, 1, 144 587961_2]
tvaṃ hy agne divyasya rājasi tvam pārthivasya paśupā iva tmanā | [ṚV, 1, 144 6.1]
enī ta ete bṛhatī abhiśriyā hiraṇyayī vakvarī barhir āśāte | [ṚV, 1, 144 6.2]
agne juṣasva prati harya tad vaco mandra svadhāva ṛtajāta sukrato | [ṚV, 1, 144 7.1]
yo viśvataḥ pratyaṅṅ asi darśato raṇvaḥ saṃdṛṣṭau pitumāṁ iva kṣayaḥ | [ṚV, 1, 144 7.2]
{ṚV, 1, 145}
tam pṛcchatā sa jagāmā sa veda sa cikitvāṁ īyate sā nv īyate | [ṚV, 1, 145 1.1]
tasmin santi praśiṣas tasminn iṣṭayaḥ sa vājasya śavasaḥ śuṣmiṇas patiḥ | [ṚV, 1, 145 1.2]
tam it pṛcchanti na simo vi pṛcchati sveneva dhīro manasā yad agrabhīt | [ṚV, 1, 145 2.1]
na mṛṣyate prathamaṃ nāparaṃ vaco 'sya kratvā sacate apradṛpitaḥ | [ṚV, 1, 145 2.2]
tam id gacchanti juhvas tam arvatīr viśvāny ekaḥ śṛṇavad vacāṃsi me | [ṚV, 1, 145 3.1]
purupraiṣas taturir yajñasādhano 'cchidrotiḥ śiśur ādatta saṃ rabhaḥ | [ṚV, 1, 145 3.2]
upasthāyaṃ carati yat samārata sadyo jātas tatsāra yujyebhiḥ | [ṚV, 1, 145 4.1]
abhi śvāntam mṛśate nāndye mude yad īṃ gacchanty uśatīr apiṣṭhitam | [ṚV, 1, 145 4.2]
sa īm mṛgo apyo vanargur upa tvacy upamasyāṃ ni dhāyi | [ṚV, 1, 145 5.1]
vy abravīd vayunā martyebhyo 'gnir vidvāṁ ṛtaciddhi satyaḥ | [ṚV, 1, 145 5.2]
{ṚV, 1, 146}
trimūrdhānaṃ saptaraśmiṃ gṛṇīṣe 'nūnam agnim pitror upasthe | [ṚV, 1, 146 1.1]
niṣattam asya carato dhruvasya viśvā divo rocanāpaprivāṃsam | [ṚV, 1, 146 1.2]
ukṣā mahāṁ abhi vavakṣa ene ajaras tasthāv itaūtir ṛṣvaḥ | [ṚV, 1, 146 2.1]
urvyāḥ pado ni dadhāti sānau rihanty ūdho aruṣāso asya | [ṚV, 1, 146 2.2]
samānaṃ vatsam abhi saṃcarantī viṣvag dhenū vi carataḥ sumeke | [ṚV, 1, 146 3.1]
anapavṛjyāṁ adhvano mimāne viśvān ketāṁ adhi maho dadhāne | [ṚV, 1, 146 3.2]
dhīrāsaḥ padaṃ kavayo nayanti nānā hṛdā rakṣamāṇā ajuryam | [ṚV, 1, 146 4.1]
siṣāsantaḥ pary apaśyanta sindhum āvir ebhyo abhavat sūryo nṝn | [ṚV, 1, 146 4.2]
didṛkṣeṇyaḥ pari kāṣṭhāsu jenya īﾱenyo maho arbhāya jīvase | [ṚV, 1, 146 5.1]
purutrā yad abhavat sūr ahaibhyo garbhebhyo maghavā viśvadarśataḥ | [ṚV, 1, 146 5.2]
{ṚV, 1, 147}
kathā te agne śucayanta āyor dadāśur vājebhir āśuṣāṇāḥ | [ṚV, 1, 147 1.1]
ubhe yat toke tanaye dadhānā ṛtasya sāman raṇayanta devāḥ | [ṚV, 1, 147 1.2]
bodhā me asya vacaso yaviṣṭha maṃhiṣṭhasya prabhṛtasya svadhāvaḥ | [ṚV, 1, 147 2.1]
pīyati tvo anu tvo gṛṇāti vandārus te tanvaṃ vande agne | [ṚV, 1, 147 2.2]
ye pāyavo māmateyaṃ te agne paśyanto andhaṃ duritād arakṣan | [ṚV, 1, 147 3.1]
rarakṣa tān sukṛto viśvavedā dipsanta id ripavo nāha debhuḥ | [ṚV, 1, 147 3.2]
yo no agne ararivāṁ aghāyur arātīvā marcayati dvayena | [ṚV, 1, 147 4.1]
mantro guruḥ punar astu so asmā anu mṛkṣīṣṭa tanvaṃ duruktaiḥ | [ṚV, 1, 147 4.2]
uta vā yaḥ sahasya pravidvān marto martam marcayati dvayena | [ṚV, 1, 147 5.1]
ataḥ pāhi stavamāna stuvantam agne mākir no duritāya dhāyīḥ | [ṚV, 1, 147 5.2]
{ṚV, 1, 148}
mathīt yat īm viṣṭaḥ mātariśvā hotāram viśvāpsum viśvadevyam ni yam dadhuḥ manuṣyāsu vikṣu svar na citram vibhāvam dadānam id na dadabhanta manmā | [ṚV, 1, 148 587998_1]
agniḥ varūtham mama | [ṚV, 1, 148 587998_2]
tasya cākan | [ṚV, 1, 148 587998_3]
juṣanta viśvāni asya karmā upastutim bharamāṇasya kāroḥ | [ṚV, 1, 148 587999_1]
nitye cit nu yam sadane jagṛbhre praśastibhiḥ dadhire yajñiyāsaḥ pra su u nayanta gṛbhayantaḥ iṣṭau aśvāsaḥ na rathyaḥ rārahāṇāḥ | [ṚV, 1, 148 588001_1]
purūṇi dasmaḥ ni riṇāti jambhaiḥ | [ṚV, 1, 148 588002_1]
āt rocate vane ā vibhāvā | [ṚV, 1, 148 588002_2]
āt asya vātaḥ anu vāti śociḥ astuḥ na śaryām asanām anu dyūn | [ṚV, 1, 148 588003_1]
na yam ripavaḥ na riṣaṇyavaḥ garbhe santam reṣaṇāḥ reṣayanti andhāḥ apaśyāḥ na dabhan abhikhyā | [ṚV, 1, 148 588005_1]
nityāsaḥ īm pretāraḥ arakṣan | [ṚV, 1, 148 588005_2]
{ṚV, 1, 149}
mahaḥ sa rāyaḥ eṣate patiḥ dan inaḥ inasya vasunaḥ pade ā | [ṚV, 1, 149 588006_1]
upa dhrajantam adrayaḥ vidhan id | [ṚV, 1, 149 588007_1]
abhi dvi janmā trī rocanāni viśvā rajāṃsi śuśucānaḥ asthāt hotā yajiṣṭhaḥ apām sadhasthe | [ṚV, 1, 149 588012_1]
sa yaḥ vṛṣā narām na rodasyoḥ śravobhiḥ asti jīva pīta sargaḥ pra yaḥ sasrāṇaḥ śiśrīta yonau ā yaḥ puram nārmiṇīm adīdet atyaḥ kaviḥ nabhanyaḥ nā arvā sūraḥ na rurukvān śata ātmā ayam sa hotā yaḥ dvijanmā viśvā dadhe vāryāṇi śravasyā martaḥ yaḥ asmai sutukaḥ dadāśa | [ṚV, 1, 149 588014_1]
{ṚV, 1, 150}
puru tvā dāśvān voce 'rir agne tava svid ā | [ṚV, 1, 150 1.1]
todasyeva śaraṇa ā mahasya | [ṚV, 1, 150 1.2]
vy aninasya dhaninaḥ prahoṣe cid araruṣaḥ | [ṚV, 1, 150 2.1]
kadā cana prajigato adevayoḥ | [ṚV, 1, 150 2.2]
sa candro vipra martyo maho vrādhantamo divi | [ṚV, 1, 150 3.1]
pra pret te agne vanuṣaḥ syāma | [ṚV, 1, 150 3.2]
{ṚV, 1, 151}
mitram na yam śimyā goṣu gavyavaḥ svādhyaḥ vidathe apsu jījanan | [ṚV, 1, 151 588022_1]
arejetām rodasī pājasā girā | [ṚV, 1, 151 588023_1]
yat ha tyad vām purumīﾱhasya sominaḥ pra mitrāsaḥ na dadhire su ābhuvaḥ adha kratum vidatam gātum arcate uta śrutam vṛṣaṇā pastyāvataḥ | [ṚV, 1, 151 588025_1]
ā vām bhūṣan kṣitayo janma rodasyoḥ pravācyaṃ vṛṣaṇā dakṣase mahe | [ṚV, 1, 151 3.1]
yad īm ṛtāya bharatho yad arvate pra hotrayā śimyā vītho adhvaram | [ṚV, 1, 151 3.2]
pra sā kṣitiḥ asura yā mahi priyaḥ | [ṚV, 1, 151 588028_1]
ṛtāvānau ṛtam ā ghoṣathaḥ bṛhat bṛhat | [ṚV, 1, 151 588028_2]
yuvam divaḥ bṛhataḥ dakṣam ābhuvam gām na dhuri upa yuñjāthe apaḥ | [ṚV, 1, 151 588029_1]
mahī atra mahinā vāram ṛṇvatho 'reṇavas tuja ā sadman dhenavaḥ | [ṚV, 1, 151 5.1]
svaranti tā uparatāti sūryam ā nimruca uṣasas takvavīr iva | [ṚV, 1, 151 5.2]
ā vām ṛtāya keśinīr anūṣata mitra yatra varuṇa gātum arcathaḥ | [ṚV, 1, 151 6.1]
ava tmanā sṛjatam pinvataṃ dhiyo yuvaṃ viprasya manmanām irajyathaḥ | [ṚV, 1, 151 6.2]
yo vāṃ yajñaiḥ śaśamāno ha dāśati kavir hotā yajati manmasādhanaḥ | [ṚV, 1, 151 7.1]
upāha taṃ gacchatho vītho adhvaram acchā giraḥ sumatiṃ gantam asmayū | [ṚV, 1, 151 7.2]
yuvāṃ yajñaiḥ prathamā gobhir añjata ṛtāvānā manaso na prayuktiṣu | [ṚV, 1, 151 8.1]
bharanti vām manmanā saṃyatā giro 'dṛpyatā manasā revad āśāthe | [ṚV, 1, 151 8.2]
revad vayo dadhāthe revad āśāthe narā māyābhir itaūti māhinam | [ṚV, 1, 151 9.1]
na vāṃ dyāvo 'habhir nota sindhavo na devatvam paṇayo nānaśur magham | [ṚV, 1, 151 9.2]
{ṚV, 1, 152}
yuvaṃ vastrāṇi pīvasā vasāthe yuvor acchidrā mantavo ha sargāḥ | [ṚV, 1, 152 1.1]
avātiratam anṛtāni viśva ṛtena mitrāvaruṇā sacethe | [ṚV, 1, 152 1.2]
etac cana tvo vi ciketad eṣāṃ satyo mantraḥ kaviśasta ṛghāvān | [ṚV, 1, 152 2.1]
triraśriṃ hanti caturaśrir ugro devanido ha prathamā ajūryan | [ṚV, 1, 152 2.2]
apād eti prathamā padvatīnāṃ kas tad vām mitrāvaruṇā ciketa | [ṚV, 1, 152 3.1]
garbho bhāram bharaty ā cid asya ṛtam piparty anṛtaṃ ni tārīt | [ṚV, 1, 152 3.2]
prayantam it pari jāraṃ kanīnām paśyāmasi nopanipadyamānam | [ṚV, 1, 152 4.1]
anavapṛgṇā vitatā vasānam priyam mitrasya varuṇasya dhāma | [ṚV, 1, 152 4.2]
anaśvo jāto anabhīśur arvā kanikradat patayad ūrdhvasānuḥ | [ṚV, 1, 152 5.1]
acittam brahma jujuṣur yuvānaḥ pra mitre dhāma varuṇe gṛṇantaḥ | [ṚV, 1, 152 5.2]
ā dhenavo māmateyam avantīr brahmapriyam pīpayan sasminn ūdhan | [ṚV, 1, 152 6.1]
pitvo bhikṣeta vayunāni vidvān āsāvivāsann aditim uruṣyet | [ṚV, 1, 152 6.2]
ā vām mitrāvaruṇā havyajuṣṭiṃ namasā devāv avasā vavṛtyām | [ṚV, 1, 152 7.1]
asmākam brahma pṛtanāsu sahyā asmākaṃ vṛṣṭir divyā supārā | [ṚV, 1, 152 7.2]
{ṚV, 1, 153}
yajāmahe vām mahaḥ sajoṣā havyebhir mitrāvaruṇā namobhiḥ | [ṚV, 1, 153 1.1]
ghṛtair ghṛtasnū adha yad vām asme adhvaryavo na dhītibhir bharanti | [ṚV, 1, 153 1.2]
prastutir vāṃ dhāma na prayuktir ayāmi mitrāvaruṇā suvṛktiḥ | [ṚV, 1, 153 2.1]
anakti yad vāṃ vidatheṣu hotā sumnaṃ vāṃ sūrir vṛṣaṇāv iyakṣan | [ṚV, 1, 153 2.2]
pīpāya dhenur aditir ṛtāya janāya mitrāvaruṇā havirde | [ṚV, 1, 153 3.1]
hinoti yad vāṃ vidathe saparyan sa rātahavyo mānuṣo na hotā | [ṚV, 1, 153 3.2]
uta vāṃ vikṣu madyāsv andho gāva āpaś ca pīpayanta devīḥ | [ṚV, 1, 153 4.1]
uto no asya pūrvyaḥ patir dan vītam pātam payasa usriyāyāḥ | [ṚV, 1, 153 4.2]
{ṚV, 1, 154}
viṣṇor nu kaṃ vīryāṇi pra vocaṃ yaḥ pārthivāni vimame rajāṃsi | [ṚV, 1, 154 1.1]
yo askabhāyad uttaraṃ sadhasthaṃ vicakramāṇas tredhorugāyaḥ | [ṚV, 1, 154 1.2]
pra tad viṣṇu stavate vīryeṇa mṛgo na bhīmaḥ kucaro giriṣṭhāḥ | [ṚV, 1, 154 2.1]
yasyoruṣu triṣu vikramaṇeṣv adhikṣiyanti bhuvanāni viśvā | [ṚV, 1, 154 2.2]
pra viṣṇave śūṣam etu manma girikṣita urugāyāya vṛṣṇe | [ṚV, 1, 154 3.1]
ya idaṃ dīrgham prayataṃ sadhastham eko vimame tribhir it padebhiḥ | [ṚV, 1, 154 3.2]
yasya trī pūrṇā madhunā padāny akṣīyamāṇā svadhayā madanti | [ṚV, 1, 154 4.1]
ya u tridhātu pṛthivīm uta dyām eko dādhāra bhuvanāni viśvā | [ṚV, 1, 154 4.2]
tad asya priyam abhi pātho aśyāṃ naro yatra devayavo madanti | [ṚV, 1, 154 5.1]
urukramasya sa hi bandhur itthā viṣṇoḥ pade parame madhva utsaḥ | [ṚV, 1, 154 5.2]
tā vāṃ vāstūny uśmasi gamadhyai yatra gāvo bhūriśṛṅgā ayāsaḥ | [ṚV, 1, 154 6.1]
atrāha tad urugāyasya vṛṣṇaḥ paramam padam ava bhāti bhūri | [ṚV, 1, 154 6.2]
{ṚV, 1, 155}
pra dhiyāyate mahe śūrāya viṣṇave ca arcata yā sānuni parvatānām adābhyā tasthatuḥ arvatā iva sādhunā | [ṚV, 1, 155 588074_1]
tveṣam itthā samaraṇaṃ śimīvator indrāviṣṇū sutapā vām uruṣyati | [ṚV, 1, 155 2.1]
yā martyāya pratidhīyamānam it kṛśānor astur asanām uruṣyathaḥ | [ṚV, 1, 155 2.2]
tā īṃ vardhanti mahy asya pauṃsyaṃ ni mātarā nayati retase bhuje | [ṚV, 1, 155 3.1]
dadhāti putro 'varam param pitur nāma tṛtīyam adhi rocane divaḥ | [ṚV, 1, 155 3.2]
tat tad id asya pauṃsyaṃ gṛṇīmasīnasya trātur avṛkasya mīﾱhuṣaḥ | [ṚV, 1, 155 4.1]
yaḥ pārthivāni tribhir id vigāmabhir uru kramiṣṭorugāyāya jīvase | [ṚV, 1, 155 4.2]
dve id asya kramaṇe svardṛśo 'bhikhyāya martyo bhuraṇyati | [ṚV, 1, 155 5.1]
tṛtīyam asya nakir ā dadharṣati vayaś cana patayantaḥ patatriṇaḥ | [ṚV, 1, 155 5.2]
caturbhiḥ sākaṃ navatiṃ ca nāmabhiś cakraṃ na vṛttaṃ vyatīṃr avīvipat | [ṚV, 1, 155 6.1]
bṛhat śarīraḥ vimimānaḥ ṛkvabhiḥ yuvā a kumāraḥ prati eti āhavam | [ṚV, 1, 155 588085_1]
{ṚV, 1, 156}
bhava mitraḥ na śevyaḥ ghṛta āsutiḥ vibhūta dyumnaḥ eva yāḥ u saprathāḥ | [ṚV, 1, 156 588086_1]
adhā te viṣṇo viduṣā cit ardhya stomaḥ yajñaḥ ca rādhyaḥ haviṣmatā | [ṚV, 1, 156 588087_1]
yaḥ pūrvyāya vedhase navīyase sumajjānaye viṣṇave dadāśati | [ṚV, 1, 156 2.1]
yo jātam asya mahato mahi bravat sed u śravobhir yujyaṃ cid abhy asat | [ṚV, 1, 156 2.2]
tam u pūrvyam yathā vida ṛtasya garbham januṣā pipartana | [ṚV, 1, 156 588090_1]
āsya jānanto nāma cid vivaktana mahas te viṣṇo sumatim bhajāmahe | [ṚV, 1, 156 3.2]
tam asya rājā varuṇas tam aśvinā kratuṃ sacanta mārutasya vedhasaḥ | [ṚV, 1, 156 4.1]
dādhāra dakṣam uttamam aharvidaṃ vrajaṃ ca viṣṇuḥ sakhivāṁ aporṇute | [ṚV, 1, 156 4.2]
ā yo vivāya sacathāya daivya indrāya viṣṇuḥ sukṛte sukṛttaraḥ | [ṚV, 1, 156 5.1]
vedhā ajinvat triṣadhastha āryam ṛtasya bhāge yajamānam ābhajat | [ṚV, 1, 156 5.2]
{ṚV, 1, 157}
abodhy agnir jma ud eti sūryo vy uṣāś candrā mahy āvo arciṣā | [ṚV, 1, 157 1.1]
āyukṣātām aśvinā yātave ratham prāsāvīd devaḥ savitā jagat pṛthak | [ṚV, 1, 157 1.2]
yad yuñjāthe vṛṣaṇam aśvinā rathaṃ ghṛtena no madhunā kṣatram ukṣatam | [ṚV, 1, 157 2.1]
asmākam brahma pṛtanāsu jinvataṃ vayaṃ dhanā śūrasātā bhajemahi | [ṚV, 1, 157 2.2]
arvāṅ tricakro madhuvāhano ratho jīrāśvo aśvinor yātu suṣṭutaḥ | [ṚV, 1, 157 3.1]
trivandhuro maghavā viśvasaubhagaḥ śaṃ na ā vakṣad dvipade catuṣpade | [ṚV, 1, 157 3.2]
ā na ūrjaṃ vahatam aśvinā yuvam madhumatyā naḥ kaśayā mimikṣatam | [ṚV, 1, 157 4.1]
prāyus tāriṣṭaṃ nī rapāṃsi mṛkṣataṃ sedhataṃ dveṣo bhavataṃ sacābhuvā | [ṚV, 1, 157 4.2]
yuvaṃ ha garbhaṃ jagatīṣu dhattho yuvaṃ viśveṣu bhuvaneṣv antaḥ | [ṚV, 1, 157 5.1]
yuvam agniṃ ca vṛṣaṇāv apaś ca vanaspatīṃr aśvināv airayethām | [ṚV, 1, 157 5.2]
yuvaṃ ha stho bhiṣajā bheṣajebhir atho ha stho rathyā rāthyebhiḥ | [ṚV, 1, 157 6.1]
atho ha kṣatram adhi dhattha ugrā yo vāṃ haviṣmān manasā dadāśa | [ṚV, 1, 157 6.2]
{ṚV, 1, 158}
vasū rudrā purumantū vṛdhantā daśasyataṃ no vṛṣaṇāv abhiṣṭau | [ṚV, 1, 158 1.1]
dasrā ha yad rekṇa aucathyo vām pra yat sasrāthe akavābhir ūtī | [ṚV, 1, 158 1.2]
ko vāṃ dāśat sumataye cid asyai vasū yad dhethe namasā pade goḥ | [ṚV, 1, 158 2.1]
jigṛtam asme revatīḥ purandhīḥ kāmapreṇeva manasā carantā | [ṚV, 1, 158 2.2]
yukto ha yad vāṃ taugryāya perur vi madhye arṇaso dhāyi pajraḥ | [ṚV, 1, 158 3.1]
upa vām avaḥ śaraṇaṃ gameyaṃ śūro nājma patayadbhir evaiḥ | [ṚV, 1, 158 3.2]
upastutir aucathyam uruṣyen mā mām ime patatriṇī vi dugdhām | [ṚV, 1, 158 4.1]
mā mām edho daśatayaś cito dhāk pra yad vām baddhas tmani khādati kṣām | [ṚV, 1, 158 4.2]
na mā garan nadyo mātṛtamā dāsā yad īṃ susamubdham avādhuḥ | [ṚV, 1, 158 5.1]
śiro yad asya traitano vitakṣat svayaṃ dāsa uro aṃsāv api gdha | [ṚV, 1, 158 5.2]
dīrghatamā māmateyo jujurvān daśame yuge | [ṚV, 1, 158 6.1]
apām arthaṃ yatīnām brahmā bhavati sārathiḥ | [ṚV, 1, 158 6.2]
{ṚV, 1, 159}
pra dyāvā yajñaiḥ pṛthivī ṛtāvṛdhā mahī stuṣe vidatheṣu pracetasā | [ṚV, 1, 159 1.1]
devebhir ye devaputre sudaṃsasetthā dhiyā vāryāṇi prabhūṣataḥ | [ṚV, 1, 159 1.2]
uta manye pitur adruho mano mātur mahi svatavas taddhavīmabhiḥ | [ṚV, 1, 159 2.1]
suretasā pitarā bhūma cakratur uru prajāyā amṛtaṃ varīmabhiḥ | [ṚV, 1, 159 2.2]
te sūnavaḥ svapasaḥ sudaṃsaso mahī jajñur mātarā pūrvacittaye | [ṚV, 1, 159 3.1]
sthātuś ca satyaṃ jagataś ca dharmaṇi putrasya pāthaḥ padam advayāvinaḥ | [ṚV, 1, 159 3.2]
te māyino mamire supracetaso jāmī sayonī mithunā samokasā | [ṚV, 1, 159 4.1]
navyaṃ navyaṃ tantum ā tanvate divi samudre antaḥ kavayaḥ sudītayaḥ | [ṚV, 1, 159 4.2]
tad rādho adya savitur vareṇyaṃ vayaṃ devasya prasave manāmahe | [ṚV, 1, 159 5.1]
asmabhyaṃ dyāvāpṛthivī sucetunā rayiṃ dhattaṃ vasumantaṃ śatagvinam | [ṚV, 1, 159 5.2]
{ṚV, 1, 160}
te hi dyāvāpṛthivī viśvaśambhuva ṛtāvarī rajaso dhārayatkavī | [ṚV, 1, 160 1.1]
sujanmanī dhiṣaṇe antar īyate devo devī dharmaṇā sūryaḥ śuciḥ | [ṚV, 1, 160 1.2]
uruvyacasā mahinī asaścatā pitā mātā ca bhuvanāni rakṣataḥ | [ṚV, 1, 160 2.1]
sudhṛṣṭame vapuṣye na rodasī pitā yat sīm abhi rūpair avāsayat | [ṚV, 1, 160 2.2]
sa vahniḥ putraḥ pitroḥ pavitravān punāti dhīro bhuvanāni māyayā | [ṚV, 1, 160 3.1]
dhenuṃ ca pṛśniṃ vṛṣabhaṃ suretasaṃ viśvāhā śukram payo asya dukṣata | [ṚV, 1, 160 3.2]
ayaṃ devānām apasām apastamo yo jajāna rodasī viśvaśambhuvā | [ṚV, 1, 160 4.1]
vi yo mame rajasī sukratūyayājarebhi skambhanebhiḥ sam ānṛce | [ṚV, 1, 160 4.2]
te no gṛṇāne mahinī mahi śravaḥ kṣatraṃ dyāvāpṛthivī dhāsatho bṛhat | [ṚV, 1, 160 5.1]
yenābhi kṛṣṭīs tatanāma viśvahā panāyyam ojo asme sam invatam | [ṚV, 1, 160 5.2]
{ṚV, 1, 161}
kim u śreṣṭhaḥ kiṃ yaviṣṭho na ājagan kim īyate dūtyaṃ kad yad ūcima | [ṚV, 1, 161 1.1]
na nindima camasaṃ yo mahākulo 'gne bhrātar druṇa id bhūtim ūdima | [ṚV, 1, 161 1.2]
ekaṃ camasaṃ caturaḥ kṛṇotana tad vo devā abruvan tad va āgamam | [ṚV, 1, 161 2.1]
saudhanvanā yady evā kariṣyatha sākaṃ devair yajñiyāso bhaviṣyatha | [ṚV, 1, 161 2.2]
agniṃ dūtam prati yad abravītanāśvaḥ kartvo ratha uteha kartvaḥ | [ṚV, 1, 161 3.1]
dhenuḥ kartvā yuvaśā kartvā dvā tāni bhrātar anu vaḥ kṛtvy emasi | [ṚV, 1, 161 3.2]
cakṛvāṃsa ṛbhavas tad apṛcchata kved abhūd yaḥ sya dūto na ājagan | [ṚV, 1, 161 4.1]
yadāvākhyac camasāñcaturaḥ kṛtān ād it tvaṣṭā gnāsv antar ny ānaje | [ṚV, 1, 161 4.2]
hanāmaināṃ iti tvaṣṭā yad abravīc camasaṃ ye devapānam anindiṣuḥ | [ṚV, 1, 161 5.1]
anyā nāmāni kṛṇvate sute sacāṁ anyair enān kanyā nāmabhi sparat | [ṚV, 1, 161 5.2]
indro harī yuyuje aśvinā ratham bṛhaspatir viśvarūpām upājata | [ṚV, 1, 161 6.1]
ṛbhur vibhvā vājo devāṁ agacchata svapaso yajñiyam bhāgam aitana | [ṚV, 1, 161 6.2]
niś carmaṇo gām ariṇīta dhītibhir yā jarantā yuvaśā tākṛṇotana | [ṚV, 1, 161 7.1]
saudhanvanā aśvād aśvam atakṣata yuktvā ratham upa devāṁ ayātana | [ṚV, 1, 161 7.2]
idam udakam pibatety abravītanedaṃ vā ghā pibatā muñjanejanam | [ṚV, 1, 161 8.1]
saudhanvanā yadi tan neva haryatha tṛtīye ghā savane mādayādhvai | [ṚV, 1, 161 8.2]
āpo bhūyiṣṭhā ity eko abravīd agnir bhūyiṣṭha ity anyo abravīt | [ṚV, 1, 161 9.1]
vadharyantīm bahubhyaḥ praiko abravīd ṛtā vadantaś camasāṁ apiṃśata | [ṚV, 1, 161 9.2]
śroṇām ekaḥ udakam gām avājati | [ṚV, 1, 161 588158_1]
māṃsam ekaḥ piṃśati sūnayā ābhṛtam | [ṚV, 1, 161 588158_2]
ā nimrucaḥ śakṛt ekaḥ apābharat | [ṚV, 1, 161 588159_1]
kim svid putrebhyaḥ pitarau upāvatuḥ | [ṚV, 1, 161 588159_2]
udvatsu asmai akṛṇotana tṛṇam nivatsu apaḥ svapasyayā naraḥ agohyasya yat asastana gṛhe | [ṚV, 1, 161 588160_1]
tat adyā idam ṛbhavaḥ na anu gacchatha | [ṚV, 1, 161 588161_1]
saṃmīlya yad bhuvanā paryasarpata kva svit tātyā pitarā va āsatuḥ | [ṚV, 1, 161 12.1]
aśapata yaḥ karasnaṃ va ādade yaḥ prābravīt pro tasmā abravītana | [ṚV, 1, 161 12.2]
suṣupvāṃsa ṛbhavas tad apṛcchatāgohya ka idaṃ no abūbudhat | [ṚV, 1, 161 13.1]
śvānam basto bodhayitāram abravīt saṃvatsara idam adyā vy akhyata | [ṚV, 1, 161 13.2]
divā yānti maruto bhūmyāgnir ayaṃ vāto antarikṣeṇa yāti | [ṚV, 1, 161 14.1]
adbhir yāti varuṇaḥ samudrair yuṣmāṁ icchantaḥ śavaso napātaḥ | [ṚV, 1, 161 14.2]
{ṚV, 1, 162}
mā no mitro varuṇo aryamāyur indra ṛbhukṣā marutaḥ pari khyan | [ṚV, 1, 162 1.1]
yad vājino devajātasya sapteḥ pravakṣyāmo vidathe vīryāṇi | [ṚV, 1, 162 1.2]
yan nirṇijā rekṇasā prāvṛtasya rātiṃ gṛbhītām mukhato nayanti | [ṚV, 1, 162 2.1]
suprāṅ ajo memyad viśvarūpa indrāpūṣṇoḥ priyam apy eti pāthaḥ | [ṚV, 1, 162 2.2]
eṣa cchāgaḥ puro aśvena vājinā pūṣṇo bhāgo nīyate viśvadevyaḥ | [ṚV, 1, 162 3.1]
abhipriyaṃ yat puroﾱāśam arvatā tvaṣṭed enaṃ sauśravasāya jinvati | [ṚV, 1, 162 3.2]
yaddhaviṣyam ṛtuśo devayānaṃ trir mānuṣāḥ pary aśvaṃ nayanti | [ṚV, 1, 162 4.1]
atrā pūṣṇaḥ prathamo bhāga eti yajñaṃ devebhyaḥ prativedayann ajaḥ | [ṚV, 1, 162 4.2]
hotādhvaryur āvayā agnimindho grāvagrābha uta śaṃstā suvipraḥ | [ṚV, 1, 162 5.1]
tena yajñena svaraṃkṛtena sviṣṭena vakṣaṇā ā pṛṇadhvam | [ṚV, 1, 162 5.2]
yūpavraskā uta ye yūpavāhāś caṣālaṃ ye aśvayūpāya takṣati | [ṚV, 1, 162 6.1]
ye cārvate pacanaṃ saṃbharanty uto teṣām abhigūrtir na invatu | [ṚV, 1, 162 6.2]
upa prāgāt suman me 'dhāyi manma devānām āśā upa vītapṛṣṭhaḥ | [ṚV, 1, 162 7.1]
anv enaṃ viprā ṛṣayo madanti devānām puṣṭe cakṛmā subandhum | [ṚV, 1, 162 7.2]
yad vājino dāma saṃdānam arvato yā śīrṣaṇyā raśanā rajjur asya | [ṚV, 1, 162 8.1]
yad vā ghāsya prabhṛtam āsye tṛṇaṃ sarvā tā te api deveṣv astu | [ṚV, 1, 162 8.2]
yad aśvasya kraviṣo makṣikāśa yad vā svarau svadhitau riptam asti | [ṚV, 1, 162 9.1]
yaddhastayoḥ śamitur yan nakheṣu sarvā tā te api deveṣv astu | [ṚV, 1, 162 9.2]
yad ūvadhyam udarasyāpavāti ya āmasya kraviṣo gandho asti | [ṚV, 1, 162 10.1]
sukṛtā tacchamitāraḥ kṛṇvantūta medhaṃ śṛtapākam pacantu | [ṚV, 1, 162 10.2]
yat te gātrād agninā pacyamānād abhi śūlaṃ nihatasyāvadhāvati | [ṚV, 1, 162 11.1]
mā tad bhūmyām ā śriṣan mā tṛṇeṣu devebhyas tad uśadbhyo rātam astu | [ṚV, 1, 162 11.2]
ye vājinam paripaśyanti pakvaṃ ya īm āhuḥ surabhir nir hareti | [ṚV, 1, 162 12.1]
ye cārvato māṃsabhikṣām upāsata uto teṣām abhigūrtir na invatu | [ṚV, 1, 162 12.2]
yan nīkṣaṇam māṃspacanyā ukhāyā yā pātrāṇi yūṣṇa āsecanāni | [ṚV, 1, 162 13.1]
ūṣmaṇyāpidhānā carūṇām aṅkāḥ sūnāḥ pari bhūṣanty aśvam | [ṚV, 1, 162 13.2]
nikramaṇaṃ niṣadanaṃ vivartanaṃ yac ca paḍbīśam arvataḥ | [ṚV, 1, 162 14.1]
yac ca papau yac ca ghāsiṃ jaghāsa sarvā tā te api deveṣv astu | [ṚV, 1, 162 14.2]
mā tvāgnir dhvanayīd dhūmagandhir mokhā bhrājanty abhi vikta jaghriḥ | [ṚV, 1, 162 15.1]
iṣṭaṃ vītam abhigūrtaṃ vaṣaṭkṛtaṃ taṃ devāsaḥ prati gṛbhṇanty aśvam | [ṚV, 1, 162 15.2]
yad aśvāya vāsa upastṛṇanty adhīvāsaṃ yā hiraṇyāny asmai | [ṚV, 1, 162 16.1]
saṃdānam arvantam paḍbīśam priyā deveṣv ā yāmayanti | [ṚV, 1, 162 16.2]
yat te sāde mahasā śūkṛtasya pārṣṇyā vā kaśayā vā tutoda | [ṚV, 1, 162 17.1]
sruceva tā haviṣo adhvareṣu sarvā tā te brahmaṇā sūdayāmi | [ṚV, 1, 162 17.2]
catustriṃśad vājino devabandhor vaṅkrīr aśvasya svadhitiḥ sam eti | [ṚV, 1, 162 18.1]
acchidrā gātrā vayunā kṛṇota paruṣparur anughuṣyā vi śasta | [ṚV, 1, 162 18.2]
ekas tvaṣṭur aśvasyā viśastā dvā yantārā bhavatas tatha ṛtuḥ | [ṚV, 1, 162 19.1]
yā te gātrāṇām ṛtuthā kṛṇomi tā tā piṇḍānām pra juhomy agnau | [ṚV, 1, 162 19.2]
mā tvā tapat priya ātmāpiyantam mā svadhitis tanva ā tiṣṭhipat te | [ṚV, 1, 162 20.1]
mā te gṛdhnur aviśastātihāya chidrā gātrāṇy asinā mithū kaḥ | [ṚV, 1, 162 20.2]
na vā u etan mriyase na riṣyasi devāṁ id eṣi pathibhiḥ sugebhiḥ | [ṚV, 1, 162 21.1]
harī te yuñjā pṛṣatī abhūtām upāsthād vājī dhuri rāsabhasya | [ṚV, 1, 162 21.2]
sugavyaṃ no vājī svaśvyam puṃsaḥ putrāṁ uta viśvāpuṣaṃ rayim | [ṚV, 1, 162 22.1]
anāgāstvaṃ no aditiḥ kṛṇotu kṣatraṃ no aśvo vanatāṃ haviṣmān | [ṚV, 1, 162 22.2]
{ṚV, 1, 163}
yad akrandaḥ prathamaṃ jāyamāna udyan samudrād uta vā purīṣāt | [ṚV, 1, 163 1.1]
śyenasya pakṣā hariṇasya bāhū upastutyam mahi jātaṃ te arvan | [ṚV, 1, 163 1.2]
yamena dattaṃ trita enam āyunag indra eṇam prathamo adhy atiṣṭhat | [ṚV, 1, 163 2.1]
gandharvo asya raśanām agṛbhṇāt sūrād aśvaṃ vasavo nir ataṣṭa | [ṚV, 1, 163 2.2]
asi yamo asy ādityo arvann asi trito guhyena vratena | [ṚV, 1, 163 3.1]
asi somena samayā vipṛkta āhus te trīṇi divi bandhanāni | [ṚV, 1, 163 3.2]
trīṇi ta āhur divi bandhanāni trīṇy apsu trīṇy antaḥ samudre | [ṚV, 1, 163 4.1]
uteva me varuṇaś chantsy arvan yatrā ta āhuḥ paramaṃ janitram | [ṚV, 1, 163 4.2]
imā te vājinn avamārjanānīmā śaphānāṃ sanitur nidhānā | [ṚV, 1, 163 5.1]
atrā te bhadrā raśanā apaśyam ṛtasya yā abhirakṣanti gopāḥ | [ṚV, 1, 163 5.2]
ātmānaṃ te manasārād ajānām avo divā patayantam pataṅgam | [ṚV, 1, 163 6.1]
śiro apaśyam pathibhiḥ sugebhir areṇubhir jehamānam patatri | [ṚV, 1, 163 6.2]
atrā te rūpam uttamam apaśyaṃ jigīṣamāṇam iṣa ā pade goḥ | [ṚV, 1, 163 7.1]
yadā te marto anu bhogam ānaﾱ ād id grasiṣṭha oṣadhīr ajīgaḥ | [ṚV, 1, 163 7.2]
anu tvā ratho anu maryo arvann anu gāvo 'nu bhagaḥ kanīnām | [ṚV, 1, 163 8.1]
anu vrātāsas tava sakhyam īyur anu devā mamire vīryaṃ te | [ṚV, 1, 163 8.2]
hiraṇyaśṛṅgo 'yo asya pādā manojavā avara indra āsīt | [ṚV, 1, 163 9.1]
devā id asya haviradyam āyan yo arvantam prathamo adhyatiṣṭhat | [ṚV, 1, 163 9.2]
īrmāntāsaḥ silikamadhyamāsaḥ saṃ śūraṇāso divyāso atyāḥ | [ṚV, 1, 163 10.1]
haṃsā iva śreṇiśo yatante yad ākṣiṣur divyam ajmam aśvāḥ | [ṚV, 1, 163 10.2]
tava śarīram patayiṣṇv arvan tava cittaṃ vāta iva dhrajīmān | [ṚV, 1, 163 11.1]
tava śṛṅgāṇi viṣṭhitā purutrāraṇyeṣu jarbhurāṇā caranti | [ṚV, 1, 163 11.2]
upa prāgācchasanaṃ vājy arvā devadrīcā manasā dīdhyānaḥ | [ṚV, 1, 163 12.1]
ajaḥ puro nīyate nābhir asyānu paścāt kavayo yanti rebhāḥ | [ṚV, 1, 163 12.2]
upa prāgāt paramaṃ yat sadhastham arvāṁ acchā pitaram mātaraṃ ca | [ṚV, 1, 163 13.1]
adyā devāñ juṣṭatamo hi gamyā athā śāste dāśuṣe vāryāṇi | [ṚV, 1, 163 13.2]
{ṚV, 1, 164}
asya vāmasya palitasya hotus tasya bhrātā madhyamo asty aśnaḥ | [ṚV, 1, 164 1.1]
tṛtīyo bhrātā ghṛtapṛṣṭho asyātrāpaśyaṃ viśpatiṃ saptaputram | [ṚV, 1, 164 1.2]
sapta yuñjanti ratham ekacakram eko aśvo vahati saptanāmā | [ṚV, 1, 164 2.1]
trinābhi cakram ajaram anarvaṃ yatremā viśvā bhuvanādhi tasthuḥ | [ṚV, 1, 164 2.2]
imaṃ ratham adhi ye sapta tasthuḥ saptacakraṃ sapta vahanty aśvāḥ | [ṚV, 1, 164 3.1]
sapta svasāro abhi saṃ navante yatra gavāṃ nihitā sapta nāma | [ṚV, 1, 164 3.2]
ko dadarśa prathamaṃ jāyamānam asthanvantaṃ yad anasthā bibharti | [ṚV, 1, 164 4.1]
bhūmyā asur asṛg ātmā kva svit ko vidvāṃsam upa gāt praṣṭum etat | [ṚV, 1, 164 4.2]
pākaḥ pṛcchāmi manasā a vijānan devānām nihitā padāni | [ṚV, 1, 164 588246_1]
vatse baṣkaye adhi sapta tantūn vi tatnire kavayaḥ otavai u | [ṚV, 1, 164 588247_1]
acikitvāñcikituṣaś cid atra kavīn pṛcchāmi vidmane na vidvān | [ṚV, 1, 164 6.1]
vi yas tastambha ṣaﾱ imā rajāṃsy ajasya rūpe kim api svid ekam | [ṚV, 1, 164 6.2]
iha bravītu ya īm aṅga vedāsya vāmasya nihitam padaṃ veḥ | [ṚV, 1, 164 7.1]
śīrṣṇaḥ kṣīraṃ duhrate gāvo asya vavriṃ vasānā udakam padāpuḥ | [ṚV, 1, 164 7.2]
mātā pitaram ṛta ā babhāja dhīty agre manasā saṃ hi jagme | [ṚV, 1, 164 8.1]
sā bībhatsur garbharasā nividdhā namasvanta id upavākam īyuḥ | [ṚV, 1, 164 8.2]
yuktā mātāsīd dhuri dakṣiṇāyā atiṣṭhad garbho vṛjanīṣv antaḥ | [ṚV, 1, 164 9.1]
amīmed vatso anu gām apaśyad viśvarūpyaṃ triṣu yojaneṣu | [ṚV, 1, 164 9.2]
tisro mātṝs trīn pitṝn bibhrad eka ūrdhvas tasthau nem ava glāpayanti | [ṚV, 1, 164 10.1]
mantrayante divo amuṣya pṛṣṭhe viśvavidaṃ vācam aviśvaminvām | [ṚV, 1, 164 10.2]
dvādaśāraṃ nahi taj jarāya varvarti cakram pari dyām ṛtasya | [ṚV, 1, 164 11.1]
ā putrā agne mithunāso atra sapta śatāni viṃśatiś ca tasthuḥ | [ṚV, 1, 164 11.2]
pañcapādam pitaraṃ dvādaśākṛtiṃ diva āhuḥ pare ardhe purīṣiṇam | [ṚV, 1, 164 12.1]
atheme anya upare vicakṣaṇaṃ saptacakre ṣaﾱara āhur arpitam | [ṚV, 1, 164 12.2]
pañcāre cakre parivartamāne tasminn ā tasthur bhuvanāni viśvā | [ṚV, 1, 164 13.1]
tasya nākṣas tapyate bhūribhāraḥ sanād eva na śīryate sanābhiḥ | [ṚV, 1, 164 13.2]
sanemi cakram ajaraṃ vi vāvṛta uttānāyāṃ daśa yuktā vahanti | [ṚV, 1, 164 14.1]
sūryasya cakṣū rajasaity āvṛtaṃ tasminn ārpitā bhuvanāni viśvā | [ṚV, 1, 164 14.2]
sākañjānāṃ saptatham āhur ekajaṃ ṣaﾱ id yamā ṛṣayo devajā iti | [ṚV, 1, 164 15.1]
teṣām iṣṭāni vihitāni dhāmaśa sthātre rejante vikṛtāni rūpaśaḥ | [ṚV, 1, 164 15.2]
striyaḥ satīs tāṃ u me puṃsa āhuḥ paśyad akṣaṇvān na vi cetad andhaḥ | [ṚV, 1, 164 16.1]
kavir yaḥ putraḥ sa īm ā ciketa yas tā vijānāt sa pituṣ pitāsat | [ṚV, 1, 164 16.2]
avaḥ pareṇa para enāvareṇa padā vatsam bibhratī gaur ud asthāt | [ṚV, 1, 164 17.1]
sā kadrīcī kaṃ svid ardham parāgāt kva svit sūte nahi yūthe antaḥ | [ṚV, 1, 164 17.2]
avaḥ pareṇa pitaraṃ yo asyānuveda para enāvareṇa | [ṚV, 1, 164 18.1]
kavīyamānaḥ ka iha pra vocad devam manaḥ kuto adhi prajātam | [ṚV, 1, 164 18.2]
ye arvāñcas tāṁ u parāca āhur ye parāñcas tāṁ u arvāca āhuḥ | [ṚV, 1, 164 19.1]
indraś ca yā cakrathuḥ soma tāni dhurā na yuktā rajaso vahanti | [ṚV, 1, 164 19.2]
dvā suparṇā sayujā sakhāyā samānaṃ vṛkṣam pari ṣasvajāte | [ṚV, 1, 164 20.1]
tayor anyaḥ pippalaṃ svādv atty anaśnann anyo abhi cākaśīti | [ṚV, 1, 164 20.2]
yatrā suparṇā amṛtasya bhāgam animeṣaṃ vidathābhisvaranti | [ṚV, 1, 164 21.1]
ino viśvasya bhuvanasya gopāḥ sa mā dhīraḥ pākam atrā viveśa | [ṚV, 1, 164 21.2]
yasmin vṛkṣe madhvadaḥ suparṇā niviśante suvate cādhi viśve | [ṚV, 1, 164 22.1]
tasyed āhuḥ pippalaṃ svādv agre tan non naśad yaḥ pitaraṃ na veda | [ṚV, 1, 164 22.2]
yad gāyatre adhi gāyatram āhitaṃ traiṣṭubhād vā traiṣṭubhaṃ niratakṣata | [ṚV, 1, 164 23.1]
yad vā jagaj jagaty āhitam padaṃ ya it tad vidus te amṛtatvam ānaśuḥ | [ṚV, 1, 164 23.2]
gāyatreṇa prati mimīte arkam arkeṇa sāma traiṣṭubhena vākam | [ṚV, 1, 164 24.1]
vākena vākaṃ dvipadā catuṣpadākṣareṇa mimate sapta vāṇīḥ | [ṚV, 1, 164 24.2]
jagatā sindhuṃ divy astabhāyad rathantare sūryam pary apaśyat | [ṚV, 1, 164 25.1]
gāyatrasya samidhas tisra āhus tato mahnā pra ririce mahitvā | [ṚV, 1, 164 25.2]
upa hvaye sudughāṃ dhenum etāṃ suhasto godhug uta dohad enām | [ṚV, 1, 164 26.1]
śreṣṭhaṃ savaṃ savitā sāviṣan no 'bhīddho gharmas tad u ṣu pra vocam | [ṚV, 1, 164 26.2]
hiṃkṛṇvatī vasupatnī vasūnāṃ vatsam icchantī manasābhy āgāt | [ṚV, 1, 164 27.1]
duhām aśvibhyām payo aghnyeyaṃ sā vardhatām mahate saubhagāya | [ṚV, 1, 164 27.2]
gaur amīmed anu vatsam miṣantam mūrdhānaṃ hiṅṅ akṛṇon mātavā u | [ṚV, 1, 164 28.1]
sṛkvāṇaṃ gharmam abhi vāvaśānā mimāti māyum payate payobhiḥ | [ṚV, 1, 164 28.2]
ayaṃ sa śiṅkte yena gaur abhīvṛtā mimāti māyuṃ dhvasanāv adhi śritā | [ṚV, 1, 164 29.1]
sā cittibhir ni hi cakāra martyaṃ vidyud bhavantī prati vavrim auhata | [ṚV, 1, 164 29.2]
anacchaye turagātu jīvam ejad dhruvam madhya ā pastyānām | [ṚV, 1, 164 30.1]
jīvo mṛtasya carati svadhābhir amartyo martyenā sayoniḥ | [ṚV, 1, 164 30.2]
apaśyaṃ gopām anipadyamānam ā ca parā ca pathibhiś carantam | [ṚV, 1, 164 31.1]
sa sadhrīcīḥ sa viṣūcīr vasāna ā varīvarti bhuvaneṣv antaḥ | [ṚV, 1, 164 31.2]
ya īṃ cakāra na so asya veda ya īṃ dadarśa hirug in nu tasmāt | [ṚV, 1, 164 32.1]
sa mātur yonā parivīto antar bahuprajā nirṛtim ā viveśa | [ṚV, 1, 164 32.2]
dyaur me pitā janitā nābhir atra bandhur me mātā pṛthivī mahīyam | [ṚV, 1, 164 33.1]
uttānayoś camvor yonir antar atrā pitā duhitur garbham ādhāt | [ṚV, 1, 164 33.2]
pṛcchāmi tvā param antam pṛthivyāḥ pṛcchāmi yatra bhuvanasya nābhiḥ | [ṚV, 1, 164 34.1]
pṛcchāmi tvā vṛṣṇo aśvasya retaḥ pṛcchāmi vācaḥ paramaṃ vyoma | [ṚV, 1, 164 34.2]
iyaṃ vediḥ paro antaḥ pṛthivyā ayaṃ yajño bhuvanasya nābhiḥ | [ṚV, 1, 164 35.1]
ayaṃ somo vṛṣṇo aśvasya reto brahmāyaṃ vācaḥ paramaṃ vyoma | [ṚV, 1, 164 35.2]
saptārdhagarbhā bhuvanasya reto viṣṇos tiṣṭhanti pradiśā vidharmaṇi | [ṚV, 1, 164 36.1]
te dhītibhir manasā te vipaścitaḥ paribhuvaḥ pari bhavanti viśvataḥ | [ṚV, 1, 164 36.2]
na vi jānāmi yad ivedam asmi niṇyaḥ saṃnaddho manasā carāmi | [ṚV, 1, 164 37.1]
yadā māgan prathamajā ṛtasyād id vāco aśnuve bhāgam asyāḥ | [ṚV, 1, 164 37.2]
apāṅ prāṅ eti svadhayā gṛbhīto 'martyo martyenā sayoniḥ | [ṚV, 1, 164 38.1]
tā śaśvantā viṣūcīnā viyantā ny anyaṃ cikyur na ni cikyur anyam | [ṚV, 1, 164 38.2]
ṛco akṣare parame vyoman yasmin devā adhi viśve niṣeduḥ | [ṚV, 1, 164 39.1]
yas tan na veda kim ṛcā kariṣyati ya it tad vidus ta ime sam āsate | [ṚV, 1, 164 39.2]
sūyavasād bhagavatī hi bhūyā atho vayam bhagavantaḥ syāma | [ṚV, 1, 164 40.1]
addhi tṛṇam aghnye viśvadānīm piba śuddham udakam ācarantī | [ṚV, 1, 164 40.2]
gaurīr mimāya salilāni takṣaty ekapadī dvipadī sā catuṣpadī | [ṚV, 1, 164 41.1]
aṣṭāpadī navapadī babhūvuṣī sahasrākṣarā parame vyoman | [ṚV, 1, 164 41.2]
tasyāḥ samudrā adhi vi kṣaranti tena jīvanti pradiśaś catasraḥ | [ṚV, 1, 164 42.1]
tataḥ kṣaraty akṣaraṃ tad viśvam upa jīvati | [ṚV, 1, 164 42.2]
śakamayaṃ dhūmam ārād apaśyaṃ viṣūvatā para enāvareṇa | [ṚV, 1, 164 43.1]
ukṣāṇam pṛśnim apacanta vīrās tāni dharmāṇi prathamāny āsan | [ṚV, 1, 164 43.2]
trayaḥ keśina ṛtuthā vi cakṣate saṃvatsare vapata eka eṣām | [ṚV, 1, 164 44.1]
viśvam eko abhi caṣṭe śacībhir dhrājir ekasya dadṛśe na rūpam | [ṚV, 1, 164 44.2]
catvāri vāk parimitā padāni tāni vidur brāhmaṇā ye manīṣiṇaḥ | [ṚV, 1, 164 45.1]
guhā trīṇi nihitā neṅgayanti turīyaṃ vāco manuṣyā vadanti | [ṚV, 1, 164 45.2]
indram mitram varuṇam agnim āhuḥ atho divyaḥ sa suparṇaḥ garutmān | [ṚV, 1, 164 588328_1]
ekam sat viprāḥ bahudhā vadanti | [ṚV, 1, 164 588329_1]
agnim yamam mātariśvānam āhuḥ | [ṚV, 1, 164 588329_2]
kṛṣṇaṃ niyānaṃ harayaḥ suparṇā apo vasānā divam ut patanti | [ṚV, 1, 164 47.1]
ta āvavṛtran sadanād ṛtasyād id ghṛtena pṛthivī vy udyate | [ṚV, 1, 164 47.2]
dvādaśa pradhayaś cakram ekaṃ trīṇi nabhyāni ka u tac ciketa | [ṚV, 1, 164 48.1]
tasmin sākaṃ triśatā na śaṅkavo 'rpitāḥ ṣaṣṭir na calācalāsaḥ | [ṚV, 1, 164 48.2]
yas te stanaḥ śaśayo yo mayobhūr yena viśvā puṣyasi vāryāṇi | [ṚV, 1, 164 49.1]
yo ratnadhā vasuvid yaḥ sudatraḥ sarasvati tam iha dhātave kaḥ | [ṚV, 1, 164 49.2]
yajñena yajñam ayajanta devās tāni dharmāṇi prathamāny āsan | [ṚV, 1, 164 50.1]
te ha nākam mahimānaḥ sacanta yatra pūrve sādhyāḥ santi devāḥ | [ṚV, 1, 164 50.2]
samānam etad udakam uc caity ava cāhabhiḥ | [ṚV, 1, 164 51.1]
bhūmim parjanyā jinvanti divaṃ jinvanty agnayaḥ | [ṚV, 1, 164 51.2]
divyaṃ suparṇaṃ vāyasam bṛhantam apāṃ garbhaṃ darśatam oṣadhīnām | [ṚV, 1, 164 52.1]
abhīpato vṛṣṭibhis tarpayantaṃ sarasvantam avase johavīmi | [ṚV, 1, 164 52.2]
{ṚV, 1, 165}
kayā śubhā savayasaḥ sanīﾱāḥ samānyā marutaḥ sam mimikṣuḥ | [ṚV, 1, 165 1.1]
kayā matī kuta etāsa ete 'rcanti śuṣmaṃ vṛṣaṇo vasūyā | [ṚV, 1, 165 1.2]
kasya brahmāṇi jujuṣur yuvānaḥ ko adhvare maruta ā vavarta | [ṚV, 1, 165 2.1]
śyenāṁ iva dhrajato antarikṣe kena mahā manasā rīramāma | [ṚV, 1, 165 2.2]
kutas tvam indra māhinaḥ sann eko yāsi satpate kiṃ ta itthā | [ṚV, 1, 165 3.1]
sam pṛcchase samarāṇaḥ śubhānair voces tan no harivo yat te asme | [ṚV, 1, 165 3.2]
brahmāṇi me matayaḥ śaṃ sutāsaḥ śuṣma iyarti prabhṛto me adriḥ | [ṚV, 1, 165 4.1]
ā śāsate prati haryanty ukthemā harī vahatas tā no accha | [ṚV, 1, 165 4.2]
ato vayam antamebhir yujānāḥ svakṣatrebhis tanvaḥ śumbhamānāḥ | [ṚV, 1, 165 5.1]
mahobhir etāṁ upa yujmahe nv indra svadhām anu hi no babhūtha | [ṚV, 1, 165 5.2]
kva syā vo marutaḥ svadhāsīd yan mām ekaṃ samadhattāhihatye | [ṚV, 1, 165 6.1]
ahaṃ hy ugras taviṣas tuviṣmān viśvasya śatror anamaṃ vadhasnaiḥ | [ṚV, 1, 165 6.2]
bhūri cakartha yujyebhir asme samānebhir vṛṣabha pauṃsyebhiḥ | [ṚV, 1, 165 7.1]
bhūrīṇi hi kṛṇavāmā śaviṣṭhendra kratvā maruto yad vaśāma | [ṚV, 1, 165 7.2]
vadhīṃ vṛtram maruta indriyeṇa svena bhāmena taviṣo babhūvān | [ṚV, 1, 165 8.1]
aham etā manave viśvaścandrāḥ sugā apaś cakara vajrabāhuḥ | [ṚV, 1, 165 8.2]
anuttam ā te maghavan nakir nu na tvāvāṁ asti devatā vidānaḥ | [ṚV, 1, 165 9.1]
na jāyamāno naśate na jāto yāni kariṣyā kṛṇuhi pravṛddha | [ṚV, 1, 165 9.2]
ekasya cin me vibhv astv ojo yā nu dadhṛṣvān kṛṇavai manīṣā | [ṚV, 1, 165 10.1]
ahaṃ hy ugro maruto vidāno yāni cyavam indra id īśa eṣām | [ṚV, 1, 165 10.2]
amandan mā maruta stomo atra yan me naraḥ śrutyam brahma cakra | [ṚV, 1, 165 11.1]
indrāya vṛṣṇe sumakhāya mahyaṃ sakhye sakhāyas tanve tanūbhiḥ | [ṚV, 1, 165 11.2]
eved ete prati mā rocamānā anedyaḥ śrava eṣo dadhānāḥ | [ṚV, 1, 165 12.1]
saṃcakṣyā marutaś candravarṇā acchānta me chadayāthā ca nūnam | [ṚV, 1, 165 12.2]
ko nv atra maruto māmahe vaḥ pra yātana sakhīṃr acchā sakhāyaḥ | [ṚV, 1, 165 13.1]
manmāni citrā apivātayanta eṣām bhūta navedā ma ṛtānām | [ṚV, 1, 165 13.2]
ā yad duvasyād duvase na kārur asmāñcakre mānyasya medhā | [ṚV, 1, 165 14.1]
o ṣu vartta maruto vipram acchemā brahmāṇi jaritā vo arcat | [ṚV, 1, 165 14.2]
eṣa va stomo maruta iyaṃ gīr māndāryasya mānyasya kāroḥ | [ṚV, 1, 165 15.1]
eṣā yāsīṣṭa tanve vayāṃ vidyāmeṣaṃ vṛjanaṃ jīradānum | [ṚV, 1, 165 15.2]
{ṚV, 1, 166}
tan nu vocāma rabhasāya janmane pūrvam mahitvaṃ vṛṣabhasya ketave | [ṚV, 1, 166 1.1]
aidheva yāman marutas tuviṣvaṇo yudheva śakrās taviṣāṇi kartana | [ṚV, 1, 166 1.2]
nityam na sūnum madhu bibhrataḥ upa krīḍanti krīḍāḥ vidatheṣu ghṛṣvayaḥ | [ṚV, 1, 166 588374_1]
nakṣanti rudrāḥ avasā namasvinam | [ṚV, 1, 166 588375_1]
na mardhanti sva tavasaḥ haviṣkṛtam | [ṚV, 1, 166 588375_2]
yasmā ūmāso amṛtā arāsata rāyas poṣaṃ ca haviṣā dadāśuṣe | [ṚV, 1, 166 3.1]
ukṣanty asmai maruto hitā iva purū rajāṃsi payasā mayobhuvaḥ | [ṚV, 1, 166 3.2]
ā ye rajāṃsi taviṣībhir avyata pra va evāsaḥ svayatāso adhrajan | [ṚV, 1, 166 4.1]
bhayante viśvā bhuvanāni harmyā citro vo yāmaḥ prayatāsv ṛṣṭiṣu | [ṚV, 1, 166 4.2]
yat tveṣayāmā nadayanta parvatān divo vā pṛṣṭhaṃ naryā acucyavuḥ | [ṚV, 1, 166 5.1]
viśvo vo ajman bhayate vanaspatī rathīyantīva pra jihīta oṣadhiḥ | [ṚV, 1, 166 5.2]
yūyaṃ na ugrā marutaḥ sucetunāriṣṭagrāmāḥ sumatim pipartana | [ṚV, 1, 166 6.1]
yatrā vo didyud radati krivirdatī riṇāti paśvaḥ sudhiteva barhaṇā | [ṚV, 1, 166 6.2]
pra skambhadeṣṇā anavabhrarādhaso 'lātṛṇāso vidatheṣu suṣṭutāḥ | [ṚV, 1, 166 7.1]
arcanty arkam madirasya pītaye vidur vīrasya prathamāni pauṃsyā | [ṚV, 1, 166 7.2]
śatabhujibhis tam abhihruter aghāt pūrbhī rakṣatā maruto yam āvata | [ṚV, 1, 166 8.1]
janaṃ yam ugrās tavaso virapśinaḥ pāthanā śaṃsāt tanayasya puṣṭiṣu | [ṚV, 1, 166 8.2]
viśvāni bhadrā maruto ratheṣu vo mithaspṛdhyeva taviṣāṇy āhitā | [ṚV, 1, 166 9.1]
aṃseṣv ā vaḥ prapatheṣu khādayo 'kṣo vaś cakrā samayā vi vāvṛte | [ṚV, 1, 166 9.2]
bhūrīṇi bhadrā naryeṣu bāhuṣu vakṣassu rukmā rabhasāso añjayaḥ | [ṚV, 1, 166 10.1]
aṃseṣv etāḥ paviṣu kṣurā adhi vayo na pakṣān vy anu śriyo dhire | [ṚV, 1, 166 10.2]
mahānto mahnā vibhvo vibhūtayo dūredṛśo ye divyā iva stṛbhiḥ | [ṚV, 1, 166 11.1]
mandrāḥ sujihvāḥ svaritāra āsabhiḥ sammiślā indre marutaḥ pariṣṭubhaḥ | [ṚV, 1, 166 11.2]
tad vaḥ sujātā maruto mahitvanaṃ dīrghaṃ vo dātram aditer iva vratam | [ṚV, 1, 166 12.1]
indraś cana tyajasā vi hruṇāti taj janāya yasmai sukṛte arādhvam | [ṚV, 1, 166 12.2]
tad vo jāmitvam marutaḥ pare yuge purū yacchaṃsam amṛtāsa āvata | [ṚV, 1, 166 13.1]
ayā dhiyā manave śruṣṭim āvyā sākaṃ naro daṃsanair ā cikitrire | [ṚV, 1, 166 13.2]
yena dīrgham marutaḥ śūśavāma yuṣmākena parīṇasā turāsaḥ | [ṚV, 1, 166 14.1]
ā yat tatanan vṛjane janāsa ebhir yajñebhis tad abhīṣṭim aśyām | [ṚV, 1, 166 14.2]
eṣa va stomo maruta iyaṃ gīr māndāryasya mānyasya kāroḥ | [ṚV, 1, 166 15.1]
eṣā yāsīṣṭa tanve vayāṃ vidyāmeṣaṃ vṛjanaṃ jīradānum | [ṚV, 1, 166 15.2]
{ṚV, 1, 167}
sahasraṃ ta indrotayo naḥ sahasram iṣo harivo gūrtatamāḥ | [ṚV, 1, 167 1.1]
sahasraṃ rāyo mādayadhyai sahasriṇa upa no yantu vājāḥ | [ṚV, 1, 167 1.2]
ā no 'vobhir maruto yāntv acchā jyeṣṭhebhir vā bṛhaddivaiḥ sumāyāḥ | [ṚV, 1, 167 2.1]
adha yad eṣāṃ niyutaḥ paramāḥ samudrasya cid dhanayanta pāre | [ṚV, 1, 167 2.2]
mimyakṣa yeṣu sudhitā ghṛtācī hiraṇyanirṇig uparā na ṛṣṭiḥ | [ṚV, 1, 167 3.1]
guhā carantī manuṣo na yoṣā sabhāvatī vidathyeva saṃ vāk | [ṚV, 1, 167 3.2]
parā śubhrā ayāso yavyā sādhāraṇyeva maruto mimikṣuḥ | [ṚV, 1, 167 4.1]
na rodasī apa nudanta ghorā juṣanta vṛdhaṃ sakhyāya devāḥ | [ṚV, 1, 167 4.2]
joṣat yat īm asuryā sacadhyai viṣita stukā rodasī nṛmaṇāḥ ā sūryā iva vidhataḥ ratham gāt tveṣa pratīkā nabhasaḥ nā ityā | [ṚV, 1, 167 588411_1]
āsthāpayanta yuvatiṃ yuvānaḥ śubhe nimiślāṃ vidatheṣu pajrām | [ṚV, 1, 167 6.1]
arko yad vo maruto haviṣmān gāyad gāthaṃ sutasomo duvasyan | [ṚV, 1, 167 6.2]
pra taṃ vivakmi vakmyo ya eṣām marutām mahimā satyo asti | [ṚV, 1, 167 7.1]
sacā yad īṃ vṛṣamaṇā ahaṃyu sthirā cij janīr vahate subhāgāḥ | [ṚV, 1, 167 7.2]
pānti mitrāvaruṇāv avadyāc cayata īm aryamo apraśastān | [ṚV, 1, 167 8.1]
uta cyavante acyutā dhruvāṇi vāvṛdha īm maruto dātivāraḥ | [ṚV, 1, 167 8.2]
nahī nu vo maruto anty asme ārāttāc cicchavaso antam āpuḥ | [ṚV, 1, 167 9.1]
te dhṛṣṇunā śavasā śūśuvāṃso 'rṇo na dveṣo dhṛṣatā pari ṣṭhuḥ | [ṚV, 1, 167 9.2]
vayam adyendrasya preṣṭhā vayaṃ śvo vocemahi samarye | [ṚV, 1, 167 10.1]
vayam purā mahi ca no anu dyūn tan na ṛbhukṣā narām anu ṣyāt | [ṚV, 1, 167 10.2]
eṣa va stomo maruta iyaṃ gīr māndāryasya mānyasya kāroḥ | [ṚV, 1, 167 11.1]
eṣā yāsīṣṭa tanve vayāṃ vidyāmeṣaṃ vṛjanaṃ jīradānum | [ṚV, 1, 167 11.2]
{ṚV, 1, 168}
yajñā yajñā vaḥ samanā tuturvaṇir dhiyaṃ dhiyaṃ vo devayā u dadhidhve | [ṚV, 1, 168 1.1]
ā vo 'rvācaḥ suvitāya rodasyor mahe vavṛtyām avase suvṛktibhiḥ | [ṚV, 1, 168 1.2]
somāso na ye sutās tṛptāṃśavo hṛtsu pītāso duvaso nāsate | [ṚV, 1, 168 3.1]
aiṣām aṃseṣu rambhiṇīva rārabhe hasteṣu khādiś ca kṛtiś ca saṃ dadhe | [ṚV, 1, 168 3.2]
ava svayuktā diva ā vṛthā yayur amartyāḥ kaśayā codata tmanā | [ṚV, 1, 168 4.1]
areṇavas tuvijātā acucyavur dṛﾱhāni cin maruto bhrājadṛṣṭayaḥ | [ṚV, 1, 168 4.2]
ko vo 'ntar maruta ṛṣṭividyuto rejati tmanā hanveva jihvayā | [ṚV, 1, 168 5.1]
dhanvacyuta iṣāṃ na yāmani purupraiṣā ahanyo naitaśaḥ | [ṚV, 1, 168 5.2]
kva svid asya rajaso mahas paraṃ kvāvaram maruto yasminn āyaya | [ṚV, 1, 168 6.1]
yac cyāvayatha vithureva saṃhitaṃ vy adriṇā patatha tveṣam arṇavam | [ṚV, 1, 168 6.2]
sātir na vo 'mavatī svarvatī tveṣā vipākā marutaḥ pipiṣvatī | [ṚV, 1, 168 7.1]
bhadrā vo rātiḥ pṛṇato na dakṣiṇā pṛthujrayī asuryeva jañjatī | [ṚV, 1, 168 7.2]
prati ṣṭobhanti sindhavaḥ pavibhyo yad abhriyāṃ vācam udīrayanti | [ṚV, 1, 168 8.1]
ava smayanta vidyutaḥ pṛthivyāṃ yadī ghṛtam marutaḥ pruṣṇuvanti | [ṚV, 1, 168 8.2]
asūta pṛśnir mahate raṇāya tveṣam ayāsām marutām anīkam | [ṚV, 1, 168 9.1]
te sapsarāso 'janayantābhvam ād it svadhām iṣirām pary apaśyan | [ṚV, 1, 168 9.2]
eṣa va stomo maruta iyaṃ gīr māndāryasya mānyasya kāroḥ | [ṚV, 1, 168 10.1]
eṣā yāsīṣṭa tanve vayāṃ vidyāmeṣaṃ vṛjanaṃ jīradānum | [ṚV, 1, 168 10.2]
{ṚV, 1, 169}
mahaś cit tvam indra yata etān mahaś cid asi tyajaso varūtā | [ṚV, 1, 169 1.1]
sa no vedho marutāṃ cikitvān sumnā vanuṣva tava hi preṣṭhā | [ṚV, 1, 169 1.2]
ayujran ta indra viśvakṛṣṭīr vidānāso niṣṣidho martyatrā | [ṚV, 1, 169 2.1]
marutām pṛtsutir hāsamānā svarmīﾱhasya pradhanasya sātau | [ṚV, 1, 169 2.2]
amyak sā te indra ṛṣṭiḥ asme | [ṚV, 1, 169 588448_1]
sanemi abhvam marutaḥ junanti | [ṚV, 1, 169 588448_2]
agniḥ cit hi sma atase śuśukvān āpaḥ na dvīpam dadhati prayāṃsi | [ṚV, 1, 169 588449_1]
tvaṃ tū na indra taṃ rayiṃ dā ojiṣṭhayā dakṣiṇayeva rātim | [ṚV, 1, 169 4.1]
stutaś ca yās te cakananta vāyo stanaṃ na madhvaḥ pīpayanta vājaiḥ | [ṚV, 1, 169 4.2]
tve rāya indra tośatamāḥ praṇetāraḥ kasya cid ṛtāyoḥ | [ṚV, 1, 169 5.1]
te ṣu ṇo maruto mṛﾱayantu ye smā purā gātūyantīva devāḥ | [ṚV, 1, 169 5.2]
prati pra yāhīndra mīﾱhuṣo nṝn mahaḥ pārthive sadane yatasva | [ṚV, 1, 169 6.1]
adha yad eṣām pṛthubudhnāsa etās tīrthe nāryaḥ pauṃsyāni tasthuḥ | [ṚV, 1, 169 6.2]
prati ghorāṇām etānām ayāsām marutāṃ śṛṇva āyatām upabdiḥ | [ṚV, 1, 169 7.1]
ye martyam pṛtanāyantam ūmair ṛṇāvānaṃ na patayanta sargaiḥ | [ṚV, 1, 169 7.2]
tvam mānebhya indra viśvajanyā radā marudbhiḥ śurudho goagrāḥ | [ṚV, 1, 169 8.1]
stavānebhi stavase deva devair vidyāmeṣaṃ vṛjanaṃ jīradānum | [ṚV, 1, 169 8.2]
{ṚV, 1, 170}
na nūnam asti no śvaḥ kas tad veda yad adbhutam | [ṚV, 1, 170 1.1]
anyasya cittam abhi saṃcareṇyam utādhītaṃ vi naśyati | [ṚV, 1, 170 1.2]
kiṃ na indra jighāṃsasi bhrātaro marutas tava | [ṚV, 1, 170 2.1]
tebhiḥ kalpasva sādhuyā mā naḥ samaraṇe vadhīḥ | [ṚV, 1, 170 2.2]
kiṃ no bhrātar agastya sakhā sann ati manyase | [ṚV, 1, 170 3.1]
vidma hi te yathā manaḥ | [ṚV, 1, 170 588465_1]
araṃ kṛṇvantu vediṃ sam agnim indhatām puraḥ | [ṚV, 1, 170 4.1]
tatrāmṛtasya cetanaṃ yajñaṃ te tanavāvahai | [ṚV, 1, 170 4.2]
tvam īśiṣe vasupate vasūnāṃ tvam mitrāṇām mitrapate dheṣṭhaḥ | [ṚV, 1, 170 5.1]
indra tvam marudbhiḥ saṃ vadasvādha prāśāna ṛtuthā havīṃṣi | [ṚV, 1, 170 5.2]
{ṚV, 1, 171}
prati va enā namasāham emi sūktena bhikṣe sumatiṃ turāṇām | [ṚV, 1, 171 1.1]
rarāṇatā maruto vedyābhir ni heﾱo dhatta vi mucadhvam aśvān | [ṚV, 1, 171 1.2]
eṣa va stomo maruto namasvān hṛdā taṣṭo manasā dhāyi devāḥ | [ṚV, 1, 171 2.1]
upem ā yāta manasā juṣāṇā yūyaṃ hi ṣṭhā namasa id vṛdhāsaḥ | [ṚV, 1, 171 2.2]
stutāso no maruto mṛﾱayantūta stuto maghavā śambhaviṣṭhaḥ | [ṚV, 1, 171 3.1]
ūrdhvā naḥ santu komyā vanāny ahāni viśvā maruto jigīṣā | [ṚV, 1, 171 3.2]
asmād ahaṃ taviṣād īṣamāṇa indrād bhiyā maruto rejamānaḥ | [ṚV, 1, 171 4.1]
yuṣmabhyaṃ havyā niśitāny āsan tāny āre cakṛmā mṛﾱatā naḥ | [ṚV, 1, 171 4.2]
yena mānāsaś citayanta usrā vyuṣṭiṣu śavasā śaśvatīnām | [ṚV, 1, 171 5.1]
sa no marudbhir vṛṣabha śravo dhā ugra ugrebhi sthaviraḥ sahodāḥ | [ṚV, 1, 171 5.2]
tvam pāhīndra sahīyaso nṝn bhavā marudbhir avayātaheﾱāḥ | [ṚV, 1, 171 6.1]
supraketebhiḥ sāsahir dadhāno vidyāmeṣaṃ vṛjanaṃ jīradānum | [ṚV, 1, 171 6.2]
{ṚV, 1, 172}
citro vo 'stu yāmaś citra ūtī sudānavaḥ | [ṚV, 1, 172 1.1]
maruto ahibhānavaḥ | [ṚV, 1, 172 1.2]
āre sā vaḥ sudānavo maruta ṛñjatī śaruḥ | [ṚV, 1, 172 2.1]
āre aśmā yam asyatha | [ṚV, 1, 172 2.2]
tṛṇaskandasya nu viśaḥ pari vṛṅkta sudānavaḥ | [ṚV, 1, 172 3.1]
ūrdhvān naḥ karta jīvase | [ṚV, 1, 172 3.2]
{ṚV, 1, 173}
gāyat sāma nabhanyam yathā veḥ | [ṚV, 1, 173 588488_1]
arcāma tat vāvṛdhānam svarvat | [ṚV, 1, 173 588488_2]
gāvo dhenavo barhiṣy adabdhā ā yat sadmānaṃ divyaṃ vivāsān | [ṚV, 1, 173 1.2]
arcad vṛṣā vṛṣabhiḥ sveduhavyair mṛgo nāśno ati yaj juguryāt | [ṚV, 1, 173 2.1]
pra mandayur manāṃ gūrta hotā bharate maryo mithunā yajatraḥ | [ṚV, 1, 173 2.2]
nakṣaddhotā pari sadma mitā yan bharad garbham ā śaradaḥ pṛthivyāḥ | [ṚV, 1, 173 3.1]
krandad aśvo nayamāno ruvad gaur antar dūto na rodasī carad vāk | [ṚV, 1, 173 3.2]
tā karmāṣatarāsmai pra cyautnāni devayanto bharante | [ṚV, 1, 173 4.1]
jujoṣad indro dasmavarcā nāsatyeva sugmyo ratheṣṭhāḥ | [ṚV, 1, 173 4.2]
tam u ṣṭuhīndraṃ yo ha satvā yaḥ śūro maghavā yo ratheṣṭhāḥ | [ṚV, 1, 173 5.1]
pratīcaś cid yodhīyān vṛṣaṇvān vavavruṣaś cit tamaso vihantā | [ṚV, 1, 173 5.2]
pra yad itthā mahinā nṛbhyo asty araṃ rodasī kakṣye nāsmai | [ṚV, 1, 173 6.1]
saṃ vivya indro vṛjanaṃ na bhūmā bharti svadhāvāṁ opaśam iva dyām | [ṚV, 1, 173 6.2]
samatsu tvā śūra satām urāṇam prapathintamam paritaṃsayadhyai | [ṚV, 1, 173 7.1]
sajoṣasa indram made kṣoṇīḥ sūriṃ cid ye anumadanti vājaiḥ | [ṚV, 1, 173 7.2]
evā hi te śam savanā samudre āpaḥ yat te āsu madanti devīḥ | [ṚV, 1, 173 588502_1]
viśvā te anu joṣyā bhūt gauḥ sūrīn cit yadi dhiṣā veṣi janān asāma yathā su sakhāyaḥ enā su abhiṣṭayaḥ narām na śaṃsaiḥ asat yathā naḥ indraḥ vandaneṣṭhāḥ turaḥ na karma nayamānaḥ ukthā | [ṚV, 1, 173 588503_1]
viṣpardhaso narāṃ na śaṃsair asmākāsad indro vajrahastaḥ | [ṚV, 1, 173 10.1]
mitrāyuvo na pūrpatiṃ suśiṣṭau madhyāyuva upa śikṣanti yajñaiḥ | [ṚV, 1, 173 10.2]
yajño hi ṣmendraṃ kaścid ṛndhañ juhurāṇaś cin manasā pariyan | [ṚV, 1, 173 11.1]
tīrthe nācchā tātṛṣāṇam oko dīrgho na sidhram ā kṛṇoty adhvā | [ṚV, 1, 173 11.2]
mā u su naḥ indra atra pṛtsu devaiḥ | [ṚV, 1, 173 588510_1]
asti hi sma te śuṣmin avayāḥ mahaḥ cit yasya mīḍhuṣaḥ yavyā haviṣmataḥ marutaḥ vandate gīḥ | [ṚV, 1, 173 588510_2]
eṣa stoma indra tubhyam asme etena gātuṃ harivo vido naḥ | [ṚV, 1, 173 13.1]
ā no vavṛtyāḥ suvitāya deva vidyāmeṣaṃ vṛjanaṃ jīradānum | [ṚV, 1, 173 13.2]
{ṚV, 1, 174}
tvaṃ rājendra ye ca devā rakṣā nṝn pāhy asura tvam asmān | [ṚV, 1, 174 1.1]
tvaṃ satpatir maghavā nas tarutras tvaṃ satyo vasavānaḥ sahodāḥ | [ṚV, 1, 174 1.2]
dano viśa indra mṛdhravācaḥ sapta yat puraḥ śarma śāradīr dart | [ṚV, 1, 174 2.1]
ṛṇor apo anavadyārṇā yūne vṛtram purukutsāya randhīḥ | [ṚV, 1, 174 2.2]
ajā vṛta indra śūrapatnīr dyāṃ ca yebhiḥ puruhūta nūnam | [ṚV, 1, 174 3.1]
rakṣo agnim aśuṣaṃ tūrvayāṇaṃ siṃho na dame apāṃsi vastoḥ | [ṚV, 1, 174 3.2]
śeṣan nu ta indra sasmin yonau praśastaye pavīravasya mahnā | [ṚV, 1, 174 4.1]
sṛjad arṇāṃsy ava yad yudhā gās tiṣṭhaddharī dhṛṣatā mṛṣṭa vājān | [ṚV, 1, 174 4.2]
vaha kutsam indra yasmiñcākan syūmanyū ṛjrā vātasyāśvā | [ṚV, 1, 174 5.1]
pra sūraś cakraṃ vṛhatād abhīke 'bhi spṛdho yāsiṣad vajrabāhuḥ | [ṚV, 1, 174 5.2]
jaghanvāṁ indra mitrerūñcodapravṛddho harivo adāśūn | [ṚV, 1, 174 6.1]
pra ye paśyann aryamaṇaṃ sacāyos tvayā śūrtā vahamānā apatyam | [ṚV, 1, 174 6.2]
rapat kavir indrārkasātau kṣāṃ dāsāyopabarhaṇīṃ kaḥ | [ṚV, 1, 174 7.1]
karat tisro maghavā dānucitrā ni duryoṇe kuyavācam mṛdhi śret | [ṚV, 1, 174 7.2]
sanā tā ta indra navyā āguḥ saho nabho 'viraṇāya pūrvīḥ | [ṚV, 1, 174 8.1]
bhinat puro na bhido adevīr nanamo vadhar adevasya pīyoḥ | [ṚV, 1, 174 8.2]
tvaṃ dhunir indra dhunimatīr ṛṇor apaḥ sīrā na sravantīḥ | [ṚV, 1, 174 9.1]
pra yat samudram ati śūra parṣi pārayā turvaśaṃ yaduṃ svasti | [ṚV, 1, 174 9.2]
tvam asmākam indra viśvadha syā avṛkatamo narāṃ nṛpātā | [ṚV, 1, 174 10.1]
sa no viśvāsāṃ spṛdhāṃ sahodā vidyāmeṣaṃ vṛjanaṃ jīradānum | [ṚV, 1, 174 10.2]
{ṚV, 1, 175}
matsy apāyi te mahaḥ pātrasyeva harivo matsaro madaḥ | [ṚV, 1, 175 1.1]
vṛṣā te vṛṣṇa indur vājī sahasrasātamaḥ | [ṚV, 1, 175 1.2]
ā nas te gantu matsaro vṛṣā mado vareṇyaḥ | [ṚV, 1, 175 2.1]
sahāvāṁ indra sānasiḥ pṛtanāṣāﾱ amartyaḥ | [ṚV, 1, 175 2.2]
tvaṃ hi śūraḥ sanitā codayo manuṣo ratham | [ṚV, 1, 175 3.1]
sahāvān dasyum avratam oṣaḥ pātraṃ na śociṣā | [ṚV, 1, 175 3.2]
muṣāya sūryaṃ kave cakram īśāna ojasā | [ṚV, 1, 175 4.1]
vaha śuṣṇāya vadhaṃ kutsaṃ vātasyāśvaiḥ | [ṚV, 1, 175 4.2]
śuṣmintamo hi te mado dyumnintama uta kratuḥ | [ṚV, 1, 175 5.1]
vṛtraghnā varivovidā maṃsīṣṭhā aśvasātamaḥ | [ṚV, 1, 175 5.2]
yathā pūrvebhyaḥ jaritṛbhyaḥ indra mayaḥ iva apaḥ na tṛṣyate babhūtha tām anu tvā nividam johavīmi | [ṚV, 1, 175 588545_1]
vidyāma iṣam vṛjanam jīra dānum | [ṚV, 1, 175 588545_2]
{ṚV, 1, 176}
matsi no vasyaiṣṭaya indram indo vṛṣā viśa | [ṚV, 1, 176 1.1]
ṛghāyamāṇa invasi śatrum anti na vindasi | [ṚV, 1, 176 1.2]
tasminn ā veśayā giro ya ekaś carṣaṇīnām | [ṚV, 1, 176 2.1]
anu svadhā yam upyate yavaṃ na carkṛṣad vṛṣā | [ṚV, 1, 176 2.2]
yasya viśvāni hastayoḥ pañca kṣitīnāṃ vasu | [ṚV, 1, 176 3.1]
spāśayasva yo asmadhrug divyevāśanir jahi | [ṚV, 1, 176 3.2]
asunvantaṃ samaṃ jahi dūṇāśaṃ yo na te mayaḥ | [ṚV, 1, 176 4.1]
asmabhyam asya vedanaṃ daddhi sūriś cid ohate | [ṚV, 1, 176 4.2]
āvo yasya dvibarhaso 'rkeṣu sānuṣag asat | [ṚV, 1, 176 5.1]
ājāv indrasyendo prāvo vājeṣu vājinam | [ṚV, 1, 176 5.2]
yathā pūrvebhyaḥ jaritṛbhyaḥ indra mayaḥ iva apaḥ na tṛṣyate babhūtha tām anu tvā nividam johavīmi | [ṚV, 1, 176 588557_1]
vidyāma iṣam vṛjanam jīra dānum | [ṚV, 1, 176 588557_2]
{ṚV, 1, 177}
ā carṣaṇiprā vṛṣabho janānāṃ rājā kṛṣṭīnām puruhūta indraḥ | [ṚV, 1, 177 1.1]
stutaḥ śravasyann avasopa madrig yuktvā harī vṛṣaṇā yāhy arvāṅ | [ṚV, 1, 177 1.2]
ye te vṛṣaṇo vṛṣabhāsa indra brahmayujo vṛṣarathāso atyāḥ | [ṚV, 1, 177 2.1]
tāṁ ā tiṣṭha tebhir ā yāhy arvāṅ havāmahe tvā suta indra some | [ṚV, 1, 177 2.2]
ā tiṣṭha rathaṃ vṛṣaṇaṃ vṛṣā te sutaḥ somaḥ pariṣiktā madhūni | [ṚV, 1, 177 3.1]
yuktvā vṛṣabhyāṃ vṛṣabha kṣitīnāṃ haribhyāṃ yāhi pravatopa madrik | [ṚV, 1, 177 3.2]
ayaṃ yajño devayā ayam miyedha imā brahmāṇy ayam indra somaḥ | [ṚV, 1, 177 4.1]
stīrṇam barhir ā tu śakra pra yāhi pibā niṣadya vi mucā harī iha | [ṚV, 1, 177 4.2]
o suṣṭuta indra yāhy arvāṅ upa brahmāṇi mānyasya kāroḥ | [ṚV, 1, 177 5.1]
vidyāma vastor avasā gṛṇanto vidyāmeṣaṃ vṛjanaṃ jīradānum | [ṚV, 1, 177 5.2]
{ṚV, 1, 178}
yaddha syā ta indra śruṣṭir asti yayā babhūtha jaritṛbhya ūtī | [ṚV, 1, 178 1.1]
mā naḥ kāmam mahayantam ā dhag viśvā te aśyām pary āpa āyoḥ | [ṚV, 1, 178 1.2]
na ghā rājendra ā dabhan no yā nu svasārā kṛṇavanta yonau | [ṚV, 1, 178 2.1]
āpaś cid asmai sutukā aveṣan gaman na indraḥ sakhyā vayaś ca | [ṚV, 1, 178 2.2]
jetā nṛbhir indraḥ pṛtsu śūraḥ śrotā havaṃ nādhamānasya kāroḥ | [ṚV, 1, 178 3.1]
prabhartā rathaṃ dāśuṣa upāka udyantā giro yadi ca tmanā bhūt | [ṚV, 1, 178 3.2]
evā nṛbhir indraḥ suśravasyā prakhādaḥ pṛkṣo abhi mitriṇo bhūt | [ṚV, 1, 178 4.1]
samarya iṣa stavate vivāci satrākaro yajamānasya śaṃsaḥ | [ṚV, 1, 178 4.2]
tvayā vayam maghavann indra śatrūn abhi ṣyāma mahato manyamānān | [ṚV, 1, 178 5.1]
tvaṃ trātā tvam u no vṛdhe bhūr vidyāmeṣaṃ vṛjanaṃ jīradānum | [ṚV, 1, 178 5.2]
{ṚV, 1, 179}
pūrvīr ahaṃ śaradaḥ śaśramāṇā doṣā vastor uṣaso jarayantīḥ | [ṚV, 1, 179 1.1]
mināti śriyaṃ jarimā tanūnām apy ū nu patnīr vṛṣaṇo jagamyuḥ | [ṚV, 1, 179 1.2]
ye ciddhi pūrva ṛtasāpa āsan sākaṃ devebhir avadann ṛtāni | [ṚV, 1, 179 2.1]
te cid avāsur nahy antam āpuḥ sam ū nu patnīr vṛṣabhir jagamyuḥ | [ṚV, 1, 179 2.2]
na mṛṣā śrāntaṃ yad avanti devā viśvā it spṛdho abhy aśnavāva | [ṚV, 1, 179 3.1]
jayāved atra śatanītham ājiṃ yat samyañcā mithunāv abhy ajāva | [ṚV, 1, 179 3.2]
nadasya mā rudhataḥ kāma āgann ita ājāto amutaḥ kutaścit | [ṚV, 1, 179 4.1]
lopāmudrā vṛṣaṇaṃ nī riṇāti dhīram adhīrā dhayati śvasantam | [ṚV, 1, 179 4.2]
imaṃ nu somam antito hṛtsu pītam upa bruve | [ṚV, 1, 179 5.1]
yat sīm āgaś cakṛmā tat su mṛﾱatu pulukāmo hi martyaḥ | [ṚV, 1, 179 5.2]
agastyaḥ khanamānaḥ khanitraiḥ prajām apatyam balam icchamānaḥ | [ṚV, 1, 179 6.1]
ubhau varṇāv ṛṣir ugraḥ pupoṣa satyā deveṣv āśiṣo jagāma | [ṚV, 1, 179 6.2]
{ṚV, 1, 180}
yuvo rajāṃsi suyamāso aśvā ratho yad vām pary arṇāṃsi dīyat | [ṚV, 1, 180 1.1]
hiraṇyayā vām pavayaḥ pruṣāyan madhvaḥ pibantā uṣasaḥ sacethe | [ṚV, 1, 180 1.2]
yuvam atyasyāva nakṣatho yad vipatmano naryasya prayajyoḥ | [ṚV, 1, 180 2.1]
svasā yad vāṃ viśvagūrtī bharāti vājāyeṭṭe madhupāv iṣe ca | [ṚV, 1, 180 2.2]
yuvam paya usriyāyām adhattam pakvam āmāyām ava pūrvyaṃ goḥ | [ṚV, 1, 180 3.1]
antar yad vanino vām ṛtapsū hvāro na śucir yajate haviṣmān | [ṚV, 1, 180 3.2]
yuvaṃ ha gharmam madhumantam atraye 'po na kṣodo 'vṛṇītam eṣe | [ṚV, 1, 180 4.1]
tad vāṃ narāv aśvinā paśvaiṣṭī rathyeva cakrā prati yanti madhvaḥ | [ṚV, 1, 180 4.2]
ā vāṃ dānāya vavṛtīya dasrā gor oheṇa taugryo na jivriḥ | [ṚV, 1, 180 5.1]
apaḥ kṣoṇī sacate māhinā vāṃ jūrṇo vām akṣur aṃhaso yajatrā | [ṚV, 1, 180 5.2]
ni yad yuvethe niyutaḥ sudānū upa svadhābhiḥ sṛjathaḥ purandhim | [ṚV, 1, 180 6.1]
preṣad veṣad vāto na sūrir ā mahe dade suvrato na vājam | [ṚV, 1, 180 6.2]
vayaṃ ciddhi vāṃ jaritāraḥ satyā vipanyāmahe vi paṇir hitāvān | [ṚV, 1, 180 7.1]
adhā ciddhi ṣmāśvināv anindyā pātho hi ṣmā vṛṣaṇāv antidevam | [ṚV, 1, 180 7.2]
yuvāṃ ciddhi ṣmāśvināv anu dyūn virudrasya prasravaṇasya sātau | [ṚV, 1, 180 8.1]
agastyo narāṃ nṛṣu praśastaḥ kārādhunīva citayat sahasraiḥ | [ṚV, 1, 180 8.2]
pra yad vahethe mahinā rathasya pra syandrā yātho manuṣo na hotā | [ṚV, 1, 180 9.1]
dhattaṃ sūribhya uta vā svaśvyaṃ nāsatyā rayiṣācaḥ syāma | [ṚV, 1, 180 9.2]
taṃ vāṃ rathaṃ vayam adyā huvema stomair aśvinā suvitāya navyam | [ṚV, 1, 180 10.1]
ariṣṭanemim pari dyām iyānaṃ vidyāmeṣaṃ vṛjanaṃ jīradānum | [ṚV, 1, 180 10.2]
{ṚV, 1, 181}
kad u preṣṭhāv iṣāṃ rayīṇām adhvaryantā yad unninītho apām | [ṚV, 1, 181 1.1]
ayaṃ vāṃ yajño akṛta praśastiṃ vasudhitī avitārā janānām | [ṚV, 1, 181 1.2]
ā vām aśvāsaḥ śucayaḥ payaspā vātaraṃhaso divyāso atyāḥ | [ṚV, 1, 181 2.1]
manojuvo vṛṣaṇo vītapṛṣṭhā eha svarājo aśvinā vahantu | [ṚV, 1, 181 2.2]
ā vām rathaḥ avaniḥ na pravatvān sṛpra vandhuraḥ suvitāya gamyāḥ vṛṣṇaḥ sthātārā manasaḥ javīyān ahampūrvaḥ yajataḥ dhiṣṇyā yaḥ | [ṚV, 1, 181 588614_1]
iheha jātā sam avāvaśītām arepasā tanvā nāmabhiḥ svaiḥ | [ṚV, 1, 181 4.1]
jiṣṇur vām anyaḥ sumakhasya sūrir divo anyaḥ subhagaḥ putra ūhe | [ṚV, 1, 181 4.2]
pra vāṃ niceruḥ kakuho vaśāṁ anu piśaṅgarūpaḥ sadanāni gamyāḥ | [ṚV, 1, 181 5.1]
harī anyasya pīpayanta vājair mathrā rajāṃsy aśvinā vi ghoṣaiḥ | [ṚV, 1, 181 5.2]
pra vāṃ śaradvān vṛṣabho na niṣṣāṭ pūrvīr iṣaś carati madhva iṣṇan | [ṚV, 1, 181 6.1]
evair anyasya pīpayanta vājair veṣantīr ūrdhvā nadyo na āguḥ | [ṚV, 1, 181 6.2]
asarji vāṃ sthavirā vedhasā gīr bāﾱhe aśvinā tredhā kṣarantī | [ṚV, 1, 181 7.1]
upastutāv avataṃ nādhamānaṃ yāmann ayāmañchṛṇutaṃ havam me | [ṚV, 1, 181 7.2]
uta syā vām ruśataḥ vapsasaḥ gīḥ tri barhiṣi sadasi pinvate | [ṚV, 1, 181 588624_1]
vṛṣā vām meghaḥ vṛṣaṇā pīpāya goḥ na seke manuṣaḥ daśasyan | [ṚV, 1, 181 588625_1]
yuvām pūṣevāśvinā purandhir agnim uṣāṃ na jarate haviṣmān | [ṚV, 1, 181 9.1]
huve yad vāṃ varivasyā gṛṇāno vidyāmeṣaṃ vṛjanaṃ jīradānum | [ṚV, 1, 181 9.2]
{ṚV, 1, 182}
abhūd idaṃ vayunam o ṣu bhūṣatā ratho vṛṣaṇvān madatā manīṣiṇaḥ | [ṚV, 1, 182 1.1]
dhiyañjinvā dhiṣṇyā viśpalāvasū divo napātā sukṛte śucivratā | [ṚV, 1, 182 1.2]
indratamā hi dhiṣṇyā maruttamā dasrā daṃsiṣṭhā rathyā rathītamā | [ṚV, 1, 182 2.1]
pūrṇaṃ rathaṃ vahethe madhva ācitaṃ tena dāśvāṃsam upa yātho aśvinā | [ṚV, 1, 182 2.2]
kim atra dasrā kṛṇuthaḥ kim āsāthe jano yaḥ kaś cid ahavir mahīyate | [ṚV, 1, 182 3.1]
ati kramiṣṭaṃ juratam paṇer asuṃ jyotir viprāya kṛṇutaṃ vacasyave | [ṚV, 1, 182 3.2]
jambhayatam abhito rāyataḥ śuno hatam mṛdho vidathus tāny aśvinā | [ṚV, 1, 182 4.1]
vācaṃ vācaṃ jaritū ratninīṃ kṛtam ubhā śaṃsaṃ nāsatyāvatam mama | [ṚV, 1, 182 4.2]
yuvam etaṃ cakrathuḥ sindhuṣu plavam ātmanvantam pakṣiṇaṃ taugryāya kam | [ṚV, 1, 182 5.1]
yena devatrā manasā nirūhathuḥ supaptanī petathuḥ kṣodaso mahaḥ | [ṚV, 1, 182 5.2]
avaviddhaṃ taugryam apsv antar anārambhaṇe tamasi praviddham | [ṚV, 1, 182 6.1]
catasro nāvo jaṭhalasya juṣṭā ud aśvibhyām iṣitāḥ pārayanti | [ṚV, 1, 182 6.2]
kaḥ svid vṛkṣo niṣṭhito madhye arṇaso yaṃ taugryo nādhitaḥ paryaṣasvajat | [ṚV, 1, 182 7.1]
parṇā mṛgasya pataror ivārabha ud aśvinā ūhathuḥ śromatāya kam | [ṚV, 1, 182 7.2]
tad vāṃ narā nāsatyāv anu ṣyād yad vām mānāsa ucatham avocan | [ṚV, 1, 182 8.1]
asmād adya sadasaḥ somyād ā vidyāmeṣaṃ vṛjanaṃ jīradānum | [ṚV, 1, 182 8.2]
{ṚV, 1, 183}
taṃ yuñjāthām manaso yo javīyān trivandhuro vṛṣaṇā yas tricakraḥ | [ṚV, 1, 183 1.1]
yenopayāthaḥ sukṛto duroṇaṃ tridhātunā patatho vir na parṇaiḥ | [ṚV, 1, 183 1.2]
suvṛd ratho vartate yann abhi kṣāṃ yat tiṣṭhathaḥ kratumantānu pṛkṣe | [ṚV, 1, 183 2.1]
vapur vapuṣyā sacatām iyaṃ gīr divo duhitroṣasā sacethe | [ṚV, 1, 183 2.2]
ā tiṣṭhataṃ suvṛtaṃ yo ratho vām anu vratāni vartate haviṣmān | [ṚV, 1, 183 3.1]
yena narā nāsatyeṣayadhyai vartir yāthas tanayāya tmane ca | [ṚV, 1, 183 3.2]
mā vāṃ vṛko mā vṛkīr ā dadharṣīn mā pari varktam uta māti dhaktam | [ṚV, 1, 183 4.1]
ayaṃ vām bhāgo nihita iyaṃ gīr dasrāv ime vāṃ nidhayo madhūnām | [ṚV, 1, 183 4.2]
yuvāṃ gotamaḥ purumīﾱho atrir dasrā havate 'vase haviṣmān | [ṚV, 1, 183 5.1]
diśaṃ na diṣṭām ṛjūyeva yantā me havaṃ nāsatyopa yātam | [ṚV, 1, 183 5.2]
atāriṣma tamasas pāram asya prati vāṃ stomo aśvināv adhāyi | [ṚV, 1, 183 6.1]
eha yātam pathibhir devayānair vidyāmeṣaṃ vṛjanaṃ jīradānum | [ṚV, 1, 183 6.2]
{ṚV, 1, 184}
tā vām adya tāv aparaṃ huvemocchantyām uṣasi vahnir ukthaiḥ | [ṚV, 1, 184 1.1]
nāsatyā kuha cit santāv aryo divo napātā sudāstarāya | [ṚV, 1, 184 1.2]
asme ū ṣu vṛṣaṇā mādayethām ut paṇīṃr hatam ūrmyā madantā | [ṚV, 1, 184 2.1]
śrutam me acchoktibhir matīnām eṣṭā narā nicetārā ca karṇaiḥ | [ṚV, 1, 184 2.2]
śriye pūṣann iṣukṛteva devā nāsatyā vahatuṃ sūryāyāḥ | [ṚV, 1, 184 3.1]
vacyante vāṃ kakuhā apsu jātā yugā jūrṇeva varuṇasya bhūreḥ | [ṚV, 1, 184 3.2]
asme sā vām mādhvī rātir astu stomaṃ hinotam mānyasya kāroḥ | [ṚV, 1, 184 4.1]
anu yad vāṃ śravasyā sudānū suvīryāya carṣaṇayo madanti | [ṚV, 1, 184 4.2]
eṣa vāṃ stomo aśvināv akāri mānebhir maghavānā suvṛkti | [ṚV, 1, 184 5.1]
yātaṃ vartis tanayāya tmane cāgastye nāsatyā madantā | [ṚV, 1, 184 5.2]
atāriṣma tamasas pāram asya prati vāṃ stomo aśvināv adhāyi | [ṚV, 1, 184 6.1]
eha yātam pathibhir devayānair vidyāmeṣaṃ vṛjanaṃ jīradānum | [ṚV, 1, 184 6.2]
{ṚV, 1, 185}
katarā pūrvā katarāparāyoḥ kathā jāte kavayaḥ ko vi veda | [ṚV, 1, 185 1.1]
viśvaṃ tmanā bibhṛto yaddha nāma vi vartete ahanī cakriyeva | [ṚV, 1, 185 1.2]
bhūrim dve a carantī carantam padvantam garbham apadī dadhāte nityam na sūnum pitroḥ upasthe | [ṚV, 1, 185 588670_1]
dyāvā rakṣatam pṛthivī naḥ abhvāt | [ṚV, 1, 185 588671_1]
aneho dātram aditer anarvaṃ huve svarvad avadhaṃ namasvat | [ṚV, 1, 185 3.1]
tad rodasī janayataṃ jaritre dyāvā rakṣatam pṛthivī no abhvāt | [ṚV, 1, 185 3.2]
atapyamāne avasāvantī anu ṣyāma rodasī devaputre | [ṚV, 1, 185 4.1]
ubhe devānām ubhayebhir ahnāṃ dyāvā rakṣatam pṛthivī no abhvāt | [ṚV, 1, 185 4.2]
saṃgacchamāne yuvatī samante svasārā jāmī pitror upasthe | [ṚV, 1, 185 5.1]
abhijighrantī bhuvanasya nābhiṃ dyāvā rakṣatam pṛthivī no abhvāt | [ṚV, 1, 185 5.2]
urvī sadmanī bṛhatī ṛtena huve devānām avasā janitrī | [ṚV, 1, 185 6.1]
dadhāte ye amṛtaṃ supratīke dyāvā rakṣatam pṛthivī no abhvāt | [ṚV, 1, 185 6.2]
urvī pṛthvī bahule dūreante upa bruve namasā yajñe asmin | [ṚV, 1, 185 7.1]
dadhāte ye subhage supratūrtī dyāvā rakṣatam pṛthivī no abhvāt | [ṚV, 1, 185 7.2]
devān vā yac cakṛmā kaccid āgaḥ sakhāyaṃ vā sadam ij jāspatiṃ vā | [ṚV, 1, 185 8.1]
iyaṃ dhīr bhūyā avayānam eṣāṃ dyāvā rakṣatam pṛthivī no abhvāt | [ṚV, 1, 185 8.2]
ubhā śaṃsā naryā mām aviṣṭām ubhe mām ūtī avasā sacetām | [ṚV, 1, 185 9.1]
bhūri cid aryaḥ sudāstarāyeṣā madanta iṣayema devāḥ | [ṚV, 1, 185 9.2]
ṛtaṃ dive tad avocam pṛthivyā abhiśrāvāya prathamaṃ sumedhāḥ | [ṚV, 1, 185 10.1]
pātām avadyād duritād abhīke pitā mātā ca rakṣatām avobhiḥ | [ṚV, 1, 185 10.2]
idaṃ dyāvāpṛthivī satyam astu pitar mātar yad ihopabruve vām | [ṚV, 1, 185 11.1]
bhūtaṃ devānām avame avobhir vidyāmeṣaṃ vṛjanaṃ jīradānum | [ṚV, 1, 185 11.2]
{ṚV, 1, 186}
ā na iﾱābhir vidathe suśasti viśvānaraḥ savitā deva etu | [ṚV, 1, 186 1.1]
api yathā yuvāno matsathā no viśvaṃ jagad abhipitve manīṣā | [ṚV, 1, 186 1.2]
ā no viśva āskrā gamantu devā mitro aryamā varuṇaḥ sajoṣāḥ | [ṚV, 1, 186 2.1]
bhuvan yathā no viśve vṛdhāsaḥ karan suṣāhā vithuraṃ na śavaḥ | [ṚV, 1, 186 2.2]
preṣṭhaṃ vo atithiṃ gṛṇīṣe 'gniṃ śastibhis turvaṇiḥ sajoṣāḥ | [ṚV, 1, 186 3.1]
asad yathā no varuṇaḥ sukīrtir iṣaś ca parṣad arigūrtaḥ sūriḥ | [ṚV, 1, 186 3.2]
upa vaḥ eṣe namasā jigīṣā samāne ahan vimimānaḥ arkam viṣurūpe payasi sasmin ūdhan | [ṚV, 1, 186 588696_1]
uṣāsānaktā su dughā iva dhenuḥ | [ṚV, 1, 186 588696_2]
uta naḥ ahiḥ budhnyaḥ mayaḥ kaḥ | [ṚV, 1, 186 588698_1]
śiśum na pipyuṣī iva veti sindhuḥ yena napātam apām junāma manaḥ juvaḥ vṛṣaṇaḥ yam vahanti | [ṚV, 1, 186 588698_2]
uta na īṃ tvaṣṭā gantv acchā smat sūribhir abhipitve sajoṣāḥ | [ṚV, 1, 186 6.1]
ā vṛtrahendraś carṣaṇiprās tuviṣṭamo narāṃ na iha gamyāḥ | [ṚV, 1, 186 6.2]
uta naḥ īm matayaḥ aśva yogāḥ śiśum na gāvaḥ taruṇam rihanti | [ṚV, 1, 186 588702_1]
tam īm giraḥ janayaḥ na patnīḥ surabhiṣṭamam narām nasanta | [ṚV, 1, 186 588703_1]
uta naḥ īm marutaḥ vṛddha senāḥ smat samanasaḥ sadantu pṛṣat aśvāsaḥ avanayaḥ na rathāḥ riśādasaḥ mitra yujaḥ na devāḥ | [ṚV, 1, 186 588704_1]
pra nu yad eṣām mahinā cikitre pra yuñjate prayujas te suvṛkti | [ṚV, 1, 186 9.1]
adha yad eṣāṃ sudine na śarur viśvam eriṇam pruṣāyanta senāḥ | [ṚV, 1, 186 9.2]
pro aśvināv avase kṛṇudhvam pra pūṣaṇaṃ svatavaso hi santi | [ṚV, 1, 186 10.1]
adveṣo viṣṇur vāta ṛbhukṣā acchā sumnāya vavṛtīya devān | [ṚV, 1, 186 10.2]
iyaṃ sā vo asme dīdhitir yajatrā apiprāṇī ca sadanī ca bhūyāḥ | [ṚV, 1, 186 11.1]
ni yā deveṣu yatate vasūyur vidyāmeṣaṃ vṛjanaṃ jīradānum | [ṚV, 1, 186 11.2]
{ṚV, 1, 187}
pituṃ nu stoṣam maho dharmāṇaṃ taviṣīm | [ṚV, 1, 187 1.1]
yasya trito vy ojasā vṛtraṃ viparvam ardayat | [ṚV, 1, 187 1.2]
svādo pito madho pito vayaṃ tvā vavṛmahe | [ṚV, 1, 187 2.1]
asmākam avitā bhava | [ṚV, 1, 187 2.2]
upa naḥ pitav ā cara śivaḥ śivābhir ūtibhiḥ | [ṚV, 1, 187 3.1]
mayobhur adviṣeṇyaḥ sakhā suśevo advayāḥ | [ṚV, 1, 187 3.2]
tava tye pito rasā rajāṃsy anu viṣṭhitāḥ | [ṚV, 1, 187 4.1]
divi vātā iva śritāḥ | [ṚV, 1, 187 4.2]
tava tye pito dadatas tava svādiṣṭha te pito | [ṚV, 1, 187 5.1]
pra svādmāno rasānāṃ tuvigrīvā iverate | [ṚV, 1, 187 5.2]
tve pito mahānāṃ devānām mano hitam | [ṚV, 1, 187 6.1]
akāri cāru ketunā tavāhim avasāvadhīt | [ṚV, 1, 187 6.2]
yad ado pito ajagan vivasva parvatānām | [ṚV, 1, 187 7.1]
atrā cin no madho pito 'ram bhakṣāya gamyāḥ | [ṚV, 1, 187 7.2]
yad apām oṣadhīnām pariṃśam āriśāmahe | [ṚV, 1, 187 8.1]
vātāpe pīva id bhava | [ṚV, 1, 187 8.2]
yat te soma gavāśiro yavāśiro bhajāmahe | [ṚV, 1, 187 9.1]
vātāpe pīva id bhava | [ṚV, 1, 187 9.2]
karambha oṣadhe bhava pīvo vṛkka udārathiḥ | [ṚV, 1, 187 10.1]
vātāpe pīva id bhava | [ṚV, 1, 187 10.2]
tam tvā vayam pito vacobhiḥ gāvaḥ na havyā suṣūdima devebhyaḥ tvā sadhamādam asmabhyam tvā sadhamādam | [ṚV, 1, 187 588732_1]
{ṚV, 1, 188}
samiddho adya rājasi devo devaiḥ sahasrajit | [ṚV, 1, 188 1.1]
dūto havyā kavir vaha | [ṚV, 1, 188 1.2]
tanūnapād ṛtaṃ yate madhvā yajñaḥ sam ajyate | [ṚV, 1, 188 2.1]
dadhat sahasriṇīr iṣaḥ | [ṚV, 1, 188 2.2]
ājuhvāno na īḍyo devāṁ ā vakṣi yajñiyān | [ṚV, 1, 188 3.1]
agne sahasrasā asi | [ṚV, 1, 188 3.2]
prācīnam barhir ojasā sahasravīram astṛṇan | [ṚV, 1, 188 4.1]
yatrādityā virājatha | [ṚV, 1, 188 4.2]
virāṭ samrāḍ vibhvīḥ prabhvīr bahvīś ca bhūyasīś ca yāḥ | [ṚV, 1, 188 5.1]
duro ghṛtāny akṣaran | [ṚV, 1, 188 5.2]
surukme hi supeśasādhi śriyā virājataḥ | [ṚV, 1, 188 6.1]
uṣāsāv eha sīdatām | [ṚV, 1, 188 6.2]
prathamā hi suvācasā hotārā daivyā kavī | [ṚV, 1, 188 7.1]
yajñaṃ no yakṣatām imam | [ṚV, 1, 188 7.2]
bhāratīﾱe sarasvati yā vaḥ sarvā upabruve | [ṚV, 1, 188 8.1]
tā naś codayata śriye | [ṚV, 1, 188 8.2]
tvaṣṭā rūpāṇi hi prabhuḥ paśūn viśvān samānaje | [ṚV, 1, 188 9.1]
teṣāṃ na sphātim ā yaja | [ṚV, 1, 188 9.2]
upa tmanyā vanaspate pātho devebhyaḥ sṛja | [ṚV, 1, 188 10.1]
agnir havyāni siṣvadat | [ṚV, 1, 188 10.2]
purogā agnir devānāṃ gāyatreṇa sam ajyate | [ṚV, 1, 188 11.1]
svāhākṛtīṣu rocate | [ṚV, 1, 188 11.2]
{ṚV, 1, 189}
agne naya supathā rāye asmān viśvāni deva vayunāni vidvān | [ṚV, 1, 189 1.1]
yuyodhy asmaj juhurāṇam eno bhūyiṣṭhāṃ te namauktiṃ vidhema | [ṚV, 1, 189 1.2]
agne tvam pārayā navyo asmān svastibhir ati durgāṇi viśvā | [ṚV, 1, 189 2.1]
pūś ca pṛthvī bahulā na urvī bhavā tokāya tanayāya śaṃ yoḥ | [ṚV, 1, 189 2.2]
agne tvam asmad yuyodhy amīvā anagnitrā abhy amanta kṛṣṭīḥ | [ṚV, 1, 189 3.1]
punar asmabhyaṃ suvitāya deva kṣāṃ viśvebhir amṛtebhir yajatra | [ṚV, 1, 189 3.2]
pāhi no agne pāyubhir ajasrair uta priye sadana ā śuśukvān | [ṚV, 1, 189 4.1]
mā te bhayaṃ jaritāraṃ yaviṣṭha nūnaṃ vidan māparaṃ sahasvaḥ | [ṚV, 1, 189 4.2]
mā no agne 'va sṛjo aghāyāviṣyave ripave ducchunāyai | [ṚV, 1, 189 5.1]
mā datvate daśate mādate no mā rīṣate sahasāvan parā dāḥ | [ṚV, 1, 189 5.2]
vi gha tvāvāṁ ṛtajāta yaṃsad gṛṇāno agne tanve varūtham | [ṚV, 1, 189 6.1]
viśvād ririkṣor uta vā ninitsor abhihrutām asi hi deva viṣpaṭ | [ṚV, 1, 189 6.2]
tvaṃ tāṁ agna ubhayān vi vidvān veṣi prapitve manuṣo yajatra | [ṚV, 1, 189 7.1]
abhipitve manave śāsyo bhūr marmṛjenya uśigbhir nākraḥ | [ṚV, 1, 189 7.2]
avocāma nivacanāny asmin mānasya sūnuḥ sahasāne agnau | [ṚV, 1, 189 8.1]
vayaṃ sahasram ṛṣibhiḥ sanema vidyāmeṣaṃ vṛjanaṃ jīradānum | [ṚV, 1, 189 8.2]
{ṚV, 1, 190}
anarvāṇaṃ vṛṣabham mandrajihvam bṛhaspatiṃ vardhayā navyam arkaiḥ | [ṚV, 1, 190 1.1]
gāthānyaḥ suruco yasya devā āśṛṇvanti navamānasya martāḥ | [ṚV, 1, 190 1.2]
tam ṛtviyā upa vācaḥ sacante sargo na yo devayatām asarji | [ṚV, 1, 190 2.1]
bṛhaspatiḥ sa hy añjo varāṃsi vibhvābhavat sam ṛte mātariśvā | [ṚV, 1, 190 2.2]
upastutiṃ namasa udyatiṃ ca ślokaṃ yaṃsat saviteva pra bāhū | [ṚV, 1, 190 3.1]
asya kratvāhanyo yo asti mṛgo na bhīmo arakṣasas tuviṣmān | [ṚV, 1, 190 3.2]
asya ślokaḥ divi iyate pṛthivyām atyaḥ na | [ṚV, 1, 190 588778_1]
yaṃsat yakṣa bhṛt vicetāḥ mṛgāṇām na hetayaḥ yanti ca imāḥ bṛhaspateḥ ahi māyāṁ abhi dyūn | [ṚV, 1, 190 588778_2]
ye tvā devosrikam manyamānāḥ pāpā bhadram upajīvanti pajrāḥ | [ṚV, 1, 190 5.1]
na dūḍhye anu dadāsi vāmam bṛhaspate cayasa it piyārum | [ṚV, 1, 190 5.2]
supraituḥ su yavasaḥ na panthāḥ durniyantuḥ pariprītaḥ na mitraḥ | [ṚV, 1, 190 588782_1]
anarvāṇaḥ abhi ye cakṣate naḥ apīvṛtāḥ aporṇuvantaḥ asthuḥ | [ṚV, 1, 190 588783_1]
sam yam stubhaḥ avanayaḥ na yanti samudram na sravataḥ rodha cakrāḥ sa vidvāṁ ubhayam caṣṭe antar bṛhaspatiḥ taraḥ āpaḥ ca gṛdhraḥ | [ṚV, 1, 190 588785_1]
evā mahas tuvijātas tuviṣmān bṛhaspatir vṛṣabho dhāyi devaḥ | [ṚV, 1, 190 8.1]
sa na stuto vīravad dhātu gomad vidyāmeṣaṃ vṛjanaṃ jīradānum | [ṚV, 1, 190 8.2]
{ṚV, 1, 191}
kaṅkato na kaṅkato 'tho satīnakaṅkataḥ | [ṚV, 1, 191 1.1]
dvāv iti pluṣī iti ny adṛṣṭā alipsata | [ṚV, 1, 191 1.2]
adṛṣṭān hanty āyaty atho hanti parāyatī | [ṚV, 1, 191 2.1]
atho avaghnatī hanty atho pinaṣṭi piṃṣatī | [ṚV, 1, 191 2.2]
śarāsaḥ kuśarāso darbhāsaḥ sairyā uta | [ṚV, 1, 191 3.1]
mauñjā adṛṣṭā vairiṇāḥ sarve sākaṃ ny alipsata | [ṚV, 1, 191 3.2]
ni gāvo goṣṭhe asadan ni mṛgāso avikṣata | [ṚV, 1, 191 4.1]
ni ketavo janānāṃ ny adṛṣṭā alipsata | [ṚV, 1, 191 4.2]
eta u tye praty adṛśran pradoṣaṃ taskarā iva | [ṚV, 1, 191 5.1]
adṛṣṭā viśvadṛṣṭāḥ pratibuddhā abhūtana | [ṚV, 1, 191 5.2]
dyaur vaḥ pitā pṛthivī mātā somo bhrātāditiḥ svasā | [ṚV, 1, 191 6.1]
adṛṣṭā viśvadṛṣṭās tiṣṭhatelayatā su kam | [ṚV, 1, 191 6.2]
ye aṃsyā ye aṅgyāḥ sūcīkā ye prakaṅkatāḥ | [ṚV, 1, 191 7.1]
adṛṣṭāḥ kiṃ caneha vaḥ sarve sākaṃ ni jasyata | [ṚV, 1, 191 7.2]
ut purastāt sūrya eti viśvadṛṣṭo adṛṣṭahā | [ṚV, 1, 191 8.1]
adṛṣṭān sarvāñ jambhayan sarvāś ca yātudhānyaḥ | [ṚV, 1, 191 8.2]
ud apaptad asau sūryaḥ puru viśvāni jūrvan | [ṚV, 1, 191 9.1]
ādityaḥ parvatebhyo viśvadṛṣṭo adṛṣṭahā | [ṚV, 1, 191 9.2]
sūrye viṣam ā sajāmi dṛtiṃ surāvato gṛhe | [ṚV, 1, 191 10.1]
so cin nu na marāti no vayam marāmāre asya yojanaṃ hariṣṭhā madhu tvā madhulā cakāra | [ṚV, 1, 191 10.2]
iyattikā śakuntikā sakā jaghāsa te viṣam | [ṚV, 1, 191 11.1]
so cin nu na marāti no vayam marāmāre asya yojanaṃ hariṣṭhā madhu tvā madhulā cakāra | [ṚV, 1, 191 11.2]
triḥ sapta viṣpuliṅgakā viṣasya puṣyam akṣan | [ṚV, 1, 191 12.1]
tāś cin nu na maranti no vayam marāmāre asya yojanaṃ hariṣṭhā madhu tvā madhulā cakāra | [ṚV, 1, 191 12.2]
navānāṃ navatīnāṃ viṣasya ropuṣīṇām | [ṚV, 1, 191 13.1]
sarvāsām agrabhaṃ nāmāre asya yojanaṃ hariṣṭhā madhu tvā madhulā cakāra | [ṚV, 1, 191 13.2]
triḥ sapta mayūryaḥ sapta svasāro agruvaḥ | [ṚV, 1, 191 14.1]
tās te viṣaṃ vi jabhrira udakaṃ kumbhinīr iva | [ṚV, 1, 191 14.2]
iyattakaḥ kuṣumbhakas takam bhinadmy aśmanā | [ṚV, 1, 191 15.1]
tato viṣam pra vāvṛte parācīr anu saṃvataḥ | [ṚV, 1, 191 15.2]
kuṣumbhakas tad abravīd gireḥ pravartamānakaḥ | [ṚV, 1, 191 16.1]
vṛścikasyārasaṃ viṣam arasaṃ vṛścika te viṣam | [ṚV, 1, 191 16.2]
{ṚV, 2, 1}
tvam agne dyubhiḥ | [ṚV, 2, 1 588820_1]
tvam āśuśukṣaṇiḥ | [ṚV, 2, 1 588820_2]
tvam adbhyaḥ tvam aśmanas pari tvam vanebhyaḥ tvam oṣadhībhyaḥ tvam nṛṇām nṛpate jāyase śuciḥ | [ṚV, 2, 1 588820_3]
tava agne hotram | [ṚV, 2, 1 588822_1]
tava potram ṛtviyam | [ṚV, 2, 1 588822_2]
tava neṣṭram | [ṚV, 2, 1 588822_3]
tvam agnidh ṛtāyataḥ | [ṚV, 2, 1 588822_4]
tava praśāstram | [ṚV, 2, 1 588823_1]
tvam adhvarīyasi | [ṚV, 2, 1 588823_2]
brahmā ca asi gṛhapatiḥ ca naḥ dame | [ṚV, 2, 1 588823_3]
tvam agne indraḥ vṛṣabhaḥ satām asi | [ṚV, 2, 1 588824_1]
tvam viṣṇuḥ urugāyaḥ namasyaḥ | [ṚV, 2, 1 588824_2]
tvam brahmā rayi vid brahmaṇaspate | [ṚV, 2, 1 588825_1]
tvam vidhartar sacase purandhyā | [ṚV, 2, 1 588825_2]
tvam agne rājā varuṇaḥ dhṛta vrataḥ | [ṚV, 2, 1 588826_1]
tvam mitraḥ bhavasi dasmaḥ īḍyaḥ | [ṚV, 2, 1 588826_2]
tvam aryamā sat patiḥ | [ṚV, 2, 1 588827_1]
tvam aṃśaḥ vidathe deva bhājayuḥ | [ṚV, 2, 1 588827_2]
tvam agne tvaṣṭā vidhate su vīryam | [ṚV, 2, 1 588828_1]
tava gnāvas mitra mahas sajātyam | [ṚV, 2, 1 588828_2]
tvam āśu hemā rariṣe su aśvyam | [ṚV, 2, 1 588829_1]
tvam narām śardhaḥ asi purūvasuḥ | [ṚV, 2, 1 588829_2]
tvam agne rudraḥ asuraḥ mahaḥ divaḥ | [ṚV, 2, 1 588830_1]
tvam śardhaḥ mārutam pṛkṣaḥ īśiṣe | [ṚV, 2, 1 588830_2]
tvam vātaiḥ aruṇaiḥ yāsi śaṅgayaḥ | [ṚV, 2, 1 588831_1]
tvam pūṣā vidhataḥ pāsi nu tmanā | [ṚV, 2, 1 588831_2]
tvam agne draviṇaḥ dāḥ araṅkṛte | [ṚV, 2, 1 588832_1]
tvam devaḥ savitā ratna dhāḥ asi | [ṚV, 2, 1 588832_2]
tvam bhagaḥ nṛpate vasvaḥ īśiṣe | [ṚV, 2, 1 588833_1]
tvam pāyuḥ dame yaḥ te avidhat | [ṚV, 2, 1 588833_2]
tvām agne dame ā viśpatim viśaḥ tvām rājānam suvidatram ṛñjate | [ṚV, 2, 1 588834_1]
tvam viśvāni su anīka patyase | [ṚV, 2, 1 588835_1]
tvam sahasrāṇi śatā daśa prati | [ṚV, 2, 1 588835_2]
tvām agne pitaram iṣṭibhiḥ naraḥ tvām bhrātrāya śamyā tanūrucam | [ṚV, 2, 1 588836_1]
tvam putraḥ bhavasi yaḥ te avidhat | [ṚV, 2, 1 588837_1]
tvam sakhā su śevaḥ pāsi ādhṛṣaḥ | [ṚV, 2, 1 588837_2]
tvam agne ṛbhuḥ āke namasyaḥ | [ṚV, 2, 1 588838_1]
tvam vājasya kṣumataḥ rāyaḥ īśiṣe | [ṚV, 2, 1 588838_2]
tvam vi bhāsi | [ṚV, 2, 1 588839_1]
tvam viśikṣuḥ asi yajñam ātaniḥ | [ṚV, 2, 1 588839_2]
tvam agne aditiḥ deva dāśuṣe | [ṚV, 2, 1 588840_1]
tvam vṛtra hāḥ vasu pate sarasvatī | [ṚV, 2, 1 588841_1]
tvam agne su bhṛtaḥ uttamam vayaḥ | [ṚV, 2, 1 588842_1]
tava spārhe varṇe ā saṃdṛśi śriyaḥ | [ṚV, 2, 1 588842_2]
tvam vājaḥ prataraṇaḥ bṛhan asi | [ṚV, 2, 1 588843_1]
tvam rayiḥ bahulaḥ viśvatas pṛthuḥ | [ṚV, 2, 1 588843_2]
tvām agne ādityāsaḥ āsyam tvām jihvām śucayaḥ cakrire kave | [ṚV, 2, 1 588844_1]
tvām rātiṣācaḥ adhvareṣu saścire | [ṚV, 2, 1 588845_1]
tve devāḥ haviḥ adanti āhutam | [ṚV, 2, 1 588845_2]
tve agne viśve amṛtāsaḥ adruhaḥ āsā devāḥ haviḥ adanti āhutam | [ṚV, 2, 1 588846_1]
tvayā martāsaḥ svadante āsutim | [ṚV, 2, 1 588847_1]
tvam garbhaḥ vīrudhām jajñiṣe śuciḥ | [ṚV, 2, 1 588847_2]
tvam tān sam ca prati ca asi majmanā | [ṚV, 2, 1 588848_1]
agne su jāta pra ca deva ricyase | [ṚV, 2, 1 588848_2]
pṛkṣo yad atra mahinā vi te bhuvad anu dyāvāpṛthivī rodasī ubhe | [ṚV, 2, 1 15.2]
ye stotṛbhyaḥ go agrām aśva peśasam agne rātim upasṛjanti sūrayaḥ asmān ca tān ca pra hi neṣi vasyaḥ | [ṚV, 2, 1 588851_1]
ā bṛhat vadema vidathe su vīrāḥ | [ṚV, 2, 1 588851_2]
{ṚV, 2, 2}
yajñena vardhata jātavedasam | [ṚV, 2, 2 588852_1]
agnim yajadhvam haviṣā tanā girā samidhānam su prayasam svarṇaram dyukṣam hotāram vṛjaneṣu dhūrṣadam | [ṚV, 2, 2 588852_2]
abhi tvā naktīḥ uṣasaḥ vavāśire agne vatsam na svasareṣu dhenavaḥ | [ṚV, 2, 2 588854_1]
divaḥ iva id aratiḥ mānuṣā yugā kṣapaḥ bhāsi puru vāra saṃyataḥ | [ṚV, 2, 2 588855_1]
tam devāḥ budhne rajasaḥ su daṃsasam divaspṛthivyoḥ aratim ni erire ratham iva vedyam śukra śociṣam agnim mitram na kṣitiṣu praśaṃsyam | [ṚV, 2, 2 588856_1]
tam ukṣamāṇam rajasi sve ā dame candram iva su rucam hvāre ā dadhuḥ pṛśnyāḥ pataram citayantam akṣabhiḥ pāthaḥ na pāyum janasī ubhe anu | [ṚV, 2, 2 588858_1]
sa hotā viśvam pari bhūtu adhvaram | [ṚV, 2, 2 588860_1]
tam u havyaiḥ manuṣaḥ ṛñjate girā | [ṚV, 2, 2 588860_2]
hiriśipraḥ jarbhurat dyauḥ na stṛbhiḥ citayat rodasī anu | [ṚV, 2, 2 588861_1]
sa naḥ revat samidhānaḥ svastaye saṃdadasvān rayim asmāsu dīdihi | [ṚV, 2, 2 588862_1]
ā naḥ kṛṇuṣva suvitāya rodasī agne havyā manuṣaḥ deva vītaye | [ṚV, 2, 2 588863_1]
dāḥ naḥ agne bṛhataḥ dāḥ sahasriṇaḥ | [ṚV, 2, 2 588864_1]
duraḥ na vājam śrutyai apā vṛdhi | [ṚV, 2, 2 588864_2]
prācī dyāvāpṛthivī brahmaṇā kṛdhi | [ṚV, 2, 2 588865_1]
svar na śukram uṣasaḥ vi didyutaḥ | [ṚV, 2, 2 588865_2]
saḥ idhānaḥ uṣasaḥ rāmyāḥ anu svar na dīdet aruṣeṇa bhānunā | [ṚV, 2, 2 588866_1]
hotrābhiḥ agniḥ manuṣaḥ su adhvaraḥ rājā viśām atithiḥ cāruḥ āyave | [ṚV, 2, 2 588867_1]
evā naḥ amṛteṣu pūrvya dhīṣ pīpāya bṛhat diveṣu mānuṣā duhānā dhenuḥ vṛjaneṣu kārave tmanā śatinam puru rūpam iṣaṇi | [ṚV, 2, 2 588868_1]
vayam agne arvatā vā su vīryam brahmaṇā vā citayemā janāṁ ati | [ṚV, 2, 2 588870_1]
asmākam dyumnam adhi pañca kṛṣṭiṣu svar na śuśucīta duṣṭaram | [ṚV, 2, 2 588871_1]
sa naḥ bodhi sahasya praśaṃsyaḥ yasmin su jātāḥ iṣayanta sūrayaḥ yam agne yajñam upayanti vājinaḥ nitye toke dīdivāṃsam sve dame | [ṚV, 2, 2 588872_1]
ubhayāsaḥ jātavedaḥ syāma te stotāraḥ agne sūrayaḥ ca śarmaṇi | [ṚV, 2, 2 588874_1]
vasvaḥ rāyaḥ puru ścandrasya bhūyasaḥ prajāvataḥ su apatyasya śagdhi naḥ | [ṚV, 2, 2 588875_1]
ye stotṛbhyaḥ go agrām aśva peśasam agne rātim upasṛjanti sūrayaḥ asmān ca tān ca pra hi neṣi vasyaḥ | [ṚV, 2, 2 588877_1]
ā bṛhat vadema vidathe su vīrāḥ | [ṚV, 2, 2 588877_2]
{ṚV, 2, 3}
samiddho agnir nihitaḥ pṛthivyām pratyaṅ viśvāni bhuvanāny asthāt | [ṚV, 2, 3 1.1]
hotā pāvakaḥ pradivaḥ sumedhā devo devān yajatv agnir arhan | [ṚV, 2, 3 1.2]
narāśaṃsaḥ prati dhāmāny añjan tisro divaḥ prati mahnā svarciḥ | [ṚV, 2, 3 2.1]
ghṛtapruṣā manasā havyam undan mūrdhan yajñasya sam anaktu devān | [ṚV, 2, 3 2.2]
īḍito agne manasā no arhan devān yakṣi mānuṣāt pūrvo adya | [ṚV, 2, 3 3.1]
sa ā vaha marutāṃ śardho acyutam indraṃ naro barhiṣadaṃ yajadhvam | [ṚV, 2, 3 3.2]
deva barhir vardhamānaṃ suvīraṃ stīrṇaṃ rāye subharaṃ vedy asyām | [ṚV, 2, 3 4.1]
ghṛtenāktaṃ vasavaḥ sīdatedaṃ viśve devā ādityā yajñiyāsaḥ | [ṚV, 2, 3 4.2]
vi śrayantām urviyā hūyamānā dvāro devīḥ suprāyaṇā namobhiḥ | [ṚV, 2, 3 5.1]
vyacasvatīr vi prathantām ajuryā varṇam punānā yaśasaṃ suvīram | [ṚV, 2, 3 5.2]
sādhv apāṃsi sanatā na ukṣite uṣāsānaktā vayyeva raṇvite | [ṚV, 2, 3 6.1]
tantuṃ tataṃ saṃvayantī samīcī yajñasya peśaḥ sudughe payasvatī | [ṚV, 2, 3 6.2]
daivyā hotārā prathamā viduṣṭara ṛju yakṣataḥ sam ṛcā vapuṣṭarā | [ṚV, 2, 3 7.1]
devān yajantāv ṛtuthā sam añjato nābhā pṛthivyā adhi sānuṣu triṣu | [ṚV, 2, 3 7.2]
sarasvatī sādhayantī dhiyaṃ na iḍā devī bhāratī viśvatūrtiḥ | [ṚV, 2, 3 8.1]
tisro devīḥ svadhayā barhir edam acchidram pāntu śaraṇaṃ niṣadya | [ṚV, 2, 3 8.2]
piśaṅgarūpaḥ subharo vayodhāḥ śruṣṭī vīro jāyate devakāmaḥ | [ṚV, 2, 3 9.1]
prajāṃ tvaṣṭā vi ṣyatu nābhim asme athā devānām apy etu pāthaḥ | [ṚV, 2, 3 9.2]
vanaspatir avasṛjann upa sthād agnir haviḥ sūdayāti pra dhībhiḥ | [ṚV, 2, 3 10.1]
tridhā samaktaṃ nayatu prajānan devebhyo daivyaḥ śamitopa havyam | [ṚV, 2, 3 10.2]
ghṛtam mimikṣe ghṛtam asya yonir ghṛte śrito ghṛtam v asya dhāma | [ṚV, 2, 3 11.1]
anuṣvadham ā vaha mādayasva svāhākṛtaṃ vṛṣabha vakṣi havyam | [ṚV, 2, 3 11.2]
{ṚV, 2, 4}
huve vaḥ sudyotmānam suvṛktim viśām agnim atithim su prayasam mitraḥ iva yaḥ didhiṣāyyaḥ bhūt devaḥ ādeve jane jātavedāḥ | [ṚV, 2, 4 588900_1]
imam vidhantaḥ apām sadhasthe dvitā adhuḥ bhṛgavaḥ vikṣu āyoḥ | [ṚV, 2, 4 588902_1]
eṣa viśvāni abhī astu bhūmā devānām agniḥ aratiḥ jīra aśvaḥ | [ṚV, 2, 4 588903_1]
agnim devāsaḥ mānuṣīṣu vikṣu priyam dhuḥ kṣeṣyantaḥ na mitram | [ṚV, 2, 4 588904_1]
sa dīdayat uśatīḥ ūrmyāḥ ā dakṣāyyaḥ yaḥ dāsvate dame ā | [ṚV, 2, 4 588905_1]
asya raṇvā svasya iva puṣṭiḥ saṃdṛṣṭiḥ asya hiyānasya dakṣoḥ | [ṚV, 2, 4 588906_1]
vi yaḥ bharibhrat oṣadhīṣu jihvām atyaḥ na rathyaḥ dodhavīti vārān | [ṚV, 2, 4 588907_1]
ā yat me abhvam vanadaḥ pananta uśigbhyaḥ na amimīta varṇam | [ṚV, 2, 4 588908_1]
sa citreṇa cikite raṃsu bhāsā jujurvāṁ yaḥ muhur ā yuvā bhūt | [ṚV, 2, 4 588909_1]
ā yaḥ vanā tātṛṣāṇaḥ na bhāti | [ṚV, 2, 4 588910_1]
vār ṇa pathā rathyā iva svānīt | [ṚV, 2, 4 588910_2]
kṛṣṇa adhvā tapuḥ raṇvaḥ ciketa dyauḥ iva smayamānaḥ nabhobhiḥ | [ṚV, 2, 4 588911_1]
sa yaḥ vi asthāt abhi dakṣat urvīm paśuḥ nā eti svayuḥ a gopāḥ | [ṚV, 2, 4 588912_1]
agniḥ śociṣmāṁ atasāni uṣṇan kṛṣṇa vyathiḥ asvadayat na bhūma | [ṚV, 2, 4 588913_1]
nū te pūrvasya avasaḥ adhītau tṛtīye vidathe manma śaṃsi | [ṚV, 2, 4 588914_1]
asme agne saṃyat vīram bṛhantam kṣumantam vājam su apatyam rayim dāḥ | [ṚV, 2, 4 588915_1]
tvayā yathā gṛtsamadāsaḥ agne guhā vanvanta uparāṁ abhi ṣyuḥ su vīrāsaḥ abhimātiṣāhaḥ smat sūribhyaḥ gṛṇate tat vayaḥ dhāḥ | [ṚV, 2, 4 588917_1]
{ṚV, 2, 5}
hotājaniṣṭa cetanaḥ pitā pitṛbhya ūtaye | [ṚV, 2, 5 1.1]
prayakṣañ jenyaṃ vasu śakema vājino yamam | [ṚV, 2, 5 1.2]
ā yasmin sapta raśmayas tatā yajñasya netari | [ṚV, 2, 5 2.1]
manuṣvad daivyam aṣṭamam potā viśvaṃ tad invati | [ṚV, 2, 5 2.2]
dadhanve vā yat īm anu vocat brahmāṇi veḥ u tat | [ṚV, 2, 5 588922_1]
pari viśvāni kāvyā nemiḥ cakram iva abhavat | [ṚV, 2, 5 588923_1]
sākam hi śucinā śuciḥ praśāstā kratunā ajani vidvāṁ asya vratā dhruvā vayāḥ iva anu rohate | [ṚV, 2, 5 588925_1]
tāḥ asya varṇam āyuvaḥ neṣṭuḥ sacanta dhenavaḥ | [ṚV, 2, 5 588926_1]
kuvid tisṛbhyaḥ ā varam svasāraḥ yāḥ idam yayuḥ | [ṚV, 2, 5 588927_1]
yadī mātuḥ upa svasā ghṛtam bharantī asthita tāsām adhvaryuḥ āgatau yavaḥ vṛṣṭī iva modate | [ṚV, 2, 5 588929_1]
svaḥ svāya dhāyase kṛṇutām ṛtvig ṛtvijam | [ṚV, 2, 5 7.1]
stomaṃ yajñaṃ cād araṃ vanemā rarimā vayam | [ṚV, 2, 5 7.2]
yathā vidvāṁ araṃ karad viśvebhyo yajatebhyaḥ | [ṚV, 2, 5 8.1]
ayam agne tve api yaṃ yajñaṃ cakṛmā vayam | [ṚV, 2, 5 8.2]
{ṚV, 2, 6}
imām me agne samidham imām upasadaṃ vaneḥ | [ṚV, 2, 6 1.1]
imā u ṣu śrudhī giraḥ | [ṚV, 2, 6 1.2]
ayā te agne vidhemorjo napād aśvamiṣṭe | [ṚV, 2, 6 2.1]
enā sūktena sujāta | [ṚV, 2, 6 2.2]
taṃ tvā gīrbhir girvaṇasaṃ draviṇasyuṃ draviṇodaḥ | [ṚV, 2, 6 3.1]
saparyema saparyavaḥ | [ṚV, 2, 6 3.2]
sa bodhi sūrir maghavā vasupate vasudāvan | [ṚV, 2, 6 4.1]
yuyodhy asmad dveṣāṃsi | [ṚV, 2, 6 4.2]
sa no vṛṣṭiṃ divas pari sa no vājam anarvāṇam | [ṚV, 2, 6 5.1]
sa naḥ sahasriṇīr iṣaḥ | [ṚV, 2, 6 5.2]
īḍānāyāvasyave yaviṣṭha dūta no girā | [ṚV, 2, 6 6.1]
yajiṣṭha hotar ā gahi | [ṚV, 2, 6 6.2]
antar hi agne īyase vidvān janmā ubhayā kave dūtaḥ janyā iva mitryaḥ | [ṚV, 2, 6 588946_1]
sa vidvāṁ ā ca piprayo yakṣi cikitva ānuṣak | [ṚV, 2, 6 8.1]
ā cāsmin satsi barhiṣi | [ṚV, 2, 6 8.2]
{ṚV, 2, 7}
śreṣṭham yaviṣṭha bhārata agne dyumantam ā bhara vaso puruspṛham rayim | [ṚV, 2, 7 588950_1]
mā naḥ arātiḥ īśata devasya martyasya ca | [ṚV, 2, 7 588952_1]
parṣi tasyāḥ uta dviṣaḥ | [ṚV, 2, 7 588953_1]
viśvāḥ uta tvayā vayam dhārāḥ udanyāḥ iva ati gāhemahi dviṣaḥ | [ṚV, 2, 7 588955_1]
śuciḥ pāvaka vandyaḥ agne bṛhat vi rocase tvam ghṛtebhiḥ āhutaḥ | [ṚV, 2, 7 588956_1]
tvam naḥ asi bhārata agne vaśābhiḥ ukṣabhiḥ aṣṭāpadībhiḥ āhutaḥ | [ṚV, 2, 7 588959_1]
dru annaḥ sarpiḥ āsutiḥ pratnaḥ hotā vareṇyaḥ sahasas putraḥ adbhutaḥ | [ṚV, 2, 7 588960_1]
{ṚV, 2, 8}
vājayan iva nū rathān yogāṁ agneḥ upa stuhi yaśastamasya mīḍhuṣaḥ yaḥ su nīthaḥ dadāśuṣe ajuryaḥ jarayan arim cāru pratīkaḥ āhutaḥ yaḥ u śriyā dameṣu ā doṣā uṣasi praśasyate yasya vratam na mīyate ā yaḥ svar ṇa bhānunā citraḥ vibhāti arciṣā añjānaḥ ajaraiḥ abhi | [ṚV, 2, 8 588962_1]
ā yaḥ svar ṇa bhānunā citraḥ vibhāti arciṣā añjānaḥ ajaraiḥ abhi | [ṚV, 2, 8 588968_1]
atrim anu sva rājyam agnim ukthāni vāvṛdhuḥ | [ṚV, 2, 8 588970_1]
viśvāḥ adhi śriyaḥ dadhe | [ṚV, 2, 8 588971_1]
agneḥ indrasya somasya devānām ūtibhiḥ vayam a riṣyantaḥ sacemahi | [ṚV, 2, 8 588973_1]
abhi ṣyāma pṛtanyataḥ | [ṚV, 2, 8 588973_2]
{ṚV, 2, 9}
ni hotā hotṛṣadane vidānas tveṣo dīdivāṁ asadat sudakṣaḥ | [ṚV, 2, 9 1.1]
adabdhavratapramatir vasiṣṭhaḥ sahasrambharaḥ śucijihvo agniḥ | [ṚV, 2, 9 1.2]
tvaṃ dūtas tvam u naḥ paraspās tvaṃ vasya ā vṛṣabha praṇetā | [ṚV, 2, 9 2.1]
agne tokasya nas tane tanūnām aprayucchan dīdyad bodhi gopāḥ | [ṚV, 2, 9 2.2]
vidhema te parame janmann agne vidhema stomair avare sadhasthe | [ṚV, 2, 9 3.1]
yasmād yoner udārithā yaje tam pra tve havīṃṣi juhure samiddhe | [ṚV, 2, 9 3.2]
agne yajasva haviṣā yajīyāñchruṣṭī deṣṇam abhi gṛṇīhi rādhaḥ | [ṚV, 2, 9 4.1]
tvaṃ hy asi rayipatī rayīṇāṃ tvaṃ śukrasya vacaso manotā | [ṚV, 2, 9 4.2]
ubhayaṃ te na kṣīyate vasavyaṃ dive dive jāyamānasya dasma | [ṚV, 2, 9 5.1]
kṛdhi kṣumantaṃ jaritāram agne kṛdhi patiṃ svapatyasya rāyaḥ | [ṚV, 2, 9 5.2]
sainānīkena suvidatro asme yaṣṭā devāṁ āyajiṣṭhaḥ svasti | [ṚV, 2, 9 6.1]
adabdho gopā uta naḥ paraspā agne dyumad uta revad didīhi | [ṚV, 2, 9 6.2]
{ṚV, 2, 10}
johūtraḥ agniḥ prathamaḥ pitā iva iḍaḥ pade manuṣā yat samiddhaḥ śriyam vasānaḥ amṛtaḥ vicetāḥ marmṛjenyaḥ śravasyaḥ | [ṚV, 2, 10 588986_1]
sa vājī | [ṚV, 2, 10 588987_1]
śrūyā agniś citrabhānur havam me viśvābhir gīrbhir amṛto vicetāḥ | [ṚV, 2, 10 2.1]
śyāvā rathaṃ vahato rohitā votāruṣāha cakre vibhṛtraḥ | [ṚV, 2, 10 2.2]
uttānāyām ajanayan suṣūtam bhuvad agniḥ purupeśāsu garbhaḥ | [ṚV, 2, 10 3.1]
śiriṇāyām cit aktunā mahobhiḥ a parīvṛtaḥ vasati pracetāḥ | [ṚV, 2, 10 588991_1]
jigharmy agniṃ haviṣā ghṛtena pratikṣiyantam bhuvanāni viśvā | [ṚV, 2, 10 4.1]
pṛthuṃ tiraścā vayasā bṛhantaṃ vyaciṣṭham annai rabhasaṃ dṛśānam | [ṚV, 2, 10 4.2]
ā viśvataḥ pratyañcaṃ jigharmy arakṣasā manasā taj juṣeta | [ṚV, 2, 10 5.1]
maryaśrī spṛhayadvarṇo agnir nābhimṛśe tanvā jarbhurāṇaḥ | [ṚV, 2, 10 5.2]
jñeyā bhāgaṃ sahasāno vareṇa tvādūtāso manuvad vadema | [ṚV, 2, 10 6.1]
anūnam agniṃ juhvā vacasyā madhupṛcaṃ dhanasā johavīmi | [ṚV, 2, 10 6.2]
{ṚV, 2, 11}
śrudhi havam indra | [ṚV, 2, 11 588998_1]
mā riṣaṇyaḥ | [ṚV, 2, 11 588998_2]
syāma te dāvane vasūnām | [ṚV, 2, 11 588998_3]
imāḥ hi tvām ūrjaḥ vardhayanti vasūyavaḥ sindhavaḥ na kṣarantaḥ | [ṚV, 2, 11 588999_1]
sṛjo mahīr indra yā apinvaḥ pariṣṭhitā ahinā śūra pūrvīḥ | [ṚV, 2, 11 2.1]
amartyaṃ cid dāsam manyamānam avābhinad ukthair vāvṛdhānaḥ | [ṚV, 2, 11 2.2]
uktheṣu id nu śūra yeṣu cākan stomeṣu indra rudriyeṣu ca | [ṚV, 2, 11 589002_1]
tubhyā id etāḥ yāsu mandasānaḥ pra vāyave sisrate na śubhrāḥ | [ṚV, 2, 11 589003_1]
śubhraṃ nu te śuṣmaṃ vardhayantaḥ śubhraṃ vajram bāhvor dadhānāḥ | [ṚV, 2, 11 4.1]
śubhras tvam indra vāvṛdhāno asme dāsīr viśaḥ sūryeṇa sahyāḥ | [ṚV, 2, 11 4.2]
guhā hitaṃ guhyaṃ gūḍham apsv apīvṛtam māyinaṃ kṣiyantam | [ṚV, 2, 11 5.1]
uto apo dyāṃ tastabhvāṃsam ahann ahiṃ śūra vīryeṇa | [ṚV, 2, 11 5.2]
stavā nu ta indra pūrvyā mahāny uta stavāma nūtanā kṛtāni | [ṚV, 2, 11 6.1]
stavā vajram bāhvor uśantaṃ stavā harī sūryasya ketū | [ṚV, 2, 11 6.2]
harī nu ta indra vājayantā ghṛtaścutaṃ svāram asvārṣṭām | [ṚV, 2, 11 7.1]
vi samanā bhūmir aprathiṣṭāraṃsta parvataś cit sariṣyan | [ṚV, 2, 11 7.2]
ni parvataḥ sādy aprayucchan sam mātṛbhir vāvaśāno akrān | [ṚV, 2, 11 8.1]
dūre pāre vāṇīṃ vardhayanta indreṣitāṃ dhamanim paprathan ni | [ṚV, 2, 11 8.2]
indraḥ mahām sindhum āśayānam māyāvinam vṛtram asphurat niḥ | [ṚV, 2, 11 589014_1]
arejetām rodasī bhiyāne kanikradataḥ vṛṣṇaḥ asya vajrāt | [ṚV, 2, 11 589015_1]
aroravīd vṛṣṇo asya vajro 'mānuṣaṃ yan mānuṣo nijūrvāt | [ṚV, 2, 11 10.1]
ni māyino dānavasya māyā apādayat papivān sutasya | [ṚV, 2, 11 10.2]
pibā pibed indra śūra somam mandantu tvā mandinaḥ sutāsaḥ | [ṚV, 2, 11 11.1]
pṛṇantas te kukṣī vardhayantv itthā sutaḥ paura indram āva | [ṚV, 2, 11 11.2]
tve indrāpy abhūma viprā dhiyaṃ vanema ṛtayā sapantaḥ | [ṚV, 2, 11 12.1]
avasyavo dhīmahi praśastiṃ sadyas te rāyo dāvane syāma | [ṚV, 2, 11 12.2]
syāma te ta indra ye ta ūtī avasyava ūrjaṃ vardhayantaḥ | [ṚV, 2, 11 13.1]
śuṣmintamaṃ yaṃ cākanāma devāsme rayiṃ rāsi vīravantam | [ṚV, 2, 11 13.2]
rāsi kṣayaṃ rāsi mitram asme rāsi śardha indra mārutaṃ naḥ | [ṚV, 2, 11 14.1]
sajoṣaso ye ca mandasānāḥ pra vāyavaḥ pānty agraṇītim | [ṚV, 2, 11 14.2]
vyantv in nu yeṣu mandasānas tṛpat somam pāhi drahyad indra | [ṚV, 2, 11 15.1]
asmān su pṛtsv ā tarutrāvardhayo dyām bṛhadbhir arkaiḥ | [ṚV, 2, 11 15.2]
bṛhanta in nu ye te tarutrokthebhir vā sumnam āvivāsān | [ṚV, 2, 11 16.1]
stṛṇānāso barhiḥ pastyāvat tvotā id indra vājam agman | [ṚV, 2, 11 16.2]
ugreṣv in nu śūra mandasānas trikadrukeṣu pāhi somam indra | [ṚV, 2, 11 17.1]
pradodhuvacchmaśruṣu prīṇāno yāhi haribhyāṃ sutasya pītim | [ṚV, 2, 11 17.2]
dhiṣvā śavaḥ śūra yena vṛtram avābhinad dānum aurṇavābham | [ṚV, 2, 11 18.1]
apāvṛṇor jyotir āryāya ni savyataḥ sādi dasyur indra | [ṚV, 2, 11 18.2]
sanema ye ta ūtibhis taranto viśvā spṛdha āryeṇa dasyūn | [ṚV, 2, 11 19.1]
asmabhyaṃ tat tvāṣṭraṃ viśvarūpam arandhayaḥ sākhyasya tritāya | [ṚV, 2, 11 19.2]
asya suvānasya mandinaḥ tritasya ni arbudam vāvṛdhānaḥ astaḥ | [ṚV, 2, 11 589036_1]
avartayat sūryaḥ na cakram | [ṚV, 2, 11 589037_1]
bhinat valam indraḥ aṅgirasvān | [ṚV, 2, 11 589037_2]
nūnaṃ sā te prati varaṃ jaritre duhīyad indra dakṣiṇā maghonī | [ṚV, 2, 11 21.1]
śikṣā stotṛbhyo māti dhag bhago no bṛhad vadema vidathe suvīrāḥ | [ṚV, 2, 11 21.2]
{ṚV, 2, 12}
yaḥ jātaḥ eva prathamaḥ manasvān devaḥ devān kratunā paryabhūṣat sa janāsaḥ indraḥ | [ṚV, 2, 12 589041_1]
yaḥ pṛthivīm vyathamānām adṛṃhat yaḥ parvatān prakupitāṁ aramṇāt yaḥ antarikṣam vimame varīyaḥ yaḥ dyām astabhnāt sa janāsaḥ indraḥ | [ṚV, 2, 12 589043_1]
yaḥ hatvā ahim ariṇāt sapta sindhūn yaḥ gāḥ udājat apadhā valasya yaḥ aśmanoḥ antar agnim jajāna saṃvṛj samatsu sa janāsaḥ indraḥ | [ṚV, 2, 12 589045_1]
yam smā pṛcchanti kuha sa iti ghoram uta īm āhuḥ nā eṣaḥ asti iti enam saḥ aryaḥ puṣṭīḥ vijaḥ ivā mināti | [ṚV, 2, 12 589049_1]
śrad asmai dhatta | [ṚV, 2, 12 589049_2]
sa janāsaḥ indraḥ | [ṚV, 2, 12 589049_3]
yaḥ radhrasya coditā yaḥ kṛśasya yaḥ brahmaṇaḥ nādhamānasya kīreḥ yukta grāvṇaḥ yaḥ avitā su śipraḥ suta somasya sa janāsaḥ indraḥ | [ṚV, 2, 12 589051_1]
yasya aśvāsaḥ pradiśi yasya gāvaḥ yasya grāmāḥ yasya viśve rathāsaḥ yaḥ sūryam yaḥ uṣasam jajāna yaḥ apām netā sa janāsaḥ indraḥ | [ṚV, 2, 12 589053_1]
yam krandasī saṃyatī vihvayete pare avare ubhayāḥ amitrāḥ samānam cit ratham ātasthivāṃsā nānā havete sa janāsaḥ indraḥ | [ṚV, 2, 12 589055_1]
yasmāt na ṛte vijayante janāsaḥ yam yudhyamānāḥ avase havante yaḥ viśvasya pratimānam babhūva yaḥ acyuta cyut sa janāsaḥ indraḥ | [ṚV, 2, 12 589057_1]
yaḥ mahi enaḥ dadhānān a manyamānān śarvā jaghāna yaḥ śardhate na anudadāti śṛdhyām yaḥ dasyoḥ hantā sa janāsaḥ indraḥ | [ṚV, 2, 12 589059_1]
yaḥ śambaram parvateṣu kṣiyantam catvāriṃśyām śaradi anvavindat ojāyamānam yaḥ ahim jaghāna dānum śayānam sa janāsaḥ indraḥ | [ṚV, 2, 12 589061_1]
yaḥ sapta raśmiḥ vṛṣabhaḥ tuviṣmān avāsṛjat sartave sapta sindhūn yaḥ rauhiṇam asphurat vajra bāhuḥ dyām ārohantam sa janāsaḥ indraḥ | [ṚV, 2, 12 589063_1]
dyāvā cit asmai pṛthivī namete | [ṚV, 2, 12 589064_1]
śuṣmāt cit asya parvatāḥ bhayante | [ṚV, 2, 12 589064_2]
yaḥ soma pāḥ nicitaḥ vajra bāhuḥ yaḥ vajra hastaḥ sa janāsaḥ indraḥ | [ṚV, 2, 12 589065_1]
yaḥ sunvantam avati yaḥ pacantam yaḥ śaṃsantam yaḥ śaśamānam ūtī yasya brahma vardhanam yasya somaḥ yasya idam rādhaḥ sa janāsaḥ indraḥ | [ṚV, 2, 12 589067_1]
yaḥ sunvate pacate dudhraḥ ā cit vājam dardarṣi sa kila asi satyaḥ | [ṚV, 2, 12 589068_1]
vayam te indra viśvaha priyāsaḥ | [ṚV, 2, 12 589069_1]
su vīrāsaḥ vidatham ā vadema | [ṚV, 2, 12 589069_2]
{ṚV, 2, 13}
ṛtur janitrī tasyā apas pari makṣū jāta āviśad yāsu vardhate | [ṚV, 2, 13 1.1]
tad āhanā abhavat pipyuṣī payo 'ṃśoḥ pīyūṣam prathamaṃ tad ukthyam | [ṚV, 2, 13 1.2]
sadhrīm ā yanti pari bibhratīḥ payo viśvapsnyāya pra bharanta bhojanam | [ṚV, 2, 13 2.1]
samāno adhvā pravatām anuṣyade yas tākṛṇoḥ prathamaṃ sāsy ukthyaḥ | [ṚV, 2, 13 2.2]
anv eko vadati yad dadāti tad rūpā minan tadapā eka īyate | [ṚV, 2, 13 3.1]
viśvā ekasya vinudas titikṣate yas tākṛṇoḥ prathamaṃ sāsy ukthyaḥ | [ṚV, 2, 13 3.2]
prajābhyaḥ puṣṭiṃ vibhajanta āsate rayim iva pṛṣṭham prabhavantam āyate | [ṚV, 2, 13 4.1]
asinvan daṃṣṭraiḥ pitur atti bhojanaṃ yas tākṛṇoḥ prathamaṃ sāsy ukthyaḥ | [ṚV, 2, 13 4.2]
adha akṛṇoḥ pṛthivīm saṃdṛśe dive yaḥ dhautīnām ahi han āriṇak pathaḥ | [ṚV, 2, 13 589078_1]
tam tvā stomebhiḥ udabhiḥ na vājinam devam devāḥ ajanan | [ṚV, 2, 13 589079_1]
sa asi ukthyaḥ | [ṚV, 2, 13 589079_2]
yo bhojanaṃ ca dayase ca vardhanam ārdrād ā śuṣkam madhumad dudohitha | [ṚV, 2, 13 6.1]
sa śevadhiṃ ni dadhiṣe vivasvati viśvasyaika īśiṣe sāsy ukthyaḥ | [ṚV, 2, 13 6.2]
yaḥ puṣpiṇīś ca prasvaś ca dharmaṇādhi dāne vy avanīr adhārayaḥ | [ṚV, 2, 13 7.1]
yaś cāsamā ajano didyuto diva urur ūrvāṃ abhitaḥ sāsy ukthyaḥ | [ṚV, 2, 13 7.2]
yo nārmaraṃ sahavasuṃ nihantave pṛkṣāya ca dāsaveśāya cāvahaḥ | [ṚV, 2, 13 8.1]
ūrjayantyā apariviṣṭam āsyam utaivādya purukṛt sāsy ukthyaḥ | [ṚV, 2, 13 8.2]
śataṃ vā yasya daśa sākam ādya ekasya śruṣṭau yaddha codam āvitha | [ṚV, 2, 13 9.1]
arajjau dasyūn sam unab dabhītaye suprāvyo abhavaḥ sāsy ukthyaḥ | [ṚV, 2, 13 9.2]
viśved anu rodhanā asya pauṃsyaṃ dadur asmai dadhire kṛtnave dhanam | [ṚV, 2, 13 10.1]
ṣaḍ astabhnā viṣṭiraḥ pañca saṃdṛśaḥ pari paro abhavaḥ sāsy ukthyaḥ | [ṚV, 2, 13 10.2]
supravācanaṃ tava vīra vīryaṃ yad ekena kratunā vindase vasu | [ṚV, 2, 13 11.1]
jātūṣṭhirasya pra vayaḥ sahasvato yā cakartha sendra viśvāsy ukthyaḥ | [ṚV, 2, 13 11.2]
aramayaḥ sarapasas tarāya kaṃ turvītaye ca vayyāya ca srutim | [ṚV, 2, 13 12.1]
nīcā santam ud anayaḥ parāvṛjam prāndhaṃ śroṇaṃ śravayan sāsy ukthyaḥ | [ṚV, 2, 13 12.2]
asmabhyaṃ tad vaso dānāya rādhaḥ sam arthayasva bahu te vasavyam | [ṚV, 2, 13 13.1]
indra yac citraṃ śravasyā anu dyūn bṛhad vadema vidathe suvīrāḥ | [ṚV, 2, 13 13.2]
{ṚV, 2, 14}
adhvaryavo bharatendrāya somam āmatrebhiḥ siñcatā madyam andhaḥ | [ṚV, 2, 14 1.1]
kāmī hi vīraḥ sadam asya pītiṃ juhota vṛṣṇe tad id eṣa vaṣṭi | [ṚV, 2, 14 1.2]
adhvaryavaḥ yaḥ apaḥ vavrivāṃsam vṛtram jaghāna aśanyā iva vṛkṣam tasmai etam bharata | [ṚV, 2, 14 589099_1]
eṣaḥ indraḥ arhati pītim asya | [ṚV, 2, 14 589099_2]
apa hi valam var | [ṚV, 2, 14 589100_1]
adhvaryavaḥ yaḥ dṛbhīkam jaghāna yaḥ gāḥ udājat tasmai etam antarikṣe na vātam | [ṚV, 2, 14 589101_1]
indram somaiḥ ā ūrṇuta jūḥ na vastraiḥ | [ṚV, 2, 14 589101_2]
adhvaryavo ya uraṇaṃ jaghāna nava cakhvāṃsaṃ navatiṃ ca bāhūn | [ṚV, 2, 14 4.1]
yo arbudam ava nīcā babādhe tam indraṃ somasya bhṛthe hinota | [ṚV, 2, 14 4.2]
adhvaryavo yaḥ sv aśnaṃ jaghāna yaḥ śuṣṇam aśuṣaṃ yo vyaṃsam | [ṚV, 2, 14 5.1]
yaḥ pipruṃ namuciṃ yo rudhikrāṃ tasmā indrāyāndhaso juhota | [ṚV, 2, 14 5.2]
adhvaryavaḥ yaḥ śatam śambarasya puraḥ bibheda aśmanā iva pūrvīḥ yaḥ varcinaḥ śatam indraḥ sahasram apāvapat bharatā somam asmai | [ṚV, 2, 14 589107_1]
adhvaryavaḥ yaḥ śatam ā sahasram bhūmyāḥ upasthe avapat jaghanvān kutsasya āyoḥ atithigvasya vīrān ni āvṛṇak bharatā somam asmai | [ṚV, 2, 14 589109_1]
adhvaryavo yan naraḥ kāmayādhve śruṣṭī vahanto naśathā tad indre | [ṚV, 2, 14 8.1]
gabhastipūtam bharata śrutāyendrāya somaṃ yajyavo juhota | [ṚV, 2, 14 8.2]
adhvaryavaḥ kartanā śruṣṭim asmai vane nipūtaṃ vana un nayadhvam | [ṚV, 2, 14 9.1]
juṣāṇo hastyam abhi vāvaśe va indrāya somam madiraṃ juhota | [ṚV, 2, 14 9.2]
adhvaryavaḥ payasā udhar yathā goḥ somebhiḥ īm pṛṇata bhojam indram | [ṚV, 2, 14 589114_1]
veda aham asya | [ṚV, 2, 14 589115_1]
nibhṛtam me etat | [ṚV, 2, 14 589115_2]
ditsantam bhūyas yajataḥ ciketa | [ṚV, 2, 14 589115_3]
adhvaryavo yo divyasya vasvo yaḥ pārthivasya kṣamyasya rājā | [ṚV, 2, 14 11.1]
tam ūrdaraṃ na pṛṇatā yavenendraṃ somebhis tad apo vo astu | [ṚV, 2, 14 11.2]
asmabhyaṃ tad vaso dānāya rādhaḥ sam arthayasva bahu te vasavyam | [ṚV, 2, 14 12.1]
indra yac citraṃ śravasyā anu dyūn bṛhad vadema vidathe suvīrāḥ | [ṚV, 2, 14 12.2]
{ṚV, 2, 15}
pra ghā nv asya mahato mahāni satyā satyasya karaṇāni vocam | [ṚV, 2, 15 1.1]
trikadrukeṣv apibat sutasyāsya made ahim indro jaghāna | [ṚV, 2, 15 1.2]
avaṃśe dyām astabhāyad bṛhantam ā rodasī apṛṇad antarikṣam | [ṚV, 2, 15 2.1]
sa dhārayat pṛthivīm paprathac ca somasya tā mada indraś cakāra | [ṚV, 2, 15 2.2]
sadmeva prāco vi mimāya mānair vajreṇa khāny atṛṇan nadīnām | [ṚV, 2, 15 3.1]
vṛthāsṛjat pathibhir dīrghayāthaiḥ somasya tā mada indraś cakāra | [ṚV, 2, 15 3.2]
sa pravoḍhṝn parigatyā dabhīter viśvam adhāg āyudham iddhe agnau | [ṚV, 2, 15 4.1]
saṃ gobhir aśvair asṛjad rathebhiḥ somasya tā mada indraś cakāra | [ṚV, 2, 15 4.2]
sa īm mahīṃ dhunim etor aramṇāt so asnātṝn apārayat svasti | [ṚV, 2, 15 5.1]
ta utsnāya rayim abhi pra tasthuḥ somasya tā mada indraś cakāra | [ṚV, 2, 15 5.2]
sodañcaṃ sindhum ariṇān mahitvā vajreṇāna uṣasaḥ sam pipeṣa | [ṚV, 2, 15 6.1]
ajavaso javinībhir vivṛścan somasya tā mada indraś cakāra | [ṚV, 2, 15 6.2]
sa vidvāṁ apagohaṃ kanīnām āvir bhavann ud atiṣṭhat parāvṛk | [ṚV, 2, 15 7.1]
prati śroṇa sthād vy anag acaṣṭa somasya tā mada indraś cakāra | [ṚV, 2, 15 7.2]
bhinad valam aṅgirobhir gṛṇāno vi parvatasya dṛṃhitāny airat | [ṚV, 2, 15 8.1]
riṇag rodhāṃsi kṛtrimāṇy eṣāṃ somasya tā mada indraś cakāra | [ṚV, 2, 15 8.2]
svapnenābhyupyā cumuriṃ dhuniṃ ca jaghantha dasyum pra dabhītim āvaḥ | [ṚV, 2, 15 9.1]
rambhī cid atra vivide hiraṇyaṃ somasya tā mada indraś cakāra | [ṚV, 2, 15 9.2]
nūnaṃ sā te prati varaṃ jaritre duhīyad indra dakṣiṇā maghonī | [ṚV, 2, 15 10.1]
śikṣā stotṛbhyo māti dhag bhago no bṛhad vadema vidathe suvīrāḥ | [ṚV, 2, 15 10.2]
{ṚV, 2, 16}
pra vaḥ satām jyeṣṭhatamāya suṣṭutim agnau iva samidhāne haviḥ bhare | [ṚV, 2, 16 589140_1]
indram ajuryam jarayantam ukṣitam sanāt yuvānam avase havāmahe | [ṚV, 2, 16 589141_1]
yasmād indrād bṛhataḥ kiṃcanem ṛte viśvāny asmin saṃbhṛtādhi vīryā | [ṚV, 2, 16 2.1]
jaṭhare somaṃ tanvī saho maho haste vajram bharati śīrṣaṇi kratum | [ṚV, 2, 16 2.2]
na kṣoṇībhyām paribhve ta indriyaṃ na samudraiḥ parvatair indra te rathaḥ | [ṚV, 2, 16 3.1]
na te vajram anv aśnoti kaścana yad āśubhiḥ patasi yojanā puru | [ṚV, 2, 16 3.2]
viśve hy asmai yajatāya dhṛṣṇave kratum bharanti vṛṣabhāya saścate | [ṚV, 2, 16 4.1]
vṛṣā yajasva haviṣā viduṣṭaraḥ pibendra somaṃ vṛṣabheṇa bhānunā | [ṚV, 2, 16 4.2]
vṛṣṇaḥ kośaḥ pavate madhva ūrmir vṛṣabhānnāya vṛṣabhāya pātave | [ṚV, 2, 16 5.1]
vṛṣaṇādhvaryū vṛṣabhāso adrayo vṛṣaṇaṃ somaṃ vṛṣabhāya suṣvati | [ṚV, 2, 16 5.2]
vṛṣā te vajra uta te vṛṣā ratho vṛṣaṇā harī vṛṣabhāṇy āyudhā | [ṚV, 2, 16 6.1]
vṛṣṇo madasya vṛṣabha tvam īśiṣa indra somasya vṛṣabhasya tṛpṇuhi | [ṚV, 2, 16 6.2]
pra te nāvam na samane vacasyuvam brahmaṇā yāmi savaneṣu dādhṛṣiḥ | [ṚV, 2, 16 589152_1]
kuvid naḥ asya vacasaḥ nibodhiṣat | [ṚV, 2, 16 589153_1]
indram utsam na vasunaḥ sicāmahe | [ṚV, 2, 16 589153_2]
purā sambādhāt abhī ā vavṛtsva naḥ dhenuḥ na vatsam yavasasya pipyuṣī | [ṚV, 2, 16 589154_1]
sakṛt su te sumatibhiḥ śatakrato sam patnībhiḥ na vṛṣaṇaḥ nasīmahi | [ṚV, 2, 16 589155_1]
nūnaṃ sā te prati varaṃ jaritre duhīyad indra dakṣiṇā maghonī | [ṚV, 2, 16 9.1]
śikṣā stotṛbhyo māti dhag bhago no bṛhad vadema vidathe suvīrāḥ | [ṚV, 2, 16 9.2]
{ṚV, 2, 17}
tad asmai navyam aṅgirasvad arcata śuṣmā yad asya pratnathodīrate | [ṚV, 2, 17 1.1]
viśvā yad gotrā sahasā parīvṛtā made somasya dṛṃhitāny airayat | [ṚV, 2, 17 1.2]
sa bhūtu yo ha prathamāya dhāyasa ojo mimāno mahimānam ātirat | [ṚV, 2, 17 2.1]
śūro yo yutsu tanvam parivyata śīrṣaṇi dyām mahinā praty amuñcata | [ṚV, 2, 17 2.2]
adhākṛṇoḥ prathamaṃ vīryam mahad yad asyāgre brahmaṇā śuṣmam airayaḥ | [ṚV, 2, 17 3.1]
ratheṣṭhena haryaśvena vicyutāḥ pra jīrayaḥ sisrate sadhryak pṛthak | [ṚV, 2, 17 3.2]
adhā yo viśvā bhuvanābhi majmaneśānakṛt pravayā abhy avardhata | [ṚV, 2, 17 4.1]
ād rodasī jyotiṣā vahnir ātanot sīvyan tamāṃsi dudhitā sam avyayat | [ṚV, 2, 17 4.2]
sa prācīnān parvatān dṛṃhad ojasādharācīnam akṛṇod apām apaḥ | [ṚV, 2, 17 5.1]
adhārayat pṛthivīṃ viśvadhāyasam astabhnān māyayā dyām avasrasaḥ | [ṚV, 2, 17 5.2]
sāsmā aram bāhubhyāṃ yam pitākṛṇod viśvasmād ā januṣo vedasas pari | [ṚV, 2, 17 6.1]
yenā pṛthivyāṃ ni kriviṃ śayadhyai vajreṇa hatvy avṛṇak tuviṣvaṇiḥ | [ṚV, 2, 17 6.2]
amājūr iva pitroḥ sacā satī samānāt ā sadasaḥ tvām iye bhagam | [ṚV, 2, 17 589170_1]
kṛdhi praketam upa māsi ā bhara | [ṚV, 2, 17 589171_1]
daddhi bhāgam tanvaḥ yena māmahaḥ | [ṚV, 2, 17 589171_2]
bhojaṃ tvām indra vayaṃ huvema dadiṣ ṭvam indrāpāṃsi vājān | [ṚV, 2, 17 8.1]
aviḍḍhīndra citrayā na ūtī kṛdhi vṛṣann indra vasyaso naḥ | [ṚV, 2, 17 8.2]
nūnaṃ sā te prati varaṃ jaritre duhīyad indra dakṣiṇā maghonī | [ṚV, 2, 17 9.1]
śikṣā stotṛbhyo māti dhag bhago no bṛhad vadema vidathe suvīrāḥ | [ṚV, 2, 17 9.2]
{ṚV, 2, 18}
prātā ratho navo yoji sasniś caturyugas trikaśaḥ saptaraśmiḥ | [ṚV, 2, 18 1.1]
daśāritro manuṣyaḥ svarṣāḥ sa iṣṭibhir matibhī raṃhyo bhūt | [ṚV, 2, 18 1.2]
sāsmā aram prathamaṃ sa dvitīyam uto tṛtīyam manuṣaḥ sa hotā | [ṚV, 2, 18 2.1]
anyasyā garbham anya ū jananta so anyebhiḥ sacate jenyo vṛṣā | [ṚV, 2, 18 2.2]
harī nu kaṃ ratha indrasya yojam āyai sūktena vacasā navena | [ṚV, 2, 18 3.1]
mo ṣu tvām atra bahavo hi viprā ni rīraman yajamānāso anye | [ṚV, 2, 18 3.2]
ā dvābhyāṃ haribhyām indra yāhy ā caturbhir ā ṣaḍbhir hūyamānaḥ | [ṚV, 2, 18 4.1]
āṣṭābhir daśabhiḥ somapeyam ayaṃ sutaḥ sumakha mā mṛdhas kaḥ | [ṚV, 2, 18 4.2]
ā viṃśatyā triṃśatā yāhy arvāṅ ā catvāriṃśatā haribhir yujānaḥ | [ṚV, 2, 18 5.1]
ā pañcāśatā surathebhir indrā ṣaṣṭyā saptatyā somapeyam | [ṚV, 2, 18 5.2]
āśītyā navatyā yāhy arvāṅ ā śatena haribhir uhyamānaḥ | [ṚV, 2, 18 6.1]
ayaṃ hi te śunahotreṣu soma indra tvāyā pariṣikto madāya | [ṚV, 2, 18 6.2]
mama brahmendra yāhy acchā viśvā harī dhuri dhiṣvā rathasya | [ṚV, 2, 18 7.1]
purutrā hi vihavyo babhūthāsmiñchūra savane mādayasva | [ṚV, 2, 18 7.2]
na ma indreṇa sakhyaṃ vi yoṣad asmabhyam asya dakṣiṇā duhīta | [ṚV, 2, 18 8.1]
upa jyeṣṭhe varūthe gabhastau prāye prāye jigīvāṃsaḥ syāma | [ṚV, 2, 18 8.2]
nūnaṃ sā te prati varaṃ jaritre duhīyad indra dakṣiṇā maghonī | [ṚV, 2, 18 9.1]
śikṣā stotṛbhyo māti dhag bhago no bṛhad vadema vidathe suvīrāḥ | [ṚV, 2, 18 9.2]
{ṚV, 2, 19}
apāyi asya andhasaḥ madāya manīṣiṇaḥ suvānasya prayasaḥ yasmin indraḥ pradivi vāvṛdhānaḥ okaḥ dadhe brahmaṇyantaḥ ca naraḥ | [ṚV, 2, 19 589194_1]
asya mandānaḥ madhvaḥ vajrahastaḥ ahim indraḥ arṇovṛtam vi vṛścat pra yat vayaḥ na svasarāṇi acchā prayāṃsi ca nadīnām cakramanta | [ṚV, 2, 19 589196_1]
sa māhinaḥ indraḥ arṇaḥ apām prairayat ahi hā acchā samudram | [ṚV, 2, 19 589198_1]
ajanayat sūryam | [ṚV, 2, 19 589199_1]
vidat gāḥ | [ṚV, 2, 19 589199_2]
aktunā ahnām vayunāni sādhat | [ṚV, 2, 19 589199_3]
saḥ apratīni manave purūṇi indraḥ dāśat dāśuṣe hanti vṛtram sadyas yaḥ nṛbhyaḥ atasāyyaḥ bhūt paspṛdhānebhyaḥ sūryasya sātau | [ṚV, 2, 19 589200_1]
sa sunvate indraḥ sūryam ā devaḥ riṇak martyāya ā yat rayim guhat avadyam asmai bharat aṃśam nā etaśaḥ daśasyan | [ṚV, 2, 19 589202_1]
sa randhayat sadivas sārathaye śuṣṇam aśuṣam kuyavam kutsāya | [ṚV, 2, 19 589204_1]
divodāsāya navatim ca nava indraḥ puraḥ vi airat śambarasya | [ṚV, 2, 19 589205_1]
eva te indra ucatham ahema | [ṚV, 2, 19 589206_1]
śravasyā na tmanā vājayantaḥ aśyāma tat sāptam āśuṣāṇāḥ | [ṚV, 2, 19 589207_1]
nanamaḥ vadhar a devasya pīyoḥ | [ṚV, 2, 19 589207_2]
eva te gṛtsamadāḥ śūra manma avasyavaḥ na vayunāni takṣuḥ | [ṚV, 2, 19 589208_1]
brahmaṇyantaḥ indra te navīyaḥ iṣam ūrjam su kṣitim sumnam aśyuḥ | [ṚV, 2, 19 589209_1]
nūnam sā te prati varam jaritre duhīyat indra dakṣiṇā maghonī | [ṚV, 2, 19 589210_1]
śikṣa stotṛbhyaḥ | [ṚV, 2, 19 589211_1]
mā ati dhak bhagaḥ naḥ | [ṚV, 2, 19 589211_2]
bṛhat vadema vidathe su vīrāḥ | [ṚV, 2, 19 589211_3]
{ṚV, 2, 20}
viddhi ṣu ṇaḥ | [ṚV, 2, 20 589212_1]
vayam te vayaḥ indra pra bharāmahe vājayuḥ na ratham vipanyavaḥ dīdhyataḥ manīṣā sumnam iyakṣantaḥ tvāvataḥ nṝn | [ṚV, 2, 20 589212_2]
tvaṃ na indra tvābhir ūtī tvāyato abhiṣṭipāsi janān | [ṚV, 2, 20 2.1]
tvam ino dāśuṣo varūtetthādhīr abhi yo nakṣati tvā | [ṚV, 2, 20 2.2]
sa no yuvendro johūtraḥ sakhā śivo narām astu pātā | [ṚV, 2, 20 3.1]
yaḥ śaṃsantaṃ yaḥ śaśamānam ūtī pacantaṃ ca stuvantaṃ ca praṇeṣat | [ṚV, 2, 20 3.2]
tam u stuṣa indraṃ taṃ gṛṇīṣe yasmin purā vāvṛdhuḥ śāśaduś ca | [ṚV, 2, 20 4.1]
sa vasvaḥ kāmam pīparad iyāno brahmaṇyato nūtanasyāyoḥ | [ṚV, 2, 20 4.2]
so aṅgirasām ucathā jujuṣvān brahmā tūtod indro gātum iṣṇan | [ṚV, 2, 20 5.1]
muṣṇann uṣasaḥ sūryeṇa stavān aśnasya cicchiśnathat pūrvyāṇi | [ṚV, 2, 20 5.2]
sa ha śruta indro nāma deva ūrdhvo bhuvan manuṣe dasmatamaḥ | [ṚV, 2, 20 6.1]
ava priyam arśasānasya sāhvāñchiro bharad dāsasya svadhāvān | [ṚV, 2, 20 6.2]
sa vṛtrahendraḥ kṛṣṇayonīḥ purandaro dāsīr airayad vi | [ṚV, 2, 20 7.1]
ajanayan manave kṣām apaś ca satrā śaṃsaṃ yajamānasya tūtot | [ṚV, 2, 20 7.2]
tasmai tavasyam anu dāyi satrendrāya devebhir arṇasātau | [ṚV, 2, 20 8.1]
prati yad asya vajram bāhvor dhur hatvī dasyūn pura āyasīr ni tārīt | [ṚV, 2, 20 8.2]
nūnaṃ sā te prati varaṃ jaritre duhīyad indra dakṣiṇā maghonī | [ṚV, 2, 20 9.1]
śikṣā stotṛbhyo māti dhag bhago no bṛhad vadema vidathe suvīrāḥ | [ṚV, 2, 20 9.2]
{ṚV, 2, 21}
viśvajite dhanajite svarjite satrājite nṛjita urvarājite | [ṚV, 2, 21 1.1]
aśvajite gojite abjite bharendrāya somaṃ yajatāya haryatam | [ṚV, 2, 21 1.2]
abhibhuve 'bhibhaṅgāya vanvate 'ṣāḍhāya sahamānāya vedhase | [ṚV, 2, 21 2.1]
tuvigraye vahnaye duṣṭarītave satrāsāhe nama indrāya vocata | [ṚV, 2, 21 2.2]
satrāsāho janabhakṣo janaṃsahaś cyavano yudhmo anu joṣam ukṣitaḥ | [ṚV, 2, 21 3.1]
vṛtañcayaḥ sahurir vikṣv ārita indrasya vocam pra kṛtāni vīryā | [ṚV, 2, 21 3.2]
anānudo vṛṣabho dodhato vadho gambhīra ṛṣvo asamaṣṭakāvyaḥ | [ṚV, 2, 21 4.1]
radhracodaḥ śnathano vīḍitas pṛthur indraḥ suyajña uṣasaḥ svar janat | [ṚV, 2, 21 4.2]
yajñena gātum apturo vividrire dhiyo hinvānā uśijo manīṣiṇaḥ | [ṚV, 2, 21 5.1]
abhisvarā niṣadā gā avasyava indre hinvānā draviṇāny āśata | [ṚV, 2, 21 5.2]
indra śreṣṭhāni draviṇāni dhehi cittiṃ dakṣasya subhagatvam asme | [ṚV, 2, 21 6.1]
poṣaṃ rayīṇām ariṣṭiṃ tanūnāṃ svādmānaṃ vācaḥ sudinatvam ahnām | [ṚV, 2, 21 6.2]
{ṚV, 2, 22}
trikadrukeṣu mahiṣaḥ yava āśiram tuvi śuṣmaḥ tṛpat somam apibat viṣṇunā sutam yathā avaśat | [ṚV, 2, 22 589242_1]
sa īm mamāda mahi karma kartave mahām uruṃ sainaṃ saścad devo devaṃ satyam indraṃ satya induḥ | [ṚV, 2, 22 1.2]
adha tviṣīmāṁ abhy ojasā kriviṃ yudhābhavad ā rodasī apṛṇad asya majmanā pra vāvṛdhe | [ṚV, 2, 22 2.1]
adhattānyaṃ jaṭhare prem aricyata sainaṃ saścad devo devaṃ satyam indraṃ satya induḥ | [ṚV, 2, 22 2.2]
sākaṃ jātaḥ kratunā sākam ojasā vavakṣitha sākaṃ vṛddho vīryaiḥ sāsahir mṛdho vicarṣaṇiḥ | [ṚV, 2, 22 3.1]
dātā rādha stuvate kāmyaṃ vasu sainaṃ saścad devo devaṃ satyam indraṃ satya induḥ | [ṚV, 2, 22 3.2]
tava tyan naryaṃ nṛto 'pa indra prathamam pūrvyaṃ divi pravācyaṃ kṛtam | [ṚV, 2, 22 4.1]
yad devasya śavasā prāriṇā asuṃ riṇann apaḥ | [ṚV, 2, 22 4.2]
bhuvad viśvam abhy ādevam ojasā vidād ūrjaṃ śatakratur vidād iṣam | [ṚV, 2, 22 4.3]
{ṚV, 2, 23}
gaṇānām tvā gaṇapatim havāmahe kavim kavīnām upamaśravastamam jyeṣṭha rājam brahmaṇām brahmaṇaspate | [ṚV, 2, 23 589251_1]
ā naḥ śṛṇvan ūtibhiḥ sīda sādanam | [ṚV, 2, 23 589252_1]
devāḥ cit te asurya pracetasaḥ bṛhaspate yajñiyam bhāgam ānaśuḥ | [ṚV, 2, 23 589253_1]
usrāḥ iva sūryaḥ jyotiṣā mahaḥ viśveṣām id janitā brahmaṇām asi | [ṚV, 2, 23 589254_1]
ā vibādhyā parirāpaḥ tamāṃsi ca jyotiṣmantam ratham ṛtasya tiṣṭhasi bṛhaspate bhīmam amitra dambhanam rakṣaḥ haṇam gotra bhidam svar vidam | [ṚV, 2, 23 589255_1]
sunītibhiḥ nayasi | [ṚV, 2, 23 589257_1]
trāyase janam yaḥ tubhyam dāśāt | [ṚV, 2, 23 589257_2]
na tam aṃhaḥ aśnavat | [ṚV, 2, 23 589257_3]
brahma dviṣaḥ tapanaḥ manyumīḥ asi | [ṚV, 2, 23 589258_1]
bṛhaspate mahi tat te mahitvanam | [ṚV, 2, 23 589258_2]
na tam aṃhaḥ na duritam kutaścana na arātayaḥ titiruḥ na dvayāvinaḥ | [ṚV, 2, 23 589259_1]
viśvāḥ id asmāt dhvarasaḥ vi bādhase yam su gopāḥ rakṣasi brahmaṇaspate | [ṚV, 2, 23 589260_1]
tvam naḥ gopāḥ pathikṛt vicakṣaṇaḥ | [ṚV, 2, 23 589261_1]
tava vratāya matibhiḥ jarāmahe | [ṚV, 2, 23 589261_2]
bṛhaspate yaḥ naḥ abhi hvaraḥ dadhe svā tam marmartu ducchunā harasvatī | [ṚV, 2, 23 589262_1]
uta vā yaḥ naḥ marcayāt anāgasaḥ arātīvā martaḥ sānukaḥ vṛkaḥ bṛhaspate apa tam vartayā pathaḥ | [ṚV, 2, 23 589264_1]
sugam naḥ asyai deva vītaye kṛdhi | [ṚV, 2, 23 589264_2]
trātāram tvā tanūnām havāmahe avaspartar adhivaktāram asmayum | [ṚV, 2, 23 589265_1]
bṛhaspate deva nidaḥ ni barhaya | [ṚV, 2, 23 589266_1]
mā durevāḥ uttaram sumnam ud naśan | [ṚV, 2, 23 589266_2]
tvayā vayam su vṛdhā brahmaṇaspate spārhā vasu manuṣyā dadīmahi | [ṚV, 2, 23 589267_1]
yāḥ naḥ dūre taḍitas yāḥ arātayaḥ abhi santi jambhayā tāḥ anapnasaḥ | [ṚV, 2, 23 589268_1]
tvayā vayam uttamaṃ dhīmahe vayo bṛhaspate papriṇā sasninā yujā | [ṚV, 2, 23 10.1]
mā naḥ duḥśaṃsaḥ abhidipsuḥ īśata | [ṚV, 2, 23 589270_1]
pra su śaṃsāḥ matibhiḥ tāriṣīmahi | [ṚV, 2, 23 589270_2]
anānudaḥ vṛṣabhaḥ jagmiḥ āhavam niṣṭaptā śatrum pṛtanāsu sāsahiḥ asi satyaḥ ṛṇayāḥ brahmaṇaspate ugrasya cit damitā vīḍu harṣiṇaḥ | [ṚV, 2, 23 589271_1]
adevena manasā yaḥ riṣaṇyati śāsām ugraḥ manyamānaḥ jighāṃsati bṛhaspate mā praṇak tasya naḥ vadhaḥ | [ṚV, 2, 23 589274_1]
ni karma manyum durevasya śardhataḥ | [ṚV, 2, 23 589274_2]
bhareṣu havyaḥ | [ṚV, 2, 23 589275_1]
namasā upasadyaḥ | [ṚV, 2, 23 589275_2]
gantā vājeṣu | [ṚV, 2, 23 589275_3]
sanitā dhanam dhanam | [ṚV, 2, 23 589275_4]
viśvāḥ id aryaḥ abhidipsvaḥ mṛdhaḥ bṛhaspatiḥ vi vavarhā rathāṁ iva | [ṚV, 2, 23 589276_1]
tejiṣṭhayā tapanī rakṣasaḥ tapa ye tvā nide dadhire dṛṣṭa vīryam | [ṚV, 2, 23 589277_1]
āvis tat kṛṣva yat asat te ukthyam | [ṚV, 2, 23 589278_1]
bṛhaspate vi parirāpaḥ ardaya | [ṚV, 2, 23 589278_2]
bṛhaspate ati yat aryaḥ arhāt dyumat vibhāti kratumat janeṣu yat dīdayat śavasaḥ ṛta prajāta tat asmāsu draviṇam dhehi citram | [ṚV, 2, 23 589280_1]
mā naḥ stenebhyaḥ ye abhi druhas pade nirāmiṇaḥ ripavaḥ anneṣu jāgṛdhuḥ ā devānām ohate vi vrayaḥ hṛdi | [ṚV, 2, 23 589281_1]
bṛhaspate na paras sāmnaḥ viduḥ | [ṚV, 2, 23 589282_1]
viśvebhyaḥ hi tvā bhuvanebhyas pari tvaṣṭā ajanat sāmnaḥ sāmnaḥ kaviḥ | [ṚV, 2, 23 589283_1]
saḥ ṛṇacit ṛṇayāḥ brahmaṇaspatiḥ druhaḥ hantā mahaḥ ṛtasya dhartari | [ṚV, 2, 23 589284_1]
tava śriye vi ajihīta parvataḥ gavām gotram udasṛjaḥ yat aṅgiraḥ | [ṚV, 2, 23 589285_1]
indreṇa yujā tamasā parīvṛtam bṛhaspate niḥ apām aubjaḥ arṇavam | [ṚV, 2, 23 589286_1]
brahmaṇaspate tvam asya yantā sūktasya bodhi tanayam ca jinva | [ṚV, 2, 23 589287_1]
viśvam tat bhadram yat avanti devāḥ | [ṚV, 2, 23 589288_1]
bṛhat vadema vidathe su vīrāḥ | [ṚV, 2, 23 589288_2]
{ṚV, 2, 24}
semām aviḍḍhi prabhṛtiṃ ya īśiṣe 'yā vidhema navayā mahā girā | [ṚV, 2, 24 1.1]
yathā no mīḍhvān stavate sakhā tava bṛhaspate sīṣadhaḥ sota no matim | [ṚV, 2, 24 1.2]
yo nantvāny anaman ny ojasotādardar manyunā śambarāṇi vi | [ṚV, 2, 24 2.1]
prācyāvayad acyutā brahmaṇaspatir ā cāviśad vasumantaṃ vi parvatam | [ṚV, 2, 24 2.2]
tad devānāṃ devatamāya kartvam aśrathnan dṛḍhāvradanta vīḍitā | [ṚV, 2, 24 3.1]
ud gā ājad abhinad brahmaṇā valam agūhat tamo vy acakṣayat svaḥ | [ṚV, 2, 24 3.2]
aśmāsyam avatam brahmaṇaspatir madhudhāram abhi yam ojasātṛṇat | [ṚV, 2, 24 4.1]
tam eva viśve papire svardṛśo bahu sākaṃ sisicur utsam udriṇam | [ṚV, 2, 24 4.2]
sanā tā kācid bhuvanā bhavītvā mādbhiḥ śaradbhir duro varanta vaḥ | [ṚV, 2, 24 5.1]
ayatantā carato anyad anyad id yā cakāra vayunā brahmaṇaspatiḥ | [ṚV, 2, 24 5.2]
abhinakṣanto abhi ye tam ānaśur nidhim paṇīnām paramaṃ guhā hitam | [ṚV, 2, 24 6.1]
te vidvāṃsaḥ praticakṣyānṛtā punar yata u āyan tad ud īyur āviśam | [ṚV, 2, 24 6.2]
ṛtāvānaḥ praticakṣyānṛtā punar āta ā tasthuḥ kavayo mahas pathaḥ | [ṚV, 2, 24 7.1]
te bāhubhyāṃ dhamitam agnim aśmani nakiḥ ṣo asty araṇo jahur hi tam | [ṚV, 2, 24 7.2]
ṛtajyena kṣipreṇa brahmaṇaspatir yatra vaṣṭi pra tad aśnoti dhanvanā | [ṚV, 2, 24 8.1]
tasya sādhvīr iṣavo yābhir asyati nṛcakṣaso dṛśaye karṇayonayaḥ | [ṚV, 2, 24 8.2]
sa saṃnayaḥ sa vinayaḥ purohitaḥ sa suṣṭutaḥ sa yudhi brahmaṇaspatiḥ | [ṚV, 2, 24 9.1]
cākṣmo yad vājam bharate matī dhanād it sūryas tapati tapyatur vṛthā | [ṚV, 2, 24 9.2]
vibhu prabhu prathamam mehanāvato bṛhaspateḥ suvidatrāṇi rādhyā | [ṚV, 2, 24 10.1]
imā sātāni venyasya vājino yena janā ubhaye bhuñjate viśaḥ | [ṚV, 2, 24 10.2]
yo 'vare vṛjane viśvathā vibhur mahāṁ u raṇvaḥ śavasā vavakṣitha | [ṚV, 2, 24 11.1]
sa devo devān prati paprathe pṛthu viśved u tā paribhūr brahmaṇaspatiḥ | [ṚV, 2, 24 11.2]
viśvam satyam maghavānā yuvoḥ id | [ṚV, 2, 24 589311_1]
āpaḥ cana pra minanti vratam vām | [ṚV, 2, 24 589311_2]
acchā indrābrahmaṇaspatī haviḥ naḥ vājinā jigātam | [ṚV, 2, 24 589312_1]
utāśiṣṭhā anu śṛṇvanti vahnayaḥ sabheyo vipro bharate matī dhanā | [ṚV, 2, 24 13.1]
vīḍudveṣā anu vaśa ṛṇam ādadiḥ sa ha vājī samithe brahmaṇaspatiḥ | [ṚV, 2, 24 13.2]
brahmaṇaspateḥ abhavat yathāvaśam satyaḥ manyuḥ mahi karmā kariṣyataḥ | [ṚV, 2, 24 589315_1]
yaḥ gāḥ udājat sa dive vi ca abhajat | [ṚV, 2, 24 589316_1]
mahī iva rītiḥ śavasā asarat pṛthak | [ṚV, 2, 24 589316_2]
brahmaṇaspate suyamasya viśvahā rāyaḥ syāma rathyo vayasvataḥ | [ṚV, 2, 24 15.1]
vīreṣu vīrāṁ upa pṛṅdhi nas tvaṃ yad īśāno brahmaṇā veṣi me havam | [ṚV, 2, 24 15.2]
brahmaṇaspate tvam asya yantā sūktasya bodhi tanayaṃ ca jinva | [ṚV, 2, 24 16.1]
viśvaṃ tad bhadraṃ yad avanti devā bṛhad vadema vidathe suvīrāḥ | [ṚV, 2, 24 16.2]
{ṚV, 2, 25}
indhānaḥ agnim vanavat vanuṣyataḥ | [ṚV, 2, 25 589321_1]
kṛta brahmā śūśuvat rāta havyaḥ id | [ṚV, 2, 25 589321_2]
jātena jātam ati sa pra sarsṛte yam yam yujam kṛṇute brahmaṇaspatiḥ | [ṚV, 2, 25 589322_1]
vīrebhiḥ vīrān vanavat vanuṣyataḥ | [ṚV, 2, 25 589323_1]
gobhiḥ rayim paprathat | [ṚV, 2, 25 589323_2]
bodhati tmanā | [ṚV, 2, 25 589323_3]
tokam ca tasya tanayam ca vardhate yam yam yujam kṛṇute brahmaṇaspatiḥ | [ṚV, 2, 25 589324_1]
sindhuḥ na kṣodaḥ śimīvāṁ ṛghāyataḥ vṛṣā iva vadhrīṃr abhi vaṣṭi ojasā | [ṚV, 2, 25 589325_1]
agneḥ iva prasitiḥ na aha vartave yam yam yujam kṛṇute brahmaṇaspatiḥ | [ṚV, 2, 25 589326_1]
tasmai arṣanti divyāḥ asaścataḥ | [ṚV, 2, 25 589327_1]
sa satvabhiḥ prathamaḥ goṣu gacchati | [ṚV, 2, 25 589327_2]
a nibhṛṣṭa taviṣiḥ hanti ojasā yam yam yujam kṛṇute brahmaṇaspatiḥ | [ṚV, 2, 25 589328_1]
tasmai id viśve dhunayanta sindhavaḥ | [ṚV, 2, 25 589329_1]
acchidrā śarma dadhire purūṇi | [ṚV, 2, 25 589329_2]
devānām sumne subhagaḥ saḥ edhate yam yam yujam kṛṇute brahmaṇaspatiḥ | [ṚV, 2, 25 589330_1]
{ṚV, 2, 26}
ṛjur icchaṃso vanavad vanuṣyato devayann id adevayantam abhy asat | [ṚV, 2, 26 1.1]
suprāvīr id vanavat pṛtsu duṣṭaraṃ yajved ayajyor vi bhajāti bhojanam | [ṚV, 2, 26 1.2]
yajasva vīra pra vihi manāyato bhadram manaḥ kṛṇuṣva vṛtratūrye | [ṚV, 2, 26 2.1]
haviṣ kṛṇuṣva subhago yathāsasi brahmaṇaspater ava ā vṛṇīmahe | [ṚV, 2, 26 2.2]
sa ij janena sa viśā sa janmanā sa putrair vājam bharate dhanā nṛbhiḥ | [ṚV, 2, 26 3.1]
devānāṃ yaḥ pitaram āvivāsati śraddhāmanā haviṣā brahmaṇaspatim | [ṚV, 2, 26 3.2]
yo asmai havyair ghṛtavadbhir avidhat pra tam prācā nayati brahmaṇaspatiḥ | [ṚV, 2, 26 4.1]
uruṣyatīm aṃhaso rakṣatī riṣo 'ṃhoś cid asmā urucakrir adbhutaḥ | [ṚV, 2, 26 4.2]
{ṚV, 2, 27}
imā gira ādityebhyo ghṛtasnūḥ sanād rājabhyo juhvā juhomi | [ṚV, 2, 27 1.1]
śṛṇotu mitro aryamā bhago nas tuvijāto varuṇo dakṣo aṃśaḥ | [ṚV, 2, 27 1.2]
imaṃ stomaṃ sakratavo me adya mitro aryamā varuṇo juṣanta | [ṚV, 2, 27 2.1]
ādityāsaḥ śucayo dhārapūtā avṛjinā anavadyā ariṣṭāḥ | [ṚV, 2, 27 2.2]
ta ādityāsa uravo gabhīrā adabdhāso dipsanto bhūryakṣāḥ | [ṚV, 2, 27 3.1]
antaḥ paśyanti vṛjinota sādhu sarvaṃ rājabhyaḥ paramā cid anti | [ṚV, 2, 27 3.2]
dhārayanta ādityāso jagat sthā devā viśvasya bhuvanasya gopāḥ | [ṚV, 2, 27 4.1]
dīrghādhiyo rakṣamāṇā asuryam ṛtāvānaś cayamānā ṛṇāni | [ṚV, 2, 27 4.2]
vidyām ādityāḥ avasaḥ vaḥ asya yat aryaman bhaye ā cit mayobhu | [ṚV, 2, 27 589347_1]
yuṣmākam mitrāvaruṇā praṇītau pari śvabhrā iva duritāni vṛjyām | [ṚV, 2, 27 589348_1]
sugo hi vo aryaman mitra panthā anṛkṣaro varuṇa sādhur asti | [ṚV, 2, 27 6.1]
tenādityā adhi vocatā no yacchatā no duṣparihantu śarma | [ṚV, 2, 27 6.2]
pipartu no aditī rājaputrāti dveṣāṃsy aryamā sugebhiḥ | [ṚV, 2, 27 7.1]
bṛhan mitrasya varuṇasya śarmopa syāma puruvīrā ariṣṭāḥ | [ṚV, 2, 27 7.2]
tisro bhūmīr dhārayan trīṃr uta dyūn trīṇi vratā vidathe antar eṣām | [ṚV, 2, 27 8.1]
ṛtenādityā mahi vo mahitvaṃ tad aryaman varuṇa mitra cāru | [ṚV, 2, 27 8.2]
trī rocanā divyā dhārayanta hiraṇyayāḥ śucayo dhārapūtāḥ | [ṚV, 2, 27 9.1]
asvapnajo animiṣā adabdhā uruśaṃsā ṛjave martyāya | [ṚV, 2, 27 9.2]
tvaṃ viśveṣāṃ varuṇāsi rājā ye ca devā asura ye ca martāḥ | [ṚV, 2, 27 10.1]
śataṃ no rāsva śarado vicakṣe 'śyāmāyūṃṣi sudhitāni pūrvā | [ṚV, 2, 27 10.2]
na dakṣiṇā vi cikite na savyā na prācīnam ādityā nota paścā | [ṚV, 2, 27 11.1]
pākyā cid vasavo dhīryā cid yuṣmānīto abhayaṃ jyotir aśyām | [ṚV, 2, 27 11.2]
yo rājabhya ṛtanibhyo dadāśa yaṃ vardhayanti puṣṭayaś ca nityāḥ | [ṚV, 2, 27 12.1]
sa revān yāti prathamo rathena vasudāvā vidatheṣu praśastaḥ | [ṚV, 2, 27 12.2]
śucir apaḥ sūyavasā adabdha upa kṣeti vṛddhavayāḥ suvīraḥ | [ṚV, 2, 27 13.1]
nakiṣ ṭaṃ ghnanty antito na dūrād ya ādityānām bhavati praṇītau | [ṚV, 2, 27 13.2]
adite mitra varuṇota mṛḍa yad vo vayaṃ cakṛmā kaccid āgaḥ | [ṚV, 2, 27 14.1]
urv aśyām abhayaṃ jyotir indra mā no dīrghā abhi naśan tamisrāḥ | [ṚV, 2, 27 14.2]
ubhe asmai pīpayataḥ samīcī divo vṛṣṭiṃ subhago nāma puṣyan | [ṚV, 2, 27 15.1]
ubhā kṣayāv ājayan yāti pṛtsūbhāv ardhau bhavataḥ sādhū asmai | [ṚV, 2, 27 15.2]
yāḥ vaḥ māyāḥ abhidruhe yajatrāḥ pāśāḥ ādityāḥ ripave vicṛttāḥ aśvī iva tāṁ ati yeṣam rathena | [ṚV, 2, 27 589370_1]
ariṣṭāḥ urau ā śarman syāma | [ṚV, 2, 27 589370_2]
māham maghono varuṇa priyasya bhūridāvna ā vidaṃ śūnam āpeḥ | [ṚV, 2, 27 17.1]
mā rāyo rājan suyamād ava sthām bṛhad vadema vidathe suvīrāḥ | [ṚV, 2, 27 17.2]
{ṚV, 2, 28}
idaṃ kaver ādityasya svarājo viśvāni sānty abhy astu mahnā | [ṚV, 2, 28 1.1]
ati yo mandro yajathāya devaḥ sukīrtim bhikṣe varuṇasya bhūreḥ | [ṚV, 2, 28 1.2]
tava vrate subhagāsaḥ syāma su ādhyaḥ varuṇa tuṣṭuvāṃsaḥ upāyane uṣasām gomatīnām agnayaḥ na jaramāṇāḥ anu dyūn | [ṚV, 2, 28 589375_1]
tava syāma puru vīrasya śarman uru śaṃsasya varuṇa praṇetar | [ṚV, 2, 28 589377_1]
yūyam naḥ putrāḥ aditeḥ abhi kṣamadhvam yujyāya devāḥ | [ṚV, 2, 28 589378_1]
pra sīm ādityaḥ asṛjat | [ṚV, 2, 28 589379_1]
ṛtam sindhavaḥ varuṇasya yanti | [ṚV, 2, 28 589379_2]
na śrāmyanti na vi mucanti ete | [ṚV, 2, 28 589380_1]
vayaḥ na paptuḥ raghuyā parijman | [ṚV, 2, 28 589380_2]
vi mat śrathāya raśanām iva āgaḥ | [ṚV, 2, 28 589381_1]
ṛdhyāma te varuṇa khām ṛtasya | [ṚV, 2, 28 589381_2]
mā tantuḥ chedi vayataḥ dhiyam me | [ṚV, 2, 28 589382_1]
mā mātrā śāri apasaḥ puras ṛtoḥ | [ṚV, 2, 28 589382_2]
apa u su myakṣa varuṇa bhiyasam mat | [ṚV, 2, 28 589383_1]
samrāj ṛtāvaḥ anu mā gṛbhāya | [ṚV, 2, 28 589383_2]
dāma iva vatsāt vi mumugdhi aṃhaḥ nahi tvat āre nimiṣaḥ cana īśe | [ṚV, 2, 28 589384_1]
mā naḥ vadhaiḥ varuṇa ye te iṣṭau enaḥ kṛṇvantam asura bhrīṇanti | [ṚV, 2, 28 589385_1]
mā jyotiṣaḥ pravasathāni ganma | [ṚV, 2, 28 589386_1]
vi ṣū mṛdhaḥ śiśrathaḥ jīvase naḥ | [ṚV, 2, 28 589386_2]
namaḥ purā te varuṇota nūnam utāparaṃ tuvijāta bravāma | [ṚV, 2, 28 8.1]
tve hi kam parvate na śritāny apracyutāni dūḍabha vratāni | [ṚV, 2, 28 8.2]
para ṛṇā sāvīr adha matkṛtāni māhaṃ rājann anyakṛtena bhojam | [ṚV, 2, 28 9.1]
avyuṣṭā in nu bhūyasīr uṣāsa ā no jīvān varuṇa tāsu śādhi | [ṚV, 2, 28 9.2]
yo me rājan yujyo vā sakhā vā svapne bhayam bhīrave mahyam āha | [ṚV, 2, 28 10.1]
steno vā yo dipsati no vṛko vā tvaṃ tasmād varuṇa pāhy asmān | [ṚV, 2, 28 10.2]
māham maghono varuṇa priyasya bhūridāvna ā vidaṃ śūnam āpeḥ | [ṚV, 2, 28 11.1]
mā rāyo rājan suyamād ava sthām bṛhad vadema vidathe suvīrāḥ | [ṚV, 2, 28 11.2]
{ṚV, 2, 29}
dhṛta vratāḥ ādityāḥ iṣirāḥ āre mat karta raha sūḥ iva āgaḥ | [ṚV, 2, 29 589395_1]
śṛṇvataḥ vaḥ varuṇa mitra devāḥ bhadrasya vidvāṁ avase huve vaḥ | [ṚV, 2, 29 589396_1]
yūyam devāḥ pramatiḥ yūyam ojaḥ | [ṚV, 2, 29 589397_1]
yūyam dveṣāṃsi sanutar yuyota | [ṚV, 2, 29 589397_2]
abhikṣattāraḥ abhi ca kṣamadhvam adya ca naḥ mṛḍayata aparam ca | [ṚV, 2, 29 589398_1]
kim ū nu vaḥ kṛṇavāma apareṇa kim sanena vasavaḥ āpyena | [ṚV, 2, 29 589399_1]
yūyam naḥ mitrāvaruṇa adite ca svastim indrāmarutaḥ dadhāta | [ṚV, 2, 29 589400_1]
haye | [ṚV, 2, 29 589401_1]
haye devāḥ yūyam id āpaya stha | [ṚV, 2, 29 589401_2]
te mṛḍata nādhamānāya mahyam | [ṚV, 2, 29 589401_3]
mā vaḥ rathaḥ ṛte bhūt | [ṚV, 2, 29 589402_1]
mā yuṣmāvatsu āpiṣu śramiṣma | [ṚV, 2, 29 589402_2]
pra vaḥ ekaḥ mimaya bhūri āgaḥ yat mā pitā iva kitavam śaśāsa | [ṚV, 2, 29 589403_1]
yat mā pitā iva kitavam śaśāsa | [ṚV, 2, 29 589403_2]
āre pāśāḥ āre aghāni devāḥ | [ṚV, 2, 29 589404_1]
mā mā adhi putre vim iva grabhīṣṭa | [ṚV, 2, 29 589404_2]
arvāñcaḥ adya bhavata yajatrāḥ | [ṚV, 2, 29 589405_1]
ā vaḥ hārdi bhayamānaḥ vyayeyam | [ṚV, 2, 29 589405_2]
trādhvam naḥ devāḥ nijuraḥ vṛkasya | [ṚV, 2, 29 589406_1]
trādhvam kartāt avapadaḥ yajatrāḥ | [ṚV, 2, 29 589406_2]
mā aham maghonaḥ varuṇa priyasya bhūri dāvnaḥ ā vidam śūnam āpeḥ | [ṚV, 2, 29 589407_1]
mā rāyaḥ rājan su yamāt ava sthām | [ṚV, 2, 29 589408_1]
bṛhat vadema vidathe su vīrāḥ | [ṚV, 2, 29 589408_2]
{ṚV, 2, 30}
ṛtaṃ devāya kṛṇvate savitra indrāyāhighne na ramanta āpaḥ | [ṚV, 2, 30 1.1]
ahar ahar yāty aktur apāṃ kiyāty ā prathamaḥ sarga āsām | [ṚV, 2, 30 1.2]
yo vṛtrāya sinam atrābhariṣyat pra taṃ janitrī viduṣa uvāca | [ṚV, 2, 30 2.1]
patho radantīr anu joṣam asmai dive dive dhunayo yanty artham | [ṚV, 2, 30 2.2]
ūrdhvo hy asthād adhy antarikṣe 'dhā vṛtrāya pra vadhaṃ jabhāra | [ṚV, 2, 30 3.1]
mihaṃ vasāna upa hīm adudrot tigmāyudho ajayacchatrum indraḥ | [ṚV, 2, 30 3.2]
bṛhaspate tapuṣā aśnā iva vidhya vṛkadvarasaḥ asurasya vīrān | [ṚV, 2, 30 589415_1]
yathā jaghantha dhṛṣatā purā cit evā jahi śatrum asmākam indra | [ṚV, 2, 30 589416_1]
ava kṣipa divo aśmānam uccā yena śatrum mandasāno nijūrvāḥ | [ṚV, 2, 30 5.1]
tokasya sātau tanayasya bhūrer asmāṁ ardhaṃ kṛṇutād indra gonām | [ṚV, 2, 30 5.2]
pra hi kratuṃ vṛhatho yaṃ vanutho radhrasya stho yajamānasya codau | [ṚV, 2, 30 6.1]
indrāsomā yuvam asmāṁ aviṣṭam asmin bhayasthe kṛṇutam u lokam | [ṚV, 2, 30 6.2]
na mā taman na śraman nota tandran na vocāma mā sunoteti somam | [ṚV, 2, 30 7.1]
yo me pṛṇād yo dadad yo nibodhād yo mā sunvantam upa gobhir āyat | [ṚV, 2, 30 7.2]
sarasvati tvam asmāṁ aviḍḍhi | [ṚV, 2, 30 589423_1]
marutvatī dhṛṣatī jeṣi śatrūn | [ṚV, 2, 30 589423_2]
hanti | [ṚV, 2, 30 589424_1]
yo naḥ sanutya uta vā jighatnur abhikhyāya taṃ tigitena vidhya | [ṚV, 2, 30 9.1]
bṛhaspata āyudhair jeṣi śatrūn druhe rīṣantam pari dhehi rājan | [ṚV, 2, 30 9.2]
asmākebhiḥ satvabhiḥ śūra śūraiḥ vīryā kṛdhi yāni te kartvāni | [ṚV, 2, 30 589427_1]
jyok abhūvan anudhūpitāsaḥ | [ṚV, 2, 30 589428_1]
hatvī teṣām ā bhara naḥ vasūni | [ṚV, 2, 30 589428_2]
taṃ vaḥ śardham mārutaṃ sumnayur giropa bruve namasā daivyaṃ janam | [ṚV, 2, 30 11.1]
yathā rayiṃ sarvavīraṃ naśāmahā apatyasācaṃ śrutyaṃ dive dive | [ṚV, 2, 30 11.2]
{ṚV, 2, 31}
asmākam mitrāvaruṇāvataṃ ratham ādityai rudrair vasubhiḥ sacābhuvā | [ṚV, 2, 31 1.1]
pra yad vayo na paptan vasmanas pari śravasyavo hṛṣīvanto vanarṣadaḥ | [ṚV, 2, 31 1.2]
adha smā na ud avatā sajoṣaso rathaṃ devāso abhi vikṣu vājayum | [ṚV, 2, 31 2.1]
yad āśavaḥ padyābhis titrato rajaḥ pṛthivyāḥ sānau jaṅghananta pāṇibhiḥ | [ṚV, 2, 31 2.2]
uta sya na indro viśvacarṣaṇir divaḥ śardhena mārutena sukratuḥ | [ṚV, 2, 31 3.1]
anu nu sthāty avṛkābhir ūtibhī ratham mahe sanaye vājasātaye | [ṚV, 2, 31 3.2]
uta sya devo bhuvanasya sakṣaṇis tvaṣṭā gnābhiḥ sajoṣā jūjuvad ratham | [ṚV, 2, 31 4.1]
iḍā bhago bṛhaddivota rodasī pūṣā purandhir aśvināv adhā patī | [ṚV, 2, 31 4.2]
uta tye devī subhage mithūdṛśoṣāsānaktā jagatām apījuvā | [ṚV, 2, 31 5.1]
stuṣe yad vām pṛthivi navyasā vaca sthātuś ca vayas trivayā upastire | [ṚV, 2, 31 5.2]
uta vaḥ śaṃsam uśijām iva śmasi | [ṚV, 2, 31 589441_1]
ahirbudhnyaḥ ajaḥ eka pād uta tritaḥ ṛbhukṣāḥ savitā canaḥ dadhe apām napāt āśu hemā dhiyā | [ṚV, 2, 31 589442_1]
etā vaḥ vaśmi udyatā yajatrāḥ | [ṚV, 2, 31 589443_1]
atakṣan āyavaḥ navyase sam | [ṚV, 2, 31 589443_2]
śravasyavaḥ vājam cakānāḥ saptiḥ na rathyaḥ aha dhītim aśyāḥ | [ṚV, 2, 31 589444_1]
{ṚV, 2, 32}
asya me dyāvāpṛthivī ṛtāyato bhūtam avitrī vacasaḥ siṣāsataḥ | [ṚV, 2, 32 1.1]
yayor āyuḥ prataraṃ te idam pura upastute vasūyur vām maho dadhe | [ṚV, 2, 32 1.2]
mā no guhyā ripa āyor ahan dabhan mā na ābhyo rīradho ducchunābhyaḥ | [ṚV, 2, 32 2.1]
mā no vi yauḥ sakhyā viddhi tasya naḥ sumnāyatā manasā tat tvemahe | [ṚV, 2, 32 2.2]
aheḍatā manasā śruṣṭim ā vaha duhānāṃ dhenum pipyuṣīm asaścatam | [ṚV, 2, 32 3.1]
padyābhir āśuṃ vacasā ca vājinaṃ tvāṃ hinomi puruhūta viśvahā | [ṚV, 2, 32 3.2]
rākām ahaṃ suhavāṃ suṣṭutī huve śṛṇotu naḥ subhagā bodhatu tmanā | [ṚV, 2, 32 4.1]
sīvyatv apaḥ sūcyācchidyamānayā dadātu vīraṃ śatadāyam ukthyam | [ṚV, 2, 32 4.2]
yās te rāke sumatayaḥ supeśaso yābhir dadāsi dāśuṣe vasūni | [ṚV, 2, 32 5.1]
tābhir no adya sumanā upāgahi sahasrapoṣaṃ subhage rarāṇā | [ṚV, 2, 32 5.2]
sinīvāli pṛthuṣṭuke yā devānām asi svasā | [ṚV, 2, 32 6.1]
juṣasva havyam āhutam prajāṃ devi didiḍḍhi naḥ | [ṚV, 2, 32 6.2]
yā subāhuḥ svaṅguriḥ suṣūmā bahusūvarī | [ṚV, 2, 32 7.1]
tasyai viśpatnyai haviḥ sinīvālyai juhotana | [ṚV, 2, 32 7.2]
yā guṅgūr yā sinīvālī yā rākā yā sarasvatī | [ṚV, 2, 32 8.1]
indrāṇīm ahva ūtaye varuṇānīṃ svastaye | [ṚV, 2, 32 8.2]
{ṚV, 2, 33}
ā te pitar marutāṃ sumnam etu mā naḥ sūryasya saṃdṛśo yuyothāḥ | [ṚV, 2, 33 1.1]
abhi no vīro arvati kṣameta pra jāyemahi rudra prajābhiḥ | [ṚV, 2, 33 1.2]
tvādattebhī rudra śantamebhiḥ śataṃ himā aśīya bheṣajebhiḥ | [ṚV, 2, 33 2.1]
vy asmad dveṣo vitaraṃ vy aṃho vy amīvāś cātayasvā viṣūcīḥ | [ṚV, 2, 33 2.2]
śreṣṭho jātasya rudra śriyāsi tavastamas tavasāṃ vajrabāho | [ṚV, 2, 33 3.1]
parṣi ṇaḥ pāram aṃhasaḥ | [ṚV, 2, 33 589466_1]
svasti viśvāḥ abhītī rapasaḥ yuyodhi | [ṚV, 2, 33 589466_2]
mā tvā rudra cukrudhāmā namobhir mā duṣṭutī vṛṣabha mā sahūtī | [ṚV, 2, 33 4.1]
un no vīrāṁ arpaya bheṣajebhir bhiṣaktamaṃ tvā bhiṣajāṃ śṛṇomi | [ṚV, 2, 33 4.2]
havīmabhir havate yo havirbhir ava stomebhī rudraṃ diṣīya | [ṚV, 2, 33 5.1]
ṛdūdaraḥ suhavo mā no asyai babhruḥ suśipro rīradhan manāyai | [ṚV, 2, 33 5.2]
ud mā mamanda vṛṣabhaḥ marutvān tvakṣīyasā vayasā nādhamānam | [ṚV, 2, 33 589471_1]
iva chāyām arapāḥ aśīyā | [ṚV, 2, 33 589472_1]
vivāseyam rudrasya sumnam | [ṚV, 2, 33 589472_2]
kva sya te rudra mṛḍayākur hasto yo asti bheṣajo jalāṣaḥ | [ṚV, 2, 33 7.1]
apabhartā rapaso daivyasyābhī nu mā vṛṣabha cakṣamīthāḥ | [ṚV, 2, 33 7.2]
pra babhrave vṛṣabhāya śvitīce maho mahīṃ suṣṭutim īrayāmi | [ṚV, 2, 33 8.1]
namasyā kalmalīkinam namobhiḥ | [ṚV, 2, 33 589476_1]
gṛṇīmasi tveṣam rudrasya nāma | [ṚV, 2, 33 589476_2]
sthirebhir aṅgaiḥ pururūpa ugro babhruḥ śukrebhiḥ pipiśe hiraṇyaiḥ | [ṚV, 2, 33 9.1]
īśānād asya bhuvanasya bhūrer na vā u yoṣad rudrād asuryam | [ṚV, 2, 33 9.2]
arhan bibharṣi sāyakāni dhanvārhan niṣkaṃ yajataṃ viśvarūpam | [ṚV, 2, 33 10.1]
arhann idaṃ dayase viśvam abhvaṃ na vā ojīyo rudra tvad asti | [ṚV, 2, 33 10.2]
stuhi śrutaṃ gartasadaṃ yuvānam mṛgaṃ na bhīmam upahatnum ugram | [ṚV, 2, 33 11.1]
mṛḍā jaritre rudra stavāno 'nyaṃ te asman ni vapantu senāḥ | [ṚV, 2, 33 11.2]
kumāraś cit pitaraṃ vandamānam prati nānāma rudropayantam | [ṚV, 2, 33 12.1]
bhūrer dātāraṃ satpatiṃ gṛṇīṣe stutas tvam bheṣajā rāsy asme | [ṚV, 2, 33 12.2]
yā vo bheṣajā marutaḥ śucīni yā śantamā vṛṣaṇo yā mayobhu | [ṚV, 2, 33 13.1]
yāni manur avṛṇītā pitā nas tā śaṃ ca yoś ca rudrasya vaśmi | [ṚV, 2, 33 13.2]
pari ṇo hetī rudrasya vṛjyāḥ pari tveṣasya durmatir mahī gāt | [ṚV, 2, 33 14.1]
ava sthirā maghavadbhyas tanuṣva mīḍhvas tokāya tanayāya mṛḍa | [ṚV, 2, 33 14.2]
evā babhro vṛṣabha cekitāna yathā deva na hṛṇīṣe na haṃsi | [ṚV, 2, 33 15.1]
havanaśrun no rudreha bodhi bṛhad vadema vidathe suvīrāḥ | [ṚV, 2, 33 15.2]
{ṚV, 2, 34}
dhārā varāḥ marutaḥ dhṛṣṇu ojasaḥ mṛgāḥ na bhīmāḥ taviṣībhiḥ arcinaḥ agnayaḥ na śuśucānāḥ ṛjīṣiṇaḥ bhṛmim dhamantaḥ apa gāḥ avṛṇvata | [ṚV, 2, 34 589492_1]
dyāvaḥ na stṛbhiḥ citayanta khādinaḥ | [ṚV, 2, 34 589493_1]
vi abhriyāḥ na dyutayanta vṛṣṭayaḥ rudraḥ yat vaḥ marutaḥ rukma vakṣasaḥ vṛṣā ajani pṛśnyāḥ śukre ūdhani | [ṚV, 2, 34 589493_2]
ukṣante aśvāṁ atyāṁ iva ājiṣu | [ṚV, 2, 34 589495_1]
nadasya karṇaiḥ turayanta āśubhiḥ | [ṚV, 2, 34 589495_2]
hiraṇya śiprāḥ marutaḥ davidhvataḥ pṛkṣam yātha pṛṣatībhiḥ samanyavaḥ | [ṚV, 2, 34 589496_1]
pṛkṣe tā viśvā bhuvanā vavakṣire mitrāya vā sadam ā jīra dānavaḥ | [ṚV, 2, 34 589497_1]
pṛṣat aśvāsaḥ anavabhra rādhasaḥ ṛjipyāsaḥ na vayuneṣu dhūrṣadaḥ | [ṚV, 2, 34 589498_1]
indhanvabhiḥ dhenubhiḥ rapśat ūdhabhiḥ adhvasmabhiḥ pathibhiḥ ā haṃsāsaḥ na svasarāṇi gantana madhoḥ madāya marutaḥ | [ṚV, 2, 34 589500_1]
ā naḥ brahmāṇi marutaḥ narām na śaṃsaḥ savanāni gantana | [ṚV, 2, 34 589501_1]
aśvām iva pipyata dhenum ūdhani kartā dhiyam jaritre vāja peśasam | [ṚV, 2, 34 589502_1]
tam naḥ dāta marutaḥ vājinam rathe āpānam brahma citayat dive dive iṣam stotṛbhyaḥ vṛjaneṣu kārave sanim medhām ariṣṭam duṣṭaram sahaḥ | [ṚV, 2, 34 589503_1]
yat yuñjate marutaḥ rukma vakṣasaḥ aśvān bhage ā sudānavaḥ dhenuḥ na śiśve svasareṣu pinvate janāya rāta haviṣe mahīm iṣam | [ṚV, 2, 34 589506_1]
vasavaḥ rakṣatā riṣaḥ | [ṚV, 2, 34 589507_1]
yaḥ naḥ marutaḥ vṛkatāti martyaḥ ripuḥ dadhe vartayata tapuṣā cakriyā abhi tam | [ṚV, 2, 34 589508_1]
ava rudrau aśasaḥ hantana vadhaḥ | [ṚV, 2, 34 589508_2]
tān vaḥ mahaḥ marutaḥ eva yāvnaḥ viṣṇoḥ eṣasya prabhṛthe havāmahe | [ṚV, 2, 34 589511_1]
hiraṇya varṇān kakuhān yata srucaḥ brahmaṇyantaḥ śaṃsyam rādhaḥ īmahe | [ṚV, 2, 34 589512_1]
te daśagvāḥ prathamāḥ yajñam ūhire | [ṚV, 2, 34 589513_1]
te naḥ hinvantu uṣasaḥ vyuṣṭiṣu | [ṚV, 2, 34 589513_2]
uṣāḥ na rāmīḥ aruṇaiḥ apa ūrṇute mahā u jyotiṣā śucatā go arṇasā | [ṚV, 2, 34 589514_1]
te kṣoṇībhiḥ aruṇebhiḥ nā añjibhiḥ rudrāḥ ṛtasya sadaneṣu vāvṛdhuḥ | [ṚV, 2, 34 589515_1]
nimeghamānāḥ atyena pājasā su ścandram varṇam dadhire su peśasam | [ṚV, 2, 34 589516_1]
tāṁ iyānaḥ mahi varūtham ūtaye | [ṚV, 2, 34 589517_1]
upa gha id enā namasā gṛṇīmasi tritaḥ na yān pañca hotṝn abhiṣṭaye āvavartat avarān cakriyā avase | [ṚV, 2, 34 589517_2]
yayā radhram pārayatha ati aṃhaḥ yayā nidaḥ muñcatha vanditāram arvācī sā marutaḥ yā vaḥ ūtiḥ | [ṚV, 2, 34 589520_1]
ā u ṣu vāśrā iva sumatiḥ jigātu | [ṚV, 2, 34 589520_2]
{ṚV, 2, 35}
upa īm asṛkṣi vājayuḥ vacasyām | [ṚV, 2, 35 589521_1]
canaḥ dadhīta nādyaḥ giraḥ me | [ṚV, 2, 35 589521_2]
apām napāt āśu hemā kuvid sa su peśasas karati | [ṚV, 2, 35 589522_1]
joṣiṣat hi | [ṚV, 2, 35 589522_2]
imam su asmai hṛdaḥ ā su taṣṭam mantram vocema | [ṚV, 2, 35 589523_1]
kuvid asya vedat | [ṚV, 2, 35 589523_2]
apām napāt asuryasya mahnā viśvāni aryaḥ bhuvanā jajāna | [ṚV, 2, 35 589524_1]
sam anyāḥ yanti | [ṚV, 2, 35 589525_1]
upa yanti anyāḥ | [ṚV, 2, 35 589525_2]
samānam ūrvam nadyaḥ pṛṇanti | [ṚV, 2, 35 589525_3]
tam ū śucim śucayaḥ dīdivāṃsam apām napātam pari tasthuḥ āpaḥ | [ṚV, 2, 35 589526_1]
tam a smerāḥ yuvatayaḥ yuvānam marmṛjyamānāḥ pari yanti āpaḥ | [ṚV, 2, 35 589527_1]
sa śukrebhiḥ śikvabhiḥ revat asme dīdāya anidhmaḥ ghṛta nirṇij apsu | [ṚV, 2, 35 589528_1]
asmai tisraḥ avyathyāya nārīḥ devāya devīḥ didhiṣanti annam | [ṚV, 2, 35 589529_1]
kṛtāḥ iva upa hi prasarsre apsu | [ṚV, 2, 35 589530_1]
sa pīyūṣam dhayati pūrva sūnām | [ṚV, 2, 35 589530_2]
aśvasyātra janimāsya ca svar druho riṣaḥ saṃpṛcaḥ pāhi sūrīn | [ṚV, 2, 35 6.1]
āmāsu pūrṣu paro apramṛṣyaṃ nārātayo vi naśan nānṛtāni | [ṚV, 2, 35 6.2]
sva ā dame sudughā yasya dhenuḥ svadhām pīpāya subhv annam atti | [ṚV, 2, 35 7.1]
so apāṃ napād ūrjayann apsv antar vasudeyāya vidhate vi bhāti | [ṚV, 2, 35 7.2]
yo apsv ā śucinā daivyena ṛtāvājasra urviyā vibhāti | [ṚV, 2, 35 8.1]
vayā id anyā bhuvanāny asya pra jāyante vīrudhaś ca prajābhiḥ | [ṚV, 2, 35 8.2]
apāṃ napād ā hy asthād upasthaṃ jihmānām ūrdhvo vidyutaṃ vasānaḥ | [ṚV, 2, 35 9.1]
tasya jyeṣṭham mahimānaṃ vahantīr hiraṇyavarṇāḥ pari yanti yahvīḥ | [ṚV, 2, 35 9.2]
hiraṇyarūpaḥ sa hiraṇyasaṃdṛg apāṃ napāt sed u hiraṇyavarṇaḥ | [ṚV, 2, 35 10.1]
hiraṇyayāt pari yoner niṣadyā hiraṇyadā dadaty annam asmai | [ṚV, 2, 35 10.2]
tad asyānīkam uta cāru nāmāpīcyaṃ vardhate naptur apām | [ṚV, 2, 35 11.1]
yam indhate yuvatayaḥ sam itthā hiraṇyavarṇaṃ ghṛtam annam asya | [ṚV, 2, 35 11.2]
asmai bahūnām avamāya sakhye yajñair vidhema namasā havirbhiḥ | [ṚV, 2, 35 12.1]
saṃ sānu mārjmi didhiṣāmi bilmair dadhāmy annaiḥ pari vanda ṛgbhiḥ | [ṚV, 2, 35 12.2]
saḥ īm vṛṣā ajanayat tāsu garbham | [ṚV, 2, 35 589545_1]
saḥ īm śiśuḥ dhayati | [ṚV, 2, 35 589545_2]
tam rihanti | [ṚV, 2, 35 589545_3]
saḥ apām napāt an abhimlāta varṇaḥ anyasya iva iha tanvā viveṣa | [ṚV, 2, 35 589546_1]
asmin pade parame tasthivāṃsam adhvasmabhir viśvahā dīdivāṃsam | [ṚV, 2, 35 14.1]
āpo naptre ghṛtam annaṃ vahantīḥ svayam atkaiḥ pari dīyanti yahvīḥ | [ṚV, 2, 35 14.2]
ayāṃsam agne sukṣitiṃ janāyāyāṃsam u maghavadbhyaḥ suvṛktim | [ṚV, 2, 35 15.1]
viśvaṃ tad bhadraṃ yad avanti devā bṛhad vadema vidathe suvīrāḥ | [ṚV, 2, 35 15.2]
{ṚV, 2, 36}
tubhyaṃ hinvāno vasiṣṭa gā apo 'dhukṣan sīm avibhir adribhir naraḥ | [ṚV, 2, 36 1.1]
pibendra svāhā prahutaṃ vaṣaṭkṛtaṃ hotrād ā somam prathamo ya īśiṣe | [ṚV, 2, 36 1.2]
yajñaiḥ sammiślāḥ pṛṣatībhir ṛṣṭibhir yāmañchubhrāso añjiṣu priyā uta | [ṚV, 2, 36 2.1]
āsadyā barhir bharatasya sūnavaḥ potrād ā somam pibatā divo naraḥ | [ṚV, 2, 36 2.2]
amā iva naḥ su havāḥ ā hi gantana | [ṚV, 2, 36 589555_1]
ni barhiṣi sadatanā raṇiṣṭana | [ṚV, 2, 36 589555_2]
athā mandasva jujuṣāṇaḥ andhasaḥ tvaṣṭar devebhiḥ janibhiḥ sumadgaṇaḥ | [ṚV, 2, 36 589556_1]
ā vakṣi devāṁ iha vipra yakṣi cośan hotar ni ṣadā yoniṣu triṣu | [ṚV, 2, 36 4.1]
prati vīhi prasthitaṃ somyam madhu pibāgnīdhrāt tava bhāgasya tṛpṇuhi | [ṚV, 2, 36 4.2]
eṣa sya te tanvo nṛmṇavardhanaḥ saha ojaḥ pradivi bāhvor hitaḥ | [ṚV, 2, 36 5.1]
tubhyaṃ suto maghavan tubhyam ābhṛtas tvam asya brāhmaṇād ā tṛpat piba | [ṚV, 2, 36 5.2]
juṣethāṃ yajñam bodhataṃ havasya me satto hotā nividaḥ pūrvyā anu | [ṚV, 2, 36 6.1]
acchā rājānā nama ety āvṛtam praśāstrād ā pibataṃ somyam madhu | [ṚV, 2, 36 6.2]
{ṚV, 2, 37}
mandasva hotrād anu joṣam andhaso 'dhvaryavaḥ sa pūrṇāṃ vaṣṭy āsicam | [ṚV, 2, 37 1.1]
tasmā etam bharata tadvaśo dadir hotrāt somaṃ draviṇodaḥ piba ṛtubhiḥ | [ṚV, 2, 37 1.2]
yam u pūrvam ahuve tam idaṃ huve sed u havyo dadir yo nāma patyate | [ṚV, 2, 37 2.1]
adhvaryubhiḥ prasthitaṃ somyam madhu potrāt somaṃ draviṇodaḥ piba ṛtubhiḥ | [ṚV, 2, 37 2.2]
medyantu te vahnayo yebhir īyase 'riṣaṇyan vīḍayasvā vanaspate | [ṚV, 2, 37 3.1]
āyūyā dhṛṣṇo abhigūryā tvaṃ neṣṭrāt somaṃ draviṇodaḥ piba ṛtubhiḥ | [ṚV, 2, 37 3.2]
apāddhotrād uta potrād amattota neṣṭrād ajuṣata prayo hitam | [ṚV, 2, 37 4.1]
turīyam pātram amṛktam amartyaṃ draviṇodāḥ pibatu drāviṇodasaḥ | [ṚV, 2, 37 4.2]
arvāñcam adya yayyaṃ nṛvāhaṇaṃ rathaṃ yuñjāthām iha vāṃ vimocanam | [ṚV, 2, 37 5.1]
pṛṅktaṃ havīṃṣi madhunā hi kaṃ gatam athā somam pibataṃ vājinīvasū | [ṚV, 2, 37 5.2]
joṣy agne samidhaṃ joṣy āhutiṃ joṣi brahma janyaṃ joṣi suṣṭutim | [ṚV, 2, 37 6.1]
viśvebhir viśvāṁ ṛtunā vaso maha uśan devāṁ uśataḥ pāyayā haviḥ | [ṚV, 2, 37 6.2]
{ṚV, 2, 38}
ud u ṣya devaḥ savitā savāya śaśvattamaṃ tadapā vahnir asthāt | [ṚV, 2, 38 1.1]
nūnaṃ devebhyo vi hi dhāti ratnam athābhajad vītihotraṃ svastau | [ṚV, 2, 38 1.2]
viśvasya hi śruṣṭaye deva ūrdhvaḥ pra bāhavā pṛthupāṇiḥ sisarti | [ṚV, 2, 38 2.1]
āpaś cid asya vrata ā nimṛgrā ayaṃ cid vāto ramate parijman | [ṚV, 2, 38 2.2]
āśubhiś cid yān vi mucāti nūnam arīramad atamānaṃ cid etoḥ | [ṚV, 2, 38 3.1]
ahyarṣūṇāṃ cin ny ayāṁ aviṣyām anu vrataṃ savitur moky āgāt | [ṚV, 2, 38 3.2]
punaḥ sam avyad vitataṃ vayantī madhyā kartor ny adhācchakma dhīraḥ | [ṚV, 2, 38 4.1]
ut saṃhāyāsthād vy ṛtūṃr adardhar aramatiḥ savitā deva āgāt | [ṚV, 2, 38 4.2]
nānaukāṃsi duryo viśvam āyur vi tiṣṭhate prabhavaḥ śoko agneḥ | [ṚV, 2, 38 5.1]
jyeṣṭham mātā sūnave bhāgam ādhād anv asya ketam iṣitaṃ savitrā | [ṚV, 2, 38 5.2]
samāvavarti viṣṭhito jigīṣur viśveṣāṃ kāmaś caratām amābhūt | [ṚV, 2, 38 6.1]
śaśvāṁ apo vikṛtaṃ hitvy āgād anu vrataṃ savitur daivyasya | [ṚV, 2, 38 6.2]
tvayā hitam apyam apsu bhāgaṃ dhanvānv ā mṛgayaso vi tasthuḥ | [ṚV, 2, 38 7.1]
vanāni vibhyo nakir asya tāni vratā devasya savitur minanti | [ṚV, 2, 38 7.2]
yādrādhyaṃ varuṇo yonim apyam aniśitaṃ nimiṣi jarbhurāṇaḥ | [ṚV, 2, 38 8.1]
viśvo mārtāṇḍo vrajam ā paśur gāt sthaśo janmāni savitā vy ākaḥ | [ṚV, 2, 38 8.2]
na yasyendro varuṇo na mitro vratam aryamā na minanti rudraḥ | [ṚV, 2, 38 9.1]
nārātayas tam idaṃ svasti huve devaṃ savitāraṃ namobhiḥ | [ṚV, 2, 38 9.2]
bhagaṃ dhiyaṃ vājayantaḥ purandhiṃ narāśaṃso gnāspatir no avyāḥ | [ṚV, 2, 38 10.1]
āye vāmasya saṃgathe rayīṇām priyā devasya savituḥ syāma | [ṚV, 2, 38 10.2]
asmabhyaṃ tad divo adbhyaḥ pṛthivyās tvayā dattaṃ kāmyaṃ rādha ā gāt | [ṚV, 2, 38 11.1]
śaṃ yat stotṛbhya āpaye bhavāty uruśaṃsāya savitar jaritre | [ṚV, 2, 38 11.2]
{ṚV, 2, 39}
grāvāṇā iva tat id artham jarethe gṛdhrā iva vṛkṣam nidhimantam accha | [ṚV, 2, 39 589597_1]
brahmāṇā iva vidathe uktha śāsā | [ṚV, 2, 39 589598_1]
dūtā iva havyā janyā purutrā | [ṚV, 2, 39 589598_2]
prātar yāvāṇā rathyā iva vīrā ajā iva yamāḥ varam ā sacethe | [ṚV, 2, 39 589599_1]
mene iva tanvā śumbhamāne dampatī iva kratu vidā janeṣu | [ṚV, 2, 39 589600_1]
śṛṅgā iva naḥ prathamā gantam arvāk śaphau iva jarbhurāṇā tarobhiḥ | [ṚV, 2, 39 589601_1]
cakravākā iva prati vastoḥ usrā arvāñcā yātam rathyā iva śakrā | [ṚV, 2, 39 589602_1]
nāveva naḥ pārayataṃ yugeva nabhyeva na upadhīva pradhīva | [ṚV, 2, 39 4.1]
śvāneva no ariṣaṇyā tanūnāṃ khṛgaleva visrasaḥ pātam asmān | [ṚV, 2, 39 4.2]
vātevājuryā nadyeva rītir akṣī iva cakṣuṣā yātam arvāk | [ṚV, 2, 39 5.1]
hastāv iva tanve śambhaviṣṭhā pādeva no nayataṃ vasyo accha | [ṚV, 2, 39 5.2]
oṣṭhāv iva madhv āsne vadantā stanāv iva pipyataṃ jīvase naḥ | [ṚV, 2, 39 6.1]
nāseva nas tanvo rakṣitārā karṇāv iva suśrutā bhūtam asme | [ṚV, 2, 39 6.2]
hasteva śaktim abhi saṃdadī naḥ kṣāmeva naḥ sam ajataṃ rajāṃsi | [ṚV, 2, 39 7.1]
imā giro aśvinā yuṣmayantīḥ kṣṇotreṇeva svadhitiṃ saṃ śiśītam | [ṚV, 2, 39 7.2]
etāni vām aśvinā vardhanāni brahma stomaṃ gṛtsamadāso akran | [ṚV, 2, 39 8.1]
tāni narā jujuṣāṇopa yātam bṛhad vadema vidathe suvīrāḥ | [ṚV, 2, 39 8.2]
{ṚV, 2, 40}
somāpūṣaṇā jananā rayīṇāṃ jananā divo jananā pṛthivyāḥ | [ṚV, 2, 40 1.1]
jātau viśvasya bhuvanasya gopau devā akṛṇvann amṛtasya nābhim | [ṚV, 2, 40 1.2]
imau devau jāyamānau juṣantemau tamāṃsi gūhatām ajuṣṭā | [ṚV, 2, 40 2.1]
ābhyām indraḥ pakvam āmāsv antaḥ somāpūṣabhyāṃ janad usriyāsu | [ṚV, 2, 40 2.2]
somāpūṣaṇā rajaso vimānaṃ saptacakraṃ ratham aviśvaminvam | [ṚV, 2, 40 3.1]
viṣūvṛtam manasā yujyamānaṃ taṃ jinvatho vṛṣaṇā pañcaraśmim | [ṚV, 2, 40 3.2]
divy anyaḥ sadanaṃ cakra uccā pṛthivyām anyo adhy antarikṣe | [ṚV, 2, 40 4.1]
tāv asmabhyam puruvāram purukṣuṃ rāyas poṣaṃ vi ṣyatāṃ nābhim asme | [ṚV, 2, 40 4.2]
viśvāny anyo bhuvanā jajāna viśvam anyo abhicakṣāṇa eti | [ṚV, 2, 40 5.1]
somāpūṣaṇāv avataṃ dhiyam me yuvābhyāṃ viśvāḥ pṛtanā jayema | [ṚV, 2, 40 5.2]
dhiyam pūṣā jinvatu viśvaminvo rayiṃ somo rayipatir dadhātu | [ṚV, 2, 40 6.1]
avatu devy aditir anarvā bṛhad vadema vidathe suvīrāḥ | [ṚV, 2, 40 6.2]
{ṚV, 2, 41}
vāyo ye te sahasriṇo rathāsas tebhir ā gahi | [ṚV, 2, 41 1.1]
niyutvān somapītaye | [ṚV, 2, 41 1.2]
niyutvān vāyav ā gahy ayaṃ śukro ayāmi te | [ṚV, 2, 41 2.1]
gantāsi sunvato gṛham | [ṚV, 2, 41 2.2]
śukrasyādya gavāśira indravāyū niyutvataḥ | [ṚV, 2, 41 3.1]
ā yātam pibataṃ narā | [ṚV, 2, 41 3.2]
ayaṃ vām mitrāvaruṇā sutaḥ soma ṛtāvṛdhā | [ṚV, 2, 41 4.1]
mamed iha śrutaṃ havam | [ṚV, 2, 41 4.2]
rājānāv anabhidruhā dhruve sadasy uttame | [ṚV, 2, 41 5.1]
sahasrasthūṇa āsāte | [ṚV, 2, 41 5.2]
tā samrājā ghṛtāsutī ādityā dānunas patī | [ṚV, 2, 41 6.1]
sacete anavahvaram | [ṚV, 2, 41 6.2]
gomad ū ṣu nāsatyāśvāvad yātam aśvinā | [ṚV, 2, 41 7.1]
vartī rudrā nṛpāyyam | [ṚV, 2, 41 7.2]
na yat paro nāntara ādadharṣad vṛṣaṇvasū | [ṚV, 2, 41 8.1]
duḥśaṃso martyo ripuḥ | [ṚV, 2, 41 8.2]
tā na ā voḍham aśvinā rayim piśaṅgasaṃdṛśam | [ṚV, 2, 41 9.1]
dhiṣṇyā varivovidam | [ṚV, 2, 41 9.2]
indro aṅga mahad bhayam abhī ṣad apa cucyavat | [ṚV, 2, 41 10.1]
sa hi sthiro vicarṣaṇiḥ | [ṚV, 2, 41 10.2]
indraś ca mṛḍayāti no na naḥ paścād aghaṃ naśat | [ṚV, 2, 41 11.1]
bhadram bhavāti naḥ puraḥ | [ṚV, 2, 41 11.2]
indraḥ āśābhyas pari sarvābhyaḥ abhayam karat | [ṚV, 2, 41 589647_1]
jetā śatrūn vicarṣaṇiḥ | [ṚV, 2, 41 589648_1]
viśve devāsa ā gata śṛṇutā ma imaṃ havam | [ṚV, 2, 41 13.1]
edam barhir ni ṣīdata | [ṚV, 2, 41 13.2]
tīvro vo madhumāṁ ayaṃ śunahotreṣu matsaraḥ | [ṚV, 2, 41 14.1]
etam pibata kāmyam | [ṚV, 2, 41 14.2]
indrajyeṣṭhā marudgaṇā devāsaḥ pūṣarātayaḥ | [ṚV, 2, 41 15.1]
viśve mama śrutā havam | [ṚV, 2, 41 15.2]
ambitame nadītame devitame sarasvati | [ṚV, 2, 41 16.1]
apraśastā iva smasi praśastim amba nas kṛdhi | [ṚV, 2, 41 16.2]
tve viśvā sarasvati śritāyūṃṣi devyām | [ṚV, 2, 41 17.1]
śunahotreṣu matsva prajāṃ devi didiḍḍhi naḥ | [ṚV, 2, 41 17.2]
imā brahma sarasvati juṣasva vājinīvati | [ṚV, 2, 41 18.1]
yā te manma gṛtsamadā ṛtāvari priyā deveṣu juhvati | [ṚV, 2, 41 18.2]
pretāṃ yajñasya śambhuvā yuvām id ā vṛṇīmahe | [ṚV, 2, 41 19.1]
agniṃ ca havyavāhanam | [ṚV, 2, 41 19.2]
dyāvā naḥ pṛthivī imaṃ sidhram adya divispṛśam | [ṚV, 2, 41 20.1]
yajñaṃ deveṣu yacchatām | [ṚV, 2, 41 20.2]
ā vām upastham adruhā devāḥ sīdantu yajñiyāḥ | [ṚV, 2, 41 21.1]
ihādya somapītaye | [ṚV, 2, 41 21.2]
{ṚV, 2, 42}
kanikradaj januṣam prabruvāṇa iyarti vācam ariteva nāvam | [ṚV, 2, 42 1.1]
sumaṅgalaś ca śakune bhavāsi mā tvā kācid abhibhā viśvyā vidat | [ṚV, 2, 42 1.2]
mā tvā śyena ud vadhīn mā suparṇo mā tvā vidad iṣumān vīro astā | [ṚV, 2, 42 2.1]
pitryām anu pradiśaṃ kanikradat sumaṅgalo bhadravādī vadeha | [ṚV, 2, 42 2.2]
ava kranda dakṣiṇato gṛhāṇāṃ sumaṅgalo bhadravādī śakunte | [ṚV, 2, 42 3.1]
mā na stena īśata māghaśaṃso bṛhad vadema vidathe suvīrāḥ | [ṚV, 2, 42 3.2]
{ṚV, 2, 43}
pradakṣiṇid abhi gṛṇanti kāravo vayo vadanta ṛtuthā śakuntayaḥ | [ṚV, 2, 43 1.1]
ubhe vācau vadati sāmagā iva gāyatraṃ ca traiṣṭubhaṃ cānu rājati | [ṚV, 2, 43 1.2]
udgāteva śakune sāma gāyasi brahmaputra iva savaneṣu śaṃsasi | [ṚV, 2, 43 2.1]
vṛṣeva vājī śiśumatīr apītyā sarvato naḥ śakune bhadram ā vada viśvato naḥ śakune puṇyam ā vada | [ṚV, 2, 43 2.2]
āvadan tvam śakune bhadram ā vada yat utpatan vadasi karkariḥ yathā | [ṚV, 2, 43 589677_1]
tūṣṇīm āsīnaḥ sumatim cikiddhi naḥ | [ṚV, 2, 43 589677_2]
bṛhat vadema vidathe su vīrāḥ | [ṚV, 2, 43 589678_1]
{ṚV, 3, 1}
somasya mā tavasaṃ vakṣy agne vahniṃ cakartha vidathe yajadhyai | [ṚV, 3, 1 1.1]
devāṁ acchā dīdyad yuñje adriṃ śamāye agne tanvaṃ juṣasva | [ṚV, 3, 1 1.2]
prāñcaṃ yajñaṃ cakṛma vardhatāṃ gīḥ samidbhir agniṃ namasā duvasyan | [ṚV, 3, 1 2.1]
divaḥ śaśāsur vidathā kavīnāṃ gṛtsāya cit tavase gātum īṣuḥ | [ṚV, 3, 1 2.2]
mayo dadhe medhiraḥ pūtadakṣo divaḥ subandhur januṣā pṛthivyāḥ | [ṚV, 3, 1 3.1]
avindann u darśatam apsv antar devāso agnim apasi svasṝṇām | [ṚV, 3, 1 3.2]
avardhayan subhagam sapta yahvīḥ śvetam jajñānam aruṣam mahitvā | [ṚV, 3, 1 589685_1]
śiśum na jātam abhī āruḥ aśvāḥ | [ṚV, 3, 1 589686_1]
devāsaḥ agnim janiman vapuṣyan | [ṚV, 3, 1 589686_2]
śukrebhir aṅgai raja ātatanvān kratum punānaḥ kavibhiḥ pavitraiḥ | [ṚV, 3, 1 5.1]
śocir vasānaḥ pary āyur apāṃ śriyo mimīte bṛhatīr anūnāḥ | [ṚV, 3, 1 5.2]
vavrājā sīm anadatīr adabdhā divo yahvīr avasānā anagnāḥ | [ṚV, 3, 1 6.1]
sanā atra yuvatayaḥ sayonīr ekaṃ garbhaṃ dadhire sapta vāṇīḥ | [ṚV, 3, 1 6.2]
stīrṇā asya saṃhato viśvarūpā ghṛtasya yonau sravathe madhūnām | [ṚV, 3, 1 7.1]
asthur atra dhenavaḥ pinvamānā mahī dasmasya mātarā samīcī | [ṚV, 3, 1 7.2]
babhrāṇaḥ sūno sahaso vy adyaud dadhānaḥ śukrā rabhasā vapūṃṣi | [ṚV, 3, 1 8.1]
ścotanti dhārā madhuno ghṛtasya vṛṣā yatra vāvṛdhe kāvyena | [ṚV, 3, 1 8.2]
pituś cid ūdhar januṣā viveda vy asya dhārā asṛjad vi dhenāḥ | [ṚV, 3, 1 9.1]
guhā carantaṃ sakhibhiḥ śivebhir divo yahvībhir na guhā babhūva | [ṚV, 3, 1 9.2]
pituś ca garbhaṃ janituś ca babhre pūrvīr eko adhayat pīpyānāḥ | [ṚV, 3, 1 10.1]
vṛṣṇe sapatnī śucaye sabandhū ubhe asmai manuṣye ni pāhi | [ṚV, 3, 1 10.2]
urau mahāṁ anibādhe vavardhāpo agniṃ yaśasaḥ saṃ hi pūrvīḥ | [ṚV, 3, 1 11.1]
ṛtasya yonāv aśayad damūnā jāmīnām agnir apasi svasṝṇām | [ṚV, 3, 1 11.2]
akro na babhriḥ samithe mahīnāṃ didṛkṣeyaḥ sūnave bhāṛjīkaḥ | [ṚV, 3, 1 12.1]
ud usriyā janitā yo jajānāpāṃ garbho nṛtamo yahvo agniḥ | [ṚV, 3, 1 12.2]
apāṃ garbhaṃ darśatam oṣadhīnāṃ vanā jajāna subhagā virūpam | [ṚV, 3, 1 13.1]
devāsaś cin manasā saṃ hi jagmuḥ paniṣṭhaṃ jātaṃ tavasaṃ duvasyan | [ṚV, 3, 1 13.2]
bṛhanta id bhānavo bhāṛjīkam agniṃ sacanta vidyuto na śukrāḥ | [ṚV, 3, 1 14.1]
guheva vṛddhaṃ sadasi sve antar apāra ūrve amṛtaṃ duhānāḥ | [ṚV, 3, 1 14.2]
īḍe ca tvā yajamāno havirbhir īḍe sakhitvaṃ sumatiṃ nikāmaḥ | [ṚV, 3, 1 15.1]
devair avo mimīhi saṃ jaritre rakṣā ca no damyebhir anīkaiḥ | [ṚV, 3, 1 15.2]
upakṣetāras tava supraṇīte 'gne viśvāni dhanyā dadhānāḥ | [ṚV, 3, 1 16.1]
suretasā śravasā tuñjamānā abhi ṣyāma pṛtanāyūṃr adevān | [ṚV, 3, 1 16.2]
ā devānām abhavaḥ ketur agne mandro viśvāni kāvyāni vidvān | [ṚV, 3, 1 17.1]
prati martāṁ avāsayo damūnā anu devān rathiro yāsi sādhan | [ṚV, 3, 1 17.2]
ni duroṇe amṛto martyānāṃ rājā sasāda vidathāni sādhan | [ṚV, 3, 1 18.1]
ghṛtapratīka urviyā vy adyaud agnir viśvāni kāvyāni vidvān | [ṚV, 3, 1 18.2]
ā no gahi sakhyebhiḥ śivebhir mahān mahībhir ūtibhiḥ saraṇyan | [ṚV, 3, 1 19.1]
asme rayim bahulaṃ saṃtarutraṃ suvācam bhāgaṃ yaśasaṃ kṛdhī naḥ | [ṚV, 3, 1 19.2]
etā te agne janimā sanāni pra pūrvyāya nūtanāni vocam | [ṚV, 3, 1 20.1]
mahānti vṛṣṇe savanā kṛtemā janmañjanman nihito jātavedāḥ | [ṚV, 3, 1 20.2]
janmañjanman nihito jātavedā viśvāmitrebhir idhyate ajasraḥ | [ṚV, 3, 1 21.1]
tasya vayaṃ sumatau yajñiyasyāpi bhadre saumanase syāma | [ṚV, 3, 1 21.2]
imaṃ yajñaṃ sahasāvan tvaṃ no devatrā dhehi sukrato rarāṇaḥ | [ṚV, 3, 1 22.1]
pra yaṃsi hotar bṛhatīr iṣo no 'gne mahi draviṇam ā yajasva | [ṚV, 3, 1 22.2]
iḍām agne purudaṃsaṃ saniṃ goḥ śaśvattamaṃ havamānāya sādha | [ṚV, 3, 1 23.1]
syān naḥ sūnus tanayo vijāvāgne sā te sumatir bhūtv asme | [ṚV, 3, 1 23.2]
{ṚV, 3, 2}
vaiśvānarāya dhiṣaṇām ṛtāvṛdhe ghṛtam na pūtam agnaye janāmasi | [ṚV, 3, 2 589725_1]
dvitā hotāram manuṣaḥ ca vāghataḥ dhiyā ratham na kuliśaḥ sam ṛṇvati | [ṚV, 3, 2 589726_1]
sa rocayaj januṣā rodasī ubhe sa mātror abhavat putra īḍyaḥ | [ṚV, 3, 2 2.1]
havyavāḍ agnir ajaraś canohito dūḍabho viśām atithir vibhāvasuḥ | [ṚV, 3, 2 2.2]
kratvā dakṣasya taruṣaḥ vidharmaṇi devāsaḥ agnim janayanta cittibhiḥ | [ṚV, 3, 2 589729_1]
rurucānam bhānunā jyotiṣā mahām atyam na vājam saniṣyan upa bruve | [ṚV, 3, 2 589730_1]
ā mandrasya saniṣyanto vareṇyaṃ vṛṇīmahe ahrayaṃ vājam ṛgmiyam | [ṚV, 3, 2 4.1]
rātim bhṛgūṇām uśijaṃ kavikratum agniṃ rājantaṃ divyena śociṣā | [ṚV, 3, 2 4.2]
agniṃ sumnāya dadhire puro janā vājaśravasam iha vṛktabarhiṣaḥ | [ṚV, 3, 2 5.1]
yatasrucaḥ surucaṃ viśvadevyaṃ rudraṃ yajñānāṃ sādhadiṣṭim apasām | [ṚV, 3, 2 5.2]
pāvakaśoce tava hi kṣayam pari hotar yajñeṣu vṛktabarhiṣo naraḥ | [ṚV, 3, 2 6.1]
agne duva icchamānāsa āpyam upāsate draviṇaṃ dhehi tebhyaḥ | [ṚV, 3, 2 6.2]
ā rodasī apṛṇat ā jātam yat enam apasaḥ adhārayan | [ṚV, 3, 2 589737_1]
saḥ adhvarāya pari ṇīyate kaviḥ atyaḥ na vāja sātaye canohitaḥ | [ṚV, 3, 2 589738_1]
namasyata havyadātiṃ svadhvaraṃ duvasyata damyaṃ jātavedasam | [ṚV, 3, 2 8.1]
rathīr ṛtasya bṛhato vicarṣaṇir agnir devānām abhavat purohitaḥ | [ṚV, 3, 2 8.2]
tisro yahvasya samidhaḥ parijmano 'gner apunann uśijo amṛtyavaḥ | [ṚV, 3, 2 9.1]
tāsām ekām adadhur martye bhujam u lokam u dve upa jāmim īyatuḥ | [ṚV, 3, 2 9.2]
viśāṃ kaviṃ viśpatim mānuṣīr iṣaḥ saṃ sīm akṛṇvan svadhitiṃ na tejase | [ṚV, 3, 2 10.1]
sa udvato nivato yāti veviṣat sa garbham eṣu bhuvaneṣu dīdharat | [ṚV, 3, 2 10.2]
sa jinvate jaṭhareṣu prajajñivān vṛṣā citreṣu nānadan na siṃhaḥ | [ṚV, 3, 2 11.1]
vaiśvānaraḥ pṛthupājā amartyo vasu ratnā dayamāno vi dāśuṣe | [ṚV, 3, 2 11.2]
vaiśvānaraḥ pratnathā nākam āruhad divas pṛṣṭham bhandamānaḥ sumanmabhiḥ | [ṚV, 3, 2 12.1]
sa pūrvavaj janayañ jantave dhanaṃ samānam ajmam pary eti jāgṛviḥ | [ṚV, 3, 2 12.2]
ṛtāvānaṃ yajñiyaṃ vipram ukthyam ā yaṃ dadhe mātariśvā divi kṣayam | [ṚV, 3, 2 13.1]
taṃ citrayāmaṃ harikeśam īmahe sudītim agniṃ suvitāya navyase | [ṚV, 3, 2 13.2]
śucim na yāman ketum divaḥ rocana sthām uṣarbudham agnim mūrdhānam divaḥ apratiṣkutam tam īmahe namasā vājinam bṛhat | [ṚV, 3, 2 589752_1]
mandram hotāram śucim a dvayāvinam damūnasam ukthyam viśvacarṣaṇim ratham na citram vapuṣāya darśatam manuḥ hitam sadam id rāye īmahe | [ṚV, 3, 2 589754_1]
{ṚV, 3, 3}
vaiśvānarāya pṛthupājase vipo ratnā vidhanta dharuṇeṣu gātave | [ṚV, 3, 3 1.1]
agnir hi devāṁ amṛto duvasyaty athā dharmāṇi sanatā na dūduṣat | [ṚV, 3, 3 1.2]
antar dūto rodasī dasma īyate hotā niṣatto manuṣaḥ purohitaḥ | [ṚV, 3, 3 2.1]
kṣayam bṛhantam pari bhūṣati dyubhir devebhir agnir iṣito dhiyāvasuḥ | [ṚV, 3, 3 2.2]
ketuṃ yajñānāṃ vidathasya sādhanaṃ viprāso agnim mahayanta cittibhiḥ | [ṚV, 3, 3 3.1]
apāṃsi yasminn adhi saṃdadhur giras tasmin sumnāni yajamāna ā cake | [ṚV, 3, 3 3.2]
pitā yajñānām asuro vipaścitāṃ vimānam agnir vayunaṃ ca vāghatām | [ṚV, 3, 3 4.1]
ā viveśa rodasī bhūrivarpasā purupriyo bhandate dhāmabhiḥ kaviḥ | [ṚV, 3, 3 4.2]
candram agniṃ candrarathaṃ harivrataṃ vaiśvānaram apsuṣadaṃ svarvidam | [ṚV, 3, 3 5.1]
vigāhaṃ tūrṇiṃ taviṣībhir āvṛtam bhūrṇiṃ devāsa iha suśriyaṃ dadhuḥ | [ṚV, 3, 3 5.2]
agnir devebhir manuṣaś ca jantubhis tanvāno yajñam purupeśasaṃ dhiyā | [ṚV, 3, 3 6.1]
rathīr antar īyate sādhadiṣṭibhir jīro damūnā abhiśasticātanaḥ | [ṚV, 3, 3 6.2]
agne jarasva svapatya āyuny ūrjā pinvasva sam iṣo didīhi naḥ | [ṚV, 3, 3 7.1]
vayāṃsi jinva bṛhataś ca jāgṛva uśig devānām asi sukratur vipām | [ṚV, 3, 3 7.2]
viśpatiṃ yahvam atithiṃ naraḥ sadā yantāraṃ dhīnām uśijaṃ ca vāghatām | [ṚV, 3, 3 8.1]
adhvarāṇāṃ cetanaṃ jātavedasam pra śaṃsanti namasā jūtibhir vṛdhe | [ṚV, 3, 3 8.2]
vibhāvā devaḥ suraṇaḥ pari kṣitīr agnir babhūva śavasā sumadrathaḥ | [ṚV, 3, 3 9.1]
tasya vratāni bhūripoṣiṇo vayam upa bhūṣema dama ā suvṛktibhiḥ | [ṚV, 3, 3 9.2]
vaiśvānara tava dhāmāny ā cake yebhiḥ svarvid abhavo vicakṣaṇa | [ṚV, 3, 3 10.1]
jāta āpṛṇo bhuvanāni rodasī agne tā viśvā paribhūr asi tmanā | [ṚV, 3, 3 10.2]
vaiśvānarasya daṃsanābhyo bṛhad ariṇād ekaḥ svapasyayā kaviḥ | [ṚV, 3, 3 11.1]
ubhā pitarā mahayann ajāyatāgnir dyāvāpṛthivī bhūriretasā | [ṚV, 3, 3 11.2]
{ṚV, 3, 4}
samit samit sumanā bodhy asme śucā śucā sumatiṃ rāsi vasvaḥ | [ṚV, 3, 4 1.1]
ā deva devān yajathāya vakṣi sakhā sakhīn sumanā yakṣy agne | [ṚV, 3, 4 1.2]
yaṃ devāsas trir ahann āyajante dive dive varuṇo mitro agniḥ | [ṚV, 3, 4 2.1]
semaṃ yajñam madhumantaṃ kṛdhī nas tanūnapād ghṛtayoniṃ vidhantam | [ṚV, 3, 4 2.2]
pra dīdhitir viśvavārā jigāti hotāram iḍaḥ prathamaṃ yajadhyai | [ṚV, 3, 4 3.1]
acchā namobhir vṛṣabhaṃ vandadhyai sa devān yakṣad iṣito yajīyān | [ṚV, 3, 4 3.2]
ūrdhvo vāṃ gātur adhvare akāry ūrdhvā śocīṃṣi prasthitā rajāṃsi | [ṚV, 3, 4 4.1]
divo vā nābhā ny asādi hotā stṛṇīmahi devavyacā vi barhiḥ | [ṚV, 3, 4 4.2]
sapta hotrāṇi manasā vṛṇānā invanto viśvam prati yann ṛtena | [ṚV, 3, 4 5.1]
nṛpeśaso vidatheṣu pra jātā abhīmaṃ yajñaṃ vi caranta pūrvīḥ | [ṚV, 3, 4 5.2]
ā bhandamāne uṣasā upāke uta smayete tanvā virūpe | [ṚV, 3, 4 6.1]
yathā no mitro varuṇo jujoṣad indro marutvāṁ uta vā mahobhiḥ | [ṚV, 3, 4 6.2]
daivyā hotārā prathamā ny ṛñje sapta pṛkṣāsaḥ svadhayā madanti | [ṚV, 3, 4 7.1]
ṛtaṃ śaṃsanta ṛtam it ta āhur anu vrataṃ vratapā dīdhyānāḥ | [ṚV, 3, 4 7.2]
ā bhāratī bhāratībhiḥ sajoṣā iḍā devair manuṣyebhir agniḥ | [ṚV, 3, 4 8.1]
sarasvatī sārasvatebhir arvāk tisro devīr barhir edaṃ sadantu | [ṚV, 3, 4 8.2]
tan nas turīpam adha poṣayitnu deva tvaṣṭar vi rarāṇaḥ syasva | [ṚV, 3, 4 9.1]
yato vīraḥ karmaṇyaḥ sudakṣo yuktagrāvā jāyate devakāmaḥ | [ṚV, 3, 4 9.2]
vanaspate 'va sṛjopa devān agnir haviḥ śamitā sūdayāti | [ṚV, 3, 4 10.1]
sed u hotā satyataro yajāti yathā devānāṃ janimāni veda | [ṚV, 3, 4 10.2]
ā yāhy agne samidhāno arvāṅ indreṇa devaiḥ sarathaṃ turebhiḥ | [ṚV, 3, 4 11.1]
barhir na āstām aditiḥ suputrā svāhā devā amṛtā mādayantām | [ṚV, 3, 4 11.2]
{ṚV, 3, 5}
prati agniḥ uṣasaḥ cekitānaḥ abodhi vipraḥ padavīḥ kavīnām | [ṚV, 3, 5 589799_1]
pṛthu pājāḥ devayadbhiḥ samiddhaḥ apa dvārā tamasaḥ vahniḥ āvaḥ | [ṚV, 3, 5 589800_1]
pra id u agniḥ vāvṛdhe stomebhiḥ gīrbhi stotṝṇām namasyaḥ ukthaiḥ | [ṚV, 3, 5 589801_1]
pūrvīḥ ṛtasya saṃdṛśaḥ cakānaḥ sam dūtaḥ adyaut uṣasaḥ viroke | [ṚV, 3, 5 589802_1]
adhāyi agniḥ mānuṣīṣu vikṣu apām garbhaḥ mitraḥ ṛtena sādhan | [ṚV, 3, 5 589803_1]
ā haryataḥ yajataḥ sānu asthāt abhūt u vipraḥ havyaḥ matīnām | [ṚV, 3, 5 589804_1]
mitraḥ agniḥ bhavati yat samiddhaḥ | [ṚV, 3, 5 589805_1]
mitraḥ hotā | [ṚV, 3, 5 589805_2]
varuṇaḥ jātavedāḥ | [ṚV, 3, 5 589805_3]
mitraḥ adhvaryuḥ iṣiraḥ damūnāḥ mitraḥ sindhūnām uta parvatānām | [ṚV, 3, 5 589806_1]
pāti priyam ripaḥ agram padam veḥ | [ṚV, 3, 5 589807_1]
pāti yahvaḥ caraṇam sūryasya | [ṚV, 3, 5 589807_2]
pāti nābhā sapta śīrṣāṇam agniḥ | [ṚV, 3, 5 589808_1]
pāti devānām upamādam ṛṣvaḥ | [ṚV, 3, 5 589808_2]
ṛbhuḥ cakre viśvāni devaḥ vayunāni vidvān | [ṚV, 3, 5 589809_1]
sasasya carma ghṛtavat padam veḥ tat id agniḥ rakṣati aprayucchan | [ṚV, 3, 5 589810_1]
ā yonim agniḥ ghṛtavantam asthāt pṛthu pragāṇam uśantam uśānaḥ | [ṚV, 3, 5 589811_1]
dīdyānaḥ śuciḥ ṛṣvaḥ pāvakaḥ punar punar mātarā navyasī kaḥ | [ṚV, 3, 5 589812_1]
sadyas jātaḥ oṣadhībhiḥ vavakṣe yadī vardhanti prasvaḥ ghṛtena | [ṚV, 3, 5 589813_1]
āpaḥ iva pravatā śumbhamānāḥ uruṣyat agniḥ pitroḥ upasthe | [ṚV, 3, 5 589814_1]
ud u ṣṭutaḥ samidhā yahvaḥ adyaut varṣman divaḥ adhi nābhā pṛthivyāḥ | [ṚV, 3, 5 589815_1]
mitraḥ agniḥ īḍyaḥ mātariśvā | [ṚV, 3, 5 589816_1]
dūtaḥ vakṣat yajathāya devān | [ṚV, 3, 5 589816_2]
ud astambhīt samidhā nākam ṛṣvaḥ agniḥ bhavan uttamaḥ rocanānām yadī bhṛgubhyaḥ pari mātariśvā guhā santam havyavāham samīdhe | [ṚV, 3, 5 589817_1]
iḍām agne purudaṃsam sanim goḥ śaśvattamam havamānāya sādha | [ṚV, 3, 5 589819_1]
syāt naḥ sūnuḥ tanayaḥ vijāvā agne | [ṚV, 3, 5 589820_1]
sā te sumatiḥ bhūtu asme | [ṚV, 3, 5 589820_2]
{ṚV, 3, 6}
pra kāravo mananā vacyamānā devadrīcīṃ nayata devayantaḥ | [ṚV, 3, 6 1.1]
dakṣiṇāvāḍ vājinī prācy eti havir bharanty agnaye ghṛtācī | [ṚV, 3, 6 1.2]
ā rodasī apṛṇā jāyamāna uta pra rikthā adha nu prayajyo | [ṚV, 3, 6 2.1]
divaś cid agne mahinā pṛthivyā vacyantāṃ te vahnayaḥ saptajihvāḥ | [ṚV, 3, 6 2.2]
dyauś ca tvā pṛthivī yajñiyāso ni hotāraṃ sādayante damāya | [ṚV, 3, 6 3.1]
yadī viśo mānuṣīr devayantīḥ prayasvatīr īḍate śukram arciḥ | [ṚV, 3, 6 3.2]
mahān sadhasthe dhruva ā niṣatto 'ntar dyāvā māhine haryamāṇaḥ | [ṚV, 3, 6 4.1]
āskre sapatnī ajare amṛkte sabardughe urugāyasya dhenū | [ṚV, 3, 6 4.2]
vratā te agne mahato mahāni tava kratvā rodasī ā tatantha | [ṚV, 3, 6 5.1]
tvaṃ dūto abhavo jāyamānas tvaṃ netā vṛṣabha carṣaṇīnām | [ṚV, 3, 6 5.2]
ṛtasya vā keśinā yogyābhir ghṛtasnuvā rohitā dhuri dhiṣva | [ṚV, 3, 6 6.1]
athā vaha devān deva viśvān svadhvarā kṛṇuhi jātavedaḥ | [ṚV, 3, 6 6.2]
divaś cid ā te rucayanta rokā uṣo vibhātīr anu bhāsi pūrvīḥ | [ṚV, 3, 6 7.1]
apo yad agna uśadhag vaneṣu hotur mandrasya panayanta devāḥ | [ṚV, 3, 6 7.2]
urau vā ye antarikṣe madanti divo vā ye rocane santi devāḥ | [ṚV, 3, 6 8.1]
ūmā vā ye suhavāso yajatrā āyemire rathyo agne aśvāḥ | [ṚV, 3, 6 8.2]
aibhir agne sarathaṃ yāhy arvāṅ nānārathaṃ vā vibhavo hy aśvāḥ | [ṚV, 3, 6 9.1]
patnīvatas triṃśataṃ trīṃś ca devān anuṣvadham ā vaha mādayasva | [ṚV, 3, 6 9.2]
sa hotā yasya rodasī cid urvī yajñaṃ yajñam abhi vṛdhe gṛṇītaḥ | [ṚV, 3, 6 10.1]
prācī adhvareva tasthatuḥ sumeke ṛtāvarī ṛtajātasya satye | [ṚV, 3, 6 10.2]
iḍām agne purudaṃsaṃ saniṃ goḥ śaśvattamaṃ havamānāya sādha | [ṚV, 3, 6 11.1]
syān naḥ sūnus tanayo vijāvāgne sā te sumatir bhūtv asme | [ṚV, 3, 6 11.2]
{ṚV, 3, 7}
pra ya āruḥ śitipṛṣṭhasya dhāser ā mātarā viviśuḥ sapta vāṇīḥ | [ṚV, 3, 7 1.1]
parikṣitā pitarā saṃ carete pra sarsrāte dīrgham āyuḥ prayakṣe | [ṚV, 3, 7 1.2]
divakṣaso dhenavo vṛṣṇo aśvā devīr ā tasthau madhumad vahantīḥ | [ṚV, 3, 7 2.1]
ṛtasya tvā sadasi kṣemayantam pary ekā carati vartaniṃ gauḥ | [ṚV, 3, 7 2.2]
ā sīm arohat suyamā bhavantīḥ patiś cikitvān rayivid rayīṇām | [ṚV, 3, 7 3.1]
pra nīlapṛṣṭho atasasya dhāses tā avāsayat purudhapratīkaḥ | [ṚV, 3, 7 3.2]
mahi tvāṣṭram ūrjayantīr ajuryaṃ stabhūyamānaṃ vahato vahanti | [ṚV, 3, 7 4.1]
vy aṅgebhir didyutānaḥ sadhastha ekām iva rodasī ā viveśa | [ṚV, 3, 7 4.2]
jānanti vṛṣṇo aruṣasya śevam uta bradhnasya śāsane raṇanti | [ṚV, 3, 7 5.1]
divorucaḥ suruco rocamānā iḍā yeṣāṃ gaṇyā māhinā gīḥ | [ṚV, 3, 7 5.2]
uto pitṛbhyām pravidānu ghoṣam maho mahadbhyām anayanta śūṣam | [ṚV, 3, 7 6.1]
ukṣā ha yatra pari dhānam aktor anu svaṃ dhāma jaritur vavakṣa | [ṚV, 3, 7 6.2]
adhvaryubhiḥ pañcabhiḥ sapta viprāḥ priyaṃ rakṣante nihitam padaṃ veḥ | [ṚV, 3, 7 7.1]
prāñco madanty ukṣaṇo ajuryā devā devānām anu hi vratā guḥ | [ṚV, 3, 7 7.2]
daivyā hotārā prathamā ny ṛñje sapta pṛkṣāsaḥ svadhayā madanti | [ṚV, 3, 7 8.1]
ṛtaṃ śaṃsanta ṛtam it ta āhur anu vrataṃ vratapā dīdhyānāḥ | [ṚV, 3, 7 8.2]
vṛṣāyante mahe atyāya pūrvīr vṛṣṇe citrāya raśmayaḥ suyāmāḥ | [ṚV, 3, 7 9.1]
deva hotar mandrataraś cikitvān maho devān rodasī eha vakṣi | [ṚV, 3, 7 9.2]
pṛkṣaprayajo draviṇaḥ suvācaḥ suketava uṣaso revad ūṣuḥ | [ṚV, 3, 7 10.1]
uto cid agne mahinā pṛthivyāḥ kṛtaṃ cid enaḥ sam mahe daśasya | [ṚV, 3, 7 10.2]
iḍām agne purudaṃsaṃ saniṃ goḥ śaśvattamaṃ havamānāya sādha | [ṚV, 3, 7 11.1]
syān naḥ sūnus tanayo vijāvāgne sā te sumatir bhūtv asme | [ṚV, 3, 7 11.2]
{ṚV, 3, 8}
añjanti tvām adhvare devayanto vanaspate madhunā daivyena | [ṚV, 3, 8 1.1]
yad ūrdhvas tiṣṭhā draviṇeha dhattād yad vā kṣayo mātur asyā upasthe | [ṚV, 3, 8 1.2]
samiddhasya śrayamāṇaḥ purastād brahma vanvāno ajaraṃ suvīram | [ṚV, 3, 8 2.1]
āre asmad amatim bādhamāna uc chrayasva mahate saubhagāya | [ṚV, 3, 8 2.2]
uc chrayasva vanaspate varṣman pṛthivyā adhi | [ṚV, 3, 8 3.1]
sumitī mīyamāno varco dhā yajñavāhase | [ṚV, 3, 8 3.2]
yuvā suvāsāḥ parivīta āgāt sa u śreyān bhavati jāyamānaḥ | [ṚV, 3, 8 4.1]
taṃ dhīrāsaḥ kavaya un nayanti svādhyo manasā devayantaḥ | [ṚV, 3, 8 4.2]
jāto jāyate sudinatve ahnāṃ samarya ā vidathe vardhamānaḥ | [ṚV, 3, 8 5.1]
punanti dhīrā apaso manīṣā devayā vipra ud iyarti vācam | [ṚV, 3, 8 5.2]
yān vo naro devayanto nimimyur vanaspate svadhitir vā tatakṣa | [ṚV, 3, 8 6.1]
te devāsaḥ svaravas tasthivāṃsaḥ prajāvad asme didhiṣantu ratnam | [ṚV, 3, 8 6.2]
ye vṛkṇāso adhi kṣami nimitāso yatasrucaḥ | [ṚV, 3, 8 7.1]
te no vyantu vāryaṃ devatrā kṣetrasādhasaḥ | [ṚV, 3, 8 7.2]
ādityā rudrā vasavaḥ sunīthā dyāvākṣāmā pṛthivī antarikṣam | [ṚV, 3, 8 8.1]
sajoṣaso yajñam avantu devā ūrdhvaṃ kṛṇvantv adhvarasya ketum | [ṚV, 3, 8 8.2]
haṃsā iva śreṇiśo yatānāḥ śukrā vasānāḥ svaravo na āguḥ | [ṚV, 3, 8 9.1]
unnīyamānāḥ kavibhiḥ purastād devā devānām api yanti pāthaḥ | [ṚV, 3, 8 9.2]
śṛṅgāṇīvecchṛṅgiṇāṃ saṃ dadṛśre caṣālavantaḥ svaravaḥ pṛthivyām | [ṚV, 3, 8 10.1]
vāghadbhir vā vihave śroṣamāṇā asmāṁ avantu pṛtanājyeṣu | [ṚV, 3, 8 10.2]
vanaspate śatavalśo vi roha sahasravalśā vi vayaṃ ruhema | [ṚV, 3, 8 11.1]
yaṃ tvām ayaṃ svadhitis tejamānaḥ praṇināya mahate saubhagāya | [ṚV, 3, 8 11.2]
{ṚV, 3, 9}
sakhāyas tvā vavṛmahe devam martāsa ūtaye | [ṚV, 3, 9 1.1]
apāṃ napātaṃ subhagaṃ sudīditiṃ supratūrtim anehasam | [ṚV, 3, 9 1.2]
kāyamāno vanā tvaṃ yan mātṝr ajagann apaḥ | [ṚV, 3, 9 2.1]
na tat te agne pramṛṣe nivartanaṃ yad dūre sann ihābhavaḥ | [ṚV, 3, 9 2.2]
ati tṛṣṭaṃ vavakṣithāthaiva sumanā asi | [ṚV, 3, 9 3.1]
pra prānye yanti pary anya āsate yeṣāṃ sakhye asi śritaḥ | [ṚV, 3, 9 3.2]
īyivāṃsam ati sridhaḥ śaśvatīr ati saścataḥ | [ṚV, 3, 9 4.1]
anv īm avindan nicirāso adruho 'psu siṃham iva śritam | [ṚV, 3, 9 4.2]
sasṛvāṃsam iva tmanāgnim itthā tirohitam | [ṚV, 3, 9 5.1]
ainaṃ nayan mātariśvā parāvato devebhyo mathitam pari | [ṚV, 3, 9 5.2]
taṃ tvā martā agṛbhṇata devebhyo havyavāhana | [ṚV, 3, 9 6.1]
viśvān yad yajñāṁ abhipāsi mānuṣa tava kratvā yaviṣṭhya | [ṚV, 3, 9 6.2]
tad bhadraṃ tava daṃsanā pākāya cic chadayati | [ṚV, 3, 9 7.1]
tvāṃ yad agne paśavaḥ samāsate samiddham apiśarvare | [ṚV, 3, 9 7.2]
ā juhotā svadhvaraṃ śīram pāvakaśociṣam | [ṚV, 3, 9 8.1]
āśuṃ dūtam ajiram pratnam īḍyaṃ śruṣṭī devaṃ saparyata | [ṚV, 3, 9 8.2]
trīṇi śatā trī sahasrāṇy agniṃ triṃśac ca devā nava cāsaparyan | [ṚV, 3, 9 9.1]
aukṣan ghṛtair astṛṇan barhir asmā ād iddhotāraṃ ny asādayanta | [ṚV, 3, 9 9.2]
{ṚV, 3, 10}
tvām agne manīṣiṇaḥ samrājaṃ carṣaṇīnām | [ṚV, 3, 10 1.1]
devam martāsa indhate sam adhvare | [ṚV, 3, 10 1.2]
tvāṃ yajñeṣv ṛtvijam agne hotāram īḍate | [ṚV, 3, 10 2.1]
gopā ṛtasya dīdihi sve dame | [ṚV, 3, 10 2.2]
sa ghā yas te dadāśati samidhā jātavedase | [ṚV, 3, 10 3.1]
so agne dhatte suvīryaṃ sa puṣyati | [ṚV, 3, 10 3.2]
sa ketur adhvarāṇām agnir devebhir ā gamat | [ṚV, 3, 10 4.1]
añjānaḥ sapta hotṛbhir haviṣmate | [ṚV, 3, 10 4.2]
pra hotre pūrvyaṃ vaco 'gnaye bharatā bṛhat | [ṚV, 3, 10 5.1]
vipāṃ jyotīṃṣi bibhrate na vedhase | [ṚV, 3, 10 5.2]
agniṃ vardhantu no giro yato jāyata ukthyaḥ | [ṚV, 3, 10 6.1]
mahe vājāya draviṇāya darśataḥ | [ṚV, 3, 10 6.2]
agne yajiṣṭho adhvare devān devayate yaja | [ṚV, 3, 10 7.1]
hotā mandro vi rājasy ati sridhaḥ | [ṚV, 3, 10 7.2]
sa naḥ pāvaka dīdihi dyumad asme suvīryam | [ṚV, 3, 10 8.1]
bhavā stotṛbhyo antamaḥ svastaye | [ṚV, 3, 10 8.2]
taṃ tvā viprā vipanyavo jāgṛvāṃsaḥ sam indhate | [ṚV, 3, 10 9.1]
havyavāham amartyaṃ sahovṛdham | [ṚV, 3, 10 9.2]
{ṚV, 3, 11}
agnir hotā purohito 'dhvarasya vicarṣaṇiḥ | [ṚV, 3, 11 1.1]
sa veda yajñam ānuṣak | [ṚV, 3, 11 1.2]
sa havyavāﾱ amartya uśig dūtaś canohitaḥ | [ṚV, 3, 11 2.1]
agnir dhiyā sam ṛṇvati | [ṚV, 3, 11 2.2]
agnir dhiyā sa cetati ketur yajñasya pūrvyaḥ | [ṚV, 3, 11 3.1]
arthaṃ hy asya taraṇi | [ṚV, 3, 11 3.2]
agniṃ sūnuṃ sanaśrutaṃ sahaso jātavedasam | [ṚV, 3, 11 4.1]
vahniṃ devā akṛṇvata | [ṚV, 3, 11 4.2]
adābhyaḥ puraetā viśām agnir mānuṣīṇām | [ṚV, 3, 11 5.1]
tūrṇī rathaḥ sadā navaḥ | [ṚV, 3, 11 5.2]
sāhvān viśvā abhiyujaḥ kratur devānām amṛktaḥ | [ṚV, 3, 11 6.1]
agnis tuviśravastamaḥ | [ṚV, 3, 11 6.2]
abhi prayāṃsi vāhasā dāśvāṁ aśnoti martyaḥ | [ṚV, 3, 11 7.1]
kṣayam pāvakaśociṣaḥ | [ṚV, 3, 11 7.2]
pari viśvāni sudhitāgner aśyāma manmabhiḥ | [ṚV, 3, 11 8.1]
viprāso jātavedasaḥ | [ṚV, 3, 11 8.2]
agne viśvāni vāryā vājeṣu saniṣāmahe | [ṚV, 3, 11 9.1]
tve devāsa erire | [ṚV, 3, 11 9.2]
{ṚV, 3, 12}
indrāgnī ā gataṃ sutaṃ gīrbhir nabho vareṇyam | [ṚV, 3, 12 1.1]
asya pātaṃ dhiyeṣitā | [ṚV, 3, 12 1.2]
indrāgnī jarituḥ sacā yajño jigāti cetanaḥ | [ṚV, 3, 12 2.1]
ayā pātam imaṃ sutam | [ṚV, 3, 12 2.2]
indram agniṃ kavicchadā yajñasya jūtyā vṛṇe | [ṚV, 3, 12 3.1]
tā somasyeha tṛmpatām | [ṚV, 3, 12 3.2]
tośā vṛtrahaṇā huve sajitvānāparājitā | [ṚV, 3, 12 4.1]
indrāgnī vājasātamā | [ṚV, 3, 12 4.2]
pra vām arcanty ukthino nīthāvido jaritāraḥ | [ṚV, 3, 12 5.1]
indrāgnī iṣa ā vṛṇe | [ṚV, 3, 12 5.2]
indrāgnī navatim puro dāsapatnīr adhūnutam | [ṚV, 3, 12 6.1]
sākam ekena karmaṇā | [ṚV, 3, 12 6.2]
indrāgnī apasas pary upa pra yanti dhītayaḥ | [ṚV, 3, 12 7.1]
ṛtasya pathyā anu | [ṚV, 3, 12 7.2]
indrāgnī taviṣāṇi vāṃ sadhasthāni prayāṃsi ca | [ṚV, 3, 12 8.1]
yuvor aptūryaṃ hitam | [ṚV, 3, 12 8.2]
indrāgnī rocanā divaḥ pari vājeṣu bhūṣathaḥ | [ṚV, 3, 12 9.1]
tad vāṃ ceti pra vīryam | [ṚV, 3, 12 9.2]
{ṚV, 3, 13}
pra vo devāyāgnaye barhiṣṭham arcāsmai | [ṚV, 3, 13 1.1]
gamad devebhir ā sa no yajiṣṭho barhir ā sadat | [ṚV, 3, 13 1.2]
ṛtāvā yasya rodasī dakṣaṃ sacanta ūtayaḥ | [ṚV, 3, 13 2.1]
haviṣmantas tam īḍate taṃ saniṣyanto 'vase | [ṚV, 3, 13 2.2]
sa yantā vipra eṣāṃ sa yajñānām athā hi ṣaḥ | [ṚV, 3, 13 3.1]
agniṃ taṃ vo duvasyata dātā yo vanitā magham | [ṚV, 3, 13 3.2]
sa naḥ śarmāṇi vītaye 'gnir yacchatu śantamā | [ṚV, 3, 13 4.1]
yato naḥ pruṣṇavad vasu divi kṣitibhyo apsv ā | [ṚV, 3, 13 4.2]
dīdivāṃsam apūrvyaṃ vasvībhir asya dhītibhiḥ | [ṚV, 3, 13 5.1]
ṛkvāṇo agnim indhate hotāraṃ viśpatiṃ viśām | [ṚV, 3, 13 5.2]
uta no brahmann aviṣa uktheṣu devahūtamaḥ | [ṚV, 3, 13 6.1]
śaṃ naḥ śocā marudvṛdho 'gne sahasrasātamaḥ | [ṚV, 3, 13 6.2]
nū no rāsva sahasravat tokavat puṣṭimad vasu | [ṚV, 3, 13 7.1]
dyumad agne suvīryaṃ varṣiṣṭham anupakṣitam | [ṚV, 3, 13 7.2]
{ṚV, 3, 14}
ā hotā mandro vidathāny asthāt satyo yajvā kavitamaḥ sa vedhāḥ | [ṚV, 3, 14 1.1]
vidyudrathaḥ sahasas putro agniḥ śociṣkeśaḥ pṛthivyām pājo aśret | [ṚV, 3, 14 1.2]
ayāmi te namauktiṃ juṣasva ṛtāvas tubhyaṃ cetate sahasvaḥ | [ṚV, 3, 14 2.1]
vidvāṁ ā vakṣi viduṣo ni ṣatsi madhya ā barhir ūtaye yajatra | [ṚV, 3, 14 2.2]
dravatāṃ ta uṣasā vājayantī agne vātasya pathyābhir accha | [ṚV, 3, 14 3.1]
yat sīm añjanti pūrvyaṃ havirbhir ā vandhureva tasthatur duroṇe | [ṚV, 3, 14 3.2]
mitraś ca tubhyaṃ varuṇaḥ sahasvo 'gne viśve marutaḥ sumnam arcan | [ṚV, 3, 14 4.1]
yacchociṣā sahasas putra tiṣṭhā abhi kṣitīḥ prathayan sūryo nṝn | [ṚV, 3, 14 4.2]
vayaṃ te adya rarimā hi kāmam uttānahastā namasopasadya | [ṚV, 3, 14 5.1]
yajiṣṭhena manasā yakṣi devān asredhatā manmanā vipro agne | [ṚV, 3, 14 5.2]
tvaddhi putra sahaso vi pūrvīr devasya yanty ūtayo vi vājāḥ | [ṚV, 3, 14 6.1]
tvaṃ dehi sahasriṇaṃ rayiṃ no 'drogheṇa vacasā satyam agne | [ṚV, 3, 14 6.2]
tubhyaṃ dakṣa kavikrato yānīmā deva martāso adhvare akarma | [ṚV, 3, 14 7.1]
tvaṃ viśvasya surathasya bodhi sarvaṃ tad agne amṛta svadeha | [ṚV, 3, 14 7.2]
{ṚV, 3, 15}
vi pājasā pṛthunā śośucāno bādhasva dviṣo rakṣaso amīvāḥ | [ṚV, 3, 15 1.1]
suśarmaṇo bṛhataḥ śarmaṇi syām agner ahaṃ suhavasya praṇītau | [ṚV, 3, 15 1.2]
tvaṃ no asyā uṣaso vyuṣṭau tvaṃ sūra udite bodhi gopāḥ | [ṚV, 3, 15 2.1]
janmeva nityaṃ tanayaṃ juṣasva stomam me agne tanvā sujāta | [ṚV, 3, 15 2.2]
tvaṃ nṛcakṣā vṛṣabhānu pūrvīḥ kṛṣṇāsv agne aruṣo vi bhāhi | [ṚV, 3, 15 3.1]
vaso neṣi ca parṣi cāty aṃhaḥ kṛdhī no rāya uśijo yaviṣṭha | [ṚV, 3, 15 3.2]
aṣāḍho agne vṛṣabho didīhi puro viśvāḥ saubhagā saṃjigīvān | [ṚV, 3, 15 4.1]
yajñasya netā prathamasya pāyor jātavedo bṛhataḥ supraṇīte | [ṚV, 3, 15 4.2]
acchidrā śarma jaritar purūṇi | [ṚV, 3, 15 589995_1]
devāṁ acchā dīdyānaḥ sumedhāḥ rathaḥ na sasniḥ abhi vakṣi vājam agne tvam rodasī naḥ sumeke | [ṚV, 3, 15 589996_1]
pra pīpaya vṛṣabha jinva vājān agne tvaṃ rodasī naḥ sudoghe | [ṚV, 3, 15 6.1]
devebhir deva surucā rucāno mā no martasya durmatiḥ pari ṣṭhāt | [ṚV, 3, 15 6.2]
iḍām agne purudaṃsaṃ saniṃ goḥ śaśvattamaṃ havamānāya sādha | [ṚV, 3, 15 7.1]
syān naḥ sūnus tanayo vijāvāgne sā te sumatir bhūtv asme | [ṚV, 3, 15 7.2]
{ṚV, 3, 16}
ayam agniḥ suvīryasyeśe mahaḥ saubhagasya | [ṚV, 3, 16 1.1]
rāya īśe svapatyasya gomata īśe vṛtrahathānām | [ṚV, 3, 16 1.2]
imaṃ naro marutaḥ saścatā vṛdhaṃ yasmin rāyaḥ śevṛdhāsaḥ | [ṚV, 3, 16 2.1]
abhi ye santi pṛtanāsu dūḍhyo viśvāhā śatrum ādabhuḥ | [ṚV, 3, 16 2.2]
sa tvaṃ no rāyaḥ śiśīhi mīḍhvo agne suvīryasya | [ṚV, 3, 16 3.1]
tuvidyumna varṣiṣṭhasya prajāvato 'namīvasya śuṣmiṇaḥ | [ṚV, 3, 16 3.2]
cakrir yo viśvā bhuvanābhi sāsahiś cakrir deveṣv ā duvaḥ | [ṚV, 3, 16 4.1]
ā deveṣu yatata ā suvīrya ā śaṃsa uta nṛṇām | [ṚV, 3, 16 4.2]
mā no agne 'mataye māvīratāyai rīradhaḥ | [ṚV, 3, 16 5.1]
māgotāyai sahasas putra mā nide 'pa dveṣāṃsy ā kṛdhi | [ṚV, 3, 16 5.2]
śagdhi vājasya subhaga prajāvato 'gne bṛhato adhvare | [ṚV, 3, 16 6.1]
saṃ rāyā bhūyasā sṛja mayobhunā tuvidyumna yaśasvatā | [ṚV, 3, 16 6.2]
{ṚV, 3, 17}
samidhyamānaḥ prathamā anu dharmā sam aktubhiḥ ajyate viśva vāraḥ śociṣkeśaḥ ghṛta nirṇij pāvakaḥ su yajñaḥ agniḥ yajathāya devān | [ṚV, 3, 17 590013_1]
yathā ayajaḥ hotram agne pṛthivyāḥ yathā divaḥ jātavedaḥ cikitvān evā anena haviṣā yakṣi devān | [ṚV, 3, 17 590016_1]
manuṣvat yajñam pra tira imam adya | [ṚV, 3, 17 590016_2]
trīṇy āyūṃṣi tava jātavedas tisra ājānīr uṣasas te agne | [ṚV, 3, 17 3.1]
tābhir devānām avo yakṣi vidvān athā bhava yajamānāya śaṃ yoḥ | [ṚV, 3, 17 3.2]
agniṃ sudītiṃ sudṛśaṃ gṛṇanto namasyāmas tveḍyaṃ jātavedaḥ | [ṚV, 3, 17 4.1]
tvāṃ dūtam aratiṃ havyavāhaṃ devā akṛṇvann amṛtasya nābhim | [ṚV, 3, 17 4.2]
yas tvaddhotā pūrvo agne yajīyān dvitā ca sattā svadhayā ca śambhuḥ | [ṚV, 3, 17 5.1]
tasyānu dharma pra yajā cikitvo 'tha no dhā adhvaraṃ devavītau | [ṚV, 3, 17 5.2]
{ṚV, 3, 18}
bhavā naḥ agne sumanāḥ upetau sakhā iva sakhye pitarā iva sādhuḥ | [ṚV, 3, 18 590023_1]
puru druhaḥ hi kṣitayaḥ janānām | [ṚV, 3, 18 590024_1]
prati pratīcīḥ dahatāt arātīḥ | [ṚV, 3, 18 590024_2]
tapo ṣv agne antarāṁ amitrān tapā śaṃsam araruṣaḥ parasya | [ṚV, 3, 18 2.1]
tapo vaso cikitāno acittān vi te tiṣṭhantām ajarā ayāsaḥ | [ṚV, 3, 18 2.2]
idhmenāgna icchamāno ghṛtena juhomi havyaṃ tarase balāya | [ṚV, 3, 18 3.1]
yāvad īśe brahmaṇā vandamāna imāṃ dhiyaṃ śataseyāya devīm | [ṚV, 3, 18 3.2]
ucchociṣā sahasas putra stuto bṛhad vayaḥ śaśamāneṣu dhehi | [ṚV, 3, 18 4.1]
revad agne viśvāmitreṣu śaṃ yor marmṛjmā te tanvam bhūri kṛtvaḥ | [ṚV, 3, 18 4.2]
kṛdhi ratnaṃ susanitar dhanānāṃ sa ghed agne bhavasi yat samiddhaḥ | [ṚV, 3, 18 5.1]
stotur duroṇe subhagasya revat sṛprā karasnā dadhiṣe vapūṃṣi | [ṚV, 3, 18 5.2]
{ṚV, 3, 19}
agniṃ hotāram pra vṛṇe miyedhe gṛtsaṃ kaviṃ viśvavidam amūram | [ṚV, 3, 19 1.1]
sa no yakṣad devatātā yajīyān rāye vājāya vanate maghāni | [ṚV, 3, 19 1.2]
pra te agne haviṣmatīm iyarmy acchā sudyumnāṃ rātinīṃ ghṛtācīm | [ṚV, 3, 19 2.1]
pradakṣiṇid devatātim urāṇaḥ saṃ rātibhir vasubhir yajñam aśret | [ṚV, 3, 19 2.2]
sa tejīyasā manasā tvota uta śikṣa svapatyasya śikṣoḥ | [ṚV, 3, 19 3.1]
agne rāyo nṛtamasya prabhūtau bhūyāma te suṣṭutayaś ca vasvaḥ | [ṚV, 3, 19 3.2]
bhūrīṇi hi tve dadhire anīkāgne devasya yajyavo janāsaḥ | [ṚV, 3, 19 4.1]
sa ā vaha devatātiṃ yaviṣṭha śardho yad adya divyaṃ yajāsi | [ṚV, 3, 19 4.2]
yat tvā hotāram anajan miyedhe niṣādayanto yajathāya devāḥ | [ṚV, 3, 19 5.1]
sa tvaṃ no agne 'viteha bodhy adhi śravāṃsi dhehi nas tanūṣu | [ṚV, 3, 19 5.2]
{ṚV, 3, 20}
agnim uṣasam aśvinā dadhikrāṃ vyuṣṭiṣu havate vahnir ukthaiḥ | [ṚV, 3, 20 1.1]
sujyotiṣo naḥ śṛṇvantu devāḥ sajoṣaso adhvaraṃ vāvaśānāḥ | [ṚV, 3, 20 1.2]
agne trī te vājinā trī ṣadhasthā tisras te jihvā ṛtajāta pūrvīḥ | [ṚV, 3, 20 2.1]
tisra u te tanvo devavātās tābhir naḥ pāhi giro aprayucchan | [ṚV, 3, 20 2.2]
agne bhūrīṇi tava jātavedo deva svadhāvo 'mṛtasya nāma | [ṚV, 3, 20 3.1]
yāś ca māyā māyināṃ viśvaminva tve pūrvīḥ saṃdadhuḥ pṛṣṭabandho | [ṚV, 3, 20 3.2]
agnir netā bhaga iva kṣitīnāṃ daivīnāṃ deva ṛtupā ṛtāvā | [ṚV, 3, 20 4.1]
sa vṛtrahā sanayo viśvavedāḥ parṣad viśvāti duritā gṛṇantam | [ṚV, 3, 20 4.2]
dadhikrām agnim uṣasaṃ ca devīm bṛhaspatiṃ savitāraṃ ca devam | [ṚV, 3, 20 5.1]
aśvinā mitrāvaruṇā bhagaṃ ca vasūn rudrāṁ ādityāṁ iha huve | [ṚV, 3, 20 5.2]
{ṚV, 3, 21}
imaṃ no yajñam amṛteṣu dhehīmā havyā jātavedo juṣasva | [ṚV, 3, 21 1.1]
stokānām agne medaso ghṛtasya hotaḥ prāśāna prathamo niṣadya | [ṚV, 3, 21 1.2]
ghṛtavantaḥ pāvaka te stokā ścotanti medasaḥ | [ṚV, 3, 21 2.1]
svadharman devavītaye śreṣṭhaṃ no dhehi vāryam | [ṚV, 3, 21 2.2]
tubhyaṃ stokā ghṛtaścuto 'gne viprāya santya | [ṚV, 3, 21 3.1]
ṛṣiḥ śreṣṭhaḥ sam idhyase yajñasya prāvitā bhava | [ṚV, 3, 21 3.2]
tubhyaṃ ścotanty adhrigo śacīva stokāso agne medaso ghṛtasya | [ṚV, 3, 21 4.1]
kaviśasto bṛhatā bhānunāgā havyā juṣasva medhira | [ṚV, 3, 21 4.2]
ojiṣṭhaṃ te madhyato meda udbhṛtam pra te vayaṃ dadāmahe | [ṚV, 3, 21 5.1]
ścotanti te vaso stokā adhi tvaci prati tān devaśo vihi | [ṚV, 3, 21 5.2]
{ṚV, 3, 22}
ayam | [ṚV, 3, 22 590063_1]
ayam saḥ agniḥ yasmin somam indraḥ sutam dadhe jaṭhare vāvaśānaḥ | [ṚV, 3, 22 590063_2]
sahasriṇam vājam atyam na saptim sasavān san stūyase jātavedaḥ | [ṚV, 3, 22 590064_1]
agne yat te divi varcaḥ yat oṣadhīṣu apsu ā yajatra yena antarikṣam uru ātatantha tveṣaḥ sa bhānuḥ arṇavaḥ nṛ cakṣāḥ | [ṚV, 3, 22 590066_1]
agne divaḥ arṇam acchā jigāsi yāḥ rocane parastāt sūryasya yāḥ ca avastāt upatiṣṭhante āpaḥ | [ṚV, 3, 22 590067_1]
acchā devāṁ ūciṣe dhiṣṇyāḥ ye | [ṚV, 3, 22 590067_2]
purīṣyāsaḥ agnayaḥ prāvaṇebhiḥ sajoṣasaḥ juṣantām yajñam adruhaḥ anamīvāḥ iṣaḥ mahīḥ | [ṚV, 3, 22 590070_1]
iḍām agne purudaṃsam sanim goḥ śaśvattamam havamānāya sādha | [ṚV, 3, 22 590071_1]
syāt naḥ sūnuḥ tanayaḥ vijāvā agne | [ṚV, 3, 22 590072_1]
sā te sumatiḥ bhūtu asme | [ṚV, 3, 22 590072_2]
{ṚV, 3, 23}
nirmathitaḥ sudhita ā sadhasthe yuvā kavir adhvarasya praṇetā | [ṚV, 3, 23 1.1]
jūryatsv agnir ajaro vaneṣv atrā dadhe amṛtaṃ jātavedāḥ | [ṚV, 3, 23 1.2]
amanthiṣṭām bhāratā revad agniṃ devaśravā devavātaḥ sudakṣam | [ṚV, 3, 23 2.1]
agne vi paśya bṛhatābhi rāyeṣāṃ no netā bhavatād anu dyūn | [ṚV, 3, 23 2.2]
daśa kṣipaḥ pūrvyaṃ sīm ajījanan sujātam mātṛṣu priyam | [ṚV, 3, 23 3.1]
agniṃ stuhi daivavātaṃ devaśravo yo janānām asad vaśī | [ṚV, 3, 23 3.2]
ni tvā dadhe vara ā pṛthivyā iḍāyās pade sudinatve ahnām | [ṚV, 3, 23 4.1]
dṛṣadvatyām mānuṣa āpayāyāṃ sarasvatyāṃ revad agne didīhi | [ṚV, 3, 23 4.2]
iḍām agne purudaṃsaṃ saniṃ goḥ śaśvattamaṃ havamānāya sādha | [ṚV, 3, 23 5.1]
syān naḥ sūnus tanayo vijāvāgne sā te sumatir bhūtv asme | [ṚV, 3, 23 5.2]
{ṚV, 3, 24}
agne sahasva pṛtanā abhimātīr apāsya | [ṚV, 3, 24 1.1]
duṣṭaras tarann arātīr varco dhā yajñavāhase | [ṚV, 3, 24 1.2]
agna iḍā sam idhyase vītihotro amartyaḥ | [ṚV, 3, 24 2.1]
juṣasva sū no adhvaram | [ṚV, 3, 24 2.2]
agne dyumnena jāgṛve sahasaḥ sūnav āhuta | [ṚV, 3, 24 3.1]
edam barhiḥ sado mama | [ṚV, 3, 24 3.2]
agne viśvebhir agnibhir devebhir mahayā giraḥ | [ṚV, 3, 24 4.1]
yajñeṣu ya u cāyavaḥ | [ṚV, 3, 24 4.2]
agne dā dāśuṣe rayiṃ vīravantam parīṇasam | [ṚV, 3, 24 5.1]
śiśīhi naḥ sūnumataḥ | [ṚV, 3, 24 5.2]
{ṚV, 3, 25}
agne divaḥ sūnur asi pracetās tanā pṛthivyā uta viśvavedāḥ | [ṚV, 3, 25 1.1]
ṛdhag devāṁ iha yajā cikitvaḥ | [ṚV, 3, 25 1.2]
agniḥ sanoti vīryāṇi vidvān sanoti vājam amṛtāya bhūṣan | [ṚV, 3, 25 2.1]
sa no devāṁ eha vahā purukṣo | [ṚV, 3, 25 2.2]
agnir dyāvāpṛthivī viśvajanye ā bhāti devī amṛte amūraḥ | [ṚV, 3, 25 3.1]
kṣayan vājaiḥ puruścandro namobhiḥ | [ṚV, 3, 25 3.2]
agna indraś ca dāśuṣo duroṇe sutāvato yajñam ihopa yātam | [ṚV, 3, 25 4.1]
amardhantā somapeyāya devā | [ṚV, 3, 25 4.2]
agne apāṃ sam idhyase duroṇe nityaḥ sūno sahaso jātavedaḥ | [ṚV, 3, 25 5.1]
sadhasthāni mahayamāna ūtī | [ṚV, 3, 25 5.2]
{ṚV, 3, 26}
vaiśvānaram manasāgniṃ nicāyyā haviṣmanto anuṣatyaṃ svarvidam | [ṚV, 3, 26 1.1]
sudānuṃ devaṃ rathiraṃ vasūyavo gīrbhī raṇvaṃ kuśikāso havāmahe | [ṚV, 3, 26 1.2]
taṃ śubhram agnim avase havāmahe vaiśvānaram mātariśvānam ukthyam | [ṚV, 3, 26 2.1]
bṛhaspatim manuṣo devatātaye vipraṃ śrotāram atithiṃ raghuṣyadam | [ṚV, 3, 26 2.2]
aśvaḥ na krandan janibhiḥ sam idhyate vaiśvānaraḥ kuśikebhiḥ yuge yuge | [ṚV, 3, 26 590107_1]
sa naḥ agniḥ su vīryam su aśvyam dadhātu ratnam amṛteṣu jāgṛviḥ | [ṚV, 3, 26 590108_1]
pra yantu vājās taviṣībhir agnayaḥ śubhe sammiślāḥ pṛṣatīr ayukṣata | [ṚV, 3, 26 4.1]
bṛhadukṣo maruto viśvavedasaḥ pra vepayanti parvatāṁ adābhyāḥ | [ṚV, 3, 26 4.2]
agniśriyo maruto viśvakṛṣṭaya ā tveṣam ugram ava īmahe vayam | [ṚV, 3, 26 5.1]
te svānino rudriyā varṣanirṇijaḥ siṃhā na heṣakratavaḥ sudānavaḥ | [ṚV, 3, 26 5.2]
vrātaṃ vrātaṃ gaṇaṃ gaṇaṃ suśastibhir agner bhāmam marutām oja īmahe | [ṚV, 3, 26 6.1]
pṛṣadaśvāso anavabhrarādhaso gantāro yajñaṃ vidatheṣu dhīrāḥ | [ṚV, 3, 26 6.2]
agnir asmi janmanā jātavedā ghṛtam me cakṣur amṛtam ma āsan | [ṚV, 3, 26 7.1]
arkas tridhātū rajaso vimāno 'jasro gharmo havir asmi nāma | [ṚV, 3, 26 7.2]
tribhiḥ pavitrair apupoddhy arkaṃ hṛdā matiṃ jyotir anu prajānan | [ṚV, 3, 26 8.1]
varṣiṣṭhaṃ ratnam akṛta svadhābhir ād id dyāvāpṛthivī pary apaśyat | [ṚV, 3, 26 8.2]
śatadhāram utsam akṣīyamāṇaṃ vipaścitam pitaraṃ vaktvānām | [ṚV, 3, 26 9.1]
meḍim madantam pitror upasthe taṃ rodasī pipṛtaṃ satyavācam | [ṚV, 3, 26 9.2]
{ṚV, 3, 27}
pra vo vājā abhidyavo haviṣmanto ghṛtācyā | [ṚV, 3, 27 1.1]
devāñ jigāti sumnayuḥ | [ṚV, 3, 27 1.2]
īḍe agniṃ vipaścitaṃ girā yajñasya sādhanam | [ṚV, 3, 27 2.1]
śruṣṭīvānaṃ dhitāvānam | [ṚV, 3, 27 2.2]
agne śakema te vayaṃ yamaṃ devasya vājinaḥ | [ṚV, 3, 27 3.1]
ati dveṣāṃsi tarema | [ṚV, 3, 27 3.2]
samidhyamāno adhvare 'gniḥ pāvaka īḍyaḥ | [ṚV, 3, 27 4.1]
śociṣkeśas tam īmahe | [ṚV, 3, 27 4.2]
pṛthupājā amartyo ghṛtanirṇik svāhutaḥ | [ṚV, 3, 27 5.1]
agnir yajñasya havyavāṭ | [ṚV, 3, 27 5.2]
taṃ sabādho yatasruca itthā dhiyā yajñavantaḥ | [ṚV, 3, 27 6.1]
ā cakrur agnim ūtaye | [ṚV, 3, 27 6.2]
hotā devo amartyaḥ purastād eti māyayā | [ṚV, 3, 27 7.1]
vidathāni pracodayan | [ṚV, 3, 27 7.2]
vājī vājeṣu dhīyate 'dhvareṣu pra ṇīyate | [ṚV, 3, 27 8.1]
vipro yajñasya sādhanaḥ | [ṚV, 3, 27 8.2]
dhiyā cakre vareṇyo bhūtānāṃ garbham ā dadhe | [ṚV, 3, 27 9.1]
dakṣasya pitaraṃ tanā | [ṚV, 3, 27 9.2]
ni tvā dadhe vareṇyaṃ dakṣasyeḍā sahaskṛta | [ṚV, 3, 27 10.1]
agne sudītim uśijam | [ṚV, 3, 27 10.2]
agniṃ yanturam apturam ṛtasya yoge vanuṣaḥ | [ṚV, 3, 27 11.1]
viprā vājaiḥ sam indhate | [ṚV, 3, 27 11.2]
ūrjo napātam adhvare dīdivāṃsam upa dyavi | [ṚV, 3, 27 12.1]
agnim īḍe kavikratum | [ṚV, 3, 27 12.2]
īḍenyo namasyas tiras tamāṃsi darśataḥ | [ṚV, 3, 27 13.1]
sam agnir idhyate vṛṣā | [ṚV, 3, 27 13.2]
vṛṣaḥ agniḥ sam idhyate aśvaḥ na deva vāhanaḥ | [ṚV, 3, 27 590147_1]
tam haviṣmantaḥ īḍate | [ṚV, 3, 27 590148_1]
vṛṣaṇaṃ tvā vayaṃ vṛṣan vṛṣaṇaḥ sam idhīmahi | [ṚV, 3, 27 15.1]
agne dīdyatam bṛhat | [ṚV, 3, 27 15.2]
{ṚV, 3, 28}
agne juṣasva no haviḥ puroḍāśaṃ jātavedaḥ | [ṚV, 3, 28 1.1]
prātaḥsāve dhiyāvaso | [ṚV, 3, 28 1.2]
puroḍā agne pacatas tubhyaṃ vā ghā pariṣkṛtaḥ | [ṚV, 3, 28 2.1]
taṃ juṣasva yaviṣṭhya | [ṚV, 3, 28 2.2]
agne vīhi puroḍāśam āhutaṃ tiroahnyam | [ṚV, 3, 28 3.1]
sahasaḥ sūnur asy adhvare hitaḥ | [ṚV, 3, 28 3.2]
mādhyandine savane jātavedaḥ puroḍāśam iha kave juṣasva | [ṚV, 3, 28 4.1]
agne yahvasya tava bhāgadheyaṃ na pra minanti vidatheṣu dhīrāḥ | [ṚV, 3, 28 4.2]
agne tṛtīye savane hi kāniṣaḥ puroḍāśaṃ sahasaḥ sūnav āhutam | [ṚV, 3, 28 5.1]
athā deveṣv adhvaraṃ vipanyayā dhā ratnavantam amṛteṣu jāgṛvim | [ṚV, 3, 28 5.2]
agne vṛdhāna āhutim puroḍāśaṃ jātavedaḥ | [ṚV, 3, 28 6.1]
juṣasva tiroahnyam | [ṚV, 3, 28 6.2]
{ṚV, 3, 29}
astīdam adhimanthanam asti prajananaṃ kṛtam | [ṚV, 3, 29 1.1]
etāṃ viśpatnīm ā bharāgnim manthāma pūrvathā | [ṚV, 3, 29 1.2]
araṇyor nihito jātavedā garbha iva sudhito garbhiṇīṣu | [ṚV, 3, 29 2.1]
dive diva īḍyo jāgṛvadbhir haviṣmadbhir manuṣyebhir agniḥ | [ṚV, 3, 29 2.2]
uttānāyām ava bharā cikitvān sadyaḥ pravītā vṛṣaṇaṃ jajāna | [ṚV, 3, 29 3.1]
aruṣastūpo ruśad asya pāja iﾱāyās putro vayune 'janiṣṭa | [ṚV, 3, 29 3.2]
iﾱāyās tvā pade vayaṃ nābhā pṛthivyā adhi | [ṚV, 3, 29 4.1]
jātavedo ni dhīmahy agne havyāya voḍhave | [ṚV, 3, 29 4.2]
manthatā naraḥ kavim advayantam pracetasam amṛtaṃ supratīkam | [ṚV, 3, 29 5.1]
yajñasya ketum prathamam purastād agniṃ naro janayatā suśevam | [ṚV, 3, 29 5.2]
yadī manthanti bāhubhiḥ vi rocate aśvaḥ na vājī aruṣaḥ vaneṣu ā | [ṚV, 3, 29 590173_1]
citraḥ na yāman aśvinoḥ a nivṛtaḥ pari vṛṇakti aśmanaḥ tṛṇā dahan | [ṚV, 3, 29 590174_1]
jāto agnī rocate cekitāno vājī vipraḥ kaviśastaḥ sudānuḥ | [ṚV, 3, 29 7.1]
yaṃ devāsa īḍyaṃ viśvavidaṃ havyavāham adadhur adhvareṣu | [ṚV, 3, 29 7.2]
sīda hotaḥ sva u loke cikitvān sādayā yajñaṃ sukṛtasya yonau | [ṚV, 3, 29 8.1]
devāvīr devān haviṣā yajāsy agne bṛhad yajamāne vayo dhāḥ | [ṚV, 3, 29 8.2]
kṛṇota dhūmaṃ vṛṣaṇaṃ sakhāyo 'sredhanta itana vājam accha | [ṚV, 3, 29 9.1]
ayam agniḥ pṛtanāṣāṭ suvīro yena devāso asahanta dasyūn | [ṚV, 3, 29 9.2]
ayaṃ te yonir ṛtviyo yato jāto arocathāḥ | [ṚV, 3, 29 10.1]
taṃ jānann agna ā sīdāthā no vardhayā giraḥ | [ṚV, 3, 29 10.2]
tanūnapād ucyate garbha āsuro narāśaṃso bhavati yad vijāyate | [ṚV, 3, 29 11.1]
mātariśvā yad amimīta mātari vātasya sargo abhavat sarīmaṇi | [ṚV, 3, 29 11.2]
sunirmathā nirmathitaḥ sunidhā nihitaḥ kaviḥ | [ṚV, 3, 29 12.1]
agne svadhvarā kṛṇu devān devayate yaja | [ṚV, 3, 29 12.2]
ajījanan amṛtam martyāsaḥ asremāṇam taraṇim vīḍu jambham | [ṚV, 3, 29 590187_1]
daśa svasāraḥ agruvaḥ samīcīḥ pumāṃsam jātam abhi sam rabhante | [ṚV, 3, 29 590188_1]
pra sapta hotā sanakāt arocata mātuḥ upasthe yat aśocat ūdhani | [ṚV, 3, 29 590189_1]
na ni miṣati suraṇo dive dive yad asurasya jaṭharād ajāyata | [ṚV, 3, 29 14.2]
amitrāyudho marutām iva prayāḥ prathamajā brahmaṇo viśvam id viduḥ | [ṚV, 3, 29 15.1]
dyumnavad brahma kuśikāsa erira eka eko dame agniṃ sam īdhire | [ṚV, 3, 29 15.2]
yat adya tvā prayati yajñe asmin hotar cikitvaḥ avṛṇīmahi iha dhruvam ayāḥ dhruvam uta aśamiṣṭhāḥ | [ṚV, 3, 29 590194_1]
prajānan vidvāṁ upa yāhi somam | [ṚV, 3, 29 590194_2]
{ṚV, 3, 30}
icchanti tvā somyāsaḥ sakhāyaḥ | [ṚV, 3, 30 590195_1]
sunvanti somam | [ṚV, 3, 30 590195_2]
dadhati prayāṃsi | [ṚV, 3, 30 590195_3]
titikṣante abhiśastim janānām | [ṚV, 3, 30 590196_1]
indra tvat ā kaścana hi praketaḥ | [ṚV, 3, 30 590196_2]
na te dūre paramā cid rajāṃsy ā tu pra yāhi harivo haribhyām | [ṚV, 3, 30 2.1]
sthirāya vṛṣṇe savanā kṛtemā yuktā grāvāṇaḥ samidhāne agnau | [ṚV, 3, 30 2.2]
indraḥ suśipro maghavā tarutro mahāvrātas tuvikūrmir ṛghāvān | [ṚV, 3, 30 3.1]
yad ugro dhā bādhito martyeṣu kva tyā te vṛṣabha vīryāṇi | [ṚV, 3, 30 3.2]
tvaṃ hi ṣmā cyāvayann acyutāny eko vṛtrā carasi jighnamānaḥ | [ṚV, 3, 30 4.1]
tava dyāvāpṛthivī parvatāso 'nu vratāya nimiteva tasthuḥ | [ṚV, 3, 30 4.2]
utābhaye puruhūta śravobhir eko dṛḍham avado vṛtrahā san | [ṚV, 3, 30 5.1]
ime cid indra rodasī apāre yat saṃgṛbhṇā maghavan kāśir it te | [ṚV, 3, 30 5.2]
pra sū ta indra pravatā haribhyām pra te vajraḥ pramṛṇann etu śatrūn | [ṚV, 3, 30 6.1]
jahi pratīco anūcaḥ parāco viśvaṃ satyaṃ kṛṇuhi viṣṭam astu | [ṚV, 3, 30 6.2]
yasmai dhāyur adadhā martyāyābhaktaṃ cid bhajate gehyaṃ saḥ | [ṚV, 3, 30 7.1]
bhadrā ta indra sumatir ghṛtācī sahasradānā puruhūta rātiḥ | [ṚV, 3, 30 7.2]
sahadānum puruhūta kṣiyantam ahastam indra sam piṇak kuṇārum | [ṚV, 3, 30 8.1]
abhi vṛtraṃ vardhamānam piyārum apādam indra tavasā jaghantha | [ṚV, 3, 30 8.2]
ni sāmanām iṣirām indra bhūmim mahīm apārām sadane sasattha | [ṚV, 3, 30 590211_1]
astabhnād dyāṃ vṛṣabho antarikṣam arṣantv āpas tvayeha prasūtāḥ | [ṚV, 3, 30 9.2]
alātṛṇo vala indra vrajo goḥ purā hantor bhayamāno vy āra | [ṚV, 3, 30 10.1]
sugān patho akṛṇon niraje gāḥ prāvan vāṇīḥ puruhūtaṃ dhamantīḥ | [ṚV, 3, 30 10.2]
eko dve vasumatī samīcī indra ā paprau pṛthivīm uta dyām | [ṚV, 3, 30 11.1]
utāntarikṣād abhi naḥ samīka iṣo rathīḥ sayujaḥ śūra vājān | [ṚV, 3, 30 11.2]
diśaḥ sūryo na mināti pradiṣṭā dive dive haryaśvaprasūtāḥ | [ṚV, 3, 30 12.1]
saṃ yad ānaḍ adhvana ād id aśvair vimocanaṃ kṛṇute tat tv asya | [ṚV, 3, 30 12.2]
didṛkṣanta uṣaso yāmann aktor vivasvatyā mahi citram anīkam | [ṚV, 3, 30 13.1]
viśve jānanti mahinā yad āgād indrasya karma sukṛtā purūṇi | [ṚV, 3, 30 13.2]
mahi jyotir nihitaṃ vakṣaṇāsv āmā pakvaṃ carati bibhratī gauḥ | [ṚV, 3, 30 14.1]
viśvaṃ svādma saṃbhṛtam usriyāyāṃ yat sīm indro adadhād bhojanāya | [ṚV, 3, 30 14.2]
indra dṛhya yāmakośā abhūvan yajñāya śikṣa gṛṇate sakhibhyaḥ | [ṚV, 3, 30 15.1]
durmāyavo durevā martyāso niṣaṅgiṇo ripavo hantvāsaḥ | [ṚV, 3, 30 15.2]
saṃ ghoṣaḥ śṛṇve 'vamair amitrair jahī ny eṣv aśaniṃ tapiṣṭhām | [ṚV, 3, 30 16.1]
vṛścem adhastād vi rujā sahasva jahi rakṣo maghavan randhayasva | [ṚV, 3, 30 16.2]
ud vṛha rakṣaḥ sahamūlam indra vṛścā madhyam praty agraṃ śṛṇīhi | [ṚV, 3, 30 17.1]
ā kīvataḥ salalūkaṃ cakartha brahmadviṣe tapuṣiṃ hetim asya | [ṚV, 3, 30 17.2]
svastaye vājibhiś ca praṇetaḥ saṃ yan mahīr iṣa āsatsi pūrvīḥ | [ṚV, 3, 30 18.1]
rāyo vantāro bṛhataḥ syāmāsme astu bhaga indra prajāvān | [ṚV, 3, 30 18.2]
ā no bhara bhagam indra dyumantaṃ ni te deṣṇasya dhīmahi prareke | [ṚV, 3, 30 19.1]
ūrva iva paprathe kāmo asme tam ā pṛṇa vasupate vasūnām | [ṚV, 3, 30 19.2]
imaṃ kāmam mandayā gobhir aśvaiś candravatā rādhasā paprathaś ca | [ṚV, 3, 30 20.1]
svaryavo matibhis tubhyaṃ viprā indrāya vāhaḥ kuśikāso akran | [ṚV, 3, 30 20.2]
ā no gotrā dardṛhi gopate gāḥ sam asmabhyaṃ sanayo yantu vājāḥ | [ṚV, 3, 30 21.1]
divakṣā asi vṛṣabha satyaśuṣmo 'smabhyaṃ su maghavan bodhi godāḥ | [ṚV, 3, 30 21.2]
śunaṃ huvema maghavānam indram asmin bhare nṛtamaṃ vājasātau | [ṚV, 3, 30 22.1]
śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām | [ṚV, 3, 30 22.2]
{ṚV, 3, 31}
śāsad vahnir duhitur naptyaṃ gād vidvāṁ ṛtasya dīdhitiṃ saparyan | [ṚV, 3, 31 1.1]
pitā yatra duhituḥ sekam ṛñjan saṃ śagmyena manasā dadhanve | [ṚV, 3, 31 1.2]
na jāmaye tānvo riktham āraik cakāra garbhaṃ sanitur nidhānam | [ṚV, 3, 31 2.1]
yadī mātaro janayanta vahnim anyaḥ kartā sukṛtor anya ṛndhan | [ṚV, 3, 31 2.2]
agnir jajñe juhvā rejamāno mahas putrāṁ aruṣasya prayakṣe | [ṚV, 3, 31 3.1]
mahān garbho mahy ā jātam eṣām mahī pravṛddharyaśvasya yajñaiḥ | [ṚV, 3, 31 3.2]
abhi jaitrīr asacanta spṛdhānam mahi jyotis tamaso nir ajānan | [ṚV, 3, 31 4.1]
taṃ jānatīḥ praty ud āyann uṣāsaḥ patir gavām abhavad eka indraḥ | [ṚV, 3, 31 4.2]
vīﾱau satīr abhi dhīrā atṛndan prācāhinvan manasā sapta viprāḥ | [ṚV, 3, 31 5.1]
viśvām avindan pathyām ṛtasya prajānann it tā namasā viveśa | [ṚV, 3, 31 5.2]
vidad yadī saramā rugṇam adrer mahi pāthaḥ pūrvyaṃ sadhryak kaḥ | [ṚV, 3, 31 6.1]
agraṃ nayat supady akṣarāṇām acchā ravam prathamā jānatī gāt | [ṚV, 3, 31 6.2]
agacchad u vipratamaḥ sakhīyann asūdayat sukṛte garbham adriḥ | [ṚV, 3, 31 7.1]
sasāna maryo yuvabhir makhasyann athābhavad aṅgirāḥ sadyo arcan | [ṚV, 3, 31 7.2]
sataḥ sataḥ pratimānam purobhūr viśvā veda janimā hanti śuṣṇam | [ṚV, 3, 31 8.1]
pra ṇo divaḥ padavīr gavyur arcan sakhā sakhīṃr amuñcan nir avadyāt | [ṚV, 3, 31 8.2]
ni gavyatā manasā sedur arkaiḥ kṛṇvānāso amṛtatvāya gātum | [ṚV, 3, 31 9.1]
idaṃ cin nu sadanam bhūry eṣāṃ yena māsāṁ asiṣāsann ṛtena | [ṚV, 3, 31 9.2]
saṃpaśyamānā amadann abhi svam payaḥ pratnasya retaso dughānāḥ | [ṚV, 3, 31 10.1]
vi rodasī atapad ghoṣa eṣāṃ jāte niṣṭhām adadhur goṣu vīrān | [ṚV, 3, 31 10.2]
sa jātebhir vṛtrahā sed u havyair ud usriyā asṛjad indro arkaiḥ | [ṚV, 3, 31 11.1]
urūcy asmai ghṛtavad bharantī madhu svādma duduhe jenyā gauḥ | [ṚV, 3, 31 11.2]
pitre cic cakruḥ sadanaṃ sam asmai mahi tviṣīmat sukṛto vi hi khyan | [ṚV, 3, 31 12.1]
viṣkabhnanta skambhanenā janitrī āsīnā ūrdhvaṃ rabhasaṃ vi minvan | [ṚV, 3, 31 12.2]
mahī yadi dhiṣaṇā śiśnathe dhāt sadyovṛdhaṃ vibhvaṃ rodasyoḥ | [ṚV, 3, 31 13.1]
giro yasminn anavadyāḥ samīcīr viśvā indrāya taviṣīr anuttāḥ | [ṚV, 3, 31 13.2]
mahy ā te sakhyaṃ vaśmi śaktīr ā vṛtraghne niyuto yanti pūrvīḥ | [ṚV, 3, 31 14.1]
mahi stotram ava āganma sūrer asmākaṃ su maghavan bodhi gopāḥ | [ṚV, 3, 31 14.2]
mahi kṣetram puru ścandraṃ vividvān ād it sakhibhyaś carathaṃ sam airat | [ṚV, 3, 31 15.1]
indro nṛbhir ajanad dīdyānaḥ sākaṃ sūryam uṣasaṃ gātum agnim | [ṚV, 3, 31 15.2]
apaś cid eṣa vibhvo damūnāḥ pra sadhrīcīr asṛjad viśvaścandrāḥ | [ṚV, 3, 31 16.1]
madhvaḥ punānāḥ kavibhiḥ pavitrair dyubhir hinvanty aktubhir dhanutrīḥ | [ṚV, 3, 31 16.2]
anu kṛṣṇe vasudhitī jihāte ubhe sūryasya maṃhanā yajatre | [ṚV, 3, 31 17.1]
pari yat te mahimānaṃ vṛjadhyai sakhāya indra kāmyā ṛjipyāḥ | [ṚV, 3, 31 17.2]
patir bhava vṛtrahan sūnṛtānāṃ girāṃ viśvāyur vṛṣabho vayodhāḥ | [ṚV, 3, 31 18.1]
ā no gahi sakhyebhiḥ śivebhir mahān mahībhir ūtibhiḥ saraṇyan | [ṚV, 3, 31 18.2]
tam aṅgirasvan namasā saparyan navyaṃ kṛṇomi sanyase purājām | [ṚV, 3, 31 19.1]
druho vi yāhi bahulā adevīḥ svaś ca no maghavan sātaye dhāḥ | [ṚV, 3, 31 19.2]
mihaḥ pāvakāḥ pratatā abhūvan svasti naḥ pipṛhi pāram āsām | [ṚV, 3, 31 20.1]
indra tvaṃ rathiraḥ pāhi no riṣo makṣū makṣū kṛṇuhi gojito naḥ | [ṚV, 3, 31 20.2]
adediṣṭa vṛtrahā gopatir gā antaḥ kṛṣṇāṁ aruṣair dhāmabhir gāt | [ṚV, 3, 31 21.1]
pra sūnṛtā diśamāna ṛtena duraś ca viśvā avṛṇod apa svāḥ | [ṚV, 3, 31 21.2]
śunaṃ huvema maghavānam indram asmin bhare nṛtamaṃ vājasātau | [ṚV, 3, 31 22.1]
śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām | [ṚV, 3, 31 22.2]
{ṚV, 3, 32}
indra somaṃ somapate pibemam mādhyandinaṃ savanaṃ cāru yat te | [ṚV, 3, 32 1.1]
prapruthyā śipre maghavann ṛjīṣin vimucyā harī iha mādayasva | [ṚV, 3, 32 1.2]
gavāśiram manthinam indra śukram pibā somaṃ rarimā te madāya | [ṚV, 3, 32 2.1]
brahmakṛtā mārutenā gaṇena sajoṣā rudrais tṛpad ā vṛṣasva | [ṚV, 3, 32 2.2]
ye te śuṣmaṃ ye taviṣīm avardhann arcanta indra marutas ta ojaḥ | [ṚV, 3, 32 3.1]
mādhyandine savane vajrahasta pibā rudrebhiḥ sagaṇaḥ suśipra | [ṚV, 3, 32 3.2]
ta in nv asya madhumad vivipra indrasya śardho maruto ya āsan | [ṚV, 3, 32 4.1]
yebhir vṛtrasyeṣito vivedāmarmaṇo manyamānasya marma | [ṚV, 3, 32 4.2]
manuṣvad indra savanaṃ juṣāṇaḥ pibā somaṃ śaśvate vīryāya | [ṚV, 3, 32 5.1]
saḥ ā vavṛtsva haryaśva yajñaiḥ | [ṚV, 3, 32 590292_1]
saraṇyubhiḥ apaḥ arṇā sisarṣi tvam apaḥ yat ha vṛtram jaghanvāṁ atyāṁ iva prāsṛjaḥ sartavā ājau śayānam indra caratā vadhena vavrivāṃsam pari devīḥ a devam | [ṚV, 3, 32 590292_2]
yajāma in namasā vṛddham indram bṛhantam ṛṣvam ajaraṃ yuvānam | [ṚV, 3, 32 7.1]
yasya priye mamatur yajñiyasya na rodasī mahimānam mamāte | [ṚV, 3, 32 7.2]
indrasya karma sukṛtā purūṇi vratāni devā na minanti viśve | [ṚV, 3, 32 8.1]
dādhāra yaḥ pṛthivīṃ dyām utemāṃ jajāna sūryam uṣasaṃ sudaṃsāḥ | [ṚV, 3, 32 8.2]
adrogha satyaṃ tava tan mahitvaṃ sadyo yaj jāto apibo ha somam | [ṚV, 3, 32 9.1]
na dyāva indra tavasas ta ojo nāhā na māsāḥ śarado varanta | [ṚV, 3, 32 9.2]
tvaṃ sadyo apibo jāta indra madāya somam parame vyoman | [ṚV, 3, 32 10.1]
yaddha dyāvāpṛthivī āviveśīr athābhavaḥ pūrvyaḥ kārudhāyāḥ | [ṚV, 3, 32 10.2]
ahann ahim pariśayānam arṇa ojāyamānaṃ tuvijāta tavyān | [ṚV, 3, 32 11.1]
na te mahitvam anu bhūd adha dyaur yad anyayā sphigyā kṣām avasthāḥ | [ṚV, 3, 32 11.2]
yajño hi ta indra vardhano bhūd uta priyaḥ sutasomo miyedhaḥ | [ṚV, 3, 32 12.1]
yajñena yajñam ava yajñiyaḥ san yajñas te vajram ahihatya āvat | [ṚV, 3, 32 12.2]
yajñenendram avasā cakre arvāg ainaṃ sumnāya navyase vavṛtyām | [ṚV, 3, 32 13.1]
ya stomebhir vāvṛdhe pūrvyebhir yo madhyamebhir uta nūtanebhiḥ | [ṚV, 3, 32 13.2]
viveṣa yan mā dhiṣaṇā jajāna stavai purā pāryād indram ahnaḥ | [ṚV, 3, 32 14.1]
aṃhaso yatra pīparad yathā no nāveva yāntam ubhaye havante | [ṚV, 3, 32 14.2]
āpūrṇo asya kalaśaḥ svāhā sekteva kośaṃ sisice pibadhyai | [ṚV, 3, 32 15.1]
sam u priyā āvavṛtran madāya pradakṣiṇid abhi somāsa indram | [ṚV, 3, 32 15.2]
na tvā gabhīraḥ puruhūta sindhur nādrayaḥ pari ṣanto varanta | [ṚV, 3, 32 16.1]
itthā sakhibhya iṣito yad indrā dṛﾱhaṃ cid arujo gavyam ūrvam | [ṚV, 3, 32 16.2]
śunaṃ huvema maghavānam indram asmin bhare nṛtamaṃ vājasātau | [ṚV, 3, 32 17.1]
śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām | [ṚV, 3, 32 17.2]
{ṚV, 3, 33}
pra parvatānām uśatī upasthāt aśve iva viṣite hāsamāne gāvā iva śubhre mātarā rihāṇe vipāś chutudrī payasā javete | [ṚV, 3, 33 590318_1]
indra iṣite prasavam bhikṣamāṇe acchā samudram rathyā iva yāthaḥ samārāṇe ūrmibhiḥ pinvamāne | [ṚV, 3, 33 590319_1]
anyā vām anyām api eti śubhre | [ṚV, 3, 33 590320_1]
acchā sindhum mātṛtamām ayāsam vipāśam urvīm subhagām aganma | [ṚV, 3, 33 590321_1]
vatsam iva mātarā saṃrihāṇe samānam yonim anu saṃcarantī | [ṚV, 3, 33 590322_1]
enā vayam payasā pinvamānāḥ anu yonim deva kṛtam carantīḥ | [ṚV, 3, 33 590323_1]
na vartave prasavaḥ sarga taktaḥ | [ṚV, 3, 33 590324_1]
kiṃyuḥ vipraḥ nadyaḥ johavīti | [ṚV, 3, 33 590324_2]
ramadhvam me vacase somyāya ṛtāvarīḥ upa muhūrtam evaiḥ | [ṚV, 3, 33 590325_1]
pra sindhum acchā bṛhatī manīṣā | [ṚV, 3, 33 590326_1]
ahve kuśikasya sūnuḥ | [ṚV, 3, 33 590326_2]
indraḥ asmāṁ aradat vajra bāhuḥ | [ṚV, 3, 33 590327_1]
apāhan vṛtram paridhim nadīnām | [ṚV, 3, 33 590327_2]
devaḥ anayat savitā su pāṇiḥ | [ṚV, 3, 33 590328_1]
tasya vayam prasave yāmaḥ urvīḥ | [ṚV, 3, 33 590328_2]
pravācyam śaśvadhā vīryam tat indrasya karma yat ahim vivṛścat | [ṚV, 3, 33 590329_1]
vi vajreṇa pariṣadaḥ jaghāna | [ṚV, 3, 33 590330_1]
āyan āpaḥ ayanam icchamānāḥ | [ṚV, 3, 33 590330_2]
etat vacaḥ jaritar mā api mṛṣṭhāḥ ā yat te ghoṣān uttarā yugāni | [ṚV, 3, 33 590331_1]
uktheṣu kāro prati naḥ juṣasva | [ṚV, 3, 33 590332_1]
mā naḥ ni kaḥ puruṣatrā | [ṚV, 3, 33 590332_2]
namaḥ | [ṚV, 3, 33 590332_3]
namaḥ te | [ṚV, 3, 33 590332_4]
ā u ṣu svasāraḥ kārave śṛṇota | [ṚV, 3, 33 590333_1]
yayau vaḥ dūrāt anasā rathena | [ṚV, 3, 33 590333_2]
ni ṣū namadhvam | [ṚV, 3, 33 590334_1]
bhavatā su pārāḥ adhoakṣāḥ sindhavaḥ srotyābhiḥ | [ṚV, 3, 33 590334_2]
ā te kāro śṛṇavāmā vacāṃsi | [ṚV, 3, 33 590335_1]
yayātha dūrāt anasā rathena | [ṚV, 3, 33 590335_2]
ni te naṃsai pīpyānā iva yoṣā maryāya iva kanyā te | [ṚV, 3, 33 590336_1]
yat aṅga tvā bharatāḥ saṃtareyuḥ gavyan grāmaḥ iṣitaḥ indra jūtaḥ aha prasavaḥ sarga taktaḥ | [ṚV, 3, 33 590338_1]
ā vaḥ vṛṇe sumatim yajñiyānām | [ṚV, 3, 33 590338_2]
atāriṣuḥ bharatāḥ gavyavaḥ | [ṚV, 3, 33 590339_1]
sam abhakta vipraḥ sumatim nadīnām | [ṚV, 3, 33 590339_2]
pra pinvadhvam iṣayantīḥ su rādhāḥ | [ṚV, 3, 33 590340_1]
ā vakṣaṇāḥ pṛṇadhvam | [ṚV, 3, 33 590340_2]
yāta śībham | [ṚV, 3, 33 590340_3]
ud vaḥ ūrmiḥ śamyāḥ hantu āpaḥ | [ṚV, 3, 33 590341_1]
yoktrāṇi muñcata | [ṚV, 3, 33 590341_2]
mā a duṣkṛtau vyenasā aghnyau śūnam āratām | [ṚV, 3, 33 590342_1]
{ṚV, 3, 34}
indraḥ pūrbhid ātirad dāsam arkair vidadvasur dayamāno vi śatrūn | [ṚV, 3, 34 1.1]
brahmajūtas tanvā vāvṛdhāno bhūridātra āpṛṇad rodasī ubhe | [ṚV, 3, 34 1.2]
makhasya te taviṣasya pra jūtim iyarmi vācam amṛtāya bhūṣan | [ṚV, 3, 34 2.1]
indra kṣitīnām asi mānuṣīṇāṃ viśāṃ daivīnām uta pūrvayāvā | [ṚV, 3, 34 2.2]
indro vṛtram avṛṇocchardhanītiḥ pra māyinām aminād varpaṇītiḥ | [ṚV, 3, 34 3.1]
ahan vyaṃsam uśadhag vaneṣv āvir dhenā akṛṇod rāmyāṇām | [ṚV, 3, 34 3.2]
indraḥ svarṣā janayann ahāni jigāyośigbhiḥ pṛtanā abhiṣṭiḥ | [ṚV, 3, 34 4.1]
prārocayan manave ketum ahnām avindaj jyotir bṛhate raṇāya | [ṚV, 3, 34 4.2]
indras tujo barhaṇā ā viveśa nṛvad dadhāno naryā purūṇi | [ṚV, 3, 34 5.1]
acetayad dhiya imā jaritre premaṃ varṇam atiracchukram āsām | [ṚV, 3, 34 5.2]
maho mahāni panayanty asyendrasya karma sukṛtā purūṇi | [ṚV, 3, 34 6.1]
vṛjanena vṛjinān sam pipeṣa māyābhir dasyūṃr abhibhūtyojāḥ | [ṚV, 3, 34 6.2]
yudhendro mahnā varivaś cakāra devebhyaḥ satpatiś carṣaṇiprāḥ | [ṚV, 3, 34 7.1]
vivasvataḥ sadane asya tāni viprā ukthebhiḥ kavayo gṛṇanti | [ṚV, 3, 34 7.2]
satrāsāhaṃ vareṇyaṃ sahodāṃ sasavāṃsaṃ svar apaś ca devīḥ | [ṚV, 3, 34 8.1]
sasāna yaḥ pṛthivīṃ dyām utemām indram madanty anu dhīraṇāsaḥ | [ṚV, 3, 34 8.2]
sasānātyāṁ uta sūryaṃ sasānendraḥ sasāna purubhojasaṃ gām | [ṚV, 3, 34 9.1]
hiraṇyayam uta bhogaṃ sasāna hatvī dasyūn prāryaṃ varṇam āvat | [ṚV, 3, 34 9.2]
indra oṣadhīr asanod ahāni vanaspatīṃr asanod antarikṣam | [ṚV, 3, 34 10.1]
bibheda valaṃ nunude vivāco 'thābhavad damitābhikratūnām | [ṚV, 3, 34 10.2]
śunaṃ huvema maghavānam indram asmin bhare nṛtamaṃ vājasātau | [ṚV, 3, 34 11.1]
śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām | [ṚV, 3, 34 11.2]
{ṚV, 3, 35}
tiṣṭhā harī ratha ā yujyamānā yāhi vāyur na niyuto no accha | [ṚV, 3, 35 1.1]
pibāsy andho abhisṛṣṭo asme indra svāhā rarimā te madāya | [ṚV, 3, 35 1.2]
upājirā puruhūtāya saptī harī rathasya dhūrṣv ā yunajmi | [ṚV, 3, 35 2.1]
dravat yathā sambhṛtam viśvatas cit upa imam yajñam ā vahātaḥ indram | [ṚV, 3, 35 590368_1]
upo nayasva vṛṣaṇā tapuṣpotem ava tvaṃ vṛṣabha svadhāvaḥ | [ṚV, 3, 35 3.1]
grasetām aśvā vi muceha śoṇā dive dive sadṛśīr addhi dhānāḥ | [ṚV, 3, 35 3.2]
brahmaṇā te brahmayujā yunajmi harī sakhāyā sadhamāda āśū | [ṚV, 3, 35 4.1]
sthiraṃ rathaṃ sukham indrādhitiṣṭhan prajānan vidvāṁ upa yāhi somam | [ṚV, 3, 35 4.2]
mā te harī vṛṣaṇā vītapṛṣṭhā ni rīraman yajamānāso anye | [ṚV, 3, 35 5.1]
atyāyāhi śaśvato vayaṃ te 'raṃ sutebhiḥ kṛṇavāma somaiḥ | [ṚV, 3, 35 5.2]
tavāyaṃ somas tvam ehy arvāṅ chaśvattamaṃ sumanā asya pāhi | [ṚV, 3, 35 6.1]
asmin yajñe barhiṣy ā niṣadyā dadhiṣvemaṃ jaṭhara indum indra | [ṚV, 3, 35 6.2]
stīrṇaṃ te barhiḥ suta indra somaḥ kṛtā dhānā attave te haribhyām | [ṚV, 3, 35 7.1]
tadokase puruśākāya vṛṣṇe marutvate tubhyaṃ rātā havīṃṣi | [ṚV, 3, 35 7.2]
imaṃ naraḥ parvatās tubhyam āpaḥ sam indra gobhir madhumantam akran | [ṚV, 3, 35 8.1]
tasyāgatyā sumanā ṛṣva pāhi prajānan vidvāṁ pathyā anu svāḥ | [ṚV, 3, 35 8.2]
yāṁ ābhajo maruta indra some ye tvām avardhann abhavan gaṇas te | [ṚV, 3, 35 9.1]
tebhir etaṃ sajoṣā vāvaśāno 'gneḥ piba jihvayā somam indra | [ṚV, 3, 35 9.2]
indra piba svadhayā cit sutasyāgner vā pāhi jihvayā yajatra | [ṚV, 3, 35 10.1]
adhvaryor vā prayataṃ śakra hastāddhotur vā yajñaṃ haviṣo juṣasva | [ṚV, 3, 35 10.2]
śunaṃ huvema maghavānam indram asmin bhare nṛtamaṃ vājasātau | [ṚV, 3, 35 11.1]
śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām | [ṚV, 3, 35 11.2]
{ṚV, 3, 36}
imām ū ṣu prabhṛtiṃ sātaye dhāḥ śaśvacchaśvad ūtibhir yādamānaḥ | [ṚV, 3, 36 1.1]
sute sute vāvṛdhe vardhanebhir yaḥ karmabhir mahadbhiḥ suśruto bhūt | [ṚV, 3, 36 1.2]
indrāya somāḥ pradivo vidānā ṛbhur yebhir vṛṣaparvā vihāyāḥ | [ṚV, 3, 36 2.1]
prayamyamānān prati ṣū gṛbhāyendra piba vṛṣadhūtasya vṛṣṇaḥ | [ṚV, 3, 36 2.2]
piba vardhasva | [ṚV, 3, 36 590391_1]
tava ghā sutāsaḥ somāsaḥ prathamāḥ uta ime | [ṚV, 3, 36 590391_2]
yathā apibaḥ pūrvyāṁ indra somāṁ evā pāhi panyaḥ adyā navīyān | [ṚV, 3, 36 590392_1]
mahāṁ amatro vṛjane virapśy ugraṃ śavaḥ patyate dhṛṣṇv ojaḥ | [ṚV, 3, 36 4.1]
nāha vivyāca pṛthivī canainaṃ yat somāso haryaśvam amandan | [ṚV, 3, 36 4.2]
mahāṁ ugro vāvṛdhe vīryāya samācakre vṛṣabhaḥ kāvyena | [ṚV, 3, 36 5.1]
indro bhago vājadā asya gāvaḥ pra jāyante dakṣiṇā asya pūrvīḥ | [ṚV, 3, 36 5.2]
pra yat sindhavaḥ prasavam yathā āyan āpaḥ samudram rathyā iva jagmuḥ | [ṚV, 3, 36 590397_1]
atas cit indraḥ sadasaḥ varīyān yat īm somaḥ pṛṇati dugdhaḥ aṃśuḥ | [ṚV, 3, 36 590398_1]
samudreṇa sindhavo yādamānā indrāya somaṃ suṣutam bharantaḥ | [ṚV, 3, 36 7.1]
aṃśuṃ duhanti hastino bharitrair madhvaḥ punanti dhārayā pavitraiḥ | [ṚV, 3, 36 7.2]
hradā iva kukṣayaḥ somadhānāḥ sam ī vivyāca savanā purūṇi | [ṚV, 3, 36 8.1]
annā yad indraḥ prathamā vy āśa vṛtraṃ jaghanvāṁ avṛṇīta somam | [ṚV, 3, 36 8.2]
ā tū bhara mākir etat pari ṣṭhād vidmā hi tvā vasupatiṃ vasūnām | [ṚV, 3, 36 9.1]
indra yat te māhinaṃ datram asty asmabhyaṃ taddharyaśva pra yandhi | [ṚV, 3, 36 9.2]
asme pra yandhi maghavan ṛjīṣin indra rāyaḥ viśva vārasya bhūreḥ | [ṚV, 3, 36 590405_1]
asme śatam śaradaḥ jīvase dhāḥ asme vīrān śaśvataḥ indra śiprin | [ṚV, 3, 36 590406_1]
śunaṃ huvema maghavānam indram asmin bhare nṛtamaṃ vājasātau | [ṚV, 3, 36 11.1]
śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām | [ṚV, 3, 36 11.2]
{ṚV, 3, 37}
vārtrahatyāya śavase pṛtanāṣāhyāya ca | [ṚV, 3, 37 1.1]
indra tvā vartayāmasi | [ṚV, 3, 37 1.2]
arvācīnaṃ su te mana uta cakṣuḥ śatakrato | [ṚV, 3, 37 2.1]
indra kṛṇvantu vāghataḥ | [ṚV, 3, 37 2.2]
nāmāni te śatakrato viśvābhir gīrbhir īmahe | [ṚV, 3, 37 3.1]
indrābhimātiṣāhye | [ṚV, 3, 37 3.2]
puruṣṭutasya dhāmabhiḥ śatena mahayāmasi | [ṚV, 3, 37 4.1]
indrasya carṣaṇīdhṛtaḥ | [ṚV, 3, 37 4.2]
indraṃ vṛtrāya hantave puruhūtam upa bruve | [ṚV, 3, 37 5.1]
bhareṣu vājasātaye | [ṚV, 3, 37 5.2]
vājeṣu sāsahir bhava tvām īmahe śatakrato | [ṚV, 3, 37 6.1]
indra vṛtrāya hantave | [ṚV, 3, 37 6.2]
dyumneṣu pṛtanājye pṛtsutūrṣu śravassu ca | [ṚV, 3, 37 7.1]
indra sākṣvābhimātiṣu | [ṚV, 3, 37 7.2]
śuṣmintamaṃ na ūtaye dyumninam pāhi jāgṛvim | [ṚV, 3, 37 8.1]
indra somaṃ śatakrato | [ṚV, 3, 37 8.2]
indriyāṇi śatakrato yā te janeṣu pañcasu | [ṚV, 3, 37 9.1]
indra tāni ta ā vṛṇe | [ṚV, 3, 37 9.2]
agann indra śravo bṛhad dyumnaṃ dadhiṣva duṣṭaram | [ṚV, 3, 37 10.1]
ut te śuṣmaṃ tirāmasi | [ṚV, 3, 37 10.2]
arvāvato na ā gahy atho śakra parāvataḥ | [ṚV, 3, 37 11.1]
u loko yas te adriva indreha tata ā gahi | [ṚV, 3, 37 11.2]
{ṚV, 3, 38}
abhi taṣṭā iva dīdhayā manīṣām atyaḥ na vājī sudhuraḥ jihānaḥ | [ṚV, 3, 38 590431_1]
abhi priyāṇi marmṛśat parāṇi kavīṃr icchāmi saṃdṛśe sumedhāḥ | [ṚV, 3, 38 590432_1]
inota pṛccha janimā kavīnām manodhṛtaḥ sukṛtas takṣata dyām | [ṚV, 3, 38 2.1]
imā u te praṇyo vardhamānā manovātā adha nu dharmaṇi gman | [ṚV, 3, 38 2.2]
ni ṣīm id atra guhyā dadhānā uta kṣatrāya rodasī sam añjan | [ṚV, 3, 38 3.1]
sam mātrābhir mamire yemur urvī antar mahī samṛte dhāyase dhuḥ | [ṚV, 3, 38 3.2]
ātiṣṭhantam pari viśve abhūṣañ chriyo vasānaś carati svarociḥ | [ṚV, 3, 38 4.1]
mahat tad vṛṣṇo asurasya nāmā viśvarūpo amṛtāni tasthau | [ṚV, 3, 38 4.2]
asūta pūrvo vṛṣabho jyāyān imā asya śurudhaḥ santi pūrvīḥ | [ṚV, 3, 38 5.1]
divo napātā vidathasya dhībhiḥ kṣatraṃ rājānā pradivo dadhāthe | [ṚV, 3, 38 5.2]
trīṇi rājānā vidathe purūṇi pari viśvāni bhūṣathaḥ sadāṃsi | [ṚV, 3, 38 6.1]
apaśyam atra manasā jaganvān vrate gandharvāṁ api vāyukeśān | [ṚV, 3, 38 6.2]
tad in nv asya vṛṣabhasya dhenor ā nāmabhir mamire sakmyaṃ goḥ | [ṚV, 3, 38 7.1]
anyad anyad asuryaṃ vasānā ni māyino mamire rūpam asmin | [ṚV, 3, 38 7.2]
tad in nv asya savitur nakir me hiraṇyayīm amatiṃ yām aśiśret | [ṚV, 3, 38 8.1]
ā suṣṭutī rodasī viśvaminve apīva yoṣā janimāni vavre | [ṚV, 3, 38 8.2]
yuvam pratnasya sādhatho maho yad daivī svastiḥ pari ṇaḥ syātam | [ṚV, 3, 38 9.1]
gopājihvasya tasthuṣo virūpā viśve paśyanti māyinaḥ kṛtāni | [ṚV, 3, 38 9.2]
śunaṃ huvema maghavānam indram asmin bhare nṛtamaṃ vājasātau | [ṚV, 3, 38 10.1]
śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām | [ṚV, 3, 38 10.2]
{ṚV, 3, 39}
indram matir hṛda ā vacyamānācchā patiṃ stomataṣṭā jigāti | [ṚV, 3, 39 1.1]
yā jāgṛvir vidathe śasyamānendra yat te jāyate viddhi tasya | [ṚV, 3, 39 1.2]
divaś cid ā pūrvyā jāyamānā vi jāgṛvir vidathe śasyamānā | [ṚV, 3, 39 2.1]
bhadrā vastrāṇy arjunā vasānā seyam asme sanajā pitryā dhīḥ | [ṚV, 3, 39 2.2]
yamā cid atra yamasūr asūta jihvāyā agram patad ā hy asthāt | [ṚV, 3, 39 3.1]
vapūṃṣi jātā mithunā sacete tamohanā tapuṣo budhna etā | [ṚV, 3, 39 3.2]
nakir eṣāṃ ninditā martyeṣu ye asmākam pitaro goṣu yodhāḥ | [ṚV, 3, 39 4.1]
indra eṣāṃ dṛṃhitā māhināvān ud gotrāṇi sasṛje daṃsanāvān | [ṚV, 3, 39 4.2]
sakhā ha yatra sakhibhir navagvair abhijñv ā satvabhir gā anugman | [ṚV, 3, 39 5.1]
satyaṃ tad indro daśabhir daśagvaiḥ sūryaṃ viveda tamasi kṣiyantam | [ṚV, 3, 39 5.2]
indro madhu saṃbhṛtam usriyāyām padvad viveda śaphavan name goḥ | [ṚV, 3, 39 6.1]
guhā hitaṃ guhyaṃ gūḍham apsu haste dadhe dakṣiṇe dakṣiṇāvān | [ṚV, 3, 39 6.2]
jyotir vṛṇīta tamaso vijānann āre syāma duritād abhīke | [ṚV, 3, 39 7.1]
imā giraḥ somapāḥ somavṛddha juṣasvendra purutamasya kāroḥ | [ṚV, 3, 39 7.2]
jyotir yajñāya rodasī anu ṣyād āre syāma duritasya bhūreḥ | [ṚV, 3, 39 8.1]
bhūri ciddhi tujato martyasya supārāso vasavo barhaṇāvat | [ṚV, 3, 39 8.2]
śunaṃ huvema maghavānam indram asmin bhare nṛtamaṃ vājasātau | [ṚV, 3, 39 9.1]
śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām | [ṚV, 3, 39 9.2]
{ṚV, 3, 40}
indra tvā vṛṣabhaṃ vayaṃ sute some havāmahe | [ṚV, 3, 40 1.1]
sa pāhi madhvo andhasaḥ | [ṚV, 3, 40 1.2]
indra kratuvidaṃ sutaṃ somaṃ harya puruṣṭuta | [ṚV, 3, 40 2.1]
pibā vṛṣasva tātṛpim | [ṚV, 3, 40 2.2]
indra pra ṇo dhitāvānaṃ yajñaṃ viśvebhir devebhiḥ | [ṚV, 3, 40 3.1]
tira stavāna viśpate | [ṚV, 3, 40 3.2]
indra somāḥ sutā ime tava pra yanti satpate | [ṚV, 3, 40 4.1]
kṣayaṃ candrāsa indavaḥ | [ṚV, 3, 40 4.2]
dadhiṣvā jaṭhare sutaṃ somam indra vareṇyam | [ṚV, 3, 40 5.1]
tava dyukṣāsa indavaḥ | [ṚV, 3, 40 5.2]
girvaṇaḥ pāhi naḥ sutam madhor dhārābhir ajyase | [ṚV, 3, 40 6.1]
indra tvādātam id yaśaḥ | [ṚV, 3, 40 6.2]
abhi dyumnāni vanina indraṃ sacante akṣitā | [ṚV, 3, 40 7.1]
pītvī somasya vāvṛdhe | [ṚV, 3, 40 7.2]
arvāvato na ā gahi parāvataś ca vṛtrahan | [ṚV, 3, 40 8.1]
imā juṣasva no giraḥ | [ṚV, 3, 40 8.2]
yad antarā parāvatam arvāvataṃ ca hūyase | [ṚV, 3, 40 9.1]
indreha tata ā gahi | [ṚV, 3, 40 9.2]
{ṚV, 3, 41}
ā tū na indra madryagghuvānaḥ somapītaye | [ṚV, 3, 41 1.1]
haribhyāṃ yāhy adrivaḥ | [ṚV, 3, 41 1.2]
satto hotā na ṛtviyas tistire barhir ānuṣak | [ṚV, 3, 41 2.1]
ayujran prātar adrayaḥ | [ṚV, 3, 41 2.2]
imā brahma brahmavāhaḥ kriyanta ā barhiḥ sīda | [ṚV, 3, 41 3.1]
vīhi śūra puroﾱāśam | [ṚV, 3, 41 3.2]
rārandhi savaneṣu ṇa eṣu stomeṣu vṛtrahan | [ṚV, 3, 41 4.1]
uktheṣv indra girvaṇaḥ | [ṚV, 3, 41 4.2]
matayaḥ soma pām urum rihanti śavasas patim indram vatsam na mātaraḥ | [ṚV, 3, 41 590495_1]
sa mandasvā hy andhaso rādhase tanvā mahe | [ṚV, 3, 41 6.1]
na stotāraṃ nide karaḥ | [ṚV, 3, 41 6.2]
vayam indra tvāyavo haviṣmanto jarāmahe | [ṚV, 3, 41 7.1]
uta tvam asmayur vaso | [ṚV, 3, 41 7.2]
māre asmad vi mumuco haripriyārvāṅ yāhi | [ṚV, 3, 41 8.1]
indra svadhāvo matsveha | [ṚV, 3, 41 8.2]
arvāñcaṃ tvā sukhe rathe vahatām indra keśinā | [ṚV, 3, 41 9.1]
ghṛtasnū barhir āsade | [ṚV, 3, 41 9.2]
{ṚV, 3, 42}
upa naḥ sutam ā gahi somam indra gavāśiram | [ṚV, 3, 42 1.1]
haribhyāṃ yas te asmayuḥ | [ṚV, 3, 42 1.2]
tam indra madam ā gahi barhiṣṭhāṃ grāvabhiḥ sutam | [ṚV, 3, 42 2.1]
kuvin nv asya tṛpṇavaḥ | [ṚV, 3, 42 2.2]
indram itthā giro mamācchāgur iṣitā itaḥ | [ṚV, 3, 42 3.1]
āvṛte somapītaye | [ṚV, 3, 42 3.2]
indraṃ somasya pītaye stomair iha havāmahe | [ṚV, 3, 42 4.1]
ukthebhiḥ kuvid āgamat | [ṚV, 3, 42 4.2]
indra somāḥ sutā ime tān dadhiṣva śatakrato | [ṚV, 3, 42 5.1]
jaṭhare vājinīvaso | [ṚV, 3, 42 5.2]
vidmā hi tvā dhanañjayaṃ vājeṣu dadhṛṣaṃ kave | [ṚV, 3, 42 6.1]
adhā te sumnam īmahe | [ṚV, 3, 42 6.2]
imam indra gavāśiraṃ yavāśiraṃ ca naḥ piba | [ṚV, 3, 42 7.1]
āgatyā vṛṣabhiḥ sutam | [ṚV, 3, 42 7.2]
tubhyed indra sva okye somaṃ codāmi pītaye | [ṚV, 3, 42 8.1]
eṣa rārantu te hṛdi | [ṚV, 3, 42 8.2]
tvāṃ sutasya pītaye pratnam indra havāmahe | [ṚV, 3, 42 9.1]
kuśikāso avasyavaḥ | [ṚV, 3, 42 9.2]
{ṚV, 3, 43}
ā yāhy arvāṅ upa vandhureṣṭhās taved anu pradivaḥ somapeyam | [ṚV, 3, 43 1.1]
priyā sakhāyā vi mucopa barhis tvām ime havyavāho havante | [ṚV, 3, 43 1.2]
ā yāhi pūrvīr ati carṣaṇīr āṃ arya āśiṣa upa no haribhyām | [ṚV, 3, 43 2.1]
imā hi tvā mataya stomataṣṭā indra havante sakhyaṃ juṣāṇāḥ | [ṚV, 3, 43 2.2]
ā no yajñaṃ namovṛdhaṃ sajoṣā indra deva haribhir yāhi tūyam | [ṚV, 3, 43 3.1]
ahaṃ hi tvā matibhir johavīmi ghṛtaprayāḥ sadhamāde madhūnām | [ṚV, 3, 43 3.2]
ā ca tvām etā vṛṣaṇā vahāto harī sakhāyā sudhurā svaṅgā | [ṚV, 3, 43 4.1]
dhānāvad indraḥ savanaṃ juṣāṇaḥ sakhā sakhyuḥ śṛṇavad vandanāni | [ṚV, 3, 43 4.2]
kuvin mā gopāṃ karase janasya kuvid rājānam maghavann ṛjīṣin | [ṚV, 3, 43 5.1]
kuvin ma ṛṣim papivāṃsaṃ sutasya kuvin me vasvo amṛtasya śikṣāḥ | [ṚV, 3, 43 5.2]
ā tvā bṛhanto harayo yujānā arvāg indra sadhamādo vahantu | [ṚV, 3, 43 6.1]
pra ye dvitā diva ṛñjanty ātāḥ susaṃmṛṣṭāso vṛṣabhasya mūrāḥ | [ṚV, 3, 43 6.2]
indra piba vṛṣadhūtasya vṛṣṇa ā yaṃ te śyena uśate jabhāra | [ṚV, 3, 43 7.1]
yasya made cyāvayasi pra kṛṣṭīr yasya made apa gotrā vavartha | [ṚV, 3, 43 7.2]
śunaṃ huvema maghavānam indram asmin bhare nṛtamaṃ vājasātau | [ṚV, 3, 43 8.1]
śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām | [ṚV, 3, 43 8.2]
{ṚV, 3, 44}
ayaṃ te astu haryataḥ soma ā haribhiḥ sutaḥ | [ṚV, 3, 44 1.1]
juṣāṇa indra haribhir na ā gahy ā tiṣṭha haritaṃ ratham | [ṚV, 3, 44 1.2]
haryann uṣasam arcayaḥ sūryaṃ haryann arocayaḥ | [ṚV, 3, 44 2.1]
vidvāṃś cikitvān haryaśva vardhasa indra viśvā abhi śriyaḥ | [ṚV, 3, 44 2.2]
dyām indro haridhāyasam pṛthivīṃ harivarpasam | [ṚV, 3, 44 3.1]
adhārayaddharitor bhūri bhojanaṃ yayor antar hariś carat | [ṚV, 3, 44 3.2]
jajñāno harito vṛṣā viśvam ā bhāti rocanam | [ṚV, 3, 44 4.1]
haryaśvo haritaṃ dhatta āyudham ā vajram bāhvor harim | [ṚV, 3, 44 4.2]
indro haryantam arjunaṃ vajraṃ śukrair abhīvṛtam | [ṚV, 3, 44 5.1]
apāvṛṇoddharibhir adribhiḥ sutam ud gā haribhir ājata | [ṚV, 3, 44 5.2]
{ṚV, 3, 45}
ā mandrair indra haribhir yāhi mayūraromabhiḥ | [ṚV, 3, 45 1.1]
mā tvā kecin ni yaman viṃ na pāśino 'ti dhanveva tāṁ ihi | [ṚV, 3, 45 1.2]
vṛtrakhādo valaṃrujaḥ purāṃ darmo apām ajaḥ | [ṚV, 3, 45 2.1]
sthātā rathasya haryor abhisvara indro dṛﾱhā cid ārujaḥ | [ṚV, 3, 45 2.2]
gambhīrāṁ udadhīṃr iva kratum puṣyasi gāḥ iva | [ṚV, 3, 45 590553_1]
pra su gopāḥ yavasam dhenavaḥ yathā hradam kulyāḥ iva āśata | [ṚV, 3, 45 590554_1]
ā nas tujaṃ rayim bharāṃśaṃ na pratijānate | [ṚV, 3, 45 4.1]
vṛkṣam pakvam phalam aṅkīva dhūnuhīndra sampāraṇaṃ vasu | [ṚV, 3, 45 4.2]
svayur indra svarāﾱ asi smaddiṣṭiḥ svayaśastaraḥ | [ṚV, 3, 45 5.1]
sa vāvṛdhāna ojasā puruṣṭuta bhavā naḥ suśravastamaḥ | [ṚV, 3, 45 5.2]
{ṚV, 3, 46}
yudhmasya te vṛṣabhasya svarāja ugrasya yūna sthavirasya ghṛṣveḥ | [ṚV, 3, 46 1.1]
ajūryato vajriṇo vīryāṇīndra śrutasya mahato mahāni | [ṚV, 3, 46 1.2]
mahāṁ asi mahiṣa vṛṣṇyebhiḥ dhana spṛt ugra sahamānaḥ anyān | [ṚV, 3, 46 590561_1]
ekaḥ viśvasya bhuvanasya rājā sa yodhayā ca kṣayayā ca janān | [ṚV, 3, 46 590562_1]
pra mātrābhī ririce rocamānaḥ pra devebhir viśvato apratītaḥ | [ṚV, 3, 46 3.1]
pra majmanā diva indraḥ pṛthivyāḥ proror maho antarikṣād ṛjīṣī | [ṚV, 3, 46 3.2]
urum gabhīram januṣā abhī ugram viśva vyacasam avatam matīnām indram somāsaḥ pradivi sutāsaḥ samudram na sravataḥ ā viśanti | [ṚV, 3, 46 590566_1]
yaṃ somam indra pṛthivīdyāvā garbhaṃ na mātā bibhṛtas tvāyā | [ṚV, 3, 46 5.1]
taṃ te hinvanti tam u te mṛjanty adhvaryavo vṛṣabha pātavā u | [ṚV, 3, 46 5.2]
{ṚV, 3, 47}
marutvāṁ indra vṛṣabho raṇāya pibā somam anuṣvadham madāya | [ṚV, 3, 47 1.1]
ā siñcasva jaṭhare madhva ūrmiṃ tvaṃ rājāsi pradivaḥ sutānām | [ṚV, 3, 47 1.2]
sajoṣā indra sagaṇo marudbhiḥ somam piba vṛtrahā śūra vidvān | [ṚV, 3, 47 2.1]
jahi śatrūṃr apa mṛdho nudasvāthābhayaṃ kṛṇuhi viśvato naḥ | [ṚV, 3, 47 2.2]
uta ṛtubhir ṛtupāḥ pāhi somam indra devebhiḥ sakhibhiḥ sutaṃ naḥ | [ṚV, 3, 47 3.1]
yāṁ ābhajo maruto ye tvānv ahan vṛtram adadhus tubhyam ojaḥ | [ṚV, 3, 47 3.2]
ye tvāhihatye maghavann avardhan ye śāmbare harivo ye gaviṣṭau | [ṚV, 3, 47 4.1]
ye tvā nūnam anumadanti viprāḥ pibendra somaṃ sagaṇo marudbhiḥ | [ṚV, 3, 47 4.2]
marutvantaṃ vṛṣabhaṃ vāvṛdhānam akavāriṃ divyaṃ śāsam indram | [ṚV, 3, 47 5.1]
viśvāsāham avase nūtanāyograṃ sahodām iha taṃ huvema | [ṚV, 3, 47 5.2]
{ṚV, 3, 48}
sadyo ha jāto vṛṣabhaḥ kanīnaḥ prabhartum āvad andhasaḥ sutasya | [ṚV, 3, 48 1.1]
sādhoḥ piba pratikāmam yathā te rasa āśiraḥ prathamam somyasya | [ṚV, 3, 48 590580_1]
yaj jāyathās tad ahar asya kāme 'ṃśoḥ pīyūṣam apibo giriṣṭhām | [ṚV, 3, 48 2.1]
taṃ te mātā pari yoṣā janitrī mahaḥ pitur dama āsiñcad agre | [ṚV, 3, 48 2.2]
upasthāya mātaram annam aiṭṭa tigmam apaśyad abhi somam ūdhaḥ | [ṚV, 3, 48 3.1]
prayāvayann acarad gṛtso anyān mahāni cakre purudhapratīkaḥ | [ṚV, 3, 48 3.2]
ugras turāṣāﾱ abhibhūtyojā yathāvaśaṃ tanvaṃ cakra eṣaḥ | [ṚV, 3, 48 4.1]
tvaṣṭāram indro januṣābhibhūyāmuṣyā somam apibac camūṣu | [ṚV, 3, 48 4.2]
śunaṃ huvema maghavānam indram asmin bhare nṛtamaṃ vājasātau | [ṚV, 3, 48 5.1]
śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām | [ṚV, 3, 48 5.2]
{ṚV, 3, 49}
śaṃsā mahām indram yasmin viśvāḥ ā kṛṣṭayaḥ soma pāḥ kāmam avyan yam su kratum dhiṣaṇe vibhva taṣṭam ghanam vṛtrāṇām janayanta devāḥ yam nu nakir pṛtanāsu svarājam dvitā tarati nṛtamam hariṣṭhām inatamaḥ satvabhiḥ yaḥ ha śūṣaiḥ pṛthu jrayāḥ amināt āyuḥ dasyoḥ sahāvā pṛtsu taraṇiḥ na arvā vyānaśī rodasī mehanāvān bhagaḥ na kāre havyaḥ matīnām pitā iva cāruḥ su havaḥ vayodhāḥ dhartā divaḥ rajasas pṛṣṭaḥ ūrdhvaḥ rathaḥ na vāyuḥ vasubhiḥ niyutvān kṣapām vastā janitā sūryasya vibhaktā bhāgam dhiṣaṇā iva vājam | [ṚV, 3, 49 590589_1]
śunam huvema maghavānam indram asmin bhare vājasātau śṛṇvantam ugram ūtaye samatsu ghnantam vṛtrāṇi saṃjitam dhanānām | [ṚV, 3, 49 590597_1]
{ṚV, 3, 50}
indraḥ svāhā pibatu yasya soma āgatyā tumro vṛṣabho marutvān | [ṚV, 3, 50 1.1]
oruvyacāḥ pṛṇatām ebhir annair āsya havis tanvaḥ kāmam ṛdhyāḥ | [ṚV, 3, 50 1.2]
ā te saparyū javase yunajmi yayor anu pradivaḥ śruṣṭim āvaḥ | [ṚV, 3, 50 2.1]
iha tvā dheyur harayaḥ suśipra pibā tv asya suṣutasya cāroḥ | [ṚV, 3, 50 2.2]
gobhir mimikṣuṃ dadhire supāram indraṃ jyaiṣṭhyāya dhāyase gṛṇānāḥ | [ṚV, 3, 50 3.1]
mandānaḥ somam papivāṁ ṛjīṣin sam asmabhyam purudhā gā iṣaṇya | [ṚV, 3, 50 3.2]
imaṃ kāmam mandayā gobhir aśvaiś candravatā rādhasā paprathaś ca | [ṚV, 3, 50 4.1]
svaryavo matibhis tubhyaṃ viprā indrāya vāhaḥ kuśikāso akran | [ṚV, 3, 50 4.2]
śunaṃ huvema maghavānam indram asmin bhare nṛtamaṃ vājasātau | [ṚV, 3, 50 5.1]
śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām | [ṚV, 3, 50 5.2]
{ṚV, 3, 51}
carṣaṇīdhṛtam maghavānam ukthyam indraṃ giro bṛhatīr abhy anūṣata | [ṚV, 3, 51 1.1]
vāvṛdhānam puruhūtaṃ suvṛktibhir amartyaṃ jaramāṇaṃ dive dive | [ṚV, 3, 51 1.2]
śatakratum arṇavaṃ śākinaṃ naraṃ giro ma indram upa yanti viśvataḥ | [ṚV, 3, 51 2.1]
vājasanim pūrbhidaṃ tūrṇim apturaṃ dhāmasācam abhiṣācaṃ svarvidam | [ṚV, 3, 51 2.2]
ākare vasor jaritā panasyate 'nehasa stubha indro duvasyati | [ṚV, 3, 51 3.1]
vivasvataḥ sadana ā hi pipriye satrāsāham abhimātihanaṃ stuhi | [ṚV, 3, 51 3.2]
nṛṇām u tvā nṛtamaṃ gīrbhir ukthair abhi pra vīram arcatā sabādhaḥ | [ṚV, 3, 51 4.1]
saṃ sahase purumāyo jihīte namo asya pradiva eka īśe | [ṚV, 3, 51 4.2]
pūrvīr asya niṣṣidho martyeṣu purū vasūni pṛthivī bibharti | [ṚV, 3, 51 5.1]
indrāya dyāva oṣadhīr utāpo rayiṃ rakṣanti jīrayo vanāni | [ṚV, 3, 51 5.2]
tubhyam brahmāṇi gira indra tubhyaṃ satrā dadhire harivo juṣasva | [ṚV, 3, 51 6.1]
bodhy āpir avaso nūtanasya sakhe vaso jaritṛbhyo vayo dhāḥ | [ṚV, 3, 51 6.2]
indra marutvas iha pāhi somam yathā śāryāte apibaḥ sutasya | [ṚV, 3, 51 590621_1]
tava praṇītī tava śūra śarmann ā vivāsanti kavayaḥ suyajñāḥ | [ṚV, 3, 51 7.2]
sa vāvaśāna iha pāhi somam marudbhir indra sakhibhiḥ sutaṃ naḥ | [ṚV, 3, 51 8.1]
jātaṃ yat tvā pari devā abhūṣan mahe bharāya puruhūta viśve | [ṚV, 3, 51 8.2]
aptūrye maruta āpir eṣo 'mandann indram anu dātivārāḥ | [ṚV, 3, 51 9.1]
tebhiḥ sākam pibatu vṛtrakhādaḥ sutaṃ somaṃ dāśuṣaḥ sve sadhasthe | [ṚV, 3, 51 9.2]
idaṃ hy anv ojasā sutaṃ rādhānām pate | [ṚV, 3, 51 10.1]
pibā tv asya girvaṇaḥ | [ṚV, 3, 51 10.2]
yas te anu svadhām asat sute ni yaccha tanvam | [ṚV, 3, 51 11.1]
sa tvā mamattu somyam | [ṚV, 3, 51 11.2]
pra te aśnotu kukṣyoḥ prendra brahmaṇā śiraḥ | [ṚV, 3, 51 12.1]
pra bāhū śūra rādhase | [ṚV, 3, 51 12.2]
{ṚV, 3, 52}
dhānāvantaṃ karambhiṇam apūpavantam ukthinam | [ṚV, 3, 52 1.1]
indra prātar juṣasva naḥ | [ṚV, 3, 52 1.2]
puroﾱāśam pacatyaṃ juṣasvendrā gurasva ca | [ṚV, 3, 52 2.1]
tubhyaṃ havyāni sisrate | [ṚV, 3, 52 2.2]
puroﾱāśaṃ ca no ghaso joṣayāse giraś ca naḥ | [ṚV, 3, 52 3.1]
vadhūyur iva yoṣaṇām | [ṚV, 3, 52 3.2]
puroﾱāśaṃ sanaśruta prātaḥsāve juṣasva naḥ | [ṚV, 3, 52 4.1]
indra kratur hi te bṛhan | [ṚV, 3, 52 4.2]
mādhyandinasya savanasya dhānāḥ puroﾱāśam indra kṛṣveha cārum | [ṚV, 3, 52 5.1]
pra yat stotā jaritā tūrṇyartho vṛṣāyamāṇa upa gīrbhir īṭṭe | [ṚV, 3, 52 5.2]
tṛtīye dhānāḥ savane puruṣṭuta puroﾱāśam āhutam māmahasva naḥ | [ṚV, 3, 52 6.1]
ṛbhumantaṃ vājavantaṃ tvā kave prayasvanta upa śikṣema dhītibhiḥ | [ṚV, 3, 52 6.2]
pūṣaṇvate te cakṛmā karambhaṃ harivate haryaśvāya dhānāḥ | [ṚV, 3, 52 7.1]
apūpam addhi sagaṇo marudbhiḥ somam piba vṛtrahā śūra vidvān | [ṚV, 3, 52 7.2]
prati dhānā bharata tūyam asmai puroﾱāśaṃ vīratamāya nṛṇām | [ṚV, 3, 52 8.1]
dive dive sadṛśīr indra tubhyaṃ vardhantu tvā somapeyāya dhṛṣṇo | [ṚV, 3, 52 8.2]
{ṚV, 3, 53}
indrāparvatā bṛhatā rathena vāmīr iṣa ā vahataṃ suvīrāḥ | [ṚV, 3, 53 1.1]
vītaṃ havyāny adhvareṣu devā vardhethāṃ gīrbhir iﾱayā madantā | [ṚV, 3, 53 1.2]
tiṣṭha su kam maghavan | [ṚV, 3, 53 590651_1]
mā parā gāḥ | [ṚV, 3, 53 590651_2]
somasya nu tvā suṣutasya yakṣi | [ṚV, 3, 53 590651_3]
pituḥ na putraḥ sicam ā rabhe te indra svādiṣṭhayā girā śacīvas | [ṚV, 3, 53 590652_1]
śaṃsāvādhvaryo prati me gṛṇīhīndrāya vāhaḥ kṛṇavāva juṣṭam | [ṚV, 3, 53 3.1]
edam barhir yajamānasya sīdāthā ca bhūd uktham indrāya śastam | [ṚV, 3, 53 3.2]
jāyed astam maghavan sed u yonis tad it tvā yuktā harayo vahantu | [ṚV, 3, 53 4.1]
yadā kadā ca sunavāma somam agniṣ ṭvā dūto dhanvāty accha | [ṚV, 3, 53 4.2]
parā yāhi maghavann ā ca yāhīndra bhrātar ubhayatrā te artham | [ṚV, 3, 53 5.1]
yatrā rathasya bṛhato nidhānaṃ vimocanaṃ vājino rāsabhasya | [ṚV, 3, 53 5.2]
apāḥ somam astam indra pra yāhi kalyāṇīr jāyā suraṇaṃ gṛhe te | [ṚV, 3, 53 6.1]
yatrā rathasya bṛhato nidhānaṃ vimocanaṃ vājino dakṣiṇāvat | [ṚV, 3, 53 6.2]
ime bhojā aṅgiraso virūpā divas putrāso asurasya vīrāḥ | [ṚV, 3, 53 7.1]
viśvāmitrāya dadato maghāni sahasrasāve pra tiranta āyuḥ | [ṚV, 3, 53 7.2]
rūpaṃ rūpam maghavā bobhavīti māyāḥ kṛṇvānas tanvam pari svām | [ṚV, 3, 53 8.1]
trir yad divaḥ pari muhūrtam āgāt svair mantrair anṛtupā ṛtāvā | [ṚV, 3, 53 8.2]
mahāṁ ṛṣir devajā devajūto 'stabhnāt sindhum arṇavaṃ nṛcakṣāḥ | [ṚV, 3, 53 9.1]
viśvāmitro yad avahat sudāsam apriyāyata kuśikebhir indraḥ | [ṚV, 3, 53 9.2]
haṃsā iva kṛṇutha ślokam adribhir madanto gīrbhir adhvare sute sacā | [ṚV, 3, 53 10.1]
devebhir viprā ṛṣayo nṛcakṣaso vi pibadhvaṃ kuśikāḥ somyam madhu | [ṚV, 3, 53 10.2]
upa preta kuśikāś cetayadhvam aśvaṃ rāye pra muñcatā sudāsaḥ | [ṚV, 3, 53 11.1]
rājā vṛtraṃ jaṅghanat prāg apāg udag athā yajāte vara ā pṛthivyāḥ | [ṚV, 3, 53 11.2]
ya ime rodasī ubhe aham indram atuṣṭavam | [ṚV, 3, 53 12.1]
viśvāmitrasya rakṣati brahmedam bhārataṃ janam | [ṚV, 3, 53 12.2]
viśvāmitrā arāsata brahmendrāya vajriṇe | [ṚV, 3, 53 13.1]
karad in naḥ surādhasaḥ | [ṚV, 3, 53 13.2]
kiṃ te kṛṇvanti kīkaṭeṣu gāvo nāśiraṃ duhre na tapanti gharmam | [ṚV, 3, 53 14.1]
ā no bhara pramagandasya vedo naicāśākham maghavan randhayā naḥ | [ṚV, 3, 53 14.2]
sasarparīr amatim bādhamānā bṛhan mimāya jamadagnidattā | [ṚV, 3, 53 15.1]
ā sūryasya duhitā tatāna śravo deveṣv amṛtam ajuryam | [ṚV, 3, 53 15.2]
sasarparīr abharat tūyam ebhyo 'dhi śravaḥ pāñcajanyāsu kṛṣṭiṣu | [ṚV, 3, 53 16.1]
sā pakṣyā navyam āyur dadhānā yām me palastijamadagnayo daduḥ | [ṚV, 3, 53 16.2]
sthirau gāvau bhavatāṃ vīﾱur akṣo meṣā vi varhi mā yugaṃ vi śāri | [ṚV, 3, 53 17.1]
indraḥ pātalye dadatāṃ śarītor ariṣṭaneme abhi naḥ sacasva | [ṚV, 3, 53 17.2]
balaṃ dhehi tanūṣu no balam indrānaﾱutsu naḥ | [ṚV, 3, 53 18.1]
balaṃ tokāya tanayāya jīvase tvaṃ hi baladā asi | [ṚV, 3, 53 18.2]
abhi vyayasva khadirasya sāram ojo dhehi spandane śiṃśapāyām | [ṚV, 3, 53 19.1]
akṣa vīﾱo vīﾱita vīﾱayasva mā yāmād asmād ava jīhipo naḥ | [ṚV, 3, 53 19.2]
ayam asmān vanaspatir mā ca hā mā ca rīriṣat | [ṚV, 3, 53 20.1]
svasty ā gṛhebhya āvasā ā vimocanāt | [ṚV, 3, 53 20.2]
indrotibhir bahulābhir no adya yācchreṣṭhābhir maghavañchūra jinva | [ṚV, 3, 53 21.1]
yo no dveṣṭy adharaḥ sas padīṣṭa yam u dviṣmas tam u prāṇo jahātu | [ṚV, 3, 53 21.2]
paraśuṃ cid vi tapati śimbalaṃ cid vi vṛścati | [ṚV, 3, 53 22.1]
ukhā cid indra yeṣantī prayastā phenam asyati | [ṚV, 3, 53 22.2]
na sāyakasya cikite janāso lodhaṃ nayanti paśu manyamānāḥ | [ṚV, 3, 53 23.1]
nāvājinaṃ vājinā hāsayanti na gardabham puro aśvān nayanti | [ṚV, 3, 53 23.2]
ima indra bharatasya putrā apapitvaṃ cikitur na prapitvam | [ṚV, 3, 53 24.1]
hinvanty aśvam araṇaṃ na nityaṃ jyāvājam pari ṇayanty ājau | [ṚV, 3, 53 24.2]
{ṚV, 3, 54}
imam mahe vidathyāya śūṣaṃ śaśvat kṛtva īḍyāya pra jabhruḥ | [ṚV, 3, 54 1.1]
śṛṇotu no damyebhir anīkaiḥ śṛṇotv agnir divyair ajasraḥ | [ṚV, 3, 54 1.2]
mahi mahe dive arcā pṛthivyai kāmo ma icchañcarati prajānan | [ṚV, 3, 54 2.1]
yayor ha stome vidatheṣu devāḥ saparyavo mādayante sacāyoḥ | [ṚV, 3, 54 2.2]
yuvor ṛtaṃ rodasī satyam astu mahe ṣu ṇaḥ suvitāya pra bhūtam | [ṚV, 3, 54 3.1]
idaṃ dive namo agne pṛthivyai saparyāmi prayasā yāmi ratnam | [ṚV, 3, 54 3.2]
uto hi vām pūrvyā āvividra ṛtāvarī rodasī satyavācaḥ | [ṚV, 3, 54 4.1]
naraś cid vāṃ samithe śūrasātau vavandire pṛthivi vevidānāḥ | [ṚV, 3, 54 4.2]
ko addhā veda ka iha pra vocad devāṁ acchā pathyā kā sam eti | [ṚV, 3, 54 5.1]
dadṛśra eṣām avamā sadāṃsi pareṣu yā guhyeṣu vrateṣu | [ṚV, 3, 54 5.2]
kavir nṛcakṣā abhi ṣīm acaṣṭa ṛtasya yonā vighṛte madantī | [ṚV, 3, 54 6.1]
nānā cakrāte sadanam yathā veḥ samānena kratunā saṃvidāne | [ṚV, 3, 54 590708_1]
samānyā viyute dūreante dhruve pade tasthatur jāgarūke | [ṚV, 3, 54 7.1]
uta svasārā yuvatī bhavantī ād u bruvāte mithunāni nāma | [ṚV, 3, 54 7.2]
viśved ete janimā saṃ vivikto maho devān bibhratī na vyathete | [ṚV, 3, 54 8.1]
ejad dhruvam patyate viśvam ekaṃ carat patatri viṣuṇaṃ vi jātam | [ṚV, 3, 54 8.2]
sanā purāṇam adhy emy ārān mahaḥ pitur janitur jāmi tan naḥ | [ṚV, 3, 54 9.1]
devāso yatra panitāra evair urau pathi vyute tasthur antaḥ | [ṚV, 3, 54 9.2]
imaṃ stomaṃ rodasī pra bravīmy ṛdūdarāḥ śṛṇavann agnijihvāḥ | [ṚV, 3, 54 10.1]
mitraḥ samrājo varuṇo yuvāna ādityāsaḥ kavayaḥ paprathānāḥ | [ṚV, 3, 54 10.2]
hiraṇyapāṇiḥ savitā sujihvas trir ā divo vidathe patyamānaḥ | [ṚV, 3, 54 11.1]
deveṣu ca savitaḥ ślokam aśrer ād asmabhyam ā suva sarvatātim | [ṚV, 3, 54 11.2]
sukṛt supāṇiḥ svavāṁ ṛtāvā devas tvaṣṭāvase tāni no dhāt | [ṚV, 3, 54 12.1]
pūṣaṇvanta ṛbhavo mādayadhvam ūrdhvagrāvāṇo adhvaram ataṣṭa | [ṚV, 3, 54 12.2]
vidyudrathā maruta ṛṣṭimanto divo maryā ṛtajātā ayāsaḥ | [ṚV, 3, 54 13.1]
sarasvatī śṛṇavan yajñiyāso dhātā rayiṃ sahavīraṃ turāsaḥ | [ṚV, 3, 54 13.2]
viṣṇuṃ stomāsaḥ purudasmam arkā bhagasyeva kāriṇo yāmani gman | [ṚV, 3, 54 14.1]
urukramaḥ kakuho yasya pūrvīr na mardhanti yuvatayo janitrīḥ | [ṚV, 3, 54 14.2]
indro viśvair vīryaiḥ patyamāna ubhe ā paprau rodasī mahitvā | [ṚV, 3, 54 15.1]
purandaro vṛtrahā dhṛṣṇuṣeṇaḥ saṃgṛbhyā na ā bharā bhūri paśvaḥ | [ṚV, 3, 54 15.2]
nāsatyā me pitarā bandhupṛcchā sajātyam aśvinoś cāru nāma | [ṚV, 3, 54 16.1]
yuvaṃ hi stho rayidau no rayīṇāṃ dātraṃ rakṣethe akavair adabdhā | [ṚV, 3, 54 16.2]
mahat tad vaḥ kavayaś cāru nāma yaddha devā bhavatha viśva indre | [ṚV, 3, 54 17.1]
sakha ṛbhubhiḥ puruhūta priyebhir imāṃ dhiyaṃ sātaye takṣatā naḥ | [ṚV, 3, 54 17.2]
aryamā ṇo aditir yajñiyāso 'dabdhāni varuṇasya vratāni | [ṚV, 3, 54 18.1]
yuyota no anapatyāni gantoḥ prajāvān naḥ paśumāṁ astu gātuḥ | [ṚV, 3, 54 18.2]
devānāṃ dūtaḥ purudha prasūto 'nāgān no vocatu sarvatātā | [ṚV, 3, 54 19.1]
śṛṇotu naḥ pṛthivī dyaur utāpaḥ sūryo nakṣatrair urv antarikṣam | [ṚV, 3, 54 19.2]
śṛṇvantu no vṛṣaṇaḥ parvatāso dhruvakṣemāsa iﾱayā madantaḥ | [ṚV, 3, 54 20.1]
ādityair no aditiḥ śṛṇotu yacchantu no marutaḥ śarma bhadram | [ṚV, 3, 54 20.2]
sadā su gaḥ pitumāṁ astu panthāḥ | [ṚV, 3, 54 590737_1]
madhvā devāḥ oṣadhīḥ sam pipṛkta | [ṚV, 3, 54 590737_2]
bhagaḥ me agne sakhye | [ṚV, 3, 54 590738_1]
na mṛdhyāḥ | [ṚV, 3, 54 590738_2]
ud rāyaḥ aśyām sadanam purukṣoḥ | [ṚV, 3, 54 590738_3]
svadasva havyā sam iṣo didīhy asmadryak sam mimīhi śravāṃsi | [ṚV, 3, 54 22.1]
viśvāṁ agne pṛtsu tāñ jeṣi śatrūn ahā viśvā sumanā dīdihī naḥ | [ṚV, 3, 54 22.2]
{ṚV, 3, 55}
uṣasaḥ pūrvā adha yad vyūṣur mahad vi jajñe akṣaram pade goḥ | [ṚV, 3, 55 1.1]
vratā devānām upa nu prabhūṣan mahad devānām asuratvam ekam | [ṚV, 3, 55 1.2]
mo ṣū ṇo atra juhuranta devā mā pūrve agne pitaraḥ padajñāḥ | [ṚV, 3, 55 2.1]
purāṇyoḥ sadmanoḥ ketur antar mahad devānām asuratvam ekam | [ṚV, 3, 55 2.2]
vi me purutrā patayanti kāmāḥ śamy acchā dīdye pūrvyāṇi | [ṚV, 3, 55 3.1]
samiddhe agnāv ṛtam id vadema mahad devānām asuratvam ekam | [ṚV, 3, 55 3.2]
samāno rājā vibhṛtaḥ purutrā śaye śayāsu prayuto vanānu | [ṚV, 3, 55 4.1]
anyā vatsam bharati kṣeti mātā mahad devānām asuratvam ekam | [ṚV, 3, 55 4.2]
ākṣit pūrvāsv aparā anūrut sadyo jātāsu taruṇīṣv antaḥ | [ṚV, 3, 55 5.1]
antarvatīḥ suvate apravītā mahad devānām asuratvam ekam | [ṚV, 3, 55 5.2]
śayuḥ parastād adha nu dvimātābandhanaś carati vatsa ekaḥ | [ṚV, 3, 55 6.1]
mitrasya tā varuṇasya vratāni mahad devānām asuratvam ekam | [ṚV, 3, 55 6.2]
dvimātā hotā vidatheṣu samrāﾱ anv agraṃ carati kṣeti budhnaḥ | [ṚV, 3, 55 7.1]
pra raṇyāni raṇyavāco bharante mahad devānām asuratvam ekam | [ṚV, 3, 55 7.2]
śūrasyeva yudhyato antamasya pratīcīnaṃ dadṛśe viśvam āyat | [ṚV, 3, 55 8.1]
antar matiś carati niṣṣidhaṃ gor mahad devānām asuratvam ekam | [ṚV, 3, 55 8.2]
ni veveti palito dūta āsv antar mahāṃś carati rocanena | [ṚV, 3, 55 9.1]
vapūṃṣi bibhrad abhi no vi caṣṭe mahad devānām asuratvam ekam | [ṚV, 3, 55 9.2]
viṣṇur gopāḥ paramam pāti pāthaḥ priyā dhāmāny amṛtā dadhānaḥ | [ṚV, 3, 55 10.1]
agniṣ ṭā viśvā bhuvanāni veda mahad devānām asuratvam ekam | [ṚV, 3, 55 10.2]
nānā cakrāte yamyā vapūṃṣi tayor anyad rocate kṛṣṇam anyat | [ṚV, 3, 55 11.1]
śyāvī ca yad aruṣī ca svasārau mahad devānām asuratvam ekam | [ṚV, 3, 55 11.2]
mātā ca yatra duhitā ca dhenū sabardughe dhāpayete samīcī | [ṚV, 3, 55 12.1]
ṛtasya te sadasīﾱe antar mahad devānām asuratvam ekam | [ṚV, 3, 55 12.2]
anyasyā vatsaṃ rihatī mimāya kayā bhuvā ni dadhe dhenur ūdhaḥ | [ṚV, 3, 55 13.1]
ṛtasya sā payasāpinvateﾱā mahad devānām asuratvam ekam | [ṚV, 3, 55 13.2]
padyā vaste pururūpā vapūṃṣy ūrdhvā tasthau tryaviṃ rerihāṇā | [ṚV, 3, 55 14.1]
ṛtasya sadma vi carāmi vidvān mahad devānām asuratvam ekam | [ṚV, 3, 55 14.2]
pade iva nihite dasme antas tayor anyad guhyam āvir anyat | [ṚV, 3, 55 15.1]
sadhrīcīnā pathyā sā viṣūcī mahad devānām asuratvam ekam | [ṚV, 3, 55 15.2]
ā dhenavo dhunayantām aśiśvīḥ sabardughāḥ śaśayā apradugdhāḥ | [ṚV, 3, 55 16.1]
navyā navyā yuvatayo bhavantīr mahad devānām asuratvam ekam | [ṚV, 3, 55 16.2]
yad anyāsu vṛṣabho roravīti so anyasmin yūthe ni dadhāti retaḥ | [ṚV, 3, 55 17.1]
sa hi kṣapāvān sa bhagaḥ sa rājā mahad devānām asuratvam ekam | [ṚV, 3, 55 17.2]
vīrasya nu svaśvyaṃ janāsaḥ pra nu vocāma vidur asya devāḥ | [ṚV, 3, 55 18.1]
ṣoﾱhā yuktāḥ pañca pañcā vahanti mahad devānām asuratvam ekam | [ṚV, 3, 55 18.2]
devas tvaṣṭā savitā viśvarūpaḥ pupoṣa prajāḥ purudhā jajāna | [ṚV, 3, 55 19.1]
imā ca viśvā bhuvanāny asya mahad devānām asuratvam ekam | [ṚV, 3, 55 19.2]
mahī sam airac camvā samīcī ubhe te asya vasunā nyṛṣṭe | [ṚV, 3, 55 20.1]
śṛṇve vīro vindamāno vasūni mahad devānām asuratvam ekam | [ṚV, 3, 55 20.2]
imām ca naḥ pṛthivīm viśva dhāyāḥ upa kṣeti hita mitraḥ na rājā puraḥsadaḥ śarma sadaḥ na vīrāḥ | [ṚV, 3, 55 590781_1]
mahat devānām asura tvam ekam | [ṚV, 3, 55 590782_1]
niṣṣidhvarīs ta oṣadhīr utāpo rayiṃ ta indra pṛthivī bibharti | [ṚV, 3, 55 22.1]
sakhāyas te vāmabhājaḥ syāma mahad devānām asuratvam ekam | [ṚV, 3, 55 22.2]
{ṚV, 3, 56}
na tā minanti māyino na dhīrā vratā devānām prathamā dhruvāṇi | [ṚV, 3, 56 1.1]
na rodasī adruhā vedyābhir na parvatā niname tasthivāṃsaḥ | [ṚV, 3, 56 1.2]
ṣaḍ bhārāṁ eko acaran bibharty ṛtaṃ varṣiṣṭham upa gāva āguḥ | [ṚV, 3, 56 2.1]
tisro mahīr uparās tasthur atyā guhā dve nihite darśy ekā | [ṚV, 3, 56 2.2]
tripājasyo vṛṣabho viśvarūpa uta tryudhā purudha prajāvān | [ṚV, 3, 56 3.1]
tryanīkaḥ patyate māhināvān sa retodhā vṛṣabhaḥ śaśvatīnām | [ṚV, 3, 56 3.2]
abhīka āsām padavīr abodhy ādityānām ahve cāru nāma | [ṚV, 3, 56 4.1]
āpaś cid asmā aramanta devīḥ pṛthag vrajantīḥ pari ṣīm avṛñjan | [ṚV, 3, 56 4.2]
trī ṣadhasthā sindhavas triḥ kavīnām uta trimātā vidatheṣu samrāṭ | [ṚV, 3, 56 5.1]
ṛtāvarīr yoṣaṇās tisro apyās trir ā divo vidathe patyamānāḥ | [ṚV, 3, 56 5.2]
trir ā divaḥ savitar vāryāṇi dive diva ā suva trir no ahnaḥ | [ṚV, 3, 56 6.1]
tridhātu rāya ā suvā vasūni bhaga trātar dhiṣaṇe sātaye dhāḥ | [ṚV, 3, 56 6.2]
trir ā divaḥ savitā soṣavīti rājānā mitrāvaruṇā supāṇī | [ṚV, 3, 56 7.1]
āpaś cid asya rodasī cid urvī ratnam bhikṣanta savituḥ savāya | [ṚV, 3, 56 7.2]
trir uttamā dūṇaśā rocanāni trayo rājanty asurasya vīrāḥ | [ṚV, 3, 56 8.1]
ṛtāvāna iṣirā dūﾱabhāsas trir ā divo vidathe santu devāḥ | [ṚV, 3, 56 8.2]
{ṚV, 3, 57}
pra me vivikvāṁ avidan manīṣāṃ dhenuṃ carantīm prayutām agopām | [ṚV, 3, 57 1.1]
sadyaś cid yā duduhe bhūri dhāser indras tad agniḥ panitāro asyāḥ | [ṚV, 3, 57 1.2]
indraḥ su pūṣā vṛṣaṇā suhastā divo na prītāḥ śaśayaṃ duduhre | [ṚV, 3, 57 2.1]
viśve yad asyāṃ raṇayanta devāḥ pra vo 'tra vasavaḥ sumnam aśyām | [ṚV, 3, 57 2.2]
yā jāmayo vṛṣṇa icchanti śaktiṃ namasyantīr jānate garbham asmin | [ṚV, 3, 57 3.1]
acchā putraṃ dhenavo vāvaśānā mahaś caranti bibhrataṃ vapūṃṣi | [ṚV, 3, 57 3.2]
acchā vivakmi rodasī sumeke grāvṇo yujāno adhvare manīṣā | [ṚV, 3, 57 4.1]
imā u te manave bhūrivārā ūrdhvā bhavanti darśatā yajatrāḥ | [ṚV, 3, 57 4.2]
yā te jihvā madhumatī sumedhā agne deveṣūcyata urūcī | [ṚV, 3, 57 5.1]
tayeha viśvāṁ avase yajatrān ā sādaya pāyayā cā madhūni | [ṚV, 3, 57 5.2]
yā te agne parvatasyeva dhārā saścantī pīpayad deva citrā | [ṚV, 3, 57 6.1]
tām asmabhyam pramatiṃ jātavedo vaso rāsva sumatiṃ viśvajanyām | [ṚV, 3, 57 6.2]
{ṚV, 3, 58}
dhenuḥ pratnasya kāmyam duhānā | [ṚV, 3, 58 590813_1]
antar putraḥ carati dakṣiṇāyāḥ | [ṚV, 3, 58 590813_2]
ā dyotanim vahati śubhra yāmā | [ṚV, 3, 58 590814_1]
uṣasa stomaḥ aśvinau ajīgaḥ | [ṚV, 3, 58 590814_2]
su yuj vahanti prati vām ṛtena ūrdhvāḥ bhavanti pitarā iva medhāḥ | [ṚV, 3, 58 590815_1]
jarethām asmat | [ṚV, 3, 58 590816_1]
vi paṇeḥ manīṣām yuvoḥ avaḥ cakṛma | [ṚV, 3, 58 590816_2]
yātam arvāk | [ṚV, 3, 58 590816_3]
su yugbhiḥ aśvaiḥ suvṛtā rathena dasrau imam śṛṇutam ślokam adreḥ | [ṚV, 3, 58 590817_1]
kim aṅga vām prati avartim gamiṣṭhā āhuḥ viprāsaḥ aśvinā purājāḥ | [ṚV, 3, 58 590818_1]
ā manyethām ā gatam kaccit evaiḥ | [ṚV, 3, 58 590819_1]
viśve janāsaḥ aśvinā havante | [ṚV, 3, 58 590819_2]
imā hi vām go ṛjīkā madhūni pra mitrāsaḥ na daduḥ usraḥ agre | [ṚV, 3, 58 590820_1]
tiras purū cit aśvinā rajāṃsi āṅgūṣaḥ vām maghavānā janeṣu | [ṚV, 3, 58 590821_1]
ā iha yātam pathibhiḥ deva yānaiḥ | [ṚV, 3, 58 590822_1]
dasrau ime vām nidhayaḥ madhūnām | [ṚV, 3, 58 590822_2]
purāṇam okaḥ | [ṚV, 3, 58 590823_1]
sakhyam śivam vām | [ṚV, 3, 58 590823_2]
yuvoḥ narā draviṇam jahnāvyām | [ṚV, 3, 58 590823_3]
punar kṛṇvānāḥ sakhyā śivāni madhvā madema saha nū samānāḥ | [ṚV, 3, 58 590824_1]
aśvinā vāyunā yuvam su dakṣā niyudbhiḥ ca sajoṣasā yuvānā nāsatyā tiroahnyam juṣāṇā somam pibatam asridhā sudānū | [ṚV, 3, 58 590826_1]
aśvinā pari vām iṣaḥ purūcīḥ īyuḥ gīrbhiḥ yatamānāḥ amṛdhrāḥ | [ṚV, 3, 58 590827_1]
rathaḥ ha vām ṛta jāḥ adri jūtaḥ pari dyāvāpṛthivī yāti sadyas | [ṚV, 3, 58 590828_1]
aśvinā madhuṣuttamaḥ yuvākuḥ somaḥ | [ṚV, 3, 58 590829_1]
tam pātam | [ṚV, 3, 58 590829_2]
ā gatam duroṇe | [ṚV, 3, 58 590829_3]
rathaḥ ha vām bhūri varpaḥ karikrat sutāvataḥ niṣkṛtam āgamiṣṭhaḥ | [ṚV, 3, 58 590830_1]
{ṚV, 3, 59}
mitro janān yātayati bruvāṇo mitro dādhāra pṛthivīm uta dyām | [ṚV, 3, 59 1.1]
mitraḥ kṛṣṭīr animiṣābhi caṣṭe mitrāya havyaṃ ghṛtavaj juhota | [ṚV, 3, 59 1.2]
pra sa mitra marto astu prayasvān yas ta āditya śikṣati vratena | [ṚV, 3, 59 2.1]
na hanyate na jīyate tvoto nainam aṃho aśnoty antito na dūrāt | [ṚV, 3, 59 2.2]
anamīvāsa iﾱayā madanto mitajñavo varimann ā pṛthivyāḥ | [ṚV, 3, 59 3.1]
ādityasya vratam upakṣiyanto vayam mitrasya sumatau syāma | [ṚV, 3, 59 3.2]
ayam mitro namasyaḥ suśevo rājā sukṣatro ajaniṣṭa vedhāḥ | [ṚV, 3, 59 4.1]
tasya vayaṃ sumatau yajñiyasyāpi bhadre saumanase syāma | [ṚV, 3, 59 4.2]
mahāṁ ādityo namasopasadyo yātayajjano gṛṇate suśevaḥ | [ṚV, 3, 59 5.1]
tasmā etat panyatamāya juṣṭam agnau mitrāya havir ā juhota | [ṚV, 3, 59 5.2]
mitrasya carṣaṇīdhṛto 'vo devasya sānasi | [ṚV, 3, 59 6.1]
dyumnaṃ citraśravastamam | [ṚV, 3, 59 6.2]
abhi yo mahinā divam mitro babhūva saprathāḥ | [ṚV, 3, 59 7.1]
abhi śravobhiḥ pṛthivīm | [ṚV, 3, 59 7.2]
mitrāya pañca yemire janā abhiṣṭiśavase | [ṚV, 3, 59 8.1]
sa devān viśvān bibharti | [ṚV, 3, 59 8.2]
mitro deveṣv āyuṣu janāya vṛktabarhiṣe | [ṚV, 3, 59 9.1]
iṣa iṣṭavratā akaḥ | [ṚV, 3, 59 9.2]
{ṚV, 3, 60}
iheha vo manasā bandhutā nara uśijo jagmur abhi tāni vedasā | [ṚV, 3, 60 1.1]
yābhir māyābhiḥ pratijūtivarpasaḥ saudhanvanā yajñiyam bhāgam ānaśa | [ṚV, 3, 60 1.2]
yābhiḥ śacībhiś camasāṁ apiṃśata yayā dhiyā gām ariṇīta carmaṇaḥ | [ṚV, 3, 60 2.1]
yena harī manasā niratakṣata tena devatvam ṛbhavaḥ sam ānaśa | [ṚV, 3, 60 2.2]
indrasya sakhyam ṛbhavaḥ sam ānaśur manor napāto apaso dadhanvire | [ṚV, 3, 60 3.1]
saudhanvanāso amṛtatvam erire viṣṭvī śamībhiḥ sukṛtaḥ sukṛtyayā | [ṚV, 3, 60 3.2]
indreṇa yātha sarathaṃ sute sacāṃ atho vaśānām bhavathā saha śriyā | [ṚV, 3, 60 4.1]
na vaḥ pratimai sukṛtāni vāghataḥ saudhanvanā ṛbhavo vīryāṇi ca | [ṚV, 3, 60 4.2]
indra ṛbhubhir vājavadbhiḥ samukṣitaṃ sutaṃ somam ā vṛṣasvā gabhastyoḥ | [ṚV, 3, 60 5.1]
dhiyeṣito maghavan dāśuṣo gṛhe saudhanvanebhiḥ saha matsvā nṛbhiḥ | [ṚV, 3, 60 5.2]
indra ṛbhumān vājavān matsveha no 'smin savane śacyā puruṣṭuta | [ṚV, 3, 60 6.1]
imāni tubhyaṃ svasarāṇi yemire vratā devānām manuṣaś ca dharmabhiḥ | [ṚV, 3, 60 6.2]
indra ṛbhubhir vājibhir vājayann iha stomaṃ jaritur upa yāhi yajñiyam | [ṚV, 3, 60 7.1]
śataṃ ketebhir iṣirebhir āyave sahasraṇītho adhvarasya homani | [ṚV, 3, 60 7.2]
{ṚV, 3, 61}
uṣo vājena vājini pracetā stomaṃ juṣasva gṛṇato maghoni | [ṚV, 3, 61 1.1]
purāṇī devi yuvatiḥ purandhir anu vrataṃ carasi viśvavāre | [ṚV, 3, 61 1.2]
uṣo devy amartyā vi bhāhi candrarathā sūnṛtā īrayantī | [ṚV, 3, 61 2.1]
ā tvā vahantu suyamāso aśvā hiraṇyavarṇām pṛthupājaso ye | [ṚV, 3, 61 2.2]
uṣaḥ pratīcī bhuvanāni viśvordhvā tiṣṭhasy amṛtasya ketuḥ | [ṚV, 3, 61 3.1]
samānam arthaṃ caraṇīyamānā cakram iva navyasy ā vavṛtsva | [ṚV, 3, 61 3.2]
ava syūmeva cinvatī maghony uṣā yāti svasarasya patnī | [ṚV, 3, 61 4.1]
svar janantī subhagā sudaṃsā āntād divaḥ papratha ā pṛthivyāḥ | [ṚV, 3, 61 4.2]
acchā vo devīm uṣasaṃ vibhātīm pra vo bharadhvaṃ namasā suvṛktim | [ṚV, 3, 61 5.1]
ūrdhvam madhudhā divi pājo aśret pra rocanā ruruce raṇvasaṃdṛk | [ṚV, 3, 61 5.2]
ṛtāvarī divo arkair abodhy ā revatī rodasī citram asthāt | [ṚV, 3, 61 6.1]
āyatīm agna uṣasaṃ vibhātīṃ vāmam eṣi draviṇam bhikṣamāṇaḥ | [ṚV, 3, 61 6.2]
ṛtasya budhna uṣasām iṣaṇyan vṛṣā mahī rodasī ā viveśa | [ṚV, 3, 61 7.1]
mahī mitrasya varuṇasya māyā candreva bhānuṃ vi dadhe purutrā | [ṚV, 3, 61 7.2]
{ṚV, 3, 62}
imā u vām bhṛmayo manyamānā yuvāvate na tujyā abhūvan | [ṚV, 3, 62 1.1]
kva tyad indrāvaruṇā yaśo vāṃ yena smā sinam bharathaḥ sakhibhyaḥ | [ṚV, 3, 62 1.2]
ayam u vām purutamo rayīyañchaśvattamam avase johavīti | [ṚV, 3, 62 2.1]
sajoṣāv indrāvaruṇā marudbhir divā pṛthivyā śṛṇutaṃ havam me | [ṚV, 3, 62 2.2]
asme tad indrāvaruṇā vasu ṣyād asme rayir marutaḥ sarvavīraḥ | [ṚV, 3, 62 3.1]
asmān varūtrīḥ śaraṇair avantv asmān hotrā bhāratī dakṣiṇābhiḥ | [ṚV, 3, 62 3.2]
bṛhaspate juṣasva no havyāni viśvadevya | [ṚV, 3, 62 4.1]
rāsva ratnāni dāśuṣe | [ṚV, 3, 62 4.2]
śucim arkair bṛhaspatim adhvareṣu namasyata | [ṚV, 3, 62 5.1]
anāmy oja ā cake | [ṚV, 3, 62 5.2]
vṛṣabhaṃ carṣaṇīnāṃ viśvarūpam adābhyam | [ṚV, 3, 62 6.1]
bṛhaspatiṃ vareṇyam | [ṚV, 3, 62 6.2]
iyaṃ te pūṣann āghṛṇe suṣṭutir deva navyasī | [ṚV, 3, 62 7.1]
asmābhis tubhyaṃ śasyate | [ṚV, 3, 62 7.2]
tāṃ juṣasva giram mama vājayantīm avā dhiyam | [ṚV, 3, 62 8.1]
vadhūyur iva yoṣaṇām | [ṚV, 3, 62 8.2]
yo viśvābhi vipaśyati bhuvanā saṃ ca paśyati | [ṚV, 3, 62 9.1]
sa naḥ pūṣāvitā bhuvat | [ṚV, 3, 62 9.2]
tat savitur vareṇyam bhargo devasya dhīmahi | [ṚV, 3, 62 10.1]
dhiyo yo naḥ pracodayāt | [ṚV, 3, 62 10.2]
devasya savitur vayaṃ vājayantaḥ purandhyā | [ṚV, 3, 62 11.1]
bhagasya rātim īmahe | [ṚV, 3, 62 11.2]
devaṃ naraḥ savitāraṃ viprā yajñaiḥ suvṛktibhiḥ | [ṚV, 3, 62 12.1]
namasyanti dhiyeṣitāḥ | [ṚV, 3, 62 12.2]
somo jigāti gātuvid devānām eti niṣkṛtam | [ṚV, 3, 62 13.1]
ṛtasya yonim āsadam | [ṚV, 3, 62 13.2]
somo asmabhyaṃ dvipade catuṣpade ca paśave | [ṚV, 3, 62 14.1]
anamīvā iṣas karat | [ṚV, 3, 62 14.2]
asmākam āyur vardhayann abhimātīḥ sahamānaḥ | [ṚV, 3, 62 15.1]
somaḥ sadhastham āsadat | [ṚV, 3, 62 15.2]
ā no mitrāvaruṇā ghṛtair gavyūtim ukṣatam | [ṚV, 3, 62 16.1]
madhvā rajāṃsi sukratū | [ṚV, 3, 62 16.2]
uruśaṃsā namovṛdhā mahnā dakṣasya rājathaḥ | [ṚV, 3, 62 17.1]
drāghiṣṭhābhiḥ śucivratā | [ṚV, 3, 62 17.2]
gṛṇānā jamadagninā yonāv ṛtasya sīdatam | [ṚV, 3, 62 18.1]
pātaṃ somam ṛtāvṛdhā | [ṚV, 3, 62 18.2]
{ṚV, 4, 1}
tvāṃ hy agne sadam it samanyavo devāso devam aratiṃ nyerira iti kratvā nyerire | [ṚV, 4, 1 1.1]
amartyaṃ yajata martyeṣv ā devam ādevaṃ janata pracetasaṃ viśvam ādevaṃ janata pracetasam | [ṚV, 4, 1 1.2]
sa bhrātaraṃ varuṇam agna ā vavṛtsva devāṁ acchā sumatī yajñavanasaṃ jyeṣṭhaṃ yajñavanasam | [ṚV, 4, 1 2.1]
ṛtāvānam ādityaṃ carṣaṇīdhṛtaṃ rājānaṃ carṣaṇīdhṛtam | [ṚV, 4, 1 2.2]
sakhe sakhāyam abhy ā vavṛtsvāśuṃ na cakraṃ rathyeva raṃhyāsmabhyaṃ dasma raṃhyā | [ṚV, 4, 1 3.1]
agne mṛﾱīkaṃ varuṇe sacā vido marutsu viśvabhānuṣu | [ṚV, 4, 1 3.2]
tokāya tuje śuśucāna śaṃ kṛdhy asmabhyaṃ dasma śaṃ kṛdhi | [ṚV, 4, 1 3.3]
tvaṃ no agne varuṇasya vidvān devasya heﾱo 'va yāsisīṣṭhāḥ | [ṚV, 4, 1 4.1]
yajiṣṭho vahnitamaḥ śośucāno viśvā dveṣāṃsi pra mumugdhy asmat | [ṚV, 4, 1 4.2]
sa tvaṃ no agne 'vamo bhavotī nediṣṭho asyā uṣaso vyuṣṭau | [ṚV, 4, 1 5.1]
ava yakṣva no varuṇaṃ rarāṇo vīhi mṛﾱīkaṃ suhavo na edhi | [ṚV, 4, 1 5.2]
asya śreṣṭhā subhagasya saṃdṛś devasya citratamā martyeṣu | [ṚV, 4, 1 590924_1]
śuci ghṛtam na taptam aghnyāyā spārhā devasya maṃhanā iva dhenoḥ | [ṚV, 4, 1 590925_1]
trir asya tā paramā santi satyā spārhā devasya janimāny agneḥ | [ṚV, 4, 1 7.1]
anante antaḥ parivīta āgācchuciḥ śukro aryo rorucānaḥ | [ṚV, 4, 1 7.2]
sa dūto viśved abhi vaṣṭi sadmā hotā hiraṇyaratho raṃsujihvaḥ | [ṚV, 4, 1 8.1]
rohidaśvo vapuṣyo vibhāvā sadā raṇvaḥ pitumatīva saṃsat | [ṚV, 4, 1 8.2]
sa cetayan manuṣo yajñabandhuḥ pra tam mahyā raśanayā nayanti | [ṚV, 4, 1 9.1]
sa kṣety asya duryāsu sādhan devo martasya sadhanitvam āpa | [ṚV, 4, 1 9.2]
sa tū no agnir nayatu prajānann acchā ratnaṃ devabhaktaṃ yad asya | [ṚV, 4, 1 10.1]
dhiyā yad viśve amṛtā akṛṇvan dyauṣ pitā janitā satyam ukṣan | [ṚV, 4, 1 10.2]
sa jāyata prathamaḥ pastyāsu maho budhne rajaso asya yonau | [ṚV, 4, 1 11.1]
apād aśīrṣā guhamāno antāyoyuvāno vṛṣabhasya nīﾱe | [ṚV, 4, 1 11.2]
pra śardha ārta prathamaṃ vipanyāṃ ṛtasya yonā vṛṣabhasya nīﾱe | [ṚV, 4, 1 12.1]
spārho yuvā vapuṣyo vibhāvā sapta priyāso 'janayanta vṛṣṇe | [ṚV, 4, 1 12.2]
asmākam atra pitaro manuṣyā abhi pra sedur ṛtam āśuṣāṇāḥ | [ṚV, 4, 1 13.1]
aśmavrajāḥ sudughā vavre antar ud usrā ājann uṣaso huvānāḥ | [ṚV, 4, 1 13.2]
te marmṛjata dadṛvāṃso adriṃ tad eṣām anye abhito vi vocan | [ṚV, 4, 1 14.1]
paśvayantrāso abhi kāram arcan vidanta jyotiś cakṛpanta dhībhiḥ | [ṚV, 4, 1 14.2]
te gavyatā manasā dṛdhram ubdhaṃ gā yemānam pari ṣantam adrim | [ṚV, 4, 1 15.1]
dṛﾱhaṃ naro vacasā daivyena vrajaṃ gomantam uśijo vi vavruḥ | [ṚV, 4, 1 15.2]
te manvata prathamaṃ nāma dhenos triḥ sapta mātuḥ paramāṇi vindan | [ṚV, 4, 1 16.1]
taj jānatīr abhy anūṣata vrā āvir bhuvad aruṇīr yaśasā goḥ | [ṚV, 4, 1 16.2]
neśat tamo dudhitaṃ rocata dyaur ud devyā uṣaso bhānur arta | [ṚV, 4, 1 17.1]
ā sūryo bṛhatas tiṣṭhad ajrāṁ ṛju marteṣu vṛjinā ca paśyan | [ṚV, 4, 1 17.2]
ād it paścā bubudhānā vy akhyann ād id ratnaṃ dhārayanta dyubhaktam | [ṚV, 4, 1 18.1]
viśve viśvāsu duryāsu devā mitra dhiye varuṇa satyam astu | [ṚV, 4, 1 18.2]
acchā voceya śuśucānam agnim hotāram viśva bharasam yajiṣṭham | [ṚV, 4, 1 590950_1]
śuci ūdhaḥ atṛṇat na gavām andhaḥ na pūtam pariṣiktam aṃśoḥ | [ṚV, 4, 1 590951_1]
viśveṣām aditir yajñiyānāṃ viśveṣām atithir mānuṣāṇām | [ṚV, 4, 1 20.1]
agnir devānām ava āvṛṇānaḥ sumṛﾱīko bhavatu jātavedāḥ | [ṚV, 4, 1 20.2]
{ṚV, 4, 2}
yaḥ martyeṣu amṛtaḥ ṛtāvā devaḥ deveṣu aratiḥ nidhāyi hotā yajiṣṭhaḥ mahnā śucadhyai havyaiḥ agniḥ manuṣaḥ īrayadhyai | [ṚV, 4, 2 590955_1]
iha tvam sūno sahasaḥ naḥ adya jātaḥ jātāṁ ubhayāṁ antar agne dūtaḥ īyase yuyujānaḥ ṛṣvaḥ ṛju muṣkān vṛṣaṇaḥ śukrān ca | [ṚV, 4, 2 590957_1]
atyā vṛdha snū rohitā ghṛtasnū ṛtasya manye manasā javiṣṭhā | [ṚV, 4, 2 590958_1]
antar īyase aruṣā yujānaḥ yuṣmān ca devān viśaḥ ā ca martān | [ṚV, 4, 2 590959_1]
aryamaṇam varuṇam mitram eṣām indrāviṣṇū marutaḥ aśvinā uta su aśvaḥ agne su rathaḥ su rādhāḥ ā id u vaha su haviṣe janāya | [ṚV, 4, 2 590961_1]
gomāṁ agne avimāṁ aśvī yajñaḥ nṛvat sakhā sadam id apramṛṣyaḥ | [ṚV, 4, 2 590962_1]
iﾱāvāṁ eṣaḥ asura prajāvān dīrghaḥ rayiḥ pṛthu budhnaḥ sabhāvān | [ṚV, 4, 2 590963_1]
yaḥ te idhmam jabharat siṣvidānaḥ mūrdhānam vā tatapate tvāyā bhuvaḥ tasya svatavān pāyuḥ agne | [ṚV, 4, 2 590965_1]
viśvasmāt sīm aghāyataḥ uruṣya | [ṚV, 4, 2 590965_2]
yaḥ te bharāt anniyate cit annam niśiṣan mandram atithim udīrat ā devayuḥ inadhate duroṇe tasmin rayiḥ dhruvaḥ astu dāsvān | [ṚV, 4, 2 590967_1]
yaḥ tvā doṣā yaḥ uṣasi praśaṃsāt priyam vā tvā kṛṇavate haviṣmān aśvaḥ na sve dame ā hemyāvān tam aṃhasaḥ pīparaḥ dāśvāṃsam | [ṚV, 4, 2 590969_1]
yaḥ tubhyam agne amṛtāya dāśat duvaḥ tve kṛṇavate yata sruc na sa rāyā śaśamānaḥ vi yoṣat na enam aṃhaḥ pari varat aghāyoḥ | [ṚV, 4, 2 590971_1]
yasya tvam agne adhvaram jujoṣaḥ devaḥ martasya sudhitam rarāṇaḥ prītā id asat hotrā sā yaviṣṭha asāma yasya vidhataḥ vṛdhāsaḥ | [ṚV, 4, 2 590973_1]
cittim acittim cinavat vi vidvān pṛṣṭhā iva vītā vṛjinā ca martān | [ṚV, 4, 2 590974_1]
rāye ca naḥ su apatyāya deva ditim ca rāsvā aditim uruṣya | [ṚV, 4, 2 590975_1]
kavim śaśāsuḥ kavayaḥ adabdhāḥ nidhārayantaḥ duryāsu āyoḥ | [ṚV, 4, 2 590976_1]
atas tvam dṛśyāṁ agne etān paḍbhiḥ paśyeḥ adbhutāṁ aryaḥ evaiḥ | [ṚV, 4, 2 590977_1]
tvam agne vāghate su praṇītiḥ suta somāya vidhate yaviṣṭha ratnam bhara śaśamānāya ghṛṣve pṛthu ścandram avase carṣaṇi prāḥ | [ṚV, 4, 2 590979_1]
adhā ha yat vayam agne tvāyā paḍbhiḥ hastebhiḥ cakṛma tanūbhiḥ ratham na krantaḥ apasā bhurijoḥ ṛtam yemuḥ sudhyaḥ āśuṣāṇāḥ | [ṚV, 4, 2 590981_1]
adhā mātuḥ uṣasaḥ sapta viprāḥ jāyemahi prathamāḥ vedhasaḥ nṝn | [ṚV, 4, 2 590982_1]
divas putrāḥ aṅgirasaḥ bhavema | [ṚV, 4, 2 590983_1]
adrim rujema dhaninam śucantaḥ | [ṚV, 4, 2 590983_2]
adhā yathā naḥ pitaraḥ parāsaḥ pratnāsaḥ agne ṛtam āśuṣāṇāḥ śuci id ayan dīdhitim uktha śāsaḥ | [ṚV, 4, 2 590985_1]
kṣāmā bhindantaḥ aruṇīḥ apa vran | [ṚV, 4, 2 590985_2]
su karmāṇaḥ su rucaḥ devayantaḥ ayaḥ na devāḥ janimā dhamantaḥ śucantaḥ agnim vavṛdhantaḥ indram ūrvam gavyam pariṣadantaḥ agman | [ṚV, 4, 2 590987_1]
ā yūthā iva kṣumati paśvaḥ akhyat devānām yat janimā anti ugra | [ṚV, 4, 2 590988_1]
martānām cit urvaśīḥ akṛpran vṛdhe cit aryaḥ uparasya āyoḥ | [ṚV, 4, 2 590989_1]
akarma te | [ṚV, 4, 2 590990_1]
su apasaḥ abhūma ṛtam avasran uṣasaḥ vibhātīḥ anūnam agnim purudhā su ścandram devasya marmṛjataḥ cāru cakṣuḥ | [ṚV, 4, 2 590990_2]
etā te agne ucathāni vedhaḥ avocāma kavaye | [ṚV, 4, 2 590992_1]
tā juṣasva | [ṚV, 4, 2 590992_2]
kṛṇuhi vasyasaḥ naḥ | [ṚV, 4, 2 590993_1]
mahaḥ rāyaḥ puru vāra pra yandhi | [ṚV, 4, 2 590993_2]
{ṚV, 4, 3}
ā vo rājānam adhvarasya rudraṃ hotāraṃ satyayajaṃ rodasyoḥ | [ṚV, 4, 3 1.1]
agnim purā tanayitnor acittāddhiraṇyarūpam avase kṛṇudhvam | [ṚV, 4, 3 1.2]
ayaṃ yoniś cakṛmā yaṃ vayaṃ te jāyeva patya uśatī suvāsāḥ | [ṚV, 4, 3 2.1]
arvācīnaḥ parivīto ni ṣīdemā u te svapāka pratīcīḥ | [ṚV, 4, 3 2.2]
āśṛṇvate adṛpitāya manma nṛcakṣase sumṛﾱīkāya vedhaḥ | [ṚV, 4, 3 3.1]
devāya śastim amṛtāya śaṃsa grāveva sotā madhuṣud yam īḍe | [ṚV, 4, 3 3.2]
tvaṃ cin naḥ śamyā agne asyā ṛtasya bodhy ṛtacit svādhīḥ | [ṚV, 4, 3 4.1]
kadā ta ukthā sadhamādyāni kadā bhavanti sakhyā gṛhe te | [ṚV, 4, 3 4.2]
kathā ha tad varuṇāya tvam agne kathā dive garhase kan na āgaḥ | [ṚV, 4, 3 5.1]
kathā mitrāya mīḍhuṣe pṛthivyai bravaḥ kad aryamṇe kad bhagāya | [ṚV, 4, 3 5.2]
kad dhiṣṇyāsu vṛdhasāno agne kad vātāya pratavase śubhaṃye | [ṚV, 4, 3 6.1]
parijmane nāsatyāya kṣe bravaḥ kad agne rudrāya nṛghne | [ṚV, 4, 3 6.2]
kathā mahe puṣṭimbharāya pūṣṇe kad rudrāya sumakhāya havirde | [ṚV, 4, 3 7.1]
kad viṣṇava urugāyāya reto bravaḥ kad agne śarave bṛhatyai | [ṚV, 4, 3 7.2]
kathā śardhāya marutām ṛtāya kathā sūre bṛhate pṛcchyamānaḥ | [ṚV, 4, 3 8.1]
prati bravo 'ditaye turāya sādhā divo jātavedaś cikitvān | [ṚV, 4, 3 8.2]
ṛtena ṛtaṃ niyatam īḍa ā gor āmā sacā madhumat pakvam agne | [ṚV, 4, 3 9.1]
kṛṣṇā satī ruśatā dhāsinaiṣā jāmaryeṇa payasā pīpāya | [ṚV, 4, 3 9.2]
ṛtena hi ṣmā vṛṣabhaś cid aktaḥ pumāṁ agniḥ payasā pṛṣṭhyena | [ṚV, 4, 3 10.1]
aspandamāno acarad vayodhā vṛṣā śukraṃ duduhe pṛśnir ūdhaḥ | [ṚV, 4, 3 10.2]
ṛtenādriṃ vy asan bhidantaḥ sam aṅgiraso navanta gobhiḥ | [ṚV, 4, 3 11.1]
śunaṃ naraḥ pari ṣadann uṣāsam āviḥ svar abhavaj jāte agnau | [ṚV, 4, 3 11.2]
ṛtena devīr amṛtā amṛktā arṇobhir āpo madhumadbhir agne | [ṚV, 4, 3 12.1]
vājī na sargeṣu prastubhānaḥ pra sadam it sravitave dadhanyuḥ | [ṚV, 4, 3 12.2]
mā kasya yakṣaṃ sadam iddhuro gā mā veśasya praminato māpeḥ | [ṚV, 4, 3 13.1]
mā bhrātur agne anṛjor ṛṇaṃ ver mā sakhyur dakṣaṃ ripor bhujema | [ṚV, 4, 3 13.2]
rakṣā ṇo agne tava rakṣaṇebhī rārakṣāṇaḥ sumakha prīṇānaḥ | [ṚV, 4, 3 14.1]
prati ṣphura vi ruja vīḍv aṃho jahi rakṣo mahi cid vāvṛdhānam | [ṚV, 4, 3 14.2]
ebhir bhava sumanā agne arkair imān spṛśa manmabhiḥ śūra vājān | [ṚV, 4, 3 15.1]
uta brahmāṇy aṅgiro juṣasva saṃ te śastir devavātā jareta | [ṚV, 4, 3 15.2]
etā viśvā viduṣe tubhyaṃ vedho nīthāny agne niṇyā vacāṃsi | [ṚV, 4, 3 16.1]
nivacanā kavaye kāvyāny aśaṃsiṣam matibhir vipra ukthaiḥ | [ṚV, 4, 3 16.2]
{ṚV, 4, 4}
kṛṇuṣva pājaḥ prasitiṃ na pṛthvīṃ yāhi rājevāmavāṁ ibhena | [ṚV, 4, 4 1.1]
tṛṣvīm anu prasitiṃ drūṇāno 'stāsi vidhya rakṣasas tapiṣṭhaiḥ | [ṚV, 4, 4 1.2]
tava bhramāsa āśuyā patanty anu spṛśa dhṛṣatā śośucānaḥ | [ṚV, 4, 4 2.1]
tapūṃṣy agne juhvā pataṅgān asaṃdito vi sṛja viṣvag ulkāḥ | [ṚV, 4, 4 2.2]
prati spaśo vi sṛja tūrṇitamo bhavā pāyur viśo asyā adabdhaḥ | [ṚV, 4, 4 3.1]
yo no dūre aghaśaṃso yo anty agne mākiṣ ṭe vyathir ā dadharṣīt | [ṚV, 4, 4 3.2]
ud agne tiṣṭha praty ā tanuṣva ny amitrāṁ oṣatāt tigmahete | [ṚV, 4, 4 4.1]
yo no arātiṃ samidhāna cakre nīcā taṃ dhakṣy atasaṃ na śuṣkam | [ṚV, 4, 4 4.2]
ūrdhvo bhava prati vidhyādhy asmad āviṣ kṛṇuṣva daivyāny agne | [ṚV, 4, 4 5.1]
ava sthirā tanuhi yātujūnāṃ jāmim ajāmim pra mṛṇīhi śatrūn | [ṚV, 4, 4 5.2]
sa te jānāti sumatiṃ yaviṣṭha ya īvate brahmaṇe gātum airat | [ṚV, 4, 4 6.1]
viśvāny asmai sudināni rāyo dyumnāny aryo vi duro abhi dyaut | [ṚV, 4, 4 6.2]
sed agne astu subhagaḥ sudānur yas tvā nityena haviṣā ya ukthaiḥ | [ṚV, 4, 4 7.1]
piprīṣati sva āyuṣi duroṇe viśved asmai sudinā sāsad iṣṭiḥ | [ṚV, 4, 4 7.2]
arcāmi te sumatiṃ ghoṣy arvāk saṃ te vāvātā jaratām iyaṃ gīḥ | [ṚV, 4, 4 8.1]
svaśvās tvā surathā marjayemāsme kṣatrāṇi dhārayer anu dyūn | [ṚV, 4, 4 8.2]
iha tvā bhūry ā cared upa tman doṣāvastar dīdivāṃsam anu dyūn | [ṚV, 4, 4 9.1]
krīﾱantas tvā sumanasaḥ sapemābhi dyumnā tasthivāṃso janānām | [ṚV, 4, 4 9.2]
yas tvā svaśvaḥ suhiraṇyo agna upayāti vasumatā rathena | [ṚV, 4, 4 10.1]
tasya trātā bhavasi tasya sakhā yas ta ātithyam ānuṣag jujoṣat | [ṚV, 4, 4 10.2]
maho rujāmi bandhutā vacobhis tan mā pitur gotamād anv iyāya | [ṚV, 4, 4 11.1]
tvaṃ no asya vacasaś cikiddhi hotar yaviṣṭha sukrato damūnāḥ | [ṚV, 4, 4 11.2]
asvapnajas taraṇayaḥ suśevā atandrāso 'vṛkā aśramiṣṭhāḥ | [ṚV, 4, 4 12.1]
te pāyavaḥ sadhryañco niṣadyāgne tava naḥ pāntv amūra | [ṚV, 4, 4 12.2]
ye pāyavo māmateyaṃ te agne paśyanto andhaṃ duritād arakṣan | [ṚV, 4, 4 13.1]
rarakṣa tān sukṛto viśvavedā dipsanta id ripavo nāha debhuḥ | [ṚV, 4, 4 13.2]
tvayā vayaṃ sadhanyas tvotās tava praṇīty aśyāma vājān | [ṚV, 4, 4 14.1]
ubhā śaṃsā sūdaya satyatāte 'nuṣṭhuyā kṛṇuhy ahrayāṇa | [ṚV, 4, 4 14.2]
ayā te agne samidhā vidhema prati stomaṃ śasyamānaṃ gṛbhāya | [ṚV, 4, 4 15.1]
dahāśaso rakṣasaḥ pāhy asmān druho nido mitramaho avadyāt | [ṚV, 4, 4 15.2]
{ṚV, 4, 5}
vaiśvānarāya mīﾱhuṣe sajoṣāḥ kathā dāśemāgnaye bṛhad bhāḥ | [ṚV, 4, 5 1.1]
anūnena bṛhatā vakṣathenopa stabhāyad upamin na rodhaḥ | [ṚV, 4, 5 1.2]
mā nindata ya imām mahyaṃ rātiṃ devo dadau martyāya svadhāvān | [ṚV, 4, 5 2.1]
pākāya gṛtso amṛto vicetā vaiśvānaro nṛtamo yahvo agniḥ | [ṚV, 4, 5 2.2]
sāma dvibarhāḥ mahi tigma bhṛṣṭiḥ sahasra retāḥ vṛṣabhaḥ tuviṣmān padam na goḥ apagūﾱham vividvān agniḥ mahyam pra id u vocat manīṣām | [ṚV, 4, 5 591061_1]
pra tāṁ agniḥ babhasat tigma jambhaḥ tapiṣṭhena śociṣā yaḥ su rādhāḥ pra ye minanti varuṇasya dhāma priyā mitrasya cetataḥ dhruvāṇi | [ṚV, 4, 5 591062_1]
abhrātaro na yoṣaṇo vyantaḥ patiripo na janayo durevāḥ | [ṚV, 4, 5 5.1]
pāpāsaḥ santo anṛtā asatyā idam padam ajanatā gabhīram | [ṚV, 4, 5 5.2]
idam me agne kiyate pāvakāminate gurum bhāraṃ na manma | [ṚV, 4, 5 6.1]
bṛhad dadhātha dhṛṣatā gabhīraṃ yahvam pṛṣṭham prayasā saptadhātu | [ṚV, 4, 5 6.2]
tam in nv eva samanā samānam abhi kratvā punatī dhītir aśyāḥ | [ṚV, 4, 5 7.1]
sasasya carmann adhi cāru pṛśner agre rupa ārupitaṃ jabāru | [ṚV, 4, 5 7.2]
pravācyaṃ vacasaḥ kim me asya guhā hitam upa niṇig vadanti | [ṚV, 4, 5 8.1]
yad usriyāṇām apa vār iva vran pāti priyaṃ rupo agram padaṃ veḥ | [ṚV, 4, 5 8.2]
idam u tyan mahi mahām anīkaṃ yad usriyā sacata pūrvyaṃ gauḥ | [ṚV, 4, 5 9.1]
ṛtasya pade adhi dīdyānaṃ guhā raghuṣyad raghuyad viveda | [ṚV, 4, 5 9.2]
adha dyutānaḥ pitroḥ sacāsāmanuta guhyaṃ cāru pṛśneḥ | [ṚV, 4, 5 10.1]
mātuṣ pade parame anti ṣad gor vṛṣṇaḥ śociṣaḥ prayatasya jihvā | [ṚV, 4, 5 10.2]
ṛtaṃ voce namasā pṛcchyamānas tavāśasā jātavedo yadīdam | [ṚV, 4, 5 11.1]
tvam asya kṣayasi yaddha viśvaṃ divi yad u draviṇaṃ yat pṛthivyām | [ṚV, 4, 5 11.2]
kiṃ no asya draviṇaṃ kaddha ratnaṃ vi no voco jātavedaś cikitvān | [ṚV, 4, 5 12.1]
guhādhvanaḥ paramaṃ yan no asya reku padaṃ na nidānā aganma | [ṚV, 4, 5 12.2]
kā maryādā vayunā kaddha vāmam acchā gamema raghavo na vājam | [ṚV, 4, 5 13.1]
kadā no devīr amṛtasya patnīḥ sūro varṇena tatanann uṣāsaḥ | [ṚV, 4, 5 13.2]
anireṇa vacasā phalgvena pratītyena kṛdhunātṛpāsaḥ | [ṚV, 4, 5 14.1]
adhā te agne kim ihā vadanty anāyudhāsa āsatā sacantām | [ṚV, 4, 5 14.2]
asya śriye samidhānasya vṛṣṇo vasor anīkaṃ dama ā ruroca | [ṚV, 4, 5 15.1]
ruśad vasānaḥ sudṛśīkarūpaḥ kṣitir na rāyā puruvāro adyaut | [ṚV, 4, 5 15.2]
{ṚV, 4, 6}
ūrdhva ū ṣu ṇo adhvarasya hotar agne tiṣṭha devatātā yajīyān | [ṚV, 4, 6 1.1]
tvaṃ hi viśvam abhy asi manma pra vedhasaś cit tirasi manīṣām | [ṚV, 4, 6 1.2]
amūro hotā ny asādi vikṣv agnir mandro vidatheṣu pracetāḥ | [ṚV, 4, 6 2.1]
ūrdhvam bhānuṃ savitevāśren meteva dhūmaṃ stabhāyad upa dyām | [ṚV, 4, 6 2.2]
yatā sujūrṇī rātinī ghṛtācī pradakṣiṇid devatātim urāṇaḥ | [ṚV, 4, 6 3.1]
ud u svarur navajā nākraḥ paśvo anakti sudhitaḥ sumekaḥ | [ṚV, 4, 6 3.2]
stīrṇe barhiṣi samidhāne agnā ūrdhvo adhvaryur jujuṣāṇo asthāt | [ṚV, 4, 6 4.1]
pary agniḥ paśupā na hotā triviṣṭy eti pradiva urāṇaḥ | [ṚV, 4, 6 4.2]
pari tmanā mitadrur eti hotāgnir mandro madhuvacā ṛtāvā | [ṚV, 4, 6 5.1]
dravanty asya vājino na śokā bhayante viśvā bhuvanā yad abhrāṭ | [ṚV, 4, 6 5.2]
bhadrā te agne svanīka saṃdṛg ghorasya sato viṣuṇasya cāruḥ | [ṚV, 4, 6 6.1]
na yat te śocis tamasā varanta na dhvasmānas tanvī repa ā dhuḥ | [ṚV, 4, 6 6.2]
na yasya sātur janitor avāri na mātarāpitarā nū cid iṣṭau | [ṚV, 4, 6 7.1]
dvir yam pañca jījanan saṃvasānāḥ svasāro agnim mānuṣīṣu vikṣu | [ṚV, 4, 6 8.1]
uṣarbudham atharyo na dantaṃ śukraṃ svāsam paraśuṃ na tigmam | [ṚV, 4, 6 8.2]
tava tye agne harito ghṛtasnā rohitāsa ṛjvañcaḥ svañcaḥ | [ṚV, 4, 6 9.1]
aruṣāso vṛṣaṇa ṛjumuṣkā ā devatātim ahvanta dasmāḥ | [ṚV, 4, 6 9.2]
ye ha tye te sahamānā ayāsas tveṣāso agne arcayaś caranti | [ṚV, 4, 6 10.1]
śyenāso na duvasanāso arthaṃ tuviṣvaṇaso mārutaṃ na śardhaḥ | [ṚV, 4, 6 10.2]
akāri brahma samidhāna tubhyaṃ śaṃsāty ukthaṃ yajate vy ū dhāḥ | [ṚV, 4, 6 11.1]
hotāram agnim manuṣo ni ṣedur namasyanta uśijaḥ śaṃsam āyoḥ | [ṚV, 4, 6 11.2]
{ṚV, 4, 7}
ayam iha prathamo dhāyi dhātṛbhir hotā yajiṣṭho adhvareṣv īḍyaḥ | [ṚV, 4, 7 1.1]
yam apnavāno bhṛgavo virurucur vaneṣu citraṃ vibhvaṃ viśe viśe | [ṚV, 4, 7 1.2]
agne kadā ta ānuṣag bhuvad devasya cetanam | [ṚV, 4, 7 2.1]
adhā hi tvā jagṛbhrire martāso vikṣv īḍyam | [ṚV, 4, 7 2.2]
ṛtāvānaṃ vicetasam paśyanto dyām iva stṛbhiḥ | [ṚV, 4, 7 3.1]
viśveṣām adhvarāṇāṃ haskartāraṃ dame dame | [ṚV, 4, 7 3.2]
āśuṃ dūtaṃ vivasvato viśvā yaś carṣaṇīr abhi | [ṚV, 4, 7 4.1]
ā jabhruḥ ketum āyavo bhṛgavāṇaṃ viśe viśe | [ṚV, 4, 7 4.2]
tam īṃ hotāram ānuṣak cikitvāṃsaṃ ni ṣedire | [ṚV, 4, 7 5.1]
raṇvam pāvakaśociṣaṃ yajiṣṭhaṃ sapta dhāmabhiḥ | [ṚV, 4, 7 5.2]
taṃ śaśvatīṣu mātṛṣu vana ā vītam aśritam | [ṚV, 4, 7 6.1]
citraṃ santaṃ guhā hitaṃ suvedaṃ kūcidarthinam | [ṚV, 4, 7 6.2]
sasasya yad viyutā sasminn ūdhann ṛtasya dhāman raṇayanta devāḥ | [ṚV, 4, 7 7.1]
mahāṁ agnir namasā rātahavyo ver adhvarāya sadam id ṛtāvā | [ṚV, 4, 7 7.2]
ver adhvarasya dūtyāni vidvān ubhe antā rodasī saṃcikitvān | [ṚV, 4, 7 8.1]
dūta īyase pradiva urāṇo viduṣṭaro diva ārodhanāni | [ṚV, 4, 7 8.2]
kṛṣṇaṃ ta ema ruśataḥ puro bhāś cariṣṇv arcir vapuṣām id ekam | [ṚV, 4, 7 9.1]
yad apravītā dadhate ha garbhaṃ sadyaś cij jāto bhavasīd u dūtaḥ | [ṚV, 4, 7 9.2]
sadyo jātasya dadṛśānam ojo yad asya vāto anuvāti śociḥ | [ṚV, 4, 7 10.1]
vṛṇakti tigmām ataseṣu jihvāṃ sthirā cid annā dayate vi jambhaiḥ | [ṚV, 4, 7 10.2]
tṛṣu yad annā tṛṣuṇā vavakṣa tṛṣuṃ dūtaṃ kṛṇute yahvo agniḥ | [ṚV, 4, 7 11.1]
vātasya meﾱiṃ sacate nijūrvann āśuṃ na vājayate hinve arvā | [ṚV, 4, 7 11.2]
{ṚV, 4, 8}
dūtaṃ vo viśvavedasaṃ havyavāham amartyam | [ṚV, 4, 8 1.1]
yajiṣṭham ṛñjase girā | [ṚV, 4, 8 1.2]
sa hi vedā vasudhitim mahāṁ ārodhanaṃ divaḥ | [ṚV, 4, 8 2.1]
sa devāṁ eha vakṣati | [ṚV, 4, 8 2.2]
sa veda deva ānamaṃ devāṁ ṛtāyate dame | [ṚV, 4, 8 3.1]
dāti priyāṇi cid vasu | [ṚV, 4, 8 3.2]
sa hotā sed u dūtyaṃ cikitvāṁ antar īyate | [ṚV, 4, 8 4.1]
vidvāṁ ārodhanaṃ divaḥ | [ṚV, 4, 8 4.2]
te syāma ye agnaye dadāśur havyadātibhiḥ | [ṚV, 4, 8 5.1]
ya īm puṣyanta indhate | [ṚV, 4, 8 5.2]
te rāyā te suvīryaiḥ sasavāṃso vi śṛṇvire | [ṚV, 4, 8 6.1]
ye agnā dadhire duvaḥ | [ṚV, 4, 8 6.2]
asme rāyo dive dive saṃ carantu puruspṛhaḥ | [ṚV, 4, 8 7.1]
asme vājāsa īratām | [ṚV, 4, 8 7.2]
sa vipraś carṣaṇīnāṃ śavasā mānuṣāṇām | [ṚV, 4, 8 8.1]
ati kṣipreva vidhyati | [ṚV, 4, 8 8.2]
{ṚV, 4, 9}
agne mṛﾱa mahāṁ asi ya īm ā devayuṃ janam | [ṚV, 4, 9 1.1]
iyetha barhir āsadam | [ṚV, 4, 9 1.2]
sa mānuṣīṣu dūﾱabho vikṣu prāvīr amartyaḥ | [ṚV, 4, 9 2.1]
dūto viśveṣām bhuvat | [ṚV, 4, 9 2.2]
sa sadma pari ṇīyate hotā mandro diviṣṭiṣu | [ṚV, 4, 9 3.1]
uta potā ni ṣīdati | [ṚV, 4, 9 3.2]
uta gnā agnir adhvara uto gṛhapatir dame | [ṚV, 4, 9 4.1]
uta brahmā ni ṣīdati | [ṚV, 4, 9 4.2]
veṣi hy adhvarīyatām upavaktā janānām | [ṚV, 4, 9 5.1]
havyā ca mānuṣāṇām | [ṚV, 4, 9 5.2]
veṣīd v asya dūtyaṃ yasya jujoṣo adhvaram | [ṚV, 4, 9 6.1]
havyam martasya voﾱhave | [ṚV, 4, 9 6.2]
asmākaṃ joṣy adhvaram asmākaṃ yajñam aṅgiraḥ | [ṚV, 4, 9 7.1]
asmākaṃ śṛṇudhī havam | [ṚV, 4, 9 7.2]
pari te dūﾱabho ratho 'smāṁ aśnotu viśvataḥ | [ṚV, 4, 9 8.1]
yena rakṣasi dāśuṣaḥ | [ṚV, 4, 9 8.2]
{ṚV, 4, 10}
agne tam adyā aśvam na stomaiḥ kratum na bhadram hṛdispṛśam ṛdhyāmā te ohaiḥ | [ṚV, 4, 10 591163_1]
adhā hi agne kratoḥ bhadrasya dakṣasya sādhoḥ rathīḥ ṛtasya bṛhataḥ babhūtha | [ṚV, 4, 10 591165_1]
ebhiḥ naḥ arkaiḥ bhavā naḥ arvāṅ svar na jyotiḥ agne viśvebhiḥ sumanāḥ anīkaiḥ | [ṚV, 4, 10 591166_1]
ābhiṣ ṭe adya gīrbhir gṛṇanto 'gne dāśema | [ṚV, 4, 10 4.1]
pra te divo na stanayanti śuṣmāḥ | [ṚV, 4, 10 4.2]
tava svādiṣṭhāgne saṃdṛṣṭir idā cid ahna idā cid aktoḥ | [ṚV, 4, 10 5.1]
śriye rukmo na rocata upāke | [ṚV, 4, 10 5.2]
ghṛtaṃ na pūtaṃ tanūr arepāḥ śuci hiraṇyam | [ṚV, 4, 10 6.1]
tat te rukmo na rocata svadhāvaḥ | [ṚV, 4, 10 6.2]
kṛtaṃ ciddhi ṣmā sanemi dveṣo 'gna inoṣi martāt | [ṚV, 4, 10 7.1]
itthā yajamānād ṛtāvaḥ | [ṚV, 4, 10 7.2]
śivā naḥ sakhyā santu bhrātrāgne deveṣu yuṣme | [ṚV, 4, 10 8.1]
sā no nābhiḥ sadane sasminn ūdhan | [ṚV, 4, 10 8.2]
{ṚV, 4, 11}
bhadraṃ te agne sahasinn anīkam upāka ā rocate sūryasya | [ṚV, 4, 11 1.1]
ruśad dṛśe dadṛśe naktayā cid arūkṣitaṃ dṛśa ā rūpe annam | [ṚV, 4, 11 1.2]
vi ṣāhy agne gṛṇate manīṣāṃ khaṃ vepasā tuvijāta stavānaḥ | [ṚV, 4, 11 2.1]
viśvebhir yad vāvanaḥ śukra devais tan no rāsva sumaho bhūri manma | [ṚV, 4, 11 2.2]
tvad agne kāvyā tvan manīṣās tvad ukthā jāyante rādhyāni | [ṚV, 4, 11 3.1]
tvad eti draviṇaṃ vīrapeśā itthādhiye dāśuṣe martyāya | [ṚV, 4, 11 3.2]
tvad vājī vājambharo vihāyā abhiṣṭikṛj jāyate satyaśuṣmaḥ | [ṚV, 4, 11 4.1]
tvad rayir devajūto mayobhus tvad āśur jūjuvāṁ agne arvā | [ṚV, 4, 11 4.2]
tvām agne prathamaṃ devayanto devam martā amṛta mandrajihvam | [ṚV, 4, 11 5.1]
dveṣoyutam ā vivāsanti dhībhir damūnasaṃ gṛhapatim amūram | [ṚV, 4, 11 5.2]
āre asmad amatim āre aṃha āre viśvāṃ durmatiṃ yan nipāsi | [ṚV, 4, 11 6.1]
doṣā śivaḥ sahasaḥ sūno agne yaṃ deva ā cit sacase svasti | [ṚV, 4, 11 6.2]
{ṚV, 4, 12}
yas tvām agna inadhate yatasruk tris te annaṃ kṛṇavat sasminn ahan | [ṚV, 4, 12 1.1]
sa su dyumnair abhy astu prasakṣat tava kratvā jātavedaś cikitvān | [ṚV, 4, 12 1.2]
idhmaṃ yas te jabharac chaśramāṇo maho agne anīkam ā saparyan | [ṚV, 4, 12 2.1]
sa idhānaḥ prati doṣām uṣāsam puṣyan rayiṃ sacate ghnann amitrān | [ṚV, 4, 12 2.2]
agnir īśe bṛhataḥ kṣatriyasyāgnir vājasya paramasya rāyaḥ | [ṚV, 4, 12 3.1]
dadhāti ratnaṃ vidhate yaviṣṭho vy ānuṣaṅ martyāya svadhāvān | [ṚV, 4, 12 3.2]
yac cid dhi te puruṣatrā yaviṣṭhācittibhiś cakṛmā kac cid āgaḥ | [ṚV, 4, 12 4.1]
kṛdhī ṣv asmāṁ aditer anāgān vy enāṃsi śiśratho viṣvag agne | [ṚV, 4, 12 4.2]
mahaś cid agna enaso abhīka ūrvād devānām uta martyānām | [ṚV, 4, 12 5.1]
mā te sakhāyaḥ sadam id riṣāma yacchā tokāya tanayāya śaṃ yoḥ | [ṚV, 4, 12 5.2]
yathā ha tyad vasavaḥ gauryam cit padi ṣitām amuñcatā yajatrāḥ eva u ṣu asmat muñcatā vi aṃhaḥ | [ṚV, 4, 12 591201_1]
pra tāri agne prataram naḥ āyuḥ | [ṚV, 4, 12 591201_2]
{ṚV, 4, 13}
praty agnir uṣasām agram akhyad vibhātīnāṃ sumanā ratnadheyam | [ṚV, 4, 13 1.1]
yātam aśvinā sukṛto duroṇam ut sūryo jyotiṣā deva eti | [ṚV, 4, 13 1.2]
ūrdhvam bhānuṃ savitā devo aśred drapsaṃ davidhvad gaviṣo na satvā | [ṚV, 4, 13 2.1]
anu vrataṃ varuṇo yanti mitro yat sūryaṃ divy ārohayanti | [ṚV, 4, 13 2.2]
yaṃ sīm akṛṇvan tamase vipṛce dhruvakṣemā anavasyanto artham | [ṚV, 4, 13 3.1]
taṃ sūryaṃ haritaḥ sapta yahvī spaśaṃ viśvasya jagato vahanti | [ṚV, 4, 13 3.2]
vahiṣṭhebhir viharan yāsi tantum avavyayann asitaṃ deva vasma | [ṚV, 4, 13 4.1]
davidhvato raśmayaḥ sūryasya carmevāvādhus tamo apsv antaḥ | [ṚV, 4, 13 4.2]
anāyato anibaddhaḥ kathāyaṃ nyaṅṅ uttāno 'va padyate na | [ṚV, 4, 13 5.1]
kayā yāti svadhayā ko dadarśa diva skambhaḥ samṛtaḥ pāti nākam | [ṚV, 4, 13 5.2]
{ṚV, 4, 14}
praty agnir uṣaso jātavedā akhyad devo rocamānā mahobhiḥ | [ṚV, 4, 14 1.1]
ā nāsatyorugāyā rathenemaṃ yajñam upa no yātam accha | [ṚV, 4, 14 1.2]
ūrdhvaṃ ketuṃ savitā devo aśrej jyotir viśvasmai bhuvanāya kṛṇvan | [ṚV, 4, 14 2.1]
āprā dyāvāpṛthivī antarikṣaṃ vi sūryo raśmibhiś cekitānaḥ | [ṚV, 4, 14 2.2]
āvahanty aruṇīr jyotiṣāgān mahī citrā raśmibhiś cekitānā | [ṚV, 4, 14 3.1]
prabodhayantī suvitāya devy uṣā īyate suyujā rathena | [ṚV, 4, 14 3.2]
ā vāṃ vahiṣṭhā iha te vahantu rathā aśvāsa uṣaso vyuṣṭau | [ṚV, 4, 14 4.1]
ime hi vām madhupeyāya somā asmin yajñe vṛṣaṇā mādayethām | [ṚV, 4, 14 4.2]
anāyato anibaddhaḥ kathāyaṃ nyaṅṅ uttāno 'va padyate na | [ṚV, 4, 14 5.1]
kayā yāti svadhayā ko dadarśa diva skambhaḥ samṛtaḥ pāti nākam | [ṚV, 4, 14 5.2]
{ṚV, 4, 15}
agnir hotā no adhvare vājī san pari ṇīyate | [ṚV, 4, 15 1.1]
devo deveṣu yajñiyaḥ | [ṚV, 4, 15 1.2]
pari triviṣṭy adhvaraṃ yāty agnī rathīr iva | [ṚV, 4, 15 2.1]
ā deveṣu prayo dadhat | [ṚV, 4, 15 2.2]
pari vājapatiḥ kavir agnir havyāny akramīt | [ṚV, 4, 15 3.1]
dadhad ratnāni dāśuṣe | [ṚV, 4, 15 3.2]
ayaṃ yaḥ sṛñjaye puro daivavāte samidhyate | [ṚV, 4, 15 4.1]
dyumāṁ amitradambhanaḥ | [ṚV, 4, 15 4.2]
asya ghā vīra īvato 'gner īśīta martyaḥ | [ṚV, 4, 15 5.1]
tigmajambhasya mīﾱhuṣaḥ | [ṚV, 4, 15 5.2]
tam arvantam na sānasim aruṣam na śiśum marmṛjyante dive dive | [ṚV, 4, 15 591233_1]
bodhad yan mā haribhyāṃ kumāraḥ sāhadevyaḥ | [ṚV, 4, 15 7.1]
acchā na hūta ud aram | [ṚV, 4, 15 7.2]
uta tyā yajatā harī kumārāt sāhadevyāt | [ṚV, 4, 15 8.1]
prayatā sadya ā dade | [ṚV, 4, 15 8.2]
eṣa vāṃ devāv aśvinā kumāraḥ sāhadevyaḥ | [ṚV, 4, 15 9.1]
dīrghāyur astu somakaḥ | [ṚV, 4, 15 9.2]
taṃ yuvaṃ devāv aśvinā kumāraṃ sāhadevyam | [ṚV, 4, 15 10.1]
dīrghāyuṣaṃ kṛṇotana | [ṚV, 4, 15 10.2]
{ṚV, 4, 16}
ā satyo yātu maghavāṁ ṛjīṣī dravantv asya haraya upa naḥ | [ṚV, 4, 16 1.1]
tasmā id andhaḥ suṣumā sudakṣam ihābhipitvaṃ karate gṛṇānaḥ | [ṚV, 4, 16 1.2]
ava sya śūrādhvano nānte 'smin no adya savane mandadhyai | [ṚV, 4, 16 2.1]
śaṃsāty uktham uśaneva vedhāś cikituṣe asuryāya manma | [ṚV, 4, 16 2.2]
kavir na niṇyaṃ vidathāni sādhan vṛṣā yat sekaṃ vipipāno arcāt | [ṚV, 4, 16 3.1]
diva itthā jījanat sapta kārūn ahnā cic cakrur vayunā gṛṇantaḥ | [ṚV, 4, 16 3.2]
svar yad vedi sudṛśīkam arkair mahi jyotī rurucur yad dha vastoḥ | [ṚV, 4, 16 4.1]
andhā tamāṃsi dudhitā vicakṣe nṛbhyaś cakāra nṛtamo abhiṣṭau | [ṚV, 4, 16 4.2]
vavakṣa indro amitam ṛjīṣy ubhe ā paprau rodasī mahitvā | [ṚV, 4, 16 5.1]
ataś cid asya mahimā vi recy abhi yo viśvā bhuvanā babhūva | [ṚV, 4, 16 5.2]
viśvāni śakro naryāṇi vidvān apo rireca sakhibhir nikāmaiḥ | [ṚV, 4, 16 6.1]
aśmānaṃ cid ye bibhidur vacobhir vrajaṃ gomantam uśijo vi vavruḥ | [ṚV, 4, 16 6.2]
apo vṛtraṃ vavrivāṃsam parāhan prāvat te vajram pṛthivī sacetāḥ | [ṚV, 4, 16 7.1]
prārṇāṃsi samudriyāṇy ainoḥ patir bhavañchavasā śūra dhṛṣṇo | [ṚV, 4, 16 7.2]
apo yad adrim puruhūta dardar āvir bhuvat saramā pūrvyaṃ te | [ṚV, 4, 16 8.1]
sa no netā vājam ā darṣi bhūriṃ gotrā rujann aṅgirobhir gṛṇānaḥ | [ṚV, 4, 16 8.2]
acchā kaviṃ nṛmaṇo gā abhiṣṭau svarṣātā maghavan nādhamānam | [ṚV, 4, 16 9.1]
ūtibhis tam iṣaṇo dyumnahūtau ni māyāvān abrahmā dasyur arta | [ṚV, 4, 16 9.2]
ā dasyughnā manasā yāhy astam bhuvat te kutsaḥ sakhye nikāmaḥ | [ṚV, 4, 16 10.1]
sve yonau ni ṣadataṃ sarūpā vi vāṃ cikitsad ṛtacid dha nārī | [ṚV, 4, 16 10.2]
yāsi kutsena saratham avasyus todo vātasya haryor īśānaḥ | [ṚV, 4, 16 11.1]
ṛjrā vājaṃ na gadhyaṃ yuyūṣan kavir yad ahan pāryāya bhūṣāt | [ṚV, 4, 16 11.2]
kutsāya śuṣṇam aśuṣaṃ ni barhīḥ prapitve ahnaḥ kuyavaṃ sahasrā | [ṚV, 4, 16 12.1]
sadyo dasyūn pra mṛṇa kutsyena pra sūraś cakraṃ vṛhatād abhīke | [ṚV, 4, 16 12.2]
tvam piprum mṛgayaṃ śūśuvāṃsam ṛjiśvane vaidathināya randhīḥ | [ṚV, 4, 16 13.1]
pañcāśat kṛṣṇā ni vapaḥ sahasrātkaṃ na puro jarimā vi dardaḥ | [ṚV, 4, 16 13.2]
sūra upāke tanvaṃ dadhāno vi yat te cety amṛtasya varpaḥ | [ṚV, 4, 16 14.1]
mṛgo na hastī taviṣīm uṣāṇaḥ siṃho na bhīma āyudhāni bibhrat | [ṚV, 4, 16 14.2]
indraṃ kāmā vasūyanto agman svarmīﾱhe na savane cakānāḥ | [ṚV, 4, 16 15.1]
śravasyavaḥ śaśamānāsa ukthair oko na raṇvā sudṛśīva puṣṭiḥ | [ṚV, 4, 16 15.2]
tam id va indraṃ suhavaṃ huvema yas tā cakāra naryā purūṇi | [ṚV, 4, 16 16.1]
yo māvate jaritre gadhyaṃ cin makṣū vājam bharati spārharādhāḥ | [ṚV, 4, 16 16.2]
tigmā yad antar aśaniḥ patāti kasmiñ cic chūra muhuke janānām | [ṚV, 4, 16 17.1]
ghorā yad arya samṛtir bhavāty adha smā nas tanvo bodhi gopāḥ | [ṚV, 4, 16 17.2]
bhuvo 'vitā vāmadevasya dhīnām bhuvaḥ sakhāvṛko vājasātau | [ṚV, 4, 16 18.1]
tvām anu pramatim ā jaganmoruśaṃso jaritre viśvadha syāḥ | [ṚV, 4, 16 18.2]
ebhir nṛbhir indra tvāyubhiṣ ṭvā maghavadbhir maghavan viśva ājau | [ṚV, 4, 16 19.1]
dyāvo na dyumnair abhi santo aryaḥ kṣapo madema śaradaś ca pūrvīḥ | [ṚV, 4, 16 19.2]
eva id indrāya vṛṣabhāya vṛṣṇe brahma akarma bhṛgavaḥ na ratham nu cit yathā naḥ sakhyā viyoṣat asat naḥ ugraḥ avitā tanū pāḥ | [ṚV, 4, 16 591280_1]
nū ṣṭuta indra nū gṛṇāna iṣaṃ jaritre nadyo na pīpeḥ | [ṚV, 4, 16 21.1]
akāri te harivo brahma navyaṃ dhiyā syāma rathyaḥ sadāsāḥ | [ṚV, 4, 16 21.2]
{ṚV, 4, 17}
tvam mahāṁ indra tubhyaṃ ha kṣā anu kṣatram maṃhanā manyata dyauḥ | [ṚV, 4, 17 1.1]
tvaṃ vṛtraṃ śavasā jaghanvān sṛjaḥ sindhūṃr ahinā jagrasānān | [ṚV, 4, 17 1.2]
tava tviṣo janiman rejata dyau rejad bhūmir bhiyasā svasya manyoḥ | [ṚV, 4, 17 2.1]
ṛghāyanta subhvaḥ parvatāsa ārdan dhanvāni sarayanta āpaḥ | [ṚV, 4, 17 2.2]
bhinad giriṃ śavasā vajram iṣṇann āviṣkṛṇvānaḥ sahasāna ojaḥ | [ṚV, 4, 17 3.1]
vadhīd vṛtraṃ vajreṇa mandasānaḥ sarann āpo javasā hatavṛṣṇīḥ | [ṚV, 4, 17 3.2]
suvīras te janitā manyata dyaur indrasya kartā svapastamo bhūt | [ṚV, 4, 17 4.1]
ya īṃ jajāna svaryaṃ suvajram anapacyutaṃ sadaso na bhūma | [ṚV, 4, 17 4.2]
yaḥ ekaḥ id cyāvayati pra bhūmā rājā kṛṣṭīnām puruhūtaḥ indraḥ satyam enam anu viśve madanti rātim devasya gṛṇataḥ maghonaḥ | [ṚV, 4, 17 591293_1]
satrā somā abhavann asya viśve satrā madāso bṛhato madiṣṭhāḥ | [ṚV, 4, 17 6.1]
satrābhavo vasupatir vasūnāṃ datre viśvā adhithā indra kṛṣṭīḥ | [ṚV, 4, 17 6.2]
tvam adha prathamaṃ jāyamāno 'me viśvā adhithā indra kṛṣṭīḥ | [ṚV, 4, 17 7.1]
tvam prati pravata āśayānam ahiṃ vajreṇa maghavan vi vṛścaḥ | [ṚV, 4, 17 7.2]
satrāhaṇaṃ dādhṛṣiṃ tumram indram mahām apāraṃ vṛṣabhaṃ suvajram | [ṚV, 4, 17 8.1]
hantā yo vṛtraṃ sanitota vājaṃ dātā maghāni maghavā surādhāḥ | [ṚV, 4, 17 8.2]
ayaṃ vṛtaś cātayate samīcīr ya ājiṣu maghavā śṛṇva ekaḥ | [ṚV, 4, 17 9.1]
ayaṃ vājam bharati yaṃ sanoty asya priyāsaḥ sakhye syāma | [ṚV, 4, 17 9.2]
ayaṃ śṛṇve adha jayann uta ghnann ayam uta pra kṛṇute yudhā gāḥ | [ṚV, 4, 17 10.1]
yadā satyaṃ kṛṇute manyum indro viśvaṃ dṛﾱham bhayata ejad asmāt | [ṚV, 4, 17 10.2]
sam indro gā ajayat saṃ hiraṇyā sam aśviyā maghavā yo ha pūrvīḥ | [ṚV, 4, 17 11.1]
ebhir nṛbhir nṛtamo asya śākai rāyo vibhaktā sambharaś ca vasvaḥ | [ṚV, 4, 17 11.2]
kiyat svid indro adhy eti mātuḥ kiyat pitur janitur yo jajāna | [ṚV, 4, 17 12.1]
yo asya śuṣmam muhukair iyarti vāto na jūta stanayadbhir abhraiḥ | [ṚV, 4, 17 12.2]
kṣiyantaṃ tvam akṣiyantaṃ kṛṇotīyarti reṇum maghavā samoham | [ṚV, 4, 17 13.1]
vibhañjanur aśanimāṁ iva dyaur uta stotāram maghavā vasau dhāt | [ṚV, 4, 17 13.2]
ayaṃ cakram iṣaṇat sūryasya ny etaśaṃ rīramat sasṛmāṇam | [ṚV, 4, 17 14.1]
ā kṛṣṇa īṃ juhurāṇo jigharti tvaco budhne rajaso asya yonau | [ṚV, 4, 17 14.2]
asiknyāṃ yajamāno na hotā | [ṚV, 4, 17 15.1]
gavyanta indraṃ sakhyāya viprā aśvāyanto vṛṣaṇaṃ vājayantaḥ | [ṚV, 4, 17 16.1]
janīyanto janidām akṣitotim ā cyāvayāmo 'vate na kośam | [ṚV, 4, 17 16.2]
trātā no bodhi dadṛśāna āpir abhikhyātā marḍitā somyānām | [ṚV, 4, 17 17.1]
sakhā pitā pitṛtamaḥ pitṝṇāṃ kartem u lokam uśate vayodhāḥ | [ṚV, 4, 17 17.2]
sakhīyatām avitā bodhi sakhā gṛṇāna indra stuvate vayo dhāḥ | [ṚV, 4, 17 18.1]
vayaṃ hy ā te cakṛmā sabādha ābhiḥ śamībhir mahayanta indra | [ṚV, 4, 17 18.2]
stuta indro maghavā yaddha vṛtrā bhūrīṇy eko apratīni hanti | [ṚV, 4, 17 19.1]
asya priyo jaritā yasya śarman nakir devā vārayante na martāḥ | [ṚV, 4, 17 19.2]
evā na indro maghavā virapśī karat satyā carṣaṇīdhṛd anarvā | [ṚV, 4, 17 20.1]
tvaṃ rājā januṣāṃ dhehy asme adhi śravo māhinaṃ yaj jaritre | [ṚV, 4, 17 20.2]
nū ṣṭuta indra nū gṛṇāna iṣaṃ jaritre nadyo na pīpeḥ | [ṚV, 4, 17 21.1]
akāri te harivo brahma navyaṃ dhiyā syāma rathyaḥ sadāsāḥ | [ṚV, 4, 17 21.2]
{ṚV, 4, 18}
ayam panthā anuvittaḥ purāṇo yato devā udajāyanta viśve | [ṚV, 4, 18 1.1]
ataś cid ā janiṣīṣṭa pravṛddho mā mātaram amuyā pattave kaḥ | [ṚV, 4, 18 1.2]
nāham ato nir ayā durgahaitat tiraścatā pārśvān nir gamāṇi | [ṚV, 4, 18 2.1]
bahūni me akṛtā kartvāni yudhyai tvena saṃ tvena pṛcchai | [ṚV, 4, 18 2.2]
parāyatīm mātaram anv acaṣṭa na nānu gāny anu nū gamāni | [ṚV, 4, 18 3.1]
tvaṣṭur gṛhe apibat somam indraḥ śatadhanyaṃ camvoḥ sutasya | [ṚV, 4, 18 3.2]
kiṃ sa ṛdhak kṛṇavad yaṃ sahasram māso jabhāra śaradaś ca pūrvīḥ | [ṚV, 4, 18 4.1]
nahī nv asya pratimānam asty antar jāteṣūta ye janitvāḥ | [ṚV, 4, 18 4.2]
avadyam iva manyamānā guhākar indram mātā vīryeṇā nyṛṣṭam | [ṚV, 4, 18 5.1]
athod asthāt svayam atkaṃ vasāna ā rodasī apṛṇāj jāyamānaḥ | [ṚV, 4, 18 5.2]
etā arṣanty alalābhavantīr ṛtāvarīr iva saṃkrośamānāḥ | [ṚV, 4, 18 6.1]
etā vi pṛccha kim idam bhananti kam āpo adrim paridhiṃ rujanti | [ṚV, 4, 18 6.2]
kim u ṣvid asmai nivido bhanantendrasyāvadyaṃ didhiṣanta āpaḥ | [ṚV, 4, 18 7.1]
mamaitān putro mahatā vadhena vṛtraṃ jaghanvāṁ asṛjad vi sindhūn | [ṚV, 4, 18 7.2]
mamac cana tvā yuvatiḥ parāsa mamac cana tvā kuṣavā jagāra | [ṚV, 4, 18 8.1]
mamac cid āpaḥ śiśave mamṛḍyur mamac cid indraḥ sahasod atiṣṭhat | [ṚV, 4, 18 8.2]
mamac cana te maghavan vyaṃso nivividhvāṁ apa hanū jaghāna | [ṚV, 4, 18 9.1]
adhā nividdha uttaro babhūvāñchiro dāsasya sam piṇag vadhena | [ṚV, 4, 18 9.2]
gṛṣṭiḥ sasūva sthaviraṃ tavāgām anādhṛṣyaṃ vṛṣabhaṃ tumram indram | [ṚV, 4, 18 10.1]
arīﾱhaṃ vatsaṃ carathāya mātā svayaṃ gātuṃ tanva icchamānam | [ṚV, 4, 18 10.2]
uta mātā mahiṣam anv avenad amī tvā jahati putra devāḥ | [ṚV, 4, 18 11.1]
athābravīd vṛtram indro haniṣyan sakhe viṣṇo vitaraṃ vi kramasva | [ṚV, 4, 18 11.2]
kas te mātaraṃ vidhavām acakracchayuṃ kas tvām ajighāṃsac carantam | [ṚV, 4, 18 12.1]
kas te devo adhi mārḍīka āsīd yat prākṣiṇāḥ pitaram pādagṛhya | [ṚV, 4, 18 12.2]
avartyā śuna āntrāṇi pece na deveṣu vivide marḍitāram | [ṚV, 4, 18 13.1]
apaśyaṃ jāyām amahīyamānām adhā me śyeno madhv ā jabhāra | [ṚV, 4, 18 13.2]
{ṚV, 4, 19}
evā tvām indra vajrinn atra viśve devāsaḥ suhavāsa ūmāḥ | [ṚV, 4, 19 1.1]
mahām ubhe rodasī vṛddham ṛṣvaṃ nir ekam id vṛṇate vṛtrahatye | [ṚV, 4, 19 1.2]
avāsṛjanta jivrayo na devā bhuvaḥ samrāﾱ indra satyayoniḥ | [ṚV, 4, 19 2.1]
ahann ahim pariśayānam arṇaḥ pra vartanīr arado viśvadhenāḥ | [ṚV, 4, 19 2.2]
a tṛpṇuvantam viyatam a budhyam a budhyamānam suṣupāṇam indra sapta prati pravataḥ āśayānam ahim vajreṇa vi riṇāḥ a parvan | [ṚV, 4, 19 591356_1]
akṣodayacchavasā kṣāma budhnaṃ vār ṇa vātas taviṣībhir indraḥ | [ṚV, 4, 19 4.1]
dṛﾱhāny aubhnād uśamāna ojo 'vābhinat kakubhaḥ parvatānām | [ṚV, 4, 19 4.2]
abhi pra dadruḥ janayaḥ na garbham | [ṚV, 4, 19 591359_1]
rathāḥ iva pra yayuḥ sākam adrayaḥ | [ṚV, 4, 19 591359_2]
atarpayaḥ visṛtaḥ | [ṚV, 4, 19 591360_1]
ubjaḥ ūrmīn | [ṚV, 4, 19 591360_2]
tvam vṛtāṁ ariṇāḥ indra sindhūn | [ṚV, 4, 19 591360_3]
tvam mahīm avaniṃ viśvadhenāṃ turvītaye vayyāya kṣarantīm | [ṚV, 4, 19 6.1]
aramayo namasaijad arṇaḥ sutaraṇāṁ akṛṇor indra sindhūn | [ṚV, 4, 19 6.2]
pra agruvaḥ nabhanvaḥ na vakvāḥ dhvasrāḥ apinvat yuvatīḥ ṛta jñāḥ | [ṚV, 4, 19 591363_1]
dhanvāni ajrāṁ apṛṇak tṛṣāṇāṁ | [ṚV, 4, 19 591364_1]
adhok indra staryaḥ daṃsu patnīḥ | [ṚV, 4, 19 591364_2]
pūrvīr uṣasaḥ śaradaś ca gūrtā vṛtraṃ jaghanvāṁ asṛjad vi sindhūn | [ṚV, 4, 19 8.1]
pariṣṭhitā atṛṇad badbadhānāḥ sīrā indraḥ sravitave pṛthivyā | [ṚV, 4, 19 8.2]
vamrībhiḥ putram agruvo adānaṃ niveśanāddhariva ā jabhartha | [ṚV, 4, 19 9.1]
vy andho akhyad ahim ādadāno nir bhūd ukhacchit sam aranta parva | [ṚV, 4, 19 9.2]
pra te pūrvāṇi karaṇāni vipra a vidvān āha viduṣe karāṃsi yathā yathā vṛṣṇyāni sva gūrtā apāṃsi rājan naryā aviveṣīḥ | [ṚV, 4, 19 591369_1]
nū ṣṭuta indra nū gṛṇāna iṣaṃ jaritre nadyo na pīpeḥ | [ṚV, 4, 19 11.1]
akāri te harivo brahma navyaṃ dhiyā syāma rathyaḥ sadāsāḥ | [ṚV, 4, 19 11.2]
{ṚV, 4, 20}
ā na indro dūrād ā na āsād abhiṣṭikṛd avase yāsad ugraḥ | [ṚV, 4, 20 1.1]
ojiṣṭhebhir nṛpatir vajrabāhuḥ saṃge samatsu turvaṇiḥ pṛtanyūn | [ṚV, 4, 20 1.2]
ā na indro haribhir yātv acchārvācīno 'vase rādhase ca | [ṚV, 4, 20 2.1]
tiṣṭhāti vajrī maghavā virapśīmaṃ yajñam anu no vājasātau | [ṚV, 4, 20 2.2]
imaṃ yajñaṃ tvam asmākam indra puro dadhat saniṣyasi kratuṃ naḥ | [ṚV, 4, 20 3.1]
śvaghnīva vajrin sanaye dhanānāṃ tvayā vayam arya ājiṃ jayema | [ṚV, 4, 20 3.2]
uśann u ṣu ṇaḥ sumanā upāke somasya nu suṣutasya svadhāvaḥ | [ṚV, 4, 20 4.1]
pā indra pratibhṛtasya madhvaḥ sam andhasā mamadaḥ pṛṣṭhyena | [ṚV, 4, 20 4.2]
vi yo rarapśa ṛṣibhir navebhir vṛkṣo na pakvaḥ sṛṇyo na jetā | [ṚV, 4, 20 5.1]
maryo na yoṣām abhi manyamāno 'cchā vivakmi puruhūtam indram | [ṚV, 4, 20 5.2]
girir na yaḥ svatavāṁ ṛṣva indraḥ sanād eva sahase jāta ugraḥ | [ṚV, 4, 20 6.1]
ādartā vajraṃ sthaviraṃ na bhīma udneva kośaṃ vasunā nyṛṣṭam | [ṚV, 4, 20 6.2]
na yasya vartā januṣā nv asti na rādhasa āmarītā maghasya | [ṚV, 4, 20 7.1]
udvāvṛṣāṇas taviṣīva ugrāsmabhyaṃ daddhi puruhūta rāyaḥ | [ṚV, 4, 20 7.2]
īkṣe rāyaḥ kṣayasya carṣaṇīnām uta vrajam apavartāsi gonām | [ṚV, 4, 20 8.1]
śikṣānaraḥ samitheṣu prahāvān vasvo rāśim abhinetāsi bhūrim | [ṚV, 4, 20 8.2]
kayā tacchṛṇve śacyā śaciṣṭho yayā kṛṇoti muhu kā cid ṛṣvaḥ | [ṚV, 4, 20 9.1]
puru dāśuṣe vicayiṣṭho aṃho 'thā dadhāti draviṇaṃ jaritre | [ṚV, 4, 20 9.2]
mā no mardhīr ā bharā daddhi tan naḥ pra dāśuṣe dātave bhūri yat te | [ṚV, 4, 20 10.1]
navye deṣṇe śaste asmin ta ukthe pra bravāma vayam indra stuvantaḥ | [ṚV, 4, 20 10.2]
nū ṣṭuta indra nū gṛṇāna iṣaṃ jaritre nadyo na pīpeḥ | [ṚV, 4, 20 11.1]
akāri te harivo brahma navyaṃ dhiyā syāma rathyaḥ sadāsāḥ | [ṚV, 4, 20 11.2]
{ṚV, 4, 21}
ā yātv indro 'vasa upa na iha stutaḥ sadhamād astu śūraḥ | [ṚV, 4, 21 1.1]
vāvṛdhānas taviṣīr yasya pūrvīr dyaur na kṣatram abhibhūti puṣyāt | [ṚV, 4, 21 1.2]
tasyed iha stavatha vṛṣṇyāni tuvidyumnasya tuvirādhaso nṝn | [ṚV, 4, 21 2.1]
yasya kratur vidathyo na samrāṭ sāhvān tarutro abhy asti kṛṣṭīḥ | [ṚV, 4, 21 2.2]
ā yātv indro diva ā pṛthivyā makṣū samudrād uta vā purīṣāt | [ṚV, 4, 21 3.1]
svarṇarād avase no marutvān parāvato vā sadanād ṛtasya | [ṚV, 4, 21 3.2]
sthūrasya rāyo bṛhato ya īśe tam u ṣṭavāma vidatheṣv indram | [ṚV, 4, 21 4.1]
yo vāyunā jayati gomatīṣu pra dhṛṣṇuyā nayati vasyo accha | [ṚV, 4, 21 4.2]
upa yo namo namasi stabhāyann iyarti vācaṃ janayan yajadhyai | [ṚV, 4, 21 5.1]
ṛñjasānaḥ puruvāra ukthair endraṃ kṛṇvīta sadaneṣu hotā | [ṚV, 4, 21 5.2]
dhiṣā yadi dhiṣaṇyantaḥ saraṇyān sadanto adrim auśijasya gohe | [ṚV, 4, 21 6.1]
ā duroṣāḥ pāstyasya hotā yo no mahān saṃvaraṇeṣu vahniḥ | [ṚV, 4, 21 6.2]
satrā yad īm bhārvarasya vṛṣṇaḥ siṣakti śuṣma stuvate bharāya | [ṚV, 4, 21 7.1]
guhā yad īm auśijasya gohe pra yad dhiye prāyase madāya | [ṚV, 4, 21 7.2]
vi yad varāṃsi parvatasya vṛṇve payobhir jinve apāṃ javāṃsi | [ṚV, 4, 21 8.1]
vidad gaurasya gavayasya gohe yadī vājāya sudhyo vahanti | [ṚV, 4, 21 8.2]
bhadrā te hastā sukṛtota pāṇī prayantārā stuvate rādha indra | [ṚV, 4, 21 9.1]
kā te niṣattiḥ kim u no mamatsi kiṃ nod ud u harṣase dātavā u | [ṚV, 4, 21 9.2]
evā vasva indraḥ satyaḥ samrāḍḍhantā vṛtraṃ varivaḥ pūrave kaḥ | [ṚV, 4, 21 10.1]
puruṣṭuta kratvā naḥ śagdhi rāyo bhakṣīya te 'vaso daivyasya | [ṚV, 4, 21 10.2]
nū ṣṭuta indra nū gṛṇāna iṣaṃ jaritre nadyo na pīpeḥ | [ṚV, 4, 21 11.1]
akāri te harivo brahma navyaṃ dhiyā syāma rathyaḥ sadāsāḥ | [ṚV, 4, 21 11.2]
{ṚV, 4, 22}
yan na indro jujuṣe yac ca vaṣṭi tan no mahān karati śuṣmy ā cit | [ṚV, 4, 22 1.1]
brahma stomam maghavā somam ukthā yo aśmānaṃ śavasā bibhrad eti | [ṚV, 4, 22 1.2]
vṛṣā vṛṣandhiṃ caturaśrim asyann ugro bāhubhyāṃ nṛtamaḥ śacīvān | [ṚV, 4, 22 2.1]
śriye paruṣṇīm uṣamāṇa ūrṇāṃ yasyāḥ parvāṇi sakhyāya vivye | [ṚV, 4, 22 2.2]
yo devo devatamo jāyamāno maho vājebhir mahadbhiś ca śuṣmaiḥ | [ṚV, 4, 22 3.1]
dadhāno vajram bāhvor uśantaṃ dyām amena rejayat pra bhūma | [ṚV, 4, 22 3.2]
viśvā rodhāṃsi pravataś ca pūrvīr dyaur ṛṣvāj janiman rejata kṣāḥ | [ṚV, 4, 22 4.1]
ā mātarā bharati śuṣmy ā gor nṛvat parijman nonuvanta vātāḥ | [ṚV, 4, 22 4.2]
tā tū ta indra mahato mahāni viśveṣv it savaneṣu pravācyā | [ṚV, 4, 22 5.1]
yacchūra dhṛṣṇo dhṛṣatā dadhṛṣvān ahiṃ vajreṇa śavasāviveṣīḥ | [ṚV, 4, 22 5.2]
tā tū te satyā tuvinṛmṇa viśvā pra dhenavaḥ sisrate vṛṣṇa ūdhnaḥ | [ṚV, 4, 22 6.1]
adhā ha tvad vṛṣamaṇo bhiyānāḥ pra sindhavo javasā cakramanta | [ṚV, 4, 22 6.2]
atrāha te harivas tā u devīr avobhir indra stavanta svasāraḥ | [ṚV, 4, 22 7.1]
yat sīm anu pra muco badbadhānā dīrghām anu prasitiṃ syandayadhyai | [ṚV, 4, 22 7.2]
pipīḍe aṃśuḥ madyaḥ na sindhuḥ | [ṚV, 4, 22 591431_1]
asmadryak chuśucānasya yamyā āśur na raśmiṃ tuvyojasaṃ goḥ | [ṚV, 4, 22 8.2]
asme varṣiṣṭhā kṛṇuhi jyeṣṭhā nṛmṇāni satrā sahure sahāṃsi | [ṚV, 4, 22 9.1]
asmabhyaṃ vṛtrā suhanāni randhi jahi vadhar vanuṣo martyasya | [ṚV, 4, 22 9.2]
asmākam it su śṛṇuhi tvam indrāsmabhyaṃ citrāṁ upa māhi vājān | [ṚV, 4, 22 10.1]
asmabhyaṃ viśvā iṣaṇaḥ purandhīr asmākaṃ su maghavan bodhi godāḥ | [ṚV, 4, 22 10.2]
nū ṣṭuta indra nū gṛṇāna iṣaṃ jaritre nadyo na pīpeḥ | [ṚV, 4, 22 11.1]
akāri te harivo brahma navyaṃ dhiyā syāma rathyaḥ sadāsāḥ | [ṚV, 4, 22 11.2]
{ṚV, 4, 23}
kathā mahām avṛdhat kasya hotur yajñaṃ juṣāṇo abhi somam ūdhaḥ | [ṚV, 4, 23 1.1]
pibann uśāno juṣamāṇo andho vavakṣa ṛṣvaḥ śucate dhanāya | [ṚV, 4, 23 1.2]
ko asya vīraḥ sadhamādam āpa sam ānaṃśa sumatibhiḥ ko asya | [ṚV, 4, 23 2.1]
kad asya citraṃ cikite kad ūtī vṛdhe bhuvacchaśamānasya yajyoḥ | [ṚV, 4, 23 2.2]
kathā śṛṇoti hūyamānam indraḥ kathā śṛṇvann avasām asya veda | [ṚV, 4, 23 3.1]
kā asya pūrvīr upamātayo ha kathainam āhuḥ papuriṃ jaritre | [ṚV, 4, 23 3.2]
kathā sabādhaḥ śaśamāno asya naśad abhi draviṇaṃ dīdhyānaḥ | [ṚV, 4, 23 4.1]
devo bhuvan navedā ma ṛtānāṃ namo jagṛbhvāṁ abhi yaj jujoṣat | [ṚV, 4, 23 4.2]
kathā kad asyā uṣaso vyuṣṭau devo martasya sakhyaṃ jujoṣa | [ṚV, 4, 23 5.1]
kathā kad asya sakhyaṃ sakhibhyo ye asmin kāmaṃ suyujaṃ tatasre | [ṚV, 4, 23 5.2]
kim āt amatram sakhyam sakhibhyaḥ | [ṚV, 4, 23 591449_1]
kadā nu te bhrātram pra bravāma | [ṚV, 4, 23 591449_2]
śriye sudṛśaḥ vapuḥ asya sargāḥ | [ṚV, 4, 23 591450_1]
svar na citratamam iṣe ā goḥ | [ṚV, 4, 23 591450_2]
druhaṃ jighāṃsan dhvarasam anindrāṃ tetikte tigmā tujase anīkā | [ṚV, 4, 23 7.1]
ṛṇā cid yatra ṛṇayā na ugro dūre ajñātā uṣaso babādhe | [ṚV, 4, 23 7.2]
ṛtasya hi śurudhaḥ santi pūrvīr ṛtasya dhītir vṛjināni hanti | [ṚV, 4, 23 8.1]
ṛtasya śloko badhirā tatarda karṇā budhānaḥ śucamāna āyoḥ | [ṚV, 4, 23 8.2]
ṛtasya dṛﾱhā dharuṇāni santi purūṇi candrā vapuṣe vapūṃṣi | [ṚV, 4, 23 9.1]
ṛtena dīrgham iṣaṇanta pṛkṣa ṛtena gāva ṛtam ā viveśuḥ | [ṚV, 4, 23 9.2]
ṛtaṃ yemāna ṛtam id vanoty ṛtasya śuṣmas turayā u gavyuḥ | [ṚV, 4, 23 10.1]
ṛtāya pṛthvī bahule gabhīre ṛtāya dhenū parame duhāte | [ṚV, 4, 23 10.2]
nū ṣṭuta indra nū gṛṇāna iṣaṃ jaritre nadyo na pīpeḥ | [ṚV, 4, 23 11.1]
akāri te harivo brahma navyaṃ dhiyā syāma rathyaḥ sadāsāḥ | [ṚV, 4, 23 11.2]
{ṚV, 4, 24}
kā suṣṭutiḥ śavasaḥ sūnum indram arvācīnaṃ rādhasa ā vavartat | [ṚV, 4, 24 1.1]
dadir hi vīro gṛṇate vasūni sa gopatir niṣṣidhāṃ no janāsaḥ | [ṚV, 4, 24 1.2]
sa vṛtrahatye havyaḥ sa īḍyaḥ sa suṣṭuta indraḥ satyarādhāḥ | [ṚV, 4, 24 2.1]
sa yāmann ā maghavā martyāya brahmaṇyate suṣvaye varivo dhāt | [ṚV, 4, 24 2.2]
tam in naro vi hvayante samīke ririkvāṃsas tanvaḥ kṛṇvata trām | [ṚV, 4, 24 3.1]
mitho yat tyāgam ubhayāso agman naras tokasya tanayasya sātau | [ṚV, 4, 24 3.2]
kratūyanti kṣitayo yoga ugrāśuṣāṇāso mitho arṇasātau | [ṚV, 4, 24 4.1]
saṃ yad viśo 'vavṛtranta yudhmā ād in nema indrayante abhīke | [ṚV, 4, 24 4.2]
ād iddha nema indriyaṃ yajanta ād it paktiḥ puroﾱāśaṃ riricyāt | [ṚV, 4, 24 5.1]
ād it somo vi papṛcyād asuṣvīn ād ij jujoṣa vṛṣabhaṃ yajadhyai | [ṚV, 4, 24 5.2]
kṛṇoty asmai varivo ya itthendrāya somam uśate sunoti | [ṚV, 4, 24 6.1]
sadhrīcīnena manasāvivenan tam it sakhāyaṃ kṛṇute samatsu | [ṚV, 4, 24 6.2]
ya indrāya sunavat somam adya pacāt paktīr uta bhṛjjāti dhānāḥ | [ṚV, 4, 24 7.1]
prati manāyor ucathāni haryan tasmin dadhad vṛṣaṇaṃ śuṣmam indraḥ | [ṚV, 4, 24 7.2]
yadā samaryaṃ vy aced ṛghāvā dīrghaṃ yad ājim abhy akhyad aryaḥ | [ṚV, 4, 24 8.1]
acikradad vṛṣaṇam patny acchā duroṇa ā niśitaṃ somasudbhiḥ | [ṚV, 4, 24 8.2]
bhūyasā vasnam acarat kanīyo 'vikrīto akāniṣam punar yan | [ṚV, 4, 24 9.1]
sa bhūyasā kanīyo nārirecīd dīnā dakṣā vi duhanti pra vāṇam | [ṚV, 4, 24 9.2]
ka imaṃ daśabhir mamendraṃ krīṇāti dhenubhiḥ | [ṚV, 4, 24 10.1]
yadā vṛtrāṇi jaṅghanad athainam me punar dadat | [ṚV, 4, 24 10.2]
nū ṣṭuta indra nū gṛṇāna iṣaṃ jaritre nadyo na pīpeḥ | [ṚV, 4, 24 11.1]
akāri te harivo brahma navyaṃ dhiyā syāma rathyaḥ sadāsāḥ | [ṚV, 4, 24 11.2]
{ṚV, 4, 25}
ko adya naryo devakāma uśann indrasya sakhyaṃ jujoṣa | [ṚV, 4, 25 1.1]
ko vā mahe 'vase pāryāya samiddhe agnau sutasoma īṭṭe | [ṚV, 4, 25 1.2]
ko nānāma vacasā somyāya manāyur vā bhavati vasta usrāḥ | [ṚV, 4, 25 2.1]
ka indrasya yujyaṃ kaḥ sakhitvaṃ ko bhrātraṃ vaṣṭi kavaye ka ūtī | [ṚV, 4, 25 2.2]
ko devānām avo adyā vṛṇīte ka ādityāṁ aditiṃ jyotir īṭṭe | [ṚV, 4, 25 3.1]
kasyāśvināv indro agniḥ sutasyāṃśoḥ pibanti manasāvivenam | [ṚV, 4, 25 3.2]
tasmā agnir bhārataḥ śarma yaṃsaj jyok paśyāt sūryam uccarantam | [ṚV, 4, 25 4.1]
ya indrāya sunavāmety āha nare naryāya nṛtamāya nṛṇām | [ṚV, 4, 25 4.2]
na taṃ jinanti bahavo na dabhrā urv asmā aditiḥ śarma yaṃsat | [ṚV, 4, 25 5.1]
priyaḥ sukṛt priya indre manāyuḥ priyaḥ suprāvīḥ priyo asya somī | [ṚV, 4, 25 5.2]
suprāvyaḥ prāśuṣāﾱ eṣa vīraḥ suṣveḥ paktiṃ kṛṇute kevalendraḥ | [ṚV, 4, 25 6.1]
nāsuṣver āpir na sakhā na jāmir duṣprāvyo 'vahanted avācaḥ | [ṚV, 4, 25 6.2]
na revatā paṇinā sakhyam indro 'sunvatā sutapāḥ saṃ gṛṇīte | [ṚV, 4, 25 7.1]
āsya vedaḥ khidati hanti nagnaṃ vi suṣvaye paktaye kevalo bhūt | [ṚV, 4, 25 7.2]
indram pare 'vare madhyamāsa indraṃ yānto 'vasitāsa indram | [ṚV, 4, 25 8.1]
indraṃ kṣiyanta uta yudhyamānā indraṃ naro vājayanto havante | [ṚV, 4, 25 8.2]
{ṚV, 4, 26}
aham manur abhavaṃ sūryaś cāhaṃ kakṣīvāṁ ṛṣir asmi vipraḥ | [ṚV, 4, 26 1.1]
ahaṃ kutsam ārjuneyaṃ ny ṛñje 'haṃ kavir uśanā paśyatā mā | [ṚV, 4, 26 1.2]
aham bhūmim adadām āryāyāhaṃ vṛṣṭiṃ dāśuṣe martyāya | [ṚV, 4, 26 2.1]
aham apo anayaṃ vāvaśānā mama devāso anu ketam āyan | [ṚV, 4, 26 2.2]
aham puro mandasāno vy airaṃ nava sākaṃ navatīḥ śambarasya | [ṚV, 4, 26 3.1]
śatatamaṃ veśyaṃ sarvatātā divodāsam atithigvaṃ yad āvam | [ṚV, 4, 26 3.2]
pra su ṣa vibhyo maruto vir astu pra śyenaḥ śyenebhya āśupatvā | [ṚV, 4, 26 4.1]
acakrayā yat svadhayā suparṇo havyam bharan manave devajuṣṭam | [ṚV, 4, 26 4.2]
bharad yadi vir ato vevijānaḥ pathoruṇā manojavā asarji | [ṚV, 4, 26 5.1]
tūyaṃ yayau madhunā somyenota śravo vivide śyeno atra | [ṚV, 4, 26 5.2]
ṛjīpī śyeno dadamāno aṃśum parāvataḥ śakuno mandram madam | [ṚV, 4, 26 6.1]
somam bharad dādṛhāṇo devāvān divo amuṣmād uttarād ādāya | [ṚV, 4, 26 6.2]
ādāya śyeno abharat somaṃ sahasraṃ savāṁ ayutaṃ ca sākam | [ṚV, 4, 26 7.1]
atrā purandhir ajahād arātīr made somasya mūrā amūraḥ | [ṚV, 4, 26 7.2]
{ṚV, 4, 27}
garbhe nu sann anv eṣām avedam ahaṃ devānāṃ janimāni viśvā | [ṚV, 4, 27 1.1]
śatam mā pura āyasīr arakṣann adha śyeno javasā nir adīyam | [ṚV, 4, 27 1.2]
na ghā sa mām apa joṣaṃ jabhārābhīm āsa tvakṣasā vīryeṇa | [ṚV, 4, 27 2.1]
īrmā purandhir ajahād arātīr uta vātāṁ ataracchūśuvānaḥ | [ṚV, 4, 27 2.2]
ava yacchyeno asvanīd adha dyor vi yad yadi vāta ūhuḥ purandhim | [ṚV, 4, 27 3.1]
sṛjad yad asmā ava ha kṣipaj jyāṃ kṛśānur astā manasā bhuraṇyan | [ṚV, 4, 27 3.2]
ṛjipya īm indrāvato na bhujyuṃ śyeno jabhāra bṛhato adhi ṣṇoḥ | [ṚV, 4, 27 4.1]
antaḥ patat patatry asya parṇam adha yāmani prasitasya tad veḥ | [ṚV, 4, 27 4.2]
adha śvetaṃ kalaśaṃ gobhir aktam āpipyānam maghavā śukram andhaḥ | [ṚV, 4, 27 5.1]
adhvaryubhiḥ prayatam madhvo agram indro madāya prati dhat pibadhyai śūro madāya prati dhat pibadhyai | [ṚV, 4, 27 5.2]
{ṚV, 4, 28}
tvā yujā tava tat soma sakhya indro apo manave sasrutas kaḥ | [ṚV, 4, 28 1.1]
ahann ahim ariṇāt sapta sindhūn apāvṛṇod apihiteva khāni | [ṚV, 4, 28 1.2]
tvā yujā ni khidat sūryasyendraś cakraṃ sahasā sadya indo | [ṚV, 4, 28 2.1]
adhi ṣṇunā bṛhatā vartamānam maho druho apa viśvāyu dhāyi | [ṚV, 4, 28 2.2]
ahann indro adahad agnir indo purā dasyūn madhyandinād abhīke | [ṚV, 4, 28 3.1]
durge duroṇe kratvā na yātām purū sahasrā śarvā ni barhīt | [ṚV, 4, 28 3.2]
viśvasmāt sīm adhamāṁ indra dasyūn viśo dāsīr akṛṇor apraśastāḥ | [ṚV, 4, 28 4.1]
abādhethām amṛṇataṃ ni śatrūn avindethām apacitiṃ vadhatraiḥ | [ṚV, 4, 28 4.2]
evā satyam maghavānā yuvaṃ tad indraś ca somorvam aśvyaṃ goḥ | [ṚV, 4, 28 5.1]
ādardṛtam apihitāny aśnā riricathuḥ kṣāś cit tatṛdānā | [ṚV, 4, 28 5.2]
{ṚV, 4, 29}
ā na stuta upa vājebhir ūtī indra yāhi haribhir mandasānaḥ | [ṚV, 4, 29 1.1]
tiraś cid aryaḥ savanā purūṇy āṅgūṣebhir gṛṇānaḥ satyarādhāḥ | [ṚV, 4, 29 1.2]
ā hi ṣmā yāti naryaś cikitvān hūyamānaḥ sotṛbhir upa yajñam | [ṚV, 4, 29 2.1]
svaśvo yo abhīrur manyamānaḥ suṣvāṇebhir madati saṃ ha vīraiḥ | [ṚV, 4, 29 2.2]
śrāvayed asya karṇā vājayadhyai juṣṭām anu pra diśam mandayadhyai | [ṚV, 4, 29 3.1]
udvāvṛṣāṇo rādhase tuviṣmān karan na indraḥ sutīrthābhayaṃ ca | [ṚV, 4, 29 3.2]
acchā yo gantā nādhamānam ūtī itthā vipraṃ havamānaṃ gṛṇantam | [ṚV, 4, 29 4.1]
upa tmani dadhāno dhury āśūn sahasrāṇi śatāni vajrabāhuḥ | [ṚV, 4, 29 4.2]
tvotāso maghavann indra viprā vayaṃ te syāma sūrayo gṛṇantaḥ | [ṚV, 4, 29 5.1]
bhejānāso bṛhaddivasya rāya ākāyyasya dāvane purukṣoḥ | [ṚV, 4, 29 5.2]
{ṚV, 4, 30}
nakir indra tvat uttaraḥ na jyāyān asti vṛtrahan | [ṚV, 4, 30 591543_1]
nakir evā yathā tvam | [ṚV, 4, 30 591544_1]
satrā te anu kṛṣṭayo viśvā cakreva vāvṛtuḥ | [ṚV, 4, 30 2.1]
satrā mahāṁ asi śrutaḥ | [ṚV, 4, 30 2.2]
viśve caned anā tvā devāsa indra yuyudhuḥ | [ṚV, 4, 30 3.1]
yad ahā naktam ātiraḥ | [ṚV, 4, 30 3.2]
yatrota bādhitebhyaś cakraṃ kutsāya yudhyate | [ṚV, 4, 30 4.1]
muṣāya indra sūryam | [ṚV, 4, 30 4.2]
yatra devāṁ ṛghāyato viśvāṁ ayudhya eka it | [ṚV, 4, 30 5.1]
tvam indra vanūṃr ahan | [ṚV, 4, 30 5.2]
yatrota martyāya kam ariṇā indra sūryam | [ṚV, 4, 30 6.1]
prāvaḥ śacībhir etaśam | [ṚV, 4, 30 6.2]
kim ād utāsi vṛtrahan maghavan manyumattamaḥ | [ṚV, 4, 30 7.1]
atrāha dānum ātiraḥ | [ṚV, 4, 30 7.2]
etad ghed uta vīryam indra cakartha pauṃsyam | [ṚV, 4, 30 8.1]
striyaṃ yad durhaṇāyuvaṃ vadhīr duhitaraṃ divaḥ | [ṚV, 4, 30 8.2]
divaś cid ghā duhitaram mahān mahīyamānām | [ṚV, 4, 30 9.1]
uṣāsam indra sam piṇak | [ṚV, 4, 30 9.2]
apa uṣāḥ anasaḥ sarat sampiṣṭāt aha bibhyuṣī ni yat sīm śiśnathat vṛṣā | [ṚV, 4, 30 591561_1]
etat asyāḥ anaḥ śaye su sampiṣṭam vipāśi ā | [ṚV, 4, 30 591563_1]
sasāra sīm parāvataḥ | [ṚV, 4, 30 591564_1]
uta sindhuṃ vibālyaṃ vitasthānām adhi kṣami | [ṚV, 4, 30 12.1]
pari ṣṭhā indra māyayā | [ṚV, 4, 30 12.2]
uta śuṣṇasya dhṛṣṇuyā pra mṛkṣo abhi vedanam | [ṚV, 4, 30 13.1]
puro yad asya saṃpiṇak | [ṚV, 4, 30 13.2]
uta dāsaṃ kaulitaram bṛhataḥ parvatād adhi | [ṚV, 4, 30 14.1]
avāhann indra śambaram | [ṚV, 4, 30 14.2]
uta dāsasya varcinaḥ sahasrāṇi śatāvadhīḥ | [ṚV, 4, 30 15.1]
adhi pañca pradhīṃr iva | [ṚV, 4, 30 15.2]
uta tyam putram agruvaḥ parāvṛktaṃ śatakratuḥ | [ṚV, 4, 30 16.1]
uktheṣv indra ābhajat | [ṚV, 4, 30 16.2]
uta tyā turvaśāyadū asnātārā śacīpatiḥ | [ṚV, 4, 30 17.1]
indro vidvāṁ apārayat | [ṚV, 4, 30 17.2]
uta tyā sadya āryā sarayor indra pārataḥ | [ṚV, 4, 30 18.1]
arṇācitrarathāvadhīḥ | [ṚV, 4, 30 18.2]
anu dvā jahitā nayo 'ndhaṃ śroṇaṃ ca vṛtrahan | [ṚV, 4, 30 19.1]
na tat te sumnam aṣṭave | [ṚV, 4, 30 19.2]
śatam aśmanmayīnām purām indro vy āsyat | [ṚV, 4, 30 20.1]
divodāsāya dāśuṣe | [ṚV, 4, 30 20.2]
asvāpayad dabhītaye sahasrā triṃśataṃ hathaiḥ | [ṚV, 4, 30 21.1]
dāsānām indro māyayā | [ṚV, 4, 30 21.2]
sa ghed utāsi vṛtrahan samāna indra gopatiḥ | [ṚV, 4, 30 22.1]
yas tā viśvāni cicyuṣe | [ṚV, 4, 30 22.2]
uta nūnaṃ yad indriyaṃ kariṣyā indra pauṃsyam | [ṚV, 4, 30 23.1]
adyā nakiṣ ṭad ā minat | [ṚV, 4, 30 23.2]
vāmaṃ vāmaṃ ta ādure devo dadātv aryamā | [ṚV, 4, 30 24.1]
vāmam pūṣā vāmam bhago vāmaṃ devaḥ karūﾱatī | [ṚV, 4, 30 24.2]
{ṚV, 4, 31}
kayā naś citra ā bhuvad ūtī sadāvṛdhaḥ sakhā | [ṚV, 4, 31 1.1]
kayā śaciṣṭhayā vṛtā | [ṚV, 4, 31 1.2]
kas tvā satyo madānām maṃhiṣṭho matsad andhasaḥ | [ṚV, 4, 31 2.1]
dṛﾱhā cid āruje vasu | [ṚV, 4, 31 2.2]
abhī ṣu ṇaḥ sakhīnām avitā jaritṝṇām | [ṚV, 4, 31 3.1]
śatam bhavāsy ūtibhiḥ | [ṚV, 4, 31 3.2]
abhī naḥ ā vavṛtsva cakram na vṛttam arvataḥ niyudbhiḥ carṣaṇīnām | [ṚV, 4, 31 591597_1]
pravatā hi kratūnām ā hā padeva gacchasi | [ṚV, 4, 31 5.1]
abhakṣi sūrye sacā | [ṚV, 4, 31 5.2]
saṃ yat ta indra manyavaḥ saṃ cakrāṇi dadhanvire | [ṚV, 4, 31 6.1]
adha tve adha sūrye | [ṚV, 4, 31 6.2]
uta smā hi tvām āhur in maghavānaṃ śacīpate | [ṚV, 4, 31 7.1]
dātāram avidīdhayum | [ṚV, 4, 31 7.2]
uta smā sadya it pari śaśamānāya sunvate | [ṚV, 4, 31 8.1]
purū cin maṃhase vasu | [ṚV, 4, 31 8.2]
nahi ṣmā te śataṃ cana rādho varanta āmuraḥ | [ṚV, 4, 31 9.1]
na cyautnāni kariṣyataḥ | [ṚV, 4, 31 9.2]
asmāṁ avantu te śatam asmān sahasram ūtayaḥ | [ṚV, 4, 31 10.1]
asmān viśvā abhiṣṭayaḥ | [ṚV, 4, 31 10.2]
asmāṁ ihā vṛṇīṣva sakhyāya svastaye | [ṚV, 4, 31 11.1]
maho rāye divitmate | [ṚV, 4, 31 11.2]
asmāṁ aviḍḍhi viśvahendra rāyā parīṇasā | [ṚV, 4, 31 12.1]
asmān viśvābhir ūtibhiḥ | [ṚV, 4, 31 12.2]
asmabhyaṃ tāṁ apā vṛdhi vrajāṁ asteva gomataḥ | [ṚV, 4, 31 13.1]
navābhir indrotibhiḥ | [ṚV, 4, 31 13.2]
asmākaṃ dhṛṣṇuyā ratho dyumāṁ indrānapacyutaḥ | [ṚV, 4, 31 14.1]
gavyur aśvayur īyate | [ṚV, 4, 31 14.2]
asmākam uttamaṃ kṛdhi śravo deveṣu sūrya | [ṚV, 4, 31 15.1]
varṣiṣṭhaṃ dyām ivopari | [ṚV, 4, 31 15.2]
{ṚV, 4, 32}
ā tū na indra vṛtrahann asmākam ardham ā gahi | [ṚV, 4, 32 1.1]
mahān mahībhir ūtibhiḥ | [ṚV, 4, 32 1.2]
bhṛmiś cid ghāsi tūtujir ā citra citriṇīṣv ā | [ṚV, 4, 32 2.1]
citraṃ kṛṇoṣy ūtaye | [ṚV, 4, 32 2.2]
dabhrebhiś cicchaśīyāṃsaṃ haṃsi vrādhantam ojasā | [ṚV, 4, 32 3.1]
sakhibhir ye tve sacā | [ṚV, 4, 32 3.2]
vayam indra tve sacā vayaṃ tvābhi nonumaḥ | [ṚV, 4, 32 4.1]
asmāṁ asmāṁ id ud ava | [ṚV, 4, 32 4.2]
sa naś citrābhir adrivo 'navadyābhir ūtibhiḥ | [ṚV, 4, 32 5.1]
anādhṛṣṭābhir ā gahi | [ṚV, 4, 32 5.2]
bhūyāmo ṣu tvāvataḥ sakhāya indra gomataḥ | [ṚV, 4, 32 6.1]
yujo vājāya ghṛṣvaye | [ṚV, 4, 32 6.2]
tvaṃ hy eka īśiṣa indra vājasya gomataḥ | [ṚV, 4, 32 7.1]
sa no yandhi mahīm iṣam | [ṚV, 4, 32 7.2]
na tvā varante anyathā yad ditsasi stuto magham | [ṚV, 4, 32 8.1]
stotṛbhya indra girvaṇaḥ | [ṚV, 4, 32 8.2]
abhi tvā gotamā girānūṣata pra dāvane | [ṚV, 4, 32 9.1]
indra vājāya ghṛṣvaye | [ṚV, 4, 32 9.2]
pra te vocāma vīryā yā mandasāna ārujaḥ | [ṚV, 4, 32 10.1]
puro dāsīr abhītya | [ṚV, 4, 32 10.2]
tā te gṛṇanti vedhaso yāni cakartha pauṃsyā | [ṚV, 4, 32 11.1]
suteṣv indra girvaṇaḥ | [ṚV, 4, 32 11.2]
avīvṛdhanta gotamā indra tve stomavāhasaḥ | [ṚV, 4, 32 12.1]
ā eṣu dhāḥ vīravat yaśaḥ | [ṚV, 4, 32 591644_1]
yac ciddhi śaśvatām asīndra sādhāraṇas tvam | [ṚV, 4, 32 13.1]
taṃ tvā vayaṃ havāmahe | [ṚV, 4, 32 13.2]
arvācīno vaso bhavāsme su matsvāndhasaḥ | [ṚV, 4, 32 14.1]
somānām indra somapāḥ | [ṚV, 4, 32 14.2]
asmākaṃ tvā matīnām ā stoma indra yacchatu | [ṚV, 4, 32 15.1]
arvāg ā vartayā harī | [ṚV, 4, 32 15.2]
puroﾱāśaṃ ca no ghaso joṣayāse giraś ca naḥ | [ṚV, 4, 32 16.1]
vadhūyur iva yoṣaṇām | [ṚV, 4, 32 16.2]
sahasraṃ vyatīnāṃ yuktānām indram īmahe | [ṚV, 4, 32 17.1]
śataṃ somasya khāryaḥ | [ṚV, 4, 32 17.2]
sahasrā te śatā vayaṃ gavām ā cyāvayāmasi | [ṚV, 4, 32 18.1]
asmatrā rādha etu te | [ṚV, 4, 32 18.2]
daśa te kalaśānāṃ hiraṇyānām adhīmahi | [ṚV, 4, 32 19.1]
bhūridā asi vṛtrahan | [ṚV, 4, 32 19.2]
bhūridā bhūri dehi no mā dabhram bhūry ā bhara | [ṚV, 4, 32 20.1]
bhūri ghed indra ditsasi | [ṚV, 4, 32 20.2]
bhūridā hy asi śrutaḥ purutrā śūra vṛtrahan | [ṚV, 4, 32 21.1]
ā no bhajasva rādhasi | [ṚV, 4, 32 21.2]
pra te babhrū vicakṣaṇa śaṃsāmi goṣaṇo napāt | [ṚV, 4, 32 22.1]
mābhyāṃ gā anu śiśrathaḥ | [ṚV, 4, 32 22.2]
kanīnakeva vidradhe nave drupade arbhake | [ṚV, 4, 32 23.1]
babhrū yāmeṣu śobhete | [ṚV, 4, 32 23.2]
aram ma usrayāmṇe 'ram anusrayāmṇe | [ṚV, 4, 32 24.1]
babhrū yāmeṣv asridhā | [ṚV, 4, 32 24.2]
{ṚV, 4, 33}
pra ṛbhubhyo dūtam iva vācam iṣya upastire śvaitarīṃ dhenum īﾱe | [ṚV, 4, 33 1.1]
ye vātajūtās taraṇibhir evaiḥ pari dyāṃ sadyo apaso babhūvuḥ | [ṚV, 4, 33 1.2]
yadāram akrann ṛbhavaḥ pitṛbhyām pariviṣṭī veṣaṇā daṃsanābhiḥ | [ṚV, 4, 33 2.1]
ād id devānām upa sakhyam āyan dhīrāsaḥ puṣṭim avahan manāyai | [ṚV, 4, 33 2.2]
punar ye cakruḥ pitarā yuvānā sanā yūpeva jaraṇā śayānā | [ṚV, 4, 33 3.1]
te vājo vibhvāṁ ṛbhur indravanto madhupsaraso no 'vantu yajñam | [ṚV, 4, 33 3.2]
yat saṃvatsam ṛbhavo gām arakṣan yat saṃvatsam ṛbhavo mā apiṃśan | [ṚV, 4, 33 4.1]
yat saṃvatsam abharan bhāso asyās tābhiḥ śamībhir amṛtatvam āśuḥ | [ṚV, 4, 33 4.2]
jyeṣṭha āha camasā dvā kareti kanīyān trīn kṛṇavāmety āha | [ṚV, 4, 33 5.1]
kaniṣṭha āha caturas kareti tvaṣṭa ṛbhavas tat panayad vaco vaḥ | [ṚV, 4, 33 5.2]
satyam ūcur nara evā hi cakrur anu svadhām ṛbhavo jagmur etām | [ṚV, 4, 33 6.1]
vibhrājamānāṃś camasāṁ ahevāvenat tvaṣṭā caturo dadṛśvān | [ṚV, 4, 33 6.2]
dvādaśa dyūn yad agohyasyātithye raṇann ṛbhavaḥ sasantaḥ | [ṚV, 4, 33 7.1]
sukṣetrākṛṇvann anayanta sindhūn dhanvātiṣṭhann oṣadhīr nimnam āpaḥ | [ṚV, 4, 33 7.2]
rathaṃ ye cakruḥ suvṛtaṃ nareṣṭhāṃ ye dhenuṃ viśvajuvaṃ viśvarūpām | [ṚV, 4, 33 8.1]
ta ā takṣantv ṛbhavo rayiṃ naḥ svavasaḥ svapasaḥ suhastāḥ | [ṚV, 4, 33 8.2]
apo hy eṣām ajuṣanta devā abhi kratvā manasā dīdhyānāḥ | [ṚV, 4, 33 9.1]
vājo devānām abhavat sukarmendrasya ṛbhukṣā varuṇasya vibhvā | [ṚV, 4, 33 9.2]
ye harī medhayokthā madanta indrāya cakruḥ suyujā ye aśvā | [ṚV, 4, 33 10.1]
te rāyas poṣaṃ draviṇāny asme dhatta ṛbhavaḥ kṣemayanto na mitram | [ṚV, 4, 33 10.2]
idāhnaḥ pītim uta vo madaṃ dhur na ṛte śrāntasya sakhyāya devāḥ | [ṚV, 4, 33 11.1]
te nūnam asme ṛbhavo vasūni tṛtīye asmin savane dadhāta | [ṚV, 4, 33 11.2]
{ṚV, 4, 34}
ṛbhur vibhvā vāja indro no acchemaṃ yajñaṃ ratnadheyopa yāta | [ṚV, 4, 34 1.1]
idā hi vo dhiṣaṇā devy ahnām adhāt pītiṃ sam madā agmatā vaḥ | [ṚV, 4, 34 1.2]
vidānāso janmano vājaratnā uta ṛtubhir ṛbhavo mādayadhvam | [ṚV, 4, 34 2.1]
saṃ vo madā agmata sam purandhiḥ suvīrām asme rayim erayadhvam | [ṚV, 4, 34 2.2]
ayaṃ vo yajña ṛbhavo 'kāri yam ā manuṣvat pradivo dadhidhve | [ṚV, 4, 34 3.1]
pra vo 'cchā jujuṣāṇāso asthur abhūta viśve agriyota vājāḥ | [ṚV, 4, 34 3.2]
abhūd u vo vidhate ratnadheyam idā naro dāśuṣe martyāya | [ṚV, 4, 34 4.1]
pibata vājā ṛbhavo dade vo mahi tṛtīyaṃ savanam madāya | [ṚV, 4, 34 4.2]
ā vājā yātopa na ṛbhukṣā maho naro draviṇaso gṛṇānāḥ | [ṚV, 4, 34 5.1]
ā vaḥ pītayo 'bhipitve ahnām imā astaṃ navasva iva gman | [ṚV, 4, 34 5.2]
ā napātaḥ śavaso yātanopemaṃ yajñaṃ namasā hūyamānāḥ | [ṚV, 4, 34 6.1]
sajoṣasaḥ sūrayo yasya ca stha madhvaḥ pāta ratnadhā indravantaḥ | [ṚV, 4, 34 6.2]
sajoṣā indra varuṇena somaṃ sajoṣāḥ pāhi girvaṇo marudbhiḥ | [ṚV, 4, 34 7.1]
agrepābhir ṛtupābhiḥ sajoṣā gnāspatnībhī ratnadhābhiḥ sajoṣāḥ | [ṚV, 4, 34 7.2]
sajoṣasa ādityair mādayadhvaṃ sajoṣasa ṛbhavaḥ parvatebhiḥ | [ṚV, 4, 34 8.1]
sajoṣaso daivyenā savitrā sajoṣasaḥ sindhubhī ratnadhebhiḥ | [ṚV, 4, 34 8.2]
ye aśvinā ye pitarā ya ūtī dhenuṃ tatakṣur ṛbhavo ye aśvā | [ṚV, 4, 34 9.1]
ye aṃsatrā ya ṛdhag rodasī ye vibhvo naraḥ svapatyāni cakruḥ | [ṚV, 4, 34 9.2]
ye gomantaṃ vājavantaṃ suvīraṃ rayiṃ dhattha vasumantam purukṣum | [ṚV, 4, 34 10.1]
te agrepā ṛbhavo mandasānā asme dhatta ye ca rātiṃ gṛṇanti | [ṚV, 4, 34 10.2]
nāpābhūta na vo 'tītṛṣāmāniḥśastā ṛbhavo yajñe asmin | [ṚV, 4, 34 11.1]
sam indreṇa madatha sam marudbhiḥ saṃ rājabhī ratnadheyāya devāḥ | [ṚV, 4, 34 11.2]
{ṚV, 4, 35}
ihopa yāta śavaso napātaḥ saudhanvanā ṛbhavo māpa bhūta | [ṚV, 4, 35 1.1]
asmin hi vaḥ savane ratnadheyaṃ gamantv indram anu vo madāsaḥ | [ṚV, 4, 35 1.2]
āgann ṛbhūṇām iha ratnadheyam abhūt somasya suṣutasya pītiḥ | [ṚV, 4, 35 2.1]
sukṛtyayā yat svapasyayā caṁ ekaṃ vicakra camasaṃ caturdhā | [ṚV, 4, 35 2.2]
vy akṛṇota camasaṃ caturdhā sakhe vi śikṣety abravīta | [ṚV, 4, 35 3.1]
athaita vājā amṛtasya panthāṃ gaṇaṃ devānām ṛbhavaḥ suhastāḥ | [ṚV, 4, 35 3.2]
kimmayaḥ svic camasa eṣa āsa yaṃ kāvyena caturo vicakra | [ṚV, 4, 35 4.1]
athā sunudhvaṃ savanam madāya pāta ṛbhavo madhunaḥ somyasya | [ṚV, 4, 35 4.2]
śacyākarta pitarā yuvānā śacyākarta camasaṃ devapānam | [ṚV, 4, 35 5.1]
śacyā harī dhanutarāv ataṣṭendravāhāv ṛbhavo vājaratnāḥ | [ṚV, 4, 35 5.2]
yo vaḥ sunoty abhipitve ahnāṃ tīvraṃ vājāsaḥ savanam madāya | [ṚV, 4, 35 6.1]
tasmai rayim ṛbhavaḥ sarvavīram ā takṣata vṛṣaṇo mandasānāḥ | [ṚV, 4, 35 6.2]
prātaḥ sutam apibo haryaśva mādhyandinaṃ savanaṃ kevalaṃ te | [ṚV, 4, 35 7.1]
sam ṛbhubhiḥ pibasva ratnadhebhiḥ sakhīṃr yāṁ indra cakṛṣe sukṛtyā | [ṚV, 4, 35 7.2]
ye devāso abhavatā sukṛtyā śyenā ived adhi divi niṣeda | [ṚV, 4, 35 8.1]
te ratnaṃ dhāta śavaso napātaḥ saudhanvanā abhavatāmṛtāsaḥ | [ṚV, 4, 35 8.2]
yat tṛtīyaṃ savanaṃ ratnadheyam akṛṇudhvaṃ svapasyā suhastāḥ | [ṚV, 4, 35 9.1]
tad ṛbhavaḥ pariṣiktaṃ va etat sam madebhir indriyebhiḥ pibadhvam | [ṚV, 4, 35 9.2]
{ṚV, 4, 36}
anaśvo jāto anabhīśur ukthyo rathas tricakraḥ pari vartate rajaḥ | [ṚV, 4, 36 1.1]
mahat tad vo devyasya pravācanaṃ dyām ṛbhavaḥ pṛthivīṃ yac ca puṣyatha | [ṚV, 4, 36 1.2]
rathaṃ ye cakruḥ suvṛtaṃ sucetaso 'vihvarantam manasas pari dhyayā | [ṚV, 4, 36 2.1]
tāṁ ū nv asya savanasya pītaya ā vo vājā ṛbhavo vedayāmasi | [ṚV, 4, 36 2.2]
tad vo vājā ṛbhavaḥ supravācanaṃ deveṣu vibhvo abhavan mahitvanam | [ṚV, 4, 36 3.1]
jivrī yat santā pitarā sanājurā punar yuvānā carathāya takṣatha | [ṚV, 4, 36 3.2]
ekaṃ vi cakra camasaṃ caturvayaṃ niś carmaṇo gām ariṇīta dhītibhiḥ | [ṚV, 4, 36 4.1]
athā deveṣv amṛtatvam ānaśa śruṣṭī vājā ṛbhavas tad va ukthyam | [ṚV, 4, 36 4.2]
ṛbhuto rayiḥ prathamaśravastamo vājaśrutāso yam ajījanan naraḥ | [ṚV, 4, 36 5.1]
vibhvataṣṭo vidatheṣu pravācyo yaṃ devāso 'vathā sa vicarṣaṇiḥ | [ṚV, 4, 36 5.2]
sa vājy arvā sa ṛṣir vacasyayā sa śūro astā pṛtanāsu duṣṭaraḥ | [ṚV, 4, 36 6.1]
sa rāyas poṣaṃ sa suvīryaṃ dadhe yaṃ vājo vibhvāṁ ṛbhavo yam āviṣuḥ | [ṚV, 4, 36 6.2]
śreṣṭhaṃ vaḥ peśo adhi dhāyi darśataṃ stomo vājā ṛbhavas taṃ jujuṣṭana | [ṚV, 4, 36 7.1]
dhīrāso hi ṣṭhā kavayo vipaścitas tān va enā brahmaṇā vedayāmasi | [ṚV, 4, 36 7.2]
yūyam asmabhyaṃ dhiṣaṇābhyas pari vidvāṃso viśvā naryāṇi bhojanā | [ṚV, 4, 36 8.1]
dyumantaṃ vājaṃ vṛṣaśuṣmam uttamam ā no rayim ṛbhavas takṣatā vayaḥ | [ṚV, 4, 36 8.2]
iha prajām iha rayiṃ rarāṇā iha śravo vīravat takṣatā naḥ | [ṚV, 4, 36 9.1]
yena vayaṃ citayemāty anyān taṃ vājaṃ citram ṛbhavo dadā naḥ | [ṚV, 4, 36 9.2]
{ṚV, 4, 37}
upa naḥ vājāḥ adhvaram ṛbhukṣā devāḥ yāta pathibhiḥ deva yānaiḥ yathā yajñam manuṣaḥ vikṣu āsu dadhidhve raṇvāḥ sudineṣu ahnām | [ṚV, 4, 37 591749_1]
te vaḥ hṛde manase santu yajñāḥ juṣṭāsaḥ | [ṚV, 4, 37 591751_1]
adya ghṛta nirṇijaḥ guḥ | [ṚV, 4, 37 591751_2]
pra vaḥ sutāsaḥ harayanta pūrṇāḥ | [ṚV, 4, 37 591752_1]
kratve dakṣāya harṣayanta pītāḥ | [ṚV, 4, 37 591752_2]
tri udāyam deva hitam yathā vaḥ stomaḥ vājāḥ ṛbhukṣaṇaḥ dade vaḥ juhve manuṣvat uparāsu vikṣu yuṣme sacā bṛhat diveṣu somam | [ṚV, 4, 37 591754_1]
pīvaḥ aśvāḥ śucat rathāḥ hi bhūta ayaḥ śiprāḥ vājinaḥ su niṣkāḥ | [ṚV, 4, 37 591755_1]
indrasya sūno śavasaḥ napātaḥ anu vaḥ ceti agriyam madāya | [ṚV, 4, 37 591756_1]
ṛbhum ṛbhukṣaṇaḥ rayim vāje vājintamam yujam indrasvantam havāmahe sadā sātamam aśvinam | [ṚV, 4, 37 591758_1]
sa id ṛbhavaḥ yam avatha yūyam indraḥ ca martyam sa dhībhiḥ astu sanitā medha sātā saḥ arvatā | [ṚV, 4, 37 591760_1]
vi naḥ vājāḥ ṛbhukṣaṇaḥ pathaḥ citana yaṣṭave asmabhyam sūrayaḥ stutāḥ viśvāḥ āśāḥ tarīṣaṇi | [ṚV, 4, 37 591761_1]
taṃ no vājā ṛbhukṣaṇa indra nāsatyā rayim | [ṚV, 4, 37 8.1]
sam aśvaṃ carṣaṇibhya ā puru śasta maghattaye | [ṚV, 4, 37 8.2]
{ṚV, 4, 38}
uto hi vāṃ dātrā santi pūrvā yā pūrubhyas trasadasyur nitośe | [ṚV, 4, 38 1.1]
kṣetrāsāṃ dadathur urvarāsāṃ ghanaṃ dasyubhyo abhibhūtim ugram | [ṚV, 4, 38 1.2]
uta vājinam puruniṣṣidhvānaṃ dadhikrām u dadathur viśvakṛṣṭim | [ṚV, 4, 38 2.1]
ṛjipyaṃ śyenam pruṣitapsum āśuṃ carkṛtyam aryo nṛpatiṃ na śūram | [ṚV, 4, 38 2.2]
yaṃ sīm anu pravateva dravantaṃ viśvaḥ pūrur madati harṣamāṇaḥ | [ṚV, 4, 38 3.1]
paḍbhir gṛdhyantam medhayuṃ na śūraṃ rathaturaṃ vātam iva dhrajantam | [ṚV, 4, 38 3.2]
yaḥ smārundhāno gadhyā samatsu sanutaraś carati goṣu gacchan | [ṚV, 4, 38 4.1]
āvirṛjīko vidathā nicikyat tiro aratim pary āpa āyoḥ | [ṚV, 4, 38 4.2]
uta smainaṃ vastramathiṃ na tāyum anu krośanti kṣitayo bhareṣu | [ṚV, 4, 38 5.1]
nīcāyamānaṃ jasuriṃ na śyenaṃ śravaś cācchā paśumac ca yūtham | [ṚV, 4, 38 5.2]
uta smāsu prathamaḥ sariṣyan ni veveti śreṇibhī rathānām | [ṚV, 4, 38 6.1]
srajaṃ kṛṇvāno janyo na śubhvā reṇuṃ rerihat kiraṇaṃ dadaśvān | [ṚV, 4, 38 6.2]
uta sya vājī sahurir ṛtāvā śuśrūṣamāṇas tanvā samarye | [ṚV, 4, 38 7.1]
turaṃ yatīṣu turayann ṛjipyo 'dhi bhruvoḥ kirate reṇum ṛñjan | [ṚV, 4, 38 7.2]
uta smāsya tanyator iva dyor ṛghāyato abhiyujo bhayante | [ṚV, 4, 38 8.1]
yadā sahasram abhi ṣīm ayodhīd durvartuḥ smā bhavati bhīma ṛñjan | [ṚV, 4, 38 8.2]
uta smāsya panayanti janā jūtiṃ kṛṣṭipro abhibhūtim āśoḥ | [ṚV, 4, 38 9.1]
utainam āhuḥ samithe viyantaḥ parā dadhikrā asarat sahasraiḥ | [ṚV, 4, 38 9.2]
ā dadhikrāḥ śavasā pañca kṛṣṭīḥ sūryaḥ iva jyotiṣā apaḥ tatāna | [ṚV, 4, 38 591783_1]
sahasra sāḥ śata sāḥ vājī arvā pṛṇaktu madhvā sam imā vacāṃsi | [ṚV, 4, 38 591784_1]
{ṚV, 4, 39}
āśuṃ dadhikrāṃ tam u nu ṣṭavāma divas pṛthivyā uta carkirāma | [ṚV, 4, 39 1.1]
ucchantīr mām uṣasaḥ sūdayantv ati viśvāni duritāni parṣan | [ṚV, 4, 39 1.2]
mahaś carkarmy arvataḥ kratuprā dadhikrāvṇaḥ puruvārasya vṛṣṇaḥ | [ṚV, 4, 39 2.1]
yam pūrubhyo dīdivāṃsaṃ nāgniṃ dadathur mitrāvaruṇā taturim | [ṚV, 4, 39 2.2]
yo aśvasya dadhikrāvṇo akārīt samiddhe agnā uṣaso vyuṣṭau | [ṚV, 4, 39 3.1]
anāgasaṃ tam aditiḥ kṛṇotu sa mitreṇa varuṇenā sajoṣāḥ | [ṚV, 4, 39 3.2]
dadhikrāvṇa iṣa ūrjo maho yad amanmahi marutāṃ nāma bhadram | [ṚV, 4, 39 4.1]
svastaye varuṇam mitram agniṃ havāmaha indraṃ vajrabāhum | [ṚV, 4, 39 4.2]
indram ived ubhaye vi hvayanta udīrāṇā yajñam upaprayantaḥ | [ṚV, 4, 39 5.1]
dadhikrām u sūdanam martyāya dadathur mitrāvaruṇā no aśvam | [ṚV, 4, 39 5.2]
dadhikrāvṇo akāriṣaṃ jiṣṇor aśvasya vājinaḥ | [ṚV, 4, 39 6.1]
surabhi no mukhā karat pra ṇa āyūṃṣi tāriṣat | [ṚV, 4, 39 6.2]
{ṚV, 4, 40}
dadhikrāvṇa id u nu carkirāma viśvā in mām uṣasaḥ sūdayantu | [ṚV, 4, 40 1.1]
apām agner uṣasaḥ sūryasya bṛhaspater āṅgirasasya jiṣṇoḥ | [ṚV, 4, 40 1.2]
satvā bhariṣo gaviṣo duvanyasacchravasyād iṣa uṣasas turaṇyasat | [ṚV, 4, 40 2.1]
satyo dravo dravaraḥ pataṅgaro dadhikrāveṣam ūrjaṃ svar janat | [ṚV, 4, 40 2.2]
uta smāsya dravatas turaṇyataḥ parṇaṃ na ver anu vāti pragardhinaḥ | [ṚV, 4, 40 3.1]
śyenasyeva dhrajato aṅkasam pari dadhikrāvṇaḥ sahorjā taritrataḥ | [ṚV, 4, 40 3.2]
uta sya vājī kṣipaṇiṃ turaṇyati grīvāyām baddho apikakṣa āsani | [ṚV, 4, 40 4.1]
kratuṃ dadhikrā anu saṃtavītvat pathām aṅkāṃsy anv āpanīphaṇat | [ṚV, 4, 40 4.2]
haṃsaḥ śuciṣad vasur antarikṣasaddhotā vediṣad atithir duroṇasat | [ṚV, 4, 40 5.1]
nṛṣad varasad ṛtasad vyomasad abjā gojā ṛtajā adrijā ṛtam | [ṚV, 4, 40 5.2]
{ṚV, 4, 41}
indrā ko vāṃ varuṇā sumnam āpa stomo haviṣmāṁ amṛto na hotā | [ṚV, 4, 41 1.1]
yo vāṃ hṛdi kratumāṁ asmad uktaḥ pasparśad indrāvaruṇā namasvān | [ṚV, 4, 41 1.2]
indrā ha yo varuṇā cakra āpī devau martaḥ sakhyāya prayasvān | [ṚV, 4, 41 2.1]
sa hanti vṛtrā samitheṣu śatrūn avobhir vā mahadbhiḥ sa pra śṛṇve | [ṚV, 4, 41 2.2]
indrā ha ratnaṃ varuṇā dheṣṭhetthā nṛbhyaḥ śaśamānebhyas tā | [ṚV, 4, 41 3.1]
yadī sakhāyā sakhyāya somaiḥ sutebhiḥ suprayasā mādayaite | [ṚV, 4, 41 3.2]
indrā yuvaṃ varuṇā didyum asminn ojiṣṭham ugrā ni vadhiṣṭaṃ vajram | [ṚV, 4, 41 4.1]
yo no durevo vṛkatir dabhītis tasmin mimāthām abhibhūty ojaḥ | [ṚV, 4, 41 4.2]
indrā yuvam varuṇā bhūtam asyāḥ dhiyaḥ pretārā vṛṣabhā iva dhenoḥ | [ṚV, 4, 41 591815_1]
sā naḥ duhīyat yavasā iva gatvī sahasra dhārā payasā mahī gauḥ | [ṚV, 4, 41 591816_1]
toke hite tanaya urvarāsu sūro dṛśīke vṛṣaṇaś ca pauṃsye | [ṚV, 4, 41 6.1]
indrā no atra varuṇā syātām avobhir dasmā paritakmyāyām | [ṚV, 4, 41 6.2]
yuvām id hi avase pūrvyāya pari prabhūtī gaviṣaḥ su āpī vṛṇīmahe sakhyāya priyāya śūrā maṃhiṣṭhā pitarā iva śambhū | [ṚV, 4, 41 591820_1]
tāḥ dhiyaḥ avase vājayantīḥ ājim na jagmuḥ yuvayūḥ sudānū | [ṚV, 4, 41 591821_1]
śriye na gāvaḥ upa somam asthuḥ indram giraḥ varuṇam me manīṣāḥ | [ṚV, 4, 41 591822_1]
imā indraṃ varuṇam me manīṣā agmann upa draviṇam icchamānāḥ | [ṚV, 4, 41 9.1]
upem asthur joṣṭāra iva vasvo raghvīr iva śravaso bhikṣamāṇāḥ | [ṚV, 4, 41 9.2]
aśvyasya tmanā rathyasya puṣṭer nityasya rāyaḥ patayaḥ syāma | [ṚV, 4, 41 10.1]
tā cakrāṇā ūtibhir navyasībhir asmatrā rāyo niyutaḥ sacantām | [ṚV, 4, 41 10.2]
ā no bṛhantā bṛhatībhir ūtī indra yātaṃ varuṇa vājasātau | [ṚV, 4, 41 11.1]
yad didyavaḥ pṛtanāsu prakrīﾱān tasya vāṃ syāma sanitāra ājeḥ | [ṚV, 4, 41 11.2]
{ṚV, 4, 42}
mama dvitā rāṣṭraṃ kṣatriyasya viśvāyor viśve amṛtā yathā naḥ | [ṚV, 4, 42 1.1]
kratuṃ sacante varuṇasya devā rājāmi kṛṣṭer upamasya vavreḥ | [ṚV, 4, 42 1.2]
ahaṃ rājā varuṇo mahyaṃ tāny asuryāṇi prathamā dhārayanta | [ṚV, 4, 42 2.1]
kratuṃ sacante varuṇasya devā rājāmi kṛṣṭer upamasya vavreḥ | [ṚV, 4, 42 2.2]
aham indro varuṇas te mahitvorvī gabhīre rajasī sumeke | [ṚV, 4, 42 3.1]
tvaṣṭeva viśvā bhuvanāni vidvān sam airayaṃ rodasī dhārayaṃ ca | [ṚV, 4, 42 3.2]
aham apo apinvam ukṣamāṇā dhārayaṃ divaṃ sadana ṛtasya | [ṚV, 4, 42 4.1]
ṛtena putro aditer ṛtāvota tridhātu prathayad vi bhūma | [ṚV, 4, 42 4.2]
māṃ naraḥ svaśvā vājayanto māṃ vṛtāḥ samaraṇe havante | [ṚV, 4, 42 5.1]
kṛṇomy ājim maghavāham indra iyarmi reṇum abhibhūtyojāḥ | [ṚV, 4, 42 5.2]
ahaṃ tā viśvā cakaraṃ nakir mā daivyaṃ saho varate apratītam | [ṚV, 4, 42 6.1]
yan mā somāso mamadan yad ukthobhe bhayete rajasī apāre | [ṚV, 4, 42 6.2]
viduṣ ṭe viśvā bhuvanāni tasya tā pra bravīṣi varuṇāya vedhaḥ | [ṚV, 4, 42 7.1]
tvaṃ vṛtrāṇi śṛṇviṣe jaghanvān tvaṃ vṛtāṁ ariṇā indra sindhūn | [ṚV, 4, 42 7.2]
asmākam atra pitaras ta āsan sapta ṛṣayo daurgahe badhyamāne | [ṚV, 4, 42 8.1]
ta āyajanta trasadasyum asyā indraṃ na vṛtraturam ardhadevam | [ṚV, 4, 42 8.2]
purukutsānī hi vām adāśaddhavyebhir indrāvaruṇā namobhiḥ | [ṚV, 4, 42 9.1]
athā rājānaṃ trasadasyum asyā vṛtrahaṇaṃ dadathur ardhadevam | [ṚV, 4, 42 9.2]
rāyā vayaṃ sasavāṃso madema havyena devā yavasena gāvaḥ | [ṚV, 4, 42 10.1]
tāṃ dhenum indrāvaruṇā yuvaṃ no viśvāhā dhattam anapasphurantīm | [ṚV, 4, 42 10.2]
{ṚV, 4, 43}
ka u śravat katamo yajñiyānāṃ vandāru devaḥ katamo juṣāte | [ṚV, 4, 43 1.1]
kasyemāṃ devīm amṛteṣu preṣṭhāṃ hṛdi śreṣāma suṣṭutiṃ suhavyām | [ṚV, 4, 43 1.2]
ko mṛﾱāti katama āgamiṣṭho devānām u katamaḥ śambhaviṣṭhaḥ | [ṚV, 4, 43 2.1]
rathaṃ kam āhur dravadaśvam āśuṃ yaṃ sūryasya duhitāvṛṇīta | [ṚV, 4, 43 2.2]
makṣū hi ṣmā gacchatha īvato dyūn indro na śaktim paritakmyāyām | [ṚV, 4, 43 3.1]
diva ājātā divyā suparṇā kayā śacīnām bhavathaḥ śaciṣṭhā | [ṚV, 4, 43 3.2]
kā vām bhūd upamātiḥ kayā na āśvinā gamatho hūyamānā | [ṚV, 4, 43 4.1]
ko vām mahaś cit tyajaso abhīka uruṣyatam mādhvī dasrā na ūtī | [ṚV, 4, 43 4.2]
uru vāṃ rathaḥ pari nakṣati dyām ā yat samudrād abhi vartate vām | [ṚV, 4, 43 5.1]
madhvā mādhvī madhu vām pruṣāyan yat sīṃ vām pṛkṣo bhurajanta pakvāḥ | [ṚV, 4, 43 5.2]
sindhur ha vāṃ rasayā siñcad aśvān ghṛṇā vayo 'ruṣāsaḥ pari gman | [ṚV, 4, 43 6.1]
tad ū ṣu vām ajiraṃ ceti yānaṃ yena patī bhavathaḥ sūryāyāḥ | [ṚV, 4, 43 6.2]
iheha yad vāṃ samanā papṛkṣe seyam asme sumatir vājaratnā | [ṚV, 4, 43 7.1]
uruṣyataṃ jaritāraṃ yuvaṃ ha śritaḥ kāmo nāsatyā yuvadrik | [ṚV, 4, 43 7.2]
{ṚV, 4, 44}
taṃ vāṃ rathaṃ vayam adyā huvema pṛthujrayam aśvinā saṃgatiṃ goḥ | [ṚV, 4, 44 1.1]
yaḥ sūryāṃ vahati vandhurāyur girvāhasam purutamaṃ vasūyum | [ṚV, 4, 44 1.2]
yuvaṃ śriyam aśvinā devatā tāṃ divo napātā vanathaḥ śacībhiḥ | [ṚV, 4, 44 2.1]
yuvor vapur abhi pṛkṣaḥ sacante vahanti yat kakuhāso rathe vām | [ṚV, 4, 44 2.2]
ko vām adyā karate rātahavya ūtaye vā sutapeyāya vārkaiḥ | [ṚV, 4, 44 3.1]
ṛtasya vā vanuṣe pūrvyāya namo yemāno aśvinā vavartat | [ṚV, 4, 44 3.2]
hiraṇyayena purubhū rathenemaṃ yajñaṃ nāsatyopa yātam | [ṚV, 4, 44 4.1]
pibātha in madhunaḥ somyasya dadhatho ratnaṃ vidhate janāya | [ṚV, 4, 44 4.2]
ā no yātaṃ divo acchā pṛthivyā hiraṇyayena suvṛtā rathena | [ṚV, 4, 44 5.1]
mā vām anye ni yaman devayantaḥ saṃ yad dade nābhiḥ pūrvyā vām | [ṚV, 4, 44 5.2]
nū no rayim puruvīram bṛhantaṃ dasrā mimāthām ubhayeṣv asme | [ṚV, 4, 44 6.1]
naro yad vām aśvinā stomam āvan sadhastutim ājamīﾱhāso agman | [ṚV, 4, 44 6.2]
iheha yad vāṃ samanā papṛkṣe seyam asme sumatir vājaratnā | [ṚV, 4, 44 7.1]
uruṣyataṃ jaritāraṃ yuvaṃ ha śritaḥ kāmo nāsatyā yuvadrik | [ṚV, 4, 44 7.2]
{ṚV, 4, 45}
eṣa sya bhānuḥ ud iyarti | [ṚV, 4, 45 591877_1]
yujyate rathaḥ parijmā divaḥ asya sānavi | [ṚV, 4, 45 591877_2]
pṛkṣāsaḥ asmin mithunāḥ adhi trayaḥ | [ṚV, 4, 45 591878_1]
dṛtiḥ turīyaḥ madhunaḥ vi rapśate | [ṚV, 4, 45 591878_2]
ud vām pṛkṣāsaḥ madhumantaḥ īrate rathāḥ aśvāsaḥ uṣasaḥ vyuṣṭiṣu aporṇuvantaḥ tamaḥ ā parīvṛtam svar na śukram tanvantaḥ ā rajaḥ | [ṚV, 4, 45 591879_1]
madhvaḥ pibatam madhu pebhiḥ āsabhiḥ uta priyam madhune yuñjāthām ratham | [ṚV, 4, 45 591881_1]
ā vartanim madhunā jinvathaḥ pathaḥ | [ṚV, 4, 45 591882_1]
dṛtim vahethe madhumantam aśvinā | [ṚV, 4, 45 591882_2]
haṃsāsaḥ ye vām madhumantaḥ asridhaḥ hiraṇya parṇāḥ uhuvaḥ uṣarbudhaḥ uda prutaḥ mandinaḥ mandinispṛśaḥ madhvaḥ na makṣaḥ savanāni gacchathaḥ | [ṚV, 4, 45 591884_1]
su adhvarāsaḥ madhumantaḥ agnayaḥ jarante prati vastoḥ aśvinā yat nikta hastaḥ taraṇiḥ vicakṣaṇaḥ somam suṣāva madhumantam adribhiḥ | [ṚV, 4, 45 591885_1]
ākenipāsaḥ ahabhiḥ davidhvataḥ svar na śukram tanvantaḥ ā rajaḥ sūraḥ cit aśvān yuyujānaḥ īyate | [ṚV, 4, 45 591888_1]
viśvāṁ anu svadhayā cetathaḥ pathaḥ | [ṚV, 4, 45 591888_2]
pra vām avocam aśvinā dhiyandhāḥ rathaḥ su aśvaḥ ajaraḥ yaḥ asti yena sadyas pari rajāṃsi yāthaḥ haviṣmantam taraṇim bhojam accha | [ṚV, 4, 45 591889_1]
{ṚV, 4, 46}
agram pibā madhūnāṃ sutaṃ vāyo diviṣṭiṣu | [ṚV, 4, 46 1.1]
tvaṃ hi pūrvapā asi | [ṚV, 4, 46 1.2]
śatenā no abhiṣṭibhir niyutvāṁ indrasārathiḥ | [ṚV, 4, 46 2.1]
vāyo sutasya tṛmpatam | [ṚV, 4, 46 2.2]
ā vāṃ sahasraṃ haraya indravāyū abhi prayaḥ | [ṚV, 4, 46 3.1]
vahantu somapītaye | [ṚV, 4, 46 3.2]
rathaṃ hiraṇyavandhuram indravāyū svadhvaram | [ṚV, 4, 46 4.1]
ā hi sthātho divispṛśam | [ṚV, 4, 46 4.2]
rathena pṛthupājasā dāśvāṃsam upa gacchatam | [ṚV, 4, 46 5.1]
indravāyū ihā gatam | [ṚV, 4, 46 5.2]
indravāyū ayaṃ sutas taṃ devebhiḥ sajoṣasā | [ṚV, 4, 46 6.1]
pibataṃ dāśuṣo gṛhe | [ṚV, 4, 46 6.2]
iha prayāṇam astu vām indravāyū vimocanam | [ṚV, 4, 46 7.1]
iha vāṃ somapītaye | [ṚV, 4, 46 7.2]
{ṚV, 4, 47}
vāyo śukraḥ ayāmi te madhvaḥ agram diviṣṭiṣu | [ṚV, 4, 47 591905_1]
ā yāhi soma pītaye spārhaḥ deva niyutvatā | [ṚV, 4, 47 591906_1]
indraḥ ca vāyo eṣām somānām pītim arhathaḥ | [ṚV, 4, 47 591907_1]
yuvām hi yanti indavaḥ nimnam āpaḥ na sadhryak | [ṚV, 4, 47 591908_1]
vāyo indraḥ ca ūtaye ā yātam soma pītaye | [ṚV, 4, 47 591910_1]
yāḥ vām santi puruspṛhaḥ niyutaḥ dāśuṣe narā asme tāḥ yajña vāhasā indra vāyū ni yacchatam | [ṚV, 4, 47 591912_1]
{ṚV, 4, 48}
vihi hotrā avītā vipo na rāyo aryaḥ | [ṚV, 4, 48 1.1]
vāyav ā candreṇa rathena yāhi sutasya pītaye | [ṚV, 4, 48 1.2]
niryuvāṇo aśastīr niyutvāṁ indrasārathiḥ | [ṚV, 4, 48 2.1]
vāyav ā candreṇa rathena yāhi sutasya pītaye | [ṚV, 4, 48 2.2]
anu kṛṣṇe vasudhitī yemāte viśvapeśasā | [ṚV, 4, 48 3.1]
vāyav ā candreṇa rathena yāhi sutasya pītaye | [ṚV, 4, 48 3.2]
vahantu tvā manoyujo yuktāso navatir nava | [ṚV, 4, 48 4.1]
vāyav ā candreṇa rathena yāhi sutasya pītaye | [ṚV, 4, 48 4.2]
vāyo śataṃ harīṇāṃ yuvasva poṣyāṇām | [ṚV, 4, 48 5.1]
uta vā te sahasriṇo ratha ā yātu pājasā | [ṚV, 4, 48 5.2]
{ṚV, 4, 49}
idaṃ vām āsye haviḥ priyam indrābṛhaspatī | [ṚV, 4, 49 1.1]
uktham madaś ca śasyate | [ṚV, 4, 49 1.2]
ayaṃ vām pari ṣicyate soma indrābṛhaspatī | [ṚV, 4, 49 2.1]
cārur madāya pītaye | [ṚV, 4, 49 2.2]
ā na indrābṛhaspatī gṛham indraś ca gacchatam | [ṚV, 4, 49 3.1]
somapā somapītaye | [ṚV, 4, 49 3.2]
asme indrābṛhaspatī rayiṃ dhattaṃ śatagvinam | [ṚV, 4, 49 4.1]
aśvāvantaṃ sahasriṇam | [ṚV, 4, 49 4.2]
indrābṛhaspatī vayaṃ sute gīrbhir havāmahe | [ṚV, 4, 49 5.1]
asya somasya pītaye | [ṚV, 4, 49 5.2]
somam indrābṛhaspatī pibataṃ dāśuṣo gṛhe | [ṚV, 4, 49 6.1]
mādayethāṃ tadokasā | [ṚV, 4, 49 6.2]
{ṚV, 4, 50}
yas tastambha sahasā vi jmo antān bṛhaspatis triṣadhastho raveṇa | [ṚV, 4, 50 1.1]
tam pratnāsa ṛṣayo dīdhyānāḥ puro viprā dadhire mandrajihvam | [ṚV, 4, 50 1.2]
dhunetayaḥ supraketam madanto bṛhaspate abhi ye nas tatasre | [ṚV, 4, 50 2.1]
pṛṣantaṃ sṛpram adabdham ūrvam bṛhaspate rakṣatād asya yonim | [ṚV, 4, 50 2.2]
bṛhaspate yā paramā parāvad ata ā ta ṛtaspṛśo ni ṣeduḥ | [ṚV, 4, 50 3.1]
tubhyaṃ khātā avatā adridugdhā madhva ścotanty abhito virapśam | [ṚV, 4, 50 3.2]
bṛhaspatiḥ prathamaṃ jāyamāno maho jyotiṣaḥ parame vyoman | [ṚV, 4, 50 4.1]
saptāsyas tuvijāto raveṇa vi saptaraśmir adhamat tamāṃsi | [ṚV, 4, 50 4.2]
sa suṣṭubhā sa ṛkvatā gaṇena valaṃ ruroja phaligaṃ raveṇa | [ṚV, 4, 50 5.1]
bṛhaspatir usriyā havyasūdaḥ kanikradad vāvaśatīr ud ājat | [ṚV, 4, 50 5.2]
evā pitre viśvadevāya vṛṣṇe yajñair vidhema namasā havirbhiḥ | [ṚV, 4, 50 6.1]
bṛhaspate suprajā vīravanto vayaṃ syāma patayo rayīṇām | [ṚV, 4, 50 6.2]
sa id rājā pratijanyāni viśvā śuṣmeṇa tasthāv abhi vīryeṇa | [ṚV, 4, 50 7.1]
bṛhaspatiṃ yaḥ subhṛtam bibharti valgūyati vandate pūrvabhājam | [ṚV, 4, 50 7.2]
sa it kṣeti sudhita okasi sve tasmā iﾱā pinvate viśvadānīm | [ṚV, 4, 50 8.1]
tasmai viśaḥ svayam evā namante yasmin brahmā rājani pūrva eti | [ṚV, 4, 50 8.2]
apratīto jayati saṃ dhanāni pratijanyāny uta yā sajanyā | [ṚV, 4, 50 9.1]
avasyave yo varivaḥ kṛṇoti brahmaṇe rājā tam avanti devāḥ | [ṚV, 4, 50 9.2]
indraś ca somam pibatam bṛhaspate 'smin yajñe mandasānā vṛṣaṇvasū | [ṚV, 4, 50 10.1]
ā vāṃ viśantv indavaḥ svābhuvo 'sme rayiṃ sarvavīraṃ ni yacchatam | [ṚV, 4, 50 10.2]
bṛhaspata indra vardhataṃ naḥ sacā sā vāṃ sumatir bhūtv asme | [ṚV, 4, 50 11.1]
aviṣṭaṃ dhiyo jigṛtam purandhīr jajastam aryo vanuṣām arātīḥ | [ṚV, 4, 50 11.2]
{ṚV, 4, 51}
idam u tyad purutamam purastāt jyotiḥ tamasaḥ vayunāvat asthāt | [ṚV, 4, 51 591957_1]
nūnam divaḥ duhitaraḥ vibhātīḥ gātum kṛṇavan uṣasaḥ janāya | [ṚV, 4, 51 591958_1]
asthuḥ u citrāḥ uṣasaḥ purastāt mitāḥ iva svaravaḥ adhvareṣu | [ṚV, 4, 51 591959_1]
vi u vrajasya tamasaḥ dvārā ucchantīḥ avran śucayaḥ pāvakāḥ | [ṚV, 4, 51 591960_1]
ucchantīḥ adya citayanta bhojān rādhaḥ deyāya uṣasaḥ maghonīḥ | [ṚV, 4, 51 591961_1]
a citre antar paṇayaḥ sasantu a budhyamānāḥ tamasaḥ vimadhye | [ṚV, 4, 51 591962_1]
kuvid sa devīḥ sanayaḥ navaḥ vā yāmaḥ babhūyāt uṣasaḥ vaḥ adya yena navagve aṅgire daśagve sapta āsye revatīḥ revat ūṣa | [ṚV, 4, 51 591963_1]
yūyam hi devīḥ ṛta yugbhiḥ aśvaiḥ pariprayātha bhuvanāni sadyas prabodhayantīḥ uṣasaḥ sasantam dvi pād catuṣpād carathāya jīvam | [ṚV, 4, 51 591965_1]
kva svid āsām katamā purāṇī yayā vidhānā vidadhuḥ ṛbhūṇām | [ṚV, 4, 51 591967_1]
śubham yat śubhrāḥ uṣasaḥ caranti na vi jñāyante | [ṚV, 4, 51 591968_1]
sadṛśīḥ ajuryāḥ | [ṚV, 4, 51 591968_2]
tāḥ ghā tāḥ bhadrāḥ uṣasaḥ purā āsuḥ abhiṣṭi dyumnāḥ ṛta jāta satyāḥ yāsu ījānaḥ śaśamānaḥ ukthaiḥ stuvan śaṃsan draviṇam sadyas āpa | [ṚV, 4, 51 591969_1]
tāḥ ā caranti samanā purastāt samānatas samanā paprathānāḥ | [ṚV, 4, 51 591971_1]
ṛtasya devīḥ sadasaḥ budhānāḥ gavām na sargāḥ uṣasaḥ jarante | [ṚV, 4, 51 591972_1]
id nu eva samanā samānīḥ a mīta varṇāḥ uṣasaḥ caranti gūhantīḥ abhvam asitam ruśadbhiḥ śukrāḥ tanūbhiḥ śucayaḥ rucānāḥ | [ṚV, 4, 51 591973_1]
rayim divaḥ duhitaraḥ vibhātīḥ prajāvantam yacchata asmāsu devīḥ | [ṚV, 4, 51 591975_1]
syonāt ā vaḥ pratibudhyamānāḥ su vīryasya patayaḥ syāma | [ṚV, 4, 51 591976_1]
tat vaḥ divaḥ duhitaraḥ vibhātīḥ upa bruve uṣasaḥ yajña ketuḥ | [ṚV, 4, 51 591977_1]
{ṚV, 4, 52}
prati ṣyā sūnarī janī vyucchantī pari svasuḥ | [ṚV, 4, 52 1.1]
divo adarśi duhitā | [ṚV, 4, 52 1.2]
aśveva citrāruṣī mātā gavām ṛtāvarī | [ṚV, 4, 52 2.1]
sakhābhūd aśvinor uṣāḥ | [ṚV, 4, 52 2.2]
uta sakhāsy aśvinor uta mātā gavām asi | [ṚV, 4, 52 3.1]
utoṣo vasva īśiṣe | [ṚV, 4, 52 3.2]
yāvayaddveṣasaṃ tvā cikitvit sūnṛtāvari | [ṚV, 4, 52 4.1]
prati stomair abhutsmahi | [ṚV, 4, 52 4.2]
prati bhadrāḥ adṛkṣata gavām sargāḥ na raśmayaḥ | [ṚV, 4, 52 591987_1]
ā uṣāḥ aprāḥ uru jrayaḥ | [ṚV, 4, 52 591988_1]
āpapruṣī vibhāvari vy āvar jyotiṣā tamaḥ | [ṚV, 4, 52 6.1]
uṣo anu svadhām ava | [ṚV, 4, 52 6.2]
ā dyāṃ tanoṣi raśmibhir āntarikṣam uru priyam | [ṚV, 4, 52 7.1]
uṣaḥ śukreṇa śociṣā | [ṚV, 4, 52 7.2]
{ṚV, 4, 53}
tad devasya savitur vāryam mahad vṛṇīmahe asurasya pracetasaḥ | [ṚV, 4, 53 1.1]
chardir yena dāśuṣe yacchati tmanā tan no mahāṁ ud ayān devo aktubhiḥ | [ṚV, 4, 53 1.2]
divo dhartā bhuvanasya prajāpatiḥ piśaṅgaṃ drāpim prati muñcate kaviḥ | [ṚV, 4, 53 2.1]
vicakṣaṇaḥ prathayann āpṛṇann urv ajījanat savitā sumnam ukthyam | [ṚV, 4, 53 2.2]
āprā rajāṃsi divyāni pārthivā ślokaṃ devaḥ kṛṇute svāya dharmaṇe | [ṚV, 4, 53 3.1]
pra bāhū asrāk savitā savīmani niveśayan prasuvann aktubhir jagat | [ṚV, 4, 53 3.2]
adābhyo bhuvanāni pracākaśad vratāni devaḥ savitābhi rakṣate | [ṚV, 4, 53 4.1]
prāsrāg bāhū bhuvanasya prajābhyo dhṛtavrato maho ajmasya rājati | [ṚV, 4, 53 4.2]
trir antarikṣaṃ savitā mahitvanā trī rajāṃsi paribhus trīṇi rocanā | [ṚV, 4, 53 5.1]
tisro divaḥ pṛthivīs tisra invati tribhir vratair abhi no rakṣati tmanā | [ṚV, 4, 53 5.2]
bṛhatsumnaḥ prasavītā niveśano jagata sthātur ubhayasya yo vaśī | [ṚV, 4, 53 6.1]
sa no devaḥ savitā śarma yacchatv asme kṣayāya trivarūtham aṃhasaḥ | [ṚV, 4, 53 6.2]
āgan deva ṛtubhir vardhatu kṣayaṃ dadhātu naḥ savitā suprajām iṣam | [ṚV, 4, 53 7.1]
sa naḥ kṣapābhir ahabhiś ca jinvatu prajāvantaṃ rayim asme sam invatu | [ṚV, 4, 53 7.2]
{ṚV, 4, 54}
abhūd devaḥ savitā vandyo nu na idānīm ahna upavācyo nṛbhiḥ | [ṚV, 4, 54 1.1]
vi yo ratnā bhajati mānavebhyaḥ śreṣṭhaṃ no atra draviṇaṃ yathā dadhat | [ṚV, 4, 54 1.2]
devebhyo hi prathamaṃ yajñiyebhyo 'mṛtatvaṃ suvasi bhāgam uttamam | [ṚV, 4, 54 2.1]
ād id dāmānaṃ savitar vy ūrṇuṣe 'nūcīnā jīvitā mānuṣebhyaḥ | [ṚV, 4, 54 2.2]
acittī yac cakṛmā daivye jane dīnair dakṣaiḥ prabhūtī pūruṣatvatā | [ṚV, 4, 54 3.1]
deveṣu ca savitar mānuṣeṣu ca tvaṃ no atra suvatād anāgasaḥ | [ṚV, 4, 54 3.2]
na pramiye savitur daivyasya tad yathā viśvam bhuvanaṃ dhārayiṣyati | [ṚV, 4, 54 4.1]
yat pṛthivyā varimann ā svaṅgurir varṣman divaḥ suvati satyam asya tat | [ṚV, 4, 54 4.2]
indrajyeṣṭhān bṛhadbhyaḥ parvatebhyaḥ kṣayāṁ ebhyaḥ suvasi pastyāvataḥ | [ṚV, 4, 54 5.1]
yathā yathā patayantaḥ viyemire evā eva tasthuḥ savitar savāya te | [ṚV, 4, 54 592016_1]
ye te trir ahan savitaḥ savāso dive dive saubhagam āsuvanti | [ṚV, 4, 54 6.1]
indro dyāvāpṛthivī sindhur adbhir ādityair no aditiḥ śarma yaṃsat | [ṚV, 4, 54 6.2]
{ṚV, 4, 55}
ko vas trātā vasavaḥ ko varūtā dyāvābhūmī adite trāsīthāṃ naḥ | [ṚV, 4, 55 1.1]
sahīyaso varuṇa mitra martāt ko vo 'dhvare varivo dhāti devāḥ | [ṚV, 4, 55 1.2]
pra ye dhāmāni pūrvyāṇy arcān vi yad ucchān viyotāro amūrāḥ | [ṚV, 4, 55 2.1]
vidhātāro vi te dadhur ajasrā ṛtadhītayo rurucanta dasmāḥ | [ṚV, 4, 55 2.2]
pra pastyām aditiṃ sindhum arkaiḥ svastim īﾱe sakhyāya devīm | [ṚV, 4, 55 3.1]
ubhe yathā no ahanī nipāta uṣāsānaktā karatām adabdhe | [ṚV, 4, 55 3.2]
vy aryamā varuṇaś ceti panthām iṣas patiḥ suvitaṃ gātum agniḥ | [ṚV, 4, 55 4.1]
indrāviṣṇū nṛvad u ṣu stavānā śarma no yantam amavad varūtham | [ṚV, 4, 55 4.2]
ā parvatasya marutām avāṃsi devasya trātur avri bhagasya | [ṚV, 4, 55 5.1]
pāt patir janyād aṃhaso no mitro mitriyād uta na uruṣyet | [ṚV, 4, 55 5.2]
nu rodasī ahinā budhnyena stuvīta devī apyebhiḥ iṣṭaiḥ | [ṚV, 4, 55 592029_1]
samudram na saṃcaraṇe saniṣyavaḥ gharma svarasaḥ nadyaḥ apa vran | [ṚV, 4, 55 592030_1]
devair no devy aditir ni pātu devas trātā trāyatām aprayucchan | [ṚV, 4, 55 7.1]
nahi mitrasya varuṇasya dhāsim arhāmasi pramiyaṃ sānv agneḥ | [ṚV, 4, 55 7.2]
agnir īśe vasavyasyāgnir mahaḥ saubhagasya | [ṚV, 4, 55 8.1]
tāny asmabhyaṃ rāsate | [ṚV, 4, 55 8.2]
uṣo maghony ā vaha sūnṛte vāryā puru | [ṚV, 4, 55 9.1]
asmabhyaṃ vājinīvati | [ṚV, 4, 55 9.2]
tat su naḥ savitā bhago varuṇo mitro aryamā | [ṚV, 4, 55 10.1]
indro no rādhasā gamat | [ṚV, 4, 55 10.2]
{ṚV, 4, 56}
mahī dyāvāpṛthivī iha jyeṣṭhe rucā bhavatāṃ śucayadbhir arkaiḥ | [ṚV, 4, 56 1.1]
yat sīṃ variṣṭhe bṛhatī viminvan ruvaddhokṣā paprathānebhir evaiḥ | [ṚV, 4, 56 1.2]
devī devebhir yajate yajatrair aminatī tasthatur ukṣamāṇe | [ṚV, 4, 56 2.1]
ṛtāvarī adruhā devaputre yajñasya netrī śucayadbhir arkaiḥ | [ṚV, 4, 56 2.2]
sa it svapā bhuvaneṣv āsa ya ime dyāvāpṛthivī jajāna | [ṚV, 4, 56 3.1]
urvī gabhīre rajasī sumeke avaṃśe dhīraḥ śacyā sam airat | [ṚV, 4, 56 3.2]
nū rodasī bṛhadbhir no varūthaiḥ patnīvadbhir iṣayantī sajoṣāḥ | [ṚV, 4, 56 4.1]
urūcī viśve yajate ni pātaṃ dhiyā syāma rathyaḥ sadāsāḥ | [ṚV, 4, 56 4.2]
pra vām mahi dyavī abhy upastutim bharāmahe | [ṚV, 4, 56 5.1]
śucī upa praśastaye | [ṚV, 4, 56 5.2]
punāne tanvā mithaḥ svena dakṣeṇa rājathaḥ | [ṚV, 4, 56 6.1]
ūhyāthe sanād ṛtam | [ṚV, 4, 56 6.2]
mahī mitrasya sādhathas tarantī pipratī ṛtam | [ṚV, 4, 56 7.1]
pari yajñaṃ ni ṣedathuḥ | [ṚV, 4, 56 7.2]
{ṚV, 4, 57}
kṣetrasya patinā vayam hitena iva jayāmasi gām aśvam poṣayitnū | [ṚV, 4, 57 592053_1]
ā sa naḥ mṛḍāti īdṛśe | [ṚV, 4, 57 592054_1]
kṣetrasya pate madhumantam ūrmim dhenuḥ iva payaḥ asmāsu dhukṣva madhuścutam ghṛtam iva su pūtam | [ṚV, 4, 57 592055_1]
ṛtasya naḥ patayaḥ mṛḍayantu | [ṚV, 4, 57 592056_1]
madhumatīḥ oṣadhīḥ dyāvaḥ āpaḥ | [ṚV, 4, 57 592057_1]
madhumat naḥ bhavatu antarikṣam | [ṚV, 4, 57 592057_2]
kṣetrasya patiḥ madhumān naḥ astu | [ṚV, 4, 57 592058_1]
a riṣyantaḥ anu enam carema | [ṚV, 4, 57 592058_2]
śunam vāhāḥ śunam naraḥ śunam kṛṣatu lāṅgalam | [ṚV, 4, 57 592059_1]
śunam varatrāḥ badhyantām | [ṚV, 4, 57 592060_1]
śunam aṣṭrām ud iṅgaya | [ṚV, 4, 57 592060_2]
śunāsīrau imām vācam juṣethām | [ṚV, 4, 57 592061_1]
yat divi cakrathuḥ payaḥ tena imām upa siñcatam | [ṚV, 4, 57 592062_1]
arvācī subhage bhava sīte | [ṚV, 4, 57 592063_1]
vandāmahe tvā yathā naḥ subhagā asasi yathā naḥ su phalā asasi | [ṚV, 4, 57 592063_2]
indraḥ sītām ni gṛhṇātu | [ṚV, 4, 57 592065_1]
tām pūṣā anu yacchatu | [ṚV, 4, 57 592065_2]
sā naḥ payasvatī duhām uttarām uttarām samām | [ṚV, 4, 57 592066_1]
śunam naḥ phālāḥ vi kṛṣantu bhūmim | [ṚV, 4, 57 592067_1]
śunam kīnāśāḥ abhi yantu vāhaiḥ | [ṚV, 4, 57 592067_2]
śunam parjanyaḥ madhunā payobhiḥ śunāsīrā śunam asmāsu dhattam | [ṚV, 4, 57 592068_1]
{ṚV, 4, 58}
samudrād ūrmir madhumāṁ ud ārad upāṃśunā sam amṛtatvam ānaṭ | [ṚV, 4, 58 1.1]
ghṛtasya nāma guhyaṃ yad asti jihvā devānām amṛtasya nābhiḥ | [ṚV, 4, 58 1.2]
vayaṃ nāma pra bravāmā ghṛtasyāsmin yajñe dhārayāmā namobhiḥ | [ṚV, 4, 58 2.1]
upa brahmā śṛṇavacchasyamānaṃ catuḥśṛṅgo 'vamīd gaura etat | [ṚV, 4, 58 2.2]
catvāri śṛṅgā trayo asya pādā dve śīrṣe sapta hastāso asya | [ṚV, 4, 58 3.1]
tridhā baddho vṛṣabho roravīti maho devo martyāṁ ā viveśa | [ṚV, 4, 58 3.2]
tridhā hitam paṇibhir guhyamānaṃ gavi devāso ghṛtam anv avindan | [ṚV, 4, 58 4.1]
indra ekaṃ sūrya ekaṃ jajāna venād ekaṃ svadhayā niṣ ṭatakṣuḥ | [ṚV, 4, 58 4.2]
etā arṣanti hṛdyāt samudrācchatavrajā ripuṇā nāvacakṣe | [ṚV, 4, 58 5.1]
ghṛtasya dhārā abhi cākaśīmi hiraṇyayo vetaso madhya āsām | [ṚV, 4, 58 5.2]
samyak sravanti sarito na dhenā antar hṛdā manasā pūyamānāḥ | [ṚV, 4, 58 6.1]
ete arṣanty ūrmayo ghṛtasya mṛgā iva kṣipaṇor īṣamāṇāḥ | [ṚV, 4, 58 6.2]
sindhoḥ iva prādhvane śūghanāsaḥ vātapramiyaḥ patayanti yahvāḥ ghṛtasya dhārāḥ aruṣaḥ na vājī kāṣṭhāḥ bhindan ūrmibhiḥ pinvamānaḥ | [ṚV, 4, 58 592081_1]
abhi pravanta samaneva yoṣāḥ kalyāṇyaḥ smayamānāso agnim | [ṚV, 4, 58 8.1]
ghṛtasya dhārāḥ samidho nasanta tā juṣāṇo haryati jātavedāḥ | [ṚV, 4, 58 8.2]
kanyā iva vahatum etavā u añjy añjānā abhi cākaśīmi | [ṚV, 4, 58 9.1]
yatra somaḥ sūyate yatra yajño ghṛtasya dhārā abhi tat pavante | [ṚV, 4, 58 9.2]
abhy arṣata suṣṭutiṃ gavyam ājim asmāsu bhadrā draviṇāni dhatta | [ṚV, 4, 58 10.1]
imaṃ yajñaṃ nayata devatā no ghṛtasya dhārā madhumat pavante | [ṚV, 4, 58 10.2]
dhāman te viśvam bhuvanam adhi śritam antaḥ samudre hṛdy antar āyuṣi | [ṚV, 4, 58 11.1]
apām anīke samithe ya ābhṛtas tam aśyāma madhumantaṃ ta ūrmim | [ṚV, 4, 58 11.2]
{ṚV, 5, 1}
abodhi agniḥ samidhā janānām prati dhenum iva āyatīm uṣāsam | [ṚV, 5, 1 592091_1]
yahvāḥ iva pra vayām ujjihānāḥ pra bhānavaḥ sisrate nākam accha | [ṚV, 5, 1 592092_1]
abodhi hotā yajathāya devān ūrdhvo agniḥ sumanāḥ prātar asthāt | [ṚV, 5, 1 2.1]
samiddhasya ruśad adarśi pājo mahān devas tamaso nir amoci | [ṚV, 5, 1 2.2]
yad īṃ gaṇasya raśanām ajīgaḥ śucir aṅkte śucibhir gobhir agniḥ | [ṚV, 5, 1 3.1]
ād dakṣiṇā yujyate vājayanty uttānām ūrdhvo adhayaj juhūbhiḥ | [ṚV, 5, 1 3.2]
agnim acchā devayatām manāṃsi cakṣūṃṣīva sūrye saṃ caranti | [ṚV, 5, 1 4.1]
yad īṃ suvāte uṣasā virūpe śveto vājī jāyate agre ahnām | [ṚV, 5, 1 4.2]
janiṣṭa hi jenyo agre ahnāṃ hito hiteṣv aruṣo vaneṣu | [ṚV, 5, 1 5.1]
dame dame sapta ratnā dadhāno 'gnir hotā ni ṣasādā yajīyān | [ṚV, 5, 1 5.2]
agnir hotā ny asīdad yajīyān upasthe mātuḥ surabhā u loke | [ṚV, 5, 1 6.1]
yuvā kaviḥ puruniṣṭha ṛtāvā dhartā kṛṣṭīnām uta madhya iddhaḥ | [ṚV, 5, 1 6.2]
pra ṇu tyaṃ vipram adhvareṣu sādhum agniṃ hotāram īḍate namobhiḥ | [ṚV, 5, 1 7.1]
ā yas tatāna rodasī ṛtena nityam mṛjanti vājinaṃ ghṛtena | [ṚV, 5, 1 7.2]
mārjālyo mṛjyate sve damūnāḥ kavipraśasto atithiḥ śivo naḥ | [ṚV, 5, 1 8.1]
sahasraśṛṅgo vṛṣabhas tadojā viśvāṁ agne sahasā prāsy anyān | [ṚV, 5, 1 8.2]
pra sadyo agne aty eṣy anyān āvir yasmai cārutamo babhūtha | [ṚV, 5, 1 9.1]
īﾱenyo vapuṣyo vibhāvā priyo viśām atithir mānuṣīṇām | [ṚV, 5, 1 9.2]
tubhyam bharanti kṣitayo yaviṣṭha balim agne antita ota dūrāt | [ṚV, 5, 1 10.1]
ā bhandiṣṭhasya sumatiṃ cikiddhi bṛhat te agne mahi śarma bhadram | [ṚV, 5, 1 10.2]
ādya ratham bhānumo bhānumantam agne tiṣṭha yajatebhiḥ samantam | [ṚV, 5, 1 11.1]
vidvān pathīnām urv antarikṣam eha devān haviradyāya vakṣi | [ṚV, 5, 1 11.2]
avocāma kavaye medhyāya vaco vandāru vṛṣabhāya vṛṣṇe | [ṚV, 5, 1 12.1]
gaviṣṭhiro namasā stomam agnau divīva rukmam uruvyañcam aśret | [ṚV, 5, 1 12.2]
{ṚV, 5, 2}
kumāram mātā yuvatiḥ samubdhaṃ guhā bibharti na dadāti pitre | [ṚV, 5, 2 1.1]
anīkam asya na minaj janāsaḥ puraḥ paśyanti nihitam aratau | [ṚV, 5, 2 1.2]
kam etaṃ tvaṃ yuvate kumāram peṣī bibharṣi mahiṣī jajāna | [ṚV, 5, 2 2.1]
pūrvīr hi garbhaḥ śarado vavardhāpaśyaṃ jātaṃ yad asūta mātā | [ṚV, 5, 2 2.2]
hiraṇyadantaṃ śucivarṇam ārāt kṣetrād apaśyam āyudhā mimānam | [ṚV, 5, 2 3.1]
dadāno asmā amṛtaṃ vipṛkvat kim mām anindrāḥ kṛṇavann anukthāḥ | [ṚV, 5, 2 3.2]
kṣetrād apaśyaṃ sanutaś carantaṃ sumad yūthaṃ na puru śobhamānam | [ṚV, 5, 2 4.1]
na tā agṛbhrann ajaniṣṭa hi ṣaḥ paliknīr id yuvatayo bhavanti | [ṚV, 5, 2 4.2]
ke me maryakaṃ vi yavanta gobhir na yeṣāṃ gopā araṇaś cid āsa | [ṚV, 5, 2 5.1]
ya īṃ jagṛbhur ava te sṛjantv ājāti paśva upa naś cikitvān | [ṚV, 5, 2 5.2]
vasāṃ rājānaṃ vasatiṃ janānām arātayo ni dadhur martyeṣu | [ṚV, 5, 2 6.1]
brahmāṇy atrer ava taṃ sṛjantu ninditāro nindyāso bhavantu | [ṚV, 5, 2 6.2]
śunaś cicchepaṃ niditaṃ sahasrād yūpād amuñco aśamiṣṭa hi ṣaḥ | [ṚV, 5, 2 7.1]
evāsmad agne vi mumugdhi pāśān hotaś cikitva iha tū niṣadya | [ṚV, 5, 2 7.2]
hṛṇīyamāno apa hi mad aiyeḥ pra me devānāṃ vratapā uvāca | [ṚV, 5, 2 8.1]
indro vidvāṁ anu hi tvā cacakṣa tenāham agne anuśiṣṭa āgām | [ṚV, 5, 2 8.2]
vi jyotiṣā bṛhatā bhāty agnir āvir viśvāni kṛṇute mahitvā | [ṚV, 5, 2 9.1]
prādevīr māyāḥ sahate durevāḥ śiśīte śṛṅge rakṣase vinikṣe | [ṚV, 5, 2 9.2]
uta svānāso divi ṣantv agnes tigmāyudhā rakṣase hantavā u | [ṚV, 5, 2 10.1]
made cid asya pra rujanti bhāmā na varante paribādho adevīḥ | [ṚV, 5, 2 10.2]
yadi id prati tvam deva haryāḥ svarvatīḥ apaḥ enā jayema | [ṚV, 5, 2 592136_1]
tuvigrīvo vṛṣabho vāvṛdhāno 'śatrv aryaḥ sam ajāti vedaḥ | [ṚV, 5, 2 12.1]
itīmam agnim amṛtā avocan barhiṣmate manave śarma yaṃsad dhaviṣmate manave śarma yaṃsat | [ṚV, 5, 2 12.2]
{ṚV, 5, 3}
tvam agne varuṇo jāyase yat tvam mitro bhavasi yat samiddhaḥ | [ṚV, 5, 3 1.1]
tve viśve sahasas putra devās tvam indro dāśuṣe martyāya | [ṚV, 5, 3 1.2]
tvam aryamā bhavasi yat kanīnām | [ṚV, 5, 3 592141_1]
nāma svadhāvan guhyam bibharṣi | [ṚV, 5, 3 592141_2]
añjanti mitram sudhitam na gobhiḥ yat dampatī samanasā kṛṇoṣi | [ṚV, 5, 3 592142_1]
tava śriye marutaḥ marjayanta rudra yat te janima cāru citram | [ṚV, 5, 3 592143_1]
padam yat viṣṇoḥ upamam nidhāyi tena pāsi guhyam nāma gonām | [ṚV, 5, 3 592144_1]
tava śriyā sudṛśo deva devāḥ purū dadhānā amṛtaṃ sapanta | [ṚV, 5, 3 4.1]
hotāram agnim manuṣo ni ṣedur daśasyanta uśijaḥ śaṃsam āyoḥ | [ṚV, 5, 3 4.2]
na tvaddhotā pūrvo agne yajīyān na kāvyaiḥ paro asti svadhāvaḥ | [ṚV, 5, 3 5.1]
viśaś ca yasyā atithir bhavāsi sa yajñena vanavad deva martān | [ṚV, 5, 3 5.2]
vayam agne vanuyāma tvotā vasūyavo haviṣā budhyamānāḥ | [ṚV, 5, 3 6.1]
vayaṃ samarye vidatheṣv ahnāṃ vayaṃ rāyā sahasas putra martān | [ṚV, 5, 3 6.2]
yo na āgo abhy eno bharāty adhīd agham aghaśaṃse dadhāta | [ṚV, 5, 3 7.1]
jahī cikitvo abhiśastim etām agne yo no marcayati dvayena | [ṚV, 5, 3 7.2]
tvām asyā vyuṣi deva pūrve dūtaṃ kṛṇvānā ayajanta havyaiḥ | [ṚV, 5, 3 8.1]
saṃsthe yad agna īyase rayīṇāṃ devo martair vasubhir idhyamānaḥ | [ṚV, 5, 3 8.2]
ava spṛdhi pitaraṃ yodhi vidvāṁ putro yas te sahasaḥ sūna ūhe | [ṚV, 5, 3 9.1]
kadā cikitvo abhi cakṣase no 'gne kadāṃ ṛtacid yātayāse | [ṚV, 5, 3 9.2]
bhūri nāma vandamāno dadhāti pitā vaso yadi taj joṣayāse | [ṚV, 5, 3 10.1]
kuvid devasya sahasā cakānaḥ sumnam agnir vanate vāvṛdhānaḥ | [ṚV, 5, 3 10.2]
tvam aṅga jaritāraṃ yaviṣṭha viśvāny agne duritāti parṣi | [ṚV, 5, 3 11.1]
stenā adṛśran ripavo janāso 'jñātaketā vṛjinā abhūvan | [ṚV, 5, 3 11.2]
ime yāmāsas tvadrig abhūvan vasave vā tad id āgo avāci | [ṚV, 5, 3 12.1]
nāhāyam agnir abhiśastaye no na rīṣate vāvṛdhānaḥ parā dāt | [ṚV, 5, 3 12.2]
{ṚV, 5, 4}
tvām agne vasupatiṃ vasūnām abhi pra mande adhvareṣu rājan | [ṚV, 5, 4 1.1]
tvayā vājaṃ vājayanto jayemābhi ṣyāma pṛtsutīr martyānām | [ṚV, 5, 4 1.2]
havyavāﾱ agnir ajaraḥ pitā no vibhur vibhāvā sudṛśīko asme | [ṚV, 5, 4 2.1]
sugārhapatyāḥ sam iṣo didīhy asmadryak sam mimīhi śravāṃsi | [ṚV, 5, 4 2.2]
viśāṃ kaviṃ viśpatim mānuṣīṇāṃ śucim pāvakaṃ ghṛtapṛṣṭham agnim | [ṚV, 5, 4 3.1]
ni hotāraṃ viśvavidaṃ dadhidhve sa deveṣu vanate vāryāṇi | [ṚV, 5, 4 3.2]
juṣasvāgna iﾱayā sajoṣā yatamāno raśmibhiḥ sūryasya | [ṚV, 5, 4 4.1]
juṣasva naḥ samidhaṃ jātaveda ā ca devān haviradyāya vakṣi | [ṚV, 5, 4 4.2]
juṣṭo damūnā atithir duroṇa imaṃ no yajñam upa yāhi vidvān | [ṚV, 5, 4 5.1]
viśvā agne abhiyujo vihatyā śatrūyatām ā bharā bhojanāni | [ṚV, 5, 4 5.2]
vadhena dasyum pra hi cātayasva vayaḥ kṛṇvānaḥ tanve svāyai | [ṚV, 5, 4 592173_1]
piparṣi yat sahasas putra devānt saḥ agne pāhi nṛtama vāje asmān | [ṚV, 5, 4 592174_1]
vayaṃ te agna ukthair vidhema vayaṃ havyaiḥ pāvaka bhadraśoce | [ṚV, 5, 4 7.1]
asme rayiṃ viśvavāraṃ sam invāsme viśvāni draviṇāni dhehi | [ṚV, 5, 4 7.2]
asmākam agne adhvaraṃ juṣasva sahasaḥ sūno triṣadhastha havyam | [ṚV, 5, 4 8.1]
vayaṃ deveṣu sukṛtaḥ syāma śarmaṇā nas trivarūthena pāhi | [ṚV, 5, 4 8.2]
viśvāni naḥ durgahā jātavedaḥ sindhum na nāvā duritā ati parṣi | [ṚV, 5, 4 592179_1]
agne atri vat namasā gṛṇānaḥ asmākam bodhi avitā tanūnām | [ṚV, 5, 4 592180_1]
yaḥ tvā hṛdā kīriṇā manyamānaḥ amartyam martyaḥ johavīmi jātavedaḥ yaśaḥ asmāsu dhehi prajābhiḥ agne amṛta tvam aśyām | [ṚV, 5, 4 592182_1]
yasmai tvaṃ sukṛte jātaveda u lokam agne kṛṇavaḥ syonam | [ṚV, 5, 4 11.1]
aśvinaṃ sa putriṇaṃ vīravantaṃ gomantaṃ rayiṃ naśate svasti | [ṚV, 5, 4 11.2]
{ṚV, 5, 5}
susamiddhāya śociṣe ghṛtaṃ tīvraṃ juhotana | [ṚV, 5, 5 1.1]
agnaye jātavedase | [ṚV, 5, 5 1.2]
narāśaṃsaḥ suṣūdatīmaṃ yajñam adābhyaḥ | [ṚV, 5, 5 2.1]
kavir hi madhuhastyaḥ | [ṚV, 5, 5 2.2]
īﾱito agna ā vahendraṃ citram iha priyam | [ṚV, 5, 5 3.1]
sukhai rathebhir ūtaye | [ṚV, 5, 5 3.2]
ūrṇamradā vi prathasvābhy arkā anūṣata | [ṚV, 5, 5 4.1]
bhavā naḥ śubhra sātaye | [ṚV, 5, 5 4.2]
devīr dvāro vi śrayadhvaṃ suprāyaṇā na ūtaye | [ṚV, 5, 5 5.1]
pra pra yajñam pṛṇītana | [ṚV, 5, 5 5.2]
supratīke vayovṛdhā yahvī ṛtasya mātarā | [ṚV, 5, 5 6.1]
doṣām uṣāsam īmahe | [ṚV, 5, 5 6.2]
vātasya patmann īﾱitā daivyā hotārā manuṣaḥ | [ṚV, 5, 5 7.1]
imaṃ no yajñam ā gatam | [ṚV, 5, 5 7.2]
iﾱā sarasvatī mahī devīḥ mayobhuvaḥ barhiḥ sīdantu asridhaḥ | [ṚV, 5, 5 592200_1]
śivas tvaṣṭar ihā gahi vibhuḥ poṣa uta tmanā | [ṚV, 5, 5 9.1]
yajñe yajñe na ud ava | [ṚV, 5, 5 9.2]
yatra vettha vanaspate devānāṃ guhyā nāmāni | [ṚV, 5, 5 10.1]
tatra havyāni gāmaya | [ṚV, 5, 5 10.2]
svāhāgnaye varuṇāya svāhendrāya marudbhyaḥ | [ṚV, 5, 5 11.1]
svāhā devebhyo haviḥ | [ṚV, 5, 5 11.2]
{ṚV, 5, 6}
agniṃ tam manye yo vasur astaṃ yaṃ yanti dhenavaḥ | [ṚV, 5, 6 1.1]
astam arvanta āśavo 'staṃ nityāso vājina iṣaṃ stotṛbhya ā bhara | [ṚV, 5, 6 1.2]
so agnir yo vasur gṛṇe saṃ yam āyanti dhenavaḥ | [ṚV, 5, 6 2.1]
sam arvanto raghudruvaḥ saṃ sujātāsaḥ sūraya iṣaṃ stotṛbhya ā bhara | [ṚV, 5, 6 2.2]
agnir hi vājinaṃ viśe dadāti viśvacarṣaṇiḥ | [ṚV, 5, 6 3.1]
agnī rāye svābhuvaṃ sa prīto yāti vāryam iṣaṃ stotṛbhya ā bhara | [ṚV, 5, 6 3.2]
ā te agna idhīmahi dyumantaṃ devājaram | [ṚV, 5, 6 4.1]
yaddha syā te panīyasī samid dīdayati dyavīṣaṃ stotṛbhya ā bhara | [ṚV, 5, 6 4.2]
ā te agna ṛcā haviḥ śukrasya śociṣas pate | [ṚV, 5, 6 5.1]
suścandra dasma viśpate havyavāṭ tubhyaṃ hūyata iṣaṃ stotṛbhya ā bhara | [ṚV, 5, 6 5.2]
pro tye agnayo 'gniṣu viśvam puṣyanti vāryam | [ṚV, 5, 6 6.1]
te hinvire ta invire ta iṣaṇyanty ānuṣag iṣaṃ stotṛbhya ā bhara | [ṚV, 5, 6 6.2]
tava tye agne arcayo mahi vrādhanta vājinaḥ | [ṚV, 5, 6 7.1]
ye patvabhiḥ śaphānāṃ vrajā bhuranta gonām iṣaṃ stotṛbhya ā bhara | [ṚV, 5, 6 7.2]
navā no agna ā bhara stotṛbhyaḥ sukṣitīr iṣaḥ | [ṚV, 5, 6 8.1]
te syāma ya ānṛcus tvādūtāso dame dama iṣaṃ stotṛbhya ā bhara | [ṚV, 5, 6 8.2]
ubhe suścandra sarpiṣo darvī śrīṇīṣa āsani | [ṚV, 5, 6 9.1]
uto na ut pupūryā uktheṣu śavasas pata iṣaṃ stotṛbhya ā bhara | [ṚV, 5, 6 9.2]
evāṃ agnim ajuryamur gīrbhir yajñebhir ānuṣak | [ṚV, 5, 6 10.1]
dadhad asme suvīryam uta tyad āśvaśvyam iṣaṃ stotṛbhya ā bhara | [ṚV, 5, 6 10.2]
{ṚV, 5, 7}
sakhāyaḥ saṃ vaḥ samyañcam iṣaṃ stomaṃ cāgnaye | [ṚV, 5, 7 1.1]
varṣiṣṭhāya kṣitīnām ūrjo naptre sahasvate | [ṚV, 5, 7 1.2]
kutrā cid yasya samṛtau raṇvā naro nṛṣadane | [ṚV, 5, 7 2.1]
arhantaś cid yam indhate saṃjanayanti jantavaḥ | [ṚV, 5, 7 2.2]
saṃ yad iṣo vanāmahe saṃ havyā mānuṣāṇām | [ṚV, 5, 7 3.1]
uta dyumnasya śavasa ṛtasya raśmim ā dade | [ṚV, 5, 7 3.2]
sa smā kṛṇoti ketum ā naktaṃ cid dūra ā sate | [ṚV, 5, 7 4.1]
pāvako yad vanaspatīn pra smā mināty ajaraḥ | [ṚV, 5, 7 4.2]
ava sma yasya veṣaṇe svedam pathiṣu juhvati | [ṚV, 5, 7 5.1]
abhīm aha svajenyam bhūmā pṛṣṭheva ruruhuḥ | [ṚV, 5, 7 5.2]
yam martyaḥ puruspṛhaṃ vidad viśvasya dhāyase | [ṚV, 5, 7 6.1]
pra svādanam pitūnām astatātiṃ cid āyave | [ṚV, 5, 7 6.2]
sa hi ṣmā dhanvākṣitaṃ dātā na dāty ā paśuḥ | [ṚV, 5, 7 7.1]
hiriśmaśruḥ śucidann ṛbhur anibhṛṣṭataviṣiḥ | [ṚV, 5, 7 7.2]
śuciḥ ṣma yasmā atrivat pra svadhitīva rīyate | [ṚV, 5, 7 8.1]
suṣūr asūta mātā krāṇā yad ānaśe bhagam | [ṚV, 5, 7 8.2]
ā yas te sarpirāsute 'gne śam asti dhāyase | [ṚV, 5, 7 9.1]
aiṣu dyumnam uta śrava ā cittam martyeṣu dhāḥ | [ṚV, 5, 7 9.2]
iti cin manyum adhrijas tvādātam ā paśuṃ dade | [ṚV, 5, 7 10.1]
ād agne apṛṇato 'triḥ sāsahyād dasyūn iṣaḥ sāsahyān nṝn | [ṚV, 5, 7 10.2]
{ṚV, 5, 8}
tvām agna ṛtāyavaḥ sam īdhire pratnam pratnāsa ūtaye sahaskṛta | [ṚV, 5, 8 1.1]
puruścandraṃ yajataṃ viśvadhāyasaṃ damūnasaṃ gṛhapatiṃ vareṇyam | [ṚV, 5, 8 1.2]
tvām agne atithim pūrvyaṃ viśaḥ śociṣkeśaṃ gṛhapatiṃ ni ṣedire | [ṚV, 5, 8 2.1]
bṛhatketum pururūpaṃ dhanaspṛtaṃ suśarmāṇaṃ svavasaṃ jaradviṣam | [ṚV, 5, 8 2.2]
tvām agne mānuṣīr īﾱate viśo hotrāvidaṃ viviciṃ ratnadhātamam | [ṚV, 5, 8 3.1]
guhā santaṃ subhaga viśvadarśataṃ tuviṣvaṇasaṃ suyajaṃ ghṛtaśriyam | [ṚV, 5, 8 3.2]
tvām agne dharṇasiṃ viśvadhā vayaṃ gīrbhir gṛṇanto namasopa sedima | [ṚV, 5, 8 4.1]
sa no juṣasva samidhāno aṅgiro devo martasya yaśasā sudītibhiḥ | [ṚV, 5, 8 4.2]
tvam agne pururūpo viśe viśe vayo dadhāsi pratnathā puruṣṭuta | [ṚV, 5, 8 5.1]
purūṇy annā sahasā vi rājasi tviṣiḥ sā te titviṣāṇasya nādhṛṣe | [ṚV, 5, 8 5.2]
tvām agne samidhānaṃ yaviṣṭhya devā dūtaṃ cakrire havyavāhanam | [ṚV, 5, 8 6.1]
urujrayasaṃ ghṛtayonim āhutaṃ tveṣaṃ cakṣur dadhire codayanmati | [ṚV, 5, 8 6.2]
tvām agne pradiva āhutaṃ ghṛtaiḥ sumnāyavaḥ suṣamidhā sam īdhire | [ṚV, 5, 8 7.1]
sa vāvṛdhāna oṣadhībhir ukṣito 'bhi jrayāṃsi pārthivā vi tiṣṭhase | [ṚV, 5, 8 7.2]
{ṚV, 5, 9}
tvām agne haviṣmanto devam martāsa īﾱate | [ṚV, 5, 9 1.1]
manye tvā jātavedasaṃ sa havyā vakṣy ānuṣak | [ṚV, 5, 9 1.2]
agnir hotā dāsvataḥ kṣayasya vṛktabarhiṣaḥ | [ṚV, 5, 9 2.1]
saṃ yajñāsaś caranti yaṃ saṃ vājāsaḥ śravasyavaḥ | [ṚV, 5, 9 2.2]
uta sma yam śiśum yathā navam janiṣṭa araṇī dhartāram mānuṣīṇām viśām agnim su adhvaram | [ṚV, 5, 9 592265_1]
uta sma durgṛbhīyase putraḥ na hvāryāṇām purū yaḥ dagdhāsi vanā agne paśuḥ na yavase | [ṚV, 5, 9 592267_1]
adha sma yasya arcayaḥ samyak saṃyanti dhūminaḥ yat īm aha tritaḥ divi upa dhmātā iva dhamati śiśīte dhmātarī yathā | [ṚV, 5, 9 592270_1]
tavāham agna ūtibhir mitrasya ca praśastibhiḥ | [ṚV, 5, 9 6.1]
dveṣoyuto na duritā turyāma martyānām | [ṚV, 5, 9 6.2]
taṃ no agne abhī naro rayiṃ sahasva ā bhara | [ṚV, 5, 9 7.1]
sa kṣepayat sa poṣayad bhuvad vājasya sātaya utaidhi pṛtsu no vṛdhe | [ṚV, 5, 9 7.2]
{ṚV, 5, 10}
agna ojiṣṭham ā bhara dyumnam asmabhyam adhrigo | [ṚV, 5, 10 1.1]
pra no rāyā parīṇasā ratsi vājāya panthām | [ṚV, 5, 10 1.2]
tvam naḥ agne adbhuta kratvā dakṣasya maṃhanā tve asuryam āruhat krāṇā mitraḥ na yajñiyaḥ | [ṚV, 5, 10 592278_1]
tvaṃ no agna eṣāṃ gayam puṣṭiṃ ca vardhaya | [ṚV, 5, 10 3.1]
ye stomebhiḥ pra sūrayo naro maghāny ānaśuḥ | [ṚV, 5, 10 3.2]
ye agne candra te giraḥ śumbhanty aśvarādhasaḥ | [ṚV, 5, 10 4.1]
śuṣmebhiḥ śuṣmiṇo naro divaś cid yeṣām bṛhat sukīrtir bodhati tmanā | [ṚV, 5, 10 4.2]
tava tye agne arcayaḥ bhrājantaḥ yanti dhṛṣṇuyā parijmānaḥ na vidyutaḥ | [ṚV, 5, 10 592283_1]
svānaḥ rathaḥ na vājayuḥ | [ṚV, 5, 10 592284_1]
nū no agna ūtaye sabādhasaś ca rātaye | [ṚV, 5, 10 6.1]
asmākāsaś ca sūrayo viśvā āśās tarīṣaṇi | [ṚV, 5, 10 6.2]
tvaṃ no agne aṅgira stuta stavāna ā bhara | [ṚV, 5, 10 7.1]
hotar vibhvāsahaṃ rayiṃ stotṛbhya stavase ca na utaidhi pṛtsu no vṛdhe | [ṚV, 5, 10 7.2]
{ṚV, 5, 11}
janasya gopā ajaniṣṭa jāgṛvir agniḥ sudakṣaḥ suvitāya navyase | [ṚV, 5, 11 1.1]
ghṛtapratīko bṛhatā divispṛśā dyumad vi bhāti bharatebhyaḥ śuciḥ | [ṚV, 5, 11 1.2]
yajñasya ketum prathamam purohitam agniṃ naras triṣadhasthe sam īdhire | [ṚV, 5, 11 2.1]
indreṇa devaiḥ sarathaṃ sa barhiṣi sīdan ni hotā yajathāya sukratuḥ | [ṚV, 5, 11 2.2]
asaṃmṛṣṭo jāyase mātroḥ śucir mandraḥ kavir ud atiṣṭho vivasvataḥ | [ṚV, 5, 11 3.1]
ghṛtena tvāvardhayann agna āhuta dhūmas te ketur abhavad divi śritaḥ | [ṚV, 5, 11 3.2]
agnir no yajñam upa vetu sādhuyāgniṃ naro vi bharante gṛhe gṛhe | [ṚV, 5, 11 4.1]
agnir dūto abhavaddhavyavāhano 'gniṃ vṛṇānā vṛṇate kavikratum | [ṚV, 5, 11 4.2]
tubhya idam agne madhumattamam vacaḥ tubhyam manīṣā iyam astu śam hṛde | [ṚV, 5, 11 592297_1]
tvām giraḥ sindhum iva avanīḥ mahīḥ ā pṛṇanti śavasā vardhayanti ca | [ṚV, 5, 11 592298_1]
tvām agne aṅgirasaḥ guhā hitam anu avindan śiśriyāṇam vane vane | [ṚV, 5, 11 592299_1]
sa jāyase mathyamānaḥ sahaḥ mahat | [ṚV, 5, 11 592300_1]
tvām āhuḥ sahasas putram aṅgiraḥ | [ṚV, 5, 11 592300_2]
{ṚV, 5, 12}
prāgnaye bṛhate yajñiyāya ṛtasya vṛṣṇe asurāya manma | [ṚV, 5, 12 1.1]
ghṛtaṃ na yajña āsye supūtaṃ giram bhare vṛṣabhāya pratīcīm | [ṚV, 5, 12 1.2]
ṛtaṃ cikitva ṛtam ic cikiddhy ṛtasya dhārā anu tṛndhi pūrvīḥ | [ṚV, 5, 12 2.1]
nāhaṃ yātuṃ sahasā na dvayena ṛtaṃ sapāmy aruṣasya vṛṣṇaḥ | [ṚV, 5, 12 2.2]
kayā no agna ṛtayann ṛtena bhuvo navedā ucathasya navyaḥ | [ṚV, 5, 12 3.1]
vedā me deva ṛtupā ṛtūnāṃ nāham patiṃ sanitur asya rāyaḥ | [ṚV, 5, 12 3.2]
ke te agne ripave bandhanāsaḥ ke pāyavaḥ saniṣanta dyumantaḥ | [ṚV, 5, 12 4.1]
ke dhāsim agne anṛtasya pānti ka āsato vacasaḥ santi gopāḥ | [ṚV, 5, 12 4.2]
sakhāyas te viṣuṇā agna ete śivāsaḥ santo aśivā abhūvan | [ṚV, 5, 12 5.1]
adhūrṣata svayam ete vacobhir ṛjūyate vṛjināni bruvantaḥ | [ṚV, 5, 12 5.2]
yas te agne namasā yajñam īṭṭa ṛtaṃ sa pāty aruṣasya vṛṣṇaḥ | [ṚV, 5, 12 6.1]
tasya kṣayaḥ pṛthur ā sādhur etu prasarsrāṇasya nahuṣasya śeṣaḥ | [ṚV, 5, 12 6.2]
{ṚV, 5, 13}
arcantas tvā havāmahe 'rcantaḥ sam idhīmahi | [ṚV, 5, 13 1.1]
agne arcanta ūtaye | [ṚV, 5, 13 1.2]
agne stomam manāmahe sidhram adya divispṛśaḥ | [ṚV, 5, 13 2.1]
devasya draviṇasyavaḥ | [ṚV, 5, 13 2.2]
agnir juṣata no giro hotā yo mānuṣeṣv ā | [ṚV, 5, 13 3.1]
sa yakṣad daivyaṃ janam | [ṚV, 5, 13 3.2]
tvam agne saprathā asi juṣṭo hotā vareṇyaḥ | [ṚV, 5, 13 4.1]
tvayā yajñaṃ vi tanvate | [ṚV, 5, 13 4.2]
tvām agne vājasātamaṃ viprā vardhanti suṣṭutam | [ṚV, 5, 13 5.1]
sa no rāsva suvīryam | [ṚV, 5, 13 5.2]
agne nemir arāṁ iva devāṃs tvam paribhūr asi | [ṚV, 5, 13 6.1]
ā rādhaś citram ṛñjase | [ṚV, 5, 13 6.2]
{ṚV, 5, 14}
agniṃ stomena bodhaya samidhāno amartyam | [ṚV, 5, 14 1.1]
havyā deveṣu no dadhat | [ṚV, 5, 14 1.2]
tam adhvareṣv īﾱate devam martā amartyam | [ṚV, 5, 14 2.1]
yajiṣṭham mānuṣe jane | [ṚV, 5, 14 2.2]
taṃ hi śaśvanta īﾱate srucā devaṃ ghṛtaścutā | [ṚV, 5, 14 3.1]
agniṃ havyāya voﾱhave | [ṚV, 5, 14 3.2]
agnir jāto arocata ghnan dasyūñ jyotiṣā tamaḥ | [ṚV, 5, 14 4.1]
avindad gā apaḥ svaḥ | [ṚV, 5, 14 4.2]
agnim īﾱenyaṃ kaviṃ ghṛtapṛṣṭhaṃ saparyata | [ṚV, 5, 14 5.1]
vetu me śṛṇavaddhavam | [ṚV, 5, 14 5.2]
agniṃ ghṛtena vāvṛdhu stomebhir viśvacarṣaṇim | [ṚV, 5, 14 6.1]
svādhībhir vacasyubhiḥ | [ṚV, 5, 14 6.2]
{ṚV, 5, 15}
pra vedhase kavaye vedyāya giram bhare yaśase pūrvyāya | [ṚV, 5, 15 1.1]
ghṛtaprasatto asuraḥ suśevo rāyo dhartā dharuṇo vasvo agniḥ | [ṚV, 5, 15 1.2]
ṛtena ṛtaṃ dharuṇaṃ dhārayanta yajñasya śāke parame vyoman | [ṚV, 5, 15 2.1]
divo dharman dharuṇe seduṣo nṝñ jātair ajātāṁ abhi ye nanakṣuḥ | [ṚV, 5, 15 2.2]
aṃhoyuvas tanvas tanvate vi vayo mahad duṣṭaram pūrvyāya | [ṚV, 5, 15 3.1]
sa saṃvato navajātas tuturyāt siṃhaṃ na kruddham abhitaḥ pari ṣṭhuḥ | [ṚV, 5, 15 3.2]
māteva yad bharase paprathāno janaṃ janaṃ dhāyase cakṣase ca | [ṚV, 5, 15 4.1]
vayo vayo jarase yad dadhānaḥ pari tmanā viṣurūpo jigāsi | [ṚV, 5, 15 4.2]
vājo nu te śavasas pātv antam uruṃ doghaṃ dharuṇaṃ deva rāyaḥ | [ṚV, 5, 15 5.1]
padaṃ na tāyur guhā dadhāno maho rāye citayann atrim aspaḥ | [ṚV, 5, 15 5.2]
{ṚV, 5, 16}
arcā devāya agnaye yam mitram na praśastibhiḥ martāsaḥ dadhire puras | [ṚV, 5, 16 592347_1]
sa hi dyubhir janānāṃ hotā dakṣasya bāhvoḥ | [ṚV, 5, 16 2.1]
vi havyam agnir ānuṣag bhago na vāram ṛṇvati | [ṚV, 5, 16 2.2]
asya stome maghonaḥ sakhye vṛddhaśociṣaḥ | [ṚV, 5, 16 3.1]
viśvā yasmin tuviṣvaṇi sam arye śuṣmam ādadhuḥ | [ṚV, 5, 16 3.2]
adhā hy agna eṣāṃ suvīryasya maṃhanā | [ṚV, 5, 16 4.1]
tam id yahvaṃ na rodasī pari śravo babhūvatuḥ | [ṚV, 5, 16 4.2]
nū na ehi vāryam agne gṛṇāna ā bhara | [ṚV, 5, 16 5.1]
ye vayaṃ ye ca sūrayaḥ svasti dhāmahe sacotaidhi pṛtsu no vṛdhe | [ṚV, 5, 16 5.2]
{ṚV, 5, 17}
ā yajñair deva martya itthā tavyāṃsam ūtaye | [ṚV, 5, 17 1.1]
agniṃ kṛte svadhvare pūrur īﾱītāvase | [ṚV, 5, 17 1.2]
asya hi svayaśastara āsā vidharman manyase | [ṚV, 5, 17 2.1]
taṃ nākaṃ citraśociṣam mandram paro manīṣayā | [ṚV, 5, 17 2.2]
asya vāsā u arciṣā ya āyukta tujā girā | [ṚV, 5, 17 3.1]
divo na yasya retasā bṛhacchocanty arcayaḥ | [ṚV, 5, 17 3.2]
asya kratvā vicetaso dasmasya vasu ratha ā | [ṚV, 5, 17 4.1]
adhā viśvāsu havyo 'gnir vikṣu pra śasyate | [ṚV, 5, 17 4.2]
nū na iddhi vāryam āsā sacanta sūrayaḥ | [ṚV, 5, 17 5.1]
ūrjo napād abhiṣṭaye pāhi śagdhi svastaya utaidhi pṛtsu no vṛdhe | [ṚV, 5, 17 5.2]
{ṚV, 5, 18}
prātar agniḥ purupriyo viśa stavetātithiḥ | [ṚV, 5, 18 1.1]
viśvāni yo amartyo havyā marteṣu raṇyati | [ṚV, 5, 18 1.2]
dvitāya mṛktavāhase svasya dakṣasya maṃhanā | [ṚV, 5, 18 2.1]
induṃ sa dhatta ānuṣak stotā cit te amartya | [ṚV, 5, 18 2.2]
taṃ vo dīrghāyuśociṣaṃ girā huve maghonām | [ṚV, 5, 18 3.1]
ariṣṭo yeṣāṃ ratho vy aśvadāvann īyate | [ṚV, 5, 18 3.2]
citrā vā yeṣu dīdhitir āsann ukthā pānti ye | [ṚV, 5, 18 4.1]
stīrṇam barhiḥ svarṇare śravāṃsi dadhire pari | [ṚV, 5, 18 4.2]
ye me pañcāśataṃ dadur aśvānāṃ sadhastuti | [ṚV, 5, 18 5.1]
dyumad agne mahi śravo bṛhat kṛdhi maghonāṃ nṛvad amṛta nṝṇām | [ṚV, 5, 18 5.2]
{ṚV, 5, 19}
abhy avasthāḥ pra jāyante pra vavrer vavriś ciketa | [ṚV, 5, 19 1.1]
upasthe mātur vi caṣṭe | [ṚV, 5, 19 1.2]
juhure vi citayanto 'nimiṣaṃ nṛmṇam pānti | [ṚV, 5, 19 2.1]
ā dṛﾱhām puraṃ viviśuḥ | [ṚV, 5, 19 2.2]
ā śvaitreyasya jantavo dyumad vardhanta kṛṣṭayaḥ | [ṚV, 5, 19 3.1]
niṣkagrīvo bṛhaduktha enā madhvā na vājayuḥ | [ṚV, 5, 19 3.2]
priyaṃ dugdhaṃ na kāmyam ajāmi jāmyoḥ sacā | [ṚV, 5, 19 4.1]
gharmo na vājajaṭharo 'dabdhaḥ śaśvato dabhaḥ | [ṚV, 5, 19 4.2]
krīﾱan no raśma ā bhuvaḥ sam bhasmanā vāyunā vevidānaḥ | [ṚV, 5, 19 5.1]
tā asya san dhṛṣajo na tigmāḥ susaṃśitā vakṣyo vakṣaṇesthāḥ | [ṚV, 5, 19 5.2]
{ṚV, 5, 20}
yam agne vājasātama tvaṃ cin manyase rayim | [ṚV, 5, 20 1.1]
taṃ no gīrbhiḥ śravāyyaṃ devatrā panayā yujam | [ṚV, 5, 20 1.2]
ye agne nerayanti te vṛddhā ugrasya śavasaḥ | [ṚV, 5, 20 2.1]
apa dveṣo apa hvaro 'nyavratasya saścire | [ṚV, 5, 20 2.2]
hotāram tvā vṛṇīmahe agne dakṣasya sādhanam | [ṚV, 5, 20 592391_1]
yajñeṣu pūrvyam girā prayasvantaḥ havāmahe | [ṚV, 5, 20 592392_1]
itthā yathā te ūtaye sahasāvan dive dive rāye ṛtāya su krato gobhiḥ ṣyāma sadhamādaḥ vīraiḥ syāma sadhamādaḥ | [ṚV, 5, 20 592394_1]
{ṚV, 5, 21}
manuṣvat tvā ni dhīmahi manuṣvat sam idhīmahi | [ṚV, 5, 21 1.1]
agne manuṣvad aṅgiro devān devayate yaja | [ṚV, 5, 21 1.2]
tvaṃ hi mānuṣe jane 'gne suprīta idhyase | [ṚV, 5, 21 2.1]
srucas tvā yanty ānuṣak sujāta sarpirāsute | [ṚV, 5, 21 2.2]
tvāṃ viśve sajoṣaso devāso dūtam akrata | [ṚV, 5, 21 3.1]
saparyantas tvā kave yajñeṣu devam īﾱate | [ṚV, 5, 21 3.2]
devaṃ vo devayajyayāgnim īﾱīta martyaḥ | [ṚV, 5, 21 4.1]
samiddhaḥ śukra dīdihy ṛtasya yonim āsadaḥ sasasya yonim āsadaḥ | [ṚV, 5, 21 4.2]
{ṚV, 5, 22}
pra viśvasāmann atrivad arcā pāvakaśociṣe | [ṚV, 5, 22 1.1]
yo adhvareṣv īḍyo hotā mandratamo viśi | [ṚV, 5, 22 1.2]
ny agniṃ jātavedasaṃ dadhātā devam ṛtvijam | [ṚV, 5, 22 2.1]
pra yajña etv ānuṣag adyā devavyacastamaḥ | [ṚV, 5, 22 2.2]
cikitvinmanasaṃ tvā devam martāsa ūtaye | [ṚV, 5, 22 3.1]
vareṇyasya te 'vasa iyānāso amanmahi | [ṚV, 5, 22 3.2]
agne cikiddhy asya na idaṃ vacaḥ sahasya | [ṚV, 5, 22 4.1]
taṃ tvā suśipra dampate stomair vardhanty atrayo gīrbhiḥ śumbhanty atrayaḥ | [ṚV, 5, 22 4.2]
{ṚV, 5, 23}
agne sahantam ā bhara dyumnasya prāsahā rayim | [ṚV, 5, 23 1.1]
viśvā yaś carṣaṇīr abhy āsā vājeṣu sāsahat | [ṚV, 5, 23 1.2]
tam agne pṛtanāṣahaṃ rayiṃ sahasva ā bhara | [ṚV, 5, 23 2.1]
tvaṃ hi satyo adbhuto dātā vājasya gomataḥ | [ṚV, 5, 23 2.2]
viśve hi tvā sajoṣaso janāso vṛktabarhiṣaḥ | [ṚV, 5, 23 3.1]
hotāraṃ sadmasu priyaṃ vyanti vāryā puru | [ṚV, 5, 23 3.2]
sa hi ṣmā viśvacarṣaṇir abhimāti saho dadhe | [ṚV, 5, 23 4.1]
agna eṣu kṣayeṣv ā revan naḥ śukra dīdihi dyumat pāvaka dīdihi | [ṚV, 5, 23 4.2]
{ṚV, 5, 24}
agne tvaṃ no antama uta trātā śivo bhavā varūthyaḥ | [ṚV, 5, 24 1.1]
vasur agnir vasuśravā acchā nakṣi dyumattamaṃ rayiṃ dāḥ | [ṚV, 5, 24 2.1]
sa no bodhi śrudhī havam uruṣyā ṇo aghāyataḥ samasmāt | [ṚV, 5, 24 3.1]
taṃ tvā śociṣṭha dīdivaḥ sumnāya nūnam īmahe sakhibhyaḥ | [ṚV, 5, 24 4.1]
{ṚV, 5, 25}
acchā vo agnim avase devaṃ gāsi sa no vasuḥ | [ṚV, 5, 25 1.1]
rāsat putra ṛṣūṇām ṛtāvā parṣati dviṣaḥ | [ṚV, 5, 25 1.2]
sa hi satyo yam pūrve cid devāsaś cid yam īdhire | [ṚV, 5, 25 2.1]
hotāram mandrajihvam it sudītibhir vibhāvasum | [ṚV, 5, 25 2.2]
sa no dhītī variṣṭhayā śreṣṭhayā ca sumatyā | [ṚV, 5, 25 3.1]
agne rāyo didīhi naḥ suvṛktibhir vareṇya | [ṚV, 5, 25 3.2]
agnir deveṣu rājaty agnir marteṣv āviśan | [ṚV, 5, 25 4.1]
agnir no havyavāhano 'gniṃ dhībhiḥ saparyata | [ṚV, 5, 25 4.2]
agnis tuviśravastamaṃ tuvibrahmāṇam uttamam | [ṚV, 5, 25 5.1]
atūrtaṃ śrāvayatpatim putraṃ dadāti dāśuṣe | [ṚV, 5, 25 5.2]
agnir dadāti satpatiṃ sāsāha yo yudhā nṛbhiḥ | [ṚV, 5, 25 6.1]
agnir atyaṃ raghuṣyadaṃ jetāram aparājitam | [ṚV, 5, 25 6.2]
yad vāhiṣṭhaṃ tad agnaye bṛhad arca vibhāvaso | [ṚV, 5, 25 7.1]
mahiṣīva tvad rayis tvad vājā ud īrate | [ṚV, 5, 25 7.2]
tava dyumantaḥ arcayaḥ | [ṚV, 5, 25 592437_1]
grāvā iva ucyate bṛhat uta u te tanyatuḥ yathā svānaḥ arta tmanā divaḥ | [ṚV, 5, 25 592437_2]
evāṃ agniṃ vasūyavaḥ sahasānaṃ vavandima | [ṚV, 5, 25 9.1]
sa no viśvā ati dviṣaḥ parṣan nāveva sukratuḥ | [ṚV, 5, 25 9.2]
{ṚV, 5, 26}
agne pāvaka rociṣā mandrayā deva jihvayā | [ṚV, 5, 26 1.1]
ā devān vakṣi yakṣi ca | [ṚV, 5, 26 1.2]
taṃ tvā ghṛtasnav īmahe citrabhāno svardṛśam | [ṚV, 5, 26 2.1]
devāṁ ā vītaye vaha | [ṚV, 5, 26 2.2]
vītihotraṃ tvā kave dyumantaṃ sam idhīmahi | [ṚV, 5, 26 3.1]
agne bṛhantam adhvare | [ṚV, 5, 26 3.2]
agne viśvebhir ā gahi devebhir havyadātaye | [ṚV, 5, 26 4.1]
hotāraṃ tvā vṛṇīmahe | [ṚV, 5, 26 4.2]
yajamānāya sunvata āgne suvīryaṃ vaha | [ṚV, 5, 26 5.1]
devair ā satsi barhiṣi | [ṚV, 5, 26 5.2]
samidhānaḥ sahasrajid agne dharmāṇi puṣyasi | [ṚV, 5, 26 6.1]
devānāṃ dūta ukthyaḥ | [ṚV, 5, 26 6.2]
ny agniṃ jātavedasaṃ hotravāhaṃ yaviṣṭhyam | [ṚV, 5, 26 7.1]
dadhātā devam ṛtvijam | [ṚV, 5, 26 7.2]
pra yajña etv ānuṣag adyā devavyacastamaḥ | [ṚV, 5, 26 8.1]
stṛṇīta barhir āsade | [ṚV, 5, 26 8.2]
edam maruto aśvinā mitraḥ sīdantu varuṇaḥ | [ṚV, 5, 26 9.1]
devāsaḥ sarvayā viśā | [ṚV, 5, 26 9.2]
{ṚV, 5, 27}
anasvantā sat patiḥ māmahe me gāvā cetiṣṭhaḥ asuraḥ maghonaḥ | [ṚV, 5, 27 592459_1]
traivṛṣṇaḥ agne daśabhiḥ sahasraiḥ vaiśvānara tryaruṇaḥ ciketa | [ṚV, 5, 27 592460_1]
yaḥ me śatā ca viṃśatim ca gonām harī ca yuktā su dhurā dadāti vaiśvānara suṣṭutaḥ vāvṛdhānaḥ agne yaccha tryaruṇāya śarma | [ṚV, 5, 27 592462_1]
evā te agne sumatim cakānaḥ naviṣṭhāya navamam trasadasyuḥ yaḥ me giraḥ tuvi jātasya pūrvīḥ yuktena abhi tryaruṇaḥ gṛṇāti yaḥ me iti pravocati aśvamedhāya sūraye dadat ṛcā sanim yate dadat medhām ṛtāyate | [ṚV, 5, 27 592463_1]
yasya mā paruṣāḥ śatam uddharṣayanti ukṣaṇaḥ aśvamedhasya dānāḥ somāḥ iva tri āśiraḥ | [ṚV, 5, 27 592468_1]
indra agnī śata dāvni aśvamedhe su vīryam kṣatram dhārayatam bṛhat divi sūryam iva ajaram | [ṚV, 5, 27 592470_1]
{ṚV, 5, 28}
samiddho agnir divi śocir aśret pratyaṅṅ uṣasam urviyā vi bhāti | [ṚV, 5, 28 1.1]
eti prācī viśvavārā namobhir devāṁ īﾱānā haviṣā ghṛtācī | [ṚV, 5, 28 1.2]
samidhyamāno amṛtasya rājasi haviṣ kṛṇvantaṃ sacase svastaye | [ṚV, 5, 28 2.1]
viśvaṃ sa dhatte draviṇaṃ yam invasy ātithyam agne ni ca dhatta it puraḥ | [ṚV, 5, 28 2.2]
agne śardha mahate saubhagāya tava dyumnāny uttamāni santu | [ṚV, 5, 28 3.1]
saṃ jāspatyaṃ suyamam ā kṛṇuṣva śatrūyatām abhi tiṣṭhā mahāṃsi | [ṚV, 5, 28 3.2]
samiddhasya pramahaso 'gne vande tava śriyam | [ṚV, 5, 28 4.1]
vṛṣabho dyumnavāṁ asi sam adhvareṣv idhyase | [ṚV, 5, 28 4.2]
samiddho agna āhuta devān yakṣi svadhvara | [ṚV, 5, 28 5.1]
tvaṃ hi havyavāﾱ asi | [ṚV, 5, 28 5.2]
ā juhotā duvasyatāgnim prayaty adhvare | [ṚV, 5, 28 6.1]
vṛṇīdhvaṃ havyavāhanam | [ṚV, 5, 28 6.2]
{ṚV, 5, 29}
try aryamā manuṣo devatātā trī rocanā divyā dhārayanta | [ṚV, 5, 29 1.1]
arcanti tvā marutaḥ pūtadakṣās tvam eṣām ṛṣir indrāsi dhīraḥ | [ṚV, 5, 29 1.2]
anu yad īm maruto mandasānam ārcann indram papivāṃsaṃ sutasya | [ṚV, 5, 29 2.1]
ādatta vajram abhi yad ahiṃ hann apo yahvīr asṛjat sartavā u | [ṚV, 5, 29 2.2]
uta brahmāṇo maruto me asyendraḥ somasya suṣutasya peyāḥ | [ṚV, 5, 29 3.1]
taddhi havyam manuṣe gā avindad ahann ahim papivāṁ indro asya | [ṚV, 5, 29 3.2]
ād rodasī vitaraṃ vi ṣkabhāyat saṃvivyānaś cid bhiyase mṛgaṃ kaḥ | [ṚV, 5, 29 4.1]
jigartim indro apajargurāṇaḥ prati śvasantam ava dānavaṃ han | [ṚV, 5, 29 4.2]
adha kratvā maghavan tubhyaṃ devā anu viśve adaduḥ somapeyam | [ṚV, 5, 29 5.1]
yat sūryasya haritaḥ patantīḥ puraḥ satīr uparā etaśe kaḥ | [ṚV, 5, 29 5.2]
nava yad asya navatiṃ ca bhogān sākaṃ vajreṇa maghavā vivṛścat | [ṚV, 5, 29 6.1]
arcantīndram marutaḥ sadhasthe traiṣṭubhena vacasā bādhata dyām | [ṚV, 5, 29 6.2]
sakhā sakhye apacat tūyam agniḥ asya kratvā mahiṣā trī śatāni | [ṚV, 5, 29 592495_1]
trī sākam indraḥ manuṣaḥ sarāṃsi sutam pibat vṛtra hatyāya somam | [ṚV, 5, 29 592496_1]
trī yacchatā mahiṣāṇām agho mās trī sarāṃsi maghavā somyāpāḥ | [ṚV, 5, 29 8.1]
kāraṃ na viśve ahvanta devā bharam indrāya yad ahiṃ jaghāna | [ṚV, 5, 29 8.2]
uśanā yat sahasyair ayātaṃ gṛham indra jūjuvānebhir aśvaiḥ | [ṚV, 5, 29 9.1]
vanvāno atra sarathaṃ yayātha kutsena devair avanor ha śuṣṇam | [ṚV, 5, 29 9.2]
prānyac cakram avṛhaḥ sūryasya kutsāyānyad varivo yātave 'kaḥ | [ṚV, 5, 29 10.1]
anāso dasyūṃr amṛṇo vadhena ni duryoṇa āvṛṇaṅ mṛdhravācaḥ | [ṚV, 5, 29 10.2]
stomāsas tvā gaurivīter avardhann arandhayo vaidathināya piprum | [ṚV, 5, 29 11.1]
ā tvām ṛjiśvā sakhyāya cakre pacan paktīr apibaḥ somam asya | [ṚV, 5, 29 11.2]
navagvāsaḥ sutasomāsa indraṃ daśagvāso abhy arcanty arkaiḥ | [ṚV, 5, 29 12.1]
gavyaṃ cid ūrvam apidhānavantaṃ taṃ cin naraḥ śaśamānā apa vran | [ṚV, 5, 29 12.2]
katho nu te pari carāṇi vidvān vīryā maghavan yā cakartha | [ṚV, 5, 29 13.1]
yā co nu navyā kṛṇavaḥ śaviṣṭha pred u tā te vidatheṣu bravāma | [ṚV, 5, 29 13.2]
etā viśvā cakṛvāṁ indra bhūry aparīto januṣā vīryeṇa | [ṚV, 5, 29 14.1]
yā cin nu vajrin kṛṇavo dadhṛṣvān na te vartā taviṣyā asti tasyāḥ | [ṚV, 5, 29 14.2]
indra brahma kriyamāṇā juṣasva yā te śaviṣṭha navyā akarma | [ṚV, 5, 29 592511_1]
vastrā iva bhadrā su kṛtā vasūyuḥ ratham na dhīraḥ su apāḥ atakṣam | [ṚV, 5, 29 592512_1]
{ṚV, 5, 30}
kva sya vīraḥ ko apaśyad indraṃ sukharatham īyamānaṃ haribhyām | [ṚV, 5, 30 1.1]
yo rāyā vajrī sutasomam icchan tad oko gantā puruhūta ūtī | [ṚV, 5, 30 1.2]
avācacakṣam padam asya sasvar ugraṃ nidhātur anv āyam icchan | [ṚV, 5, 30 2.1]
apṛccham anyāṁ uta te ma āhur indraṃ naro bubudhānā aśema | [ṚV, 5, 30 2.2]
pra nu vayaṃ sute yā te kṛtānīndra bravāma yāni no jujoṣaḥ | [ṚV, 5, 30 3.1]
vedad avidvāñchṛṇavacca vidvān vahate 'yam maghavā sarvasenaḥ | [ṚV, 5, 30 3.2]
sthiram manaś cakṛṣe jāta indra veṣīd eko yudhaye bhūyasaś cit | [ṚV, 5, 30 4.1]
aśmānaṃ cicchavasā didyuto vi vido gavām ūrvam usriyāṇām | [ṚV, 5, 30 4.2]
paro yat tvam parama ājaniṣṭhāḥ parāvati śrutyaṃ nāma bibhrat | [ṚV, 5, 30 5.1]
ataś cid indrād abhayanta devā viśvā apo ajayad dāsapatnīḥ | [ṚV, 5, 30 5.2]
tubhyed ete marutaḥ suśevā arcanty arkaṃ sunvanty andhaḥ | [ṚV, 5, 30 6.1]
ahim ohānam apa āśayānam pra māyābhir māyinaṃ sakṣad indraḥ | [ṚV, 5, 30 6.2]
vi ṣū mṛdho januṣā dānam invann ahan gavā maghavan saṃcakānaḥ | [ṚV, 5, 30 7.1]
atrā dāsasya namuceḥ śiro yad avartayo manave gātum icchan | [ṚV, 5, 30 7.2]
yujaṃ hi mām akṛthā ād id indra śiro dāsasya namucer mathāyan | [ṚV, 5, 30 8.1]
aśmānaṃ cit svaryaṃ vartamānam pra cakriyeva rodasī marudbhyaḥ | [ṚV, 5, 30 8.2]
striyo hi dāsa āyudhāni cakre kim mā karann abalā asya senāḥ | [ṚV, 5, 30 9.1]
antar hy akhyad ubhe asya dhene athopa praid yudhaye dasyum indraḥ | [ṚV, 5, 30 9.2]
sam atra gāvo 'bhito 'navanteheha vatsair viyutā yad āsan | [ṚV, 5, 30 10.1]
saṃ tā indro asṛjad asya śākair yad īṃ somāsaḥ suṣutā amandan | [ṚV, 5, 30 10.2]
yad īṃ somā babhrudhūtā amandann aroravīd vṛṣabhaḥ sādaneṣu | [ṚV, 5, 30 11.1]
purandaraḥ papivāṁ indro asya punar gavām adadād usriyāṇām | [ṚV, 5, 30 11.2]
bhadram idaṃ ruśamā agne akran gavāṃ catvāri dadataḥ sahasrā | [ṚV, 5, 30 12.1]
ṛṇañcayasya prayatā maghāni praty agrabhīṣma nṛtamasya nṛṇām | [ṚV, 5, 30 12.2]
supeśasam māva sṛjanty astaṃ gavāṃ sahasrai ruśamāso agne | [ṚV, 5, 30 13.1]
tīvrā indram amamanduḥ sutāso 'ktor vyuṣṭau paritakmyāyāḥ | [ṚV, 5, 30 13.2]
aucchat sā rātrī paritakmyā yām ṛṇañcaye rājani ruśamānām | [ṚV, 5, 30 592539_1]
atyaḥ na vājī raghuḥ ajyamānaḥ babhruḥ catvāri asanat sahasrā | [ṚV, 5, 30 592540_1]
catur sahasram gavyasya paśvaḥ prati agrabhīṣma ruśameṣu agne | [ṚV, 5, 30 592541_1]
gharmaḥ cit taptaḥ pravṛje yaḥ āsīt ayasmayaḥ tam u ādāma viprāḥ | [ṚV, 5, 30 592542_1]
{ṚV, 5, 31}
indraḥ rathāya pravatam kṛṇoti yam adhyasthāt maghavā vājayantam | [ṚV, 5, 31 592543_1]
yūthā iva paśvaḥ vi unoti gopāḥ | [ṚV, 5, 31 592544_1]
ariṣṭaḥ yāti prathamaḥ siṣāsan | [ṚV, 5, 31 592544_2]
ā pra drava harivo mā vi venaḥ piśaṅgarāte abhi naḥ sacasva | [ṚV, 5, 31 2.1]
nahi tvad indra vasyo anyad asty amenāṃś cij janivataś cakartha | [ṚV, 5, 31 2.2]
ud yat sahaḥ sahasa ājaniṣṭa dediṣṭa indra indriyāṇi viśvā | [ṚV, 5, 31 3.1]
prācodayat sudughā vavre antar vi jyotiṣā saṃvavṛtvat tamo 'vaḥ | [ṚV, 5, 31 3.2]
anavas te ratham aśvāya takṣan tvaṣṭā vajram puruhūta dyumantam | [ṚV, 5, 31 4.1]
brahmāṇa indram mahayanto arkair avardhayann ahaye hantavā u | [ṚV, 5, 31 4.2]
vṛṣṇe yat te vṛṣaṇo arkam arcān indra grāvāṇo aditiḥ sajoṣāḥ | [ṚV, 5, 31 5.1]
anaśvāso ye pavayo 'rathā indreṣitā abhy avartanta dasyūn | [ṚV, 5, 31 5.2]
pra te pūrvāṇi karaṇāni vocam pra nūtanā maghavan yā cakartha | [ṚV, 5, 31 6.1]
śaktīvo yad vibharā rodasī ubhe jayann apo manave dānucitrāḥ | [ṚV, 5, 31 6.2]
tad in nu te karaṇaṃ dasma viprāhiṃ yad ghnann ojo atrāmimīthāḥ | [ṚV, 5, 31 7.1]
śuṣṇasya cit pari māyā agṛbhṇāḥ prapitvaṃ yann apa dasyūṃr asedhaḥ | [ṚV, 5, 31 7.2]
tvam apo yadave turvaśāyāramayaḥ sudughāḥ pāra indra | [ṚV, 5, 31 8.1]
ugram ayātam avaho ha kutsaṃ saṃ ha yad vām uśanāranta devāḥ | [ṚV, 5, 31 8.2]
indrākutsā vahamānā rathenā vām atyā api karṇe vahantu | [ṚV, 5, 31 9.1]
niḥ ṣīm adbhyo dhamatho niḥ ṣadhasthān maghono hṛdo varathas tamāṃsi | [ṚV, 5, 31 9.2]
vātasya yuktān suyujaś cid aśvān kaviś cid eṣo ajagann avasyuḥ | [ṚV, 5, 31 10.1]
viśve te atra marutaḥ sakhāya indra brahmāṇi taviṣīm avardhan | [ṚV, 5, 31 10.2]
sūraś cid ratham paritakmyāyām pūrvaṃ karad uparaṃ jūjuvāṃsam | [ṚV, 5, 31 11.1]
bharac cakram etaśaḥ saṃ riṇāti puro dadhat saniṣyati kratuṃ naḥ | [ṚV, 5, 31 11.2]
āyaṁ janā abhicakṣe jagāmendraḥ sakhāyaṃ sutasomam icchan | [ṚV, 5, 31 12.1]
vadan grāvāva vedim bhriyāte yasya jīram adhvaryavaś caranti | [ṚV, 5, 31 12.2]
ye cākananta cākananta nū te martā amṛta mo te aṃha āran | [ṚV, 5, 31 13.1]
vāvandhi yajyūṃr uta teṣu dhehy ojo janeṣu yeṣu te syāma | [ṚV, 5, 31 13.2]
{ṚV, 5, 32}
adardar utsam asṛjo vi khāni tvam arṇavān badbadhānāṁ aramṇāḥ | [ṚV, 5, 32 1.1]
mahāntam indra parvataṃ vi yad vaḥ sṛjo vi dhārā ava dānavaṃ han | [ṚV, 5, 32 1.2]
tvam utsāṁ ṛtubhir badbadhānāṁ araṃha ūdhaḥ parvatasya vajrin | [ṚV, 5, 32 2.1]
ahiṃ cid ugra prayutaṃ śayānaṃ jaghanvāṁ indra taviṣīm adhatthāḥ | [ṚV, 5, 32 2.2]
tyasya cin mahato nir mṛgasya vadhar jaghāna taviṣībhir indraḥ | [ṚV, 5, 32 3.1]
ya eka id apratir manyamāna ād asmād anyo ajaniṣṭa tavyān | [ṚV, 5, 32 3.2]
tyaṃ cid eṣāṃ svadhayā madantam miho napātaṃ suvṛdhaṃ tamogām | [ṚV, 5, 32 4.1]
vṛṣaprabharmā dānavasya bhāmaṃ vajreṇa vajrī ni jaghāna śuṣṇam | [ṚV, 5, 32 4.2]
tyaṃ cid asya kratubhir niṣattam amarmaṇo vidad id asya marma | [ṚV, 5, 32 5.1]
yad īṃ sukṣatra prabhṛtā madasya yuyutsantaṃ tamasi harmye dhāḥ | [ṚV, 5, 32 5.2]
tyaṃ cid itthā katpayaṃ śayānam asūrye tamasi vāvṛdhānam | [ṚV, 5, 32 6.1]
taṃ cin mandāno vṛṣabhaḥ sutasyoccair indro apagūryā jaghāna | [ṚV, 5, 32 6.2]
ud yad indro mahate dānavāya vadhar yamiṣṭa saho apratītam | [ṚV, 5, 32 7.1]
yad īṃ vajrasya prabhṛtau dadābha viśvasya jantor adhamaṃ cakāra | [ṚV, 5, 32 7.2]
tyaṃ cid arṇam madhupaṃ śayānam asinvaṃ vavram mahy ādad ugraḥ | [ṚV, 5, 32 8.1]
apādam atram mahatā vadhena ni duryoṇa āvṛṇaṅ mṛdhravācam | [ṚV, 5, 32 8.2]
ko asya śuṣmaṃ taviṣīṃ varāta eko dhanā bharate apratītaḥ | [ṚV, 5, 32 9.1]
ime cid asya jrayaso nu devī indrasyaujaso bhiyasā jihāte | [ṚV, 5, 32 9.2]
ny asmai devī svadhitir jihīta indrāya gātur uśatīva yeme | [ṚV, 5, 32 10.1]
saṃ yad ojo yuvate viśvam ābhir anu svadhāvne kṣitayo namanta | [ṚV, 5, 32 10.2]
ekaṃ nu tvā satpatim pāñcajanyaṃ jātaṃ śṛṇomi yaśasaṃ janeṣu | [ṚV, 5, 32 11.1]
tam me jagṛbhra āśaso naviṣṭhaṃ doṣā vastor havamānāsa indram | [ṚV, 5, 32 11.2]
evā hi tvām ṛtuthā yātayantam maghā viprebhyo dadataṃ śṛṇomi | [ṚV, 5, 32 12.1]
kiṃ te brahmāṇo gṛhate sakhāyo ye tvāyā nidadhuḥ kāmam indra | [ṚV, 5, 32 12.2]
{ṚV, 5, 33}
mahi mahe tavase dīdhye nṝn indrāyetthā tavase atavyān | [ṚV, 5, 33 1.1]
yo asmai sumatiṃ vājasātau stuto jane samaryaś ciketa | [ṚV, 5, 33 1.2]
sa tvaṃ na indra dhiyasāno arkair harīṇāṃ vṛṣan yoktram aśreḥ | [ṚV, 5, 33 2.1]
yā itthā maghavann anu joṣaṃ vakṣo abhi prāryaḥ sakṣi janān | [ṚV, 5, 33 2.2]
na te ta indrābhy asmad ṛṣvāyuktāso abrahmatā yad asan | [ṚV, 5, 33 3.1]
tiṣṭhā ratham adhi taṃ vajrahastā raśmiṃ deva yamase svaśvaḥ | [ṚV, 5, 33 3.2]
purū yat ta indra santy ukthā gave cakarthorvarāsu yudhyan | [ṚV, 5, 33 4.1]
tatakṣe sūryāya cid okasi sve vṛṣā samatsu dāsasya nāma cit | [ṚV, 5, 33 4.2]
vayaṃ te ta indra ye ca naraḥ śardho jajñānā yātāś ca rathāḥ | [ṚV, 5, 33 5.1]
āsmāñ jagamyād ahiśuṣma satvā bhago na havyaḥ prabhṛtheṣu cāruḥ | [ṚV, 5, 33 5.2]
papṛkṣeṇyam indra tve hy ojo nṛmṇāni ca nṛtamāno amartaḥ | [ṚV, 5, 33 6.1]
sa na enīṃ vasavāno rayiṃ dāḥ prārya stuṣe tuvimaghasya dānam | [ṚV, 5, 33 6.2]
evā na indrotibhir ava pāhi gṛṇataḥ śūra kārūn | [ṚV, 5, 33 7.1]
uta tvacaṃ dadato vājasātau piprīhi madhvaḥ suṣutasya cāroḥ | [ṚV, 5, 33 7.2]
uta tye mā paurukutsyasya sūres trasadasyor hiraṇino rarāṇāḥ | [ṚV, 5, 33 8.1]
vahantu mā daśa śyetāso asya gairikṣitasya kratubhir nu saśce | [ṚV, 5, 33 8.2]
uta tye mā mārutāśvasya śoṇāḥ kratvāmaghāso vidathasya rātau | [ṚV, 5, 33 9.1]
sahasrā me cyavatāno dadāna ānūkam aryo vapuṣe nārcat | [ṚV, 5, 33 9.2]
uta tye mā dhvanyasya juṣṭāḥ lakṣmaṇyasya su rucaḥ yatānāḥ | [ṚV, 5, 33 592611_1]
mahnā rāyaḥ saṃvaraṇasya ṛṣeḥ vrajam na gāvaḥ prayatāḥ api gman | [ṚV, 5, 33 592612_1]
{ṚV, 5, 34}
ajātaśatrum ajarā svarvaty anu svadhāmitā dasmam īyate | [ṚV, 5, 34 1.1]
sunotana pacata brahmavāhase puruṣṭutāya prataraṃ dadhātana | [ṚV, 5, 34 1.2]
ā yaḥ somena jaṭharam apipratāmandata maghavā madhvo andhasaḥ | [ṚV, 5, 34 2.1]
yad īm mṛgāya hantave mahāvadhaḥ sahasrabhṛṣṭim uśanā vadhaṃ yamat | [ṚV, 5, 34 2.2]
yo asmai ghraṃsa uta vā ya ūdhani somaṃ sunoti bhavati dyumāṁ aha | [ṚV, 5, 34 3.1]
apāpa śakras tatanuṣṭim ūhati tanūśubhram maghavā yaḥ kavāsakhaḥ | [ṚV, 5, 34 3.2]
yasyāvadhīt pitaraṃ yasya mātaraṃ yasya śakro bhrātaraṃ nāta īṣate | [ṚV, 5, 34 4.1]
vetīd v asya prayatā yataṅkaro na kilbiṣād īṣate vasva ākaraḥ | [ṚV, 5, 34 4.2]
na pañcabhir daśabhir vaṣṭy ārabhaṃ nāsunvatā sacate puṣyatā cana | [ṚV, 5, 34 5.1]
jināti ved amuyā hanti vā dhunir ā devayum bhajati gomati vraje | [ṚV, 5, 34 5.2]
vitvakṣaṇaḥ samṛtau cakramāsajo 'sunvato viṣuṇaḥ sunvato vṛdhaḥ | [ṚV, 5, 34 6.1]
indro viśvasya damitā vibhīṣaṇo yathāvaśaṃ nayati dāsam āryaḥ | [ṚV, 5, 34 6.2]
sam īm paṇer ajati bhojanam muṣe vi dāśuṣe bhajati sūnaraṃ vasu | [ṚV, 5, 34 7.1]
durge cana dhriyate viśva ā puru jano yo asya taviṣīm acukrudhat | [ṚV, 5, 34 7.2]
saṃ yaj janau sudhanau viśvaśardhasāv aved indro maghavā goṣu śubhriṣu | [ṚV, 5, 34 8.1]
yujaṃ hy anyam akṛta pravepany ud īṃ gavyaṃ sṛjate satvabhir dhuniḥ | [ṚV, 5, 34 8.2]
sahasrasām āgniveśiṃ gṛṇīṣe śatrim agna upamāṃ ketum aryaḥ | [ṚV, 5, 34 9.1]
tasmā āpaḥ saṃyataḥ pīpayanta tasmin kṣatram amavat tveṣam astu | [ṚV, 5, 34 9.2]
{ṚV, 5, 35}
yas te sādhiṣṭho 'vasa indra kratuṣ ṭam ā bhara | [ṚV, 5, 35 1.1]
asmabhyaṃ carṣaṇīsahaṃ sasniṃ vājeṣu duṣṭaram | [ṚV, 5, 35 1.2]
yad indra te catasro yac chūra santi tisraḥ | [ṚV, 5, 35 2.1]
yad vā pañca kṣitīnām avas tat su na ā bhara | [ṚV, 5, 35 2.2]
ā te 'vo vareṇyaṃ vṛṣantamasya hūmahe | [ṚV, 5, 35 3.1]
vṛṣajūtir hi jajñiṣa ābhūbhir indra turvaṇiḥ | [ṚV, 5, 35 3.2]
vṛṣā hy asi rādhase jajñiṣe vṛṣṇi te śavaḥ | [ṚV, 5, 35 4.1]
svakṣatraṃ te dhṛṣan manaḥ satrāham indra pauṃsyam | [ṚV, 5, 35 4.2]
tvaṃ tam indra martyam amitrayantam adrivaḥ | [ṚV, 5, 35 5.1]
sarvarathā śatakrato ni yāhi śavasas pate | [ṚV, 5, 35 5.2]
tvām id vṛtrahantama janāso vṛktabarhiṣaḥ | [ṚV, 5, 35 6.1]
ugram pūrvīṣu pūrvyaṃ havante vājasātaye | [ṚV, 5, 35 6.2]
asmākam indra duṣṭaram puroyāvānam ājiṣu | [ṚV, 5, 35 7.1]
sayāvānaṃ dhane dhane vājayantam avā ratham | [ṚV, 5, 35 7.2]
asmākam indrehi no ratham avā purandhyā | [ṚV, 5, 35 8.1]
vayaṃ śaviṣṭha vāryaṃ divi śravo dadhīmahi divi stomam manāmahe | [ṚV, 5, 35 8.2]
{ṚV, 5, 36}
saḥ ā gamat indraḥ yaḥ vasūnām ciketat dātum dāmanaḥ rayīṇām | [ṚV, 5, 36 592647_1]
dhanva caraḥ na vaṃsagaḥ tṛṣāṇaḥ cakamānaḥ pibatu dugdham aṃśum | [ṚV, 5, 36 592648_1]
ā te hanū harivas śūra śipre ruhat somaḥ na parvatasya pṛṣṭhe | [ṚV, 5, 36 592649_1]
anu tvā rājan gīrbhiḥ madema puruhūta viśve | [ṚV, 5, 36 592650_1]
cakraṃ na vṛttam puruhūta vepate mano bhiyā me amater id adrivaḥ | [ṚV, 5, 36 3.1]
rathād adhi tvā jaritā sadāvṛdha kuvin nu stoṣan maghavan purūvasuḥ | [ṚV, 5, 36 3.2]
eṣa grāvā iva jaritā te indra iyarti vācam bṛhat āśuṣāṇaḥ | [ṚV, 5, 36 592653_1]
pra savyena maghavan yaṃsi rāyaḥ pra dakṣiṇit harivas | [ṚV, 5, 36 592654_1]
mā vi venaḥ | [ṚV, 5, 36 592654_2]
vṛṣā tvā vṛṣaṇaṃ vardhatu dyaur vṛṣā vṛṣabhyāṃ vahase haribhyām | [ṚV, 5, 36 5.1]
sa no vṛṣā vṛṣarathaḥ suśipra vṛṣakrato vṛṣā vajrin bhare dhāḥ | [ṚV, 5, 36 5.2]
yo rohitau vājinau vājinīvān tribhiḥ śataiḥ sacamānāv adiṣṭa | [ṚV, 5, 36 6.1]
yūne sam asmai kṣitayo namantāṃ śrutarathāya maruto duvoyā | [ṚV, 5, 36 6.2]
{ṚV, 5, 37}
sam bhānunā yatate sūryasyājuhvāno ghṛtapṛṣṭhaḥ svañcāḥ | [ṚV, 5, 37 1.1]
tasmā amṛdhrā uṣaso vy ucchān ya indrāya sunavāmety āha | [ṚV, 5, 37 1.2]
samiddhāgnir vanavat stīrṇabarhir yuktagrāvā sutasomo jarāte | [ṚV, 5, 37 2.1]
grāvāṇo yasyeṣiraṃ vadanty ayad adhvaryur haviṣāva sindhum | [ṚV, 5, 37 2.2]
vadhūr iyam patim icchanty eti ya īṃ vahāte mahiṣīm iṣirām | [ṚV, 5, 37 3.1]
āsya śravasyād ratha ā ca ghoṣāt purū sahasrā pari vartayāte | [ṚV, 5, 37 3.2]
na sa rājā vyathate yasminn indras tīvraṃ somam pibati gosakhāyam | [ṚV, 5, 37 4.1]
ā satvanair ajati hanti vṛtraṃ kṣeti kṣitīḥ subhago nāma puṣyan | [ṚV, 5, 37 4.2]
puṣyāt kṣeme | [ṚV, 5, 37 592667_1]
abhi yoge bhavāti | [ṚV, 5, 37 592667_2]
ubhe vṛtau saṃyatī sam jayāti | [ṚV, 5, 37 592667_3]
priyaḥ sūrye priyaḥ agnā | [ṚV, 5, 37 592668_1]
priyaḥ sūrye priyaḥ agnā bhavāti yaḥ indrāya suta somaḥ dadāśat | [ṚV, 5, 37 592668_2]
{ṚV, 5, 38}
uroṣ ṭa indra rādhaso vibhvī rātiḥ śatakrato | [ṚV, 5, 38 1.1]
adhā no viśvacarṣaṇe dyumnā sukṣatra maṃhaya | [ṚV, 5, 38 1.2]
yad īm indra śravāyyam iṣaṃ śaviṣṭha dadhiṣe | [ṚV, 5, 38 2.1]
paprathe dīrghaśruttamaṃ hiraṇyavarṇa duṣṭaram | [ṚV, 5, 38 2.2]
śuṣmāso ye te adrivo mehanā ketasāpaḥ | [ṚV, 5, 38 3.1]
ubhā devāv abhiṣṭaye divaś ca gmaś ca rājathaḥ | [ṚV, 5, 38 3.2]
uto no asya kasya cid dakṣasya tava vṛtrahan | [ṚV, 5, 38 4.1]
asmabhyaṃ nṛmṇam ā bharāsmabhyaṃ nṛmaṇasyase | [ṚV, 5, 38 4.2]
nū ta ābhir abhiṣṭibhis tava śarmañchatakrato | [ṚV, 5, 38 5.1]
indra syāma sugopāḥ śūra syāma sugopāḥ | [ṚV, 5, 38 5.2]
{ṚV, 5, 39}
yad indra citra mehanāsti tvādātam adrivaḥ | [ṚV, 5, 39 1.1]
rādhas tan no vidadvasa ubhayāhasty ā bhara | [ṚV, 5, 39 1.2]
yan manyase vareṇyam indra dyukṣaṃ tad ā bhara | [ṚV, 5, 39 2.1]
vidyāma tasya te vayam akūpārasya dāvane | [ṚV, 5, 39 2.2]
yat te ditsu prarādhyam mano asti śrutam bṛhat | [ṚV, 5, 39 3.1]
tena dṛﾱhā cid adriva ā vājaṃ darṣi sātaye | [ṚV, 5, 39 3.2]
maṃhiṣṭhaṃ vo maghonāṃ rājānaṃ carṣaṇīnām | [ṚV, 5, 39 4.1]
indram upa praśastaye pūrvībhir jujuṣe giraḥ | [ṚV, 5, 39 4.2]
asmā it kāvyaṃ vaca uktham indrāya śaṃsyam | [ṚV, 5, 39 5.1]
tasmā u brahmavāhase giro vardhanty atrayo giraḥ śumbhanty atrayaḥ | [ṚV, 5, 39 5.2]
{ṚV, 5, 40}
ā yāhi | [ṚV, 5, 40 592689_1]
adribhiḥ sutam somam soma pate piba vṛṣan indra vṛṣabhiḥ vṛtra hantama | [ṚV, 5, 40 592689_2]
vṛṣā grāvā | [ṚV, 5, 40 592691_1]
vṛṣā madaḥ | [ṚV, 5, 40 592691_2]
vṛṣā somaḥ ayam sutaḥ vṛṣan indra vṛṣabhiḥ vṛtra hantama | [ṚV, 5, 40 592691_3]
vṛṣā tvā vṛṣaṇam huve vajrin citrābhiḥ ūtibhiḥ vṛṣan indra vṛṣabhiḥ vṛtra hantama | [ṚV, 5, 40 592693_1]
ṛjīṣī vajrī vṛṣabhaḥ turāṣāh chuṣmī rājā vṛtrahā soma pāvā yuktvā haribhyām upa yāsat arvāṅ | [ṚV, 5, 40 592696_1]
mādhyandine savane matsat indraḥ | [ṚV, 5, 40 592696_2]
yat tvā sūrya svarbhānuḥ tamasā vidhyat āsuraḥ a kṣetra vid yathā mugdhaḥ bhuvanāni adīdhayuḥ | [ṚV, 5, 40 592698_1]
svarbhānoḥ adha yat indra māyāḥ avas divaḥ vartamānāḥ avāhan gūﾱham sūryam tamasā apavratena turīyeṇa brahmaṇā avindat atriḥ | [ṚV, 5, 40 592700_1]
mā mām imam tava santam atre irasyā drugdhaḥ bhiyasā ni gārīt | [ṚV, 5, 40 592701_1]
tvam mitraḥ asi satya rādhāḥ | [ṚV, 5, 40 592702_1]
tau mā iha avatam varuṇaḥ ca rājā | [ṚV, 5, 40 592702_2]
grāvṇaḥ brahmā yuyujānaḥ saparyan kīriṇā devān namasā upaśikṣan atriḥ sūryasya divi cakṣuḥ ādhāt | [ṚV, 5, 40 592704_1]
svarbhānoḥ apa māyāḥ aghukṣat | [ṚV, 5, 40 592704_2]
yam vai sūryam svarbhānuḥ tamasā vidhyat āsuraḥ atrayaḥ tam anu avindat | [ṚV, 5, 40 592706_1]
nahi anye aśaknuvan | [ṚV, 5, 40 592706_2]
{ṚV, 5, 41}
ko nu vām mitrāvaruṇāv ṛtāyan divo vā mahaḥ pārthivasya vā de | [ṚV, 5, 41 1.1]
ṛtasya vā sadasi trāsīthāṃ no yajñāyate vā paśuṣo na vājān | [ṚV, 5, 41 1.2]
te no mitro varuṇo aryamāyur indra ṛbhukṣā maruto juṣanta | [ṚV, 5, 41 2.1]
namobhir vā ye dadhate suvṛktiṃ stomaṃ rudrāya mīﾱhuṣe sajoṣāḥ | [ṚV, 5, 41 2.2]
ā vāṃ yeṣṭhāśvinā huvadhyai vātasya patman rathyasya puṣṭau | [ṚV, 5, 41 3.1]
uta vā divo asurāya manma prāndhāṃsīva yajyave bharadhvam | [ṚV, 5, 41 3.2]
pra sakṣaṇo divyaḥ kaṇvahotā trito divaḥ sajoṣā vāto agniḥ | [ṚV, 5, 41 4.1]
pūṣā bhagaḥ prabhṛthe viśvabhojā ājiṃ na jagmur āśvaśvatamāḥ | [ṚV, 5, 41 4.2]
pra vo rayiṃ yuktāśvam bharadhvaṃ rāya eṣe 'vase dadhīta dhīḥ | [ṚV, 5, 41 5.1]
suśeva evair auśijasya hotā ye va evā marutas turāṇām | [ṚV, 5, 41 5.2]
pra vo vāyuṃ rathayujaṃ kṛṇudhvam pra devaṃ vipram panitāram arkaiḥ | [ṚV, 5, 41 6.1]
iṣudhyava ṛtasāpaḥ purandhīr vasvīr no atra patnīr ā dhiye dhuḥ | [ṚV, 5, 41 6.2]
upa va eṣe vandyebhiḥ śūṣaiḥ pra yahvī divaś citayadbhir arkaiḥ | [ṚV, 5, 41 7.1]
uṣāsānaktā viduṣīva viśvam ā hā vahato martyāya yajñam | [ṚV, 5, 41 7.2]
abhi vo arce poṣyāvato nṝn vāstoṣpatiṃ tvaṣṭāraṃ rarāṇaḥ | [ṚV, 5, 41 8.1]
dhanyā sajoṣā dhiṣaṇā namobhir vanaspatīṃr oṣadhī rāya eṣe | [ṚV, 5, 41 8.2]
tuje nas tane parvatāḥ santu svaitavo ye vasavo na vīrāḥ | [ṚV, 5, 41 9.1]
panita āptyo yajataḥ sadā no vardhān naḥ śaṃsaṃ naryo abhiṣṭau | [ṚV, 5, 41 9.2]
vṛṣṇo astoṣi bhūmyasya garbhaṃ trito napātam apāṃ suvṛkti | [ṚV, 5, 41 10.1]
gṛṇīte agnir etarī na śūṣaiḥ śociṣkeśo ni riṇāti vanā | [ṚV, 5, 41 10.2]
kathā mahe rudriyāya bravāma kad rāye cikituṣe bhagāya | [ṚV, 5, 41 11.1]
āpa oṣadhīr uta no 'vantu dyaur vanā girayo vṛkṣakeśāḥ | [ṚV, 5, 41 11.2]
śṛṇotu na ūrjām patir giraḥ sa nabhas tarīyāṁ iṣiraḥ parijmā | [ṚV, 5, 41 12.1]
śṛṇvantv āpaḥ puro na śubhrāḥ pari sruco babṛhāṇasyādreḥ | [ṚV, 5, 41 12.2]
vidā cin nu mahānto ye va evā bravāma dasmā vāryaṃ dadhānāḥ | [ṚV, 5, 41 13.1]
vayaś cana subhva āva yanti kṣubhā martam anuyataṃ vadhasnaiḥ | [ṚV, 5, 41 13.2]
ā daivyāni pārthivāni janmāpaś cācchā sumakhāya vocam | [ṚV, 5, 41 14.1]
vardhantāṃ dyāvo giraś candrāgrā udā vardhantām abhiṣātā arṇāḥ | [ṚV, 5, 41 14.2]
pade pade me jarimā ni dhāyi varūtrī vā śakrā yā pāyubhiś ca | [ṚV, 5, 41 15.1]
siṣaktu mātā mahī rasā naḥ smat sūribhir ṛjuhasta ṛjuvaniḥ | [ṚV, 5, 41 15.2]
kathā dāśema namasā sudānūn evayā maruto acchoktau praśravaso maruto acchoktau | [ṚV, 5, 41 16.1]
mā no 'hir budhnyo riṣe dhād asmākam bhūd upamātivaniḥ | [ṚV, 5, 41 16.2]
iti cin nu prajāyai paśumatyai devāso vanate martyo va ā devāso vanate martyo vaḥ | [ṚV, 5, 41 17.1]
atrā śivāṃ tanvo dhāsim asyā jarāṃ cin me nirṛtir jagrasīta | [ṚV, 5, 41 17.2]
tāṃ vo devāḥ sumatim ūrjayantīm iṣam aśyāma vasavaḥ śasā goḥ | [ṚV, 5, 41 18.1]
sā naḥ sudānur mṛﾱayantī devī prati dravantī suvitāya gamyāḥ | [ṚV, 5, 41 18.2]
abhi na iﾱā yūthasya mātā sman nadībhir urvaśī vā gṛṇātu | [ṚV, 5, 41 19.1]
urvaśī vā bṛhaddivā gṛṇānābhyūrṇvānā prabhṛthasyāyoḥ | [ṚV, 5, 41 19.2]
siṣaktu na ūrjavyasya puṣṭeḥ | [ṚV, 5, 41 20.1]
{ṚV, 5, 42}
pra śantamā varuṇaṃ dīdhitī gīr mitram bhagam aditiṃ nūnam aśyāḥ | [ṚV, 5, 42 1.1]
pṛṣadyoniḥ pañcahotā śṛṇotv atūrtapanthā asuro mayobhuḥ | [ṚV, 5, 42 1.2]
prati me stomam aditiḥ jagṛbhyāt sūnum na mātā hṛdyam su śevam | [ṚV, 5, 42 592748_1]
brahma priyam deva hitam yat asti aham mitre varuṇe yat mayobhu | [ṚV, 5, 42 592749_1]
ud īraya kavitamaṃ kavīnām unattainam abhi madhvā ghṛtena | [ṚV, 5, 42 3.1]
sa no vasūni prayatā hitāni candrāṇi devaḥ savitā suvāti | [ṚV, 5, 42 3.2]
sam indra ṇo manasā neṣi gobhiḥ saṃ sūribhir harivaḥ saṃ svasti | [ṚV, 5, 42 4.1]
sam brahmaṇā devahitaṃ yad asti saṃ devānāṃ sumatyā yajñiyānām | [ṚV, 5, 42 4.2]
devo bhagaḥ savitā rāyo aṃśa indro vṛtrasya saṃjito dhanānām | [ṚV, 5, 42 5.1]
ṛbhukṣā vāja uta vā purandhir avantu no amṛtāsas turāsaḥ | [ṚV, 5, 42 5.2]
marutvato apratītasya jiṣṇor ajūryataḥ pra bravāmā kṛtāni | [ṚV, 5, 42 6.1]
na te pūrve maghavan nāparāso na vīryaṃ nūtanaḥ kaś canāpa | [ṚV, 5, 42 6.2]
upa stuhi prathamaṃ ratnadheyam bṛhaspatiṃ sanitāraṃ dhanānām | [ṚV, 5, 42 7.1]
yaḥ śaṃsate stuvate śambhaviṣṭhaḥ purūvasur āgamaj johuvānam | [ṚV, 5, 42 7.2]
tavotibhiḥ sacamānā ariṣṭā bṛhaspate maghavānaḥ suvīrāḥ | [ṚV, 5, 42 8.1]
ye aśvadā uta vā santi godā ye vastradāḥ subhagās teṣu rāyaḥ | [ṚV, 5, 42 8.2]
visarmāṇaṃ kṛṇuhi vittam eṣāṃ ye bhuñjate apṛṇanto na ukthaiḥ | [ṚV, 5, 42 9.1]
apavratān prasave vāvṛdhānān brahmadviṣaḥ sūryād yāvayasva | [ṚV, 5, 42 9.2]
ya ohate rakṣaso devavītāv acakrebhis tam maruto ni yāta | [ṚV, 5, 42 10.1]
yo vaḥ śamīṃ śaśamānasya nindāt tucchyān kāmān karate siṣvidānaḥ | [ṚV, 5, 42 10.2]
tam u ṣṭuhi yaḥ sviṣuḥ sudhanvā yo viśvasya kṣayati bheṣajasya | [ṚV, 5, 42 11.1]
yakṣvā mahe saumanasāya rudraṃ namobhir devam asuraṃ duvasya | [ṚV, 5, 42 11.2]
damūnaso apaso ye suhastā vṛṣṇaḥ patnīr nadyo vibhvataṣṭāḥ | [ṚV, 5, 42 12.1]
sarasvatī bṛhaddivota rākā daśasyantīr varivasyantu śubhrāḥ | [ṚV, 5, 42 12.2]
pra sū mahe suśaraṇāya medhāṃ giram bhare navyasīṃ jāyamānām | [ṚV, 5, 42 13.1]
ya āhanā duhitur vakṣaṇāsu rūpā mināno akṛṇod idaṃ naḥ | [ṚV, 5, 42 13.2]
pra suṣṭuti stanayantaṃ ruvantam iﾱas patiṃ jaritar nūnam aśyāḥ | [ṚV, 5, 42 14.1]
yo abdimāṁ udanimāṁ iyarti pra vidyutā rodasī ukṣamāṇaḥ | [ṚV, 5, 42 14.2]
eṣa stomo mārutaṃ śardho acchā rudrasya sūnūṃr yuvanyūṃr ud aśyāḥ | [ṚV, 5, 42 15.1]
kāmo rāye havate mā svasty upa stuhi pṛṣadaśvāṁ ayāsaḥ | [ṚV, 5, 42 15.2]
praiṣa stomaḥ pṛthivīm antarikṣaṃ vanaspatīṃr oṣadhī rāye aśyāḥ | [ṚV, 5, 42 16.1]
devo devaḥ suhavo bhūtu mahyam mā no mātā pṛthivī durmatau dhāt | [ṚV, 5, 42 16.2]
urau devā anibādhe syāma | [ṚV, 5, 42 17.1]
sam aśvinor avasā nūtanena mayobhuvā supraṇītī gamema | [ṚV, 5, 42 18.1]
ā no rayiṃ vahatam ota vīrān ā viśvāny amṛtā saubhagāni | [ṚV, 5, 42 18.2]
{ṚV, 5, 43}
ā dhenavaḥ payasā tūrṇyarthā amardhantīr upa no yantu madhvā | [ṚV, 5, 43 1.1]
maho rāye bṛhatīḥ sapta vipro mayobhuvo jaritā johavīti | [ṚV, 5, 43 1.2]
ā suṣṭutī namasā vartayadhyai dyāvā vājāya pṛthivī amṛdhre | [ṚV, 5, 43 2.1]
pitā mātā madhuvacāḥ suhastā bhare bhare no yaśasāv aviṣṭām | [ṚV, 5, 43 2.2]
adhvaryavaś cakṛvāṃso madhūni pra vāyave bharata cāru śukram | [ṚV, 5, 43 3.1]
hoteva naḥ prathamaḥ pāhy asya deva madhvo rarimā te madāya | [ṚV, 5, 43 3.2]
daśa kṣipo yuñjate bāhū adriṃ somasya yā śamitārā suhastā | [ṚV, 5, 43 4.1]
madhvo rasaṃ sugabhastir giriṣṭhāṃ caniścadad duduhe śukram aṃśuḥ | [ṚV, 5, 43 4.2]
asāvi te jujuṣāṇāya somaḥ kratve dakṣāya bṛhate madāya | [ṚV, 5, 43 5.1]
harī rathe sudhurā yoge arvāg indra priyā kṛṇuhi hūyamānaḥ | [ṚV, 5, 43 5.2]
ā no mahīm aramatiṃ sajoṣā gnāṃ devīṃ namasā rātahavyām | [ṚV, 5, 43 6.1]
madhor madāya bṛhatīm ṛtajñām āgne vaha pathibhir devayānaiḥ | [ṚV, 5, 43 6.2]
añjanti yam prathayanto na viprā vapāvantaṃ nāgninā tapantaḥ | [ṚV, 5, 43 7.1]
pitur na putra upasi preṣṭha ā gharmo agnim ṛtayann asādi | [ṚV, 5, 43 7.2]
acchā mahī bṛhatī śantamā gīr dūto na gantv aśvinā huvadhyai | [ṚV, 5, 43 8.1]
mayobhuvā sarathā yātam arvāg gantaṃ nidhiṃ dhuram āṇir na nābhim | [ṚV, 5, 43 8.2]
pra tavyaso namauktiṃ turasyāham pūṣṇa uta vāyor adikṣi | [ṚV, 5, 43 9.1]
yā rādhasā coditārā matīnāṃ yā vājasya draviṇodā uta tman | [ṚV, 5, 43 9.2]
ā nāmabhir maruto vakṣi viśvān ā rūpebhir jātavedo huvānaḥ | [ṚV, 5, 43 10.1]
yajñaṃ giro jarituḥ suṣṭutiṃ ca viśve ganta maruto viśva ūtī | [ṚV, 5, 43 10.2]
ā no divo bṛhataḥ parvatād ā sarasvatī yajatā gantu yajñam | [ṚV, 5, 43 11.1]
havaṃ devī jujuṣāṇā ghṛtācī śagmāṃ no vācam uśatī śṛṇotu | [ṚV, 5, 43 11.2]
ā vedhasaṃ nīlapṛṣṭham bṛhantam bṛhaspatiṃ sadane sādayadhvam | [ṚV, 5, 43 12.1]
sādadyoniṃ dama ā dīdivāṃsaṃ hiraṇyavarṇam aruṣaṃ sapema | [ṚV, 5, 43 12.2]
ā dharṇasir bṛhaddivo rarāṇo viśvebhir gantv omabhir huvānaḥ | [ṚV, 5, 43 13.1]
gnā vasāna oṣadhīr amṛdhras tridhātuśṛṅgo vṛṣabho vayodhāḥ | [ṚV, 5, 43 13.2]
mātuṣ pade parame śukra āyor vipanyavo rāspirāso agman | [ṚV, 5, 43 14.1]
suśevyaṃ namasā rātahavyāḥ śiśum mṛjanty āyavo na vāse | [ṚV, 5, 43 14.2]
bṛhad vayo bṛhate tubhyam agne dhiyājuro mithunāsaḥ sacanta | [ṚV, 5, 43 15.1]
devo devaḥ suhavo bhūtu mahyam mā no mātā pṛthivī durmatau dhāt | [ṚV, 5, 43 15.2]
urau devā anibādhe syāma | [ṚV, 5, 43 16.1]
sam aśvinor avasā nūtanena mayobhuvā supraṇītī gamema | [ṚV, 5, 43 17.1]
ā no rayiṃ vahatam ota vīrān ā viśvāny amṛtā saubhagāni | [ṚV, 5, 43 17.2]
{ṚV, 5, 44}
tam pratnathā pūrvathā viśvathemathā jyeṣṭhatātim barhiṣadaṃ svarvidam | [ṚV, 5, 44 1.1]
pratīcīnaṃ vṛjanaṃ dohase girāśuṃ jayantam anu yāsu vardhase | [ṚV, 5, 44 1.2]
śriye sudṛśīr uparasya yāḥ svar virocamānaḥ kakubhām acodate | [ṚV, 5, 44 2.1]
sugopā asi na dabhāya sukrato paro māyābhir ṛta āsa nāma te | [ṚV, 5, 44 2.2]
atyaṃ haviḥ sacate sac ca dhātu cāriṣṭagātuḥ sa hotā sahobhariḥ | [ṚV, 5, 44 3.1]
prasarsrāṇaḥ anu barhiḥ vṛṣā śiśuḥ madhye yuvā ajaraḥ visruhā hitaḥ | [ṚV, 5, 44 592819_1]
pra va ete suyujo yāmann iṣṭaye nīcīr amuṣmai yamya ṛtāvṛdhaḥ | [ṚV, 5, 44 4.1]
suyantubhiḥ sarvaśāsair abhīśubhiḥ krivir nāmāni pravaṇe muṣāyati | [ṚV, 5, 44 4.2]
saṃjarbhurāṇas tarubhiḥ sutegṛbhaṃ vayākinaṃ cittagarbhāsu susvaruḥ | [ṚV, 5, 44 5.1]
dhāravākeṣv ṛjugātha śobhase vardhasva patnīr abhi jīvo adhvare | [ṚV, 5, 44 5.2]
yādṛg eva dadṛśe tādṛg ucyate saṃ chāyayā dadhire sidhrayāpsv ā | [ṚV, 5, 44 6.1]
mahīm asmabhyam uruṣām uru jrayo bṛhat suvīram anapacyutaṃ sahaḥ | [ṚV, 5, 44 6.2]
vety agrur janivān vā ati spṛdhaḥ samaryatā manasā sūryaḥ kaviḥ | [ṚV, 5, 44 7.1]
ghraṃsaṃ rakṣantam pari viśvato gayam asmākaṃ śarma vanavat svāvasuḥ | [ṚV, 5, 44 7.2]
jyāyāṃsam asya yatunasya ketuna ṛṣisvaraṃ carati yāsu nāma te | [ṚV, 5, 44 8.1]
yādṛśmin dhāyi tam apasyayā vidad ya u svayaṃ vahate so araṃ karat | [ṚV, 5, 44 8.2]
samudram āsām ava tasthe agrimā na riṣyati savanaṃ yasminn āyatā | [ṚV, 5, 44 9.1]
atrā na hārdi kravaṇasya rejate yatrā matir vidyate pūtabandhanī | [ṚV, 5, 44 9.2]
sa hi kṣatrasya manasasya cittibhir evāvadasya yajatasya sadhreḥ | [ṚV, 5, 44 10.1]
avatsārasya spṛṇavāma raṇvabhiḥ śaviṣṭhaṃ vājaṃ viduṣā cid ardhyam | [ṚV, 5, 44 10.2]
śyena āsām aditiḥ kakṣyo mado viśvavārasya yajatasya māyinaḥ | [ṚV, 5, 44 11.1]
sam anyam anyam arthayanty etave vidur viṣāṇam paripānam anti te | [ṚV, 5, 44 11.2]
sadāpṛṇo yajato vi dviṣo vadhīd bāhuvṛktaḥ śrutavit taryo vaḥ sacā | [ṚV, 5, 44 12.1]
ubhā sa varā praty eti bhāti ca yad īṃ gaṇam bhajate suprayāvabhiḥ | [ṚV, 5, 44 12.2]
sutambharo yajamānasya satpatir viśvāsām ūdhaḥ sa dhiyām udañcanaḥ | [ṚV, 5, 44 13.1]
bharad dhenū rasavac chiśriye payo 'nubruvāṇo adhy eti na svapan | [ṚV, 5, 44 13.2]
yo jāgāra tam ṛcaḥ kāmayante yo jāgāra tam u sāmāni yanti | [ṚV, 5, 44 14.1]
yo jāgāra tam ayaṃ soma āha tavāham asmi sakhye nyokāḥ | [ṚV, 5, 44 14.2]
agnir jāgāra tam ṛcaḥ kāmayante 'gnir jāgāra tam u sāmāni yanti | [ṚV, 5, 44 15.1]
agnir jāgāra tam ayaṃ soma āha tavāham asmi sakhye nyokāḥ | [ṚV, 5, 44 15.2]
{ṚV, 5, 45}
vidā divo viṣyann adrim ukthair āyatyā uṣaso arcino guḥ | [ṚV, 5, 45 1.1]
apāvṛta vrajinīr ut svar gād vi duro mānuṣīr deva āvaḥ | [ṚV, 5, 45 1.2]
vi sūryo amatiṃ na śriyaṃ sād orvād gavām mātā jānatī gāt | [ṚV, 5, 45 2.1]
dhanvarṇaso nadyaḥ khādoarṇā sthūṇeva sumitā dṛṃhata dyauḥ | [ṚV, 5, 45 2.2]
asmā ukthāya parvatasya garbho mahīnāṃ januṣe pūrvyāya | [ṚV, 5, 45 3.1]
vi parvato jihīta sādhata dyaur āvivāsanto dasayanta bhūma | [ṚV, 5, 45 3.2]
sūktebhir vo vacobhir devajuṣṭair indrā nv agnī avase huvadhyai | [ṚV, 5, 45 4.1]
ukthebhir hi ṣmā kavayaḥ suyajñā āvivāsanto maruto yajanti | [ṚV, 5, 45 4.2]
eto nv adya sudhyo bhavāma pra ducchunā minavāmā varīyaḥ | [ṚV, 5, 45 5.1]
āre dveṣāṃsi sanutar dadhāmāyāma prāñco yajamānam accha | [ṚV, 5, 45 5.2]
etā dhiyaṃ kṛṇavāmā sakhāyo 'pa yā mātāṃ ṛṇuta vrajaṃ goḥ | [ṚV, 5, 45 6.1]
yayā manur viśiśipraṃ jigāya yayā vaṇig vaṅkur āpā purīṣam | [ṚV, 5, 45 6.2]
anūnod atra hastayato adrir ārcan yena daśa māso navagvāḥ | [ṚV, 5, 45 7.1]
ṛtaṃ yatī saramā gā avindad viśvāni satyāṅgirāś cakāra | [ṚV, 5, 45 7.2]
viśve asyā vyuṣi māhināyāḥ saṃ yad gobhir aṅgiraso navanta | [ṚV, 5, 45 8.1]
utsa āsām parame sadhastha ṛtasya pathā saramā vidad gāḥ | [ṚV, 5, 45 8.2]
ā sūryo yātu saptāśvaḥ kṣetraṃ yad asyorviyā dīrghayāthe | [ṚV, 5, 45 9.1]
raghuḥ śyenaḥ patayad andho acchā yuvā kavir dīdayad goṣu gacchan | [ṚV, 5, 45 9.2]
ā sūryo aruhac chukram arṇo 'yukta yad dharito vītapṛṣṭhāḥ | [ṚV, 5, 45 10.1]
udnā na nāvam anayanta dhīrā āśṛṇvatīr āpo arvāg atiṣṭhan | [ṚV, 5, 45 10.2]
dhiyaṃ vo apsu dadhiṣe svarṣāṃ yayātaran daśa māso navagvāḥ | [ṚV, 5, 45 11.1]
ayā dhiyā syāma devagopā ayā dhiyā tuturyāmāty aṃhaḥ | [ṚV, 5, 45 11.2]
{ṚV, 5, 46}
hayo na vidvāṁ ayuji svayaṃ dhuri tāṃ vahāmi prataraṇīm avasyuvam | [ṚV, 5, 46 1.1]
nāsyā vaśmi vimucaṃ nāvṛtam punar vidvān pathaḥ puraeta ṛju neṣati | [ṚV, 5, 46 1.2]
agna indra varuṇa mitra devāḥ śardhaḥ pra yanta mārutota viṣṇo | [ṚV, 5, 46 2.1]
ubhā nāsatyā rudro adha gnāḥ pūṣā bhagaḥ sarasvatī juṣanta | [ṚV, 5, 46 2.2]
indrāgnī mitrāvaruṇāditiṃ svaḥ pṛthivīṃ dyām marutaḥ parvatāṁ apaḥ | [ṚV, 5, 46 3.1]
huve viṣṇum pūṣaṇam brahmaṇaspatim bhagaṃ nu śaṃsaṃ savitāram ūtaye | [ṚV, 5, 46 3.2]
uta no viṣṇur uta vāto asridho draviṇodā uta somo mayas karat | [ṚV, 5, 46 4.1]
uta ṛbhava uta rāye no aśvinota tvaṣṭota vibhvānu maṃsate | [ṚV, 5, 46 4.2]
uta tyan no mārutaṃ śardha ā gamad divikṣayaṃ yajatam barhir āsade | [ṚV, 5, 46 5.1]
bṛhaspatiḥ śarma pūṣota no yamad varūthyaṃ varuṇo mitro aryamā | [ṚV, 5, 46 5.2]
uta tye naḥ parvatāsaḥ suśastayaḥ sudītayo nadyas trāmaṇe bhuvan | [ṚV, 5, 46 6.1]
bhago vibhaktā śavasāvasā gamad uruvyacā aditiḥ śrotu me havam | [ṚV, 5, 46 6.2]
devānām patnīr uśatīr avantu naḥ prāvantu nas tujaye vājasātaye | [ṚV, 5, 46 7.1]
yāḥ pārthivāso yā apām api vrate tā no devīḥ suhavāḥ śarma yacchata | [ṚV, 5, 46 7.2]
uta gnā vyantu devapatnīr indrāṇy agnāyy aśvinī rāṭ | [ṚV, 5, 46 8.1]
ā rodasī varuṇānī śṛṇotu vyantu devīr ya ṛtur janīnām | [ṚV, 5, 46 8.2]
{ṚV, 5, 47}
prayuñjatī diva eti bruvāṇā mahī mātā duhitur bodhayantī | [ṚV, 5, 47 1.1]
āvivāsantī yuvatir manīṣā pitṛbhya ā sadane johuvānā | [ṚV, 5, 47 1.2]
ajirāsas tadapa īyamānā ātasthivāṃso amṛtasya nābhim | [ṚV, 5, 47 2.1]
anantāsa uravo viśvataḥ sīm pari dyāvāpṛthivī yanti panthāḥ | [ṚV, 5, 47 2.2]
ukṣā samudro aruṣaḥ suparṇaḥ pūrvasya yonim pitur ā viveśa | [ṚV, 5, 47 3.1]
madhye divo nihitaḥ pṛśnir aśmā vi cakrame rajasas pāty antau | [ṚV, 5, 47 3.2]
catvāra īm bibhrati kṣemayanto daśa garbhaṃ carase dhāpayante | [ṚV, 5, 47 4.1]
tridhātavaḥ paramā asya gāvo divaś caranti pari sadyo antān | [ṚV, 5, 47 4.2]
idaṃ vapur nivacanaṃ janāsaś caranti yan nadyas tasthur āpaḥ | [ṚV, 5, 47 5.1]
dve yad īm bibhṛto mātur anye iheha jāte yamyā sabandhū | [ṚV, 5, 47 5.2]
vi tanvate dhiyo asmā apāṃsi vastrā putrāya mātaro vayanti | [ṚV, 5, 47 6.1]
upaprakṣe vṛṣaṇo modamānā divas pathā vadhvo yanty accha | [ṚV, 5, 47 6.2]
tad astu mitrāvaruṇā tad agne śaṃ yor asmabhyam idam astu śastam | [ṚV, 5, 47 7.1]
aśīmahi gādham uta pratiṣṭhāṃ namo dive bṛhate sādanāya | [ṚV, 5, 47 7.2]
{ṚV, 5, 48}
kad u priyāya dhāmne manāmahe svakṣatrāya svayaśase mahe vayam | [ṚV, 5, 48 1.1]
āmenyasya rajaso yad abhra āṃ apo vṛṇānā vitanoti māyinī | [ṚV, 5, 48 1.2]
tā atnata vayunaṃ vīravakṣaṇaṃ samānyā vṛtayā viśvam ā rajaḥ | [ṚV, 5, 48 2.1]
apo apācīr aparā apejate pra pūrvābhis tirate devayur janaḥ | [ṚV, 5, 48 2.2]
ā grāvabhir ahanyebhir aktubhir variṣṭhaṃ vajram ā jigharti māyini | [ṚV, 5, 48 3.1]
śataṃ vā yasya pracaran sve dame saṃvartayanto vi ca vartayann ahā | [ṚV, 5, 48 3.2]
tām asya rītim paraśor iva praty anīkam akhyam bhuje asya varpasaḥ | [ṚV, 5, 48 4.1]
sacā yadi pitumantam iva kṣayaṃ ratnaṃ dadhāti bharahūtaye viśe | [ṚV, 5, 48 4.2]
sa jihvayā caturanīka ṛñjate cāru vasāno varuṇo yatann arim | [ṚV, 5, 48 5.1]
na tasya vidma puruṣatvatā vayaṃ yato bhagaḥ savitā dāti vāryam | [ṚV, 5, 48 5.2]
{ṚV, 5, 49}
devaṃ vo adya savitāram eṣe bhagaṃ ca ratnaṃ vibhajantam āyoḥ | [ṚV, 5, 49 1.1]
ā vāṃ narā purubhujā vavṛtyāṃ dive dive cid aśvinā sakhīyan | [ṚV, 5, 49 1.2]
prati prayāṇam asurasya vidvān sūktair devaṃ savitāraṃ duvasya | [ṚV, 5, 49 2.1]
upa bruvīta namasā vijānañ jyeṣṭhaṃ ca ratnaṃ vibhajantam āyoḥ | [ṚV, 5, 49 2.2]
adatrayā dayate vāryāṇi pūṣā bhago aditir vasta usraḥ | [ṚV, 5, 49 3.1]
indro viṣṇur varuṇo mitro agnir ahāni bhadrā janayanta dasmāḥ | [ṚV, 5, 49 3.2]
tan no anarvā savitā varūthaṃ tat sindhava iṣayanto anu gman | [ṚV, 5, 49 4.1]
upa yad voce adhvarasya hotā rāyaḥ syāma patayo vājaratnāḥ | [ṚV, 5, 49 4.2]
pra ye vasubhya īvad ā namo dur ye mitre varuṇe sūktavācaḥ | [ṚV, 5, 49 5.1]
avaitv abhvaṃ kṛṇutā varīyo divaspṛthivyor avasā madema | [ṚV, 5, 49 5.2]
{ṚV, 5, 50}
viśvo devasya netur marto vurīta sakhyam | [ṚV, 5, 50 1.1]
viśvo rāya iṣudhyati dyumnaṃ vṛṇīta puṣyase | [ṚV, 5, 50 1.2]
te te deva netar ye cemāṁ anuśase | [ṚV, 5, 50 2.1]
te rāyā te hy āpṛce sacemahi sacathyaiḥ | [ṚV, 5, 50 2.2]
ato na ā nṝn atithīn ataḥ patnīr daśasyata | [ṚV, 5, 50 3.1]
āre viśvam patheṣṭhāṃ dviṣo yuyotu yūyuviḥ | [ṚV, 5, 50 3.2]
yatra vahnir abhihito dudravad droṇyaḥ paśuḥ | [ṚV, 5, 50 4.1]
nṛmaṇā vīrapastyo 'rṇā dhīreva sanitā | [ṚV, 5, 50 4.2]
eṣa te deva netā rathaspatiḥ śaṃ rayiḥ | [ṚV, 5, 50 5.1]
śaṃ rāye śaṃ svastaya iṣastuto manāmahe devastuto manāmahe | [ṚV, 5, 50 5.2]
{ṚV, 5, 51}
agne sutasya pītaye viśvair ūmebhir ā gahi | [ṚV, 5, 51 1.1]
devebhir havyadātaye | [ṚV, 5, 51 1.2]
ṛtadhītaya ā gata satyadharmāṇo adhvaram | [ṚV, 5, 51 2.1]
agneḥ pibata jihvayā | [ṚV, 5, 51 2.2]
viprebhir vipra santya prātaryāvabhir ā gahi | [ṚV, 5, 51 3.1]
devebhiḥ somapītaye | [ṚV, 5, 51 3.2]
ayam somaḥ camū sutaḥ amatre pari sicyate priyaḥ indrāya vāyave | [ṚV, 5, 51 592932_1]
vāyo ā yāhi vītaye juṣāṇaḥ havya dātaye | [ṚV, 5, 51 592934_1]
pibā sutasya andhasaḥ abhi prayaḥ | [ṚV, 5, 51 592935_1]
indraś ca vāyav eṣāṃ sutānām pītim arhathaḥ | [ṚV, 5, 51 6.1]
tāñ juṣethām arepasāv abhi prayaḥ | [ṚV, 5, 51 6.2]
sutāḥ indrāya vāyave somāsaḥ dadhi āśiraḥ | [ṚV, 5, 51 592938_1]
nimnam na yanti sindhavaḥ abhi prayaḥ | [ṚV, 5, 51 592939_1]
sajūr viśvebhir devebhir aśvibhyām uṣasā sajūḥ | [ṚV, 5, 51 8.1]
ā yāhy agne atrivat sute raṇa | [ṚV, 5, 51 8.2]
sajūr mitrāvaruṇābhyāṃ sajūḥ somena viṣṇunā | [ṚV, 5, 51 9.1]
ā yāhy agne atrivat sute raṇa | [ṚV, 5, 51 9.2]
sajūr ādityair vasubhiḥ sajūr indreṇa vāyunā | [ṚV, 5, 51 10.1]
ā yāhy agne atrivat sute raṇa | [ṚV, 5, 51 10.2]
svasti no mimītām aśvinā bhagaḥ svasti devy aditir anarvaṇaḥ | [ṚV, 5, 51 11.1]
svasti pūṣā asuro dadhātu naḥ svasti dyāvāpṛthivī sucetunā | [ṚV, 5, 51 11.2]
svastaye vāyum upa bravāmahai somaṃ svasti bhuvanasya yas patiḥ | [ṚV, 5, 51 12.1]
bṛhaspatiṃ sarvagaṇaṃ svastaye svastaya ādityāso bhavantu naḥ | [ṚV, 5, 51 12.2]
viśve devā no adyā svastaye vaiśvānaro vasur agniḥ svastaye | [ṚV, 5, 51 13.1]
devā avantv ṛbhavaḥ svastaye svasti no rudraḥ pātv aṃhasaḥ | [ṚV, 5, 51 13.2]
svasti mitrāvaruṇā svasti pathye revati | [ṚV, 5, 51 14.1]
svasti na indraś cāgniś ca svasti no adite kṛdhi | [ṚV, 5, 51 14.2]
svasti panthām anu carema sūryācandramasāv iva | [ṚV, 5, 51 15.1]
punar dadatāghnatā jānatā saṃ gamemahi | [ṚV, 5, 51 15.2]
{ṚV, 5, 52}
pra śyāvāśva dhṛṣṇuyārcā marudbhir ṛkvabhiḥ | [ṚV, 5, 52 1.1]
ye adrogham anuṣvadhaṃ śravo madanti yajñiyāḥ | [ṚV, 5, 52 1.2]
te hi sthirasya śavasaḥ sakhāyaḥ santi dhṛṣṇuyā | [ṚV, 5, 52 2.1]
te yāmann ā dhṛṣadvinas tmanā pānti śaśvataḥ | [ṚV, 5, 52 2.2]
te syandrāso nokṣaṇo 'ti ṣkandanti śarvarīḥ | [ṚV, 5, 52 3.1]
marutām adhā maho divi kṣamā ca manmahe | [ṚV, 5, 52 3.2]
marutsu vo dadhīmahi stomaṃ yajñaṃ ca dhṛṣṇuyā | [ṚV, 5, 52 4.1]
viśve ye mānuṣā yugā pānti martyaṃ riṣaḥ | [ṚV, 5, 52 4.2]
arhanto ye sudānavo naro asāmiśavasaḥ | [ṚV, 5, 52 5.1]
pra yajñaṃ yajñiyebhyo divo arcā marudbhyaḥ | [ṚV, 5, 52 5.2]
ā rukmair ā yudhā nara ṛṣvā ṛṣṭīr asṛkṣata | [ṚV, 5, 52 6.1]
anv enāṁ aha vidyuto maruto jajjhatīr iva bhānur arta tmanā divaḥ | [ṚV, 5, 52 6.2]
ye vāvṛdhanta pārthivā ya urāv antarikṣa ā | [ṚV, 5, 52 7.1]
vṛjane vā nadīnāṃ sadhasthe vā maho divaḥ | [ṚV, 5, 52 7.2]
śardho mārutam uc chaṃsa satyaśavasam ṛbhvasam | [ṚV, 5, 52 8.1]
uta sma te śubhe naraḥ pra syandrā yujata tmanā | [ṚV, 5, 52 8.2]
uta sma te paruṣṇyām ūrṇā vasata śundhyavaḥ | [ṚV, 5, 52 9.1]
uta pavyā rathānām adrim bhindanty ojasā | [ṚV, 5, 52 9.2]
āpathayo vipathayo 'ntaspathā anupathāḥ | [ṚV, 5, 52 10.1]
etebhir mahyaṃ nāmabhir yajñaṃ viṣṭāra ohate | [ṚV, 5, 52 10.2]
adhā naro ny ohate 'dhā niyuta ohate | [ṚV, 5, 52 11.1]
adhā pārāvatā iti citrā rūpāṇi darśyā | [ṚV, 5, 52 11.2]
chandastubhaḥ kubhanyava utsam ā kīriṇo nṛtuḥ | [ṚV, 5, 52 12.1]
te me kecin na tāyava ūmā āsan dṛśi tviṣe | [ṚV, 5, 52 12.2]
ya ṛṣvā ṛṣṭividyutaḥ kavayaḥ santi vedhasaḥ | [ṚV, 5, 52 13.1]
tam ṛṣe mārutaṃ gaṇaṃ namasyā ramayā girā | [ṚV, 5, 52 13.2]
accha ṛṣe mārutam gaṇam dānā mitram na yoṣaṇā | [ṚV, 5, 52 592982_1]
divaḥ vā dhṛṣṇavaḥ ojasā stutāḥ dhībhiḥ iṣaṇyata | [ṚV, 5, 52 592983_1]
nū manvāna eṣāṃ devāṁ acchā na vakṣaṇā | [ṚV, 5, 52 15.1]
dānā saceta sūribhir yāmaśrutebhir añjibhiḥ | [ṚV, 5, 52 15.2]
pra ye me bandhveṣe gāṃ vocanta sūrayaḥ pṛśniṃ vocanta mātaram | [ṚV, 5, 52 16.1]
adhā pitaram iṣmiṇaṃ rudraṃ vocanta śikvasaḥ | [ṚV, 5, 52 16.2]
sapta me sapta śākina ekam ekā śatā daduḥ | [ṚV, 5, 52 17.1]
yamunāyām adhi śrutam ud rādho gavyam mṛje ni rādho aśvyam mṛje | [ṚV, 5, 52 17.2]
{ṚV, 5, 53}
ko veda jānam eṣāṃ ko vā purā sumneṣv āsa marutām | [ṚV, 5, 53 1.1]
yad yuyujre kilāsyaḥ | [ṚV, 5, 53 1.2]
aitān ratheṣu tasthuṣaḥ kaḥ śuśrāva kathā yayuḥ | [ṚV, 5, 53 2.1]
kasmai sasruḥ sudāse anv āpaya iﾱābhir vṛṣṭayaḥ saha | [ṚV, 5, 53 2.2]
te ma āhur ya āyayur upa dyubhir vibhir made | [ṚV, 5, 53 3.1]
naro maryā arepasa imān paśyann iti ṣṭuhi | [ṚV, 5, 53 3.2]
ye añjiṣu ye vāśīṣu svabhānavaḥ srakṣu rukmeṣu khādiṣu | [ṚV, 5, 53 4.1]
śrāyā ratheṣu dhanvasu | [ṚV, 5, 53 4.2]
yuṣmākaṃ smā rathāṁ anu mude dadhe maruto jīradānavaḥ | [ṚV, 5, 53 5.1]
vṛṣṭī dyāvo yatīr iva | [ṚV, 5, 53 5.2]
ā yaṃ naraḥ sudānavo dadāśuṣe divaḥ kośam acucyavuḥ | [ṚV, 5, 53 6.1]
vi parjanyaṃ sṛjanti rodasī anu dhanvanā yanti vṛṣṭayaḥ | [ṚV, 5, 53 6.2]
tatṛdānāḥ sindhavaḥ kṣodasā rajaḥ pra sasruḥ dhenavaḥ yathā syannāḥ aśvāḥ iva adhvanaḥ vimocane vi yat vartante enyaḥ | [ṚV, 5, 53 593002_1]
ā yāta maruto diva āntarikṣād amād uta | [ṚV, 5, 53 8.1]
māva sthāta parāvataḥ | [ṚV, 5, 53 8.2]
mā vo rasānitabhā kubhā krumur mā vaḥ sindhur ni rīramat | [ṚV, 5, 53 9.1]
mā vaḥ pari ṣṭhāt sarayuḥ purīṣiṇy asme it sumnam astu vaḥ | [ṚV, 5, 53 9.2]
taṃ vaḥ śardhaṃ rathānāṃ tveṣaṃ gaṇam mārutaṃ navyasīnām | [ṚV, 5, 53 10.1]
anu pra yanti vṛṣṭayaḥ | [ṚV, 5, 53 10.2]
śardhaṃ śardhaṃ va eṣāṃ vrātaṃ vrātaṃ gaṇaṃ gaṇaṃ suśastibhiḥ | [ṚV, 5, 53 11.1]
anu krāmema dhītibhiḥ | [ṚV, 5, 53 11.2]
kasmā adya sujātāya rātahavyāya pra yayuḥ | [ṚV, 5, 53 12.1]
enā yāmena marutaḥ | [ṚV, 5, 53 12.2]
yena tokāya tanayāya dhānyam bījaṃ vahadhve akṣitam | [ṚV, 5, 53 13.1]
asmabhyaṃ tad dhattana yad va īmahe rādho viśvāyu saubhagam | [ṚV, 5, 53 13.2]
atīyāma nidas tiraḥ svastibhir hitvāvadyam arātīḥ | [ṚV, 5, 53 14.1]
vṛṣṭvī śaṃ yor āpa usri bheṣajaṃ syāma marutaḥ saha | [ṚV, 5, 53 14.2]
sudevaḥ samahāsati suvīro naro marutaḥ sa martyaḥ | [ṚV, 5, 53 15.1]
yaṃ trāyadhve syāma te | [ṚV, 5, 53 15.2]
stuhi bhojān stuvataḥ asya yāmani | [ṚV, 5, 53 593020_1]
raṇan gāvaḥ na yavase | [ṚV, 5, 53 593020_2]
yataḥ pūrvān iva sakhīn anu hvaya | [ṚV, 5, 53 593021_1]
girā gṛṇīhi kāminaḥ | [ṚV, 5, 53 593021_2]
{ṚV, 5, 54}
pra śardhāya mārutāya sva bhānave imām vācam anajā parvata cyute gharma stubhe divaḥ ā pṛṣṭha yajvane dyumna śravase | [ṚV, 5, 54 593022_1]
mahi nṛmṇam arcata | [ṚV, 5, 54 593023_1]
pra vaḥ marutaḥ taviṣāḥ udanyavaḥ vayovṛdhaḥ aśva yujaḥ parijrayaḥ | [ṚV, 5, 54 593024_1]
sam vidyutā dadhati | [ṚV, 5, 54 593025_1]
vāśati tritaḥ | [ṚV, 5, 54 593025_2]
svaranti āpaḥ avanā parijrayaḥ | [ṚV, 5, 54 593025_3]
vidyut mahasaḥ naraḥ aśma didyavaḥ vāta tviṣaḥ marutaḥ parvata cyutaḥ abdayā cit muhur ā hrādunī vṛtaḥ stanayat amāḥ rabhasāḥ udojasaḥ | [ṚV, 5, 54 593026_1]
vi aktūn rudrāḥ vi ahāni śikvasaḥ vi antarikṣam vi rajāṃsi dhūtayaḥ vi yat ajrāṁ ajatha nāvaḥ īm yathā vi durgāṇi marutaḥ na aha riṣyatha | [ṚV, 5, 54 593029_1]
tat vīryam vaḥ marutaḥ mahitvanam | [ṚV, 5, 54 593030_1]
dīrgham tatāna sūryaḥ na yojanam | [ṚV, 5, 54 593030_2]
etāḥ na yāme a gṛbhīta śociṣaḥ an aśva dām yat ni ayātana girim | [ṚV, 5, 54 593031_1]
abhrāji śardhaḥ marutaḥ yat arṇasam moṣatha vṛkṣam kapanā iva vedhasaḥ | [ṚV, 5, 54 593032_1]
adha smā naḥ aramatim sajoṣasaḥ cakṣuḥ iva yantam anu neṣatha sugam | [ṚV, 5, 54 593033_1]
na sa jīyate marutaḥ na hanyate na sredhati na vyathate na riṣyati na asya rāyaḥ upa dasyanti nā ūtayaḥ ṛṣim vā yam rājānam vā suṣūdatha | [ṚV, 5, 54 593034_1]
niyutvantaḥ grāma jitaḥ yathā naraḥ aryamaṇaḥ na marutaḥ kabandhinaḥ | [ṚV, 5, 54 593036_1]
pinvanti utsam | [ṚV, 5, 54 593037_1]
yat ināsaḥ asvaran vi undanti pṛthivīm madhvaḥ andhasā | [ṚV, 5, 54 593037_2]
pravatvatī iyam pṛthivī marudbhyaḥ | [ṚV, 5, 54 593038_1]
pravatvatī dyauḥ bhavati prayadbhyaḥ | [ṚV, 5, 54 593038_2]
pravatvatīḥ pathyāḥ antarikṣyāḥ | [ṚV, 5, 54 593039_1]
pravatvantaḥ parvatāḥ jīra dānavaḥ | [ṚV, 5, 54 593039_2]
yat marutaḥ sabharasaḥ svarṇaraḥ sūrye udite madatha divaḥ naraḥ na vaḥ aśvāḥ śrathayanta aha sisrataḥ | [ṚV, 5, 54 593041_1]
sadyas asya adhvanaḥ pāram aśnutha | [ṚV, 5, 54 593041_2]
aṃseṣu vaḥ ṛṣṭayaḥ patsu khādayaḥ vakṣassu rukmā marutaḥ rathe śubhaḥ | [ṚV, 5, 54 593042_1]
agni bhrājasaḥ vidyutaḥ gabhastyoḥ | [ṚV, 5, 54 593043_1]
śiprāḥ śīrṣasu vitatāḥ hiraṇyayīḥ | [ṚV, 5, 54 593043_2]
tam nākam aryaḥ a gṛbhīta śociṣam ruśat pippalam marutaḥ vi dhūnutha | [ṚV, 5, 54 593044_1]
sam acyanta vṛjanā atitviṣanta yat | [ṚV, 5, 54 593045_1]
svaranti ghoṣam vitatam ṛtāyavaḥ | [ṚV, 5, 54 593045_2]
yuṣmādattasya marutaḥ rāyaḥ syāma rathyaḥ vayasvataḥ na yaḥ yucchati tiṣyaḥ yathā divaḥ | [ṚV, 5, 54 593046_1]
asme rāranta marutaḥ sahasriṇam | [ṚV, 5, 54 593047_1]
yūyam rayim marutaḥ spārha vīram yūyam ṛṣim avatha sāma vipram | [ṚV, 5, 54 593048_1]
yūyam arvantam bharatāya vājam yūyam dhattha rājānam śruṣṭimantam | [ṚV, 5, 54 593049_1]
tat vaḥ yāmi draviṇam sadyaūtayaḥ yena svar na tatanāma nṝn abhi | [ṚV, 5, 54 593050_1]
idam su me marutaḥ haryata vacaḥ yasya tarema tarasā śatam himāḥ | [ṚV, 5, 54 593051_1]
{ṚV, 5, 55}
prayajyavo maruto bhrājadṛṣṭayo bṛhad vayo dadhire rukmavakṣasaḥ | [ṚV, 5, 55 1.1]
īyante aśvaiḥ suyamebhir āśubhiḥ śubhaṃ yātām anu rathā avṛtsata | [ṚV, 5, 55 1.2]
svayam dadhidhve taviṣīm yathā vida | [ṚV, 5, 55 593054_1]
utāntarikṣam mamire vy ojasā śubhaṃ yātām anu rathā avṛtsata | [ṚV, 5, 55 2.2]
sākam jātāḥ su bhvaḥ sākam ukṣitāḥ śriye cit ā prataram vāvṛdhuḥ naraḥ virokiṇaḥ sūryasya iva raśmayaḥ | [ṚV, 5, 55 593056_1]
śubham yātām anu rathāḥ avṛtsata | [ṚV, 5, 55 593057_1]
ābhūṣeṇyam vaḥ marutaḥ mahitvanam | [ṚV, 5, 55 593058_1]
didṛkṣeṇyam sūryasya iva cakṣaṇam | [ṚV, 5, 55 593058_2]
uta u asmāṁ amṛta tve dadhātana | [ṚV, 5, 55 593059_1]
śubham yātām anu rathāḥ avṛtsata | [ṚV, 5, 55 593059_2]
ud īrayathā marutaḥ samudrato yūyaṃ vṛṣṭiṃ varṣayathā purīṣiṇaḥ | [ṚV, 5, 55 5.1]
na vo dasrā upa dasyanti dhenavaḥ śubhaṃ yātām anu rathā avṛtsata | [ṚV, 5, 55 5.2]
yad aśvān dhūrṣu pṛṣatīr ayugdhvaṃ hiraṇyayān praty atkāṁ amugdhvam | [ṚV, 5, 55 6.1]
viśvā it spṛdho maruto vy asyatha śubhaṃ yātām anu rathā avṛtsata | [ṚV, 5, 55 6.2]
na parvatā na nadyo varanta vo yatrācidhvam maruto gacchathed u tat | [ṚV, 5, 55 7.1]
uta dyāvāpṛthivī yāthanā pari śubhaṃ yātām anu rathā avṛtsata | [ṚV, 5, 55 7.2]
yat pūrvyam maruto yac ca nūtanaṃ yad udyate vasavo yac ca śasyate | [ṚV, 5, 55 8.1]
viśvasya tasya bhavathā navedasaḥ śubhaṃ yātām anu rathā avṛtsata | [ṚV, 5, 55 8.2]
mṛﾱata no maruto mā vadhiṣṭanāsmabhyaṃ śarma bahulaṃ vi yantana | [ṚV, 5, 55 9.1]
adhi stotrasya sakhyasya gātana śubhaṃ yātām anu rathā avṛtsata | [ṚV, 5, 55 9.2]
yūyam asmān nayata vasyo acchā nir aṃhatibhyo maruto gṛṇānāḥ | [ṚV, 5, 55 10.1]
juṣadhvaṃ no havyadātiṃ yajatrā vayaṃ syāma patayo rayīṇām | [ṚV, 5, 55 10.2]
{ṚV, 5, 56}
agne śardhantam ā gaṇam piṣṭaṃ rukmebhir añjibhiḥ | [ṚV, 5, 56 1.1]
viśo adya marutām ava hvaye divaś cid rocanād adhi | [ṚV, 5, 56 1.2]
yathā cit manyase hṛdā tat id me jagmuḥ āśasaḥ | [ṚV, 5, 56 593074_1]
ye te nediṣṭhaṃ havanāny āgaman tān vardha bhīmasaṃdṛśaḥ | [ṚV, 5, 56 2.2]
mīﾱhuṣmatīva pṛthivī parāhatā madanty ety asmad ā | [ṚV, 5, 56 3.1]
ṛkṣo na vo marutaḥ śimīvāṁ amo dudhro gaur iva bhīmayuḥ | [ṚV, 5, 56 3.2]
ni ye riṇanti ojasā vṛthā gāvaḥ na durdhuraḥ aśmānam cit svaryam parvatam girim pra cyāvayanti yāmabhiḥ | [ṚV, 5, 56 593079_1]
ud tiṣṭha nūnam eṣām stomaiḥ samukṣitānām | [ṚV, 5, 56 593080_1]
marutām purutamam apūrvyam gavām sargam iva hvaye | [ṚV, 5, 56 593081_1]
yuṅgdhvaṃ hy aruṣī rathe yuṅgdhvaṃ ratheṣu rohitaḥ | [ṚV, 5, 56 6.1]
yuṅgdhvaṃ harī ajirā dhuri voﾱhave vahiṣṭhā dhuri voﾱhave | [ṚV, 5, 56 6.2]
uta sya vājy aruṣas tuviṣvaṇir iha sma dhāyi darśataḥ | [ṚV, 5, 56 7.1]
mā vo yāmeṣu marutaś ciraṃ karat pra taṃ ratheṣu codata | [ṚV, 5, 56 7.2]
rathaṃ nu mārutaṃ vayaṃ śravasyum ā huvāmahe | [ṚV, 5, 56 8.1]
ā yasmin tasthau suraṇāni bibhratī sacā marutsu rodasī | [ṚV, 5, 56 8.2]
taṃ vaḥ śardhaṃ ratheśubhaṃ tveṣam panasyum ā huve | [ṚV, 5, 56 9.1]
yasmin sujātā subhagā mahīyate sacā marutsu mīﾱhuṣī | [ṚV, 5, 56 9.2]
{ṚV, 5, 57}
ā rudrāsa indravantaḥ sajoṣaso hiraṇyarathāḥ suvitāya gantana | [ṚV, 5, 57 1.1]
iyaṃ vo asmat prati haryate matis tṛṣṇaje na diva utsā udanyave | [ṚV, 5, 57 1.2]
vāśīmanta ṛṣṭimanto manīṣiṇaḥ sudhanvāna iṣumanto niṣaṅgiṇaḥ | [ṚV, 5, 57 2.1]
svaśvā stha surathāḥ pṛśnimātaraḥ svāyudhā maruto yāthanā śubham | [ṚV, 5, 57 2.2]
dhūnutha dyām parvatān dāśuṣe vasu ni vo vanā jihate yāmano bhiyā | [ṚV, 5, 57 3.1]
kopayatha pṛthivīm pṛśnimātaraḥ śubhe yad ugrāḥ pṛṣatīr ayugdhvam | [ṚV, 5, 57 3.2]
vātatviṣo maruto varṣanirṇijo yamā iva susadṛśaḥ supeśasaḥ | [ṚV, 5, 57 4.1]
piśaṅgāśvā aruṇāśvā arepasaḥ pratvakṣaso mahinā dyaur ivoravaḥ | [ṚV, 5, 57 4.2]
puru drapsāḥ añjimantaḥ sudānavaḥ tveṣa saṃdṛśaḥ anavabhra rādhasaḥ sujātāsaḥ januṣā rukma vakṣasaḥ divaḥ arkāḥ amṛtam nāma bhejire | [ṚV, 5, 57 593099_1]
ṛṣṭayo vo maruto aṃsayor adhi saha ojo bāhvor vo balaṃ hitam | [ṚV, 5, 57 6.1]
nṛmṇā śīrṣasv āyudhā ratheṣu vo viśvā vaḥ śrīr adhi tanūṣu pipiśe | [ṚV, 5, 57 6.2]
gomad aśvāvad rathavat suvīraṃ candravad rādho maruto dadā naḥ | [ṚV, 5, 57 7.1]
praśastiṃ naḥ kṛṇuta rudriyāso bhakṣīya vo 'vaso daivyasya | [ṚV, 5, 57 7.2]
haye naro maruto mṛﾱatā nas tuvīmaghāso amṛtā ṛtajñāḥ | [ṚV, 5, 57 8.1]
satyaśrutaḥ kavayo yuvāno bṛhadgirayo bṛhad ukṣamāṇāḥ | [ṚV, 5, 57 8.2]
{ṚV, 5, 58}
tam u nūnaṃ taviṣīmantam eṣāṃ stuṣe gaṇam mārutaṃ navyasīnām | [ṚV, 5, 58 1.1]
ya āśvaśvā amavad vahanta uteśire amṛtasya svarājaḥ | [ṚV, 5, 58 1.2]
tveṣaṃ gaṇaṃ tavasaṃ khādihastaṃ dhunivratam māyinaṃ dātivāram | [ṚV, 5, 58 2.1]
mayobhuvo ye amitā mahitvā vandasva vipra tuvirādhaso nṝn | [ṚV, 5, 58 2.2]
ā vo yantūdavāhāso adya vṛṣṭiṃ ye viśve maruto junanti | [ṚV, 5, 58 3.1]
ayaṃ yo agnir marutaḥ samiddha etaṃ juṣadhvaṃ kavayo yuvānaḥ | [ṚV, 5, 58 3.2]
yūyaṃ rājānam iryaṃ janāya vibhvataṣṭaṃ janayathā yajatrāḥ | [ṚV, 5, 58 4.1]
yuṣmad eti muṣṭihā bāhujūto yuṣmat sadaśvo marutaḥ suvīraḥ | [ṚV, 5, 58 4.2]
arā ived acaramā aheva pra pra jāyante akavā mahobhiḥ | [ṚV, 5, 58 5.1]
pṛśneḥ putrā upamāso rabhiṣṭhāḥ svayā matyā marutaḥ sam mimikṣuḥ | [ṚV, 5, 58 5.2]
yat prāyāsiṣṭa pṛṣatībhir aśvair vīﾱupavibhir maruto rathebhiḥ | [ṚV, 5, 58 6.1]
kṣodanta āpo riṇate vanāny avosriyo vṛṣabhaḥ krandatu dyauḥ | [ṚV, 5, 58 6.2]
prathiṣṭa yāman pṛthivī cid eṣām bharteva garbhaṃ svam icchavo dhuḥ | [ṚV, 5, 58 7.1]
vātān hy aśvān dhury āyuyujre varṣaṃ svedaṃ cakrire rudriyāsaḥ | [ṚV, 5, 58 7.2]
haye naro maruto mṛﾱatā nas tuvīmaghāso amṛtā ṛtajñāḥ | [ṚV, 5, 58 8.1]
satyaśrutaḥ kavayo yuvāno bṛhadgirayo bṛhad ukṣamāṇāḥ | [ṚV, 5, 58 8.2]
{ṚV, 5, 59}
pra va spaﾱ akran suvitāya dāvane 'rcā dive pra pṛthivyā ṛtam bhare | [ṚV, 5, 59 1.1]
ukṣante aśvān taruṣanta ā rajo 'nu svam bhānuṃ śrathayante arṇavaiḥ | [ṚV, 5, 59 1.2]
amād eṣām bhiyasā bhūmir ejati naur na pūrṇā kṣarati vyathir yatī | [ṚV, 5, 59 2.1]
dūredṛśo ye citayanta emabhir antar mahe vidathe yetire naraḥ | [ṚV, 5, 59 2.2]
gavām iva śriyase śṛṅgam uttamam | [ṚV, 5, 59 593126_1]
sūryaḥ na cakṣuḥ rajasaḥ visarjane | [ṚV, 5, 59 593126_2]
atyāḥ iva su bhvaḥ cāravaḥ sthana | [ṚV, 5, 59 593127_1]
maryāḥ iva śriyase cetatha naraḥ | [ṚV, 5, 59 593127_2]
ko vo mahānti mahatām ud aśnavat kas kāvyā marutaḥ ko ha pauṃsyā | [ṚV, 5, 59 4.1]
yūyaṃ ha bhūmiṃ kiraṇaṃ na rejatha pra yad bharadhve suvitāya dāvane | [ṚV, 5, 59 4.2]
aśvāḥ iva id aruṣāsaḥ sa bandhavaḥ | [ṚV, 5, 59 593130_1]
śūrāḥ iva prayudhaḥ pra uta yuyudhuḥ | [ṚV, 5, 59 593130_2]
maryāḥ iva suvṛdhaḥ vāvṛdhuḥ naraḥ | [ṚV, 5, 59 593131_1]
sūryasya cakṣuḥ pra minanti vṛṣṭibhiḥ | [ṚV, 5, 59 593131_2]
te ajyeṣṭhā akaniṣṭhāsa udbhido 'madhyamāso mahasā vi vāvṛdhuḥ | [ṚV, 5, 59 6.1]
sujātāso januṣā pṛśnimātaro divo maryā ā no acchā jigātana | [ṚV, 5, 59 6.2]
vayaḥ na ye śreṇīḥ paptuḥ ojasā antān divaḥ bṛhataḥ sānunaḥ pari aśvāsaḥ eṣām ubhaye yathā viduḥ pra parvatasya nabhanūn acucyavuḥ | [ṚV, 5, 59 593135_1]
mimātu dyaur aditir vītaye naḥ saṃ dānucitrā uṣaso yatantām | [ṚV, 5, 59 8.1]
ācucyavur divyaṃ kośam eta ṛṣe rudrasya maruto gṛṇānāḥ | [ṚV, 5, 59 8.2]
{ṚV, 5, 60}
īﾱe agnim su avasam namobhiḥ | [ṚV, 5, 60 593138_1]
iha prasattaḥ vi cayat kṛtam naḥ | [ṚV, 5, 60 593138_2]
rathaiḥ iva pra bhare vājayadbhiḥ | [ṚV, 5, 60 593139_1]
pradakṣiṇit marutām stomam ṛdhyām | [ṚV, 5, 60 593139_2]
ā ye tasthuḥ pṛṣatīṣu śrutāsu sukheṣu rudrāḥ marutaḥ ratheṣu vanā cit ugrā jihate ni vaḥ bhiyā pṛthivī cit rejate parvataḥ cit | [ṚV, 5, 60 593141_1]
parvataḥ cit mahi vṛddhaḥ bibhāya | [ṚV, 5, 60 593142_1]
divaḥ cit sānu rejata svane vaḥ | [ṚV, 5, 60 593142_2]
yat krīḷatha marutaḥ ṛṣṭimantaḥ āpaḥ iva sadhryañcaḥ dhavadhve | [ṚV, 5, 60 593143_1]
varāḥ iva id raivatāsaḥ hiraṇyaiḥ abhi svadhābhiḥ tanvaḥ pipiśre | [ṚV, 5, 60 593144_1]
śriye śreyāṃsaḥ tavasaḥ ratheṣu satrā mahāṃsi cakrire tanūṣu | [ṚV, 5, 60 593145_1]
a jyeṣṭhāsaḥ a kaniṣṭhāsaḥ ete sam bhrātaraḥ vāvṛdhuḥ saubhagāya | [ṚV, 5, 60 593146_1]
yuvā pitā su apāḥ rudraḥ eṣām | [ṚV, 5, 60 593147_1]
su dughā pṛśniḥ | [ṚV, 5, 60 593147_2]
su dinā marudbhyaḥ | [ṚV, 5, 60 593147_3]
yat uttame marutaḥ madhyame vā yat vā avame subhagāsaḥ divi ṣṭha atas naḥ rudrāḥ uta vā nu asya agne vittāt haviṣaḥ yat yajāma | [ṚV, 5, 60 593149_1]
agniḥ ca yat marutaḥ viśva vedasaḥ divaḥ vahadhve uttarāt adhi snubhiḥ te mandasānāḥ dhunayaḥ riśādasaḥ vāmam dhatta yajamānāya sunvate | [ṚV, 5, 60 593151_1]
agne marudbhiḥ śubhayadbhiḥ ṛkvabhiḥ somam piba mandasānaḥ gaṇaśribhiḥ pāvakebhiḥ viśvaminvebhiḥ āyubhiḥ vaiśvānara pradivā ketunā sajūs | [ṚV, 5, 60 593152_1]
{ṚV, 5, 61}
ke ṣṭhā naraḥ śreṣṭhatamā ya eka eka āyaya | [ṚV, 5, 61 1.1]
paramasyāḥ parāvataḥ | [ṚV, 5, 61 1.2]
kva vo 'śvāḥ kvābhīśavaḥ kathaṃ śeka kathā yaya | [ṚV, 5, 61 2.1]
pṛṣṭhe sado nasor yamaḥ | [ṚV, 5, 61 2.2]
jaghane coda eṣāṃ vi sakthāni naro yamuḥ | [ṚV, 5, 61 3.1]
putrakṛthe na janayaḥ | [ṚV, 5, 61 3.2]
parā vīrāsa etana maryāso bhadrajānayaḥ | [ṚV, 5, 61 4.1]
agnitapo yathāsatha | [ṚV, 5, 61 4.2]
sanat sāśvyam paśum uta gavyaṃ śatāvayam | [ṚV, 5, 61 5.1]
śyāvāśvastutāya yā dor vīrāyopabarbṛhat | [ṚV, 5, 61 5.2]
uta tvā strī śaśīyasī puṃso bhavati vasyasī | [ṚV, 5, 61 6.1]
adevatrād arādhasaḥ | [ṚV, 5, 61 6.2]
vi yā jānāti jasuriṃ vi tṛṣyantaṃ vi kāminam | [ṚV, 5, 61 7.1]
devatrā kṛṇute manaḥ | [ṚV, 5, 61 7.2]
uta ghā nemo astutaḥ pumāṁ iti bruve paṇiḥ | [ṚV, 5, 61 8.1]
sa vairadeya it samaḥ | [ṚV, 5, 61 8.2]
uta me 'rapad yuvatir mamanduṣī prati śyāvāya vartanim | [ṚV, 5, 61 9.1]
vi rohitā purumīﾱhāya yematur viprāya dīrghayaśase | [ṚV, 5, 61 9.2]
yaḥ me dhenūnām śatam vaidadaśviḥ yathā dadat tarantaḥ iva maṃhanā | [ṚV, 5, 61 593173_1]
ya īṃ vahanta āśubhiḥ pibanto madiram madhu | [ṚV, 5, 61 11.1]
atra śravāṃsi dadhire | [ṚV, 5, 61 11.2]
yeṣāṃ śriyādhi rodasī vibhrājante ratheṣv ā | [ṚV, 5, 61 12.1]
divi rukma ivopari | [ṚV, 5, 61 12.2]
yuvā sa māruto gaṇas tveṣaratho anedyaḥ | [ṚV, 5, 61 13.1]
śubhaṃyāvāpratiṣkutaḥ | [ṚV, 5, 61 13.2]
ko veda nūnam eṣāṃ yatrā madanti dhūtayaḥ | [ṚV, 5, 61 14.1]
ṛtajātā arepasaḥ | [ṚV, 5, 61 14.2]
yūyam martaṃ vipanyavaḥ praṇetāra itthā dhiyā | [ṚV, 5, 61 15.1]
śrotāro yāmahūtiṣu | [ṚV, 5, 61 15.2]
te no vasūni kāmyā puruścandrā riśādasaḥ | [ṚV, 5, 61 16.1]
ā yajñiyāso vavṛttana | [ṚV, 5, 61 16.2]
etam me stomam ūrmye dārbhyāya parā vaha | [ṚV, 5, 61 17.1]
giro devi rathīr iva | [ṚV, 5, 61 17.2]
uta me vocatād iti sutasome rathavītau | [ṚV, 5, 61 18.1]
na kāmo apa veti me | [ṚV, 5, 61 18.2]
eṣa kṣeti rathavītir maghavā gomatīr anu | [ṚV, 5, 61 19.1]
parvateṣv apaśritaḥ | [ṚV, 5, 61 19.2]
{ṚV, 5, 62}
ṛtena ṛtam apihitaṃ dhruvaṃ vāṃ sūryasya yatra vimucanty aśvān | [ṚV, 5, 62 1.1]
daśa śatā saha tasthus tad ekaṃ devānāṃ śreṣṭhaṃ vapuṣām apaśyam | [ṚV, 5, 62 1.2]
tat su vām mitrāvaruṇāḥ mahitvam | [ṚV, 5, 62 593194_1]
īrmā tasthuṣīḥ ahabhiḥ duduhre | [ṚV, 5, 62 593194_2]
viśvāḥ pinvathaḥ svasarasya dhenā anu vām ekaḥ pavir ā vavarta | [ṚV, 5, 62 2.2]
adhārayatam pṛthivīm uta dyām mitra rājānā varuṇā mahobhiḥ | [ṚV, 5, 62 593196_1]
vardhayatam oṣadhīḥ | [ṚV, 5, 62 593197_1]
pinvatam gāḥ | [ṚV, 5, 62 593197_2]
ava vṛṣṭim sṛjatam jīra dānū | [ṚV, 5, 62 593197_3]
ā vām aśvāsaḥ suyujo vahantu yataraśmaya upa yantv arvāk | [ṚV, 5, 62 4.1]
ghṛtasya nirṇig anu vartate vām upa sindhavaḥ pradivi kṣaranti | [ṚV, 5, 62 4.2]
anu śrutām amatiṃ vardhad urvīm barhir iva yajuṣā rakṣamāṇā | [ṚV, 5, 62 5.1]
namasvantā dhṛtadakṣādhi garte mitrāsāthe varuṇeﾱāsv antaḥ | [ṚV, 5, 62 5.2]
akravihastā sukṛte paraspā yaṃ trāsāthe varuṇeﾱāsv antaḥ | [ṚV, 5, 62 6.1]
rājānā kṣatram ahṛṇīyamānā sahasrasthūṇam bibhṛthaḥ saha dvau | [ṚV, 5, 62 6.2]
hiraṇyanirṇig ayo asya sthūṇā vi bhrājate divy aśvājanīva | [ṚV, 5, 62 7.1]
bhadre kṣetre nimitā tilvile vā sanema madhvo adhigartyasya | [ṚV, 5, 62 7.2]
hiraṇyarūpam uṣaso vyuṣṭāv ayasthūṇam uditā sūryasya | [ṚV, 5, 62 8.1]
ā rohatho varuṇa mitra gartam ataś cakṣāthe aditiṃ ditiṃ ca | [ṚV, 5, 62 8.2]
yad baṃhiṣṭhaṃ nātividhe sudānū acchidraṃ śarma bhuvanasya gopā | [ṚV, 5, 62 9.1]
tena no mitrāvaruṇāv aviṣṭaṃ siṣāsanto jigīvāṃsaḥ syāma | [ṚV, 5, 62 9.2]
{ṚV, 5, 63}
ṛtasya gopāv adhi tiṣṭhatho rathaṃ satyadharmāṇā parame vyomani | [ṚV, 5, 63 1.1]
yam atra mitrāvaruṇāvatho yuvaṃ tasmai vṛṣṭir madhumat pinvate divaḥ | [ṚV, 5, 63 1.2]
samrājāv asya bhuvanasya rājatho mitrāvaruṇā vidathe svardṛśā | [ṚV, 5, 63 2.1]
vṛṣṭiṃ vāṃ rādho amṛtatvam īmahe dyāvāpṛthivī vi caranti tanyavaḥ | [ṚV, 5, 63 2.2]
samrājā ugrā vṛṣabhā divas patī pṛthivyā mitrāvaruṇā vicarṣaṇī | [ṚV, 5, 63 3.1]
citrebhir abhrair upa tiṣṭhatho ravaṃ dyāṃ varṣayatho asurasya māyayā | [ṚV, 5, 63 3.2]
māyā vām mitrāvaruṇā divi śritā sūryo jyotiś carati citram āyudham | [ṚV, 5, 63 4.1]
tam abhreṇa vṛṣṭyā gūhatho divi parjanya drapsā madhumanta īrate | [ṚV, 5, 63 4.2]
rathaṃ yuñjate marutaḥ śubhe sukhaṃ śūro na mitrāvaruṇā gaviṣṭiṣu | [ṚV, 5, 63 5.1]
rajāṃsi citrā vi caranti tanyavo divaḥ samrājā payasā na ukṣatam | [ṚV, 5, 63 5.2]
vācaṃ su mitrāvaruṇāv irāvatīm parjanyaś citrāṃ vadati tviṣīmatīm | [ṚV, 5, 63 6.1]
abhrā vasata marutaḥ su māyayā dyāṃ varṣayatam aruṇām arepasam | [ṚV, 5, 63 6.2]
dharmaṇā mitrāvaruṇā vipaścitā vratā rakṣethe asurasya māyayā | [ṚV, 5, 63 7.1]
ṛtena viśvam bhuvanaṃ vi rājathaḥ sūryam ā dhattho divi citryaṃ ratham | [ṚV, 5, 63 7.2]
{ṚV, 5, 64}
varuṇaṃ vo riśādasam ṛcā mitraṃ havāmahe | [ṚV, 5, 64 1.1]
pari vrajeva bāhvor jaganvāṃsā svarṇaram | [ṚV, 5, 64 1.2]
tā bāhavā sucetunā pra yantam asmā arcate | [ṚV, 5, 64 2.1]
śevaṃ hi jāryaṃ vāṃ viśvāsu kṣāsu joguve | [ṚV, 5, 64 2.2]
yan nūnam aśyāṃ gatim mitrasya yāyām pathā | [ṚV, 5, 64 3.1]
asya priyasya śarmaṇy ahiṃsānasya saścire | [ṚV, 5, 64 3.2]
yuvābhyām mitrāvaruṇopamaṃ dheyām ṛcā | [ṚV, 5, 64 4.1]
yaddha kṣaye maghonāṃ stotṝṇāṃ ca spūrdhase | [ṚV, 5, 64 4.2]
ā no mitra sudītibhir varuṇaś ca sadhastha ā | [ṚV, 5, 64 5.1]
sve kṣaye maghonāṃ sakhīnāṃ ca vṛdhase | [ṚV, 5, 64 5.2]
yuvaṃ no yeṣu varuṇa kṣatram bṛhac ca bibhṛthaḥ | [ṚV, 5, 64 6.1]
uru ṇo vājasātaye kṛtaṃ rāye svastaye | [ṚV, 5, 64 6.2]
ucchantyām me yajatā devakṣatre ruśadgavi | [ṚV, 5, 64 7.1]
sutaṃ somaṃ na hastibhir ā paḍbhir dhāvataṃ narā bibhratāv arcanānasam | [ṚV, 5, 64 7.2]
{ṚV, 5, 65}
yaś ciketa sa sukratur devatrā sa bravītu naḥ | [ṚV, 5, 65 1.1]
varuṇo yasya darśato mitro vā vanate giraḥ | [ṚV, 5, 65 1.2]
tā hi śreṣṭhavarcasā rājānā dīrghaśruttamā | [ṚV, 5, 65 2.1]
tā satpatī ṛtāvṛdha ṛtāvānā jane jane | [ṚV, 5, 65 2.2]
tā vām iyāno 'vase pūrvā upa bruve sacā | [ṚV, 5, 65 3.1]
svaśvāsaḥ su cetunā vājāṁ abhi pra dāvane | [ṚV, 5, 65 3.2]
mitro aṃhoś cid ād uru kṣayāya gātuṃ vanate | [ṚV, 5, 65 4.1]
mitrasya hi pratūrvataḥ sumatir asti vidhataḥ | [ṚV, 5, 65 4.2]
vayam mitrasyāvasi syāma saprathastame | [ṚV, 5, 65 5.1]
anehasas tvotayaḥ satrā varuṇaśeṣasaḥ | [ṚV, 5, 65 5.2]
yuvam mitremaṃ janaṃ yatathaḥ saṃ ca nayathaḥ | [ṚV, 5, 65 6.1]
mā maghonaḥ pari khyatam mo asmākam ṛṣīṇāṃ gopīthe na uruṣyatam | [ṚV, 5, 65 6.2]
{ṚV, 5, 66}
ā cikitāna sukratū devau marta riśādasā | [ṚV, 5, 66 1.1]
varuṇāya ṛtapeśase dadhīta prayase mahe | [ṚV, 5, 66 1.2]
tā hi kṣatram a vihrutam samyak asuryam āśāte adha vratā iva mānuṣam svar na dhāyi darśatam | [ṚV, 5, 66 593252_1]
tā vām eṣe rathānām urvīṃ gavyūtim eṣām | [ṚV, 5, 66 3.1]
rātahavyasya suṣṭutiṃ dadhṛk stomair manāmahe | [ṚV, 5, 66 3.2]
adhā hi kāvyā yuvaṃ dakṣasya pūrbhir adbhutā | [ṚV, 5, 66 4.1]
ni ketunā janānāṃ cikethe pūtadakṣasā | [ṚV, 5, 66 4.2]
tad ṛtam pṛthivi bṛhac chravaeṣa ṛṣīṇām | [ṚV, 5, 66 5.1]
jrayasānāv aram pṛthv ati kṣaranti yāmabhiḥ | [ṚV, 5, 66 5.2]
ā yad vām īyacakṣasā mitra vayaṃ ca sūrayaḥ | [ṚV, 5, 66 6.1]
vyaciṣṭhe bahupāyye yatemahi svarājye | [ṚV, 5, 66 6.2]
{ṚV, 5, 67}
baﾱ itthā deva niṣkṛtam ādityā yajatam bṛhat | [ṚV, 5, 67 1.1]
varuṇa mitrāryaman varṣiṣṭhaṃ kṣatram āśāthe | [ṚV, 5, 67 1.2]
ā yad yoniṃ hiraṇyayaṃ varuṇa mitra sadathaḥ | [ṚV, 5, 67 2.1]
dhartārā carṣaṇīnāṃ yantaṃ sumnaṃ riśādasā | [ṚV, 5, 67 2.2]
viśve hi viśvavedaso varuṇo mitro aryamā | [ṚV, 5, 67 3.1]
vratā padeva saścire pānti martyaṃ riṣaḥ | [ṚV, 5, 67 3.2]
te hi satyā ṛtaspṛśa ṛtāvāno jane jane | [ṚV, 5, 67 4.1]
sunīthāsaḥ sudānavo 'ṃhoś cid urucakrayaḥ | [ṚV, 5, 67 4.2]
ko nu vām mitrāstuto varuṇo vā tanūnām | [ṚV, 5, 67 5.1]
tat su vām eṣate matir atribhya eṣate matiḥ | [ṚV, 5, 67 5.2]
{ṚV, 5, 68}
pra vo mitrāya gāyata varuṇāya vipā girā | [ṚV, 5, 68 1.1]
mahikṣatrāv ṛtam bṛhat | [ṚV, 5, 68 1.2]
samrājā yā ghṛtayonī mitraś cobhā varuṇaś ca | [ṚV, 5, 68 2.1]
devā deveṣu praśastā | [ṚV, 5, 68 2.2]
tā naḥ śaktam pārthivasya maho rāyo divyasya | [ṚV, 5, 68 3.1]
mahi vāṃ kṣatraṃ deveṣu | [ṚV, 5, 68 3.2]
ṛtam ṛtena sapanteṣiraṃ dakṣam āśāte | [ṚV, 5, 68 4.1]
adruhā devau vardhete | [ṚV, 5, 68 4.2]
vṛṣṭidyāvā rītyāpeṣas patī dānumatyāḥ | [ṚV, 5, 68 5.1]
bṛhantaṃ gartam āśāte | [ṚV, 5, 68 5.2]
{ṚV, 5, 69}
trī rocanā varuṇa trīṃr uta dyūn trīṇi mitra dhārayatho rajāṃsi | [ṚV, 5, 69 1.1]
vāvṛdhānāv amatiṃ kṣatriyasyānu vrataṃ rakṣamāṇāv ajuryam | [ṚV, 5, 69 1.2]
irāvatīr varuṇa dhenavo vām madhumad vāṃ sindhavo mitra duhre | [ṚV, 5, 69 2.1]
trayas tasthur vṛṣabhāsas tisṛṇāṃ dhiṣaṇānāṃ retodhā vi dyumantaḥ | [ṚV, 5, 69 2.2]
prātar devīm aditiṃ johavīmi madhyandina uditā sūryasya | [ṚV, 5, 69 3.1]
rāye mitrāvaruṇā sarvatāteﾱe tokāya tanayāya śaṃ yoḥ | [ṚV, 5, 69 3.2]
yā dhartārā rajaso rocanasyotādityā divyā pārthivasya | [ṚV, 5, 69 4.1]
na vāṃ devā amṛtā ā minanti vratāni mitrāvaruṇā dhruvāṇi | [ṚV, 5, 69 4.2]
{ṚV, 5, 70}
purūruṇā ciddhy asty avo nūnaṃ vāṃ varuṇa | [ṚV, 5, 70 1.1]
mitra vaṃsi vāṃ sumatim | [ṚV, 5, 70 1.2]
tā vāṃ samyag adruhvāṇeṣam aśyāma dhāyase | [ṚV, 5, 70 2.1]
vayaṃ te rudrā syāma | [ṚV, 5, 70 2.2]
pātaṃ no rudrā pāyubhir uta trāyethāṃ sutrātrā | [ṚV, 5, 70 3.1]
turyāma dasyūn tanūbhiḥ | [ṚV, 5, 70 3.2]
mā kasyādbhutakratū yakṣam bhujemā tanūbhiḥ | [ṚV, 5, 70 4.1]
mā śeṣasā mā tanasā | [ṚV, 5, 70 4.2]
{ṚV, 5, 71}
ā no gantaṃ riśādasā varuṇa mitra barhaṇā | [ṚV, 5, 71 1.1]
upemaṃ cārum adhvaram | [ṚV, 5, 71 1.2]
viśvasya hi pracetasā varuṇa mitra rājathaḥ | [ṚV, 5, 71 2.1]
īśānā pipyataṃ dhiyaḥ | [ṚV, 5, 71 2.2]
upa naḥ sutam ā gataṃ varuṇa mitra dāśuṣaḥ | [ṚV, 5, 71 3.1]
asya somasya pītaye | [ṚV, 5, 71 3.2]
{ṚV, 5, 72}
ā mitre varuṇe vayaṃ gīrbhir juhumo atrivat | [ṚV, 5, 72 1.1]
ni barhiṣi sadataṃ somapītaye | [ṚV, 5, 72 1.2]
vratena stho dhruvakṣemā dharmaṇā yātayajjanā | [ṚV, 5, 72 2.1]
ni barhiṣi sadataṃ somapītaye | [ṚV, 5, 72 2.2]
mitraś ca no varuṇaś ca juṣetāṃ yajñam iṣṭaye | [ṚV, 5, 72 3.1]
ni barhiṣi sadatāṃ somapītaye | [ṚV, 5, 72 3.2]
{ṚV, 5, 73}
yat adya sthaḥ parāvati yat arvāvati aśvinā yat vā purū puru bhujā yat antarikṣe ā gatam | [ṚV, 5, 73 593311_1]
iha tyā puru bhūtamā purū daṃsāṃsi bibhratā | [ṚV, 5, 73 593312_1]
varasyā yāmi adhrigū | [ṚV, 5, 73 593313_1]
huve tuviṣṭamā bhuje | [ṚV, 5, 73 593313_2]
īrmā anyat vapuṣe vapuḥ cakram rathasya yemathuḥ | [ṚV, 5, 73 593314_1]
pari anyā nāhuṣā yugā mahnā rajāṃsi dīyathaḥ | [ṚV, 5, 73 593315_1]
tat u su vām enā kṛtam viśvāḥ yat vām anu stave | [ṚV, 5, 73 593316_1]
nānā jātau arepasā sam asme bandhum eyathuḥ | [ṚV, 5, 73 593317_1]
ā yat vām sūryaḥ ratham tiṣṭhat raghuṣyadam sadā pari vām aruṣāḥ vayaḥ ghṛṇāḥ varante ātapaḥ | [ṚV, 5, 73 593319_1]
yuvoḥ atriḥ ciketati narā sumnena cetasā gharmam yat vām arepasam nāsatyā āsnā bhuraṇyati | [ṚV, 5, 73 593320_1]
ugraḥ vām kakuhaḥ yayiḥ | [ṚV, 5, 73 593322_1]
śṛṇve yāmeṣu saṃtaniḥ yat vām daṃsobhiḥ aśvinā atriḥ nar āvavartati | [ṚV, 5, 73 593322_2]
madhvaḥ u su madhūyuvā rudrā siṣakti pipyuṣī | [ṚV, 5, 73 593324_1]
yat samudrā ati parṣathaḥ pakvāḥ pṛkṣaḥ bharanta vām | [ṚV, 5, 73 593325_1]
satyam id vai u aśvinā yuvām āhuḥ mayobhuvā | [ṚV, 5, 73 593326_1]
tā yāman yāma hūtamā yāman ā mṛﾱayattamā | [ṚV, 5, 73 593327_1]
imā brahmāṇi vardhanā aśvibhyām santu śantamā yā takṣāma rathāṁ iva | [ṚV, 5, 73 593328_1]
avocāma bṛhat namaḥ | [ṚV, 5, 73 593329_1]
{ṚV, 5, 74}
kūṣṭho devāv aśvinādyā divo manāvasū | [ṚV, 5, 74 1.1]
tacchravatho vṛṣaṇvasū atrir vām ā vivāsati | [ṚV, 5, 74 1.2]
kuha tyā kuha nu śrutā divi devā nāsatyā | [ṚV, 5, 74 2.1]
kasminn ā yatatho jane ko vāṃ nadīnāṃ sacā | [ṚV, 5, 74 2.2]
kaṃ yāthaḥ kaṃ ha gacchathaḥ kam acchā yuñjāthe ratham | [ṚV, 5, 74 3.1]
kasya brahmāṇi raṇyatho vayaṃ vām uśmasīṣṭaye | [ṚV, 5, 74 3.2]
pauraṃ ciddhy udaprutam paura paurāya jinvathaḥ | [ṚV, 5, 74 4.1]
yad īṃ gṛbhītatātaye siṃham iva druhas pade | [ṚV, 5, 74 4.2]
pra cyavānāj jujuruṣo vavrim atkaṃ na muñcathaḥ | [ṚV, 5, 74 5.1]
yuvā yadī kṛthaḥ punar ā kāmam ṛṇve vadhvaḥ | [ṚV, 5, 74 5.2]
asti hi vām iha stotā smasi vāṃ saṃdṛśi śriye | [ṚV, 5, 74 6.1]
nū śrutam ma ā gatam avobhir vājinīvasū | [ṚV, 5, 74 6.2]
ko vām adya purūṇām ā vavne martyānām | [ṚV, 5, 74 7.1]
ko vipro vipravāhasā ko yajñair vājinīvasū | [ṚV, 5, 74 7.2]
ā vāṃ ratho rathānāṃ yeṣṭho yātv aśvinā | [ṚV, 5, 74 8.1]
purū cid asmayus tira āṅgūṣo martyeṣv ā | [ṚV, 5, 74 8.2]
śam ū ṣu vām madhūyuvāsmākam astu carkṛtiḥ | [ṚV, 5, 74 9.1]
arvācīnā vicetasā vibhiḥ śyeneva dīyatam | [ṚV, 5, 74 9.2]
aśvinā yaddha karhicicchuśrūyātam imaṃ havam | [ṚV, 5, 74 10.1]
vasvīr ū ṣu vām bhujaḥ pṛñcanti su vām pṛcaḥ | [ṚV, 5, 74 10.2]
{ṚV, 5, 75}
prati priyatamaṃ rathaṃ vṛṣaṇaṃ vasuvāhanam | [ṚV, 5, 75 1.1]
stotā vām aśvināv ṛṣi stomena prati bhūṣati mādhvī mama śrutaṃ havam | [ṚV, 5, 75 1.2]
atyāyātam aśvinā tiro viśvā ahaṃ sanā | [ṚV, 5, 75 2.1]
dasrā hiraṇyavartanī suṣumnā sindhuvāhasā mādhvī mama śrutaṃ havam | [ṚV, 5, 75 2.2]
ā no ratnāni bibhratāv aśvinā gacchataṃ yuvam | [ṚV, 5, 75 3.1]
rudrā hiraṇyavartanī juṣāṇā vājinīvasū mādhvī mama śrutaṃ havam | [ṚV, 5, 75 3.2]
suṣṭubho vāṃ vṛṣaṇvasū rathe vāṇīcy āhitā | [ṚV, 5, 75 4.1]
uta vāṃ kakuho mṛgaḥ pṛkṣaḥ kṛṇoti vāpuṣo mādhvī mama śrutaṃ havam | [ṚV, 5, 75 4.2]
bodhinmanasā rathyeṣirā havanaśrutā | [ṚV, 5, 75 5.1]
vibhiś cyavānam aśvinā ni yātho advayāvinam mādhvī mama śrutaṃ havam | [ṚV, 5, 75 5.2]
ā vāṃ narā manoyujo 'śvāsaḥ pruṣitapsavaḥ | [ṚV, 5, 75 6.1]
vayo vahantu pītaye saha sumnebhir aśvinā mādhvī mama śrutaṃ havam | [ṚV, 5, 75 6.2]
aśvināv eha gacchataṃ nāsatyā mā vi venatam | [ṚV, 5, 75 7.1]
tiraś cid aryayā pari vartir yātam adābhyā mādhvī mama śrutaṃ havam | [ṚV, 5, 75 7.2]
asmin yajñe adābhyā jaritāraṃ śubhas patī | [ṚV, 5, 75 8.1]
avasyum aśvinā yuvaṃ gṛṇantam upa bhūṣatho mādhvī mama śrutaṃ havam | [ṚV, 5, 75 8.2]
abhūd uṣā ruśatpaśur āgnir adhāyy ṛtviyaḥ | [ṚV, 5, 75 9.1]
ayoji vāṃ vṛṣaṇvasū ratho dasrāv amartyo mādhvī mama śrutaṃ havam | [ṚV, 5, 75 9.2]
{ṚV, 5, 76}
ā bhāty agnir uṣasām anīkam ud viprāṇāṃ devayā vāco asthuḥ | [ṚV, 5, 76 1.1]
arvāñcā nūnaṃ rathyeha yātam pīpivāṃsam aśvinā gharmam accha | [ṚV, 5, 76 1.2]
na saṃskṛtam pra mimīto gamiṣṭhānti nūnam aśvinopastuteha | [ṚV, 5, 76 2.1]
divābhipitve 'vasāgamiṣṭhā praty avartiṃ dāśuṣe śambhaviṣṭhā | [ṚV, 5, 76 2.2]
utā yātaṃ saṃgave prātar ahno madhyandina uditā sūryasya | [ṚV, 5, 76 3.1]
divā naktam avasā śantamena nedānīm pītir aśvinā tatāna | [ṚV, 5, 76 3.2]
idaṃ hi vām pradivi sthānam oka ime gṛhā aśvinedaṃ duroṇam | [ṚV, 5, 76 4.1]
ā no divo bṛhataḥ parvatād ādbhyo yātam iṣam ūrjaṃ vahantā | [ṚV, 5, 76 4.2]
sam aśvinor avasā nūtanena mayobhuvā supraṇītī gamema | [ṚV, 5, 76 5.1]
ā no rayiṃ vahatam ota vīrān ā viśvāny amṛtā saubhagāni | [ṚV, 5, 76 5.2]
{ṚV, 5, 77}
prātaryāvāṇā prathamā yajadhvam purā gṛdhrād araruṣaḥ pibātaḥ | [ṚV, 5, 77 1.1]
prātar hi yajñam aśvinā dadhāte pra śaṃsanti kavayaḥ pūrvabhājaḥ | [ṚV, 5, 77 1.2]
prātar yajadhvam aśvinā hinota na sāyam asti devayā ajuṣṭam | [ṚV, 5, 77 2.1]
utānyo asmad yajate vi cāvaḥ pūrvaḥ pūrvo yajamāno vanīyān | [ṚV, 5, 77 2.2]
hiraṇyatvaṅ madhuvarṇo ghṛtasnuḥ pṛkṣo vahann ā ratho vartate vām | [ṚV, 5, 77 3.1]
manojavā aśvinā vātaraṃhā yenātiyātho duritāni viśvā | [ṚV, 5, 77 3.2]
yo bhūyiṣṭhaṃ nāsatyābhyāṃ viveṣa caniṣṭham pitvo rarate vibhāge | [ṚV, 5, 77 4.1]
sa tokam asya pīparacchamībhir anūrdhvabhāsaḥ sadam it tuturyāt | [ṚV, 5, 77 4.2]
sam aśvinor avasā nūtanena mayobhuvā supraṇītī gamema | [ṚV, 5, 77 5.1]
ā no rayiṃ vahatam ota vīrān ā viśvāny amṛtā saubhagāni | [ṚV, 5, 77 5.2]
{ṚV, 5, 78}
aśvināv eha gacchataṃ nāsatyā mā vi venatam | [ṚV, 5, 78 1.1]
haṃsāv iva patatam ā sutāṁ upa | [ṚV, 5, 78 1.2]
aśvinā hariṇāv iva gaurāv ivānu yavasam | [ṚV, 5, 78 2.1]
haṃsāv iva patatam ā sutāṁ upa | [ṚV, 5, 78 2.2]
aśvinā vājinīvasū juṣethāṃ yajñam iṣṭaye | [ṚV, 5, 78 3.1]
haṃsāv iva patatam ā sutāṁ upa | [ṚV, 5, 78 3.2]
atrir yad vām avarohann ṛbīsam ajohavīn nādhamāneva yoṣā | [ṚV, 5, 78 4.1]
śyenasya cij javasā nūtanenāgacchatam aśvinā śantamena | [ṚV, 5, 78 4.2]
vi jihīṣva vanaspate yoniḥ sūṣyantyā iva | [ṚV, 5, 78 5.1]
śrutam me aśvinā havaṃ saptavadhriṃ ca muñcatam | [ṚV, 5, 78 5.2]
bhītāya nādhamānāya ṛṣaye saptavadhraye | [ṚV, 5, 78 6.1]
māyābhir aśvinā yuvaṃ vṛkṣaṃ saṃ ca vi cācathaḥ | [ṚV, 5, 78 6.2]
yathā vātaḥ puṣkariṇīm samiṅgayati sarvatas evā te garbhaḥ ejatu | [ṚV, 5, 78 593401_1]
niraitu daśamāsyaḥ | [ṚV, 5, 78 593401_2]
yathā vātaḥ yathā vanam yathā samudraḥ ejati evā tvam daśamāsya saha avehi jarāyuṇā | [ṚV, 5, 78 593403_1]
daśa māsāñchaśayānaḥ kumāro adhi mātari | [ṚV, 5, 78 9.1]
niraitu jīvo akṣato jīvo jīvantyā adhi | [ṚV, 5, 78 9.2]
{ṚV, 5, 79}
mahe naḥ adya bodhaya rāye yathā cit naḥ abodhayaḥ satyaśravasi vāyye su jāte aśva sūnṛte | [ṚV, 5, 79 593406_1]
yā sunīthe śaucadrathe vy auccho duhitar divaḥ | [ṚV, 5, 79 2.1]
sā vy uccha sahīyasi satyaśravasi vāyye sujāte aśvasūnṛte | [ṚV, 5, 79 2.2]
sā no adyābharadvasur vy ucchā duhitar divaḥ | [ṚV, 5, 79 3.1]
yo vy aucchaḥ sahīyasi satyaśravasi vāyye sujāte aśvasūnṛte | [ṚV, 5, 79 3.2]
abhi ye tvā vibhāvari stomair gṛṇanti vahnayaḥ | [ṚV, 5, 79 4.1]
maghair maghoni suśriyo dāmanvantaḥ surātayaḥ sujāte aśvasūnṛte | [ṚV, 5, 79 4.2]
yac ciddhi te gaṇā ime chadayanti maghattaye | [ṚV, 5, 79 5.1]
pari cid vaṣṭayo dadhur dadato rādho ahrayaṃ sujāte aśvasūnṛte | [ṚV, 5, 79 5.2]
aiṣu dhā vīravad yaśa uṣo maghoni sūriṣu | [ṚV, 5, 79 6.1]
ye no rādhāṃsy ahrayā maghavāno arāsata sujāte aśvasūnṛte | [ṚV, 5, 79 6.2]
tebhyo dyumnam bṛhad yaśa uṣo maghony ā vaha | [ṚV, 5, 79 7.1]
ye no rādhāṃsy aśvyā gavyā bhajanta sūrayaḥ sujāte aśvasūnṛte | [ṚV, 5, 79 7.2]
uta no gomatīr iṣa ā vahā duhitar divaḥ | [ṚV, 5, 79 8.1]
sākaṃ sūryasya raśmibhiḥ śukraiḥ śocadbhir arcibhiḥ sujāte aśvasūnṛte | [ṚV, 5, 79 8.2]
vi uccha duhitar divaḥ | [ṚV, 5, 79 593422_1]
mā ciram tanuthāḥ apaḥ nā id tvā stenam yathā ripum tapāti sūraḥ arciṣā su jāte aśva sūnṛte | [ṚV, 5, 79 593422_2]
etāvad ved uṣas tvam bhūyo vā dātum arhasi | [ṚV, 5, 79 10.1]
yā stotṛbhyo vibhāvary ucchantī na pramīyase sujāte aśvasūnṛte | [ṚV, 5, 79 10.2]
{ṚV, 5, 80}
dyutadyāmānam bṛhatīm ṛtena ṛtāvarīm aruṇapsuṃ vibhātīm | [ṚV, 5, 80 1.1]
devīm uṣasaṃ svar āvahantīm prati viprāso matibhir jarante | [ṚV, 5, 80 1.2]
eṣā janaṃ darśatā bodhayantī sugān pathaḥ kṛṇvatī yāty agre | [ṚV, 5, 80 2.1]
bṛhadrathā bṛhatī viśvaminvoṣā jyotir yacchaty agre ahnām | [ṚV, 5, 80 2.2]
eṣā gobhir aruṇebhir yujānāsredhantī rayim aprāyu cakre | [ṚV, 5, 80 3.1]
patho radantī suvitāya devī puruṣṭutā viśvavārā vi bhāti | [ṚV, 5, 80 3.2]
eṣā vyenī bhavati dvibarhā āviṣkṛṇvānā tanvam purastāt | [ṚV, 5, 80 4.1]
ṛtasya panthām anv eti sādhu prajānatīva na diśo mināti | [ṚV, 5, 80 4.2]
eṣā śubhrā na tanvo vidānordhveva snātī dṛśaye no asthāt | [ṚV, 5, 80 5.1]
apa dveṣo bādhamānā tamāṃsy uṣā divo duhitā jyotiṣāgāt | [ṚV, 5, 80 5.2]
eṣā pratīcī duhitā divo nṝn yoṣeva bhadrā ni riṇīte apsaḥ | [ṚV, 5, 80 6.1]
vyūrṇvatī dāśuṣe vāryāṇi punar jyotir yuvatiḥ pūrvathākaḥ | [ṚV, 5, 80 6.2]
{ṚV, 5, 81}
yuñjate mana uta yuñjate dhiyo viprā viprasya bṛhato vipaścitaḥ | [ṚV, 5, 81 1.1]
vi hotrā dadhe vayunāvid eka in mahī devasya savituḥ pariṣṭutiḥ | [ṚV, 5, 81 1.2]
viśvā rūpāṇi prati muñcate kaviḥ prāsāvīd bhadraṃ dvipade catuṣpade | [ṚV, 5, 81 2.1]
vi nākam akhyat savitā vareṇyo 'nu prayāṇam uṣaso vi rājati | [ṚV, 5, 81 2.2]
yasya prayāṇam anv anya id yayur devā devasya mahimānam ojasā | [ṚV, 5, 81 3.1]
yaḥ pārthivāni vimame sa etaśo rajāṃsi devaḥ savitā mahitvanā | [ṚV, 5, 81 3.2]
uta yāsi savitas trīṇi rocanota sūryasya raśmibhiḥ sam ucyasi | [ṚV, 5, 81 4.1]
uta rātrīm ubhayataḥ parīyasa uta mitro bhavasi deva dharmabhiḥ | [ṚV, 5, 81 4.2]
uteśiṣe prasavasya tvam eka id uta pūṣā bhavasi deva yāmabhiḥ | [ṚV, 5, 81 5.1]
utedaṃ viśvam bhuvanaṃ vi rājasi śyāvāśvas te savita stomam ānaśe | [ṚV, 5, 81 5.2]
{ṚV, 5, 82}
tat savitur vṛṇīmahe vayaṃ devasya bhojanam | [ṚV, 5, 82 1.1]
śreṣṭhaṃ sarvadhātamaṃ turam bhagasya dhīmahi | [ṚV, 5, 82 1.2]
asya hi svayaśastaraṃ savituḥ kaccana priyam | [ṚV, 5, 82 2.1]
na minanti svarājyam | [ṚV, 5, 82 2.2]
sa hi ratnāni dāśuṣe suvāti savitā bhagaḥ | [ṚV, 5, 82 3.1]
tam bhāgaṃ citram īmahe | [ṚV, 5, 82 3.2]
adyā no deva savitaḥ prajāvat sāvīḥ saubhagam | [ṚV, 5, 82 4.1]
parā duṣṣvapnyaṃ suva | [ṚV, 5, 82 4.2]
viśvāni deva savitar duritāni parā suva | [ṚV, 5, 82 5.1]
yad bhadraṃ tan na ā suva | [ṚV, 5, 82 5.2]
anāgaso aditaye devasya savituḥ save | [ṚV, 5, 82 6.1]
viśvā vāmāni dhīmahi | [ṚV, 5, 82 6.2]
ā viśvadevaṃ satpatiṃ sūktair adyā vṛṇīmahe | [ṚV, 5, 82 7.1]
satyasavaṃ savitāram | [ṚV, 5, 82 7.2]
ya ime ubhe ahanī pura ety aprayucchan | [ṚV, 5, 82 8.1]
svādhīr devaḥ savitā | [ṚV, 5, 82 8.2]
ya imā viśvā jātāny āśrāvayati ślokena | [ṚV, 5, 82 9.1]
pra ca suvāti savitā | [ṚV, 5, 82 9.2]
{ṚV, 5, 83}
acchā vada tavasam gīrbhiḥ | [ṚV, 5, 83 593466_1]
ā abhi stuhi parjanyam | [ṚV, 5, 83 593466_2]
namasā vivāsa | [ṚV, 5, 83 593466_3]
kanikradat vṛṣabhaḥ jīra dānuḥ retaḥ dadhāti oṣadhīṣu garbham | [ṚV, 5, 83 593467_1]
vi vṛkṣān hanti uta hanti rakṣasaḥ | [ṚV, 5, 83 593468_1]
viśvam bibhāya bhuvanam mahā vadhāt | [ṚV, 5, 83 593468_2]
uta anāgāḥ īṣate vṛṣṇyāvataḥ yat parjanya stanayan hanti duṣkṛtaḥ | [ṚV, 5, 83 593469_1]
rathī iva kaśayā aśvāṁ abhikṣipan āvis dūtān kṛṇute varṣyāṁ aha | [ṚV, 5, 83 593470_1]
dūrāt siṃhasya stanathāḥ ud īrate yat parjanyaḥ kṛṇute varṣyam nabhaḥ | [ṚV, 5, 83 593471_1]
pra vātāḥ vānti | [ṚV, 5, 83 593472_1]
patayanti vidyutaḥ | [ṚV, 5, 83 593472_2]
ud oṣadhīḥ jihate | [ṚV, 5, 83 593472_3]
pinvate svar | [ṚV, 5, 83 593472_4]
irā viśvasmai bhuvanāya jāyate yat parjanyaḥ pṛthivīm retasā avati | [ṚV, 5, 83 593473_1]
yasya vrate pṛthivī nannamīti yasya vrate śaphavat jarbhurīti yasya vrate oṣadhīḥ viśva rūpāḥ sa naḥ parjanya mahi śarma yaccha | [ṚV, 5, 83 593475_1]
divaḥ naḥ vṛṣṭim marutaḥ rarīdhvam | [ṚV, 5, 83 593476_1]
pra pinvata vṛṣṇaḥ aśvasya dhārāḥ | [ṚV, 5, 83 593476_2]
arvāṅ etena stanayitnunā ihi apaḥ niṣiñcan asuraḥ pitā naḥ | [ṚV, 5, 83 593477_1]
abhi kranda | [ṚV, 5, 83 593478_1]
stanaya | [ṚV, 5, 83 593478_2]
garbham ā dhāḥ | [ṚV, 5, 83 593478_3]
udanvatā pari dīya rathena | [ṚV, 5, 83 593478_4]
dṛtim su karṣa viṣitam nyañcam | [ṚV, 5, 83 593479_1]
samāḥ bhavantu udvataḥ nipādāḥ | [ṚV, 5, 83 593479_2]
mahāntam kośam ud aca ni siñca | [ṚV, 5, 83 593480_1]
syandantām kulyāḥ viṣitāḥ purastāt | [ṚV, 5, 83 593480_2]
ghṛtena dyāvāpṛthivī vi undhi | [ṚV, 5, 83 593481_1]
su prapāṇam bhavatu aghnyābhyaḥ | [ṚV, 5, 83 593481_2]
yat parjanya kanikradat stanayan haṃsi duṣkṛtaḥ prati idam viśvam modate yat kim ca pṛthivyām adhi | [ṚV, 5, 83 593483_1]
avarṣīḥ varṣam | [ṚV, 5, 83 593484_1]
ud u su gṛbhāya | [ṚV, 5, 83 593484_2]
akaḥ dhanvāni atyetavai u | [ṚV, 5, 83 593484_3]
ajījanaḥ oṣadhīḥ bhojanāya kam uta prajābhyaḥ avidaḥ manīṣām | [ṚV, 5, 83 593485_1]
{ṚV, 5, 84}
baﾱ itthā parvatānāṃ khidram bibharṣi pṛthivi | [ṚV, 5, 84 1.1]
pra yā bhūmim pravatvati mahnā jinoṣi mahini | [ṚV, 5, 84 1.2]
stomāsas tvā vicāriṇi prati ṣṭobhanty aktubhiḥ | [ṚV, 5, 84 2.1]
pra yā vājaṃ na heṣantam perum asyasy arjuni | [ṚV, 5, 84 2.2]
dṛﾱhā cid yā vanaspatīn kṣmayā dardharṣy ojasā | [ṚV, 5, 84 3.1]
yat te abhrasya vidyuto divo varṣanti vṛṣṭayaḥ | [ṚV, 5, 84 3.2]
{ṚV, 5, 85}
pra samrāje bṛhad arcā gabhīram brahma priyaṃ varuṇāya śrutāya | [ṚV, 5, 85 1.1]
vi yo jaghāna śamiteva carmopastire pṛthivīṃ sūryāya | [ṚV, 5, 85 1.2]
vaneṣu vi antarikṣam tatāna vājam arvatsu payaḥ usriyāsu | [ṚV, 5, 85 593494_1]
hṛtsu kratuṃ varuṇo apsv agniṃ divi sūryam adadhāt somam adrau | [ṚV, 5, 85 2.2]
nīcīnabāraṃ varuṇaḥ kabandham pra sasarja rodasī antarikṣam | [ṚV, 5, 85 3.1]
tena viśvasya bhuvanasya rājā yavaṃ na vṛṣṭir vy unatti bhūma | [ṚV, 5, 85 3.2]
unatti bhūmim pṛthivīm uta dyāṃ yadā dugdhaṃ varuṇo vaṣṭy ād it | [ṚV, 5, 85 4.1]
sam abhreṇa vasata parvatāsas taviṣīyantaḥ śrathayanta vīrāḥ | [ṚV, 5, 85 4.2]
imām ū ṣv āsurasya śrutasya mahīm māyāṃ varuṇasya pra vocam | [ṚV, 5, 85 5.1]
māneneva tasthivāṁ antarikṣe vi yo mame pṛthivīṃ sūryeṇa | [ṚV, 5, 85 5.2]
imām ū nu kavitamasya māyām mahīṃ devasya nakir ā dadharṣa | [ṚV, 5, 85 6.1]
ekaṃ yad udnā na pṛṇanty enīr āsiñcantīr avanayaḥ samudram | [ṚV, 5, 85 6.2]
aryamyaṃ varuṇa mitryaṃ vā sakhāyaṃ vā sadam id bhrātaraṃ vā | [ṚV, 5, 85 7.1]
veśaṃ vā nityaṃ varuṇāraṇaṃ vā yat sīm āgaś cakṛmā śiśrathas tat | [ṚV, 5, 85 7.2]
kitavāso yad riripur na dīvi yad vā ghā satyam uta yan na vidma | [ṚV, 5, 85 8.1]
sarvā tā vi ṣya śithireva devādhā te syāma varuṇa priyāsaḥ | [ṚV, 5, 85 8.2]
{ṚV, 5, 86}
indrāgnī yam avatha ubhā vājeṣu martyam | [ṚV, 5, 86 1.1]
dṛﾱhā cit sa pra bhedati dyumnā vāṇīr iva tritaḥ | [ṚV, 5, 86 1.2]
yā pṛtanāsu duṣṭarā yā vājeṣu śravāyyā | [ṚV, 5, 86 2.1]
yā pañca carṣaṇīr abhīndrāgnī tā havāmahe | [ṚV, 5, 86 2.2]
tayor id amavacchavas tigmā didyun maghonoḥ | [ṚV, 5, 86 3.1]
prati druṇā gabhastyor gavāṃ vṛtraghna eṣate | [ṚV, 5, 86 3.2]
tā vām eṣe rathānām indrāgnī havāmahe | [ṚV, 5, 86 4.1]
patī turasya rādhaso vidvāṃsā girvaṇastamā | [ṚV, 5, 86 4.2]
tā vṛdhantāv anu dyūn martāya devāv adabhā | [ṚV, 5, 86 5.1]
arhantā cit puro dadhe 'ṃśeva devāv arvate | [ṚV, 5, 86 5.2]
evendrāgnibhyām ahāvi havyaṃ śūṣyaṃ ghṛtaṃ na pūtam adribhiḥ | [ṚV, 5, 86 6.1]
tā sūriṣu śravo bṛhad rayiṃ gṛṇatsu didhṛtam iṣaṃ gṛṇatsu didhṛtam | [ṚV, 5, 86 6.2]
{ṚV, 5, 87}
pra vo mahe matayo yantu viṣṇave marutvate girijā evayāmarut | [ṚV, 5, 87 1.1]
pra śardhāya prayajyave sukhādaye tavase bhandadiṣṭaye dhunivratāya śavase | [ṚV, 5, 87 1.2]
pra ye jātā mahinā ye ca nu svayam pra vidmanā bruvata evayāmarut | [ṚV, 5, 87 2.1]
kratvā tad vo maruto nādhṛṣe śavo dānā mahnā tad eṣām adhṛṣṭāso nādrayaḥ | [ṚV, 5, 87 2.2]
pra ye divaḥ bṛhataḥ śṛṇvire girā suśukvānaḥ su bhvaḥ eva yā marut na yeṣām irī sadhasthe īṣṭe agnayaḥ na sva vidyutaḥ pra syandrāsaḥ dhunīnām | [ṚV, 5, 87 593525_1]
sa cakrame mahato nir urukramaḥ samānasmāt sadasa evayāmarut | [ṚV, 5, 87 4.1]
yadāyukta tmanā svād adhi ṣṇubhir viṣpardhaso vimahaso jigāti śevṛdho nṛbhiḥ | [ṚV, 5, 87 4.2]
svano na vo 'mavān rejayad vṛṣā tveṣo yayis taviṣa evayāmarut | [ṚV, 5, 87 5.1]
yenā sahanta ṛñjata svarociṣa sthāraśmāno hiraṇyayāḥ svāyudhāsa iṣmiṇaḥ | [ṚV, 5, 87 5.2]
apāro vo mahimā vṛddhaśavasas tveṣaṃ śavo 'vatv evayāmarut | [ṚV, 5, 87 6.1]
sthātāro hi prasitau saṃdṛśi sthana te na uruṣyatā nidaḥ śuśukvāṃso nāgnayaḥ | [ṚV, 5, 87 6.2]
te rudrāsaḥ su makhāḥ agnayaḥ yathā tuvi dyumnāḥ avantu eva yā marut | [ṚV, 5, 87 593532_1]
dīrgham pṛthu paprathe sadma pārthivam yeṣām ajmeṣu ā mahaḥ śardhāṃsi adbhuta enasām | [ṚV, 5, 87 593533_1]
adveṣo no maruto gātum etana śrotā havaṃ jaritur evayāmarut | [ṚV, 5, 87 8.1]
viṣṇor mahaḥ samanyavo yuyotana smad rathyo na daṃsanāpa dveṣāṃsi sanutaḥ | [ṚV, 5, 87 8.2]
gantā no yajñaṃ yajñiyāḥ suśami śrotā havam arakṣa evayāmarut | [ṚV, 5, 87 9.1]
jyeṣṭhāso na parvatāso vyomani yūyaṃ tasya pracetasaḥ syāta durdhartavo nidaḥ | [ṚV, 5, 87 9.2]
{ṚV, 6, 1}
tvaṃ hy agne prathamo manotāsyā dhiyo abhavo dasma hotā | [ṚV, 6, 1 1.1]
tvaṃ sīṃ vṛṣann akṛṇor duṣṭarītu saho viśvasmai sahase sahadhyai | [ṚV, 6, 1 1.2]
adhā hotā ny asīdo yajīyān iﾱas pada iṣayann īḍyaḥ san | [ṚV, 6, 1 2.1]
taṃ tvā naraḥ prathamaṃ devayanto maho rāye citayanto anu gman | [ṚV, 6, 1 2.2]
vṛteva yantam bahubhir vasavyais tve rayiṃ jāgṛvāṃso anu gman | [ṚV, 6, 1 3.1]
ruśantam agniṃ darśatam bṛhantaṃ vapāvantaṃ viśvahā dīdivāṃsam | [ṚV, 6, 1 3.2]
padaṃ devasya namasā vyantaḥ śravasyavaḥ śrava āpann amṛktam | [ṚV, 6, 1 4.1]
nāmāni cid dadhire yajñiyāni bhadrāyāṃ te raṇayanta saṃdṛṣṭau | [ṚV, 6, 1 4.2]
tvāṃ vardhanti kṣitayaḥ pṛthivyāṃ tvāṃ rāya ubhayāso janānām | [ṚV, 6, 1 5.1]
tvaṃ trātā taraṇe cetyo bhūḥ pitā mātā sadam in mānuṣāṇām | [ṚV, 6, 1 5.2]
saparyeṇyaḥ sa priyo vikṣv agnir hotā mandro ni ṣasādā yajīyān | [ṚV, 6, 1 6.1]
taṃ tvā vayaṃ dama ā dīdivāṃsam upa jñubādho namasā sadema | [ṚV, 6, 1 6.2]
taṃ tvā vayaṃ sudhyo navyam agne sumnāyava īmahe devayantaḥ | [ṚV, 6, 1 7.1]
tvaṃ viśo anayo dīdyāno divo agne bṛhatā rocanena | [ṚV, 6, 1 7.2]
viśāṃ kaviṃ viśpatiṃ śaśvatīnāṃ nitośanaṃ vṛṣabhaṃ carṣaṇīnām | [ṚV, 6, 1 8.1]
pretīṣaṇim iṣayantam pāvakaṃ rājantam agniṃ yajataṃ rayīṇām | [ṚV, 6, 1 8.2]
so agna īje śaśame ca marto yas ta ānaṭ samidhā havyadātim | [ṚV, 6, 1 9.1]
ya āhutim pari vedā namobhir viśvet sa vāmā dadhate tvotaḥ | [ṚV, 6, 1 9.2]
asmā u te mahi mahe vidhema namobhir agne samidhota havyaiḥ | [ṚV, 6, 1 10.1]
vedī sūno sahaso gīrbhir ukthair ā te bhadrāyāṃ sumatau yatema | [ṚV, 6, 1 10.2]
ā yas tatantha rodasī vi bhāsā śravobhiś ca śravasyas tarutraḥ | [ṚV, 6, 1 11.1]
bṛhadbhir vājai sthavirebhir asme revadbhir agne vitaraṃ vi bhāhi | [ṚV, 6, 1 11.2]
nṛvad vaso sadam id dhehy asme bhūri tokāya tanayāya paśvaḥ | [ṚV, 6, 1 12.1]
pūrvīr iṣo bṛhatīr āreaghā asme bhadrā sauśravasāni santu | [ṚV, 6, 1 12.2]
purūṇy agne purudhā tvāyā vasūni rājan vasutā te aśyām | [ṚV, 6, 1 13.1]
purūṇi hi tve puruvāra santy agne vasu vidhate rājani tve | [ṚV, 6, 1 13.2]
{ṚV, 6, 2}
tvam hi kṣaitavat yaśaḥ agne mitraḥ na patyase | [ṚV, 6, 2 593564_1]
tvam vicarṣaṇe śravaḥ vaso puṣṭim na puṣyasi | [ṚV, 6, 2 593565_1]
tvāṃ hi ṣmā carṣaṇayo yajñebhir gīrbhir īﾱate | [ṚV, 6, 2 2.1]
tvāṃ vājī yāty avṛko rajastūr viśvacarṣaṇiḥ | [ṚV, 6, 2 2.2]
sajoṣas tvā divo naro yajñasya ketum indhate | [ṚV, 6, 2 3.1]
yad dha sya mānuṣo janaḥ sumnāyur juhve adhvare | [ṚV, 6, 2 3.2]
ṛdhad yas te sudānave dhiyā martaḥ śaśamate | [ṚV, 6, 2 4.1]
ūtī ṣa bṛhato divo dviṣo aṃho na tarati | [ṚV, 6, 2 4.2]
samidhā yas ta āhutiṃ niśitim martyo naśat | [ṚV, 6, 2 5.1]
vayāvantaṃ sa puṣyati kṣayam agne śatāyuṣam | [ṚV, 6, 2 5.2]
tveṣas te dhūma ṛṇvati divi ṣañ chukra ātataḥ | [ṚV, 6, 2 6.1]
sūro na hi dyutā tvaṃ kṛpā pāvaka rocase | [ṚV, 6, 2 6.2]
adhā hi vikṣu īḍyaḥ asi priyaḥ naḥ atithiḥ raṇvaḥ puri iva jūryas sūnuḥ na trayayāyyaḥ | [ṚV, 6, 2 593576_1]
kratvā hi droṇe ajyase agne vājī na kṛtvyaḥ | [ṚV, 6, 2 593578_1]
parijmā iva svadhā gayaḥ | [ṚV, 6, 2 593579_1]
atyaḥ na hvāryaḥ śiśuḥ | [ṚV, 6, 2 593579_2]
tvaṃ tyā cid acyutāgne paśur na yavase | [ṚV, 6, 2 9.1]
dhāmā ha yat te ajara vanā vṛścanti śikvasaḥ | [ṚV, 6, 2 9.2]
veṣi hy adhvarīyatām agne hotā dame viśām | [ṚV, 6, 2 10.1]
samṛdho viśpate kṛṇu juṣasva havyam aṅgiraḥ | [ṚV, 6, 2 10.2]
acchā no mitramaho deva devān agne vocaḥ sumatiṃ rodasyoḥ | [ṚV, 6, 2 11.1]
vīhi svastiṃ sukṣitiṃ divo nṝn dviṣo aṃhāṃsi duritā tarema tā tarema tavāvasā tarema | [ṚV, 6, 2 11.2]
{ṚV, 6, 3}
agne sa kṣeṣat ṛta pāḥ ṛtejāḥ uru jyotiḥ naśate devayuḥ te yam tvam mitreṇa varuṇaḥ sajoṣāḥ deva pāsi tyajasā martam aṃhaḥ | [ṚV, 6, 3 593586_1]
īje yajñebhiḥ | [ṚV, 6, 3 593588_1]
śaśame śamībhiḥ | [ṚV, 6, 3 593588_2]
ṛdhat vārāya agnaye dadāśa | [ṚV, 6, 3 593588_3]
evā cana tam yaśasām ajuṣṭiḥ na aṃhaḥ martam naśate na pradṛptiḥ | [ṚV, 6, 3 593589_1]
sūraḥ na yasya dṛśatiḥ arepāḥ bhīmā yat eti śucataḥ te ā dhīḥ heṣasvataḥ śurudhaḥ na ayam aktoḥ kutra cit raṇvaḥ vasatiḥ vanejāḥ | [ṚV, 6, 3 593591_1]
tigmam cit ema mahi varpaḥ asya | [ṚV, 6, 3 593592_1]
bhasat aśvaḥ na yamasānaḥ āsā | [ṚV, 6, 3 593592_2]
vijehamānaḥ paraśuḥ na jihvām draviḥ na drāvayati dāru dhakṣat | [ṚV, 6, 3 593593_1]
saḥ id astā iva prati dhāt asiṣyan | [ṚV, 6, 3 593594_1]
śiśīta tejaḥ ayasaḥ na dhārām | [ṚV, 6, 3 593594_2]
citradhrajatir aratir yo aktor ver na druṣadvā raghupatmajaṃhāḥ | [ṚV, 6, 3 5.2]
saḥ īm rebhaḥ na prati vasto usrāḥ śociṣā rārapīti mitra mahāḥ naktam yaḥ īm aruṣaḥ yaḥ divā nṝn amartyaḥ aruṣaḥ yaḥ divā nṝn | [ṚV, 6, 3 593596_1]
divaḥ na yasya vidhataḥ navīnot vṛṣā rukṣaḥ oṣadhīṣu nūnot ghṛṇā na yaḥ dhrajasā patmanā yan ā rodasī vasunā su patnī | [ṚV, 6, 3 593598_1]
dhāyobhiḥ vā yaḥ yujyebhiḥ arkaiḥ vidyut na davidyot svebhiḥ śuṣmaiḥ śardhaḥ vā yaḥ marutām tatakṣa ṛbhuḥ na tveṣaḥ rabhasānaḥ adyaut | [ṚV, 6, 3 593600_1]
{ṚV, 6, 4}
yathā hotar manuṣaḥ devatātā yajñebhiḥ sūno sahasaḥ yajāsi evā naḥ adya samanā samānān uśan agne uśataḥ yakṣi devān | [ṚV, 6, 4 593603_1]
sa naḥ vibhāvā cakṣaṇiḥ na vastoḥ agniḥ vandāru vedyaḥ canaḥ dhāt viśvāyuḥ yaḥ amṛtaḥ martyeṣu uṣarbhut bhūt atithiḥ jātavedāḥ | [ṚV, 6, 4 593604_1]
dyāvaḥ na yasya panayanti abhvam bhāsāṃsi vaste sūryaḥ na śukraḥ | [ṚV, 6, 4 593606_1]
vi yaḥ inoti ajaraḥ pāvakaḥ aśnasya cit śiśnathat pūrvyāṇi | [ṚV, 6, 4 593607_1]
vadmā hi sūno asi adma sadvā | [ṚV, 6, 4 593608_1]
cakre agniḥ januṣā ajma annam | [ṚV, 6, 4 593608_2]
sa tvam naḥ ūrja sane ūrjam dhāḥ | [ṚV, 6, 4 593609_1]
rājā iva jeḥ | [ṚV, 6, 4 593609_2]
avṛke kṣeṣi antar | [ṚV, 6, 4 593609_3]
nitikti yaḥ vāraṇam annam atti vāyuḥ na rāṣṭrī ati eti aktūn | [ṚV, 6, 4 593610_1]
turyāma yaḥ te atyaḥ na hrutaḥ patataḥ parihrut | [ṚV, 6, 4 593611_1]
ā sūryaḥ na bhānumadbhiḥ arkaiḥ tatantha rodasī vi bhāsā | [ṚV, 6, 4 593612_1]
citraḥ nayat pari tamāṃsi aktaḥ śociṣā patman auśijaḥ na dīyan | [ṚV, 6, 4 593613_1]
tvām hi mandratamam arka śokaiḥ vavṛmahe | [ṚV, 6, 4 593614_1]
mahi naḥ śroṣi agne | [ṚV, 6, 4 593614_2]
indram na tvā śavasā devatā vāyum pṛṇanti rādhasā nṛtamāḥ | [ṚV, 6, 4 593615_1]
nu naḥ agne avṛkebhiḥ svasti veṣi rāyaḥ pathibhiḥ | [ṚV, 6, 4 593616_1]
parṣi aṃhaḥ | [ṚV, 6, 4 593616_2]
tā sūribhyaḥ gṛṇate rāsi sumnam | [ṚV, 6, 4 593617_1]
madema śata himāḥ su vīrāḥ | [ṚV, 6, 4 593617_2]
{ṚV, 6, 5}
huve vaḥ sūnum sahasaḥ yuvānam adrogha vācam matibhiḥ yaviṣṭham yaḥ invati draviṇāni pracetāḥ viśva vārāṇi puru vāraḥ adhruk | [ṚV, 6, 5 593618_1]
tve vasūni purvaṇīka hotar doṣā vastor erire yajñiyāsaḥ | [ṚV, 6, 5 2.1]
kṣāmeva viśvā bhuvanāni yasmin saṃ saubhagāni dadhire pāvake | [ṚV, 6, 5 2.2]
tvaṃ vikṣu pradivaḥ sīda āsu kratvā rathīr abhavo vāryāṇām | [ṚV, 6, 5 3.1]
ata inoṣi vidhate cikitvo vy ānuṣag jātavedo vasūni | [ṚV, 6, 5 3.2]
yo naḥ sanutyo abhidāsad agne yo antaro mitramaho vanuṣyāt | [ṚV, 6, 5 4.1]
tam ajarebhir vṛṣabhis tava svais tapā tapiṣṭha tapasā tapasvān | [ṚV, 6, 5 4.2]
yas te yajñena samidhā ya ukthair arkebhiḥ sūno sahaso dadāśat | [ṚV, 6, 5 5.1]
sa martyeṣv amṛta pracetā rāyā dyumnena śravasā vi bhāti | [ṚV, 6, 5 5.2]
sa tat kṛdhīṣitas tūyam agne spṛdho bādhasva sahasā sahasvān | [ṚV, 6, 5 6.1]
yacchasyase dyubhir akto vacobhis taj juṣasva jaritur ghoṣi manma | [ṚV, 6, 5 6.2]
aśyāma taṃ kāmam agne tavotī aśyāma rayiṃ rayivaḥ suvīram | [ṚV, 6, 5 7.1]
aśyāma vājam abhi vājayantaḥ | [ṚV, 6, 5 593631_1]
aśyāma dyumnam ajara ajaram te | [ṚV, 6, 5 593631_2]
{ṚV, 6, 6}
pra navyasā sahasaḥ sūnum acchā yajñena gātum ava icchamānaḥ | [ṚV, 6, 6 1.1]
vṛścadvanaṃ kṛṣṇayāmaṃ ruśantaṃ vītī hotāraṃ divyaṃ jigāti | [ṚV, 6, 6 1.2]
sa śvitānas tanyatū rocanasthā ajarebhir nānadadbhir yaviṣṭhaḥ | [ṚV, 6, 6 2.1]
yaḥ pāvakaḥ purutamaḥ purūṇi pṛthūny agnir anuyāti bharvan | [ṚV, 6, 6 2.2]
vi te viṣvag vātajūtāso agne bhāmāsaḥ śuce śucayaś caranti | [ṚV, 6, 6 3.1]
tuvimrakṣāso divyā navagvā vanā vananti dhṛṣatā rujantaḥ | [ṚV, 6, 6 3.2]
ye te śukrāsaḥ śucayaḥ śuciṣmaḥ kṣāṃ vapanti viṣitāso aśvāḥ | [ṚV, 6, 6 4.1]
adha bhramas ta urviyā vi bhāti yātayamāno adhi sānu pṛśneḥ | [ṚV, 6, 6 4.2]
adha jihvā pāpatīti pra vṛṣṇo goṣuyudho nāśaniḥ sṛjānā | [ṚV, 6, 6 5.1]
śūrasyeva prasitiḥ kṣātir agner durvartur bhīmo dayate vanāni | [ṚV, 6, 6 5.2]
ā bhānunā pārthivāni jrayāṃsi mahas todasya dhṛṣatā tatantha | [ṚV, 6, 6 6.1]
sa bādhasvāpa bhayā sahobhi spṛdho vanuṣyan vanuṣo ni jūrva | [ṚV, 6, 6 6.2]
sa citra citraṃ citayantam asme citrakṣatra citratamaṃ vayodhām | [ṚV, 6, 6 7.1]
candraṃ rayim puruvīram bṛhantaṃ candra candrābhir gṛṇate yuvasva | [ṚV, 6, 6 7.2]
{ṚV, 6, 7}
mūrdhānaṃ divo aratim pṛthivyā vaiśvānaram ṛta ā jātam agnim | [ṚV, 6, 7 1.1]
kaviṃ samrājam atithiṃ janānām āsann ā pātraṃ janayanta devāḥ | [ṚV, 6, 7 1.2]
nābhiṃ yajñānāṃ sadanaṃ rayīṇām mahām āhāvam abhi saṃ navanta | [ṚV, 6, 7 2.1]
vaiśvānaraṃ rathyam adhvarāṇāṃ yajñasya ketuṃ janayanta devāḥ | [ṚV, 6, 7 2.2]
tvad vipro jāyate vājy agne tvad vīrāso abhimātiṣāhaḥ | [ṚV, 6, 7 3.1]
vaiśvānara tvam asmāsu dhehi vasūni rājan spṛhayāyyāṇi | [ṚV, 6, 7 3.2]
tvām amṛta jāyamānam śiśum na devāḥ abhi sam navante | [ṚV, 6, 7 593652_1]
tava kratubhiḥ amṛta tvam āyan vaiśvānara yat adīdeḥ | [ṚV, 6, 7 593653_1]
vaiśvānara tava tāni vratāni mahāny agne nakir ā dadharṣa | [ṚV, 6, 7 5.1]
yaj jāyamānaḥ pitror upasthe 'vindaḥ ketuṃ vayuneṣv ahnām | [ṚV, 6, 7 5.2]
vaiśvānarasya vimitāni cakṣasā sānūni divaḥ amṛtasya ketunā | [ṚV, 6, 7 593656_1]
tasya id u viśvā bhuvanā adhi mūrdhani | [ṚV, 6, 7 593657_1]
vayāḥ iva ruruhuḥ sapta visruhaḥ | [ṚV, 6, 7 593657_2]
vi yo rajāṃsy amimīta sukratur vaiśvānaro vi divo rocanā kaviḥ | [ṚV, 6, 7 7.1]
pari yo viśvā bhuvanāni paprathe 'dabdho gopā amṛtasya rakṣitā | [ṚV, 6, 7 7.2]
{ṚV, 6, 8}
pṛkṣasya vṛṣṇo aruṣasya nū sahaḥ pra nu vocaṃ vidathā jātavedasaḥ | [ṚV, 6, 8 1.1]
vaiśvānarāya matir navyasī śuciḥ soma iva pavate cārur agnaye | [ṚV, 6, 8 1.2]
sa jāyamānaḥ parame vyomani vratāny agnir vratapā arakṣata | [ṚV, 6, 8 2.1]
vy antarikṣam amimīta sukratur vaiśvānaro mahinā nākam aspṛśat | [ṚV, 6, 8 2.2]
vy astabhnād rodasī mitro adbhuto 'ntarvāvad akṛṇoj jyotiṣā tamaḥ | [ṚV, 6, 8 3.1]
vi carmaṇīva dhiṣaṇe avartayad vaiśvānaro viśvam adhatta vṛṣṇyam | [ṚV, 6, 8 3.2]
apām upasthe mahiṣā agṛbhṇata viśo rājānam upa tasthur ṛgmiyam | [ṚV, 6, 8 4.1]
ā dūto agnim abharad vivasvato vaiśvānaram mātariśvā parāvataḥ | [ṚV, 6, 8 4.2]
yuge yuge vidathyaṃ gṛṇadbhyo 'gne rayiṃ yaśasaṃ dhehi navyasīm | [ṚV, 6, 8 5.1]
pavyeva rājann aghaśaṃsam ajara nīcā ni vṛśca vaninaṃ na tejasā | [ṚV, 6, 8 5.2]
asmākam agne maghavatsu dhārayānāmi kṣatram ajaraṃ suvīryam | [ṚV, 6, 8 6.1]
vayaṃ jayema śatinaṃ sahasriṇaṃ vaiśvānara vājam agne tavotibhiḥ | [ṚV, 6, 8 6.2]
adabdhebhis tava gopābhir iṣṭe 'smākam pāhi triṣadhastha sūrīn | [ṚV, 6, 8 7.1]
rakṣā ca no daduṣāṃ śardho agne vaiśvānara pra ca tārī stavānaḥ | [ṚV, 6, 8 7.2]
{ṚV, 6, 9}
ahaś ca kṛṣṇam ahar arjunaṃ ca vi vartete rajasī vedyābhiḥ | [ṚV, 6, 9 1.1]
vaiśvānaro jāyamāno na rājāvātiraj jyotiṣāgnis tamāṃsi | [ṚV, 6, 9 1.2]
nāhaṃ tantuṃ na vi jānāmy otuṃ na yaṃ vayanti samare 'tamānāḥ | [ṚV, 6, 9 2.1]
kasya svit putra iha vaktvāni paro vadāty avareṇa pitrā | [ṚV, 6, 9 2.2]
sa it tantuṃ sa vi jānāty otuṃ sa vaktvāny ṛtuthā vadāti | [ṚV, 6, 9 3.1]
ya īṃ ciketad amṛtasya gopā avaś caran paro anyena paśyan | [ṚV, 6, 9 3.2]
ayaṃ hotā prathamaḥ paśyatemam idaṃ jyotir amṛtam martyeṣu | [ṚV, 6, 9 4.1]
ayaṃ sa jajñe dhruva ā niṣatto 'martyas tanvā vardhamānaḥ | [ṚV, 6, 9 4.2]
dhruvaṃ jyotir nihitaṃ dṛśaye kam mano javiṣṭham patayatsv antaḥ | [ṚV, 6, 9 5.1]
viśve devāḥ samanasaḥ saketā ekaṃ kratum abhi vi yanti sādhu | [ṚV, 6, 9 5.2]
vi me karṇā patayato vi cakṣur vīdaṃ jyotir hṛdaya āhitaṃ yat | [ṚV, 6, 9 6.1]
vi me manaś carati dūraādhīḥ kiṃ svid vakṣyāmi kim u nū maniṣye | [ṚV, 6, 9 6.2]
viśve devā anamasyan bhiyānās tvām agne tamasi tasthivāṃsam | [ṚV, 6, 9 7.1]
vaiśvānaro 'vatūtaye no 'martyo 'vatūtaye naḥ | [ṚV, 6, 9 7.2]
{ṚV, 6, 10}
puro vo mandraṃ divyaṃ suvṛktim prayati yajñe agnim adhvare dadhidhvam | [ṚV, 6, 10 1.1]
pura ukthebhiḥ sa hi no vibhāvā svadhvarā karati jātavedāḥ | [ṚV, 6, 10 1.2]
tam u dyumaḥ purvaṇīka hotar agne agnibhir manuṣa idhānaḥ | [ṚV, 6, 10 2.1]
stomaṃ yam asmai mamateva śūṣaṃ ghṛtaṃ na śuci matayaḥ pavante | [ṚV, 6, 10 2.2]
pīpāya sa śravasā martyeṣu yo agnaye dadāśa vipra ukthaiḥ | [ṚV, 6, 10 3.1]
citrābhis tam ūtibhiś citraśocir vrajasya sātā gomato dadhāti | [ṚV, 6, 10 3.2]
ā yaḥ paprau jāyamāna urvī dūredṛśā bhāsā kṛṣṇādhvā | [ṚV, 6, 10 4.1]
adha bahu cit tama ūrmyāyās tiraḥ śociṣā dadṛśe pāvakaḥ | [ṚV, 6, 10 4.2]
nū naś citram puruvājābhir ūtī agne rayim maghavadbhyaś ca dhehi | [ṚV, 6, 10 5.1]
ye rādhasā śravasā cāty anyān suvīryebhiś cābhi santi janān | [ṚV, 6, 10 5.2]
imaṃ yajñaṃ cano dhā agna uśan yaṃ ta āsāno juhute haviṣmān | [ṚV, 6, 10 6.1]
bharadvājeṣu dadhiṣe suvṛktim avīr vājasya gadhyasya sātau | [ṚV, 6, 10 6.2]
vi dveṣāṃsīnuhi vardhayeﾱām madema śatahimāḥ suvīrāḥ | [ṚV, 6, 10 7.1]
{ṚV, 6, 11}
yajasva hotar iṣito yajīyān agne bādho marutāṃ na prayukti | [ṚV, 6, 11 1.1]
ā no mitrāvaruṇā nāsatyā dyāvā hotrāya pṛthivī vavṛtyāḥ | [ṚV, 6, 11 1.2]
tvaṃ hotā mandratamo no adhrug antar devo vidathā martyeṣu | [ṚV, 6, 11 2.1]
pāvakayā juhvā vahnir āsāgne yajasva tanvaṃ tava svām | [ṚV, 6, 11 2.2]
dhanyā ciddhi tve dhiṣaṇā vaṣṭi pra devāñ janma gṛṇate yajadhyai | [ṚV, 6, 11 3.1]
vepiṣṭho aṅgirasāṃ yaddha vipro madhu cchando bhanati rebha iṣṭau | [ṚV, 6, 11 3.2]
adidyutat sv apāko vibhāvāgne yajasva rodasī urūcī | [ṚV, 6, 11 4.1]
āyuṃ na yaṃ namasā rātahavyā añjanti suprayasam pañca janāḥ | [ṚV, 6, 11 4.2]
ayāmi sruc ghṛtavatī suvṛktiḥ | [ṚV, 6, 11 593709_1]
amyakṣi sadma sadane pṛthivyāḥ | [ṚV, 6, 11 593710_1]
aśrāyi yajñaḥ sūrye na cakṣuḥ | [ṚV, 6, 11 593710_2]
daśasyā naḥ purvaṇīka hotar devebhir agne agnibhir idhānaḥ | [ṚV, 6, 11 6.1]
rāyaḥ sūno sahaso vāvasānā ati srasema vṛjanaṃ nāṃhaḥ | [ṚV, 6, 11 6.2]
{ṚV, 6, 12}
madhye hotā duroṇe barhiṣaḥ rāj agniḥ todasya rodasī yajadhyai | [ṚV, 6, 12 593713_1]
ayam sa sūnuḥ sahasaḥ ṛtāvā dūrāt sūryaḥ na śociṣā tatāna | [ṚV, 6, 12 593714_1]
ā yasmin tve su apāke yajatra yakṣat rājan sarvatātā iva nu dyauḥ triṣadhasthaḥ tataruṣaḥ na jaṃhaḥ havyā maghāni mānuṣā yajadhyai | [ṚV, 6, 12 593716_1]
tejiṣṭhā yasya aratiḥ vanerāj todaḥ adhvan na vṛdhasānaḥ adyaut | [ṚV, 6, 12 593717_1]
adrogho na dravitā cetati tmann amartyo 'vartra oṣadhīṣu | [ṚV, 6, 12 3.2]
sa asmākebhiḥ etarī na śūṣaiḥ agniḥ stave dame ā jātavedāḥ | [ṚV, 6, 12 593719_1]
dru annaḥ vanvan kratvā kratvā nā arvā usraḥ pitā iva jārayāyi yajñaiḥ | [ṚV, 6, 12 593720_1]
adha sma asya panayanti bhāsaḥ vṛthā yat takṣat anuyāti pṛthvīm | [ṚV, 6, 12 593721_1]
sadyo yaḥ syandro viṣito dhavīyān ṛṇo na tāyur ati dhanvā rāṭ | [ṚV, 6, 12 5.2]
sa tvam naḥ arvat nidāyāḥ viśvebhiḥ agne agnibhiḥ idhānaḥ | [ṚV, 6, 12 593723_1]
veṣi rāyaḥ | [ṚV, 6, 12 593724_1]
vi yāsi ducchunāḥ | [ṚV, 6, 12 593724_2]
madema śata himāḥ su vīrāḥ | [ṚV, 6, 12 593724_3]
{ṚV, 6, 13}
tvat viśvā subhaga saubhagāni agne vi yanti vaninaḥ na vayāḥ śruṣṭiḥ rayiḥ vājaḥ vṛtratūrye divaḥ vṛṣṭiḥ īḍyā u rītiḥ apām | [ṚV, 6, 13 593725_1]
tvam bhagaḥ naḥ ā hi ratnam iṣe | [ṚV, 6, 13 593727_1]
parijmā iva kṣayasi dasma varcāḥ agne mitraḥ na bṛhataḥ ṛtasya | [ṚV, 6, 13 593727_2]
asi kṣattā vāmasya deva bhūreḥ | [ṚV, 6, 13 593728_1]
sa satpatiḥ śavasā hanti vṛtram agne vipro vi paṇer bharti vājam | [ṚV, 6, 13 3.1]
yaṃ tvam praceta ṛtajāta rāyā sajoṣā naptrāpāṃ hinoṣi | [ṚV, 6, 13 3.2]
yas te sūno sahaso gīrbhir ukthair yajñair marto niśitiṃ vedyānaṭ | [ṚV, 6, 13 4.1]
viśvaṃ sa deva prati vāram agne dhatte dhānyam patyate vasavyaiḥ | [ṚV, 6, 13 4.2]
tā nṛbhya ā sauśravasā suvīrāgne sūno sahasaḥ puṣyase dhāḥ | [ṚV, 6, 13 5.1]
kṛṇoṣi yacchavasā bhūri paśvo vayo vṛkāyāraye jasuraye | [ṚV, 6, 13 5.2]
vadmā sūno sahaso no vihāyā agne tokaṃ tanayaṃ vāji no dāḥ | [ṚV, 6, 13 6.1]
viśvābhir gīrbhir abhi pūrtim aśyām madema śatahimāḥ suvīrāḥ | [ṚV, 6, 13 6.2]
{ṚV, 6, 14}
agnā yo martyo duvo dhiyaṃ jujoṣa dhītibhiḥ | [ṚV, 6, 14 1.1]
bhasan nu ṣa pra pūrvya iṣaṃ vurītāvase | [ṚV, 6, 14 1.2]
agnir iddhi pracetā agnir vedhastama ṛṣiḥ | [ṚV, 6, 14 2.1]
agniṃ hotāram īﾱate yajñeṣu manuṣo viśaḥ | [ṚV, 6, 14 2.2]
nānā hy agne 'vase spardhante rāyo aryaḥ | [ṚV, 6, 14 3.1]
tūrvanto dasyum āyavo vrataiḥ sīkṣanto avratam | [ṚV, 6, 14 3.2]
agnir apsām ṛtīṣahaṃ vīraṃ dadāti satpatim | [ṚV, 6, 14 4.1]
yasya trasanti śavasaḥ saṃcakṣi śatravo bhiyā | [ṚV, 6, 14 4.2]
agnir hi vidmanā nido devo martam uruṣyati | [ṚV, 6, 14 5.1]
sahāvā yasyāvṛto rayir vājeṣv avṛtaḥ | [ṚV, 6, 14 5.2]
acchā no mitramaho deva devān agne vocaḥ sumatiṃ rodasyoḥ | [ṚV, 6, 14 6.1]
vīhi svastiṃ sukṣitiṃ divo nṝn dviṣo aṃhāṃsi duritā tarema tā tarema tavāvasā tarema | [ṚV, 6, 14 6.2]
{ṚV, 6, 15}
imam ū ṣu vo atithim uṣarbudhaṃ viśvāsāṃ viśām patim ṛñjase girā | [ṚV, 6, 15 1.1]
vetīd divo januṣā kaccid ā śucir jyok cid atti garbho yad acyutam | [ṚV, 6, 15 1.2]
mitraṃ na yaṃ sudhitam bhṛgavo dadhur vanaspatāv īḍyam ūrdhvaśociṣam | [ṚV, 6, 15 2.1]
sa tvam su prītaḥ vītahavye adbhuta praśastibhiḥ mahayase dive dive | [ṚV, 6, 15 593752_1]
sa tvaṃ dakṣasyāvṛko vṛdho bhūr aryaḥ parasyāntarasya taruṣaḥ | [ṚV, 6, 15 3.1]
rāyaḥ sūno sahaso martyeṣv ā chardir yaccha vītahavyāya sapratho bharadvājāya saprathaḥ | [ṚV, 6, 15 3.2]
dyutānaṃ vo atithiṃ svarṇaram agniṃ hotāram manuṣaḥ svadhvaram | [ṚV, 6, 15 4.1]
vipraṃ na dyukṣavacasaṃ suvṛktibhir havyavāham aratiṃ devam ṛñjase | [ṚV, 6, 15 4.2]
pāvakayā yaś citayantyā kṛpā kṣāman ruruca uṣaso na bhānunā | [ṚV, 6, 15 5.1]
tūrvan na yāmann etaśasya nū raṇa ā yo ghṛṇe na tatṛṣāṇo ajaraḥ | [ṚV, 6, 15 5.2]
agnim agniṃ vaḥ samidhā duvasyata priyaṃ priyaṃ vo atithiṃ gṛṇīṣaṇi | [ṚV, 6, 15 6.1]
upa vo gīrbhir amṛtaṃ vivāsata devo deveṣu vanate hi vāryaṃ devo deveṣu vanate hi no duvaḥ | [ṚV, 6, 15 6.2]
samiddham agniṃ samidhā girā gṛṇe śucim pāvakam puro adhvare dhruvam | [ṚV, 6, 15 7.1]
vipraṃ hotāram puruvāram adruhaṃ kaviṃ sumnair īmahe jātavedasam | [ṚV, 6, 15 7.2]
tvāṃ dūtam agne amṛtaṃ yuge yuge havyavāhaṃ dadhire pāyum īḍyam | [ṚV, 6, 15 8.1]
devāsaś ca martāsaś ca jāgṛviṃ vibhuṃ viśpatiṃ namasā ni ṣedire | [ṚV, 6, 15 8.2]
vibhūṣann agna ubhayāṁ anu vratā dūto devānāṃ rajasī sam īyase | [ṚV, 6, 15 9.1]
yat te dhītiṃ sumatim āvṛṇīmahe 'dha smā nas trivarūthaḥ śivo bhava | [ṚV, 6, 15 9.2]
taṃ supratīkaṃ sudṛśaṃ svañcam avidvāṃso viduṣṭaraṃ sapema | [ṚV, 6, 15 10.1]
sa yakṣad viśvā vayunāni vidvān pra havyam agnir amṛteṣu vocat | [ṚV, 6, 15 10.2]
tam agne pāsy uta tam piparṣi yas ta ānaṭ kavaye śūra dhītim | [ṚV, 6, 15 11.1]
yajñasya vā niśitiṃ voditiṃ vā tam it pṛṇakṣi śavasota rāyā | [ṚV, 6, 15 11.2]
tvam agne vanuṣyato ni pāhi tvam u naḥ sahasāvann avadyāt | [ṚV, 6, 15 12.1]
saṃ tvā dhvasmanvad abhy etu pāthaḥ saṃ rayi spṛhayāyyaḥ sahasrī | [ṚV, 6, 15 12.2]
agnir hotā gṛhapatiḥ sa rājā viśvā veda janimā jātavedāḥ | [ṚV, 6, 15 13.1]
devānām uta yo martyānāṃ yajiṣṭhaḥ sa pra yajatām ṛtāvā | [ṚV, 6, 15 13.2]
agne yad adya viśo adhvarasya hotaḥ pāvakaśoce veṣ ṭvaṃ hi yajvā | [ṚV, 6, 15 14.1]
ṛtā yajāsi mahinā vi yad bhūr havyā vaha yaviṣṭha yā te adya | [ṚV, 6, 15 14.2]
abhi prayāṃsi sudhitāni hi khyo ni tvā dadhīta rodasī yajadhyai | [ṚV, 6, 15 15.1]
avā no maghavan vājasātāv agne viśvāni duritā tarema tā tarema tavāvasā tarema | [ṚV, 6, 15 15.2]
agne viśvebhiḥ svanīka devair ūrṇāvantam prathamaḥ sīda yonim | [ṚV, 6, 15 16.1]
kulāyinaṃ ghṛtavantaṃ savitre yajñaṃ naya yajamānāya sādhu | [ṚV, 6, 15 16.2]
imam u tyam atharvavad agnim manthanti vedhasaḥ | [ṚV, 6, 15 17.1]
yam aṅkūyantam ānayann amūraṃ śyāvyābhyaḥ | [ṚV, 6, 15 17.2]
janiṣvā devavītaye sarvatātā svastaye | [ṚV, 6, 15 18.1]
ā devān vakṣy amṛtāṁ ṛtāvṛdho yajñaṃ deveṣu pispṛśaḥ | [ṚV, 6, 15 18.2]
vayam u tvā gṛhapate janānām agne akarma samidhā bṛhantam | [ṚV, 6, 15 19.1]
asthūri no gārhapatyāni santu tigmena nas tejasā saṃ śiśādhi | [ṚV, 6, 15 19.2]
{ṚV, 6, 16}
tvam agne yajñānāṃ hotā viśveṣāṃ hitaḥ | [ṚV, 6, 16 1.1]
devebhir mānuṣe jane | [ṚV, 6, 16 1.2]
sa no mandrābhir adhvare jihvābhir yajā mahaḥ | [ṚV, 6, 16 2.1]
ā devān vakṣi yakṣi ca | [ṚV, 6, 16 2.2]
vetthā hi vedho adhvanaḥ pathaś ca devāñjasā | [ṚV, 6, 16 3.1]
agne yajñeṣu sukrato | [ṚV, 6, 16 3.2]
tvām īﾱe adha dvitā bharato vājibhiḥ śunam | [ṚV, 6, 16 4.1]
īje yajñeṣu yajñiyam | [ṚV, 6, 16 4.2]
tvam imā vāryā puru divodāsāya sunvate | [ṚV, 6, 16 5.1]
bharadvājāya dāśuṣe | [ṚV, 6, 16 5.2]
tvaṃ dūto amartya ā vahā daivyaṃ janam | [ṚV, 6, 16 6.1]
śṛṇvan viprasya suṣṭutim | [ṚV, 6, 16 6.2]
tvām agne svādhyo martāso devavītaye | [ṚV, 6, 16 7.1]
yajñeṣu devam īﾱate | [ṚV, 6, 16 7.2]
tava pra yakṣi saṃdṛśam uta kratuṃ sudānavaḥ | [ṚV, 6, 16 8.1]
viśve juṣanta kāminaḥ | [ṚV, 6, 16 8.2]
tvaṃ hotā manurhito vahnir āsā viduṣṭaraḥ | [ṚV, 6, 16 9.1]
agne yakṣi divo viśaḥ | [ṚV, 6, 16 9.2]
agna ā yāhi vītaye gṛṇāno havyadātaye | [ṚV, 6, 16 10.1]
ni hotā satsi barhiṣi | [ṚV, 6, 16 10.2]
taṃ tvā samidbhir aṅgiro ghṛtena vardhayāmasi | [ṚV, 6, 16 11.1]
bṛhacchocā yaviṣṭhya | [ṚV, 6, 16 11.2]
sa naḥ pṛthu śravāyyam acchā deva vivāsasi | [ṚV, 6, 16 12.1]
bṛhad agne suvīryam | [ṚV, 6, 16 12.2]
tvām agne puṣkarād adhy atharvā nir amanthata | [ṚV, 6, 16 13.1]
mūrdhno viśvasya vāghataḥ | [ṚV, 6, 16 13.2]
tam u tvā dadhyaṅṅ ṛṣiḥ putra īdhe atharvaṇaḥ | [ṚV, 6, 16 14.1]
vṛtrahaṇam purandaram | [ṚV, 6, 16 14.2]
tam u tvā pāthyo vṛṣā sam īdhe dasyuhantamam | [ṚV, 6, 16 15.1]
dhanañjayaṃ raṇe raṇe | [ṚV, 6, 16 15.2]
ehy ū ṣu bravāṇi te 'gna itthetarā giraḥ | [ṚV, 6, 16 16.1]
ebhir vardhāsa indubhiḥ | [ṚV, 6, 16 16.2]
yatra kva ca te mano dakṣaṃ dadhasa uttaram | [ṚV, 6, 16 17.1]
tatrā sadaḥ kṛṇavase | [ṚV, 6, 16 17.2]
nahi te pūrtam akṣipad bhuvan nemānāṃ vaso | [ṚV, 6, 16 18.1]
athā duvo vanavase | [ṚV, 6, 16 18.2]
āgnir agāmi bhārato vṛtrahā purucetanaḥ | [ṚV, 6, 16 19.1]
divodāsasya satpatiḥ | [ṚV, 6, 16 19.2]
sa hi viśvāti pārthivā rayiṃ dāśan mahitvanā | [ṚV, 6, 16 20.1]
vanvann avāto astṛtaḥ | [ṚV, 6, 16 20.2]
sa pratnavan navīyasāgne dyumnena saṃyatā | [ṚV, 6, 16 21.1]
bṛhat tatantha bhānunā | [ṚV, 6, 16 21.2]
pra vaḥ sakhāyo agnaye stomaṃ yajñaṃ ca dhṛṣṇuyā | [ṚV, 6, 16 22.1]
arca gāya ca vedhase | [ṚV, 6, 16 22.2]
sa hi yo mānuṣā yugā sīdaddhotā kavikratuḥ | [ṚV, 6, 16 23.1]
dūtaś ca havyavāhanaḥ | [ṚV, 6, 16 23.2]
tā rājānā śucivratādityān mārutaṃ gaṇam | [ṚV, 6, 16 24.1]
vaso yakṣīha rodasī | [ṚV, 6, 16 24.2]
vasvī te agne saṃdṛṣṭir iṣayate martyāya | [ṚV, 6, 16 25.1]
ūrjo napād amṛtasya | [ṚV, 6, 16 25.2]
kratvā dā astu śreṣṭho 'dya tvā vanvan surekṇāḥ | [ṚV, 6, 16 26.1]
marta ānāśa suvṛktim | [ṚV, 6, 16 26.2]
te te agne tvotā iṣayanto viśvam āyuḥ | [ṚV, 6, 16 27.1]
taranto aryo arātīr vanvanto aryo arātīḥ | [ṚV, 6, 16 27.2]
agnis tigmena śociṣā yāsad viśvaṃ ny atriṇam | [ṚV, 6, 16 28.1]
agnir no vanate rayim | [ṚV, 6, 16 28.2]
suvīraṃ rayim ā bhara jātavedo vicarṣaṇe | [ṚV, 6, 16 29.1]
jahi rakṣāṃsi sukrato | [ṚV, 6, 16 29.2]
tvaṃ naḥ pāhy aṃhaso jātavedo aghāyataḥ | [ṚV, 6, 16 30.1]
rakṣā ṇo brahmaṇas kave | [ṚV, 6, 16 30.2]
yo no agne dureva ā marto vadhāya dāśati | [ṚV, 6, 16 31.1]
tasmān naḥ pāhy aṃhasaḥ | [ṚV, 6, 16 31.2]
tvaṃ taṃ deva jihvayā pari bādhasva duṣkṛtam | [ṚV, 6, 16 32.1]
marto yo no jighāṃsati | [ṚV, 6, 16 32.2]
bharadvājāya saprathaḥ śarma yaccha sahantya | [ṚV, 6, 16 33.1]
agne vareṇyaṃ vasu | [ṚV, 6, 16 33.2]
agnir vṛtrāṇi jaṅghanad draviṇasyur vipanyayā | [ṚV, 6, 16 34.1]
samiddhaḥ śukra āhutaḥ | [ṚV, 6, 16 34.2]
garbhe mātuḥ pituṣ pitā vididyutāno akṣare | [ṚV, 6, 16 35.1]
sīdann ṛtasya yonim ā | [ṚV, 6, 16 35.2]
brahma prajāvad ā bhara jātavedo vicarṣaṇe | [ṚV, 6, 16 36.1]
agne yad dīdayad divi | [ṚV, 6, 16 36.2]
upa tvā raṇvasaṃdṛśam prayasvantaḥ sahaskṛta | [ṚV, 6, 16 37.1]
agne sasṛjmahe giraḥ | [ṚV, 6, 16 37.2]
upa chāyām iva ghṛṇeḥ aganma śarma te vayam agne hiraṇya saṃdṛśaḥ | [ṚV, 6, 16 593861_1]
ya ugra iva śaryahā tigmaśṛṅgo na vaṃsagaḥ | [ṚV, 6, 16 39.1]
agne puro rurojitha | [ṚV, 6, 16 39.2]
pra devaṃ devavītaye bharatā vasuvittamam | [ṚV, 6, 16 41.1]
ā yam haste na khādinam śiśum jātam na bibhrati viśām agnim su adhvaram sīdatu | [ṚV, 6, 16 593868_1]
ā jātaṃ jātavedasi priyaṃ śiśītātithim | [ṚV, 6, 16 42.1]
syona ā gṛhapatim | [ṚV, 6, 16 42.2]
agne yukṣvā hi ye tavāśvāso deva sādhavaḥ | [ṚV, 6, 16 43.1]
araṃ vahanti manyave | [ṚV, 6, 16 43.2]
acchā no yāhy ā vahābhi prayāṃsi vītaye | [ṚV, 6, 16 44.1]
ā devān somapītaye | [ṚV, 6, 16 44.2]
ud agne bhārata dyumad ajasreṇa davidyutat | [ṚV, 6, 16 45.1]
śocā vi bhāhy ajara | [ṚV, 6, 16 45.2]
vītī yo devam marto duvasyed agnim īﾱītādhvare haviṣmān | [ṚV, 6, 16 46.1]
hotāraṃ satyayajaṃ rodasyor uttānahasto namasā vivāset | [ṚV, 6, 16 46.2]
ā te agne ṛcā haviḥ hṛdā taṣṭam bharāmasi | [ṚV, 6, 16 593879_1]
te te bhavantu ukṣaṇaḥ ṛṣabhāsaḥ vaśāḥ uta | [ṚV, 6, 16 593880_1]
agniṃ devāso agriyam indhate vṛtrahantamam | [ṚV, 6, 16 48.1]
yenā vasūny ābhṛtā tṛﾱhā rakṣāṃsi vājinā | [ṚV, 6, 16 48.2]
{ṚV, 6, 17}
pibā somam abhi yam ugra tarda ūrvaṃ gavyam mahi gṛṇāna indra | [ṚV, 6, 17 1.1]
vi yo dhṛṣṇo vadhiṣo vajrahasta viśvā vṛtram amitriyā śavobhiḥ | [ṚV, 6, 17 1.2]
sa īm pāhi ya ṛjīṣī tarutro yaḥ śipravān vṛṣabho yo matīnām | [ṚV, 6, 17 2.1]
yo gotrabhid vajrabhṛd yo hariṣṭhāḥ sa indra citrāṁ abhi tṛndhi vājān | [ṚV, 6, 17 2.2]
evā pāhi pratnathā mandatu tvā śrudhi brahma vāvṛdhasvota gīrbhiḥ | [ṚV, 6, 17 3.1]
āviḥ sūryaṃ kṛṇuhi pīpihīṣo jahi śatrūṃr abhi gā indra tṛndhi | [ṚV, 6, 17 3.2]
te tvā madā bṛhad indra svadhāva ime pītā ukṣayanta dyumantam | [ṚV, 6, 17 4.1]
mahām anūnaṃ tavasaṃ vibhūtim matsarāso jarhṛṣanta prasāham | [ṚV, 6, 17 4.2]
yebhiḥ sūryam uṣasam mandasāno 'vāsayo 'pa dṛﾱhāni dardrat | [ṚV, 6, 17 5.1]
mahām adrim pari gā indra santaṃ nutthā acyutaṃ sadasas pari svāt | [ṚV, 6, 17 5.2]
tava kratvā tava tad daṃsanābhir āmāsu pakvaṃ śacyā ni dīdhaḥ | [ṚV, 6, 17 6.1]
aurṇor dura usriyābhyo vi dṛﾱhod ūrvād gā asṛjo aṅgirasvān | [ṚV, 6, 17 6.2]
paprātha kṣām mahi daṃso vy urvīm upa dyām ṛṣvo bṛhad indra stabhāyaḥ | [ṚV, 6, 17 7.1]
adhārayo rodasī devaputre pratne mātarā yahvī ṛtasya | [ṚV, 6, 17 7.2]
adha tvā viśve pura indra devā ekaṃ tavasaṃ dadhire bharāya | [ṚV, 6, 17 8.1]
adevo yad abhy auhiṣṭa devān svarṣātā vṛṇata indram atra | [ṚV, 6, 17 8.2]
adha dyauś cit te apa sā nu vajrād dvitānamad bhiyasā svasya manyoḥ | [ṚV, 6, 17 9.1]
ahiṃ yad indro abhy ohasānaṃ ni cid viśvāyuḥ śayathe jaghāna | [ṚV, 6, 17 9.2]
adha tvaṣṭā te maha ugra vajraṃ sahasrabhṛṣṭiṃ vavṛtacchatāśrim | [ṚV, 6, 17 10.1]
nikāmam aramaṇasaṃ yena navantam ahiṃ sam piṇag ṛjīṣin | [ṚV, 6, 17 10.2]
vardhān yaṃ viśve marutaḥ sajoṣāḥ pacacchatam mahiṣāṁ indra tubhyam | [ṚV, 6, 17 11.1]
pūṣā viṣṇus trīṇi sarāṃsi dhāvan vṛtrahaṇam madiram aṃśum asmai | [ṚV, 6, 17 11.2]
ā kṣodo mahi vṛtaṃ nadīnām pariṣṭhitam asṛja ūrmim apām | [ṚV, 6, 17 12.1]
tāsām anu pravata indra panthām prārdayo nīcīr apasaḥ samudram | [ṚV, 6, 17 12.2]
evā tā viśvā cakṛvāṃsam indram mahām ugram ajuryaṃ sahodām | [ṚV, 6, 17 13.1]
suvīraṃ tvā svāyudhaṃ suvajram ā brahma navyam avase vavṛtyāt | [ṚV, 6, 17 13.2]
sa no vājāya śravasa iṣe ca rāye dhehi dyumata indra viprān | [ṚV, 6, 17 14.1]
bharadvāje nṛvata indra sūrīn divi ca smaidhi pārye na indra | [ṚV, 6, 17 14.2]
ayā vājaṃ devahitaṃ sanema madema śatahimāḥ suvīrāḥ | [ṚV, 6, 17 15.1]
{ṚV, 6, 18}
tam u ṣṭuhi yo abhibhūtyojā vanvann avātaḥ puruhūta indraḥ | [ṚV, 6, 18 1.1]
aṣāﾱham ugraṃ sahamānam ābhir gīrbhir vardha vṛṣabhaṃ carṣaṇīnām | [ṚV, 6, 18 1.2]
sa yudhmaḥ satvā khajakṛt samadvā tuvimrakṣo nadanumāṁ ṛjīṣī | [ṚV, 6, 18 2.1]
bṛhadreṇuś cyavano mānuṣīṇām ekaḥ kṛṣṭīnām abhavat sahāvā | [ṚV, 6, 18 2.2]
tvaṃ ha nu tyad adamāyo dasyūṃr ekaḥ kṛṣṭīr avanor āryāya | [ṚV, 6, 18 3.1]
asti svin nu vīryaṃ tat ta indra na svid asti tad ṛtuthā vi vocaḥ | [ṚV, 6, 18 3.2]
sad iddhi te tuvijātasya manye sahaḥ sahiṣṭha turatas turasya | [ṚV, 6, 18 4.1]
ugram ugrasya tavasas tavīyo 'radhrasya radhraturo babhūva | [ṚV, 6, 18 4.2]
tan naḥ pratnaṃ sakhyam astu yuṣme itthā vadadbhir valam aṅgirobhiḥ | [ṚV, 6, 18 5.1]
hann acyutacyud dasmeṣayantam ṛṇoḥ puro vi duro asya viśvāḥ | [ṚV, 6, 18 5.2]
sa hi dhībhir havyo asty ugra īśānakṛn mahati vṛtratūrye | [ṚV, 6, 18 6.1]
sa tokasātā tanaye sa vajrī vitantasāyyo abhavat samatsu | [ṚV, 6, 18 6.2]
sa majmanā janima mānuṣāṇām amartyena nāmnāti pra sarsre | [ṚV, 6, 18 7.1]
sa dyumnena sa śavasota rāyā sa vīryeṇa nṛtamaḥ samokāḥ | [ṚV, 6, 18 7.2]
sa yo na muhe na mithū jano bhūt sumantunāmā cumuriṃ dhuniṃ ca | [ṚV, 6, 18 8.1]
vṛṇak pipruṃ śambaraṃ śuṣṇam indraḥ purāṃ cyautnāya śayathāya nū cit | [ṚV, 6, 18 8.2]
udāvatā tvakṣasā panyasā ca vṛtrahatyāya ratham indra tiṣṭha | [ṚV, 6, 18 9.1]
dhiṣva vajraṃ hasta ā dakṣiṇatrābhi pra manda purudatra māyāḥ | [ṚV, 6, 18 9.2]
agnir na śuṣkaṃ vanam indra hetī rakṣo ni dhakṣy aśanir na bhīmā | [ṚV, 6, 18 10.1]
gambhīraya ṛṣvayā yo rurojādhvānayad duritā dambhayacca | [ṚV, 6, 18 10.2]
ā sahasram pathibhir indra rāyā tuvidyumna tuvivājebhir arvāk | [ṚV, 6, 18 11.1]
yāhi sūno sahaso yasya nū cid adeva īśe puruhūta yotoḥ | [ṚV, 6, 18 11.2]
pra tuvidyumnasya sthavirasya ghṛṣver divo rarapśe mahimā pṛthivyāḥ | [ṚV, 6, 18 12.1]
nāsya śatrur na pratimānam asti na pratiṣṭhiḥ purumāyasya sahyoḥ | [ṚV, 6, 18 12.2]
pra tat te adyā karaṇaṃ kṛtam bhūt kutsaṃ yad āyum atithigvam asmai | [ṚV, 6, 18 13.1]
purū sahasrā ni śiśā abhi kṣām ut tūrvayāṇaṃ dhṛṣatā ninetha | [ṚV, 6, 18 13.2]
anu tvāhighne adha deva devā madan viśve kavitamaṃ kavīnām | [ṚV, 6, 18 14.1]
karo yatra varivo bādhitāya dive janāya tanve gṛṇānaḥ | [ṚV, 6, 18 14.2]
anu dyāvāpṛthivī tat ta ojo 'martyā jihata indra devāḥ | [ṚV, 6, 18 15.1]
kṛṣvā kṛtno akṛtaṃ yat te asty ukthaṃ navīyo janayasva yajñaiḥ | [ṚV, 6, 18 15.2]
{ṚV, 6, 19}
mahāṁ indro nṛvad ā carṣaṇiprā uta dvibarhā aminaḥ sahobhiḥ | [ṚV, 6, 19 1.1]
asmadryag vāvṛdhe vīryāyoruḥ pṛthuḥ sukṛtaḥ kartṛbhir bhūt | [ṚV, 6, 19 1.2]
indram eva dhiṣaṇā sātaye dhād bṛhantam ṛṣvam ajaraṃ yuvānam | [ṚV, 6, 19 2.1]
aṣāﾱhena śavasā śūśuvāṃsaṃ sadyaś cid yo vāvṛdhe asāmi | [ṚV, 6, 19 2.2]
pṛthū karasnā bahulā gabhastī asmadryak sam mimīhi śravāṃsi | [ṚV, 6, 19 3.1]
yūtheva paśvaḥ paśupā damūnā asmāṁ indrābhy ā vavṛtsvājau | [ṚV, 6, 19 3.2]
tam vaḥ indram catinam asya śākaiḥ iha nūnam vājayantaḥ huvema yathā cit pūrve jaritāraḥ āsuḥ anedyāḥ anavadyāḥ ariṣṭāḥ | [ṚV, 6, 19 593948_1]
dhṛta vrataḥ dhana dāḥ soma vṛddhaḥ sa hi vāmasya vasunaḥ purukṣuḥ | [ṚV, 6, 19 593950_1]
sam jagmire pathyāḥ rāyaḥ asmin samudre na sindhavaḥ yādamānāḥ | [ṚV, 6, 19 593951_1]
śaviṣṭhaṃ na ā bhara śūra śava ojiṣṭham ojo abhibhūta ugram | [ṚV, 6, 19 6.1]
viśvā dyumnā vṛṣṇyā mānuṣāṇām asmabhyaṃ dā harivo mādayadhyai | [ṚV, 6, 19 6.2]
yas te madaḥ pṛtanāṣāﾱ amṛdhra indra taṃ na ā bhara śūśuvāṃsam | [ṚV, 6, 19 7.1]
yena tokasya tanayasya sātau maṃsīmahi jigīvāṃsas tvotāḥ | [ṚV, 6, 19 7.2]
ā no bhara vṛṣaṇaṃ śuṣmam indra dhanaspṛtaṃ śūśuvāṃsaṃ sudakṣam | [ṚV, 6, 19 8.1]
yena vaṃsāma pṛtanāsu śatrūn tavotibhir uta jāmīṃr ajāmīn | [ṚV, 6, 19 8.2]
ā te śuṣmo vṛṣabha etu paścād ottarād adharād ā purastāt | [ṚV, 6, 19 9.1]
ā viśvato abhi sam etv arvāṅ indra dyumnaṃ svarvad dhehy asme | [ṚV, 6, 19 9.2]
nṛvat ta indra nṛtamābhir ūtī vaṃsīmahi vāmaṃ śromatebhiḥ | [ṚV, 6, 19 10.1]
īkṣe hi vasva ubhayasya rājan dhā ratnam mahi sthūram bṛhantam | [ṚV, 6, 19 10.2]
marutvantaṃ vṛṣabhaṃ vāvṛdhānam akavāriṃ divyaṃ śāsam indram | [ṚV, 6, 19 11.1]
viśvāsāham avase nūtanāyograṃ sahodām iha taṃ huvema | [ṚV, 6, 19 11.2]
janaṃ vajrin mahi cin manyamānam ebhyo nṛbhyo randhayā yeṣv asmi | [ṚV, 6, 19 12.1]
adhā hi tvā pṛthivyāṃ śūrasātau havāmahe tanaye goṣv apsu | [ṚV, 6, 19 12.2]
vayaṃ ta ebhiḥ puruhūta sakhyaiḥ śatroḥ śatror uttara it syāma | [ṚV, 6, 19 13.1]
ghnanto vṛtrāṇy ubhayāni śūra rāyā madema bṛhatā tvotāḥ | [ṚV, 6, 19 13.2]
{ṚV, 6, 20}
dyaur na ya indrābhi bhūmāryas tasthau rayiḥ śavasā pṛtsu janān | [ṚV, 6, 20 1.1]
taṃ naḥ sahasrabharam urvarāsāṃ daddhi sūno sahaso vṛtraturam | [ṚV, 6, 20 1.2]
divo na tubhyam anv indra satrāsuryaṃ devebhir dhāyi viśvam | [ṚV, 6, 20 2.1]
ahiṃ yad vṛtram apo vavrivāṃsaṃ hann ṛjīṣin viṣṇunā sacānaḥ | [ṚV, 6, 20 2.2]
tūrvann ojīyān tavasas tavīyān kṛtabrahmendro vṛddhamahāḥ | [ṚV, 6, 20 3.1]
rājābhavan madhunaḥ somyasya viśvāsāṃ yat purāṃ dartnum āvat | [ṚV, 6, 20 3.2]
śatair apadran paṇaya indrātra daśoṇaye kavaye 'rkasātau | [ṚV, 6, 20 4.1]
vadhaiḥ śuṣṇasyāśuṣasya māyāḥ pitvo nārirecīt kiṃcana pra | [ṚV, 6, 20 4.2]
maho druho apa viśvāyu dhāyi vajrasya yat patane pādi śuṣṇaḥ | [ṚV, 6, 20 5.1]
uru ṣa sarathaṃ sārathaye kar indraḥ kutsāya sūryasya sātau | [ṚV, 6, 20 5.2]
pra śyeno na madiram aṃśum asmai śiro dāsasya namucer mathāyan | [ṚV, 6, 20 6.1]
prāvan namīṃ sāpyaṃ sasantam pṛṇag rāyā sam iṣā saṃ svasti | [ṚV, 6, 20 6.2]
vi pipror ahimāyasya dṛﾱhāḥ puro vajriñchavasā na dardaḥ | [ṚV, 6, 20 7.1]
sudāman tad rekṇo apramṛṣyam ṛjiśvane dātraṃ dāśuṣe dāḥ | [ṚV, 6, 20 7.2]
sa vetasuṃ daśamāyaṃ daśoṇiṃ tūtujim indraḥ svabhiṣṭisumnaḥ | [ṚV, 6, 20 8.1]
ā tugraṃ śaśvad ibhaṃ dyotanāya mātur na sīm upa sṛjā iyadhyai | [ṚV, 6, 20 8.2]
sa īṃ spṛdho vanate apratīto bibhrad vajraṃ vṛtrahaṇaṃ gabhastau | [ṚV, 6, 20 9.1]
tiṣṭhaddharī adhy asteva garte vacoyujā vahata indram ṛṣvam | [ṚV, 6, 20 9.2]
sanema te 'vasā navya indra pra pūrava stavanta enā yajñaiḥ | [ṚV, 6, 20 10.1]
sapta yat puraḥ śarma śāradīr dard dhan dāsīḥ purukutsāya śikṣan | [ṚV, 6, 20 10.2]
tvaṃ vṛdha indra pūrvyo bhūr varivasyann uśane kāvyāya | [ṚV, 6, 20 11.1]
parā navavāstvam anudeyam mahe pitre dadātha svaṃ napātam | [ṚV, 6, 20 11.2]
tvaṃ dhunir indra dhunimatīr ṛṇor apaḥ sīrā na sravantīḥ | [ṚV, 6, 20 12.1]
pra yat samudram ati śūra parṣi pārayā turvaśaṃ yaduṃ svasti | [ṚV, 6, 20 12.2]
tava ha tyad indra viśvam ājau sasto dhunīcumurī yā ha siṣvap | [ṚV, 6, 20 13.1]
dīdayad it tubhyaṃ somebhiḥ sunvan dabhītir idhmabhṛtiḥ pakthy arkaiḥ | [ṚV, 6, 20 13.2]
{ṚV, 6, 21}
imā u tvā purutamasya kāror havyaṃ vīra havyā havante | [ṚV, 6, 21 1.1]
dhiyo ratheṣṭhām ajaraṃ navīyo rayir vibhūtir īyate vacasyā | [ṚV, 6, 21 1.2]
tam u stuṣa indraṃ yo vidāno girvāhasaṃ gīrbhir yajñavṛddham | [ṚV, 6, 21 2.1]
yasya divam ati mahnā pṛthivyāḥ purumāyasya ririce mahitvam | [ṚV, 6, 21 2.2]
sa it tamo 'vayunaṃ tatanvat sūryeṇa vayunavac cakāra | [ṚV, 6, 21 3.1]
kadā te martā amṛtasya dhāmeyakṣanto na minanti svadhāvaḥ | [ṚV, 6, 21 3.2]
yas tā cakāra sa kuha svid indraḥ kam ā janaṃ carati kāsu vikṣu | [ṚV, 6, 21 4.1]
kas te yajño manase śaṃ varāya ko arka indra katamaḥ sa hotā | [ṚV, 6, 21 4.2]
idā hi te veviṣataḥ purājāḥ pratnāsa āsuḥ purukṛt sakhāyaḥ | [ṚV, 6, 21 5.1]
ye madhyamāsa uta nūtanāsa utāvamasya puruhūta bodhi | [ṚV, 6, 21 5.2]
tam pṛcchanto 'varāsaḥ parāṇi pratnā ta indra śrutyānu yemuḥ | [ṚV, 6, 21 6.1]
arcāmasi vīra brahmavāho yād eva vidma tāt tvā mahāntam | [ṚV, 6, 21 6.2]
abhi tvā pājo rakṣaso vi tasthe mahi jajñānam abhi tat su tiṣṭha | [ṚV, 6, 21 7.1]
tava pratnena yujyena sakhyā vajreṇa dhṛṣṇo apa tā nudasva | [ṚV, 6, 21 7.2]
sa tu śrudhīndra nūtanasya brahmaṇyato vīra kārudhāyaḥ | [ṚV, 6, 21 8.1]
tvaṃ hy āpiḥ pradivi pitṝṇāṃ śaśvad babhūtha suhava eṣṭau | [ṚV, 6, 21 8.2]
protaye varuṇam mitram indram marutaḥ kṛṣvāvase no adya | [ṚV, 6, 21 9.1]
pra pūṣaṇaṃ viṣṇum agnim purandhiṃ savitāram oṣadhīḥ parvatāṃś ca | [ṚV, 6, 21 9.2]
ima u tvā puruśāka prayajyo jaritāro abhy arcanty arkaiḥ | [ṚV, 6, 21 10.1]
śrudhī havam ā huvato huvāno na tvāvāṁ anyo amṛta tvad asti | [ṚV, 6, 21 10.2]
nū ma ā vācam upa yāhi vidvān viśvebhiḥ sūno sahaso yajatraiḥ | [ṚV, 6, 21 11.1]
ye agnijihvā ṛtasāpa āsur ye manuṃ cakrur uparaṃ dasāya | [ṚV, 6, 21 11.2]
sa no bodhi puraetā sugeṣūta durgeṣu pathikṛd vidānaḥ | [ṚV, 6, 21 12.1]
ye aśramāsa uravo vahiṣṭhās tebhir na indrābhi vakṣi vājam | [ṚV, 6, 21 12.2]
{ṚV, 6, 22}
ya eka iddhavyaś carṣaṇīnām indraṃ taṃ gīrbhir abhy arca ābhiḥ | [ṚV, 6, 22 1.1]
yaḥ patyate vṛṣabho vṛṣṇyāvān satyaḥ satvā purumāyaḥ sahasvān | [ṚV, 6, 22 1.2]
tam u naḥ pūrve pitaro navagvāḥ sapta viprāso abhi vājayantaḥ | [ṚV, 6, 22 2.1]
nakṣaddābhaṃ taturim parvateṣṭhām adroghavācam matibhiḥ śaviṣṭham | [ṚV, 6, 22 2.2]
tam īmaha indram asya rāyaḥ puruvīrasya nṛvataḥ purukṣoḥ | [ṚV, 6, 22 3.1]
yo askṛdhoyur ajaraḥ svarvān tam ā bhara harivo mādayadhyai | [ṚV, 6, 22 3.2]
tan no vi voco yadi te purā cij jaritāra ānaśuḥ sumnam indra | [ṚV, 6, 22 4.1]
kas te bhāgaḥ kiṃ vayo dudhra khidvaḥ puruhūta purūvaso 'suraghnaḥ | [ṚV, 6, 22 4.2]
tam pṛcchantī vajrahastaṃ ratheṣṭhām indraṃ vepī vakvarī yasya nū gīḥ | [ṚV, 6, 22 5.1]
tuvigrābhaṃ tuvikūrmiṃ rabhodāṃ gātum iṣe nakṣate tumram accha | [ṚV, 6, 22 5.2]
ayā ha tyam māyayā vāvṛdhānam manojuvā svatavaḥ parvatena | [ṚV, 6, 22 6.1]
acyutā cid vīﾱitā svojo rujo vi dṛﾱhā dhṛṣatā virapśin | [ṚV, 6, 22 6.2]
taṃ vo dhiyā navyasyā śaviṣṭham pratnam pratnavat paritaṃsayadhyai | [ṚV, 6, 22 7.1]
sa no vakṣad animānaḥ suvahmendro viśvāny ati durgahāṇi | [ṚV, 6, 22 7.2]
ā janāya druhvaṇe pārthivāni divyāni dīpayo 'ntarikṣā | [ṚV, 6, 22 8.1]
tapā vṛṣan viśvataḥ śociṣā tān brahmadviṣe śocaya kṣām apaś ca | [ṚV, 6, 22 8.2]
bhuvo janasya divyasya rājā pārthivasya jagatas tveṣasaṃdṛk | [ṚV, 6, 22 9.1]
dhiṣva vajraṃ dakṣiṇa indra haste viśvā ajurya dayase vi māyāḥ | [ṚV, 6, 22 9.2]
ā saṃyatam indra ṇaḥ svastiṃ śatrutūryāya bṛhatīm amṛdhrām | [ṚV, 6, 22 10.1]
yayā dāsāny āryāṇi vṛtrā karo vajrin sutukā nāhuṣāṇi | [ṚV, 6, 22 10.2]
sa no niyudbhiḥ puruhūta vedho viśvavārābhir ā gahi prayajyo | [ṚV, 6, 22 11.1]
na yā adevo varate na deva ābhir yāhi tūyam ā madryadrik | [ṚV, 6, 22 11.2]
{ṚV, 6, 23}
suta it tvaṃ nimiśla indra some stome brahmaṇi śasyamāna ukthe | [ṚV, 6, 23 1.1]
yad vā yuktābhyām maghavan haribhyām bibhrad vajram bāhvor indra yāsi | [ṚV, 6, 23 1.2]
yad vā divi pārye suṣvim indra vṛtrahatye 'vasi śūrasātau | [ṚV, 6, 23 2.1]
yad vā dakṣasya bibhyuṣo abibhyad arandhayaḥ śardhata indra dasyūn | [ṚV, 6, 23 2.2]
pātā sutam indro astu somam praṇenīr ugro jaritāram ūtī | [ṚV, 6, 23 3.1]
kartā vīrāya suṣvaya u lokaṃ dātā vasu stuvate kīraye cit | [ṚV, 6, 23 3.2]
ganteyānti savanā haribhyām babhrir vajram papiḥ somaṃ dadir gāḥ | [ṚV, 6, 23 4.1]
kartā vīraṃ naryaṃ sarvavīraṃ śrotā havaṃ gṛṇata stomavāhāḥ | [ṚV, 6, 23 4.2]
asmai vayaṃ yad vāvāna tad viviṣma indrāya yo naḥ pradivo apas kaḥ | [ṚV, 6, 23 5.1]
sute some stumasi śaṃsad ukthendrāya brahma vardhanaṃ yathāsat | [ṚV, 6, 23 5.2]
brahmāṇi hi cakṛṣe vardhanāni tāvat ta indra matibhir viviṣmaḥ | [ṚV, 6, 23 6.1]
sute some sutapāḥ śantamāni rāṇḍyā kriyāsma vakṣaṇāni yajñaiḥ | [ṚV, 6, 23 6.2]
sa no bodhi puroﾱāśaṃ rarāṇaḥ pibā tu somaṃ goṛjīkam indra | [ṚV, 6, 23 7.1]
edam barhir yajamānasya sīdoruṃ kṛdhi tvāyata u lokam | [ṚV, 6, 23 7.2]
sa mandasvā hy anu joṣam ugra pra tvā yajñāsa ime aśnuvantu | [ṚV, 6, 23 8.1]
preme havāsaḥ puruhūtam asme ā tveyaṃ dhīr avasa indra yamyāḥ | [ṚV, 6, 23 8.2]
taṃ vaḥ sakhāyaḥ saṃ yathā suteṣu somebhir īm pṛṇatā bhojam indram | [ṚV, 6, 23 9.1]
kuvit tasmā asati no bharāya na suṣvim indro 'vase mṛdhāti | [ṚV, 6, 23 9.2]
eved indraḥ sute astāvi some bharadvājeṣu kṣayad in maghonaḥ | [ṚV, 6, 23 10.1]
asad yathā jaritra uta sūrir indro rāyo viśvavārasya dātā | [ṚV, 6, 23 10.2]
{ṚV, 6, 24}
vṛṣā madaḥ indre ślokaḥ ukthā | [ṚV, 6, 24 594060_1]
sacā someṣu suta pāḥ ṛjīṣī | [ṚV, 6, 24 594060_2]
arcatryaḥ maghavā nṛbhyaḥ ukthaiḥ dyukṣaḥ rājā girām a kṣita ūtiḥ | [ṚV, 6, 24 594061_1]
taturiḥ vīraḥ naryaḥ vicetāḥ śrotā havam gṛṇataḥ urvyūtiḥ vasuḥ śaṃsaḥ narām kāru dhāyāḥ vājī stutaḥ vidathe dāti vājam | [ṚV, 6, 24 594063_1]
akṣaḥ na cakryoḥ śūra bṛhat pra te mahnā ririce rodasyoḥ | [ṚV, 6, 24 594064_1]
vṛkṣasya nu te puruhūta vayāḥ vi ūtayaḥ ruruhuḥ indra pūrvīḥ | [ṚV, 6, 24 594065_1]
śacīvataḥ te puru śāka śākāḥ gavām iva srutayaḥ saṃcaraṇīḥ | [ṚV, 6, 24 594066_1]
vatsānām na tantayaḥ te indra dāmanvantaḥ a dāmānaḥ su dāman | [ṚV, 6, 24 594067_1]
anyat adya karvaram anyat u śvas asat ca sat muhur ācakriḥ indraḥ | [ṚV, 6, 24 594068_1]
mitraḥ naḥ atra varuṇaḥ ca pūṣā | [ṚV, 6, 24 594069_1]
aryaḥ vaśasya paryetā asti | [ṚV, 6, 24 594069_2]
vi tvat āpaḥ na parvatasya pṛṣṭhāt ukthebhiḥ indra anayanta yajñaiḥ | [ṚV, 6, 24 594070_1]
tam tvā ābhiḥ suṣṭutibhiḥ vājayantaḥ ājim na jagmuḥ girvāhaḥ aśvāḥ | [ṚV, 6, 24 594071_1]
na yam jaranti śaradaḥ na māsāḥ na dyāvaḥ indram avakarśayanti vṛddhasya cit vardhatām asya tanū stomebhiḥ ukthaiḥ ca śasyamānā | [ṚV, 6, 24 594073_1]
na vīﾱave namate na sthirāya na śardhate dasyu jūtāya stavān | [ṚV, 6, 24 594074_1]
ajrāḥ indrasya girayaḥ cit ṛṣvāḥ | [ṚV, 6, 24 594075_1]
gambhīre cit bhavati gādham asmai | [ṚV, 6, 24 594075_2]
gambhīreṇa naḥ uruṇā amatrin pra iṣaḥ yandhi suta pāvan vājān | [ṚV, 6, 24 594076_1]
sthāḥ u su ūrdhvaḥ ūtī a riṣaṇyan aktoḥ vyuṣṭau paritakmyāyām | [ṚV, 6, 24 594077_1]
sacasva nāyam avase abhīke itas vā tam indra pāhi riṣaḥ | [ṚV, 6, 24 594078_1]
amā ca enam araṇye pāhi riṣaḥ | [ṚV, 6, 24 594079_1]
madema śata himāḥ su vīrāḥ | [ṚV, 6, 24 594079_2]
{ṚV, 6, 25}
yā ta ūtir avamā yā paramā yā madhyamendra śuṣminn asti | [ṚV, 6, 25 1.1]
tābhir ū ṣu vṛtrahatye 'vīr na ebhiś ca vājair mahān na ugra | [ṚV, 6, 25 1.2]
ābhi spṛdho mithatīr ariṣaṇyann amitrasya vyathayā manyum indra | [ṚV, 6, 25 2.1]
ābhir viśvā abhiyujo viṣūcīr āryāya viśo 'va tārīr dāsīḥ | [ṚV, 6, 25 2.2]
indra jāmaya uta ye 'jāmayo 'rvācīnāso vanuṣo yuyujre | [ṚV, 6, 25 3.1]
tvam eṣāṃ vithurā śavāṃsi jahi vṛṣṇyāni kṛṇuhī parācaḥ | [ṚV, 6, 25 3.2]
śūro vā śūraṃ vanate śarīrais tanūrucā taruṣi yat kṛṇvaite | [ṚV, 6, 25 4.1]
toke vā goṣu tanaye yad apsu vi krandasī urvarāsu bravaite | [ṚV, 6, 25 4.2]
nahi tvā śūro na turo na dhṛṣṇur na tvā yodho manyamāno yuyodha | [ṚV, 6, 25 5.1]
indra nakiṣ ṭvā praty asty eṣāṃ viśvā jātāny abhy asi tāni | [ṚV, 6, 25 5.2]
sa patyata ubhayor nṛmṇam ayor yadī vedhasaḥ samithe havante | [ṚV, 6, 25 6.1]
vṛtre vā maho nṛvati kṣaye vā vyacasvantā yadi vitantasaite | [ṚV, 6, 25 6.2]
adha smā te carṣaṇayo yad ejān indra trātota bhavā varūtā | [ṚV, 6, 25 7.1]
asmākāso ye nṛtamāso arya indra sūrayo dadhire puro naḥ | [ṚV, 6, 25 7.2]
anu te dāyi maha indriyāya satrā te viśvam anu vṛtrahatye | [ṚV, 6, 25 8.1]
anu kṣatram anu saho yajatrendra devebhir anu te nṛṣahye | [ṚV, 6, 25 8.2]
evā na spṛdhaḥ sam ajā samatsv indra rārandhi mithatīr adevīḥ | [ṚV, 6, 25 9.1]
vidyāma vastor avasā gṛṇanto bharadvājā uta ta indra nūnam | [ṚV, 6, 25 9.2]
{ṚV, 6, 26}
śrudhī na indra hvayāmasi tvā maho vājasya sātau vāvṛṣāṇāḥ | [ṚV, 6, 26 1.1]
saṃ yad viśo 'yanta śūrasātā ugraṃ no 'vaḥ pārye ahan dāḥ | [ṚV, 6, 26 1.2]
tvāṃ vājī havate vājineyo maho vājasya gadhyasya sātau | [ṚV, 6, 26 2.1]
tvāṃ vṛtreṣv indra satpatiṃ tarutraṃ tvāṃ caṣṭe muṣṭihā goṣu yudhyan | [ṚV, 6, 26 2.2]
tvaṃ kaviṃ codayo 'rkasātau tvaṃ kutsāya śuṣṇaṃ dāśuṣe vark | [ṚV, 6, 26 3.1]
tvaṃ śiro amarmaṇaḥ parāhann atithigvāya śaṃsyaṃ kariṣyan | [ṚV, 6, 26 3.2]
tvaṃ ratham pra bharo yodham ṛṣvam āvo yudhyantaṃ vṛṣabhaṃ daśadyum | [ṚV, 6, 26 4.1]
tvaṃ tugraṃ vetasave sacāhan tvaṃ tujiṃ gṛṇantam indra tūtoḥ | [ṚV, 6, 26 4.2]
tvaṃ tad uktham indra barhaṇā kaḥ pra yacchatā sahasrā śūra darṣi | [ṚV, 6, 26 5.1]
ava girer dāsaṃ śambaraṃ han prāvo divodāsaṃ citrābhir ūtī | [ṚV, 6, 26 5.2]
tvaṃ śraddhābhir mandasānaḥ somair dabhītaye cumurim indra siṣvap | [ṚV, 6, 26 6.1]
tvaṃ rajim piṭhīnase daśasyan ṣaṣṭiṃ sahasrā śacyā sacāhan | [ṚV, 6, 26 6.2]
ahaṃ cana tat sūribhir ānaśyāṃ tava jyāya indra sumnam ojaḥ | [ṚV, 6, 26 7.1]
tvayā yat stavante sadhavīra vīrās trivarūthena nahuṣā śaviṣṭha | [ṚV, 6, 26 7.2]
vayaṃ te asyām indra dyumnahūtau sakhāyaḥ syāma mahina preṣṭhāḥ | [ṚV, 6, 26 8.1]
prātardaniḥ kṣatraśrīr astu śreṣṭho ghane vṛtrāṇāṃ sanaye dhanānām | [ṚV, 6, 26 8.2]
{ṚV, 6, 27}
kim asya made kim v asya pītāv indraḥ kim asya sakhye cakāra | [ṚV, 6, 27 1.1]
raṇā vā ye niṣadi kiṃ te asya purā vividre kim u nūtanāsaḥ | [ṚV, 6, 27 1.2]
sad asya made sad v asya pītāv indraḥ sad asya sakhye cakāra | [ṚV, 6, 27 2.1]
raṇā vā ye niṣadi sat te asya purā vividre sad u nūtanāsaḥ | [ṚV, 6, 27 2.2]
nahi nu te mahimanaḥ samasya na maghavan maghavattvasya vidma | [ṚV, 6, 27 3.1]
na rādhaso rādhaso nūtanasyendra nakir dadṛśa indriyaṃ te | [ṚV, 6, 27 3.2]
etat tyat ta indriyam aceti yenāvadhīr varaśikhasya śeṣaḥ | [ṚV, 6, 27 4.1]
vajrasya yat te nihatasya śuṣmāt svanāc cid indra paramo dadāra | [ṚV, 6, 27 4.2]
vadhīd indro varaśikhasya śeṣo 'bhyāvartine cāyamānāya śikṣan | [ṚV, 6, 27 5.1]
vṛcīvato yaddhariyūpīyāyāṃ han pūrve ardhe bhiyasāparo dart | [ṚV, 6, 27 5.2]
triṃśacchataṃ varmiṇa indra sākaṃ yavyāvatyām puruhūta śravasyā | [ṚV, 6, 27 6.1]
vṛcīvantaḥ śarave patyamānāḥ pātrā bhindānā nyarthāny āyan | [ṚV, 6, 27 6.2]
yasya gāvāv aruṣā sūyavasyū antar ū ṣu carato rerihāṇā | [ṚV, 6, 27 7.1]
sa sṛñjayāya turvaśam parādād vṛcīvato daivavātāya śikṣan | [ṚV, 6, 27 7.2]
dvayāṁ agne rathino viṃśatiṃ gā vadhūmato maghavā mahyaṃ samrāṭ | [ṚV, 6, 27 8.1]
abhyāvartī cāyamāno dadāti dūṇāśeyaṃ dakṣiṇā pārthavānām | [ṚV, 6, 27 8.2]
{ṚV, 6, 28}
ā gāvo agmann uta bhadram akran sīdantu goṣṭhe raṇayantv asme | [ṚV, 6, 28 1.1]
prajāvatīḥ pururūpā iha syur indrāya pūrvīr uṣaso duhānāḥ | [ṚV, 6, 28 1.2]
indro yajvane pṛṇate ca śikṣaty uped dadāti na svam muṣāyati | [ṚV, 6, 28 2.1]
bhūyo bhūyo rayim id asya vardhayann abhinne khilye ni dadhāti devayum | [ṚV, 6, 28 2.2]
na tā naśanti na dabhāti taskaro nāsām āmitro vyathir ā dadharṣati | [ṚV, 6, 28 3.1]
devāṃś ca yābhir yajate dadāti ca jyog it tābhiḥ sacate gopatiḥ saha | [ṚV, 6, 28 3.2]
na tā arvā reṇukakāṭo aśnute na saṃskṛtatram upa yanti tā abhi | [ṚV, 6, 28 4.1]
urugāyam abhayaṃ tasya tā anu gāvo martasya vi caranti yajvanaḥ | [ṚV, 6, 28 4.2]
gāvo bhago gāva indro me acchān gāvaḥ somasya prathamasya bhakṣaḥ | [ṚV, 6, 28 5.1]
imā yā gāvaḥ sa janāsa indra icchāmīddhṛdā manasā cid indram | [ṚV, 6, 28 5.2]
yūyaṃ gāvo medayathā kṛśaṃ cid aśrīraṃ cit kṛṇuthā supratīkam | [ṚV, 6, 28 6.1]
bhadraṃ gṛhaṃ kṛṇutha bhadravāco bṛhad vo vaya ucyate sabhāsu | [ṚV, 6, 28 6.2]
prajāvatīḥ sūyavasaṃ riśantīḥ śuddhā apaḥ suprapāṇe pibantīḥ | [ṚV, 6, 28 7.1]
mā va stena īśata māghaśaṃsaḥ pari vo hetī rudrasya vṛjyāḥ | [ṚV, 6, 28 7.2]
upedam upaparcanam āsu goṣūpa pṛcyatām | [ṚV, 6, 28 8.1]
upa ṛṣabhasya retasy upendra tava vīrye | [ṚV, 6, 28 8.2]
{ṚV, 6, 29}
indram vaḥ naraḥ sakhyāya sepuḥ | [ṚV, 6, 29 594146_1]
mahaḥ hi dātā vajrahastaḥ asti | [ṚV, 6, 29 594147_1]
mahām u raṇvam avase yajadhvam ā yasmin haste naryā mimikṣuḥ ā rathe hiraṇyaye ratheṣṭhāḥ raśmayaḥ gabhastyoḥ sthūrayoḥ ā adhvan aśvāsaḥ vṛṣaṇaḥ yujānāḥ | [ṚV, 6, 29 594147_2]
śriye te pādā duvaḥ ā mimikṣuḥ | [ṚV, 6, 29 594150_1]
dhṛṣṇuḥ vajrī śavasā dakṣiṇāvān | [ṚV, 6, 29 594150_2]
vasānaḥ atkam surabhim dṛśe kam svar na nṛto iṣiraḥ babhūtha | [ṚV, 6, 29 594151_1]
sa somaḥ āmiślatamaḥ sutaḥ bhūt yasmin paktiḥ pacyate santi dhānāḥ | [ṚV, 6, 29 594152_1]
indram naraḥ stuvantaḥ brahma kārāḥ ukthā śaṃsantaḥ deva vātatamāḥ | [ṚV, 6, 29 594153_1]
na te antaḥ śavasaḥ dhāyi | [ṚV, 6, 29 594154_1]
asya vi tu bābadhe rodasī mahitvā | [ṚV, 6, 29 594154_2]
ā tā sūriḥ pṛṇati tūtujānaḥ yūthā iva apsu samījamānaḥ ūtī | [ṚV, 6, 29 594155_1]
eva id indraḥ su havaḥ ṛṣvaḥ astu ūtī an ūtī hiriśipraḥ satvā | [ṚV, 6, 29 594156_1]
evā hi jātaḥ asamāti ojāḥ | [ṚV, 6, 29 594157_1]
purū ca vṛtrā hanati ni dasyūn | [ṚV, 6, 29 594157_2]
{ṚV, 6, 30}
bhūya id vāvṛdhe vīryāyaṃ eko ajuryo dayate vasūni | [ṚV, 6, 30 1.1]
pra ririce diva indraḥ pṛthivyā ardham id asya prati rodasī ubhe | [ṚV, 6, 30 1.2]
adhā manye bṛhad asuryam asya yāni dādhāra nakir ā mināti | [ṚV, 6, 30 2.1]
dive dive sūryo darśato bhūd vi sadmāny urviyā sukratur dhāt | [ṚV, 6, 30 2.2]
adyā cin nū cit tad apo nadīnāṃ yad ābhyo arado gātum indra | [ṚV, 6, 30 3.1]
ni parvatā admasado na sedus tvayā dṛﾱhāni sukrato rajāṃsi | [ṚV, 6, 30 3.2]
satyam it tan na tvāvāṁ anyo astīndra devo na martyo jyāyān | [ṚV, 6, 30 4.1]
ahann ahim pariśayānam arṇo 'vāsṛjo apo acchā samudram | [ṚV, 6, 30 4.2]
tvam apo vi duro viṣūcīr indra dṛﾱham arujaḥ parvatasya | [ṚV, 6, 30 5.1]
rājābhavo jagataś carṣaṇīnāṃ sākaṃ sūryaṃ janayan dyām uṣāsam | [ṚV, 6, 30 5.2]
{ṚV, 6, 31}
abhūr eko rayipate rayīṇām ā hastayor adhithā indra kṛṣṭīḥ | [ṚV, 6, 31 1.1]
vi toke apsu tanaye ca sūre 'vocanta carṣaṇayo vivācaḥ | [ṚV, 6, 31 1.2]
tvad bhiyendra pārthivāni viśvācyutā cic cyāvayante rajāṃsi | [ṚV, 6, 31 2.1]
dyāvākṣāmā parvatāso vanāni viśvaṃ dṛﾱham bhayate ajmann ā te | [ṚV, 6, 31 2.2]
tvaṃ kutsenābhi śuṣṇam indrāśuṣaṃ yudhya kuyavaṃ gaviṣṭau | [ṚV, 6, 31 3.1]
daśa prapitve adha sūryasya muṣāyaś cakram avive rapāṃsi | [ṚV, 6, 31 3.2]
tvaṃ śatāny ava śambarasya puro jaghanthāpratīni dasyoḥ | [ṚV, 6, 31 4.1]
aśikṣo yatra śacyā śacīvo divodāsāya sunvate sutakre bharadvājāya gṛṇate vasūni | [ṚV, 6, 31 4.2]
sa satyasatvan mahate raṇāya ratham ā tiṣṭha tuvinṛmṇa bhīmam | [ṚV, 6, 31 5.1]
yāhi prapathinn avasopa madrik pra ca śruta śrāvaya carṣaṇibhyaḥ | [ṚV, 6, 31 5.2]
{ṚV, 6, 32}
apūrvyā purutamāny asmai mahe vīrāya tavase turāya | [ṚV, 6, 32 1.1]
virapśine vajriṇe śantamāni vacāṃsy āsā sthavirāya takṣam | [ṚV, 6, 32 1.2]
sa mātarā sūryeṇā kavīnām avāsayad rujad adriṃ gṛṇānaḥ | [ṚV, 6, 32 2.1]
svādhībhir ṛkvabhir vāvaśāna ud usriyāṇām asṛjan nidānam | [ṚV, 6, 32 2.2]
sa vahnibhir ṛkvabhir goṣu śaśvan mitajñubhiḥ purukṛtvā jigāya | [ṚV, 6, 32 3.1]
puraḥ purohā sakhibhiḥ sakhīyan dṛﾱhā ruroja kavibhiḥ kaviḥ san | [ṚV, 6, 32 3.2]
sa nīvyābhir jaritāram acchā maho vājebhir mahadbhiś ca śuṣmaiḥ | [ṚV, 6, 32 4.1]
puruvīrābhir vṛṣabha kṣitīnām ā girvaṇaḥ suvitāya pra yāhi | [ṚV, 6, 32 4.2]
sa sargeṇa śavasā takto atyair apa indro dakṣiṇatas turāṣāṭ | [ṚV, 6, 32 5.1]
itthā sṛjānā anapāvṛd arthaṃ dive dive viviṣur apramṛṣyam | [ṚV, 6, 32 5.2]
{ṚV, 6, 33}
ya ojiṣṭha indra taṃ su no dā mado vṛṣan svabhiṣṭir dāsvān | [ṚV, 6, 33 1.1]
sauvaśvyaṃ yo vanavat svaśvo vṛtrā samatsu sāsahad amitrān | [ṚV, 6, 33 1.2]
tvāṃ hīndrāvase vivāco havante carṣaṇayaḥ śūrasātau | [ṚV, 6, 33 2.1]
tvaṃ viprebhir vi paṇīṃr aśāyas tvota it sanitā vājam arvā | [ṚV, 6, 33 2.2]
tvaṃ tāṁ indrobhayāṁ amitrān dāsā vṛtrāṇy āryā ca śūra | [ṚV, 6, 33 3.1]
vadhīr vaneva sudhitebhir atkair ā pṛtsu darṣi nṛṇāṃ nṛtama | [ṚV, 6, 33 3.2]
sa tvaṃ na indrākavābhir ūtī sakhā viśvāyur avitā vṛdhe bhūḥ | [ṚV, 6, 33 4.1]
svarṣātā yaddhvayāmasi tvā yudhyanto nemadhitā pṛtsu śūra | [ṚV, 6, 33 4.2]
nūnaṃ na indrāparāya ca syā bhavā mṛﾱīka uta no abhiṣṭau | [ṚV, 6, 33 5.1]
itthā gṛṇanto mahinasya śarman divi ṣyāma pārye goṣatamāḥ | [ṚV, 6, 33 5.2]
{ṚV, 6, 34}
sam ca tve jagmuḥ giraḥ indra pūrvīḥ vi ca tvat yanti vibhvaḥ manīṣāḥ | [ṚV, 6, 34 594198_1]
purā nūnam ca stutayaḥ ṛṣīṇām paspṛdhre indre adhi uktha arkā | [ṚV, 6, 34 594199_1]
puru hūtaḥ yaḥ puru gūrtaḥ ṛbhvān ekaḥ puru praśastaḥ asti yajñaiḥ rathaḥ na mahe śavase yujānaḥ asmābhiḥ indraḥ anumādyaḥ bhūt | [ṚV, 6, 34 594201_1]
na yam hiṃsanti dhītayaḥ na vāṇīḥ indram nakṣanti id abhi vardhayantīḥ | [ṚV, 6, 34 594202_1]
yadi stotāraḥ śatam yat sahasram gṛṇanti girvaṇasam śam tat asmai | [ṚV, 6, 34 594203_1]
asmai etat | [ṚV, 6, 34 594204_1]
divi arcā iva māsā indre ni ayāmi somaḥ | [ṚV, 6, 34 594204_2]
janam na dhanvan abhi sam yat āpaḥ satrā vāvṛdhuḥ havanāni yajñaiḥ | [ṚV, 6, 34 594205_1]
asmai etat | [ṚV, 6, 34 594206_1]
mahi āṅgūṣam asmai | [ṚV, 6, 34 594206_2]
indrāya stotram matibhiḥ avāci asat yathā mahati vṛtratūrye indraḥ viśvāyuḥ avitā vṛdhaḥ ca | [ṚV, 6, 34 594206_3]
{ṚV, 6, 35}
kadā bhuvan rathakṣayāṇi brahma kadā stotre sahasrapoṣyaṃ dāḥ | [ṚV, 6, 35 1.1]
kadā stomaṃ vāsayo 'sya rāyā kadā dhiyaḥ karasi vājaratnāḥ | [ṚV, 6, 35 1.2]
karhi svit tad indra yan nṛbhir nṝn vīrair vīrān nīﾱayāse jayājīn | [ṚV, 6, 35 2.1]
tridhātu gā adhi jayāsi goṣv indra dyumnaṃ svarvad dhehy asme | [ṚV, 6, 35 2.2]
karhi svit tad indra yaj jaritre viśvapsu brahma kṛṇavaḥ śaviṣṭha | [ṚV, 6, 35 3.1]
kadā dhiyo na niyuto yuvāse kadā gomaghā havanāni gacchāḥ | [ṚV, 6, 35 3.2]
sa gomaghā jaritre aśvaścandrā vājaśravaso adhi dhehi pṛkṣaḥ | [ṚV, 6, 35 4.1]
pīpihīṣaḥ sudughām indra dhenum bharadvājeṣu suruco rurucyāḥ | [ṚV, 6, 35 4.2]
tam ā nūnaṃ vṛjanam anyathā cicchūro yacchakra vi duro gṛṇīṣe | [ṚV, 6, 35 5.1]
mā nir araṃ śukradughasya dhenor āṅgirasān brahmaṇā vipra jinva | [ṚV, 6, 35 5.2]
{ṚV, 6, 36}
satrā madāsas tava viśvajanyāḥ satrā rāyo 'dha ye pārthivāsaḥ | [ṚV, 6, 36 1.1]
satrā vājānām abhavo vibhaktā yad deveṣu dhārayathā asuryam | [ṚV, 6, 36 1.2]
anu pra yeje jana ojo asya satrā dadhire anu vīryāya | [ṚV, 6, 36 2.1]
syūmagṛbhe dudhaye 'rvate ca kratuṃ vṛñjanty api vṛtrahatye | [ṚV, 6, 36 2.2]
tam sadhrīcīḥ ūtayaḥ vṛṣṇyāni pauṃsyāni niyutaḥ saścuḥ indram | [ṚV, 6, 36 594222_1]
samudram na sindhavaḥ uktha śuṣmāḥ uru vyacasam giraḥ ā viśanti | [ṚV, 6, 36 594223_1]
sa rāyas khām upa sṛjā gṛṇānaḥ puruścandrasya tvam indra vasvaḥ | [ṚV, 6, 36 4.1]
patir babhūthāsamo janānām eko viśvasya bhuvanasya rājā | [ṚV, 6, 36 4.2]
sa tu śrudhi śrutyā yo duvoyur dyaur na bhūmābhi rāyo aryaḥ | [ṚV, 6, 36 5.1]
aso yathā naḥ śavasā cakāno yuge yuge vayasā cekitānaḥ | [ṚV, 6, 36 5.2]
{ṚV, 6, 37}
arvāg rathaṃ viśvavāraṃ ta ugrendra yuktāso harayo vahantu | [ṚV, 6, 37 1.1]
kīriś ciddhi tvā havate svarvān ṛdhīmahi sadhamādas te adya | [ṚV, 6, 37 1.2]
pro droṇe harayaḥ karmāgman punānāsa ṛjyanto abhūvan | [ṚV, 6, 37 2.1]
indro no asya pūrvyaḥ papīyād dyukṣo madasya somyasya rājā | [ṚV, 6, 37 2.2]
āsasrāṇāsaḥ śavasānam acchendraṃ sucakre rathyāso aśvāḥ | [ṚV, 6, 37 3.1]
abhi śrava ṛjyanto vaheyur nū cin nu vāyor amṛtaṃ vi dasyet | [ṚV, 6, 37 3.2]
variṣṭho asya dakṣiṇām iyartīndro maghonāṃ tuvikūrmitamaḥ | [ṚV, 6, 37 4.1]
yayā vajrivaḥ pariyāsy aṃho maghā ca dhṛṣṇo dayase vi sūrīn | [ṚV, 6, 37 4.2]
indro vājasya sthavirasya dātendro gīrbhir vardhatāṃ vṛddhamahāḥ | [ṚV, 6, 37 5.1]
indro vṛtraṃ haniṣṭho astu satvā tā sūriḥ pṛṇati tūtujānaḥ | [ṚV, 6, 37 5.2]
{ṚV, 6, 38}
apād ita ud u naś citratamo mahīm bharṣad dyumatīm indrahūtim | [ṚV, 6, 38 1.1]
panyasīṃ dhītiṃ daivyasya yāmañ janasya rātiṃ vanate sudānuḥ | [ṚV, 6, 38 1.2]
dūrāc cid ā vasato asya karṇā ghoṣād indrasya tanyati bruvāṇaḥ | [ṚV, 6, 38 2.1]
eyam enaṃ devahūtir vavṛtyān madryag indram iyam ṛcyamānā | [ṚV, 6, 38 2.2]
taṃ vo dhiyā paramayā purājām ajaram indram abhy anūṣy arkaiḥ | [ṚV, 6, 38 3.1]
brahmā ca giro dadhire sam asmin mahāṃś ca stomo adhi vardhad indre | [ṚV, 6, 38 3.2]
vardhād yaṃ yajña uta soma indraṃ vardhād brahma gira ukthā ca manma | [ṚV, 6, 38 4.1]
vardhāhainam uṣaso yāmann aktor vardhān māsāḥ śarado dyāva indram | [ṚV, 6, 38 4.2]
evā jajñānaṃ sahase asāmi vāvṛdhānaṃ rādhase ca śrutāya | [ṚV, 6, 38 5.1]
mahām ugram avase vipra nūnam ā vivāsema vṛtratūryeṣu | [ṚV, 6, 38 5.2]
{ṚV, 6, 39}
mandrasya kaver divyasya vahner vipramanmano vacanasya madhvaḥ | [ṚV, 6, 39 1.1]
apā nas tasya sacanasya deveṣo yuvasva gṛṇate goagrāḥ | [ṚV, 6, 39 1.2]
ayam uśānaḥ pary adrim usrā ṛtadhītibhir ṛtayug yujānaḥ | [ṚV, 6, 39 2.1]
rujad arugṇaṃ vi valasya sānum paṇīṃr vacobhir abhi yodhad indraḥ | [ṚV, 6, 39 2.2]
ayaṃ dyotayad adyuto vy aktūn doṣā vastoḥ śarada indur indra | [ṚV, 6, 39 3.1]
imaṃ ketum adadhur nū cid ahnāṃ śucijanmana uṣasaś cakāra | [ṚV, 6, 39 3.2]
ayaṃ rocayad aruco rucāno 'yaṃ vāsayad vy ṛtena pūrvīḥ | [ṚV, 6, 39 4.1]
ayam īyata ṛtayugbhir aśvaiḥ svarvidā nābhinā carṣaṇiprāḥ | [ṚV, 6, 39 4.2]
nū gṛṇāno gṛṇate pratna rājann iṣaḥ pinva vasudeyāya pūrvīḥ | [ṚV, 6, 39 5.1]
apa oṣadhīr aviṣā vanāni gā arvato nṝn ṛcase rirīhi | [ṚV, 6, 39 5.2]
{ṚV, 6, 40}
indra piba tubhyaṃ suto madāyāva sya harī vi mucā sakhāyā | [ṚV, 6, 40 1.1]
uta pra gāya gaṇa ā niṣadyāthā yajñāya gṛṇate vayo dhāḥ | [ṚV, 6, 40 1.2]
asya piba yasya jajñāna indra madāya kratve apibo virapśin | [ṚV, 6, 40 2.1]
tam u te gāvo nara āpo adrir induṃ sam ahyan pītaye sam asmai | [ṚV, 6, 40 2.2]
samiddhe agnau suta indra soma ā tvā vahantu harayo vahiṣṭhāḥ | [ṚV, 6, 40 3.1]
tvāyatā manasā johavīmīndrā yāhi suvitāya mahe naḥ | [ṚV, 6, 40 3.2]
ā yāhi śaśvad uśatā yayāthendra mahā manasā somapeyam | [ṚV, 6, 40 4.1]
upa brahmāṇi śṛṇava imā no 'thā te yajñas tanve vayo dhāt | [ṚV, 6, 40 4.2]
yad indra divi pārye yad ṛdhag yad vā sve sadane yatra vāsi | [ṚV, 6, 40 5.1]
ato no yajñam avase niyutvān sajoṣāḥ pāhi girvaṇo marudbhiḥ | [ṚV, 6, 40 5.2]
{ṚV, 6, 41}
a heḍamānaḥ upa yāhi yajñam | [ṚV, 6, 41 594268_1]
tubhyam pavante indavaḥ sutāsaḥ | [ṚV, 6, 41 594268_2]
gāvaḥ na vajrin svam okaḥ accha indra ā gahi prathamaḥ yajñiyānām | [ṚV, 6, 41 594269_1]
yā te kākut sukṛtā yā variṣṭhā yayā śaśvat pibasi madhva ūrmim | [ṚV, 6, 41 2.1]
tayā pāhi pra te adhvaryur asthāt saṃ te vajro vartatām indra gavyuḥ | [ṚV, 6, 41 2.2]
eṣa drapso vṛṣabho viśvarūpa indrāya vṛṣṇe sam akāri somaḥ | [ṚV, 6, 41 3.1]
etam piba hariva sthātar ugra yasyeśiṣe pradivi yas te annam | [ṚV, 6, 41 3.2]
sutaḥ somo asutād indra vasyān ayaṃ śreyāñ cikituṣe raṇāya | [ṚV, 6, 41 4.1]
etaṃ titirva upa yāhi yajñaṃ tena viśvās taviṣīr ā pṛṇasva | [ṚV, 6, 41 4.2]
hvayāmasi tvendra yāhy arvāṅ araṃ te somas tanve bhavāti | [ṚV, 6, 41 5.1]
śatakrato mādayasvā suteṣu prāsmāṁ ava pṛtanāsu pra vikṣu | [ṚV, 6, 41 5.2]
{ṚV, 6, 42}
praty asmai pipīṣate viśvāni viduṣe bhara | [ṚV, 6, 42 1.1]
araṅgamāya jagmaye 'paścāddaghvane nare | [ṚV, 6, 42 1.2]
em enam pratyetana somebhiḥ somapātamam | [ṚV, 6, 42 2.1]
amatrebhir ṛjīṣiṇam indraṃ sutebhir indubhiḥ | [ṚV, 6, 42 2.2]
yadī sutebhir indubhiḥ somebhiḥ pratibhūṣatha | [ṚV, 6, 42 3.1]
vedā viśvasya medhiro dhṛṣat taṃ tam id eṣate | [ṚV, 6, 42 3.2]
asmā asmā id andhaso 'dhvaryo pra bharā sutam | [ṚV, 6, 42 4.1]
kuvit samasya jenyasya śardhato 'bhiśaster avasparat | [ṚV, 6, 42 4.2]
{ṚV, 6, 43}
yasya tyacchambaram made divodāsāya randhayaḥ | [ṚV, 6, 43 1.1]
ayaṃ sa soma indra te sutaḥ piba | [ṚV, 6, 43 1.2]
yasya tīvrasutam madam madhyam antaṃ ca rakṣase | [ṚV, 6, 43 2.1]
ayaṃ sa soma indra te sutaḥ piba | [ṚV, 6, 43 2.2]
yasya gā antar aśmano made dṛﾱhā avāsṛjaḥ | [ṚV, 6, 43 3.1]
ayaṃ sa soma indra te sutaḥ piba | [ṚV, 6, 43 3.2]
yasya mandāno andhaso māghonaṃ dadhiṣe śavaḥ | [ṚV, 6, 43 4.1]
ayaṃ sa soma indra te sutaḥ piba | [ṚV, 6, 43 4.2]
{ṚV, 6, 44}
yo rayivo rayintamo yo dyumnair dyumnavattamaḥ | [ṚV, 6, 44 1.1]
somaḥ sutaḥ sa indra te 'sti svadhāpate madaḥ | [ṚV, 6, 44 1.2]
yaḥ śagmas tuviśagma te rāyo dāmā matīnām | [ṚV, 6, 44 2.1]
somaḥ sutaḥ sa indra te 'sti svadhāpate madaḥ | [ṚV, 6, 44 2.2]
yena vṛddho na śavasā turo na svābhir ūtibhiḥ | [ṚV, 6, 44 3.1]
somaḥ sutaḥ sa indra te 'sti svadhāpate madaḥ | [ṚV, 6, 44 3.2]
tyam u vo aprahaṇaṃ gṛṇīṣe śavasas patim | [ṚV, 6, 44 4.1]
indraṃ viśvāsāhaṃ naram maṃhiṣṭhaṃ viśvacarṣaṇim | [ṚV, 6, 44 4.2]
yaṃ vardhayantīd giraḥ patiṃ turasya rādhasaḥ | [ṚV, 6, 44 5.1]
tam in nv asya rodasī devī śuṣmaṃ saparyataḥ | [ṚV, 6, 44 5.2]
tad va ukthasya barhaṇendrāyopastṛṇīṣaṇi | [ṚV, 6, 44 6.1]
vipo na yasyotayo vi yad rohanti sakṣitaḥ | [ṚV, 6, 44 6.2]
avidad dakṣam mitro navīyān papāno devebhyo vasyo acait | [ṚV, 6, 44 7.1]
sasavān staulābhir dhautarībhir uruṣyā pāyur abhavat sakhibhyaḥ | [ṚV, 6, 44 7.2]
ṛtasya pathi vedhā apāyi śriye manāṃsi devāso akran | [ṚV, 6, 44 8.1]
dadhāno nāma maho vacobhir vapur dṛśaye venyo vy āvaḥ | [ṚV, 6, 44 8.2]
dyumattamaṃ dakṣaṃ dhehy asme sedhā janānām pūrvīr arātīḥ | [ṚV, 6, 44 9.1]
varṣīyo vayaḥ kṛṇuhi śacībhir dhanasya sātāv asmāṁ aviḍḍhi | [ṚV, 6, 44 9.2]
indra tubhyam in maghavann abhūma vayaṃ dātre harivo mā vi venaḥ | [ṚV, 6, 44 10.1]
nakir āpir dadṛśe martyatrā kim aṅga radhracodanaṃ tvāhuḥ | [ṚV, 6, 44 10.2]
mā jasvane vṛṣabha no rarīthā mā te revataḥ sakhye riṣāma | [ṚV, 6, 44 11.1]
pūrvīṣ ṭa indra niṣṣidho janeṣu jahy asuṣvīn pra vṛhāpṛṇataḥ | [ṚV, 6, 44 11.2]
ud abhrāṇīva stanayann iyartīndro rādhāṃsy aśvyāni gavyā | [ṚV, 6, 44 12.1]
tvam asi pradivaḥ kārudhāyā mā tvādāmāna ā dabhan maghonaḥ | [ṚV, 6, 44 12.2]
adhvaryo vīra pra mahe sutānām indrāya bhara sa hy asya rājā | [ṚV, 6, 44 13.1]
yaḥ pūrvyābhir uta nūtanābhir gīrbhir vāvṛdhe gṛṇatām ṛṣīṇām | [ṚV, 6, 44 13.2]
asya made puru varpāṃsi vidvān indro vṛtrāṇy apratī jaghāna | [ṚV, 6, 44 14.1]
tam u pra hoṣi madhumantam asmai somaṃ vīrāya śipriṇe pibadhyai | [ṚV, 6, 44 14.2]
pātā sutam indro astu somaṃ hantā vṛtraṃ vajreṇa mandasānaḥ | [ṚV, 6, 44 15.1]
gantā yajñam parāvataś cid acchā vasur dhīnām avitā kārudhāyāḥ | [ṚV, 6, 44 15.2]
idaṃ tyat pātram indrapānam indrasya priyam amṛtam apāyi | [ṚV, 6, 44 16.1]
matsad yathā saumanasāya devaṃ vy asmad dveṣo yuyavad vy aṃhaḥ | [ṚV, 6, 44 16.2]
enā mandāno jahi śūra śatrūñ jāmim ajāmim maghavann amitrān | [ṚV, 6, 44 17.1]
abhiṣeṇāṁ abhy ādediśānān parāca indra pra mṛṇā jahī ca | [ṚV, 6, 44 17.2]
āsu ṣmā ṇo maghavann indra pṛtsv asmabhyam mahi varivaḥ sugaṃ kaḥ | [ṚV, 6, 44 18.1]
apāṃ tokasya tanayasya jeṣa indra sūrīn kṛṇuhi smā no ardham | [ṚV, 6, 44 18.2]
ā tvā harayo vṛṣaṇo yujānā vṛṣarathāso vṛṣaraśmayo 'tyāḥ | [ṚV, 6, 44 19.1]
asmatrāñco vṛṣaṇo vajravāho vṛṣṇe madāya suyujo vahantu | [ṚV, 6, 44 19.2]
ā te vṛṣan vṛṣaṇo droṇam asthur ghṛtapruṣo normayo madantaḥ | [ṚV, 6, 44 20.1]
indra pra tubhyaṃ vṛṣabhiḥ sutānāṃ vṛṣṇe bharanti vṛṣabhāya somam | [ṚV, 6, 44 20.2]
vṛṣāsi divo vṛṣabhaḥ pṛthivyā vṛṣā sindhūnāṃ vṛṣabha stiyānām | [ṚV, 6, 44 21.1]
vṛṣṇe ta indur vṛṣabha pīpāya svādū raso madhupeyo varāya | [ṚV, 6, 44 21.2]
ayaṃ devaḥ sahasā jāyamāna indreṇa yujā paṇim astabhāyat | [ṚV, 6, 44 22.1]
ayaṃ svasya pitur āyudhānīndur amuṣṇād aśivasya māyāḥ | [ṚV, 6, 44 22.2]
ayam akṛṇod uṣasaḥ supatnīr ayaṃ sūrye adadhāj jyotir antaḥ | [ṚV, 6, 44 23.1]
ayaṃ tridhātu divi rocaneṣu triteṣu vindad amṛtaṃ nigūﾱham | [ṚV, 6, 44 23.2]
ayaṃ dyāvāpṛthivī vi ṣkabhāyad ayaṃ ratham ayunak saptaraśmim | [ṚV, 6, 44 24.1]
ayaṃ goṣu śacyā pakvam antaḥ somo dādhāra daśayantram utsam | [ṚV, 6, 44 24.2]
{ṚV, 6, 45}
ya ānayat parāvataḥ sunītī turvaśaṃ yadum | [ṚV, 6, 45 1.1]
indraḥ sa no yuvā sakhā | [ṚV, 6, 45 1.2]
avipre cid vayo dadhad anāśunā cid arvatā | [ṚV, 6, 45 2.1]
indro jetā hitaṃ dhanam | [ṚV, 6, 45 2.2]
mahīr asya praṇītayaḥ pūrvīr uta praśastayaḥ | [ṚV, 6, 45 3.1]
nāsya kṣīyanta ūtayaḥ | [ṚV, 6, 45 3.2]
sakhāyo brahmavāhase 'rcata pra ca gāyata | [ṚV, 6, 45 4.1]
sa hi naḥ pramatir mahī | [ṚV, 6, 45 4.2]
tvam ekasya vṛtrahan avitā dvayoḥ asi uta īdṛśe yathā vayam | [ṚV, 6, 45 594350_1]
nayasīd v ati dviṣaḥ kṛṇoṣy ukthaśaṃsinaḥ | [ṚV, 6, 45 6.1]
nṛbhiḥ suvīra ucyase | [ṚV, 6, 45 6.2]
brahmāṇam brahma vāhasam gīrbhiḥ sakhāyam ṛgmiyam gām na dohase huve | [ṚV, 6, 45 594355_1]
yasya viśvāni hastayor ūcur vasūni ni dvitā | [ṚV, 6, 45 8.1]
vīrasya pṛtanāṣahaḥ | [ṚV, 6, 45 8.2]
vi dṛﾱhāni cid adrivo janānāṃ śacīpate | [ṚV, 6, 45 9.1]
vṛha māyā anānata | [ṚV, 6, 45 9.2]
tam u tvā satya somapā indra vājānām pate | [ṚV, 6, 45 10.1]
ahūmahi śravasyavaḥ | [ṚV, 6, 45 10.2]
tam u tvā yaḥ purāsitha yo vā nūnaṃ hite dhane | [ṚV, 6, 45 11.1]
havyaḥ sa śrudhī havam | [ṚV, 6, 45 11.2]
dhībhir arvadbhir arvato vājāṁ indra śravāyyān | [ṚV, 6, 45 12.1]
tvayā jeṣma hitaṃ dhanam | [ṚV, 6, 45 12.2]
abhūr u vīra girvaṇo mahāṁ indra dhane hite | [ṚV, 6, 45 13.1]
bhare vitantasāyyaḥ | [ṚV, 6, 45 13.2]
yā ta ūtir amitrahan makṣūjavastamāsati | [ṚV, 6, 45 14.1]
tayā no hinuhī ratham | [ṚV, 6, 45 14.2]
sa rathena rathītamo 'smākenābhiyugvanā | [ṚV, 6, 45 15.1]
jeṣi jiṣṇo hitaṃ dhanam | [ṚV, 6, 45 15.2]
ya eka it tam u ṣṭuhi kṛṣṭīnāṃ vicarṣaṇiḥ | [ṚV, 6, 45 16.1]
patir jajñe vṛṣakratuḥ | [ṚV, 6, 45 16.2]
yo gṛṇatām id āsithāpir ūtī śivaḥ sakhā | [ṚV, 6, 45 17.1]
sa tvaṃ na indra mṛﾱaya | [ṚV, 6, 45 17.2]
dhiṣva vajraṃ gabhastyo rakṣohatyāya vajrivaḥ | [ṚV, 6, 45 18.1]
sāsahīṣṭhā abhi spṛdhaḥ | [ṚV, 6, 45 18.2]
pratnaṃ rayīṇāṃ yujaṃ sakhāyaṃ kīricodanam | [ṚV, 6, 45 19.1]
brahmavāhastamaṃ huve | [ṚV, 6, 45 19.2]
sa hi viśvāni pārthivāṁ eko vasūni patyate | [ṚV, 6, 45 20.1]
girvaṇastamo adhriguḥ | [ṚV, 6, 45 20.2]
sa no niyudbhir ā pṛṇa kāmaṃ vājebhir aśvibhiḥ | [ṚV, 6, 45 21.1]
gomadbhir gopate dhṛṣat | [ṚV, 6, 45 21.2]
tat vaḥ gāya sute sacā puruhūtāya satvane śam yat gave na śākine | [ṚV, 6, 45 594384_1]
na ghā vasur ni yamate dānaṃ vājasya gomataḥ | [ṚV, 6, 45 23.1]
yat sīm upa śravad giraḥ | [ṚV, 6, 45 23.2]
kuvitsasya pra hi vrajaṃ gomantaṃ dasyuhā gamat | [ṚV, 6, 45 24.1]
śacībhir apa no varat | [ṚV, 6, 45 24.2]
imāḥ u tvā abhi pra nonuvuḥ giraḥ indra vatsam na mātaraḥ | [ṚV, 6, 45 594390_1]
dūṇāśaṃ sakhyaṃ tava gaur asi vīra gavyate | [ṚV, 6, 45 26.1]
aśvo aśvāyate bhava | [ṚV, 6, 45 26.2]
sa mandasvā hy andhaso rādhase tanvā mahe | [ṚV, 6, 45 27.1]
na stotāraṃ nide karaḥ | [ṚV, 6, 45 27.2]
purūtamam purūṇāṃ stotṝṇāṃ vivāci | [ṚV, 6, 45 29.1]
vājebhir vājayatām | [ṚV, 6, 45 29.2]
asmākam indra bhūtu te stomo vāhiṣṭho antamaḥ | [ṚV, 6, 45 30.1]
asmān rāye mahe hinu | [ṚV, 6, 45 30.2]
adhi bṛbuḥ paṇīnāṃ varṣiṣṭhe mūrdhann asthāt | [ṚV, 6, 45 31.1]
uruḥ kakṣo na gāṅgyaḥ | [ṚV, 6, 45 31.2]
yasya vāyor iva dravad bhadrā rātiḥ sahasriṇī | [ṚV, 6, 45 32.1]
sadyo dānāya maṃhate | [ṚV, 6, 45 32.2]
tat su no viśve arya ā sadā gṛṇanti kāravaḥ | [ṚV, 6, 45 33.1]
bṛbuṃ sahasradātamaṃ sūriṃ sahasrasātamam | [ṚV, 6, 45 33.2]
{ṚV, 6, 46}
tvām iddhi havāmahe sātā vājasya kāravaḥ | [ṚV, 6, 46 1.1]
tvāṃ vṛtreṣv indra satpatiṃ naras tvāṃ kāṣṭhāsv arvataḥ | [ṚV, 6, 46 1.2]
sa tvaṃ naś citra vajrahasta dhṛṣṇuyā maha stavāno adrivaḥ | [ṚV, 6, 46 2.1]
gām aśvaṃ rathyam indra saṃ kira satrā vājaṃ na jigyuṣe | [ṚV, 6, 46 2.2]
yaḥ satrāhā vicarṣaṇir indraṃ taṃ hūmahe vayam | [ṚV, 6, 46 3.1]
sahasramuṣka tuvinṛmṇa satpate bhavā samatsu no vṛdhe | [ṚV, 6, 46 3.2]
bādhase janān vṛṣabheva manyunā ghṛṣau mīﾱha ṛcīṣama | [ṚV, 6, 46 4.1]
asmākam bodhy avitā mahādhane tanūṣv apsu sūrye | [ṚV, 6, 46 4.2]
indra jyeṣṭhaṃ na ā bharaṃ ojiṣṭham papuri śravaḥ | [ṚV, 6, 46 5.1]
yeneme citra vajrahasta rodasī obhe suśipra prāḥ | [ṚV, 6, 46 5.2]
tvām ugram avase carṣaṇīsahaṃ rājan deveṣu hūmahe | [ṚV, 6, 46 6.1]
viśvā su no vithurā pibdanā vaso 'mitrān suṣahān kṛdhi | [ṚV, 6, 46 6.2]
yad indra nāhuṣīṣv āṃ ojo nṛmṇaṃ ca kṛṣṭiṣu | [ṚV, 6, 46 7.1]
yad vā pañca kṣitīnāṃ dyumnam ā bhara satrā viśvāni pauṃsyā | [ṚV, 6, 46 7.2]
yad vā tṛkṣau maghavan druhyāv ā jane yat pūrau kac ca vṛṣṇyam | [ṚV, 6, 46 8.1]
asmabhyaṃ tad rirīhi saṃ nṛṣāhye 'mitrān pṛtsu turvaṇe | [ṚV, 6, 46 8.2]
indra tridhātu śaraṇaṃ trivarūthaṃ svastimat | [ṚV, 6, 46 9.1]
chardir yaccha maghavadbhyaś ca mahyaṃ ca yāvayā didyum ebhyaḥ | [ṚV, 6, 46 9.2]
ye gavyatā manasā śatrum ādabhur abhipraghnanti dhṛṣṇuyā | [ṚV, 6, 46 10.1]
adha smā no maghavann indra girvaṇas tanūpā antamo bhava | [ṚV, 6, 46 10.2]
adha smā no vṛdhe bhavendra nāyam avā yudhi | [ṚV, 6, 46 11.1]
yad antarikṣe patayanti parṇino didyavas tigmamūrdhānaḥ | [ṚV, 6, 46 11.2]
yatra śūrāsas tanvo vitanvate priyā śarma pitṝṇām | [ṚV, 6, 46 12.1]
adha smā yaccha tanve tane ca chardir acittaṃ yāvaya dveṣaḥ | [ṚV, 6, 46 12.2]
yad indra sarge arvataś codayāse mahādhane | [ṚV, 6, 46 13.1]
asamane adhvani vṛjine pathi śyenāṁ iva śravasyataḥ | [ṚV, 6, 46 13.2]
sindhūṃr iva pravaṇa āśuyā yato yadi klośam anu ṣvaṇi | [ṚV, 6, 46 14.1]
ā ye vayo na varvṛtaty āmiṣi gṛbhītā bāhvor gavi | [ṚV, 6, 46 14.2]
{ṚV, 6, 47}
svāduṣ kilāyam madhumāṁ utāyaṃ tīvraḥ kilāyaṃ rasavāṁ utāyam | [ṚV, 6, 47 1.1]
uto nv asya papivāṃsam indraṃ na kaścana sahata āhaveṣu | [ṚV, 6, 47 1.2]
ayaṃ svādur iha madiṣṭha āsa yasyendro vṛtrahatye mamāda | [ṚV, 6, 47 2.1]
purūṇi yaś cyautnā śambarasya vi navatiṃ nava ca dehyo han | [ṚV, 6, 47 2.2]
ayam me pīta ud iyarti vācam ayam manīṣām uśatīm ajīgaḥ | [ṚV, 6, 47 3.1]
ayaṃ ṣaﾱ urvīr amimīta dhīro na yābhyo bhuvanaṃ kac canāre | [ṚV, 6, 47 3.2]
ayaṃ sa yo varimāṇam pṛthivyā varṣmāṇaṃ divo akṛṇod ayaṃ saḥ | [ṚV, 6, 47 4.1]
ayam pīyūṣaṃ tisṛṣu pravatsu somo dādhārorv antarikṣam | [ṚV, 6, 47 4.2]
ayaṃ vidac citradṛśīkam arṇaḥ śukrasadmanām uṣasām anīke | [ṚV, 6, 47 5.1]
ayam mahān mahatā skambhanenod dyām astabhnād vṛṣabho marutvān | [ṚV, 6, 47 5.2]
dhṛṣat piba kalaśe somam indra vṛtrahā śūra samare vasūnām | [ṚV, 6, 47 6.1]
mādhyandine savana ā vṛṣasva rayisthāno rayim asmāsu dhehi | [ṚV, 6, 47 6.2]
indra pra ṇaḥ puraeteva paśya pra no naya prataraṃ vasyo accha | [ṚV, 6, 47 7.1]
bhavā supāro atipārayo no bhavā sunītir uta vāmanītiḥ | [ṚV, 6, 47 7.2]
uruṃ no lokam anu neṣi vidvān svarvaj jyotir abhayaṃ svasti | [ṚV, 6, 47 8.1]
ṛṣvā ta indra sthavirasya bāhū upa stheyāma śaraṇā bṛhantā | [ṚV, 6, 47 8.2]
variṣṭhe na indra vandhure dhā vahiṣṭhayoḥ śatāvann aśvayor ā | [ṚV, 6, 47 9.1]
iṣam ā vakṣīṣāṃ varṣiṣṭhām mā nas tārīn maghavan rāyo aryaḥ | [ṚV, 6, 47 9.2]
indra mṛﾱa mahyaṃ jīvātum iccha codaya dhiyam ayaso na dhārām | [ṚV, 6, 47 10.1]
yat kiṃ cāhaṃ tvāyur idaṃ vadāmi taj juṣasva kṛdhi mā devavantam | [ṚV, 6, 47 10.2]
trātāram indram avitāram indraṃ have have suhavaṃ śūram indram | [ṚV, 6, 47 11.1]
hvayāmi śakram puruhūtam indraṃ svasti no maghavā dhātv indraḥ | [ṚV, 6, 47 11.2]
indraḥ sutrāmā svavāṁ avobhiḥ sumṛﾱīko bhavatu viśvavedāḥ | [ṚV, 6, 47 12.1]
bādhatāṃ dveṣo abhayaṃ kṛṇotu suvīryasya patayaḥ syāma | [ṚV, 6, 47 12.2]
tasya vayaṃ sumatau yajñiyasyāpi bhadre saumanase syāma | [ṚV, 6, 47 13.1]
sa sutrāmā svavāṁ indro asme ārāc cid dveṣaḥ sanutar yuyotu | [ṚV, 6, 47 13.2]
ava tve indra pravato normir giro brahmāṇi niyuto dhavante | [ṚV, 6, 47 14.1]
urū na rādhaḥ savanā purūṇy apo gā vajrin yuvase sam indūn | [ṚV, 6, 47 14.2]
kaḥ īm stavat kaḥ pṛṇāt kaḥ yajāte yat ugram id maghavā viśvahā avet | [ṚV, 6, 47 594464_1]
pādau iva praharan anyam anyam kṛṇoti pūrvam aparam śacībhiḥ | [ṚV, 6, 47 594465_1]
śṛṇve vīra ugram ugraṃ damāyann anyam anyam atinenīyamānaḥ | [ṚV, 6, 47 16.1]
edhamānadviﾱ ubhayasya rājā coṣkūyate viśa indro manuṣyān | [ṚV, 6, 47 16.2]
parā pūrveṣāṃ sakhyā vṛṇakti vitarturāṇo aparebhir eti | [ṚV, 6, 47 17.1]
anānubhūtīr avadhūnvānaḥ pūrvīr indraḥ śaradas tartarīti | [ṚV, 6, 47 17.2]
rūpaṃ rūpam pratirūpo babhūva tad asya rūpam praticakṣaṇāya | [ṚV, 6, 47 18.1]
indro māyābhiḥ pururūpa īyate yuktā hy asya harayaḥ śatā daśa | [ṚV, 6, 47 18.2]
yujāno haritā rathe bhūri tvaṣṭeha rājati | [ṚV, 6, 47 19.1]
ko viśvāhā dviṣataḥ pakṣa āsata utāsīneṣu sūriṣu | [ṚV, 6, 47 19.2]
agavyūti kṣetram āganma devā urvī satī bhūmir aṃhūraṇābhūt | [ṚV, 6, 47 20.1]
bṛhaspate pra cikitsā gaviṣṭāv itthā sate jaritra indra panthām | [ṚV, 6, 47 20.2]
dive dive sadṛśīr anyam ardhaṃ kṛṣṇā asedhad apa sadmano jāḥ | [ṚV, 6, 47 21.1]
ahan dāsā vṛṣabho vasnayantodavraje varcinaṃ śambaraṃ ca | [ṚV, 6, 47 21.2]
prastoka in nu rādhasas ta indra daśa kośayīr daśa vājino 'dāt | [ṚV, 6, 47 22.1]
divodāsād atithigvasya rādhaḥ śāmbaraṃ vasu praty agrabhīṣma | [ṚV, 6, 47 22.2]
daśāśvān daśa kośān daśa vastrādhibhojanā | [ṚV, 6, 47 23.1]
daśo hiraṇyapiṇḍān divodāsād asāniṣam | [ṚV, 6, 47 23.2]
daśa rathān praṣṭimataḥ śataṃ gā atharvabhyaḥ | [ṚV, 6, 47 24.1]
aśvathaḥ pāyave 'dāt | [ṚV, 6, 47 24.2]
mahi rādho viśvajanyaṃ dadhānān bharadvājān sārñjayo abhy ayaṣṭa | [ṚV, 6, 47 25.1]
vanaspate vīḍvaṅgo hi bhūyā asmatsakhā prataraṇaḥ suvīraḥ | [ṚV, 6, 47 26.1]
gobhiḥ saṃnaddho asi vīﾱayasvāsthātā te jayatu jetvāni | [ṚV, 6, 47 26.2]
divaḥ pṛthivyāḥ pari ojaḥ udbhṛtam | [ṚV, 6, 47 594487_1]
vanaspatibhyaḥ pari ābhṛtam sahaḥ | [ṚV, 6, 47 594487_2]
apām ojmānam pari gobhir āvṛtam indrasya vajraṃ haviṣā rathaṃ yaja | [ṚV, 6, 47 27.2]
indrasya vajro marutām anīkam mitrasya garbho varuṇasya nābhiḥ | [ṚV, 6, 47 28.1]
semāṃ no havyadātiṃ juṣāṇo deva ratha prati havyā gṛbhāya | [ṚV, 6, 47 28.2]
upa śvāsaya pṛthivīm uta dyām purutrā te manutāṃ viṣṭhitaṃ jagat | [ṚV, 6, 47 29.1]
sa dundubhe sajūr indreṇa devair dūrād davīyo apa sedha śatrūn | [ṚV, 6, 47 29.2]
ā krandaya balam ojo na ā dhā ni ṣṭanihi duritā bādhamānaḥ | [ṚV, 6, 47 30.1]
apa protha dundubhe ducchunā ita indrasya muṣṭir asi vīﾱayasva | [ṚV, 6, 47 30.2]
āmūr aja pratyāvartayemāḥ ketumad dundubhir vāvadīti | [ṚV, 6, 47 31.1]
sam aśvaparṇāś caranti no naro 'smākam indra rathino jayantu | [ṚV, 6, 47 31.2]
{ṚV, 6, 48}
yajñā yajñā vaḥ agnaye girā girā ca dakṣase pra pra vayam amṛtam jātavedasam priyam mitram na śaṃsiṣam | [ṚV, 6, 48 594498_1]
ūrjo napātaṃ sa hināyam asmayur dāśema havyadātaye | [ṚV, 6, 48 2.1]
bhuvad vājeṣv avitā bhuvad vṛdha uta trātā tanūnām | [ṚV, 6, 48 2.2]
vṛṣā hy agne ajaro mahān vibhāsy arciṣā | [ṚV, 6, 48 3.1]
ajasreṇa śociṣā śośucacchuce sudītibhiḥ su dīdihi | [ṚV, 6, 48 3.2]
maho devān yajasi yakṣy ānuṣak tava kratvota daṃsanā | [ṚV, 6, 48 4.1]
arvācaḥ sīṃ kṛṇuhy agne 'vase rāsva vājota vaṃsva | [ṚV, 6, 48 4.2]
yam āpo adrayo vanā garbham ṛtasya piprati | [ṚV, 6, 48 5.1]
sahasā yo mathito jāyate nṛbhiḥ pṛthivyā adhi sānavi | [ṚV, 6, 48 5.2]
ā yaḥ paprau bhānunā rodasī ubhe dhūmena dhāvate divi | [ṚV, 6, 48 6.1]
tiras tamo dadṛśa ūrmyāsv ā śyāvāsv aruṣo vṛṣā śyāvā aruṣo vṛṣā | [ṚV, 6, 48 6.2]
bṛhadbhir agne arcibhiḥ śukreṇa deva śociṣā | [ṚV, 6, 48 7.1]
bharadvāje samidhāno yaviṣṭhya revan naḥ śukra dīdihi dyumat pāvaka dīdihi | [ṚV, 6, 48 7.2]
viśvāsāṃ gṛhapatir viśām asi tvam agne mānuṣīṇām | [ṚV, 6, 48 8.1]
śatam pūrbhir yaviṣṭha pāhy aṃhasaḥ sameddhāraṃ śataṃ himā stotṛbhyo ye ca dadati | [ṚV, 6, 48 8.2]
tvaṃ naś citra ūtyā vaso rādhāṃsi codaya | [ṚV, 6, 48 9.1]
asya rāyas tvam agne rathīr asi vidā gādhaṃ tuce tu naḥ | [ṚV, 6, 48 9.2]
parṣi tokaṃ tanayam partṛbhiṣ ṭvam adabdhair aprayutvabhiḥ | [ṚV, 6, 48 10.1]
agne heﾱāṃsi daivyā yuyodhi no 'devāni hvarāṃsi ca | [ṚV, 6, 48 10.2]
ā sakhāyaḥ sabardughām dhenum ajadhvam upa navyasā vacaḥ | [ṚV, 6, 48 594517_1]
sṛjadhvam anapasphurām yā śardhāya mārutāya sva bhānave śravaḥ amṛtyu dhukṣata yā mṛﾱīke marutām turāṇām yā sumnaiḥ evayāvarī | [ṚV, 6, 48 594518_1]
bharadvājāyāva dhukṣata dvitā | [ṚV, 6, 48 13.1]
dhenuṃ ca viśvadohasam iṣaṃ ca viśvabhojasam | [ṚV, 6, 48 13.2]
taṃ va indraṃ na sukratuṃ varuṇam iva māyinam | [ṚV, 6, 48 14.1]
aryamaṇaṃ na mandraṃ sṛprabhojasaṃ viṣṇuṃ na stuṣa ādiśe | [ṚV, 6, 48 14.2]
tveṣaṃ śardho na mārutaṃ tuviṣvaṇy anarvāṇam pūṣaṇaṃ saṃ yathā śatā | [ṚV, 6, 48 15.1]
saṃ sahasrā kāriṣac carṣaṇibhya āṃ āvir gūﾱhā vasū karat suvedā no vasū karat | [ṚV, 6, 48 15.2]
ā mā pūṣann upa drava śaṃsiṣaṃ nu te apikarṇa āghṛṇe | [ṚV, 6, 48 16.1]
aghā aryo arātayaḥ | [ṚV, 6, 48 16.2]
mā kākambīram ud vṛho vanaspatim aśastīr vi hi nīnaśaḥ | [ṚV, 6, 48 17.1]
mota sūro aha evā cana grīvā ādadhate veḥ | [ṚV, 6, 48 17.2]
dṛter iva te 'vṛkam astu sakhyam | [ṚV, 6, 48 18.1]
acchidrasya dadhanvataḥ supūrṇasya dadhanvataḥ | [ṚV, 6, 48 18.2]
paraḥ hi martyaiḥ asi samaḥ devaiḥ uta śriyā | [ṚV, 6, 48 594533_1]
abhi khyaḥ pūṣan pṛtanāsu naḥ | [ṚV, 6, 48 594534_1]
tvam ava nūnam yathā purā | [ṚV, 6, 48 594534_2]
vāmī vāmasya dhūtayaḥ praṇītiḥ sūnṛtā devasya vā marutaḥ martyasya vā ījānasya prayajyavaḥ | [ṚV, 6, 48 594535_1]
sadyas cit yasya carkṛtiḥ pari dyām devaḥ nā eti sūryaḥ tveṣam śavaḥ dadhire nāma yajñiyam marutaḥ vṛtraham śavaḥ jyeṣṭham vṛtraham śavaḥ | [ṚV, 6, 48 594538_1]
sakṛt ha dyauḥ ajāyata | [ṚV, 6, 48 594539_1]
sakṛt bhūmiḥ ajāyata | [ṚV, 6, 48 594539_2]
pṛśnyāḥ dugdham sakṛt payaḥ | [ṚV, 6, 48 594540_1]
tat anyaḥ na anu jāyate | [ṚV, 6, 48 594540_2]
{ṚV, 6, 49}
stuṣe janaṃ suvrataṃ navyasībhir gīrbhir mitrāvaruṇā sumnayantā | [ṚV, 6, 49 1.1]
ta ā gamantu ta iha śruvantu sukṣatrāso varuṇo mitro agniḥ | [ṚV, 6, 49 1.2]
viśo viśa īḍyam adhvareṣv adṛptakratum aratiṃ yuvatyoḥ | [ṚV, 6, 49 2.1]
divaḥ śiśuṃ sahasaḥ sūnum agniṃ yajñasya ketum aruṣaṃ yajadhyai | [ṚV, 6, 49 2.2]
aruṣasya duhitarā virūpe stṛbhir anyā pipiśe sūro anyā | [ṚV, 6, 49 3.1]
mithasturā vicarantī pāvake manma śrutaṃ nakṣata ṛcyamāne | [ṚV, 6, 49 3.2]
pra vāyum acchā bṛhatī manīṣā bṛhadrayiṃ viśvavāraṃ rathaprām | [ṚV, 6, 49 4.1]
dyutadyāmā niyutaḥ patyamānaḥ kaviḥ kavim iyakṣasi prayajyo | [ṚV, 6, 49 4.2]
sa me vapuś chadayad aśvinor yo ratho virukmān manasā yujānaḥ | [ṚV, 6, 49 5.1]
yena narā nāsatyeṣayadhyai vartir yāthas tanayāya tmane ca | [ṚV, 6, 49 5.2]
parjanyavātā vṛṣabhā pṛthivyāḥ purīṣāṇi jinvatam apyāni | [ṚV, 6, 49 6.1]
satyaśrutaḥ kavayo yasya gīrbhir jagata sthātar jagad ā kṛṇudhvam | [ṚV, 6, 49 6.2]
pāvīravī kanyā citrāyuḥ sarasvatī vīrapatnī dhiyaṃ dhāt | [ṚV, 6, 49 7.1]
gnābhir acchidraṃ śaraṇaṃ sajoṣā durādharṣaṃ gṛṇate śarma yaṃsat | [ṚV, 6, 49 7.2]
pathas pathaḥ paripatiṃ vacasyā kāmena kṛto abhy ānaﾱ arkam | [ṚV, 6, 49 8.1]
sa no rāsacchurudhaś candrāgrā dhiyaṃ dhiyaṃ sīṣadhāti pra pūṣā | [ṚV, 6, 49 8.2]
prathamabhājaṃ yaśasaṃ vayodhāṃ supāṇiṃ devaṃ sugabhastim ṛbhvam | [ṚV, 6, 49 9.1]
hotā yakṣad yajatam pastyānām agnis tvaṣṭāraṃ suhavaṃ vibhāvā | [ṚV, 6, 49 9.2]
bhuvanasya pitaraṃ gīrbhir ābhī rudraṃ divā vardhayā rudram aktau | [ṚV, 6, 49 10.1]
bṛhantam ṛṣvam ajaraṃ suṣumnam ṛdhagghuvema kavineṣitāsaḥ | [ṚV, 6, 49 10.2]
ā yuvānaḥ kavayo yajñiyāso maruto ganta gṛṇato varasyām | [ṚV, 6, 49 11.1]
acitraṃ ciddhi jinvathā vṛdhanta itthā nakṣanto naro aṅgirasvat | [ṚV, 6, 49 11.2]
pra vīrāya pra tavase turāyājā yūtheva paśurakṣir astam | [ṚV, 6, 49 12.1]
sa pispṛśati tanvi śrutasya stṛbhir na nākaṃ vacanasya vipaḥ | [ṚV, 6, 49 12.2]
yo rajāṃsi vimame pārthivāni triś cid viṣṇur manave bādhitāya | [ṚV, 6, 49 13.1]
tasya te śarmann upadadyamāne rāyā madema tanvā tanā ca | [ṚV, 6, 49 13.2]
tan no 'hir budhnyo adbhir arkais tat parvatas tat savitā cano dhāt | [ṚV, 6, 49 14.1]
tad oṣadhībhir abhi rātiṣāco bhagaḥ purandhir jinvatu pra rāye | [ṚV, 6, 49 14.2]
nu no rayiṃ rathyaṃ carṣaṇiprām puruvīram maha ṛtasya gopām | [ṚV, 6, 49 15.1]
kṣayaṃ dātājaraṃ yena janān spṛdho adevīr abhi ca kramāma viśa ādevīr abhy aśnavāma | [ṚV, 6, 49 15.2]
{ṚV, 6, 50}
huve vo devīm aditiṃ namobhir mṛﾱīkāya varuṇam mitram agnim | [ṚV, 6, 50 1.1]
abhikṣadām aryamaṇaṃ suśevaṃ trātṝn devān savitāram bhagaṃ ca | [ṚV, 6, 50 1.2]
sujyotiṣaḥ sūrya dakṣapitṝn anāgāstve sumaho vīhi devān | [ṚV, 6, 50 2.1]
dvijanmāno ya ṛtasāpaḥ satyāḥ svarvanto yajatā agnijihvāḥ | [ṚV, 6, 50 2.2]
uta dyāvāpṛthivī kṣatram uru bṛhad rodasī śaraṇaṃ suṣumne | [ṚV, 6, 50 3.1]
mahas karatho varivo yathā no 'sme kṣayāya dhiṣaṇe anehaḥ | [ṚV, 6, 50 3.2]
ā no rudrasya sūnavo namantām adyā hūtāso vasavo 'dhṛṣṭāḥ | [ṚV, 6, 50 4.1]
yad īm arbhe mahati vā hitāso bādhe maruto ahvāma devān | [ṚV, 6, 50 4.2]
mimyakṣa yeṣu rodasī nu devī siṣakti pūṣā abhyardhayajvā | [ṚV, 6, 50 5.1]
śrutvā havam maruto yaddha yātha bhūmā rejante adhvani pravikte | [ṚV, 6, 50 5.2]
abhi tyaṃ vīraṃ girvaṇasam arcendram brahmaṇā jaritar navena | [ṚV, 6, 50 6.1]
śravad iddhavam upa ca stavāno rāsad vājāṁ upa maho gṛṇānaḥ | [ṚV, 6, 50 6.2]
omānam āpo mānuṣīr amṛktaṃ dhāta tokāya tanayāya śaṃ yoḥ | [ṚV, 6, 50 7.1]
yūyaṃ hi ṣṭhā bhiṣajo mātṛtamā viśvasya sthātur jagato janitrīḥ | [ṚV, 6, 50 7.2]
ā no devaḥ savitā trāyamāṇo hiraṇyapāṇir yajato jagamyāt | [ṚV, 6, 50 8.1]
yo datravāṁ uṣaso na pratīkaṃ vyūrṇute dāśuṣe vāryāṇi | [ṚV, 6, 50 8.2]
uta tvaṃ sūno sahaso no adyā devāṁ asminn adhvare vavṛtyāḥ | [ṚV, 6, 50 9.1]
syām ahaṃ te sadam id rātau tava syām agne 'vasā suvīraḥ | [ṚV, 6, 50 9.2]
uta tyā me havam ā jagmyātaṃ nāsatyā dhībhir yuvam aṅga viprā | [ṚV, 6, 50 10.1]
atriṃ na mahas tamaso 'mumuktaṃ tūrvataṃ narā duritād abhīke | [ṚV, 6, 50 10.2]
te no rāyo dyumato vājavato dātāro bhūta nṛvataḥ purukṣoḥ | [ṚV, 6, 50 11.1]
daśasyanto divyāḥ pārthivāso gojātā apyā mṛﾱatā ca devāḥ | [ṚV, 6, 50 11.2]
te no rudraḥ sarasvatī sajoṣā mīﾱhuṣmanto viṣṇur mṛﾱantu vāyuḥ | [ṚV, 6, 50 12.1]
ṛbhukṣā vājo daivyo vidhātā parjanyāvātā pipyatām iṣaṃ naḥ | [ṚV, 6, 50 12.2]
uta sya devaḥ savitā bhago no 'pāṃ napād avatu dānu papriḥ | [ṚV, 6, 50 13.1]
tvaṣṭā devebhir janibhiḥ sajoṣā dyaur devebhiḥ pṛthivī samudraiḥ | [ṚV, 6, 50 13.2]
uta no 'hir budhnyaḥ śṛṇotv aja ekapāt pṛthivī samudraḥ | [ṚV, 6, 50 14.1]
viśve devā ṛtāvṛdho huvānā stutā mantrāḥ kaviśastā avantu | [ṚV, 6, 50 14.2]
evā napāto mama tasya dhībhir bharadvājā abhy arcanty arkaiḥ | [ṚV, 6, 50 15.1]
gnā hutāso vasavo 'dhṛṣṭā viśve stutāso bhūtā yajatrāḥ | [ṚV, 6, 50 15.2]
{ṚV, 6, 51}
ud u tyac cakṣur mahi mitrayor āṃ eti priyaṃ varuṇayor adabdham | [ṚV, 6, 51 1.1]
ṛtasya śuci darśatam anīkaṃ rukmo na diva uditā vy adyaut | [ṚV, 6, 51 1.2]
veda yas trīṇi vidathāny eṣāṃ devānāṃ janma sanutar ā ca vipraḥ | [ṚV, 6, 51 2.1]
ṛju marteṣu vṛjinā ca paśyann abhi caṣṭe sūro arya evān | [ṚV, 6, 51 2.2]
stuṣa u vo maha ṛtasya gopān aditim mitraṃ varuṇaṃ sujātān | [ṚV, 6, 51 3.1]
aryamaṇam bhagam adabdhadhītīn acchā voce sadhanyaḥ pāvakān | [ṚV, 6, 51 3.2]
riśādasaḥ satpatīṃr adabdhān maho rājñaḥ suvasanasya dātṝn | [ṚV, 6, 51 4.1]
yūnaḥ sukṣatrān kṣayato divo nṝn ādityān yāmy aditiṃ duvoyu | [ṚV, 6, 51 4.2]
dyauṣ pitaḥ pṛthivi mātar adhrug agne bhrātar vasavo mṛﾱatā naḥ | [ṚV, 6, 51 5.1]
viśva ādityā adite sajoṣā asmabhyaṃ śarma bahulaṃ vi yanta | [ṚV, 6, 51 5.2]
mā no vṛkāya vṛkye samasmā aghāyate rīradhatā yajatrāḥ | [ṚV, 6, 51 6.1]
yūyaṃ hi ṣṭhā rathyo nas tanūnāṃ yūyaṃ dakṣasya vacaso babhūva | [ṚV, 6, 51 6.2]
mā va eno anyakṛtam bhujema mā tat karma vasavo yac cayadhve | [ṚV, 6, 51 7.1]
viśvasya hi kṣayatha viśvadevāḥ svayaṃ ripus tanvaṃ rīriṣīṣṭa | [ṚV, 6, 51 7.2]
nama id ugraṃ nama ā vivāse namo dādhāra pṛthivīm uta dyām | [ṚV, 6, 51 8.1]
namo devebhyo nama īśa eṣāṃ kṛtaṃ cid eno namasā vivāse | [ṚV, 6, 51 8.2]
ṛtasya vo rathyaḥ pūtadakṣān ṛtasya pastyasado adabdhān | [ṚV, 6, 51 9.1]
tāṁ ā namobhir urucakṣaso nṝn viśvān va ā name maho yajatrāḥ | [ṚV, 6, 51 9.2]
te hi śreṣṭhavarcasas ta u nas tiro viśvāni duritā nayanti | [ṚV, 6, 51 10.1]
sukṣatrāso varuṇo mitro agnir ṛtadhītayo vakmarājasatyāḥ | [ṚV, 6, 51 10.2]
te na indraḥ pṛthivī kṣāma vardhan pūṣā bhago aditiḥ pañca janāḥ | [ṚV, 6, 51 11.1]
suśarmāṇaḥ svavasaḥ sunīthā bhavantu naḥ sutrātrāsaḥ sugopāḥ | [ṚV, 6, 51 11.2]
nū sadmānaṃ divyaṃ naṃśi devā bhāradvājaḥ sumatiṃ yāti hotā | [ṚV, 6, 51 12.1]
āsānebhir yajamāno miyedhair devānāṃ janma vasūyur vavanda | [ṚV, 6, 51 12.2]
apa tyaṃ vṛjinaṃ ripuṃ stenam agne durādhyam | [ṚV, 6, 51 13.1]
daviṣṭham asya satpate kṛdhī sugam | [ṚV, 6, 51 13.2]
grāvāṇaḥ soma no hi kaṃ sakhitvanāya vāvaśuḥ | [ṚV, 6, 51 14.1]
jahī ny atriṇam paṇiṃ vṛko hi ṣaḥ | [ṚV, 6, 51 14.2]
yūyaṃ hi ṣṭhā sudānava indrajyeṣṭhā abhidyavaḥ | [ṚV, 6, 51 15.1]
kartā no adhvann ā sugaṃ gopā amā | [ṚV, 6, 51 15.2]
api panthām aganmahi svastigām anehasam | [ṚV, 6, 51 16.1]
yena viśvāḥ pari dviṣo vṛṇakti vindate vasu | [ṚV, 6, 51 16.2]
{ṚV, 6, 52}
na tad divā na pṛthivyānu manye na yajñena nota śamībhir ābhiḥ | [ṚV, 6, 52 1.1]
ubjantu taṃ subhvaḥ parvatāso ni hīyatām atiyājasya yaṣṭā | [ṚV, 6, 52 1.2]
ati vā yo maruto manyate no brahma vā yaḥ kriyamāṇaṃ ninitsāt | [ṚV, 6, 52 2.1]
tapūṃṣi tasmai vṛjināni santu brahmadviṣam abhi taṃ śocatu dyauḥ | [ṚV, 6, 52 2.2]
kim aṅga tvā brahmaṇaḥ soma gopāṃ kim aṅga tvāhur abhiśastipāṃ naḥ | [ṚV, 6, 52 3.1]
kim aṅga naḥ paśyasi nidyamānān brahmadviṣe tapuṣiṃ hetim asya | [ṚV, 6, 52 3.2]
avantu mām uṣaso jāyamānā avantu mā sindhavaḥ pinvamānāḥ | [ṚV, 6, 52 4.1]
avantu mā parvatāso dhruvāso 'vantu mā pitaro devahūtau | [ṚV, 6, 52 4.2]
viśvadānīṃ sumanasaḥ syāma paśyema nu sūryam uccarantam | [ṚV, 6, 52 5.1]
tathā karad vasupatir vasūnāṃ devāṁ ohāno 'vasāgamiṣṭhaḥ | [ṚV, 6, 52 5.2]
indraḥ nediṣṭham avasā āgamiṣṭhaḥ | [ṚV, 6, 52 594643_1]
sarasvatī sindhubhiḥ pinvamānā | [ṚV, 6, 52 594643_2]
parjanyaḥ naḥ oṣadhībhiḥ mayobhuḥ | [ṚV, 6, 52 594644_1]
agniḥ su śaṃsaḥ su havaḥ pitā pitā iva iva | [ṚV, 6, 52 594644_2]
viśve devāsa ā gata śṛṇutā ma imaṃ havam | [ṚV, 6, 52 7.1]
edam barhir ni ṣīdata | [ṚV, 6, 52 7.2]
yo vo devā ghṛtasnunā havyena pratibhūṣati | [ṚV, 6, 52 8.1]
taṃ viśva upa gacchatha | [ṚV, 6, 52 8.2]
upa naḥ sūnavo giraḥ śṛṇvantv amṛtasya ye | [ṚV, 6, 52 9.1]
sumṛﾱīkā bhavantu naḥ | [ṚV, 6, 52 9.2]
viśve devā ṛtāvṛdha ṛtubhir havanaśrutaḥ | [ṚV, 6, 52 10.1]
juṣantāṃ yujyam payaḥ | [ṚV, 6, 52 10.2]
stotram indro marudgaṇas tvaṣṭṛmān mitro aryamā | [ṚV, 6, 52 11.1]
imā havyā juṣanta naḥ | [ṚV, 6, 52 11.2]
imaṃ no agne adhvaraṃ hotar vayunaśo yaja | [ṚV, 6, 52 12.1]
cikitvān daivyaṃ janam | [ṚV, 6, 52 12.2]
viśve devāḥ śṛṇutemaṃ havam me ye antarikṣe ya upa dyavi ṣṭha | [ṚV, 6, 52 13.1]
ye agnijihvā uta vā yajatrā āsadyāsmin barhiṣi mādayadhvam | [ṚV, 6, 52 13.2]
viśve devā mama śṛṇvantu yajñiyā ubhe rodasī apāṃ napāc ca manma | [ṚV, 6, 52 14.1]
mā vo vacāṃsi paricakṣyāṇi vocaṃ sumneṣv id vo antamā madema | [ṚV, 6, 52 14.2]
ye ke ca jmā mahino ahimāyā divo jajñire apāṃ sadhasthe | [ṚV, 6, 52 15.1]
te asmabhyam iṣaye viśvam āyuḥ kṣapa usrā varivasyantu devāḥ | [ṚV, 6, 52 15.2]
agnīparjanyāv avataṃ dhiyam me 'smin have suhavā suṣṭutiṃ naḥ | [ṚV, 6, 52 16.1]
iﾱām anyo janayad garbham anyaḥ prajāvatīr iṣa ā dhattam asme | [ṚV, 6, 52 16.2]
stīrṇe barhiṣi samidhāne agnau sūktena mahā namasā vivāse | [ṚV, 6, 52 17.1]
asmin no adya vidathe yajatrā viśve devā haviṣi mādayadhvam | [ṚV, 6, 52 17.2]
{ṚV, 6, 53}
vayam u tvā pathaḥ pate ratham na vāja sātaye dhiye pūṣan ayujmahi | [ṚV, 6, 53 594668_1]
abhi naḥ naryam vasu vīram prayata dakṣiṇam vāmam gṛha patim naya | [ṚV, 6, 53 594670_1]
a ditsantam cit āghṛṇe pūṣan dānāya codaya | [ṚV, 6, 53 594671_1]
paṇeḥ cit vi mrada manaḥ | [ṚV, 6, 53 594672_1]
vi pathaḥ vāja sātaye cinuhi | [ṚV, 6, 53 594673_1]
vi mṛdhaḥ jahi | [ṚV, 6, 53 594673_2]
sādhantām ugra naḥ dhiyaḥ | [ṚV, 6, 53 594674_1]
pari tṛndhi paṇīnām ārayā hṛdayā kave | [ṚV, 6, 53 594675_1]
atha īm asmabhyam randhaya | [ṚV, 6, 53 594676_1]
vi pūṣan ārayā tuda | [ṚV, 6, 53 594677_1]
paṇeḥ iccha hṛdi priyam | [ṚV, 6, 53 594677_2]
atha īm asmabhyam randhaya | [ṚV, 6, 53 594678_1]
ā rikha kikirā kṛṇu paṇīnām hṛdayā kave | [ṚV, 6, 53 594679_1]
atha īm asmabhyam randhaya | [ṚV, 6, 53 594680_1]
yām pūṣan brahma codanīm ārām bibharṣi āghṛṇe tayā samasya hṛdayam ā rikha kikirā kṛṇu | [ṚV, 6, 53 594682_1]
yā te aṣṭrā go opaśā āghṛṇe paśu sādhanī tasyāḥ te sumnam īmahe | [ṚV, 6, 53 594684_1]
uta naḥ goṣaṇim dhiyam aśva sām vāja sām uta nṛvat kṛṇuhi vītaye | [ṚV, 6, 53 594686_1]
{ṚV, 6, 54}
sam pūṣan viduṣā naya yo añjasānuśāsati | [ṚV, 6, 54 1.1]
ya evedam iti bravat | [ṚV, 6, 54 1.2]
sam u pūṣṇā gamemahi yo gṛhāṁ abhiśāsati | [ṚV, 6, 54 2.1]
ima eveti ca bravat | [ṚV, 6, 54 2.2]
pūṣṇaś cakraṃ na riṣyati na kośo 'va padyate | [ṚV, 6, 54 3.1]
no asya vyathate paviḥ | [ṚV, 6, 54 3.2]
yo asmai haviṣāvidhan na tam pūṣāpi mṛṣyate | [ṚV, 6, 54 4.1]
prathamo vindate vasu | [ṚV, 6, 54 4.2]
pūṣā gā anv etu naḥ pūṣā rakṣatv arvataḥ | [ṚV, 6, 54 5.1]
pūṣā vājaṃ sanotu naḥ | [ṚV, 6, 54 5.2]
pūṣann anu pra gā ihi yajamānasya sunvataḥ | [ṚV, 6, 54 6.1]
asmākaṃ stuvatām uta | [ṚV, 6, 54 6.2]
mākir neśan mākīṃ riṣan mākīṃ saṃ śāri kevaṭe | [ṚV, 6, 54 7.1]
athāriṣṭābhir ā gahi | [ṚV, 6, 54 7.2]
śṛṇvantam pūṣaṇaṃ vayam iryam anaṣṭavedasam | [ṚV, 6, 54 8.1]
īśānaṃ rāya īmahe | [ṚV, 6, 54 8.2]
pūṣan tava vrate vayaṃ na riṣyema kadācana | [ṚV, 6, 54 9.1]
stotāras ta iha smasi | [ṚV, 6, 54 9.2]
pari pūṣā parastāddhastaṃ dadhātu dakṣiṇam | [ṚV, 6, 54 10.1]
punar no naṣṭam ājatu | [ṚV, 6, 54 10.2]
{ṚV, 6, 55}
ehi vāṃ vimuco napād āghṛṇe saṃ sacāvahai | [ṚV, 6, 55 1.1]
rathīr ṛtasya no bhava | [ṚV, 6, 55 1.2]
rathītamaṃ kapardinam īśānaṃ rādhaso mahaḥ | [ṚV, 6, 55 2.1]
rāyaḥ sakhāyam īmahe | [ṚV, 6, 55 2.2]
rāyo dhārāsy āghṛṇe vaso rāśir ajāśva | [ṚV, 6, 55 3.1]
dhīvato dhīvataḥ sakhā | [ṚV, 6, 55 3.2]
pūṣaṇaṃ nv ajāśvam upa stoṣāma vājinam | [ṚV, 6, 55 4.1]
svasur yo jāra ucyate | [ṚV, 6, 55 4.2]
mātur didhiṣum abravaṃ svasur jāraḥ śṛṇotu naḥ | [ṚV, 6, 55 5.1]
bhrātendrasya sakhā mama | [ṚV, 6, 55 5.2]
ājāsaḥ pūṣaṇaṃ rathe niśṛmbhās te janaśriyam | [ṚV, 6, 55 6.1]
devaṃ vahantu bibhrataḥ | [ṚV, 6, 55 6.2]
{ṚV, 6, 56}
ya enam ādideśati karambhād iti pūṣaṇam | [ṚV, 6, 56 1.1]
na tena deva ādiśe | [ṚV, 6, 56 1.2]
uta ghā sa rathītamaḥ sakhyā satpatir yujā | [ṚV, 6, 56 2.1]
indro vṛtrāṇi jighnate | [ṚV, 6, 56 2.2]
utādaḥ paruṣe gavi sūraś cakraṃ hiraṇyayam | [ṚV, 6, 56 3.1]
ny airayad rathītamaḥ | [ṚV, 6, 56 3.2]
yad adya tvā puruṣṭuta bravāma dasra mantumaḥ | [ṚV, 6, 56 4.1]
tat su no manma sādhaya | [ṚV, 6, 56 4.2]
imaṃ ca no gaveṣaṇaṃ sātaye sīṣadho gaṇam | [ṚV, 6, 56 5.1]
ārāt pūṣann asi śrutaḥ | [ṚV, 6, 56 5.2]
ā te svastim īmaha āreaghām upāvasum | [ṚV, 6, 56 6.1]
adyā ca sarvatātaye śvaś ca sarvatātaye | [ṚV, 6, 56 6.2]
{ṚV, 6, 57}
indrā nu pūṣaṇā vayaṃ sakhyāya svastaye | [ṚV, 6, 57 1.1]
huvema vājasātaye | [ṚV, 6, 57 1.2]
somam anya upāsadat pātave camvoḥ sutam | [ṚV, 6, 57 2.1]
karambham anya icchati | [ṚV, 6, 57 2.2]
ajā anyasya vahnayo harī anyasya sambhṛtā | [ṚV, 6, 57 3.1]
tābhyāṃ vṛtrāṇi jighnate | [ṚV, 6, 57 3.2]
yad indro anayad rito mahīr apo vṛṣantamaḥ | [ṚV, 6, 57 4.1]
tatra pūṣābhavat sacā | [ṚV, 6, 57 4.2]
tām pūṣṇaḥ sumatim vayam vṛkṣasya pra vayām iva indrasya ca ā rabhāmahe | [ṚV, 6, 57 594739_1]
ut pūṣaṇaṃ yuvāmahe 'bhīśūṃr iva sārathiḥ | [ṚV, 6, 57 6.1]
mahyā indraṃ svastaye | [ṚV, 6, 57 6.2]
{ṚV, 6, 58}
śukraṃ te anyad yajataṃ te anyad viṣurūpe ahanī dyaur ivāsi | [ṚV, 6, 58 1.1]
viśvā hi māyā avasi svadhāvo bhadrā te pūṣann iha rātir astu | [ṚV, 6, 58 1.2]
ajāśvaḥ paśupā vājapastyo dhiyañjinvo bhuvane viśve arpitaḥ | [ṚV, 6, 58 2.1]
aṣṭrām pūṣā śithirām udvarīvṛjat saṃcakṣāṇo bhuvanā deva īyate | [ṚV, 6, 58 2.2]
yās te pūṣan nāvo antaḥ samudre hiraṇyayīr antarikṣe caranti | [ṚV, 6, 58 3.1]
tābhir yāsi dūtyāṃ sūryasya kāmena kṛta śrava icchamānaḥ | [ṚV, 6, 58 3.2]
pūṣā subandhur diva ā pṛthivyā iﾱas patir maghavā dasmavarcāḥ | [ṚV, 6, 58 4.1]
yaṃ devāso adaduḥ sūryāyai kāmena kṛtaṃ tavasaṃ svañcam | [ṚV, 6, 58 4.2]
{ṚV, 6, 59}
pra nu vocā suteṣu vām vīryā yāni cakrathuḥ | [ṚV, 6, 59 594751_1]
hatāsaḥ vām pitaraḥ deva śatravaḥ | [ṚV, 6, 59 594752_1]
indra agnī jīvathaḥ yuvam | [ṚV, 6, 59 594752_2]
baṭ itthā | [ṚV, 6, 59 594753_1]
mahimā vām indra agnī paniṣṭhaḥ ā | [ṚV, 6, 59 594753_2]
samānaḥ vām janitā | [ṚV, 6, 59 594754_1]
bhrātarā yuvam yamau iha iha mātarā | [ṚV, 6, 59 594754_2]
okivāṃsā sute sacā aśvā saptī iva adane | [ṚV, 6, 59 594755_1]
indrā nu agnī avasā iha vayam devā havāmahe | [ṚV, 6, 59 594756_1]
yaḥ indra agnī suteṣu vām stavat teṣu ṛtāvṛdhā joṣa vākam vadataḥ pajrahoṣiṇā na devā bhasathaḥ cana | [ṚV, 6, 59 594758_1]
indra agnī kaḥ asya vām devau martaḥ ciketati | [ṚV, 6, 59 594759_1]
viṣūcaḥ aśvān yuyujānaḥ īyate ekaḥ samāne ā rathe | [ṚV, 6, 59 594760_1]
indra agnī a pād iyam pūrvā agāt padvatībhyaḥ | [ṚV, 6, 59 594761_1]
hitvī śiraḥ jihvayā vāvadat carat | [ṚV, 6, 59 594762_1]
triṃśat padā ni akramīt | [ṚV, 6, 59 594762_2]
indra agnī ā hi tanvate naraḥ dhanvāni bāhvoḥ | [ṚV, 6, 59 594763_1]
mā naḥ asmin mahā dhane parā varktam gaviṣṭiṣu | [ṚV, 6, 59 594764_1]
indra agnī tapanti mā aghāḥ aryaḥ arātayaḥ | [ṚV, 6, 59 594765_1]
apa dveṣāṃsi ā kṛtam | [ṚV, 6, 59 594766_1]
yuyutam sūryāt adhi | [ṚV, 6, 59 594766_2]
indra agnī yuvoḥ api vasu divyāni pārthivā | [ṚV, 6, 59 594767_1]
ā naḥ iha pra yacchatam rayim viśva āyu poṣasam | [ṚV, 6, 59 594768_1]
indra agnī uktha vāhasā stomebhiḥ havana śrutā viśvābhiḥ gīrbhiḥ ā gatam asya somasya pītaye | [ṚV, 6, 59 594770_1]
{ṚV, 6, 60}
śnathad vṛtram uta sanoti vājam indrā yo agnī sahurī saparyāt | [ṚV, 6, 60 1.1]
irajyantā vasavyasya bhūreḥ sahastamā sahasā vājayantā | [ṚV, 6, 60 1.2]
tā yodhiṣṭam abhi gā indra nūnam apaḥ svar uṣaso agna ūﾱhāḥ | [ṚV, 6, 60 2.1]
diśaḥ svar uṣasa indra citrā apo gā agne yuvase niyutvān | [ṚV, 6, 60 2.2]
ā vṛtrahaṇā vṛtrahabhiḥ śuṣmair indra yātaṃ namobhir agne arvāk | [ṚV, 6, 60 3.1]
yuvaṃ rādhobhir akavebhir indrāgne asme bhavatam uttamebhiḥ | [ṚV, 6, 60 3.2]
tā huve yayor idam papne viśvam purā kṛtam | [ṚV, 6, 60 4.1]
indrāgnī na mardhataḥ | [ṚV, 6, 60 4.2]
ugrā vighaninā mṛdha indrāgnī havāmahe | [ṚV, 6, 60 5.1]
tā no mṛﾱāta īdṛśe | [ṚV, 6, 60 5.2]
hato vṛtrāṇy āryā hato dāsāni satpatī | [ṚV, 6, 60 6.1]
hato viśvā apa dviṣaḥ | [ṚV, 6, 60 6.2]
indrāgnī yuvām ime 'bhi stomā anūṣata | [ṚV, 6, 60 7.1]
pibataṃ śambhuvā sutam | [ṚV, 6, 60 7.2]
yā vāṃ santi puruspṛho niyuto dāśuṣe narā | [ṚV, 6, 60 8.1]
indrāgnī tābhir ā gatam | [ṚV, 6, 60 8.2]
tābhir ā gacchataṃ naropedaṃ savanaṃ sutam | [ṚV, 6, 60 9.1]
indrāgnī somapītaye | [ṚV, 6, 60 9.2]
tam īﾱiṣva yo arciṣā vanā viśvā pariṣvajat | [ṚV, 6, 60 10.1]
kṛṣṇā kṛṇoti jihvayā | [ṚV, 6, 60 10.2]
ya iddha āvivāsati sumnam indrasya martyaḥ | [ṚV, 6, 60 11.1]
dyumnāya sutarā apaḥ | [ṚV, 6, 60 11.2]
tā no vājavatīr iṣa āśūn pipṛtam arvataḥ | [ṚV, 6, 60 12.1]
indram agniṃ ca voﾱhave | [ṚV, 6, 60 12.2]
ubhā vām indrāgnī āhuvadhyā ubhā rādhasaḥ saha mādayadhyai | [ṚV, 6, 60 13.1]
ubhā dātārāv iṣāṃ rayīṇām ubhā vājasya sātaye huve vām | [ṚV, 6, 60 13.2]
ā no gavyebhir aśvyair vasavyair upa gacchatam | [ṚV, 6, 60 14.1]
sakhāyau devau sakhyāya śambhuvendrāgnī tā havāmahe | [ṚV, 6, 60 14.2]
indrāgnī śṛṇutaṃ havaṃ yajamānasya sunvataḥ | [ṚV, 6, 60 15.1]
vītaṃ havyāny ā gatam pibataṃ somyam madhu | [ṚV, 6, 60 15.2]
{ṚV, 6, 61}
iyam adadāt rabhasam ṛṇa cyutam divodāsam vadhryaśvāya dāśuṣe yā śaśvantam ācakhāda avasam paṇim | [ṚV, 6, 61 594801_1]
tā te dātrāṇi taviṣā sarasvati | [ṚV, 6, 61 594802_1]
iyam śuṣmebhiḥ bisakhāḥ iva arujat sānu girīṇām taviṣebhiḥ ūrmibhiḥ | [ṚV, 6, 61 594803_1]
pārāvata ghnīm avase suvṛktibhiḥ sarasvatīm ā vivāsema dhītibhiḥ | [ṚV, 6, 61 594804_1]
sarasvati deva nidaḥ ni barhaya prajām viśvasya bṛsayasya māyinaḥ | [ṚV, 6, 61 594805_1]
uta kṣitibhyaḥ avanīḥ avindaḥ | [ṚV, 6, 61 594806_1]
viṣam ebhyaḥ asravaḥ vājinīvati | [ṚV, 6, 61 594806_2]
pra naḥ devī sarasvatī vājebhiḥ vājinīvatī dhīnām avitrī avatu | [ṚV, 6, 61 594808_1]
yaḥ tvā devi sarasvati upabrūte dhane hite indram na vṛtratūrye tvam devi sarasvati avāḥ vājeṣu vājini | [ṚV, 6, 61 594811_1]
rada pūṣā iva naḥ sanim | [ṚV, 6, 61 594812_1]
uta syā naḥ sarasvatī ghorā hiraṇya vartaniḥ vṛtra ghnī vaṣṭi suṣṭutim yasyāḥ anantaḥ ahrutaḥ tveṣaḥ cariṣṇuḥ arṇavaḥ amaḥ carati roruvat | [ṚV, 6, 61 594814_1]
yasyāḥ anantaḥ ahrutaḥ tveṣaḥ cariṣṇuḥ arṇavaḥ amaḥ carati roruvat | [ṚV, 6, 61 594816_1]
sā naḥ naḥ viśvāḥ ati dviṣaḥ svasṝḥ anyāḥ ṛtāvarī atan ahā iva sūryaḥ | [ṚV, 6, 61 594818_1]
uta naḥ priyā priyāsu sapta svasā su juṣṭā sarasvatī stomyā bhūt | [ṚV, 6, 61 594820_1]
āpapruṣī pārthivāni uru rajaḥ antarikṣam sarasvatī nidaḥ pātu | [ṚV, 6, 61 594822_1]
triṣadhasthā sapta dhātuḥ pañca jātā vardhayantī vāje vāje havyā bhūt | [ṚV, 6, 61 594824_1]
pra yā mahimnā mahināsu cekite dyumnebhiḥ anyāḥ apasām apastamā rathaḥ iva bṛhatī vibhvane kṛtā upastutyā cikituṣā sarasvatī | [ṚV, 6, 61 594826_1]
sarasvati abhi naḥ neṣi vasyaḥ | [ṚV, 6, 61 594827_1]
mā apa spharīḥ payasā | [ṚV, 6, 61 594827_2]
mā naḥ ā dhak | [ṚV, 6, 61 594827_3]
juṣasva naḥ sakhyā veśyā ca | [ṚV, 6, 61 594828_1]
mā tvat kṣetrāṇi araṇāni ganma | [ṚV, 6, 61 594828_2]
{ṚV, 6, 62}
stuṣe narā divo asya prasantāśvinā huve jaramāṇo arkaiḥ | [ṚV, 6, 62 1.1]
yā sadya usrā vyuṣi jmo antān yuyūṣataḥ pary urū varāṃsi | [ṚV, 6, 62 1.2]
tā yajñam ā śucibhiś cakramāṇā rathasya bhānuṃ rurucū rajobhiḥ | [ṚV, 6, 62 2.1]
purū varāṃsy amitā mimānāpo dhanvāny ati yātho ajrān | [ṚV, 6, 62 2.2]
tā ha tyad vartir yad aradhram ugretthā dhiya ūhathuḥ śaśvad aśvaiḥ | [ṚV, 6, 62 3.1]
manojavebhir iṣiraiḥ śayadhyai pari vyathir dāśuṣo martyasya | [ṚV, 6, 62 3.2]
tā navyaso jaramāṇasya manmopa bhūṣato yuyujānasaptī | [ṚV, 6, 62 4.1]
śubham pṛkṣam iṣam ūrjaṃ vahantā hotā yakṣat pratno adhrug yuvānā | [ṚV, 6, 62 4.2]
tā valgū dasrā puruśākatamā pratnā navyasā vacasā vivāse | [ṚV, 6, 62 5.1]
yā śaṃsate stuvate śambhaviṣṭhā babhūvatur gṛṇate citrarātī | [ṚV, 6, 62 5.2]
tā bhujyuṃ vibhir adbhyaḥ samudrāt tugrasya sūnum ūhathū rajobhiḥ | [ṚV, 6, 62 6.1]
areṇubhir yojanebhir bhujantā patatribhir arṇaso nir upasthāt | [ṚV, 6, 62 6.2]
vi jayuṣā rathyā yātam adriṃ śrutaṃ havaṃ vṛṣaṇā vadhrimatyāḥ | [ṚV, 6, 62 7.1]
daśasyantā śayave pipyathur gām iti cyavānā sumatim bhuraṇyū | [ṚV, 6, 62 7.2]
yad rodasī pradivo asti bhūmā heﾱo devānām uta martyatrā | [ṚV, 6, 62 8.1]
tad ādityā vasavo rudriyāso rakṣoyuje tapur aghaṃ dadhāta | [ṚV, 6, 62 8.2]
ya īṃ rājānāv ṛtuthā vidadhad rajaso mitro varuṇaś ciketat | [ṚV, 6, 62 9.1]
gambhīrāya rakṣase hetim asya droghāya cid vacasa ānavāya | [ṚV, 6, 62 9.2]
antaraiś cakrais tanayāya vartir dyumatā yātaṃ nṛvatā rathena | [ṚV, 6, 62 10.1]
sanutyena tyajasā martyasya vanuṣyatām api śīrṣā vavṛktam | [ṚV, 6, 62 10.2]
ā paramābhir uta madhyamābhir niyudbhir yātam avamābhir arvāk | [ṚV, 6, 62 11.1]
dṛﾱhasya cid gomato vi vrajasya duro vartaṃ gṛṇate citrarātī | [ṚV, 6, 62 11.2]
{ṚV, 6, 63}
kva tyā valgū puruhūtādya dūto na stomo 'vidan namasvān | [ṚV, 6, 63 1.1]
ā yo arvāṅ nāsatyā vavarta preṣṭhā hy asatho asya manman | [ṚV, 6, 63 1.2]
aram me gantaṃ havanāyāsmai gṛṇānā yathā pibātho andhaḥ | [ṚV, 6, 63 2.1]
pari ha tyad vartir yātho riṣo na yat paro nāntaras tuturyāt | [ṚV, 6, 63 2.2]
akāri vām andhaso varīmann astāri barhiḥ suprāyaṇatamam | [ṚV, 6, 63 3.1]
uttānahasto yuvayur vavandā vāṃ nakṣanto adraya āñjan | [ṚV, 6, 63 3.2]
ūrdhvo vām agnir adhvareṣv asthāt pra rātir eti jūrṇinī ghṛtācī | [ṚV, 6, 63 4.1]
pra hotā gūrtamanā urāṇo 'yukta yo nāsatyā havīman | [ṚV, 6, 63 4.2]
adhi śriye duhitā sūryasya rathaṃ tasthau purubhujā śatotim | [ṚV, 6, 63 5.1]
pra māyābhir māyinā bhūtam atra narā nṛtū janiman yajñiyānām | [ṚV, 6, 63 5.2]
yuvaṃ śrībhir darśatābhir ābhiḥ śubhe puṣṭim ūhathuḥ sūryāyāḥ | [ṚV, 6, 63 6.1]
pra vāṃ vayo vapuṣe 'nu paptan nakṣad vāṇī suṣṭutā dhiṣṇyā vām | [ṚV, 6, 63 6.2]
ā vāṃ vayo 'śvāso vahiṣṭhā abhi prayo nāsatyā vahantu | [ṚV, 6, 63 7.1]
pra vāṃ ratho manojavā asarjīṣaḥ pṛkṣa iṣidho anu pūrvīḥ | [ṚV, 6, 63 7.2]
puru hi vām puru bhujā deṣṇam | [ṚV, 6, 63 594865_1]
dhenum naḥ iṣam pinvatam asakrām | [ṚV, 6, 63 594865_2]
stutaḥ ca vām mādhvī suṣṭutiḥ ca rasāḥ ca ye vām anu rātim agman | [ṚV, 6, 63 594866_1]
uta me ṛjre purayasya raghvī sumīḍhe śatam peruke ca pakvā | [ṚV, 6, 63 594867_1]
śāṇḍaḥ dāt hiraṇinaḥ smaddiṣṭīn | [ṚV, 6, 63 594868_1]
daśa vaśāsaḥ abhiṣācaḥ ṛṣvān | [ṚV, 6, 63 594868_2]
saṃ vāṃ śatā nāsatyā sahasrāśvānām purupanthā gire dāt | [ṚV, 6, 63 10.1]
bharadvājāya vīra nū gire dād dhatā rakṣāṃsi purudaṃsasā syuḥ | [ṚV, 6, 63 10.2]
ā vāṃ sumne variman sūribhiḥ ṣyām | [ṚV, 6, 63 11.1]
{ṚV, 6, 64}
ud u śriye uṣasaḥ rocamānāḥ asthuḥ apām nā ūrmayaḥ ruśantaḥ | [ṚV, 6, 64 594872_1]
kṛṇoti viśvā supathā sugāni | [ṚV, 6, 64 594873_1]
abhūt u vasvī dakṣiṇā maghonī | [ṚV, 6, 64 594873_2]
bhadrā dadṛkṣa urviyā vi bhāsy ut te śocir bhānavo dyām apaptan | [ṚV, 6, 64 2.1]
āvir vakṣaḥ kṛṇuṣe śumbhamānoṣo devi rocamānā mahobhiḥ | [ṚV, 6, 64 2.2]
vahanti sīm aruṇāso ruśanto gāvaḥ subhagām urviyā prathānām | [ṚV, 6, 64 3.1]
apejate śūro asteva śatrūn bādhate tamo ajiro na voﾱhā | [ṚV, 6, 64 3.2]
sugota te supathā parvateṣv avāte apas tarasi svabhāno | [ṚV, 6, 64 4.1]
sā na ā vaha pṛthuyāmann ṛṣve rayiṃ divo duhitar iṣayadhyai | [ṚV, 6, 64 4.2]
sā vaha yokṣabhir avātoṣo varaṃ vahasi joṣam anu | [ṚV, 6, 64 5.1]
tvaṃ divo duhitar yā ha devī pūrvahūtau maṃhanā darśatā bhūḥ | [ṚV, 6, 64 5.2]
ut te vayaś cid vasater apaptan naraś ca ye pitubhājo vyuṣṭau | [ṚV, 6, 64 6.1]
amā sate vahasi bhūri vāmam uṣo devi dāśuṣe martyāya | [ṚV, 6, 64 6.2]
{ṚV, 6, 65}
eṣā syā no duhitā divojāḥ kṣitīr ucchantī mānuṣīr ajīgaḥ | [ṚV, 6, 65 1.1]
yā bhānunā ruśatā rāmyāsv ajñāyi tiras tamasaś cid aktūn | [ṚV, 6, 65 1.2]
vi tad yayur aruṇayugbhir aśvaiś citram bhānty uṣasaś candrarathāḥ | [ṚV, 6, 65 2.1]
agraṃ yajñasya bṛhato nayantīr vi tā bādhante tama ūrmyāyāḥ | [ṚV, 6, 65 2.2]
śravo vājam iṣam ūrjaṃ vahantīr ni dāśuṣa uṣaso martyāya | [ṚV, 6, 65 3.1]
maghonīr vīravat patyamānā avo dhāta vidhate ratnam adya | [ṚV, 6, 65 3.2]
idā hi vo vidhate ratnam astīdā vīrāya dāśuṣa uṣāsaḥ | [ṚV, 6, 65 4.1]
idā viprāya jarate yad ukthā ni ṣma māvate vahathā purā cit | [ṚV, 6, 65 4.2]
idā hi ta uṣo adrisāno gotrā gavām aṅgiraso gṛṇanti | [ṚV, 6, 65 5.1]
vy arkeṇa bibhidur brahmaṇā ca satyā nṛṇām abhavad devahūtiḥ | [ṚV, 6, 65 5.2]
ucchā divo duhitaḥ pratnavan no bharadvājavad vidhate maghoni | [ṚV, 6, 65 6.1]
suvīraṃ rayiṃ gṛṇate rirīhy urugāyam adhi dhehi śravo naḥ | [ṚV, 6, 65 6.2]
{ṚV, 6, 66}
vapur nu tac cikituṣe cid astu samānaṃ nāma dhenu patyamānam | [ṚV, 6, 66 1.1]
marteṣv anyad dohase pīpāya sakṛcchukraṃ duduhe pṛśnir ūdhaḥ | [ṚV, 6, 66 1.2]
ye agnayo na śośucann idhānā dvir yat trir maruto vāvṛdhanta | [ṚV, 6, 66 2.1]
areṇavo hiraṇyayāsa eṣāṃ sākaṃ nṛmṇaiḥ pauṃsyebhiś ca bhūvan | [ṚV, 6, 66 2.2]
rudrasya ye mīﾱhuṣaḥ santi putrā yāṃś co nu dādhṛvir bharadhyai | [ṚV, 6, 66 3.1]
vide hi mātā maho mahī ṣā set pṛśniḥ subhve garbham ādhāt | [ṚV, 6, 66 3.2]
na ya īṣante januṣo 'yā nv antaḥ santo 'vadyāni punānāḥ | [ṚV, 6, 66 4.1]
nir yad duhre śucayo 'nu joṣam anu śriyā tanvam ukṣamāṇāḥ | [ṚV, 6, 66 4.2]
makṣū na yeṣu dohase cid ayā ā nāma dhṛṣṇu mārutaṃ dadhānāḥ | [ṚV, 6, 66 5.1]
na ye staunā ayāso mahnā nū cit sudānur ava yāsad ugrān | [ṚV, 6, 66 5.2]
ta id ugrāḥ śavasā dhṛṣṇuṣeṇā ubhe yujanta rodasī sumeke | [ṚV, 6, 66 6.1]
adha smaiṣu rodasī svaśocir āmavatsu tasthau na rokaḥ | [ṚV, 6, 66 6.2]
aneno vo maruto yāmo astv anaśvaś cid yam ajaty arathīḥ | [ṚV, 6, 66 7.1]
anavaso anabhīśū rajastūr vi rodasī pathyā yāti sādhan | [ṚV, 6, 66 7.2]
nāsya vartā na tarutā nv asti maruto yam avatha vājasātau | [ṚV, 6, 66 8.1]
toke vā goṣu tanaye yam apsu sa vrajaṃ dartā pārye adha dyoḥ | [ṚV, 6, 66 8.2]
pra citram arkam gṛṇate turāya mārutāya svatavase bharadhvam ye sahāṃsi sahasā sahante | [ṚV, 6, 66 594912_1]
rejate agne pṛthivī makhebhyaḥ | [ṚV, 6, 66 594913_1]
tviṣīmanto adhvarasyeva didyut tṛṣucyavaso juhvo nāgneḥ | [ṚV, 6, 66 10.1]
arcatrayo dhunayo na vīrā bhrājajjanmāno maruto adhṛṣṭāḥ | [ṚV, 6, 66 10.2]
tam vṛdhantam mārutam bhrājat ṛṣṭim rudrasya sūnum havasā vivāse | [ṚV, 6, 66 594916_1]
divaḥ śardhāya śucayaḥ manīṣāḥ girayaḥ na āpaḥ ugrāḥ aspṛdhran | [ṚV, 6, 66 594917_1]
{ṚV, 6, 67}
viśveṣāṃ vaḥ satāṃ jyeṣṭhatamā gīrbhir mitrāvaruṇā vāvṛdhadhyai | [ṚV, 6, 67 1.1]
saṃ yā raśmeva yamatur yamiṣṭhā dvā janāṁ asamā bāhubhiḥ svaiḥ | [ṚV, 6, 67 1.2]
iyam mad vām pra stṛṇīte manīṣopa priyā namasā barhir accha | [ṚV, 6, 67 2.1]
yantaṃ no mitrāvaruṇāv adhṛṣṭaṃ chardir yad vāṃ varūthyaṃ sudānū | [ṚV, 6, 67 2.2]
ā yātam mitrāvaruṇā suśasty upa priyā namasā hūyamānā | [ṚV, 6, 67 3.1]
saṃ yāv apnaḥstho apaseva janāñ chrudhīyataś cid yatatho mahitvā | [ṚV, 6, 67 3.2]
aśvā na yā vājinā pūta bandhū ṛtā yat garbham aditiḥ bharadhyai pra yā mahi mahāntā jāyamānā ghorā martāya ripave ni dīdhaḥ | [ṚV, 6, 67 594925_1]
viśve yad vām maṃhanā mandamānāḥ kṣatraṃ devāso adadhuḥ sajoṣāḥ | [ṚV, 6, 67 5.1]
pari yad bhūtho rodasī cid urvī santi spaśo adabdhāso amūrāḥ | [ṚV, 6, 67 5.2]
tā hi kṣatraṃ dhārayethe anu dyūn dṛṃhethe sānum upamād iva dyoḥ | [ṚV, 6, 67 6.1]
dṛﾱho nakṣatra uta viśvadevo bhūmim ātān dyāṃ dhāsināyoḥ | [ṚV, 6, 67 6.2]
tā vigraṃ dhaithe jaṭharam pṛṇadhyā ā yat sadma sabhṛtayaḥ pṛṇanti | [ṚV, 6, 67 7.1]
na mṛṣyante yuvatayo 'vātā vi yat payo viśvajinvā bharante | [ṚV, 6, 67 7.2]
tā jihvayā sadam edaṃ sumedhā ā yad vāṃ satyo aratir ṛte bhūt | [ṚV, 6, 67 8.1]
tad vām mahitvaṃ ghṛtānnāv astu yuvaṃ dāśuṣe vi cayiṣṭam aṃhaḥ | [ṚV, 6, 67 8.2]
pra yat vām spūrdhan priyā dhāma yuvadhitā minanti na ye devāsaḥ ohasā na na martāḥ a yajñasācaḥ apyaḥ na putrāḥ | [ṚV, 6, 67 594935_1]
vi yad vācaṃ kīstāso bharante śaṃsanti kecin nivido manānāḥ | [ṚV, 6, 67 10.1]
ād vām bravāma satyāny ukthā nakir devebhir yatatho mahitvā | [ṚV, 6, 67 10.2]
avor itthā vāṃ chardiṣo abhiṣṭau yuvor mitrāvaruṇāv askṛdhoyu | [ṚV, 6, 67 11.1]
anu yad gāva sphurān ṛjipyaṃ dhṛṣṇuṃ yad raṇe vṛṣaṇaṃ yunajan | [ṚV, 6, 67 11.2]
{ṚV, 6, 68}
śruṣṭī vāṃ yajña udyataḥ sajoṣā manuṣvad vṛktabarhiṣo yajadhyai | [ṚV, 6, 68 1.1]
ā ya indrāvaruṇāv iṣe adya mahe sumnāya maha āvavartat | [ṚV, 6, 68 1.2]
tā hi śreṣṭhā devatātā tujā śūrāṇāṃ śaviṣṭhā tā hi bhūtam | [ṚV, 6, 68 2.1]
maghonām maṃhiṣṭhā tuviśuṣma ṛtena vṛtraturā sarvasenā | [ṚV, 6, 68 2.2]
tā gṛṇīhi namasyebhiḥ śūṣaiḥ sumnebhir indrāvaruṇā cakānā | [ṚV, 6, 68 3.1]
vajreṇānyaḥ śavasā hanti vṛtraṃ siṣakty anyo vṛjaneṣu vipraḥ | [ṚV, 6, 68 3.2]
gnāś ca yan naraś ca vāvṛdhanta viśve devāso narāṃ svagūrtāḥ | [ṚV, 6, 68 4.1]
praibhya indrāvaruṇā mahitvā dyauś ca pṛthivi bhūtam urvī | [ṚV, 6, 68 4.2]
sa it sudānuḥ svavāṁ ṛtāvendrā yo vāṃ varuṇa dāśati tman | [ṚV, 6, 68 5.1]
iṣā sa dviṣas tared dāsvān vaṃsad rayiṃ rayivataś ca janān | [ṚV, 6, 68 5.2]
yaṃ yuvaṃ dāśvadhvarāya devā rayiṃ dhattho vasumantam purukṣum | [ṚV, 6, 68 6.1]
asme sa indrāvaruṇāv api ṣyāt pra yo bhanakti vanuṣām aśastīḥ | [ṚV, 6, 68 6.2]
uta naḥ sutrātro devagopāḥ sūribhya indrāvaruṇā rayiḥ ṣyāt | [ṚV, 6, 68 7.1]
yeṣāṃ śuṣmaḥ pṛtanāsu sāhvān pra sadyo dyumnā tirate taturiḥ | [ṚV, 6, 68 7.2]
nu naḥ indrāvaruṇā gṛṇānā pṛṅktam rayim sauśravasāya devā | [ṚV, 6, 68 594954_1]
itthā gṛṇantaḥ mahinasya śardhaḥ apaḥ na nāvā duritā tarema | [ṚV, 6, 68 594955_1]
pra samrāje bṛhate manma nu priyam arca devāya varuṇāya saprathaḥ | [ṚV, 6, 68 9.1]
ayaṃ ya urvī mahinā mahivrataḥ kratvā vibhāty ajaro na śociṣā | [ṚV, 6, 68 9.2]
indrāvaruṇā sutapāv imaṃ sutaṃ somam pibatam madyaṃ dhṛtavratā | [ṚV, 6, 68 10.1]
yuvo ratho adhvaraṃ devavītaye prati svasaram upa yāti pītaye | [ṚV, 6, 68 10.2]
indrāvaruṇā madhumattamasya vṛṣṇaḥ somasya vṛṣaṇā vṛṣethām | [ṚV, 6, 68 11.1]
idaṃ vām andhaḥ pariṣiktam asme āsadyāsmin barhiṣi mādayethām | [ṚV, 6, 68 11.2]
{ṚV, 6, 69}
saṃ vāṃ karmaṇā sam iṣā hinomīndrāviṣṇū apasas pāre asya | [ṚV, 6, 69 1.1]
juṣethāṃ yajñaṃ draviṇaṃ ca dhattam ariṣṭair naḥ pathibhiḥ pārayantā | [ṚV, 6, 69 1.2]
yā viśvāsāṃ janitārā matīnām indrāviṣṇū kalaśā somadhānā | [ṚV, 6, 69 2.1]
pra vāṃ giraḥ śasyamānā avantu pra stomāso gīyamānāso arkaiḥ | [ṚV, 6, 69 2.2]
indrāviṣṇū madapatī madānām ā somaṃ yātaṃ draviṇo dadhānā | [ṚV, 6, 69 3.1]
saṃ vām añjantv aktubhir matīnāṃ saṃ stomāsaḥ śasyamānāsa ukthaiḥ | [ṚV, 6, 69 3.2]
ā vām aśvāso abhimātiṣāha indrāviṣṇū sadhamādo vahantu | [ṚV, 6, 69 4.1]
juṣethāṃ viśvā havanā matīnām upa brahmāṇi śṛṇutaṃ giro me | [ṚV, 6, 69 4.2]
indrāviṣṇū tat panayāyyaṃ vāṃ somasya mada uru cakramāthe | [ṚV, 6, 69 5.1]
akṛṇutam antarikṣaṃ varīyo 'prathataṃ jīvase no rajāṃsi | [ṚV, 6, 69 5.2]
indrāviṣṇū haviṣā vāvṛdhānāgrādvānā namasā rātahavyā | [ṚV, 6, 69 6.1]
ghṛtāsutī draviṇaṃ dhattam asme samudra sthaḥ kalaśaḥ somadhānaḥ | [ṚV, 6, 69 6.2]
indrāviṣṇū pibatam madhvo asya somasya dasrā jaṭharam pṛṇethām | [ṚV, 6, 69 7.1]
ā vām andhāṃsi madirāṇy agmann upa brahmāṇi śṛṇutaṃ havam me | [ṚV, 6, 69 7.2]
ubhā jigyathur na parā jayethe na parā jigye kataraś canainoḥ | [ṚV, 6, 69 8.1]
indraś ca viṣṇo yad apaspṛdhethāṃ tredhā sahasraṃ vi tad airayethām | [ṚV, 6, 69 8.2]
{ṚV, 6, 70}
ghṛtavatī bhuvanānām abhiśriyorvī pṛthvī madhudughe supeśasā | [ṚV, 6, 70 1.1]
dyāvāpṛthivī varuṇasya dharmaṇā viṣkabhite ajare bhūriretasā | [ṚV, 6, 70 1.2]
asaścantī bhūridhāre payasvatī ghṛtaṃ duhāte sukṛte śucivrate | [ṚV, 6, 70 2.1]
rājantī asya bhuvanasya rodasī asme retaḥ siñcataṃ yan manurhitam | [ṚV, 6, 70 2.2]
yo vām ṛjave kramaṇāya rodasī marto dadāśa dhiṣaṇe sa sādhati | [ṚV, 6, 70 3.1]
pra prajābhir jāyate dharmaṇas pari yuvoḥ siktā viṣurūpāṇi savratā | [ṚV, 6, 70 3.2]
ghṛtena dyāvāpṛthivī abhīvṛte ghṛtaśriyā ghṛtapṛcā ghṛtāvṛdhā | [ṚV, 6, 70 4.1]
urvī pṛthvī hotṛvūrye purohite te id viprā īﾱate sumnam iṣṭaye | [ṚV, 6, 70 4.2]
madhu no dyāvāpṛthivī mimikṣatām madhuścutā madhudughe madhuvrate | [ṚV, 6, 70 5.1]
dadhāne yajñaṃ draviṇaṃ ca devatā mahi śravo vājam asme suvīryam | [ṚV, 6, 70 5.2]
ūrjaṃ no dyauś ca pṛthivī ca pinvatām pitā mātā viśvavidā sudaṃsasā | [ṚV, 6, 70 6.1]
saṃrarāṇe rodasī viśvaśambhuvā saniṃ vājaṃ rayim asme sam invatām | [ṚV, 6, 70 6.2]
{ṚV, 6, 71}
ud u ṣya devaḥ savitā hiraṇyayā bāhū ayaṃsta savanāya sukratuḥ | [ṚV, 6, 71 1.1]
ghṛtena pāṇī abhi pruṣṇute makho yuvā sudakṣo rajaso vidharmaṇi | [ṚV, 6, 71 1.2]
devasya vayaṃ savituḥ savīmani śreṣṭhe syāma vasunaś ca dāvane | [ṚV, 6, 71 2.1]
yo viśvasya dvipado yaś catuṣpado niveśane prasave cāsi bhūmanaḥ | [ṚV, 6, 71 2.2]
adabdhebhiḥ savitaḥ pāyubhiṣ ṭvaṃ śivebhir adya pari pāhi no gayam | [ṚV, 6, 71 3.1]
hiraṇyajihvaḥ suvitāya navyase rakṣā mākir no aghaśaṃsa īśata | [ṚV, 6, 71 3.2]
ud u ṣya devaḥ savitā damūnā hiraṇyapāṇiḥ pratidoṣam asthāt | [ṚV, 6, 71 4.1]
ayohanur yajato mandrajihva ā dāśuṣe suvati bhūri vāmam | [ṚV, 6, 71 4.2]
ud ū ayāṁ upavakteva bāhū hiraṇyayā savitā supratīkā | [ṚV, 6, 71 5.1]
divo rohāṃsy aruhat pṛthivyā arīramat patayat kaccid abhvam | [ṚV, 6, 71 5.2]
vāmam adya savitar vāmam u śvo dive dive vāmam asmabhyaṃ sāvīḥ | [ṚV, 6, 71 6.1]
vāmasya hi kṣayasya deva bhūrer ayā dhiyā vāmabhājaḥ syāma | [ṚV, 6, 71 6.2]
{ṚV, 6, 72}
indrāsomā mahi tad vām mahitvaṃ yuvam mahāni prathamāni cakrathuḥ | [ṚV, 6, 72 1.1]
yuvaṃ sūryaṃ vividathur yuvaṃ svar viśvā tamāṃsy ahataṃ nidaś ca | [ṚV, 6, 72 1.2]
indrāsomā vāsayatha uṣāsam ut sūryaṃ nayatho jyotiṣā saha | [ṚV, 6, 72 2.1]
upa dyāṃ skambhathu skambhanenāprathatam pṛthivīm mātaraṃ vi | [ṚV, 6, 72 2.2]
indrāsomāv ahim apaḥ pariṣṭhāṃ hatho vṛtram anu vāṃ dyaur amanyata | [ṚV, 6, 72 3.1]
prārṇāṃsy airayataṃ nadīnām ā samudrāṇi paprathuḥ purūṇi | [ṚV, 6, 72 3.2]
indrāsomā pakvam āmāsv antar ni gavām id dadhathur vakṣaṇāsu | [ṚV, 6, 72 4.1]
jagṛbhathur anapinaddham āsu ruśac citrāsu jagatīṣv antaḥ | [ṚV, 6, 72 4.2]
indrāsomā yuvam aṅga tarutram apatyasācaṃ śrutyaṃ rarāthe | [ṚV, 6, 72 5.1]
yuvaṃ śuṣmaṃ naryaṃ carṣaṇibhyaḥ saṃ vivyathuḥ pṛtanāṣāham ugrā | [ṚV, 6, 72 5.2]
{ṚV, 6, 73}
yo adribhit prathamajā ṛtāvā bṛhaspatir āṅgiraso haviṣmān | [ṚV, 6, 73 1.1]
dvibarhajmā prāgharmasat pitā na ā rodasī vṛṣabho roravīti | [ṚV, 6, 73 1.2]
janāya cid ya īvata u lokam bṛhaspatir devahūtau cakāra | [ṚV, 6, 73 2.1]
ghnan vṛtrāṇi vi puro dardarīti jayañchatrūṃr amitrān pṛtsu sāhan | [ṚV, 6, 73 2.2]
bṛhaspatiḥ sam ajayad vasūni maho vrajān gomato deva eṣaḥ | [ṚV, 6, 73 3.1]
apaḥ siṣāsan svar apratīto bṛhaspatir hanty amitram arkaiḥ | [ṚV, 6, 73 3.2]
{ṚV, 6, 74}
somārudrā dhārayethām asuryam pra vām iṣṭayo 'ram aśnuvantu | [ṚV, 6, 74 1.1]
dame dame sapta ratnā dadhānā śaṃ no bhūtaṃ dvipade śaṃ catuṣpade | [ṚV, 6, 74 1.2]
somārudrā vi vṛhataṃ viṣūcīm amīvā yā no gayam āviveśa | [ṚV, 6, 74 2.1]
āre bādhethāṃ nirṛtim parācair asme bhadrā sauśravasāni santu | [ṚV, 6, 74 2.2]
somārudrā yuvam etāny asme viśvā tanūṣu bheṣajāni dhattam | [ṚV, 6, 74 3.1]
ava syatam muñcataṃ yan no asti tanūṣu baddhaṃ kṛtam eno asmat | [ṚV, 6, 74 3.2]
tigmāyudhau tigmahetī suśevau somārudrāv iha su mṛﾱataṃ naḥ | [ṚV, 6, 74 4.1]
pra no muñcataṃ varuṇasya pāśād gopāyataṃ naḥ sumanasyamānā | [ṚV, 6, 74 4.2]
{ṚV, 6, 75}
jīmūtasya iva bhavati pratīkam yat varmī yāti samadām upasthe | [ṚV, 6, 75 595026_1]
an āviddhayā tanvā jaya tvam | [ṚV, 6, 75 595027_1]
sa tvā varmaṇaḥ mahimā pipartu | [ṚV, 6, 75 595027_2]
dhanvanā gāḥ dhanvanā ājim jayema | [ṚV, 6, 75 595028_1]
dhanvanā tīvrāḥ samadaḥ jayema | [ṚV, 6, 75 595028_2]
dhanuḥ śatroḥ apakāmam kṛṇoti | [ṚV, 6, 75 595029_1]
dhanvanā sarvāḥ pradiśaḥ jayema | [ṚV, 6, 75 595029_2]
vakṣyantī iva id ā ganīganti karṇam priyam sakhāyam pariṣasvajānā | [ṚV, 6, 75 595030_1]
yoṣeva śiṅkte vitatādhi dhanvañ jyā iyaṃ samane pārayantī | [ṚV, 6, 75 3.2]
te ācarantī iva yoṣā mātā iva putram bibhṛtām upasthe | [ṚV, 6, 75 595032_1]
apa śatrūn vidhyatāṃ saṃvidāne ārtnī ime viṣphurantī amitrān | [ṚV, 6, 75 4.2]
bahvīnām pitā bahur asya putraś ciścā kṛṇoti samanāvagatya | [ṚV, 6, 75 5.1]
iṣudhiḥ saṅkāḥ pṛtanāś ca sarvāḥ pṛṣṭhe ninaddho jayati prasūtaḥ | [ṚV, 6, 75 5.2]
rathe tiṣṭhan nayati vājinaḥ puro yatra yatra kāmayate suṣārathiḥ | [ṚV, 6, 75 6.1]
abhīśūnām mahimānam panāyata manaḥ paścād anu yacchanti raśmayaḥ | [ṚV, 6, 75 6.2]
tīvrān ghoṣān kṛṇvate vṛṣapāṇayo 'śvā rathebhiḥ saha vājayantaḥ | [ṚV, 6, 75 7.1]
avakrāmantaḥ prapadair amitrān kṣiṇanti śatrūṃr anapavyayantaḥ | [ṚV, 6, 75 7.2]
rathavāhanaṃ havir asya nāma yatrāyudhaṃ nihitam asya varma | [ṚV, 6, 75 8.1]
tatrā ratham upa śagmaṃ sadema viśvāhā vayaṃ sumanasyamānāḥ | [ṚV, 6, 75 8.2]
svāduṣaṃsadaḥ pitaro vayodhāḥ kṛcchreśritaḥ śaktīvanto gabhīrāḥ | [ṚV, 6, 75 9.1]
citrasenā iṣubalā amṛdhrāḥ satovīrā uravo vrātasāhāḥ | [ṚV, 6, 75 9.2]
brāhmaṇāsaḥ pitaraḥ somyāsaḥ śive no dyāvāpṛthivī anehasā | [ṚV, 6, 75 10.1]
pūṣā naḥ pātu duritād ṛtāvṛdho rakṣā mākir no aghaśaṃsa īśata | [ṚV, 6, 75 10.2]
suparṇaṃ vaste mṛgo asyā danto gobhiḥ saṃnaddhā patati prasūtā | [ṚV, 6, 75 11.1]
yatrā naraḥ saṃ ca vi ca dravanti tatrāsmabhyam iṣavaḥ śarma yaṃsan | [ṚV, 6, 75 11.2]
ṛjīte pari vṛṅdhi naḥ | [ṚV, 6, 75 595048_1]
aśmā bhavatu naḥ tanūḥ | [ṚV, 6, 75 595048_2]
somaḥ adhi bravītu naḥ | [ṚV, 6, 75 595049_1]
aditiḥ śarma yacchatu | [ṚV, 6, 75 595049_2]
ā jaṅghanti sānv eṣāṃ jaghanāṁ upa jighnate | [ṚV, 6, 75 13.1]
aśvājani pracetaso 'śvān samatsu codaya | [ṚV, 6, 75 13.2]
ahir iva bhogaiḥ pary eti bāhuṃ jyāyā hetim paribādhamānaḥ | [ṚV, 6, 75 14.1]
hastaghno viśvā vayunāni vidvān pumān pumāṃsam pari pātu viśvataḥ | [ṚV, 6, 75 14.2]
ālāktā yā ruruśīrṣṇy atho yasyā ayo mukham | [ṚV, 6, 75 15.1]
idam parjanyaretasa iṣvai devyai bṛhan namaḥ | [ṚV, 6, 75 15.2]
avasṛṣṭā parā pata śaravye brahmasaṃśite | [ṚV, 6, 75 16.1]
gacchāmitrān pra padyasva māmīṣāṃ kaṃ canoc chiṣaḥ | [ṚV, 6, 75 16.2]
yatra bāṇāḥ saṃpatanti kumārā viśikhā iva | [ṚV, 6, 75 17.1]
tatrā no brahmaṇas patir aditiḥ śarma yacchatu viśvāhā śarma yacchatu | [ṚV, 6, 75 17.2]
marmāṇi te varmaṇā chādayāmi | [ṚV, 6, 75 595060_1]
somaḥ tvā rājā amṛtena anu vastām | [ṚV, 6, 75 595060_2]
uroḥ varīyaḥ varuṇaḥ te kṛṇotu | [ṚV, 6, 75 595061_1]
jayantam tvā anu devāḥ madantu | [ṚV, 6, 75 595061_2]
yo naḥ svo araṇo yaś ca niṣṭyo jighāṃsati | [ṚV, 6, 75 19.1]
devās taṃ sarve dhūrvantu brahma varma mamāntaram | [ṚV, 6, 75 19.2]
{ṚV, 7, 1}
agniṃ naro dīdhitibhir araṇyor hastacyutī janayanta praśastam | [ṚV, 7, 1 1.1]
dūredṛśaṃ gṛhapatim atharyum | [ṚV, 7, 1 1.2]
tam agnim aste vasavo ny ṛṇvan supraticakṣam avase kutaś cit | [ṚV, 7, 1 2.1]
dakṣāyyo yo dama āsa nityaḥ | [ṚV, 7, 1 2.2]
preddho agne dīdihi puro no 'jasrayā sūrmyā yaviṣṭha | [ṚV, 7, 1 3.1]
tvāṃ śaśvanta upa yanti vājāḥ | [ṚV, 7, 1 3.2]
pra te agnayo 'gnibhyo varaṃ niḥ suvīrāsaḥ śośucanta dyumantaḥ | [ṚV, 7, 1 4.1]
yatrā naraḥ samāsate sujātāḥ | [ṚV, 7, 1 4.2]
dā no agne dhiyā rayiṃ suvīraṃ svapatyaṃ sahasya praśastam | [ṚV, 7, 1 5.1]
na yaṃ yāvā tarati yātumāvān | [ṚV, 7, 1 5.2]
upa yam eti yuvatiḥ sudakṣaṃ doṣā vastor haviṣmatī ghṛtācī | [ṚV, 7, 1 6.1]
upa svainam aramatir vasūyuḥ | [ṚV, 7, 1 6.2]
viśvāḥ agne apa daha arātīḥ yebhiḥ tapobhiḥ adahaḥ jarūtham | [ṚV, 7, 1 595076_1]
pra nisvaram cātayasva amīvām | [ṚV, 7, 1 595077_1]
ā yas te agna idhate anīkaṃ vasiṣṭha śukra dīdivaḥ pāvaka | [ṚV, 7, 1 8.1]
uto na ebhi stavathair iha syāḥ | [ṚV, 7, 1 8.2]
vi ye te agne bhejire anīkam martā naraḥ pitryāsaḥ purutrā | [ṚV, 7, 1 9.1]
uto na ebhiḥ sumanā iha syāḥ | [ṚV, 7, 1 9.2]
ime naro vṛtrahatyeṣu śūrā viśvā adevīr abhi santu māyāḥ | [ṚV, 7, 1 10.1]
ye me dhiyam panayanta praśastām | [ṚV, 7, 1 10.2]
mā śūne agne ni ṣadāma nṛṇām māśeṣaso 'vīratā pari tvā | [ṚV, 7, 1 11.1]
prajāvatīṣu duryāsu durya | [ṚV, 7, 1 11.2]
yam aśvī nityam upayāti yajñam prajāvantaṃ svapatyaṃ kṣayaṃ naḥ | [ṚV, 7, 1 12.1]
svajanmanā śeṣasā vāvṛdhānam | [ṚV, 7, 1 12.2]
pāhi no agne rakṣaso ajuṣṭāt pāhi dhūrter araruṣo aghāyoḥ | [ṚV, 7, 1 13.1]
tvā yujā pṛtanāyūṃr abhi ṣyām | [ṚV, 7, 1 13.2]
sed agnir agnīṃr aty astv anyān yatra vājī tanayo vīﾱupāṇiḥ | [ṚV, 7, 1 14.1]
sahasrapāthā akṣarā sameti | [ṚV, 7, 1 14.2]
sed agnir yo vanuṣyato nipāti sameddhāram aṃhasa uruṣyāt | [ṚV, 7, 1 15.1]
sujātāsaḥ pari caranti vīrāḥ | [ṚV, 7, 1 15.2]
ayaṃ so agnir āhutaḥ purutrā yam īśānaḥ sam id indhe haviṣmān | [ṚV, 7, 1 16.1]
pari yam ety adhvareṣu hotā | [ṚV, 7, 1 16.2]
tve agna āhavanāni bhūrīśānāsa ā juhuyāma nityā | [ṚV, 7, 1 17.1]
ubhā kṛṇvanto vahatū miyedhe | [ṚV, 7, 1 17.2]
imo agne vītatamāni havyājasro vakṣi devatātim accha | [ṚV, 7, 1 18.1]
prati na īṃ surabhīṇi vyantu | [ṚV, 7, 1 18.2]
mā no agne 'vīrate parā dā durvāsase 'mataye mā no asyai | [ṚV, 7, 1 19.1]
mā naḥ kṣudhe mā rakṣasa ṛtāvo mā no dame mā vana ā juhūrthāḥ | [ṚV, 7, 1 19.2]
nū me brahmāṇy agna uc chaśādhi tvaṃ deva maghavadbhyaḥ suṣūdaḥ | [ṚV, 7, 1 20.1]
rātau syāmobhayāsa ā te yūyam pāta svastibhiḥ sadā naḥ | [ṚV, 7, 1 20.2]
tvam agne suhavo raṇvasaṃdṛk sudītī sūno sahaso didīhi | [ṚV, 7, 1 21.1]
mā tve sacā tanaye nitya ā dhaṅ mā vīro asman naryo vi dāsīt | [ṚV, 7, 1 21.2]
mā no agne durbhṛtaye sacaiṣu deveddheṣv agniṣu pra vocaḥ | [ṚV, 7, 1 22.1]
mā te asmān durmatayo bhṛmāc cid devasya sūno sahaso naśanta | [ṚV, 7, 1 22.2]
sa marto agne svanīka revān amartye ya ājuhoti havyam | [ṚV, 7, 1 23.1]
sa devatā vasuvaniṃ dadhāti yaṃ sūrir arthī pṛcchamāna eti | [ṚV, 7, 1 23.2]
maho no agne suvitasya vidvān rayiṃ sūribhya ā vahā bṛhantam | [ṚV, 7, 1 24.1]
yena vayaṃ sahasāvan mademāvikṣitāsa āyuṣā suvīrāḥ | [ṚV, 7, 1 24.2]
nū me brahmāṇy agna uc chaśādhi tvaṃ deva maghavadbhyaḥ suṣūdaḥ | [ṚV, 7, 1 25.1]
rātau syāmobhayāsa ā te yūyam pāta svastibhiḥ sadā naḥ | [ṚV, 7, 1 25.2]
{ṚV, 7, 2}
juṣasva naḥ samidham agne adya śocā bṛhad yajataṃ dhūmam ṛṇvan | [ṚV, 7, 2 1.1]
upa spṛśa divyaṃ sānu stūpaiḥ saṃ raśmibhis tatanaḥ sūryasya | [ṚV, 7, 2 1.2]
narāśaṃsasya mahimānam eṣām upa stoṣāma yajatasya yajñaiḥ | [ṚV, 7, 2 2.1]
ye sukratavaḥ śucayo dhiyandhāḥ svadanti devā ubhayāni havyā | [ṚV, 7, 2 2.2]
īﾱenyaṃ vo asuraṃ sudakṣam antar dūtaṃ rodasī satyavācam | [ṚV, 7, 2 3.1]
manuṣvad agnim manunā samiddhaṃ sam adhvarāya sadam in mahema | [ṚV, 7, 2 3.2]
saparyavo bharamāṇā abhijñu pra vṛñjate namasā barhir agnau | [ṚV, 7, 2 4.1]
ājuhvānā ghṛtapṛṣṭham pṛṣadvad adhvaryavo haviṣā marjayadhvam | [ṚV, 7, 2 4.2]
svādhyaḥ vi duraḥ devayantaḥ aśiśrayuḥ | [ṚV, 7, 2 595122_1]
pūrvī śiśum na mātarā rihāṇe sam agruvaḥ na samaneṣu añjan | [ṚV, 7, 2 595123_1]
uta yoṣaṇe divye mahī uṣāsānaktā su dughā iva dhenuḥ barhiṣadā puru hūte maghonī ā yajñiye suvitāya śrayetām | [ṚV, 7, 2 595125_1]
viprā yajñeṣu mānuṣeṣu kārū manye vāṃ jātavedasā yajadhyai | [ṚV, 7, 2 7.1]
ūrdhvaṃ no adhvaraṃ kṛtaṃ haveṣu tā deveṣu vanatho vāryāṇi | [ṚV, 7, 2 7.2]
ā bhāratī bhāratībhiḥ sajoṣā iﾱā devair manuṣyebhir agniḥ | [ṚV, 7, 2 8.1]
sarasvatī sārasvatebhir arvāk tisro devīr barhir edaṃ sadantu | [ṚV, 7, 2 8.2]
tan nas turīpam adha poṣayitnu deva tvaṣṭar vi rarāṇaḥ syasva | [ṚV, 7, 2 9.1]
yato vīraḥ karmaṇyaḥ sudakṣo yuktagrāvā jāyate devakāmaḥ | [ṚV, 7, 2 9.2]
vanaspate 'va sṛjopa devān agnir haviḥ śamitā sūdayāti | [ṚV, 7, 2 10.1]
sa id u hotā satyataraḥ yajāti yathā devānām janimāni veda | [ṚV, 7, 2 595133_1]
ā yāhy agne samidhāno arvāṅ indreṇa devaiḥ sarathaṃ turebhiḥ | [ṚV, 7, 2 11.1]
barhir na āstām aditiḥ suputrā svāhā devā amṛtā mādayantām | [ṚV, 7, 2 11.2]
{ṚV, 7, 3}
agnim vaḥ devam agnibhiḥ sajoṣāḥ yajiṣṭham dūtam adhvare kṛṇudhvam yaḥ martyeṣu nidhruviḥ ṛtāvā tapuḥ mūrdhā ghṛta annaḥ pāvakaḥ | [ṚV, 7, 3 595136_1]
prothat aśvaḥ na yavase aviṣyan yadā mahaḥ saṃvaraṇāt vi asthāt | [ṚV, 7, 3 595138_1]
āt asya vātaḥ anu vāti śociḥ | [ṚV, 7, 3 595139_1]
adha sma te vrajanam kṛṣṇam asti | [ṚV, 7, 3 595139_2]
ud yasya te nava jātasya vṛṣṇaḥ agne caranti ajarau idhānāḥ acchā dyām aruṣaḥ dhūmaḥ eti | [ṚV, 7, 3 595141_1]
_ dūtaḥ agne īyase hi devān | [ṚV, 7, 3 595141_2]
vi yasya te pṛthivyām pājaḥ aśret tṛṣu yat annā samavṛkta jambhaiḥ senā iva sṛṣṭā prasitiḥ te eti | [ṚV, 7, 3 595143_1]
yavam na dasma juhvā vivekṣi | [ṚV, 7, 3 595143_2]
tam id doṣā tam uṣasi yaviṣṭham agnim atyam na marjayanta naraḥ niśiśānāḥ atithim asya yonau | [ṚV, 7, 3 595144_1]
dīdāya śociḥ āhutasya vṛṣṇaḥ | [ṚV, 7, 3 595145_1]
su saṃdṛś te su anīka pratīkam vi yat rukmaḥ na rocase upāke | [ṚV, 7, 3 595146_1]
divaḥ na te tanyatuḥ eti śuṣmaḥ | [ṚV, 7, 3 595147_1]
citraḥ na sūraḥ prati cakṣi bhānum | [ṚV, 7, 3 595147_2]
yathā vaḥ svāhāgnaye dāśema parīﾱābhir ghṛtavadbhiś ca havyaiḥ | [ṚV, 7, 3 7.1]
tebhir no agne amitair mahobhiḥ śatam pūrbhir āyasībhir ni pāhi | [ṚV, 7, 3 7.2]
yā vā te santi dāśuṣe adhṛṣṭā giro vā yābhir nṛvatīr uruṣyāḥ | [ṚV, 7, 3 8.1]
tābhir naḥ sūno sahaso ni pāhi smat sūrīñ jaritṝñ jātavedaḥ | [ṚV, 7, 3 8.2]
nir yat pūteva svadhitiḥ śucir gāt svayā kṛpā tanvā rocamānaḥ | [ṚV, 7, 3 9.1]
ā yo mātror uśenyo janiṣṭa devayajyāya sukratuḥ pāvakaḥ | [ṚV, 7, 3 9.2]
etā no agne saubhagā didīhy api kratuṃ sucetasaṃ vatema | [ṚV, 7, 3 10.1]
viśvā stotṛbhyo gṛṇate ca santu yūyam pāta svastibhiḥ sadā naḥ | [ṚV, 7, 3 10.2]
{ṚV, 7, 4}
pra vaḥ śukrāya bhānave bharadhvaṃ havyam matiṃ cāgnaye supūtam | [ṚV, 7, 4 1.1]
yo daivyāni mānuṣā janūṃṣy antar viśvāni vidmanā jigāti | [ṚV, 7, 4 1.2]
sa gṛtso agnis taruṇaś cid astu yato yaviṣṭho ajaniṣṭa mātuḥ | [ṚV, 7, 4 2.1]
saṃ yo vanā yuvate śucidan bhūri cid annā sam id atti sadyaḥ | [ṚV, 7, 4 2.2]
asya devasya saṃsady anīke yam martāsaḥ śyetaṃ jagṛbhre | [ṚV, 7, 4 3.1]
ni yo gṛbham pauruṣeyīm uvoca durokam agnir āyave śuśoca | [ṚV, 7, 4 3.2]
ayaṃ kavir akaviṣu pracetā marteṣv agnir amṛto ni dhāyi | [ṚV, 7, 4 4.1]
sa mā no atra juhuraḥ sahasvaḥ sadā tve sumanasaḥ syāma | [ṚV, 7, 4 4.2]
ā yo yoniṃ devakṛtaṃ sasāda kratvā hy agnir amṛtāṁ atārīt | [ṚV, 7, 4 5.1]
tam oṣadhīś ca vaninaś ca garbham bhūmiś ca viśvadhāyasam bibharti | [ṚV, 7, 4 5.2]
īśe hy agnir amṛtasya bhūrer īśe rāyaḥ suvīryasya dātoḥ | [ṚV, 7, 4 6.1]
mā tvā vayaṃ sahasāvann avīrā māpsavaḥ pari ṣadāma māduvaḥ | [ṚV, 7, 4 6.2]
pariṣadyaṃ hy araṇasya rekṇo nityasya rāyaḥ patayaḥ syāma | [ṚV, 7, 4 7.1]
na śeṣo agne anyajātam asty acetānasya mā patho vi dukṣaḥ | [ṚV, 7, 4 7.2]
nahi grabhāyāraṇaḥ suśevo 'nyodaryo manasā mantavā u | [ṚV, 7, 4 8.1]
adhā cid okaḥ punar it sa ety ā no vājy abhīṣāﾱ etu navyaḥ | [ṚV, 7, 4 8.2]
tvam agne vanuṣyato ni pāhi tvam u naḥ sahasāvann avadyāt | [ṚV, 7, 4 9.1]
saṃ tvā dhvasmanvad abhy etu pāthaḥ saṃ rayi spṛhayāyyaḥ sahasrī | [ṚV, 7, 4 9.2]
etā no agne saubhagā didīhy api kratuṃ sucetasaṃ vatema | [ṚV, 7, 4 10.1]
viśvā stotṛbhyo gṛṇate ca santu yūyam pāta svastibhiḥ sadā naḥ | [ṚV, 7, 4 10.2]
{ṚV, 7, 5}
prāgnaye tavase bharadhvaṃ giraṃ divo arataye pṛthivyāḥ | [ṚV, 7, 5 1.1]
yo viśveṣām amṛtānām upasthe vaiśvānaro vāvṛdhe jāgṛvadbhiḥ | [ṚV, 7, 5 1.2]
pṛṣṭo divi dhāyy agniḥ pṛthivyāṃ netā sindhūnāṃ vṛṣabha stiyānām | [ṚV, 7, 5 2.1]
sa mānuṣīr abhi viśo vi bhāti vaiśvānaro vāvṛdhāno vareṇa | [ṚV, 7, 5 2.2]
tvad bhiyā viśa āyann asiknīr asamanā jahatīr bhojanāni | [ṚV, 7, 5 3.1]
vaiśvānara pūrave śośucānaḥ puro yad agne darayann adīdeḥ | [ṚV, 7, 5 3.2]
tava tridhātu pṛthivī uta dyaur vaiśvānara vratam agne sacanta | [ṚV, 7, 5 4.1]
tvam bhāsā rodasī ā tatanthājasreṇa śociṣā śośucānaḥ | [ṚV, 7, 5 4.2]
tvām agne harito vāvaśānā giraḥ sacante dhunayo ghṛtācīḥ | [ṚV, 7, 5 5.1]
patiṃ kṛṣṭīnāṃ rathyaṃ rayīṇāṃ vaiśvānaram uṣasāṃ ketum ahnām | [ṚV, 7, 5 5.2]
tve asuryaṃ vasavo ny ṛṇvan kratuṃ hi te mitramaho juṣanta | [ṚV, 7, 5 6.1]
tvaṃ dasyūṃr okaso agna āja uru jyotir janayann āryāya | [ṚV, 7, 5 6.2]
sa jāyamānaḥ parame vyoman vāyur na pāthaḥ pari pāsi sadyaḥ | [ṚV, 7, 5 7.1]
tvam bhuvanā janayann abhi krann apatyāya jātavedo daśasyan | [ṚV, 7, 5 7.2]
tām agne asme iṣam erayasva vaiśvānara dyumatīṃ jātavedaḥ | [ṚV, 7, 5 8.1]
yayā rādhaḥ pinvasi viśvavāra pṛthu śravo dāśuṣe martyāya | [ṚV, 7, 5 8.2]
taṃ no agne maghavadbhyaḥ purukṣuṃ rayiṃ ni vājaṃ śrutyaṃ yuvasva | [ṚV, 7, 5 9.1]
vaiśvānara mahi naḥ śarma yaccha rudrebhir agne vasubhiḥ sajoṣāḥ | [ṚV, 7, 5 9.2]
{ṚV, 7, 6}
pra samrājo asurasya praśastim puṃsaḥ kṛṣṭīnām anumādyasya | [ṚV, 7, 6 1.1]
indrasyeva pra tavasas kṛtāni vande dāruṃ vandamāno vivakmi | [ṚV, 7, 6 1.2]
kaviṃ ketuṃ dhāsim bhānum adrer hinvanti śaṃ rājyaṃ rodasyoḥ | [ṚV, 7, 6 2.1]
purandarasya gīrbhir ā vivāse 'gner vratāni pūrvyā mahāni | [ṚV, 7, 6 2.2]
ny akratūn grathino mṛdhravācaḥ paṇīṃr aśraddhāṁ avṛdhāṁ ayajñān | [ṚV, 7, 6 3.1]
pra pra tān dasyūṃr agnir vivāya pūrvaś cakārāparāṁ ayajyūn | [ṚV, 7, 6 3.2]
yo apācīne tamasi madantīḥ prācīś cakāra nṛtamaḥ śacībhiḥ | [ṚV, 7, 6 4.1]
tam īśānaṃ vasvo agniṃ gṛṇīṣe 'nānataṃ damayantam pṛtanyūn | [ṚV, 7, 6 4.2]
yo dehyo anamayad vadhasnair yo aryapatnīr uṣasaś cakāra | [ṚV, 7, 6 5.1]
sa nirudhyā nahuṣo yahvo agnir viśaś cakre balihṛtaḥ sahobhiḥ | [ṚV, 7, 6 5.2]
yasya śarmann upa viśve janāsa evais tasthuḥ sumatim bhikṣamāṇāḥ | [ṚV, 7, 6 6.1]
vaiśvānaro varam ā rodasyor āgniḥ sasāda pitror upastham | [ṚV, 7, 6 6.2]
ā devo dade budhnyā vasūni vaiśvānara uditā sūryasya | [ṚV, 7, 6 7.1]
ā samudrād avarād ā parasmād āgnir dade diva ā pṛthivyāḥ | [ṚV, 7, 6 7.2]
{ṚV, 7, 7}
pra vaḥ devam cit sahasānam agnim aśvam na vājinam namobhiḥ | [ṚV, 7, 7 595208_1]
bhava naḥ dūtaḥ adhvarasya vidvān | [ṚV, 7, 7 595209_1]
tmanā deveṣu vivide mitadruḥ | [ṚV, 7, 7 595209_2]
ā yāhy agne pathyā anu svā mandro devānāṃ sakhyaṃ juṣāṇaḥ | [ṚV, 7, 7 2.1]
ā sānu śuṣmair nadayan pṛthivyā jambhebhir viśvam uśadhag vanāni | [ṚV, 7, 7 2.2]
prācīno yajñaḥ sudhitaṃ hi barhiḥ prīṇīte agnir īﾱito na hotā | [ṚV, 7, 7 3.1]
ā mātarā viśvavāre huvāno yato yaviṣṭha jajñiṣe suśevaḥ | [ṚV, 7, 7 3.2]
sadyo adhvare rathiraṃ jananta mānuṣāso vicetaso ya eṣām | [ṚV, 7, 7 4.1]
viśām adhāyi viśpatir duroṇe 'gnir mandro madhuvacā ṛtāvā | [ṚV, 7, 7 4.2]
asādi vṛto vahnir ājaganvān agnir brahmā nṛṣadane vidhartā | [ṚV, 7, 7 5.1]
dyauś ca yam pṛthivī vāvṛdhāte ā yaṃ hotā yajati viśvavāram | [ṚV, 7, 7 5.2]
ete dyumnebhir viśvam ātiranta mantraṃ ye vāraṃ naryā atakṣan | [ṚV, 7, 7 6.1]
pra ye viśas tiranta śroṣamāṇā ā ye me asya dīdhayann ṛtasya | [ṚV, 7, 7 6.2]
nū tvām agna īmahe vasiṣṭhā īśānaṃ sūno sahaso vasūnām | [ṚV, 7, 7 7.1]
iṣaṃ stotṛbhyo maghavadbhya ānaḍ yūyam pāta svastibhiḥ sadā naḥ | [ṚV, 7, 7 7.2]
{ṚV, 7, 8}
indhe rājā sam aryo namobhir yasya pratīkam āhutaṃ ghṛtena | [ṚV, 7, 8 1.1]
naro havyebhir īﾱate sabādha āgnir agra uṣasām aśoci | [ṚV, 7, 8 1.2]
ayam u ṣya sumahāṁ avedi hotā mandro manuṣo yahvo agniḥ | [ṚV, 7, 8 2.1]
vi bhā akaḥ sasṛjānaḥ pṛthivyāṃ kṛṣṇapavir oṣadhībhir vavakṣe | [ṚV, 7, 8 2.2]
kayā no agne vi vasaḥ suvṛktiṃ kām u svadhām ṛṇavaḥ śasyamānaḥ | [ṚV, 7, 8 3.1]
kadā bhavema patayaḥ sudatra rāyo vantāro duṣṭarasya sādhoḥ | [ṚV, 7, 8 3.2]
pra pra ayam agniḥ bharatasya śṛṇve vi yat sūryaḥ na rocate bṛhat bhās | [ṚV, 7, 8 595228_1]
abhi yaḥ pūrum pṛtanāsu tasthau dyutānaḥ daivyaḥ atithiḥ śuśoca | [ṚV, 7, 8 595229_1]
asann it tve āhavanāni bhūri bhuvo viśvebhiḥ sumanā anīkaiḥ | [ṚV, 7, 8 5.1]
stutaś cid agne śṛṇviṣe gṛṇānaḥ svayaṃ vardhasva tanvaṃ sujāta | [ṚV, 7, 8 5.2]
idaṃ vacaḥ śatasāḥ saṃsahasram ud agnaye janiṣīṣṭa dvibarhāḥ | [ṚV, 7, 8 6.1]
śaṃ yat stotṛbhya āpaye bhavāti dyumad amīvacātanaṃ rakṣohā | [ṚV, 7, 8 6.2]
nū tvām agna īmahe vasiṣṭhā īśānaṃ sūno sahaso vasūnām | [ṚV, 7, 8 7.1]
iṣaṃ stotṛbhyo maghavadbhya ānaḍ yūyam pāta svastibhiḥ sadā naḥ | [ṚV, 7, 8 7.2]
{ṚV, 7, 9}
abodhi jāra uṣasām upasthāddhotā mandraḥ kavitamaḥ pāvakaḥ | [ṚV, 7, 9 1.1]
dadhāti ketum ubhayasya jantor havyā deveṣu draviṇaṃ sukṛtsu | [ṚV, 7, 9 1.2]
sa sukratur yo vi duraḥ paṇīnām punāno arkam purubhojasaṃ naḥ | [ṚV, 7, 9 2.1]
hotā mandro viśāṃ damūnās tiras tamo dadṛśe rāmyāṇām | [ṚV, 7, 9 2.2]
amūraḥ kavir aditir vivasvān susaṃsan mitro atithiḥ śivo naḥ | [ṚV, 7, 9 3.1]
citrabhānur uṣasām bhāty agre 'pāṃ garbhaḥ prasva ā viveśa | [ṚV, 7, 9 3.2]
īﾱenyo vo manuṣo yugeṣu samanagā aśucaj jātavedāḥ | [ṚV, 7, 9 4.1]
susaṃdṛśā bhānunā yo vibhāti prati gāvaḥ samidhānam budhanta | [ṚV, 7, 9 4.2]
agne yāhi dūtyam mā riṣaṇyo devāṁ acchā brahmakṛtā gaṇena | [ṚV, 7, 9 5.1]
sarasvatīm maruto aśvināpo yakṣi devān ratnadheyāya viśvān | [ṚV, 7, 9 5.2]
tvām agne samidhāno vasiṣṭho jarūthaṃ han yakṣi rāye purandhim | [ṚV, 7, 9 6.1]
puruṇīthā jātavedo jarasva yūyam pāta svastibhiḥ sadā naḥ | [ṚV, 7, 9 6.2]
{ṚV, 7, 10}
uṣaḥ na jāraḥ pṛthu pājaḥ aśret davidyutat dīdyat śośucānaḥ | [ṚV, 7, 10 595248_1]
vṛṣā hariḥ śuciḥ ā bhāti bhāsā | [ṚV, 7, 10 595249_1]
dhiyaḥ hinvānaḥ uśatīḥ ajīgaḥ | [ṚV, 7, 10 595249_2]
svar na vastoḥ uṣasām aroci yajñam tanvānāḥ uśijaḥ na manma | [ṚV, 7, 10 595250_1]
agniḥ janmāni devaḥ ā vi vidvān dravat dūtaḥ deva yāvā vaniṣṭhaḥ | [ṚV, 7, 10 595251_1]
acchā giraḥ matayaḥ devayantīḥ agnim yanti draviṇam bhikṣamāṇāḥ su saṃdṛśam su pratīkam svañcam havyavāham aratim mānuṣāṇām | [ṚV, 7, 10 595252_1]
indram naḥ agne vasubhiḥ sajoṣāḥ rudram rudrebhiḥ ā vaha bṛhantam ādityebhiḥ aditim viśvajanyām bṛhaspatim ṛkvabhiḥ viśva vāram | [ṚV, 7, 10 595254_1]
mandram hotāram uśijaḥ yaviṣṭham agnim viśaḥ īḍate adhvareṣu | [ṚV, 7, 10 595256_1]
sa hi kṣapāvān abhavat rayīṇām atandraḥ dūtaḥ yajathāya devān | [ṚV, 7, 10 595257_1]
{ṚV, 7, 11}
mahāṁ asy adhvarasya praketo na ṛte tvad amṛtā mādayante | [ṚV, 7, 11 1.1]
ā viśvebhiḥ sarathaṃ yāhi devair ny agne hotā prathamaḥ sadeha | [ṚV, 7, 11 1.2]
tvām īﾱate ajiraṃ dūtyāya haviṣmantaḥ sadam in mānuṣāsaḥ | [ṚV, 7, 11 2.1]
yasya devair āsado barhir agne 'hāny asmai sudinā bhavanti | [ṚV, 7, 11 2.2]
triś cid aktoḥ pra cikitur vasūni tve antar dāśuṣe martyāya | [ṚV, 7, 11 3.1]
manuṣvad agna iha yakṣi devān bhavā no dūto abhiśastipāvā | [ṚV, 7, 11 3.2]
agnir īśe bṛhato adhvarasyāgnir viśvasya haviṣaḥ kṛtasya | [ṚV, 7, 11 4.1]
kratuṃ hy asya vasavo juṣantāthā devā dadhire havyavāham | [ṚV, 7, 11 4.2]
āgne vaha haviradyāya devān indrajyeṣṭhāsa iha mādayantām | [ṚV, 7, 11 5.1]
imaṃ yajñaṃ divi deveṣu dhehi yūyam pāta svastibhiḥ sadā naḥ | [ṚV, 7, 11 5.2]
{ṚV, 7, 12}
aganma mahā namasā yaviṣṭhaṃ yo dīdāya samiddhaḥ sve duroṇe | [ṚV, 7, 12 1.1]
citrabhānuṃ rodasī antar urvī svāhutaṃ viśvataḥ pratyañcam | [ṚV, 7, 12 1.2]
sa mahnā viśvā duritāni sāhvān agni ṣṭave dama ā jātavedāḥ | [ṚV, 7, 12 2.1]
sa no rakṣiṣad duritād avadyād asmān gṛṇata uta no maghonaḥ | [ṚV, 7, 12 2.2]
tvaṃ varuṇa uta mitro agne tvāṃ vardhanti matibhir vasiṣṭhāḥ | [ṚV, 7, 12 3.1]
tve vasu suṣaṇanāni santu yūyam pāta svastibhiḥ sadā naḥ | [ṚV, 7, 12 3.2]
{ṚV, 7, 13}
pra agnaye viśva śuce dhiyandhe asura ghne manma dhītim bharadhvam | [ṚV, 7, 13 595274_1]
bhare haviḥ na barhiṣi prīṇānaḥ vaiśvānarāya yataye matīnām | [ṚV, 7, 13 595275_1]
tvam agne śociṣā śośucānaḥ ā rodasī apṛṇāḥ jāyamānaḥ | [ṚV, 7, 13 595276_1]
tvam devāṁ abhiśasteḥ amuñcaḥ vaiśvānara jātavedaḥ mahitvā | [ṚV, 7, 13 595277_1]
jātaḥ yat agne bhuvanā vi akhyaḥ paśūn na gopāḥ iryaḥ parijmā vaiśvānara brahmaṇe vinda gātum | [ṚV, 7, 13 595279_1]
yūyam pāta svastibhiḥ sadā naḥ | [ṚV, 7, 13 595279_2]
{ṚV, 7, 14}
samidhā jātavedase devāya devahūtibhiḥ | [ṚV, 7, 14 1.1]
havirbhiḥ śukraśociṣe namasvino vayaṃ dāśemāgnaye | [ṚV, 7, 14 1.2]
vayaṃ te agne samidhā vidhema vayaṃ dāśema suṣṭutī yajatra | [ṚV, 7, 14 2.1]
vayaṃ ghṛtenādhvarasya hotar vayaṃ deva haviṣā bhadraśoce | [ṚV, 7, 14 2.2]
ā no devebhir upa devahūtim agne yāhi vaṣaṭkṛtiṃ juṣāṇaḥ | [ṚV, 7, 14 3.1]
tubhyaṃ devāya dāśataḥ syāma yūyam pāta svastibhiḥ sadā naḥ | [ṚV, 7, 14 3.2]
{ṚV, 7, 15}
upasadyāya mīﾱhuṣa āsye juhutā haviḥ | [ṚV, 7, 15 1.1]
yo no nediṣṭham āpyam | [ṚV, 7, 15 1.2]
yaḥ pañca carṣaṇīr abhi niṣasāda dame dame | [ṚV, 7, 15 2.1]
kavir gṛhapatir yuvā | [ṚV, 7, 15 2.2]
sa no vedo amātyam agnī rakṣatu viśvataḥ | [ṚV, 7, 15 3.1]
utāsmān pātv aṃhasaḥ | [ṚV, 7, 15 3.2]
navaṃ nu stomam agnaye divaḥ śyenāya jījanam | [ṚV, 7, 15 4.1]
vasvaḥ kuvid vanāti naḥ | [ṚV, 7, 15 4.2]
spārhāḥ yasya śriyaḥ dṛśe rayiḥ vīravataḥ yathā agre yajñasya śocataḥ sa imām vetu vaṣaṭkṛtim agniḥ | [ṚV, 7, 15 595296_1]
juṣata naḥ giraḥ | [ṚV, 7, 15 595296_2]
yajiṣṭho havyavāhanaḥ | [ṚV, 7, 15 6.2]
ni tvā nakṣya viśpate dyumantaṃ deva dhīmahi | [ṚV, 7, 15 7.1]
suvīram agna āhuta | [ṚV, 7, 15 7.2]
kṣapa usraś ca dīdihi svagnayas tvayā vayam | [ṚV, 7, 15 8.1]
suvīras tvam asmayuḥ | [ṚV, 7, 15 8.2]
upa tvā sātaye naro viprāso yanti dhītibhiḥ | [ṚV, 7, 15 9.1]
upākṣarā sahasriṇī | [ṚV, 7, 15 9.2]
agnī rakṣāṃsi sedhati śukraśocir amartyaḥ | [ṚV, 7, 15 10.1]
śuciḥ pāvaka īḍyaḥ | [ṚV, 7, 15 10.2]
sa no rādhāṃsy ā bhareśānaḥ sahaso yaho | [ṚV, 7, 15 11.1]
bhagaś ca dātu vāryam | [ṚV, 7, 15 11.2]
tvam agne vīravad yaśo devaś ca savitā bhagaḥ | [ṚV, 7, 15 12.1]
ditiś ca dāti vāryam | [ṚV, 7, 15 12.2]
agne rakṣā ṇo aṃhasaḥ prati ṣma deva rīṣataḥ | [ṚV, 7, 15 13.1]
tapiṣṭhair ajaro daha | [ṚV, 7, 15 13.2]
adhā mahī na āyasy anādhṛṣṭo nṛpītaye | [ṚV, 7, 15 14.1]
pūr bhavā śatabhujiḥ | [ṚV, 7, 15 14.2]
tvaṃ naḥ pāhy aṃhaso doṣāvastar aghāyataḥ | [ṚV, 7, 15 15.1]
divā naktam adābhya | [ṚV, 7, 15 15.2]
{ṚV, 7, 16}
enā vo agniṃ namasorjo napātam ā huve | [ṚV, 7, 16 1.1]
priyaṃ cetiṣṭham aratiṃ svadhvaraṃ viśvasya dūtam amṛtam | [ṚV, 7, 16 1.2]
sa yojate aruṣā viśvabhojasā sa dudravat svāhutaḥ | [ṚV, 7, 16 2.1]
subrahmā yajñaḥ suśamī vasūnāṃ devaṃ rādho janānām | [ṚV, 7, 16 2.2]
ud asya śocir asthād ājuhvānasya mīﾱhuṣaḥ | [ṚV, 7, 16 3.1]
ud dhūmāso aruṣāso divispṛśaḥ sam agnim indhate naraḥ | [ṚV, 7, 16 3.2]
taṃ tvā dūtaṃ kṛṇmahe yaśastamaṃ devāṁ ā vītaye vaha | [ṚV, 7, 16 4.1]
viśvā sūno sahaso martabhojanā rāsva tad yat tvemahe | [ṚV, 7, 16 4.2]
tvam agne gṛhapatis tvaṃ hotā no adhvare | [ṚV, 7, 16 5.1]
tvam potā viśvavāra pracetā yakṣi veṣi ca vāryam | [ṚV, 7, 16 5.2]
kṛdhi ratnam yajamānāya su krato | [ṚV, 7, 16 595326_1]
tvam hi ratna dhāḥ asi | [ṚV, 7, 16 595326_2]
ā na ṛte śiśīhi viśvam ṛtvijaṃ suśaṃso yaś ca dakṣate | [ṚV, 7, 16 6.2]
tve agne svāhuta priyāsaḥ santu sūrayaḥ | [ṚV, 7, 16 7.1]
yantāro ye maghavāno janānām ūrvān dayanta gonām | [ṚV, 7, 16 7.2]
yeṣām iﾱā ghṛtahastā duroṇa āṃ api prātā niṣīdati | [ṚV, 7, 16 8.1]
tāṃs trāyasva sahasya druho nido yacchā naḥ śarma dīrghaśrut | [ṚV, 7, 16 8.2]
sa mandrayā ca jihvayā vahnir āsā viduṣṭaraḥ | [ṚV, 7, 16 9.1]
agne rayim maghavadbhyo na ā vaha havyadātiṃ ca sūdaya | [ṚV, 7, 16 9.2]
ye rādhāṃsi dadaty aśvyā maghā kāmena śravaso mahaḥ | [ṚV, 7, 16 10.1]
tāṁ aṃhasaḥ pipṛhi partṛbhiṣ ṭvaṃ śatam pūrbhir yaviṣṭhya | [ṚV, 7, 16 10.2]
devo vo draviṇodāḥ pūrṇāṃ vivaṣṭy āsicam | [ṚV, 7, 16 11.1]
ud vā siñcadhvam upa vā pṛṇadhvam ād id vo deva ohate | [ṚV, 7, 16 11.2]
taṃ hotāram adhvarasya pracetasaṃ vahniṃ devā akṛṇvata | [ṚV, 7, 16 12.1]
dadhāti ratnaṃ vidhate suvīryam agnir janāya dāśuṣe | [ṚV, 7, 16 12.2]
{ṚV, 7, 17}
agne bhava suṣamidhā samiddha uta barhir urviyā vi stṛṇītām | [ṚV, 7, 17 1.1]
uta dvāra uśatīr vi śrayantām uta devāṁ uśata ā vaheha | [ṚV, 7, 17 2.1]
agne vīhi haviṣā yakṣi devān svadhvarā kṛṇuhi jātavedaḥ | [ṚV, 7, 17 3.1]
svadhvarā karati jātavedā yakṣad devāṁ amṛtān piprayac ca | [ṚV, 7, 17 4.1]
vaṃsva viśvā vāryāṇi pracetaḥ satyā bhavantv āśiṣo no adya | [ṚV, 7, 17 5.1]
tvām u te dadhire havyavāhaṃ devāso agna ūrja ā napātam | [ṚV, 7, 17 6.1]
te te devāya dāśataḥ syāma maho no ratnā vi dadha iyānaḥ | [ṚV, 7, 17 7.1]
{ṚV, 7, 18}
tve ha yat pitaraś cin na indra viśvā vāmā jaritāro asanvan | [ṚV, 7, 18 1.1]
tve gāvaḥ sudughās tve hy aśvās tvaṃ vasu devayate vaniṣṭhaḥ | [ṚV, 7, 18 1.2]
rājeva hi janibhiḥ kṣeṣy evāva dyubhir abhi viduṣ kaviḥ san | [ṚV, 7, 18 2.1]
piśā giro maghavan gobhir aśvais tvāyataḥ śiśīhi rāye asmān | [ṚV, 7, 18 2.2]
imā u tvā paspṛdhānāso atra mandrā giro devayantīr upa sthuḥ | [ṚV, 7, 18 3.1]
arvācī te pathyā rāya etu syāma te sumatāv indra śarman | [ṚV, 7, 18 3.2]
dhenum na tvā su yavase dudukṣan upa brahmāṇi sasṛje vasiṣṭhaḥ | [ṚV, 7, 18 595353_1]
tvām id me gopatim viśvaḥ āha | [ṚV, 7, 18 595354_1]
ā naḥ indraḥ sumatim gantu accha | [ṚV, 7, 18 595354_2]
arṇāṃsi cit paprathānā sudāsa indro gādhāny akṛṇot supārā | [ṚV, 7, 18 5.1]
śardhantaṃ śimyum ucathasya navyaḥ śāpaṃ sindhūnām akṛṇod aśastīḥ | [ṚV, 7, 18 5.2]
puroﾱā it turvaśo yakṣur āsīd rāye matsyāso niśitā apīva | [ṚV, 7, 18 6.1]
śruṣṭiṃ cakrur bhṛgavo druhyavaś ca sakhā sakhāyam atarad viṣūcoḥ | [ṚV, 7, 18 6.2]
ā pakthāso bhalānaso bhanantālināso viṣāṇinaḥ śivāsaḥ | [ṚV, 7, 18 7.1]
ā yo 'nayat sadhamā āryasya gavyā tṛtsubhyo ajagan yudhā nṝn | [ṚV, 7, 18 7.2]
durādhyo aditiṃ srevayanto 'cetaso vi jagṛbhre paruṣṇīm | [ṚV, 7, 18 8.1]
mahnāvivyak pṛthivīm patyamānaḥ paśuṣ kavir aśayac cāyamānaḥ | [ṚV, 7, 18 8.2]
īyur arthaṃ na nyartham paruṣṇīm āśuś caned abhipitvaṃ jagāma | [ṚV, 7, 18 9.1]
sudāsa indraḥ sutukāṁ amitrān arandhayan mānuṣe vadhrivācaḥ | [ṚV, 7, 18 9.2]
īyuḥ gāvaḥ na yavasāt agopāḥ yathākṛtam abhi mitram citāsaḥ pṛśni gāvaḥ pṛśni nipreṣitāsaḥ | [ṚV, 7, 18 595365_1]
śruṣṭim cakruḥ niyutaḥ rantayaḥ ca | [ṚV, 7, 18 595366_1]
ekaṃ ca yo viṃśatiṃ ca śravasyā vaikarṇayor janān rājā ny astaḥ | [ṚV, 7, 18 11.1]
dasmo na sadman ni śiśāti barhiḥ śūraḥ sargam akṛṇod indra eṣām | [ṚV, 7, 18 11.2]
adha śrutaṃ kavaṣaṃ vṛddham apsv anu druhyuṃ ni vṛṇag vajrabāhuḥ | [ṚV, 7, 18 12.1]
vṛṇānā atra sakhyāya sakhyaṃ tvāyanto ye amadann anu tvā | [ṚV, 7, 18 12.2]
vi sadyo viśvā dṛṃhitāny eṣām indraḥ puraḥ sahasā sapta dardaḥ | [ṚV, 7, 18 13.1]
vy ānavasya tṛtsave gayam bhāg jeṣma pūruṃ vidathe mṛdhravācam | [ṚV, 7, 18 13.2]
ni gavyavo 'navo druhyavaś ca ṣaṣṭiḥ śatā suṣupuḥ ṣaṭ sahasrā | [ṚV, 7, 18 14.1]
ṣaṣṭir vīrāso adhi ṣaḍ duvoyu viśved indrasya vīryā kṛtāni | [ṚV, 7, 18 14.2]
indreṇa ete tṛtsavaḥ veviṣāṇāḥ āpaḥ na sṛṣṭāḥ adhavanta nīcīḥ | [ṚV, 7, 18 595375_1]
durmitrāsaḥ prakalavid mimānāḥ jahuḥ viśvāni bhojanā sudāse | [ṚV, 7, 18 595376_1]
ardhaṃ vīrasya śṛtapām anindram parā śardhantaṃ nunude abhi kṣām | [ṚV, 7, 18 16.1]
indro manyum manyumyo mimāya bheje patho vartanim patyamānaḥ | [ṚV, 7, 18 16.2]
ādhreṇa cit tad v ekaṃ cakāra siṃhyaṃ cit petvenā jaghāna | [ṚV, 7, 18 17.1]
ava sraktīr veśyāvṛścad indraḥ prāyacchad viśvā bhojanā sudāse | [ṚV, 7, 18 17.2]
śaśvanto hi śatravo rāradhuṣ ṭe bhedasya cicchardhato vinda randhim | [ṚV, 7, 18 18.1]
martāṁ ena stuvato yaḥ kṛṇoti tigmaṃ tasmin ni jahi vajram indra | [ṚV, 7, 18 18.2]
āvad indraṃ yamunā tṛtsavaś ca prātra bhedaṃ sarvatātā muṣāyat | [ṚV, 7, 18 19.1]
ajāsaś ca śigravo yakṣavaś ca baliṃ śīrṣāṇi jabhrur aśvyāni | [ṚV, 7, 18 19.2]
na ta indra sumatayo na rāyaḥ saṃcakṣe pūrvā uṣaso na nūtnāḥ | [ṚV, 7, 18 20.1]
devakaṃ cin mānyamānaṃ jaghanthāva tmanā bṛhataḥ śambaram bhet | [ṚV, 7, 18 20.2]
pra ye gṛhād amamadus tvāyā parāśaraḥ śatayātur vasiṣṭhaḥ | [ṚV, 7, 18 21.1]
na te bhojasya sakhyam mṛṣantādhā sūribhyaḥ sudinā vy ucchān | [ṚV, 7, 18 21.2]
dve naptur devavataḥ śate gor dvā rathā vadhūmantā sudāsaḥ | [ṚV, 7, 18 22.1]
arhann agne paijavanasya dānaṃ hoteva sadma pary emi rebhan | [ṚV, 7, 18 22.2]
catvāro mā paijavanasya dānāḥ smaddiṣṭayaḥ kṛśanino nireke | [ṚV, 7, 18 23.1]
ṛjrāso mā pṛthiviṣṭhāḥ sudāsas tokaṃ tokāya śravase vahanti | [ṚV, 7, 18 23.2]
yasya śravo rodasī antar urvī śīrṣṇe śīrṣṇe vibabhājā vibhaktā | [ṚV, 7, 18 24.1]
sapted indraṃ na sravato gṛṇanti ni yudhyāmadhim aśiśād abhīke | [ṚV, 7, 18 24.2]
imam naraḥ marutaḥ saścata anu divodāsam na pitaram sudāsaḥ | [ṚV, 7, 18 595395_1]
aviṣṭana paijavanasya ketam dūṇāśam kṣatram ajaram duvoyu | [ṚV, 7, 18 595396_1]
{ṚV, 7, 19}
yas tigmaśṛṅgo vṛṣabho na bhīma ekaḥ kṛṣṭīś cyāvayati pra viśvāḥ | [ṚV, 7, 19 1.1]
yaḥ śaśvato adāśuṣo gayasya prayantāsi suṣvitarāya vedaḥ | [ṚV, 7, 19 1.2]
tvaṃ ha tyad indra kutsam āvaḥ śuśrūṣamāṇas tanvā samarye | [ṚV, 7, 19 2.1]
dāsaṃ yacchuṣṇaṃ kuyavaṃ ny asmā arandhaya ārjuneyāya śikṣan | [ṚV, 7, 19 2.2]
tvaṃ dhṛṣṇo dhṛṣatā vītahavyam prāvo viśvābhir ūtibhiḥ sudāsam | [ṚV, 7, 19 3.1]
pra paurukutsiṃ trasadasyum āvaḥ kṣetrasātā vṛtrahatyeṣu pūrum | [ṚV, 7, 19 3.2]
tvaṃ nṛbhir nṛmaṇo devavītau bhūrīṇi vṛtrā haryaśva haṃsi | [ṚV, 7, 19 4.1]
tvaṃ ni dasyuṃ cumuriṃ dhuniṃ cāsvāpayo dabhītaye suhantu | [ṚV, 7, 19 4.2]
tava cyautnāni vajrahasta tāni nava yat puro navatiṃ ca sadyaḥ | [ṚV, 7, 19 5.1]
niveśane śatatamāviveṣīr ahañca vṛtraṃ namucim utāhan | [ṚV, 7, 19 5.2]
sanā tā ta indra bhojanāni rātahavyāya dāśuṣe sudāse | [ṚV, 7, 19 6.1]
vṛṣṇe te harī vṛṣaṇā yunajmi vyantu brahmāṇi puruśāka vājam | [ṚV, 7, 19 6.2]
mā te asyāṃ sahasāvan pariṣṭāv aghāya bhūma harivaḥ parādai | [ṚV, 7, 19 7.1]
trāyasva no 'vṛkebhir varūthais tava priyāsaḥ sūriṣu syāma | [ṚV, 7, 19 7.2]
priyāsa it te maghavann abhiṣṭau naro madema śaraṇe sakhāyaḥ | [ṚV, 7, 19 8.1]
ni turvaśaṃ ni yādvaṃ śiśīhy atithigvāya śaṃsyaṃ kariṣyan | [ṚV, 7, 19 8.2]
sadyaś cin nu te maghavann abhiṣṭau naraḥ śaṃsanty ukthaśāsa ukthā | [ṚV, 7, 19 9.1]
ye te havebhir vi paṇīṃr adāśann asmān vṛṇīṣva yujyāya tasmai | [ṚV, 7, 19 9.2]
ete stomā narāṃ nṛtama tubhyam asmadryañco dadato maghāni | [ṚV, 7, 19 10.1]
teṣām indra vṛtrahatye śivo bhūḥ sakhā ca śūro 'vitā ca nṛṇām | [ṚV, 7, 19 10.2]
nū indra śūra stavamāna ūtī brahmajūtas tanvā vāvṛdhasva | [ṚV, 7, 19 11.1]
upa no vājān mimīhy upa stīn yūyam pāta svastibhiḥ sadā naḥ | [ṚV, 7, 19 11.2]
{ṚV, 7, 20}
ugro jajñe vīryāya svadhāvāñcakrir apo naryo yat kariṣyan | [ṚV, 7, 20 1.1]
jagmir yuvā nṛṣadanam avobhis trātā na indra enaso mahaś cit | [ṚV, 7, 20 1.2]
hantā vṛtram indraḥ śūśuvānaḥ prāvīn nu vīro jaritāram ūtī | [ṚV, 7, 20 2.1]
kartā sudāse aha vā u lokaṃ dātā vasu muhur ā dāśuṣe bhūt | [ṚV, 7, 20 2.2]
yudhmo anarvā khajakṛt samadvā śūraḥ satrāṣāḍ januṣem aṣāﾱhaḥ | [ṚV, 7, 20 3.1]
vy āsa indraḥ pṛtanāḥ svojā adhā viśvaṃ śatrūyantaṃ jaghāna | [ṚV, 7, 20 3.2]
ubhe cid indra rodasī mahitvā paprātha taviṣībhis tuviṣmaḥ | [ṚV, 7, 20 4.1]
ni vajram indro harivān mimikṣan sam andhasā madeṣu vā uvoca | [ṚV, 7, 20 4.2]
vṛṣā jajāna vṛṣaṇaṃ raṇāya tam u cin nārī naryaṃ sasūva | [ṚV, 7, 20 5.1]
pra yaḥ senānīr adha nṛbhyo astīnaḥ satvā gaveṣaṇaḥ sa dhṛṣṇuḥ | [ṚV, 7, 20 5.2]
nū cit sa bhreṣate jano na reṣan mano yo asya ghoram āvivāsāt | [ṚV, 7, 20 6.1]
yajñair ya indre dadhate duvāṃsi kṣayat sa rāya ṛtapā ṛtejāḥ | [ṚV, 7, 20 6.2]
yad indra pūrvo aparāya śikṣann ayaj jyāyān kanīyaso deṣṇam | [ṚV, 7, 20 7.1]
amṛta it pary āsīta dūram ā citra citryam bharā rayiṃ naḥ | [ṚV, 7, 20 7.2]
yas ta indra priyo jano dadāśad asan nireke adrivaḥ sakhā te | [ṚV, 7, 20 8.1]
vayaṃ te asyāṃ sumatau caniṣṭhāḥ syāma varūthe aghnato nṛpītau | [ṚV, 7, 20 8.2]
eṣa stomo acikradad vṛṣā ta uta stāmur maghavann akrapiṣṭa | [ṚV, 7, 20 9.1]
rāyas kāmo jaritāraṃ ta āgan tvam aṅga śakra vasva ā śako naḥ | [ṚV, 7, 20 9.2]
sa na indra tvayatāyā iṣe dhās tmanā ca ye maghavāno junanti | [ṚV, 7, 20 10.1]
vasvī ṣu te jaritre astu śaktir yūyam pāta svastibhiḥ sadā naḥ | [ṚV, 7, 20 10.2]
{ṚV, 7, 21}
asāvi devaṃ goṛjīkam andho ny asminn indro januṣem uvoca | [ṚV, 7, 21 1.1]
bodhāmasi tvā haryaśva yajñair bodhā na stomam andhaso madeṣu | [ṚV, 7, 21 1.2]
pra yanti yajñaṃ vipayanti barhiḥ somamādo vidathe dudhravācaḥ | [ṚV, 7, 21 2.1]
ny u bhriyante yaśaso gṛbhād ā dūraupabdo vṛṣaṇo nṛṣācaḥ | [ṚV, 7, 21 2.2]
tvam indra sravitavā apas kaḥ pariṣṭhitā ahinā śūra pūrvīḥ | [ṚV, 7, 21 3.1]
tvad vāvakre rathyo na dhenā rejante viśvā kṛtrimāṇi bhīṣā | [ṚV, 7, 21 3.2]
bhīmo viveṣāyudhebhir eṣām apāṃsi viśvā naryāṇi vidvān | [ṚV, 7, 21 4.1]
indraḥ puro jarhṛṣāṇo vi dūdhod vi vajrahasto mahinā jaghāna | [ṚV, 7, 21 4.2]
na yātava indra jūjuvur no na vandanā śaviṣṭha vedyābhiḥ | [ṚV, 7, 21 5.1]
sa śardhad aryo viṣuṇasya jantor mā śiśnadevā api gur ṛtaṃ naḥ | [ṚV, 7, 21 5.2]
abhi kratvendra bhūr adha jman na te vivyaṅ mahimānaṃ rajāṃsi | [ṚV, 7, 21 6.1]
svenā hi vṛtraṃ śavasā jaghantha na śatrur antaṃ vividad yudhā te | [ṚV, 7, 21 6.2]
devāś cit te asuryāya pūrve 'nu kṣatrāya mamire sahāṃsi | [ṚV, 7, 21 7.1]
indro maghāni dayate viṣahyendraṃ vājasya johuvanta sātau | [ṚV, 7, 21 7.2]
kīriś ciddhi tvām avase juhāveśānam indra saubhagasya bhūreḥ | [ṚV, 7, 21 8.1]
avo babhūtha śatamūte asme abhikṣattus tvāvato varūtā | [ṚV, 7, 21 8.2]
sakhāyas ta indra viśvaha syāma namovṛdhāso mahinā tarutra | [ṚV, 7, 21 9.1]
vanvantu smā te 'vasā samīke 'bhītim aryo vanuṣāṃ śavāṃsi | [ṚV, 7, 21 9.2]
sa na indra tvayatāyā iṣe dhās tmanā ca ye maghavāno junanti | [ṚV, 7, 21 10.1]
vasvī ṣu te jaritre astu śaktir yūyam pāta svastibhiḥ sadā naḥ | [ṚV, 7, 21 10.2]
{ṚV, 7, 22}
pibā somam indra mandatu tvā yaṃ te suṣāva haryaśvādriḥ | [ṚV, 7, 22 1.1]
sotur bāhubhyāṃ suyato nārvā | [ṚV, 7, 22 1.2]
yas te mado yujyaś cārur asti yena vṛtrāṇi haryaśva haṃsi | [ṚV, 7, 22 2.1]
sa tvām indra prabhūvaso mamattu | [ṚV, 7, 22 2.2]
bodhā su me maghavan vācam emāṃ yāṃ te vasiṣṭho arcati praśastim | [ṚV, 7, 22 3.1]
imā brahma sadhamāde juṣasva | [ṚV, 7, 22 3.2]
śrudhī havaṃ vipipānasyādrer bodhā viprasyārcato manīṣām | [ṚV, 7, 22 4.1]
kṛṣvā duvāṃsy antamā sacemā | [ṚV, 7, 22 4.2]
na te giro api mṛṣye turasya na suṣṭutim asuryasya vidvān | [ṚV, 7, 22 5.1]
sadā te nāma svayaśo vivakmi | [ṚV, 7, 22 5.2]
bhūri hi te savanā mānuṣeṣu bhūri manīṣī havate tvām it | [ṚV, 7, 22 6.1]
māre asman maghavañ jyok kaḥ | [ṚV, 7, 22 6.2]
tubhyed imā savanā śūra viśvā tubhyam brahmāṇi vardhanā kṛṇomi | [ṚV, 7, 22 7.1]
tvaṃ nṛbhir havyo viśvadhāsi | [ṚV, 7, 22 7.2]
nū cin nu te manyamānasya dasmod aśnuvanti mahimānam ugra | [ṚV, 7, 22 8.1]
na vīryam indra te na rādhaḥ | [ṚV, 7, 22 8.2]
ye ca pūrva ṛṣayo ye ca nūtnā indra brahmāṇi janayanta viprāḥ | [ṚV, 7, 22 9.1]
asme te santu sakhyā śivāni yūyam pāta svastibhiḥ sadā naḥ | [ṚV, 7, 22 9.2]
{ṚV, 7, 23}
ud u brahmāṇy airata śravasyendraṃ samarye mahayā vasiṣṭha | [ṚV, 7, 23 1.1]
ā yo viśvāni śavasā tatānopaśrotā ma īvato vacāṃsi | [ṚV, 7, 23 1.2]
ayāmi ghoṣa indra devajāmir irajyanta yacchurudho vivāci | [ṚV, 7, 23 2.1]
nahi svam āyuś cikite janeṣu tānīd aṃhāṃsy ati parṣy asmān | [ṚV, 7, 23 2.2]
yuje rathaṃ gaveṣaṇaṃ haribhyām upa brahmāṇi jujuṣāṇam asthuḥ | [ṚV, 7, 23 3.1]
vi bādhiṣṭa sya rodasī mahitvendro vṛtrāṇy apratī jaghanvān | [ṚV, 7, 23 3.2]
āpaḥ cit pipyuḥ staryaḥ na gāvaḥ | [ṚV, 7, 23 595483_1]
nakṣan ṛtam jaritāraḥ indra | [ṚV, 7, 23 595483_2]
yāhi vāyuḥ na niyutaḥ acchā tvam hi dhībhiḥ dayase vi vājān | [ṚV, 7, 23 595484_1]
te tvā madā indra mādayantu śuṣmiṇaṃ tuvirādhasaṃ jaritre | [ṚV, 7, 23 5.1]
eko devatrā dayase hi martān asmiñchūra savane mādayasva | [ṚV, 7, 23 5.2]
eved indraṃ vṛṣaṇaṃ vajrabāhuṃ vasiṣṭhāso abhy arcanty arkaiḥ | [ṚV, 7, 23 6.1]
sa na stuto vīravad dhātu gomad yūyam pāta svastibhiḥ sadā naḥ | [ṚV, 7, 23 6.2]
{ṚV, 7, 24}
yoniḥ te indra sadane akāri | [ṚV, 7, 24 595489_1]
tam ā nṛbhiḥ puruhūta pra yāhi asaḥ yathā naḥ avitā vṛdhe ca dadaḥ vasūni mamadaḥ ca somaiḥ | [ṚV, 7, 24 595489_2]
gṛbhītam te manaḥ indra dvibarhāḥ | [ṚV, 7, 24 595491_1]
sutaḥ somaḥ | [ṚV, 7, 24 595491_2]
pariṣiktā madhūni | [ṚV, 7, 24 595491_3]
visṛṣṭa dhenā bharate suvṛktiḥ iyam indram johuvatī manīṣā | [ṚV, 7, 24 595492_1]
ā naḥ divaḥ ā pṛthivyāḥ ṛjīṣin idam barhiḥ soma peyāya yāhi | [ṚV, 7, 24 595493_1]
vahantu tvā harayaḥ madryañcam āṅgūṣam acchā tavasam madāya | [ṚV, 7, 24 595494_1]
ā naḥ viśvābhiḥ ūtibhiḥ sajoṣāḥ brahma juṣāṇaḥ haryaśva yāhi varīvṛjat sthavirebhiḥ su śipra asme dadhat vṛṣaṇam śuṣmam indra | [ṚV, 7, 24 595495_1]
eṣa stomaḥ mahe ugrāya vāhe dhuri iva atyaḥ na vājayan adhāyi | [ṚV, 7, 24 595497_1]
indra tvā ayam arkaḥ īṭṭe vasūnām | [ṚV, 7, 24 595498_1]
divi iva dyām adhi naḥ śromatam dhāḥ | [ṚV, 7, 24 595498_2]
eva naḥ indra vāryasya pūrdhi | [ṚV, 7, 24 595499_1]
pra te mahīm sumatim vevidāma | [ṚV, 7, 24 595499_2]
iṣam pinva maghavadbhyaḥ su vīrām | [ṚV, 7, 24 595500_1]
yūyam pāta svastibhiḥ sadā naḥ | [ṚV, 7, 24 595500_2]
{ṚV, 7, 25}
ā te maha indroty ugra samanyavo yat samaranta senāḥ | [ṚV, 7, 25 1.1]
patāti didyun naryasya bāhvor mā te mano viṣvadryag vi cārīt | [ṚV, 7, 25 1.2]
ni durga indra śnathihy amitrāṁ abhi ye no martāso amanti | [ṚV, 7, 25 2.1]
āre taṃ śaṃsaṃ kṛṇuhi ninitsor ā no bhara sambharaṇaṃ vasūnām | [ṚV, 7, 25 2.2]
śataṃ te śiprinn ūtayaḥ sudāse sahasraṃ śaṃsā uta rātir astu | [ṚV, 7, 25 3.1]
jahi vadhar vanuṣo martyasyāsme dyumnam adhi ratnaṃ ca dhehi | [ṚV, 7, 25 3.2]
tvāvato hīndra kratve asmi tvāvato 'vituḥ śūra rātau | [ṚV, 7, 25 4.1]
viśved ahāni taviṣīva ugraṃ okaḥ kṛṇuṣva harivo na mardhīḥ | [ṚV, 7, 25 4.2]
kutsā ete haryaśvāya śūṣam indre saho devajūtam iyānāḥ | [ṚV, 7, 25 5.1]
satrā kṛdhi suhanā śūra vṛtrā vayaṃ tarutrāḥ sanuyāma vājam | [ṚV, 7, 25 5.2]
evā na indra vāryasya pūrdhi pra te mahīṃ sumatiṃ vevidāma | [ṚV, 7, 25 6.1]
iṣam pinva maghavadbhyaḥ suvīrāṃ yūyam pāta svastibhiḥ sadā naḥ | [ṚV, 7, 25 6.2]
{ṚV, 7, 26}
na soma indram asuto mamāda nābrahmāṇo maghavānaṃ sutāsaḥ | [ṚV, 7, 26 1.1]
tasmā ukthaṃ janaye yaj jujoṣan nṛvan navīyaḥ śṛṇavad yathā naḥ | [ṚV, 7, 26 1.2]
ukthe ukthe somaḥ indram mamāda nīthe nīthe maghavānam sutāsaḥ yat īm sabādhaḥ pitaram na putrāḥ samāna dakṣāḥ avase havante | [ṚV, 7, 26 595515_1]
cakāra tā kṛṇavan nūnam anyā yāni bruvanti vedhasaḥ suteṣu | [ṚV, 7, 26 3.1]
janīr iva patir ekaḥ samāno ni māmṛje pura indraḥ su sarvāḥ | [ṚV, 7, 26 3.2]
evā tam āhur uta śṛṇva indra eko vibhaktā taraṇir maghānām | [ṚV, 7, 26 4.1]
mithastura ūtayo yasya pūrvīr asme bhadrāṇi saścata priyāṇi | [ṚV, 7, 26 4.2]
evā vasiṣṭha indram ūtaye nṝn kṛṣṭīnāṃ vṛṣabhaṃ sute gṛṇāti | [ṚV, 7, 26 5.1]
sahasriṇa upa no māhi vājān yūyam pāta svastibhiḥ sadā naḥ | [ṚV, 7, 26 5.2]
{ṚV, 7, 27}
indraṃ naro nemadhitā havante yat pāryā yunajate dhiyas tāḥ | [ṚV, 7, 27 1.1]
śūro nṛṣātā śavasaś cakāna ā gomati vraje bhajā tvaṃ naḥ | [ṚV, 7, 27 1.2]
ya indra śuṣmo maghavan te asti śikṣā sakhibhyaḥ puruhūta nṛbhyaḥ | [ṚV, 7, 27 2.1]
tvaṃ hi dṛﾱhā maghavan vicetā apā vṛdhi parivṛtaṃ na rādhaḥ | [ṚV, 7, 27 2.2]
indro rājā jagataś carṣaṇīnām adhi kṣami viṣurūpaṃ yad asti | [ṚV, 7, 27 3.1]
tato dadāti dāśuṣe vasūni codad rādha upastutaś cid arvāk | [ṚV, 7, 27 3.2]
nū cin na indro maghavā sahūtī dāno vājaṃ ni yamate na ūtī | [ṚV, 7, 27 4.1]
anūnā yasya dakṣiṇā pīpāya vāmaṃ nṛbhyo abhivītā sakhibhyaḥ | [ṚV, 7, 27 4.2]
nū indra rāye varivas kṛdhī na ā te mano vavṛtyāma maghāya | [ṚV, 7, 27 5.1]
gomad aśvāvad rathavad vyanto yūyam pāta svastibhiḥ sadā naḥ | [ṚV, 7, 27 5.2]
{ṚV, 7, 28}
brahmā ṇa indropa yāhi vidvān arvāñcas te harayaḥ santu yuktāḥ | [ṚV, 7, 28 1.1]
viśve ciddhi tvā vihavanta martā asmākam icchṛṇuhi viśvaminva | [ṚV, 7, 28 1.2]
havaṃ ta indra mahimā vy ānaḍ brahma yat pāsi śavasinn ṛṣīṇām | [ṚV, 7, 28 2.1]
ā yad vajraṃ dadhiṣe hasta ugra ghoraḥ san kratvā janiṣṭhā aṣāﾱhaḥ | [ṚV, 7, 28 2.2]
tava praṇītīndra johuvānān saṃ yan nṝn na rodasī ninetha | [ṚV, 7, 28 3.1]
mahe kṣatrāya śavase hi jajñe 'tūtujiṃ cit tūtujir aśiśnat | [ṚV, 7, 28 3.2]
ebhir na indrāhabhir daśasya durmitrāso hi kṣitayaḥ pavante | [ṚV, 7, 28 4.1]
prati yac caṣṭe anṛtam anenā ava dvitā varuṇo māyī naḥ sāt | [ṚV, 7, 28 4.2]
vocemed indram maghavānam enam maho rāyo rādhaso yad dadan naḥ | [ṚV, 7, 28 5.1]
yo arcato brahmakṛtim aviṣṭho yūyam pāta svastibhiḥ sadā naḥ | [ṚV, 7, 28 5.2]
{ṚV, 7, 29}
ayaṃ soma indra tubhyaṃ sunva ā tu pra yāhi harivas tadokāḥ | [ṚV, 7, 29 1.1]
pibā tv asya suṣutasya cāror dado maghāni maghavann iyānaḥ | [ṚV, 7, 29 1.2]
brahman vīra brahmakṛtiṃ juṣāṇo 'rvācīno haribhir yāhi tūyam | [ṚV, 7, 29 2.1]
asminn ū ṣu savane mādayasvopa brahmāṇi śṛṇava imā naḥ | [ṚV, 7, 29 2.2]
kā te asty araṅkṛtiḥ sūktaiḥ kadā nūnaṃ te maghavan dāśema | [ṚV, 7, 29 3.1]
viśvā matīr ā tatane tvāyādhā ma indra śṛṇavo havemā | [ṚV, 7, 29 3.2]
uta u gha te puruṣyāḥ id āsan yeṣām pūrveṣām aśṛṇoḥ ṛṣīṇām | [ṚV, 7, 29 595549_1]
adha aham tvā maghavan johavīmi | [ṚV, 7, 29 595550_1]
tvam naḥ indra asi pramatiḥ pitā iva | [ṚV, 7, 29 595550_2]
vocemed indram maghavānam enam maho rāyo rādhaso yad dadan naḥ | [ṚV, 7, 29 5.1]
yo arcato brahmakṛtim aviṣṭho yūyam pāta svastibhiḥ sadā naḥ | [ṚV, 7, 29 5.2]
{ṚV, 7, 30}
ā no deva śavasā yāhi śuṣmin bhavā vṛdha indra rāyo asya | [ṚV, 7, 30 1.1]
mahe nṛmṇāya nṛpate suvajra mahi kṣatrāya pauṃsyāya śūra | [ṚV, 7, 30 1.2]
havanta u tvā havyaṃ vivāci tanūṣu śūrāḥ sūryasya sātau | [ṚV, 7, 30 2.1]
tvaṃ viśveṣu senyo janeṣu tvaṃ vṛtrāṇi randhayā suhantu | [ṚV, 7, 30 2.2]
ahā yad indra sudinā vyucchān dadho yat ketum upamaṃ samatsu | [ṚV, 7, 30 3.1]
ny agniḥ sīdad asuro na hotā huvāno atra subhagāya devān | [ṚV, 7, 30 3.2]
vayaṃ te ta indra ye ca deva stavanta śūra dadato maghāni | [ṚV, 7, 30 4.1]
yacchā sūribhya upamaṃ varūthaṃ svābhuvo jaraṇām aśnavanta | [ṚV, 7, 30 4.2]
vocemed indram maghavānam enam maho rāyo rādhaso yad dadan naḥ | [ṚV, 7, 30 5.1]
yo arcato brahmakṛtim aviṣṭho yūyam pāta svastibhiḥ sadā naḥ | [ṚV, 7, 30 5.2]
{ṚV, 7, 31}
pra va indrāya mādanaṃ haryaśvāya gāyata | [ṚV, 7, 31 1.1]
sakhāyaḥ somapāvne | [ṚV, 7, 31 1.2]
śaṃsa id uktham sudānave dyukṣam yathā naraḥ | [ṚV, 7, 31 595565_1]
cakṛmā satyarādhase | [ṚV, 7, 31 2.2]
tvaṃ na indra vājayus tvaṃ gavyuḥ śatakrato | [ṚV, 7, 31 3.1]
tvaṃ hiraṇyayur vaso | [ṚV, 7, 31 3.2]
vayam indra tvāyavo 'bhi pra ṇonumo vṛṣan | [ṚV, 7, 31 4.1]
viddhī tv asya no vaso | [ṚV, 7, 31 4.2]
mā no nide ca vaktave 'ryo randhīr arāvṇe | [ṚV, 7, 31 5.1]
tve api kratur mama | [ṚV, 7, 31 5.2]
tvaṃ varmāsi saprathaḥ puroyodhaś ca vṛtrahan | [ṚV, 7, 31 6.1]
tvayā prati bruve yujā | [ṚV, 7, 31 6.2]
mahāṁ utāsi yasya te 'nu svadhāvarī sahaḥ | [ṚV, 7, 31 7.1]
mamnāte indra rodasī | [ṚV, 7, 31 7.2]
taṃ tvā marutvatī pari bhuvad vāṇī sayāvarī | [ṚV, 7, 31 8.1]
nakṣamāṇā saha dyubhiḥ | [ṚV, 7, 31 8.2]
ūrdhvāsas tvānv indavo bhuvan dasmam upa dyavi | [ṚV, 7, 31 9.1]
saṃ te namanta kṛṣṭayaḥ | [ṚV, 7, 31 9.2]
pra vo mahe mahivṛdhe bharadhvam pracetase pra sumatiṃ kṛṇudhvam | [ṚV, 7, 31 10.1]
viśaḥ pūrvīḥ pra carā carṣaṇiprāḥ | [ṚV, 7, 31 10.2]
uruvyacase mahine suvṛktim indrāya brahma janayanta viprāḥ | [ṚV, 7, 31 11.1]
tasya vratāni na minanti dhīrāḥ | [ṚV, 7, 31 11.2]
indraṃ vāṇīr anuttamanyum eva satrā rājānaṃ dadhire sahadhyai | [ṚV, 7, 31 12.1]
haryaśvāya barhayā sam āpīn | [ṚV, 7, 31 12.2]
{ṚV, 7, 32}
mo ṣu tvā vāghataś canāre asman ni rīraman | [ṚV, 7, 32 1.1]
ārāttāc cit sadhamādaṃ na ā gahīha vā sann upa śrudhi | [ṚV, 7, 32 1.2]
ime hi te brahma kṛtaḥ sute sacā madhau na makṣaḥ āsate | [ṚV, 7, 32 595589_1]
rāyaskāmaḥ vajrahastam su dakṣiṇam putraḥ na pitaram huve | [ṚV, 7, 32 595591_1]
ima indrāya sunvire somāso dadhyāśiraḥ | [ṚV, 7, 32 4.1]
tāṁ ā madāya vajrahasta pītaye haribhyāṃ yāhy oka ā | [ṚV, 7, 32 4.2]
śravac chrutkarṇa īyate vasūnāṃ nū cin no mardhiṣad giraḥ | [ṚV, 7, 32 5.1]
sadyaś cid yaḥ sahasrāṇi śatā dadan nakir ditsantam ā minat | [ṚV, 7, 32 5.2]
sa vīro apratiṣkuta indreṇa śūśuve nṛbhiḥ | [ṚV, 7, 32 6.1]
yas te gabhīrā savanāni vṛtrahan sunoty ā ca dhāvati | [ṚV, 7, 32 6.2]
bhavā varūtham maghavan maghonāṃ yat samajāsi śardhataḥ | [ṚV, 7, 32 7.1]
vi tvāhatasya vedanam bhajemahy ā dūṇāśo bharā gayam | [ṚV, 7, 32 7.2]
sunotā somapāvne somam indrāya vajriṇe | [ṚV, 7, 32 8.1]
pacatā paktīr avase kṛṇudhvam it pṛṇann it pṛṇate mayaḥ | [ṚV, 7, 32 8.2]
mā sredhata sominaḥ | [ṚV, 7, 32 595602_1]
dakṣata mahe | [ṚV, 7, 32 595602_2]
kṛṇudhvam rāyaḥ ātuje | [ṚV, 7, 32 595602_3]
taraṇiḥ id jayati kṣeti puṣyati | [ṚV, 7, 32 595603_1]
na devāsaḥ kavatnave | [ṚV, 7, 32 595603_2]
nakiḥ sudāso ratham pary āsa na rīramat | [ṚV, 7, 32 10.1]
indro yasyāvitā yasya maruto gamat sa gomati vraje | [ṚV, 7, 32 10.2]
gamad vājaṃ vājayann indra martyo yasya tvam avitā bhuvaḥ | [ṚV, 7, 32 11.1]
asmākam bodhy avitā rathānām asmākaṃ śūra nṛṇām | [ṚV, 7, 32 11.2]
ud in nv asya ricyate 'ṃśo dhanaṃ na jigyuṣaḥ | [ṚV, 7, 32 12.1]
ya indro harivān na dabhanti taṃ ripo dakṣaṃ dadhāti somini | [ṚV, 7, 32 12.2]
mantram akharvaṃ sudhitaṃ supeśasaṃ dadhāta yajñiyeṣv ā | [ṚV, 7, 32 13.1]
pūrvīś cana prasitayas taranti taṃ ya indre karmaṇā bhuvat | [ṚV, 7, 32 13.2]
kas tam indra tvāvasum ā martyo dadharṣati | [ṚV, 7, 32 14.1]
śraddhā it te maghavan pārye divi vājī vājaṃ siṣāsati | [ṚV, 7, 32 14.2]
maghonaḥ sma vṛtrahatyeṣu codaya ye dadati priyā vasu | [ṚV, 7, 32 15.1]
tava praṇītī haryaśva sūribhir viśvā tarema duritā | [ṚV, 7, 32 15.2]
taved indrāvamaṃ vasu tvam puṣyasi madhyamam | [ṚV, 7, 32 16.1]
satrā viśvasya paramasya rājasi nakiṣ ṭvā goṣu vṛṇvate | [ṚV, 7, 32 16.2]
tvaṃ viśvasya dhanadā asi śruto ya īm bhavanty ājayaḥ | [ṚV, 7, 32 17.1]
tavāyaṃ viśvaḥ puruhūta pārthivo 'vasyur nāma bhikṣate | [ṚV, 7, 32 17.2]
yad indra yāvatas tvam etāvad aham īśīya | [ṚV, 7, 32 18.1]
stotāram id didhiṣeya radāvaso na pāpatvāya rāsīya | [ṚV, 7, 32 18.2]
śikṣeyam in mahayate dive dive rāya ā kuhacidvide | [ṚV, 7, 32 19.1]
nahi tvad anyan maghavan na āpyaṃ vasyo asti pitā cana | [ṚV, 7, 32 19.2]
taraṇir it siṣāsati vājam purandhyā yujā | [ṚV, 7, 32 20.1]
ā va indram puruhūtaṃ name girā nemiṃ taṣṭeva sudrvam | [ṚV, 7, 32 20.2]
na duṣṭutī martyo vindate vasu na sredhantaṃ rayir naśat | [ṚV, 7, 32 21.1]
suśaktir in maghavan tubhyam māvate deṣṇaṃ yat pārye divi | [ṚV, 7, 32 21.2]
abhi tvā śūra nonumaḥ adugdhāḥ iva dhenavaḥ īśānam asya jagataḥ svar dṛśam īśānam indra tasthuṣaḥ | [ṚV, 7, 32 595628_1]
na tvāvāṁ anyo divyo na pārthivo na jāto na janiṣyate | [ṚV, 7, 32 23.1]
aśvāyanto maghavann indra vājino gavyantas tvā havāmahe | [ṚV, 7, 32 23.2]
abhī ṣatas tad ā bharendra jyāyaḥ kanīyasaḥ | [ṚV, 7, 32 24.1]
purūvasur hi maghavan sanād asi bhare bhare ca havyaḥ | [ṚV, 7, 32 24.2]
parā ṇudasva maghavann amitrān suvedā no vasū kṛdhi | [ṚV, 7, 32 25.1]
asmākam bodhy avitā mahādhane bhavā vṛdhaḥ sakhīnām | [ṚV, 7, 32 25.2]
indra kratum naḥ ā bhara pitā putrebhyaḥ yathā | [ṚV, 7, 32 595636_1]
śikṣa asmin puruhūta yāmani | [ṚV, 7, 32 595637_1]
jīvāḥ jyotiḥ aśīmahi | [ṚV, 7, 32 595637_2]
mā no ajñātā vṛjanā durādhyo māśivāso ava kramuḥ | [ṚV, 7, 32 27.1]
tvayā vayam pravataḥ śaśvatīr apo 'ti śūra tarāmasi | [ṚV, 7, 32 27.2]
{ṚV, 7, 33}
śvityañcaḥ mā dakṣiṇatas kapardāḥ dhiyañjinvāsaḥ abhi hi pramanduḥ uttiṣṭhan voce pari barhiṣaḥ nṝn | [ṚV, 7, 33 595641_1]
dūrāt indram anayan ā sutena tiras vaiśantam ati pāntam ugram | [ṚV, 7, 33 595642_1]
pāśadyumnasya vāyatasya somāt sutāt indraḥ avṛṇīta vasiṣṭhān | [ṚV, 7, 33 595643_1]
eva id nu kam sindhum ebhiḥ tatāra | [ṚV, 7, 33 595644_1]
iva id nu kam bhedam ebhiḥ jaghāna | [ṚV, 7, 33 595644_2]
eva id nu kam dāśarājñe sudāsam prāvat indraḥ brahmaṇā vaḥ vasiṣṭhāḥ | [ṚV, 7, 33 595645_1]
juṣṭī naraḥ brahmaṇā vaḥ pitṝṇām akṣam avyayam | [ṚV, 7, 33 595646_1]
na kila riṣātha yat śakvarīṣu bṛhatā raveṇa indre śuṣmam adadhāta | [ṚV, 7, 33 595646_2]
ud dyām iva id tṛṣṇajaḥ nāthitāsaḥ adīdhayuḥ vṛtāsaḥ | [ṚV, 7, 33 595648_1]
vasiṣṭhasya stuvataḥ indraḥ aśrot | [ṚV, 7, 33 595649_1]
urum tṛtsubhyaḥ akṛṇot ulokam | [ṚV, 7, 33 595649_2]
daṇḍāḥ iva id go ajanāsaḥ āsan paricchinnāḥ bharatāḥ arbhakāsaḥ | [ṚV, 7, 33 595650_1]
abhavat ca puraetā vasiṣṭhaḥ āt id tṛtsūnām viśaḥ aprathanta | [ṚV, 7, 33 595651_1]
trayaḥ kṛṇvanti bhuvaneṣu retaḥ | [ṚV, 7, 33 595652_1]
tisraḥ prajāḥ āryāḥ jyotiḥ agrāḥ | [ṚV, 7, 33 595652_2]
trayaḥ gharmāsaḥ uṣasam sacante | [ṚV, 7, 33 595653_1]
sarvān id tāṁ anu viduḥ vasiṣṭhāḥ | [ṚV, 7, 33 595653_2]
sūryasya iva vakṣathaḥ jyotiḥ eṣām | [ṚV, 7, 33 595654_1]
samudrasya iva mahimā gabhīraḥ | [ṚV, 7, 33 595654_2]
vātasya iva prajavaḥ na anyena stomaḥ vasiṣṭhāḥ anvetave vaḥ | [ṚV, 7, 33 595655_1]
te id niṇyam hṛdayasya praketaiḥ sahasra valśam abhi sam caranti | [ṚV, 7, 33 595656_1]
yamena tatam paridhim vayantaḥ apsarasaḥ upa seduḥ vasiṣṭhāḥ | [ṚV, 7, 33 595657_1]
vidyutaḥ jyotiḥ pari saṃjihānam mitrāvaruṇāḥ yat apaśyatām tvā tat te janma uta ekam vasiṣṭha agastyaḥ yat tvā viśe ājabhāra | [ṚV, 7, 33 595659_1]
asi | [ṚV, 7, 33 595660_1]
uta asi maitrāvaruṇaḥ vasiṣṭha urvaśyāḥ brahman manasaḥ adhi jātaḥ | [ṚV, 7, 33 595660_2]
drapsam skannam brahmaṇā daivyena viśve devāḥ puṣkare tvā adadanta | [ṚV, 7, 33 595661_1]
sa prakete ubhayasya pravidvān sahasra dānaḥ uta vā sa dānaḥ yamena tatam paridhim vayiṣyan apsarasaḥ pari jajñe vasiṣṭhaḥ | [ṚV, 7, 33 595663_1]
satre ha jātau iṣitāḥ namobhiḥ kumbhe retaḥ siṣicatuḥ samānam | [ṚV, 7, 33 595664_1]
tatas ha mānaḥ ud iyāya madhyāt | [ṚV, 7, 33 595665_1]
tatas jātam ṛṣim āhuḥ vasiṣṭham | [ṚV, 7, 33 595665_2]
uktha bhṛtam sāma bhṛtam bibharti | [ṚV, 7, 33 595666_1]
grāvāṇam bibhrat pra vadāti agre | [ṚV, 7, 33 595666_2]
upa enam ādhvam sumanasyamānāḥ | [ṚV, 7, 33 595667_1]
ā vaḥ gacchāti pratṛdaḥ vasiṣṭhaḥ | [ṚV, 7, 33 595667_2]
{ṚV, 7, 34}
pra śukrā etu devī manīṣā asmat su taṣṭaḥ rathaḥ na vājī | [ṚV, 7, 34 595668_1]
viduḥ pṛthivyāḥ divaḥ janitram | [ṚV, 7, 34 595669_1]
śṛṇvanti āpaḥ adha kṣarantīḥ | [ṚV, 7, 34 595669_2]
āpaḥ cit asmai pinvanta pṛthvīḥ | [ṚV, 7, 34 595670_1]
vṛtreṣu śūrāḥ maṃsante ugrāḥ | [ṚV, 7, 34 595670_2]
ā dhūrṣu asmai dadhāta aśvān indraḥ na vajrī hiraṇya bāhuḥ | [ṚV, 7, 34 595671_1]
abhi pra sthāta ahā iva yajñam | [ṚV, 7, 34 595672_1]
yātā iva patman tmanā hinota | [ṚV, 7, 34 595672_2]
tmanā samatsu hinota yajñam | [ṚV, 7, 34 595673_1]
dadhāta ketum janāya vīram | [ṚV, 7, 34 595673_2]
ud asya śuṣmāt bhānuḥ na ārta | [ṚV, 7, 34 595674_1]
bibharti bhāram pṛthivī na bhūma | [ṚV, 7, 34 595674_2]
hvayāmi devāṁ a yātuḥ agne | [ṚV, 7, 34 595675_1]
sādhan ṛtena dhiyam dadhāmi | [ṚV, 7, 34 595675_2]
abhi vaḥ devīm dhiyam dadhidhvam | [ṚV, 7, 34 595676_1]
pra vaḥ devatrā vācam kṛṇudhvam | [ṚV, 7, 34 595676_2]
ā caṣṭe āsām pāthaḥ nadīnām varuṇaḥ ugraḥ sahasra cakṣāḥ rājā rāṣṭrānām peśaḥ nadīnām | [ṚV, 7, 34 595677_1]
anuttam asmai kṣatram viśvāyu | [ṚV, 7, 34 595678_1]
aviṣṭa u asmān viśvāsu vikṣu | [ṚV, 7, 34 595679_1]
adyum kṛṇota śaṃsam ninitsoḥ | [ṚV, 7, 34 595679_2]
vi etu didyut dviṣām aśevā | [ṚV, 7, 34 595680_1]
yuyota viṣvak rapaḥ tanūnām | [ṚV, 7, 34 595680_2]
avīt naḥ agniḥ havyād namobhiḥ | [ṚV, 7, 34 595681_1]
preṣṭhaḥ asmai adhāyi stomaḥ | [ṚV, 7, 34 595681_2]
sajūs devebhiḥ apām napātam sakhāyam kṛdhvam | [ṚV, 7, 34 595682_1]
śivaḥ naḥ astu | [ṚV, 7, 34 595682_2]
ap jām ukthaiḥ ahim gṛṇīṣe | [ṚV, 7, 34 595683_1]
budhne nadīnām rajassu sīdan | [ṚV, 7, 34 595683_2]
mā naḥ ahiḥ budhnyaḥ riṣe dhāt | [ṚV, 7, 34 595684_1]
mā yajñaḥ asya sridhat ṛtāyoḥ | [ṚV, 7, 34 595684_2]
uta naḥ eṣu nṛṣu śravaḥ dhuḥ | [ṚV, 7, 34 595685_1]
pra rāye yantu śardhantaḥ aryaḥ | [ṚV, 7, 34 595685_2]
tapanti śatrum svar na bhūmā mahā senāsaḥ amebhiḥ eṣām | [ṚV, 7, 34 595686_1]
ā yat naḥ patnīḥ gamanti acchā tvaṣṭā su pāṇiḥ dadhātu vīrān | [ṚV, 7, 34 595687_1]
prati naḥ stomam tvaṣṭā juṣeta | [ṚV, 7, 34 595688_1]
syāt asme aramatiḥ vasūyuḥ | [ṚV, 7, 34 595688_2]
tā naḥ rāsan rātiṣācaḥ vasūni | [ṚV, 7, 34 595689_1]
ā rodasī varuṇānī śṛṇotu | [ṚV, 7, 34 595689_2]
varūtrībhiḥ su śaraṇaḥ naḥ astu | [ṚV, 7, 34 595690_1]
tvaṣṭā su datraḥ vi dadhātu rāyaḥ tat naḥ rāyaḥ parvatāḥ tat naḥ āpaḥ tat rātiṣācaḥ oṣadhīḥ uta dyauḥ vanaspatibhiḥ pṛthivī sajoṣāḥ | [ṚV, 7, 34 595690_2]
ubhe rodasī pari pāsataḥ naḥ | [ṚV, 7, 34 595692_1]
anu tat urvī rodasī jihātām anu dyukṣaḥ varuṇaḥ indra sakhā anu viśve marutaḥ ye sahāsaḥ | [ṚV, 7, 34 595693_1]
rāyaḥ syāma dharuṇam dhiyadhyai | [ṚV, 7, 34 595694_1]
tat naḥ indraḥ varuṇaḥ mitraḥ agniḥ āpaḥ oṣadhīḥ vaninaḥ juṣanta | [ṚV, 7, 34 595695_1]
śarman syāma marutām upasthe | [ṚV, 7, 34 595696_1]
yūyam pāta svastibhiḥ sadā naḥ | [ṚV, 7, 34 595696_2]
{ṚV, 7, 35}
śaṃ na indrāgnī bhavatām avobhiḥ śaṃ na indrāvaruṇā rātahavyā | [ṚV, 7, 35 1.1]
śam indrāsomā suvitāya śaṃ yoḥ śaṃ na indrāpūṣaṇā vājasātau | [ṚV, 7, 35 1.2]
śaṃ no bhagaḥ śam u naḥ śaṃso astu śaṃ naḥ purandhiḥ śam u santu rāyaḥ | [ṚV, 7, 35 2.1]
śaṃ naḥ satyasya suyamasya śaṃsaḥ śaṃ no aryamā purujāto astu | [ṚV, 7, 35 2.2]
śaṃ no dhātā śam u dhartā no astu śaṃ na urūcī bhavatu svadhābhiḥ | [ṚV, 7, 35 3.1]
śaṃ rodasī bṛhatī śaṃ no adriḥ śaṃ no devānāṃ suhavāni santu | [ṚV, 7, 35 3.2]
śaṃ no agnir jyotiranīko astu śaṃ no mitrāvaruṇāv aśvinā śam | [ṚV, 7, 35 4.1]
śaṃ naḥ sukṛtāṃ sukṛtāni santu śaṃ na iṣiro abhi vātu vātaḥ | [ṚV, 7, 35 4.2]
śaṃ no dyāvāpṛthivī pūrvahūtau śam antarikṣaṃ dṛśaye no astu | [ṚV, 7, 35 5.1]
śaṃ na oṣadhīr vanino bhavantu śaṃ no rajasas patir astu jiṣṇuḥ | [ṚV, 7, 35 5.2]
śaṃ na indro vasubhir devo astu śam ādityebhir varuṇaḥ suśaṃsaḥ | [ṚV, 7, 35 6.1]
śaṃ no rudro rudrebhir jalāṣaḥ śaṃ nas tvaṣṭā gnābhir iha śṛṇotu | [ṚV, 7, 35 6.2]
śaṃ naḥ somo bhavatu brahma śaṃ naḥ śaṃ no grāvāṇaḥ śam u santu yajñāḥ | [ṚV, 7, 35 7.1]
śaṃ naḥ svarūṇām mitayo bhavantu śaṃ naḥ prasvaḥ śam v astu vediḥ | [ṚV, 7, 35 7.2]
śaṃ naḥ sūrya urucakṣā ud etu śaṃ naś catasraḥ pradiśo bhavantu | [ṚV, 7, 35 8.1]
śaṃ naḥ parvatā dhruvayo bhavantu śaṃ naḥ sindhavaḥ śam u santv āpaḥ | [ṚV, 7, 35 8.2]
śaṃ no aditir bhavatu vratebhiḥ śaṃ no bhavantu marutaḥ svarkāḥ | [ṚV, 7, 35 9.1]
śaṃ no viṣṇuḥ śam u pūṣā no astu śaṃ no bhavitraṃ śam v astu vāyuḥ | [ṚV, 7, 35 9.2]
śaṃ no devaḥ savitā trāyamāṇaḥ śaṃ no bhavantūṣaso vibhātīḥ | [ṚV, 7, 35 10.1]
śaṃ naḥ parjanyo bhavatu prajābhyaḥ śaṃ naḥ kṣetrasya patir astu śambhuḥ | [ṚV, 7, 35 10.2]
śaṃ no devā viśvadevā bhavantu śaṃ sarasvatī saha dhībhir astu | [ṚV, 7, 35 11.1]
śam abhiṣācaḥ śam u rātiṣācaḥ śaṃ no divyāḥ pārthivāḥ śaṃ no apyāḥ | [ṚV, 7, 35 11.2]
śaṃ naḥ satyasya patayo bhavantu śaṃ no arvantaḥ śam u santu gāvaḥ | [ṚV, 7, 35 12.1]
śaṃ na ṛbhavaḥ sukṛtaḥ suhastāḥ śaṃ no bhavantu pitaro haveṣu | [ṚV, 7, 35 12.2]
śaṃ no aja ekapād devo astu śaṃ no 'hir budhnyaḥ śaṃ samudraḥ | [ṚV, 7, 35 13.1]
śaṃ no apāṃ napāt perur astu śaṃ naḥ pṛśnir bhavatu devagopā | [ṚV, 7, 35 13.2]
ādityā rudrā vasavo juṣantedam brahma kriyamāṇaṃ navīyaḥ | [ṚV, 7, 35 14.1]
śṛṇvantu no divyāḥ pārthivāso gojātā uta ye yajñiyāsaḥ | [ṚV, 7, 35 14.2]
ye devānāṃ yajñiyā yajñiyānām manor yajatrā amṛtā ṛtajñāḥ | [ṚV, 7, 35 15.1]
te no rāsantām urugāyam adya yūyam pāta svastibhiḥ sadā naḥ | [ṚV, 7, 35 15.2]
{ṚV, 7, 36}
pra brahmaitu sadanād ṛtasya vi raśmibhiḥ sasṛje sūryo gāḥ | [ṚV, 7, 36 1.1]
vi sānunā pṛthivī sasra urvī pṛthu pratīkam adhy edhe agniḥ | [ṚV, 7, 36 1.2]
imāṃ vām mitrāvaruṇā suvṛktim iṣaṃ na kṛṇve asurā navīyaḥ | [ṚV, 7, 36 2.1]
ino vām anyaḥ padavīr adabdho janaṃ ca mitro yatati bruvāṇaḥ | [ṚV, 7, 36 2.2]
ā vātasya dhrajataḥ ranta ityāḥ | [ṚV, 7, 36 595731_1]
apīpayanta dhenavaḥ na sūdāḥ | [ṚV, 7, 36 595731_2]
mahaḥ divaḥ sadane jāyamānaḥ acikradat vṛṣabhaḥ sasmin ūdhan | [ṚV, 7, 36 595732_1]
girā ya etā yunajaddharī ta indra priyā surathā śūra dhāyū | [ṚV, 7, 36 4.1]
pra yo manyuṃ ririkṣato mināty ā sukratum aryamaṇaṃ vavṛtyām | [ṚV, 7, 36 4.2]
yajante asya sakhyaṃ vayaś ca namasvinaḥ sva ṛtasya dhāman | [ṚV, 7, 36 5.1]
vi pṛkṣo bābadhe nṛbhi stavāna idaṃ namo rudrāya preṣṭham | [ṚV, 7, 36 5.2]
ā yat sākaṃ yaśaso vāvaśānāḥ sarasvatī saptathī sindhumātā | [ṚV, 7, 36 6.1]
yāḥ suṣvayanta sudughāḥ sudhārā abhi svena payasā pīpyānāḥ | [ṚV, 7, 36 6.2]
uta tye no maruto mandasānā dhiyaṃ tokaṃ ca vājino 'vantu | [ṚV, 7, 36 7.1]
mā naḥ pari khyad akṣarā caranty avīvṛdhan yujyaṃ te rayiṃ naḥ | [ṚV, 7, 36 7.2]
pra vo mahīm aramatiṃ kṛṇudhvam pra pūṣaṇaṃ vidathyaṃ na vīram | [ṚV, 7, 36 8.1]
bhagaṃ dhiyo 'vitāraṃ no asyāḥ sātau vājaṃ rātiṣācam purandhim | [ṚV, 7, 36 8.2]
acchāyaṃ vo marutaḥ śloka etv acchā viṣṇuṃ niṣiktapām avobhiḥ | [ṚV, 7, 36 9.1]
uta prajāyai gṛṇate vayo dhur yūyam pāta svastibhiḥ sadā naḥ | [ṚV, 7, 36 9.2]
{ṚV, 7, 37}
ā vo vāhiṣṭho vahatu stavadhyai ratho vājā ṛbhukṣaṇo amṛktaḥ | [ṚV, 7, 37 1.1]
abhi tripṛṣṭhaiḥ savaneṣu somair made suśiprā mahabhiḥ pṛṇadhvam | [ṚV, 7, 37 1.2]
yūyaṃ ha ratnam maghavatsu dhattha svardṛśa ṛbhukṣaṇo amṛktam | [ṚV, 7, 37 2.1]
saṃ yajñeṣu svadhāvantaḥ pibadhvaṃ vi no rādhāṃsi matibhir dayadhvam | [ṚV, 7, 37 2.2]
uvocitha hi maghavan deṣṇam maho arbhasya vasuno vibhāge | [ṚV, 7, 37 3.1]
ubhā te pūrṇā vasunā gabhastī | [ṚV, 7, 37 595750_1]
na sūnṛtā ni yamate vasavyā | [ṚV, 7, 37 595750_2]
tvam indra svayaśā ṛbhukṣā vājo na sādhur astam eṣy ṛkvā | [ṚV, 7, 37 4.1]
vayaṃ nu te dāśvāṃsaḥ syāma brahma kṛṇvanto harivo vasiṣṭhāḥ | [ṚV, 7, 37 4.2]
sanitāsi pravato dāśuṣe cid yābhir viveṣo haryaśva dhībhiḥ | [ṚV, 7, 37 5.1]
vavanmā nu te yujyābhir ūtī kadā na indra rāya ā daśasyeḥ | [ṚV, 7, 37 5.2]
vāsayasīva vedhasas tvaṃ naḥ kadā na indra vacaso bubodhaḥ | [ṚV, 7, 37 6.1]
astaṃ tātyā dhiyā rayiṃ suvīram pṛkṣo no arvā ny uhīta vājī | [ṚV, 7, 37 6.2]
abhi yaṃ devī nirṛtiś cid īśe nakṣanta indraṃ śaradaḥ supṛkṣaḥ | [ṚV, 7, 37 7.1]
upa tribandhur jaradaṣṭim ety asvaveśaṃ yaṃ kṛṇavanta martāḥ | [ṚV, 7, 37 7.2]
ā no rādhāṃsi savita stavadhyā ā rāyo yantu parvatasya rātau | [ṚV, 7, 37 8.1]
sadā no divyaḥ pāyuḥ siṣaktu yūyam pāta svastibhiḥ sadā naḥ | [ṚV, 7, 37 8.2]
{ṚV, 7, 38}
ud u ṣya devaḥ savitā yayāma hiraṇyayīm amatiṃ yām aśiśret | [ṚV, 7, 38 1.1]
nūnam bhago havyo mānuṣebhir vi yo ratnā purūvasur dadhāti | [ṚV, 7, 38 1.2]
ud u tiṣṭha savitaḥ śrudhy asya hiraṇyapāṇe prabhṛtāv ṛtasya | [ṚV, 7, 38 2.1]
vy urvīm pṛthvīm amatiṃ sṛjāna ā nṛbhyo martabhojanaṃ suvānaḥ | [ṚV, 7, 38 2.2]
api ṣṭutaḥ savitā devo astu yam ā cid viśve vasavo gṛṇanti | [ṚV, 7, 38 3.1]
sa na stomān namasyaś cano dhād viśvebhiḥ pātu pāyubhir ni sūrīn | [ṚV, 7, 38 3.2]
abhi yaṃ devy aditir gṛṇāti savaṃ devasya savitur juṣāṇā | [ṚV, 7, 38 4.1]
abhi samrājo varuṇo gṛṇanty abhi mitrāso aryamā sajoṣāḥ | [ṚV, 7, 38 4.2]
abhi ye mitho vanuṣaḥ sapante rātiṃ divo rātiṣācaḥ pṛthivyāḥ | [ṚV, 7, 38 5.1]
ahir budhnya uta naḥ śṛṇotu varūtry ekadhenubhir ni pātu | [ṚV, 7, 38 5.2]
anu tan no jāspatir maṃsīṣṭa ratnaṃ devasya savitur iyānaḥ | [ṚV, 7, 38 6.1]
bhagam ugro 'vase johavīti bhagam anugro adha yāti ratnam | [ṚV, 7, 38 6.2]
śaṃ no bhavantu vājino haveṣu devatātā mitadravaḥ svarkāḥ | [ṚV, 7, 38 7.1]
jambhayanto 'hiṃ vṛkaṃ rakṣāṃsi sanemy asmad yuyavann amīvāḥ | [ṚV, 7, 38 7.2]
vāje vāje 'vata vājino no dhaneṣu viprā amṛtā ṛtajñāḥ | [ṚV, 7, 38 8.1]
asya madhvaḥ pibata mādayadhvaṃ tṛptā yāta pathibhir devayānaiḥ | [ṚV, 7, 38 8.2]
{ṚV, 7, 39}
ūrdhvo agniḥ sumatiṃ vasvo aśret pratīcī jūrṇir devatātim eti | [ṚV, 7, 39 1.1]
bhejāte adrī rathyeva panthām ṛtaṃ hotā na iṣito yajāti | [ṚV, 7, 39 1.2]
pra vāvṛje suprayā barhir eṣām ā viśpatīva bīriṭa iyāte | [ṚV, 7, 39 2.1]
viśām aktor uṣasaḥ pūrvahūtau vāyuḥ pūṣā svastaye niyutvān | [ṚV, 7, 39 2.2]
jmayā atra vasavo ranta devā urāv antarikṣe marjayanta śubhrāḥ | [ṚV, 7, 39 3.1]
arvāk patha urujrayaḥ kṛṇudhvaṃ śrotā dūtasya jagmuṣo no asya | [ṚV, 7, 39 3.2]
te hi yajñeṣu yajñiyāsa ūmāḥ sadhasthaṃ viśve abhi santi devāḥ | [ṚV, 7, 39 4.1]
tāṁ adhvara uśato yakṣy agne śruṣṭī bhagaṃ nāsatyā purandhim | [ṚV, 7, 39 4.2]
āgne giro diva ā pṛthivyā mitraṃ vaha varuṇam indram agnim | [ṚV, 7, 39 5.1]
āryamaṇam aditiṃ viṣṇum eṣāṃ sarasvatī maruto mādayantām | [ṚV, 7, 39 5.2]
rare havyam matibhir yajñiyānāṃ nakṣat kāmam martyānām asinvan | [ṚV, 7, 39 6.1]
dhātā rayim avidasyaṃ sadāsāṃ sakṣīmahi yujyebhir nu devaiḥ | [ṚV, 7, 39 6.2]
nū rodasī abhiṣṭute vasiṣṭhair ṛtāvāno varuṇo mitro agniḥ | [ṚV, 7, 39 7.1]
yacchantu candrā upamaṃ no arkaṃ yūyam pāta svastibhiḥ sadā naḥ | [ṚV, 7, 39 7.2]
{ṚV, 7, 40}
o śruṣṭir vidathyā sam etu prati stomaṃ dadhīmahi turāṇām | [ṚV, 7, 40 1.1]
yad adya devaḥ savitā suvāti syāmāsya ratnino vibhāge | [ṚV, 7, 40 1.2]
mitras tan no varuṇo rodasī ca dyubhaktam indro aryamā dadātu | [ṚV, 7, 40 2.1]
dideṣṭu devy aditī rekṇo vāyuś ca yan niyuvaite bhagaś ca | [ṚV, 7, 40 2.2]
sed ugro astu marutaḥ sa śuṣmī yam martyam pṛṣadaśvā avātha | [ṚV, 7, 40 3.1]
utem agniḥ sarasvatī junanti na tasya rāyaḥ paryetāsti | [ṚV, 7, 40 3.2]
ayaṃ hi netā varuṇa ṛtasya mitro rājāno aryamāpo dhuḥ | [ṚV, 7, 40 4.1]
suhavā devy aditir anarvā te no aṃho ati parṣann ariṣṭān | [ṚV, 7, 40 4.2]
asya devasya mīﾱhuṣo vayā viṣṇor eṣasya prabhṛthe havirbhiḥ | [ṚV, 7, 40 5.1]
vide hi rudro rudriyam mahitvaṃ yāsiṣṭaṃ vartir aśvināv irāvat | [ṚV, 7, 40 5.2]
mātra pūṣann āghṛṇa irasyo varūtrī yad rātiṣācaś ca rāsan | [ṚV, 7, 40 6.1]
mayobhuvo no arvanto ni pāntu vṛṣṭim parijmā vāto dadātu | [ṚV, 7, 40 6.2]
nū rodasī abhiṣṭute vasiṣṭhair ṛtāvāno varuṇo mitro agniḥ | [ṚV, 7, 40 7.1]
yacchantu candrā upamaṃ no arkaṃ yūyam pāta svastibhiḥ sadā naḥ | [ṚV, 7, 40 7.2]
{ṚV, 7, 41}
prātar agnim prātar indraṃ havāmahe prātar mitrāvaruṇā prātar aśvinā | [ṚV, 7, 41 1.1]
prātar bhagam pūṣaṇam brahmaṇas patim prātaḥ somam uta rudraṃ huvema | [ṚV, 7, 41 1.2]
prātarjitam bhagam ugraṃ huvema vayam putram aditer yo vidhartā | [ṚV, 7, 41 2.1]
ādhraś cid yam manyamānas turaś cid rājā cid yam bhagam bhakṣīty āha | [ṚV, 7, 41 2.2]
bhaga praṇetar bhaga satyarādho bhagemāṃ dhiyam ud avā dadan naḥ | [ṚV, 7, 41 3.1]
bhaga pra ṇo janaya gobhir aśvair bhaga pra nṛbhir nṛvantaḥ syāma | [ṚV, 7, 41 3.2]
utedānīm bhagavantaḥ syāmota prapitva uta madhye ahnām | [ṚV, 7, 41 4.1]
utoditā maghavan sūryasya vayaṃ devānāṃ sumatau syāma | [ṚV, 7, 41 4.2]
bhaga eva bhagavāṁ astu devās tena vayam bhagavantaḥ syāma | [ṚV, 7, 41 5.1]
taṃ tvā bhaga sarva ij johavīti sa no bhaga puraetā bhaveha | [ṚV, 7, 41 5.2]
sam adhvarāya uṣasaḥ namanta dadhikrāvā iva śucaye padāya | [ṚV, 7, 41 595815_1]
arvācīnam vasu vidam bhagam naḥ ratham iva aśvāḥ vājinaḥ vahantu | [ṚV, 7, 41 595816_1]
aśvāvatīr gomatīr na uṣāso vīravatīḥ sadam ucchantu bhadrāḥ | [ṚV, 7, 41 7.1]
ghṛtaṃ duhānā viśvataḥ prapītā yūyam pāta svastibhiḥ sadā naḥ | [ṚV, 7, 41 7.2]
{ṚV, 7, 42}
pra brahmāṇo aṅgiraso nakṣanta pra krandanur nabhanyasya vetu | [ṚV, 7, 42 1.1]
pra dhenava udapruto navanta yujyātām adrī adhvarasya peśaḥ | [ṚV, 7, 42 1.2]
sugas te agne sanavitto adhvā yukṣvā sute harito rohitaś ca | [ṚV, 7, 42 2.1]
ye vā sadmann aruṣā vīravāho huve devānāṃ janimāni sattaḥ | [ṚV, 7, 42 2.2]
sam u vo yajñam mahayan namobhiḥ pra hotā mandro ririca upāke | [ṚV, 7, 42 3.1]
yajasva su purvaṇīka devān ā yajñiyām aramatiṃ vavṛtyāḥ | [ṚV, 7, 42 3.2]
yadā vīrasya revato duroṇe syonaśīr atithir āciketat | [ṚV, 7, 42 4.1]
suprīto agniḥ sudhito dama ā sa viśe dāti vāryam iyatyai | [ṚV, 7, 42 4.2]
imaṃ no agne adhvaraṃ juṣasva marutsv indre yaśasaṃ kṛdhī naḥ | [ṚV, 7, 42 5.1]
ā naktā barhiḥ sadatām uṣāsośantā mitrāvaruṇā yajeha | [ṚV, 7, 42 5.2]
evāgniṃ sahasyaṃ vasiṣṭho rāyaskāmo viśvapsnyasya staut | [ṚV, 7, 42 6.1]
iṣaṃ rayim paprathad vājam asme yūyam pāta svastibhiḥ sadā naḥ | [ṚV, 7, 42 6.2]
{ṚV, 7, 43}
pra vaḥ yajñeṣu devayantaḥ arcan dyāvā pṛthivī iṣadhyai yeṣām brahmāṇi asamāni viprā viyanti vaninaḥ na śākhāḥ | [ṚV, 7, 43 595831_1]
pra yajñaḥ etu hetvaḥ na saptiḥ | [ṚV, 7, 43 595833_1]
ud yacchadhvam samanasaḥ ghṛtācīḥ | [ṚV, 7, 43 595833_2]
stṛṇīta barhiḥ adhvarāya sādhū | [ṚV, 7, 43 595834_1]
ūrdhvā śocīṃṣi devayūni asthuḥ | [ṚV, 7, 43 595834_2]
ā putrāsaḥ na mātaram vibhṛtrāḥ sānau devāsaḥ barhiṣaḥ sadantu | [ṚV, 7, 43 595835_1]
ā viśvācī vidathyām anaktu | [ṚV, 7, 43 595836_1]
agne mā devatātā mṛdhaḥ kaḥ | [ṚV, 7, 43 595836_2]
te sīṣapanta joṣam ā yajatrā ṛtasya dhārāḥ sudughā duhānāḥ | [ṚV, 7, 43 4.1]
jyeṣṭhaṃ vo adya maha ā vasūnām ā gantana samanaso yati ṣṭha | [ṚV, 7, 43 4.2]
evā no agne vikṣv ā daśasya tvayā vayaṃ sahasāvann āskrāḥ | [ṚV, 7, 43 5.1]
rāyā yujā sadhamādo ariṣṭā yūyam pāta svastibhiḥ sadā naḥ | [ṚV, 7, 43 5.2]
{ṚV, 7, 44}
dadhikrāṃ vaḥ prathamam aśvinoṣasam agniṃ samiddham bhagam ūtaye huve | [ṚV, 7, 44 1.1]
indraṃ viṣṇum pūṣaṇam brahmaṇas patim ādityān dyāvāpṛthivī apaḥ svaḥ | [ṚV, 7, 44 1.2]
dadhikrām u namasā bodhayanta udīrāṇā yajñam upaprayantaḥ | [ṚV, 7, 44 2.1]
iﾱāṃ devīm barhiṣi sādayanto 'śvinā viprā suhavā huvema | [ṚV, 7, 44 2.2]
dadhikrāvāṇam bubudhāno agnim upa bruva uṣasaṃ sūryaṃ gām | [ṚV, 7, 44 3.1]
bradhnam māṃścator varuṇasya babhruṃ te viśvāsmad duritā yāvayantu | [ṚV, 7, 44 3.2]
dadhikrāvā prathamo vājy arvāgre rathānām bhavati prajānan | [ṚV, 7, 44 4.1]
saṃvidāna uṣasā sūryeṇādityebhir vasubhir aṅgirobhiḥ | [ṚV, 7, 44 4.2]
ā no dadhikrāḥ pathyām anaktv ṛtasya panthām anvetavā u | [ṚV, 7, 44 5.1]
śṛṇotu no daivyaṃ śardho agniḥ śṛṇvantu viśve mahiṣā amūrāḥ | [ṚV, 7, 44 5.2]
{ṚV, 7, 45}
ā devo yātu savitā suratno 'ntarikṣaprā vahamāno aśvaiḥ | [ṚV, 7, 45 1.1]
haste dadhāno naryā purūṇi niveśayañca prasuvañca bhūma | [ṚV, 7, 45 1.2]
ud asya bāhū śithirā bṛhantā hiraṇyayā divo antāṁ anaṣṭām | [ṚV, 7, 45 2.1]
nūnaṃ so asya mahimā paniṣṭa sūraś cid asmā anu dād apasyām | [ṚV, 7, 45 2.2]
sa ghā no devaḥ savitā sahāvā sāviṣad vasupatir vasūni | [ṚV, 7, 45 3.1]
viśrayamāṇo amatim urūcīm martabhojanam adha rāsate naḥ | [ṚV, 7, 45 3.2]
imā giraḥ savitāraṃ sujihvam pūrṇagabhastim īﾱate supāṇim | [ṚV, 7, 45 4.1]
citraṃ vayo bṛhad asme dadhātu yūyam pāta svastibhiḥ sadā naḥ | [ṚV, 7, 45 4.2]
{ṚV, 7, 46}
imāḥ rudrāya sthira dhanvane giraḥ kṣipra iṣave devāya svadhāvne aṣāḍhāya sahamānāya vedhase tigma āyudhāya bharata | [ṚV, 7, 46 595860_1]
śṛṇotu naḥ | [ṚV, 7, 46 595860_2]
sa hi kṣayeṇa kṣamyasya janmanaḥ sāmrājyena divyasya cetati | [ṚV, 7, 46 595861_1]
avan avantīḥ upa naḥ duraḥ cara | [ṚV, 7, 46 595862_1]
anamīvaḥ | [ṚV, 7, 46 595862_2]
anamīvaḥ rudra jāsu naḥ bhava | [ṚV, 7, 46 595862_3]
yā te didyut avasṛṣṭā divaḥ pari kṣmayā carati pari sā vṛṇaktu naḥ | [ṚV, 7, 46 595863_1]
sahasram te svapivāta bheṣajā | [ṚV, 7, 46 595864_1]
mā tokeṣu tanayeṣu rīriṣaḥ | [ṚV, 7, 46 595864_2]
mā naḥ vadhīḥ rudra | [ṚV, 7, 46 595865_1]
mā parā dāḥ | [ṚV, 7, 46 595865_2]
mā te bhūma prasitau hīḍitasya | [ṚV, 7, 46 595865_3]
ā no bhaja barhiṣi jīvaśaṃse yūyam pāta svastibhiḥ sadā naḥ | [ṚV, 7, 46 4.2]
{ṚV, 7, 47}
āpaḥ yam vaḥ prathamam devayantaḥ indra pānam ūrmim akṛṇvata iḍaḥ tam vayam śucim aripram adya ghṛta pruṣam madhumantam vanema | [ṚV, 7, 47 595868_1]
tam ūrmim āpaḥ madhumattamam vaḥ apām napāt avatu āśu hemā yasmin | [ṚV, 7, 47 595869_1]
yasmin indraḥ vasubhiḥ mādayāte tam aśyāma devayantaḥ vaḥ adya | [ṚV, 7, 47 595870_1]
śata pavitrāḥ svadhayā madantīḥ devīḥ devānām api yanti pāthaḥ | [ṚV, 7, 47 595871_1]
tāḥ indrasya na minanti vratāni | [ṚV, 7, 47 595872_1]
sindhubhyaḥ havyam ghṛtavat juhota | [ṚV, 7, 47 595872_2]
sūryaḥ raśmibhiḥ ātatāna indraḥ aradat gātum ūrmim te sindhavaḥ varivaḥ dhātana naḥ | [ṚV, 7, 47 595874_1]
yūyam pāta svastibhiḥ sadā naḥ | [ṚV, 7, 47 595874_2]
{ṚV, 7, 48}
ṛbhukṣaṇo vājā mādayadhvam asme naro maghavānaḥ sutasya | [ṚV, 7, 48 1.1]
ā vo 'rvācaḥ kratavo na yātāṃ vibhvo rathaṃ naryaṃ vartayantu | [ṚV, 7, 48 1.2]
ṛbhur ṛbhubhir abhi vaḥ syāma vibhvo vibhubhiḥ śavasā śavāṃsi | [ṚV, 7, 48 2.1]
vājo asmāṁ avatu vājasātāv indreṇa yujā taruṣema vṛtram | [ṚV, 7, 48 2.2]
te ciddhi pūrvīr abhi santi śāsā viśvāṁ arya uparatāti vanvan | [ṚV, 7, 48 3.1]
indro vibhvāṁ ṛbhukṣā vājo aryaḥ śatror mithatyā kṛṇavan vi nṛmṇam | [ṚV, 7, 48 3.2]
nū devāso varivaḥ kartanā no bhūta no viśve 'vase sajoṣāḥ | [ṚV, 7, 48 4.1]
sam asme iṣaṃ vasavo dadīran yūyam pāta svastibhiḥ sadā naḥ | [ṚV, 7, 48 4.2]
{ṚV, 7, 49}
samudra jyeṣṭhāḥ salilasya madhyāt punānāḥ yanti a niviśamānāḥ | [ṚV, 7, 49 595883_1]
indraḥ yāḥ vajrī vṛṣabhaḥ rarāda tāḥ āpaḥ devīḥ iha mām avantu | [ṚV, 7, 49 595884_1]
yāḥ āpaḥ divyāḥ uta vā sravanti khanitrimāḥ uta vā yāḥ svayañjāḥ samudra arthāḥ yāḥ śucayaḥ pāvakāḥ tāḥ āpaḥ devīḥ iha mām avantu | [ṚV, 7, 49 595886_1]
yāsām rājā varuṇaḥ yāti madhye satya anṛte avapaśyan janānām madhuścutaḥ śucayaḥ yāḥ pāvakāḥ tāḥ āpaḥ devīḥ iha mām avantu | [ṚV, 7, 49 595888_1]
yāsu rājā varuṇaḥ yāsu somaḥ viśve devāḥ yāsu ūrjam madanti vaiśvānaraḥ yāsu agniḥ praviṣṭaḥ tāḥ āpaḥ devīḥ iha mām avantu | [ṚV, 7, 49 595890_1]
{ṚV, 7, 50}
ā mām mitrāvaruṇeha rakṣataṃ kulāyayad viśvayan mā na ā gan | [ṚV, 7, 50 1.1]
ajakāvaṃ durdṛśīkaṃ tiro dadhe mā mām padyena rapasā vidat tsaruḥ | [ṚV, 7, 50 1.2]
yad vijāman paruṣi vandanam bhuvad aṣṭhīvantau pari kulphau ca dehat | [ṚV, 7, 50 2.1]
agniṣ ṭacchocann apa bādhatām ito mā mām padyena rapasā vidat tsaruḥ | [ṚV, 7, 50 2.2]
yacchalmalau bhavati yan nadīṣu yad oṣadhībhyaḥ pari jāyate viṣam | [ṚV, 7, 50 3.1]
viśve devā nir itas tat suvantu mā mām padyena rapasā vidat tsaruḥ | [ṚV, 7, 50 3.2]
yāḥ pravato nivata udvata udanvatīr anudakāś ca yāḥ | [ṚV, 7, 50 4.1]
tā asmabhyam payasā pinvamānāḥ śivā devīr aśipadā bhavantu sarvā nadyo aśimidā bhavantu | [ṚV, 7, 50 4.2]
{ṚV, 7, 51}
ādityānām avasā nūtanena sakṣīmahi śarmaṇā śantamena | [ṚV, 7, 51 1.1]
anāgāstve adititve turāsa imaṃ yajñaṃ dadhatu śroṣamāṇāḥ | [ṚV, 7, 51 1.2]
ādityāso aditir mādayantām mitro aryamā varuṇo rajiṣṭhāḥ | [ṚV, 7, 51 2.1]
asmākaṃ santu bhuvanasya gopāḥ pibantu somam avase no adya | [ṚV, 7, 51 2.2]
ādityā viśve marutaś ca viśve devāś ca viśva ṛbhavaś ca viśve | [ṚV, 7, 51 3.1]
indro agnir aśvinā tuṣṭuvānā yūyam pāta svastibhiḥ sadā naḥ | [ṚV, 7, 51 3.2]
{ṚV, 7, 52}
ādityāso aditayaḥ syāma pūr devatrā vasavo martyatrā | [ṚV, 7, 52 1.1]
sanema mitrāvaruṇā sananto bhavema dyāvāpṛthivī bhavantaḥ | [ṚV, 7, 52 1.2]
mitras tan no varuṇo māmahanta śarma tokāya tanayāya gopāḥ | [ṚV, 7, 52 2.1]
mā vo bhujemānyajātam eno mā tat karma vasavo yac cayadhve | [ṚV, 7, 52 2.2]
turaṇyavo 'ṅgiraso nakṣanta ratnaṃ devasya savitur iyānāḥ | [ṚV, 7, 52 3.1]
pitā ca tan no mahān yajatro viśve devāḥ samanaso juṣanta | [ṚV, 7, 52 3.2]
{ṚV, 7, 53}
pra dyāvā yajñaiḥ pṛthivī namobhiḥ sabādha īﾱe bṛhatī yajatre | [ṚV, 7, 53 1.1]
te ciddhi pūrve kavayo gṛṇantaḥ puro mahī dadhire devaputre | [ṚV, 7, 53 1.2]
pra pūrvaje pitarā navyasībhir gīrbhiḥ kṛṇudhvaṃ sadane ṛtasya | [ṚV, 7, 53 2.1]
ā no dyāvāpṛthivī daivyena janena yātam mahi vāṃ varūtham | [ṚV, 7, 53 2.2]
uto hi vāṃ ratnadheyāni santi purūṇi dyāvāpṛthivī sudāse | [ṚV, 7, 53 3.1]
asme dhattaṃ yad asad askṛdhoyu yūyam pāta svastibhiḥ sadā naḥ | [ṚV, 7, 53 3.2]
{ṚV, 7, 54}
vāstoṣpate prati jānīhi asmān | [ṚV, 7, 54 595917_1]
su āveśaḥ anamīvaḥ bhava naḥ | [ṚV, 7, 54 595917_2]
yat tvā īmahe prati tat naḥ juṣasva | [ṚV, 7, 54 595918_1]
śam naḥ bhava dvipade śam catuṣpade | [ṚV, 7, 54 595918_2]
vāstoṣpate prataraṇaḥ naḥ edhi gaya sphānaḥ gobhiḥ aśvebhiḥ indo | [ṚV, 7, 54 595919_1]
edhi | [ṚV, 7, 54 595919_2]
ajarāsaḥ te sakhye syāma | [ṚV, 7, 54 595920_1]
syāma | [ṚV, 7, 54 595920_2]
pitā iva putrān prati naḥ juṣasva | [ṚV, 7, 54 595920_3]
vāstoṣpate śagmayā saṃsadā te sakṣīmahi raṇvayā gātumatyā | [ṚV, 7, 54 595921_1]
pāhi kṣeme uta yoge varam naḥ | [ṚV, 7, 54 595922_1]
yūyam pāta svastibhiḥ sadā naḥ | [ṚV, 7, 54 595922_2]
{ṚV, 7, 55}
amīva hā vāstoṣpate viśvā rūpāṇi āviśan sakhā su śevaḥ edhi naḥ | [ṚV, 7, 55 595924_1]
yat arjuna sārameya dataḥ piśaṅga yacchase vi iva bhrājante ṛṣṭayaḥ upa srakveṣu bapsataḥ | [ṚV, 7, 55 595926_1]
ni su svapa | [ṚV, 7, 55 595926_2]
stenam rāya sārameya taskaram vā punaḥsara | [ṚV, 7, 55 595927_1]
stotṝn indrasya rāyasi | [ṚV, 7, 55 595928_1]
kim asmān ducchunāyase | [ṚV, 7, 55 595928_2]
ni su svapa | [ṚV, 7, 55 595928_3]
tvaṃ sūkarasya dardṛhi tava dardartu sūkaraḥ | [ṚV, 7, 55 4.1]
stotṝn indrasya rāyasi kim asmān ducchunāyase ni ṣu svapa | [ṚV, 7, 55 4.2]
sastu mātā sastu pitā sastu śvā sastu viśpatiḥ | [ṚV, 7, 55 5.1]
sasantu sarve jñātayaḥ sastv ayam abhito janaḥ | [ṚV, 7, 55 5.2]
yaḥ āste yaḥ ca carati yaḥ ca paśyati naḥ teṣām sam hanmaḥ akṣāṇi yathā idam harmyam tathā | [ṚV, 7, 55 595934_1]
sahasraśṛṅgo vṛṣabho yaḥ samudrād udācarat | [ṚV, 7, 55 7.1]
tenā sahasyenā vayaṃ ni janān svāpayāmasi | [ṚV, 7, 55 7.2]
proṣṭheśayā vahyeśayā nārīr yās talpaśīvarīḥ | [ṚV, 7, 55 8.1]
striyo yāḥ puṇyagandhās tāḥ sarvāḥ svāpayāmasi | [ṚV, 7, 55 8.2]
{ṚV, 7, 56}
ka īṃ vyaktā naraḥ sanīﾱā rudrasya maryā adha svaśvāḥ | [ṚV, 7, 56 1.1]
nakir hy eṣāṃ janūṃṣi veda te aṅga vidre mitho janitram | [ṚV, 7, 56 2.1]
abhi svapūbhir mitho vapanta vātasvanasaḥ śyenā aspṛdhran | [ṚV, 7, 56 3.1]
etāni dhīro niṇyā ciketa pṛśnir yad ūdho mahī jabhāra | [ṚV, 7, 56 4.1]
sā viṭ suvīrā marudbhir astu sanāt sahantī puṣyantī nṛmṇam | [ṚV, 7, 56 5.1]
yāmaṃ yeṣṭhāḥ śubhā śobhiṣṭhāḥ śriyā sammiślā ojobhir ugrāḥ | [ṚV, 7, 56 6.1]
ugraṃ va oja sthirā śavāṃsy adhā marudbhir gaṇas tuviṣmān | [ṚV, 7, 56 7.1]
śubhro vaḥ śuṣmaḥ krudhmī manāṃsi dhunir munir iva śardhasya dhṛṣṇoḥ | [ṚV, 7, 56 8.1]
sanemy asmad yuyota didyum mā vo durmatir iha praṇaṅ naḥ | [ṚV, 7, 56 9.1]
priyā vo nāma huve turāṇām ā yat tṛpan maruto vāvaśānāḥ | [ṚV, 7, 56 10.1]
svāyudhāsa iṣmiṇaḥ suniṣkā uta svayaṃ tanvaḥ śumbhamānāḥ | [ṚV, 7, 56 11.1]
śucī vo havyā marutaḥ śucīnāṃ śuciṃ hinomy adhvaraṃ śucibhyaḥ | [ṚV, 7, 56 12.1]
ṛtena satyam ṛtasāpa āyañchucijanmānaḥ śucayaḥ pāvakāḥ | [ṚV, 7, 56 12.2]
aṃseṣv ā marutaḥ khādayo vo vakṣassu rukmā upaśiśriyāṇāḥ | [ṚV, 7, 56 13.1]
vi vidyuto na vṛṣṭibhī rucānā anu svadhām āyudhair yacchamānāḥ | [ṚV, 7, 56 13.2]
pra budhnyā va īrate mahāṃsi pra nāmāni prayajyavas tiradhvam | [ṚV, 7, 56 14.1]
sahasriyaṃ damyam bhāgam etaṃ gṛhamedhīyam maruto juṣadhvam | [ṚV, 7, 56 14.2]
yadi stutasya maruto adhīthetthā viprasya vājino havīman | [ṚV, 7, 56 15.1]
makṣū rāyaḥ suvīryasya dāta nū cid yam anya ādabhad arāvā | [ṚV, 7, 56 15.2]
atyāsaḥ na ye marutaḥ svañcaḥ yakṣa dṛśaḥ na śubhayanta maryāḥ te harmyeṣṭhāḥ śiśavaḥ na śubhrāḥ vatsāsaḥ na prakrīḍinaḥ payaḥ dhāḥ | [ṚV, 7, 56 595959_1]
daśasyanto no maruto mṛﾱantu varivasyanto rodasī sumeke | [ṚV, 7, 56 17.1]
āre gohā nṛhā vadho vo astu sumnebhir asme vasavo namadhvam | [ṚV, 7, 56 17.2]
ā vo hotā johavīti sattaḥ satrācīṃ rātim maruto gṛṇānaḥ | [ṚV, 7, 56 18.1]
ya īvato vṛṣaṇo asti gopāḥ so advayāvī havate va ukthaiḥ | [ṚV, 7, 56 18.2]
ime turam marutaḥ rāmayanti | [ṚV, 7, 56 595964_1]
ime sahaḥ sahasaḥ ā namanti | [ṚV, 7, 56 595964_2]
ime śaṃsam vanuṣyataḥ ni pānti | [ṚV, 7, 56 595965_1]
guru dveṣaḥ a raruṣe dadhanti | [ṚV, 7, 56 595965_2]
ime radhram cit marutaḥ junanti bhṛmim cit yathā vasavaḥ juṣanta | [ṚV, 7, 56 595966_1]
apa bādhadhvaṃ vṛṣaṇas tamāṃsi dhatta viśvaṃ tanayaṃ tokam asme | [ṚV, 7, 56 20.2]
mā vo dātrān maruto nir arāma mā paścād daghma rathyo vibhāge | [ṚV, 7, 56 21.1]
ā na spārhe bhajatanā vasavye yad īṃ sujātaṃ vṛṣaṇo vo asti | [ṚV, 7, 56 21.2]
saṃ yaddhananta manyubhir janāsaḥ śūrā yahvīṣv oṣadhīṣu vikṣu | [ṚV, 7, 56 22.1]
adha smā no maruto rudriyāsas trātāro bhūta pṛtanāsv aryaḥ | [ṚV, 7, 56 22.2]
bhūri cakra marutaḥ pitryāṇy ukthāni yā vaḥ śasyante purā cit | [ṚV, 7, 56 23.1]
marudbhir ugraḥ pṛtanāsu sāﾱhā marudbhir it sanitā vājam arvā | [ṚV, 7, 56 23.2]
asme vīraḥ marutaḥ śuṣmī astu janānām yaḥ asuraḥ vidhartā apaḥ yena su kṣitaye tarema | [ṚV, 7, 56 595974_1]
adha svam okaḥ abhi vaḥ syāma | [ṚV, 7, 56 595975_1]
tan na indro varuṇo mitro agnir āpa oṣadhīr vanino juṣanta | [ṚV, 7, 56 25.1]
śarman syāma marutām upasthe yūyam pāta svastibhiḥ sadā naḥ | [ṚV, 7, 56 25.2]
{ṚV, 7, 57}
madhvo vo nāma mārutaṃ yajatrāḥ pra yajñeṣu śavasā madanti | [ṚV, 7, 57 1.1]
ye rejayanti rodasī cid urvī pinvanty utsaṃ yad ayāsur ugrāḥ | [ṚV, 7, 57 1.2]
nicetāro hi maruto gṛṇantam praṇetāro yajamānasya manma | [ṚV, 7, 57 2.1]
asmākam adya vidatheṣu barhir ā vītaye sadata pipriyāṇāḥ | [ṚV, 7, 57 2.2]
na etāvat anye marutaḥ ime bhrājante rukmaiḥ āyudhaiḥ tanūbhiḥ | [ṚV, 7, 57 595982_1]
ā rodasī viśvapiśaḥ piśānāḥ samānam añjy añjate śubhe kam | [ṚV, 7, 57 3.2]
ṛdhak sā vo maruto didyud astu yad va āgaḥ puruṣatā karāma | [ṚV, 7, 57 4.1]
mā vas tasyām api bhūmā yajatrā asme vo astu sumatiś caniṣṭhā | [ṚV, 7, 57 4.2]
kṛte cid atra maruto raṇantānavadyāsaḥ śucayaḥ pāvakāḥ | [ṚV, 7, 57 5.1]
pra ṇo 'vata sumatibhir yajatrāḥ pra vājebhis tirata puṣyase naḥ | [ṚV, 7, 57 5.2]
uta stutāso maruto vyantu viśvebhir nāmabhir naro havīṃṣi | [ṚV, 7, 57 6.1]
dadāta no amṛtasya prajāyai jigṛta rāyaḥ sūnṛtā maghāni | [ṚV, 7, 57 6.2]
ā stutāso maruto viśva ūtī acchā sūrīn sarvatātā jigāta | [ṚV, 7, 57 7.1]
ye nas tmanā śatino vardhayanti yūyam pāta svastibhiḥ sadā naḥ | [ṚV, 7, 57 7.2]
{ṚV, 7, 58}
pra sākamukṣe arcatā gaṇāya yo daivyasya dhāmnas tuviṣmān | [ṚV, 7, 58 1.1]
uta kṣodanti rodasī mahitvā nakṣante nākaṃ nirṛter avaṃśāt | [ṚV, 7, 58 1.2]
janūś cid vo marutas tveṣyeṇa bhīmāsas tuvimanyavo 'yāsaḥ | [ṚV, 7, 58 2.1]
pra ye mahobhir ojasota santi viśvo vo yāman bhayate svardṛk | [ṚV, 7, 58 2.2]
bṛhad vayo maghavadbhyo dadhāta jujoṣann in marutaḥ suṣṭutiṃ naḥ | [ṚV, 7, 58 3.1]
gato nādhvā vi tirāti jantum pra ṇa spārhābhir ūtibhis tireta | [ṚV, 7, 58 3.2]
yuṣmoto vipro marutaḥ śatasvī yuṣmoto arvā sahuriḥ sahasrī | [ṚV, 7, 58 4.1]
yuṣmotaḥ samrāﾱ uta hanti vṛtram pra tad vo astu dhūtayo deṣṇam | [ṚV, 7, 58 4.2]
tāṁ ā rudrasya mīﾱhuṣo vivāse kuvin naṃsante marutaḥ punar naḥ | [ṚV, 7, 58 5.1]
yat sasvartā jihīﾱire yad āvir ava tad ena īmahe turāṇām | [ṚV, 7, 58 5.2]
pra sā vāci suṣṭutir maghonām idaṃ sūktam maruto juṣanta | [ṚV, 7, 58 6.1]
ārāc cid dveṣo vṛṣaṇo yuyota yūyam pāta svastibhiḥ sadā naḥ | [ṚV, 7, 58 6.2]
{ṚV, 7, 59}
yaṃ trāyadhva idam idaṃ devāso yaṃ ca nayatha | [ṚV, 7, 59 1.1]
tasmā agne varuṇa mitrāryaman marutaḥ śarma yacchata | [ṚV, 7, 59 1.2]
yuṣmākaṃ devā avasāhani priya ījānas tarati dviṣaḥ | [ṚV, 7, 59 2.1]
pra sa kṣayaṃ tirate vi mahīr iṣo yo vo varāya dāśati | [ṚV, 7, 59 2.2]
nahi vaś caramaṃ cana vasiṣṭhaḥ parimaṃsate | [ṚV, 7, 59 3.1]
asmākam adya marutaḥ sute sacā viśve pibata kāminaḥ | [ṚV, 7, 59 3.2]
nahi va ūtiḥ pṛtanāsu mardhati yasmā arādhvaṃ naraḥ | [ṚV, 7, 59 4.1]
abhi va āvart sumatir navīyasī tūyaṃ yāta pipīṣavaḥ | [ṚV, 7, 59 4.2]
o ṣu ghṛṣvirādhaso yātanāndhāṃsi pītaye | [ṚV, 7, 59 5.1]
imā vo havyā maruto rare hi kam mo ṣv anyatra gantana | [ṚV, 7, 59 5.2]
ā ca no barhiḥ sadatāvitā ca na spārhāṇi dātave vasu | [ṚV, 7, 59 6.1]
asredhanto marutaḥ somye madhau svāheha mādayādhvai | [ṚV, 7, 59 6.2]
sasvar cit hi tanvaḥ śumbhamānāḥ ā haṃsāsaḥ nīla pṛṣṭhāḥ apaptan | [ṚV, 7, 59 596016_1]
viśvam śardhaḥ abhitas mā ni seda naraḥ na raṇvāḥ savane madantaḥ | [ṚV, 7, 59 596017_1]
yo no maruto abhi durhṛṇāyus tiraś cittāni vasavo jighāṃsati | [ṚV, 7, 59 8.1]
druhaḥ pāśān prati sa mucīṣṭa tapiṣṭhena hanmanā hantanā tam | [ṚV, 7, 59 8.2]
sāṃtapanā idaṃ havir marutas taj jujuṣṭana | [ṚV, 7, 59 9.1]
yuṣmākotī riśādasaḥ | [ṚV, 7, 59 9.2]
gṛhamedhāsa ā gata maruto māpa bhūtana | [ṚV, 7, 59 10.1]
yuṣmākotī sudānavaḥ | [ṚV, 7, 59 10.2]
iheha vaḥ svatavasaḥ kavayaḥ sūryatvacaḥ | [ṚV, 7, 59 11.1]
yajñam maruta ā vṛṇe | [ṚV, 7, 59 11.2]
tryambakaṃ yajāmahe sugandhim puṣṭivardhanam | [ṚV, 7, 59 12.1]
urvārukam iva bandhanān mṛtyor mukṣīya māmṛtāt | [ṚV, 7, 59 12.2]
{ṚV, 7, 60}
yad adya sūrya bravo 'nāgā udyan mitrāya varuṇāya satyam | [ṚV, 7, 60 1.1]
vayaṃ devatrādite syāma tava priyāso aryaman gṛṇantaḥ | [ṚV, 7, 60 1.2]
eṣa sya mitrāvaruṇā nṛcakṣā ubhe ud eti sūryo abhi jman | [ṚV, 7, 60 2.1]
viśvasya sthātur jagataś ca gopā ṛju marteṣu vṛjinā ca paśyan | [ṚV, 7, 60 2.2]
ayukta sapta haritaḥ sadhasthād yā īṃ vahanti sūryaṃ ghṛtācīḥ | [ṚV, 7, 60 3.1]
dhāmāni mitrāvaruṇā yuvākuḥ saṃ yo yūtheva janimāni caṣṭe | [ṚV, 7, 60 3.2]
ud vām pṛkṣāso madhumanto asthur ā sūryo aruhacchukram arṇaḥ | [ṚV, 7, 60 4.1]
yasmā ādityā adhvano radanti mitro aryamā varuṇaḥ sajoṣāḥ | [ṚV, 7, 60 4.2]
ime cetāro anṛtasya bhūrer mitro aryamā varuṇo hi santi | [ṚV, 7, 60 5.1]
ima ṛtasya vāvṛdhur duroṇe śagmāsaḥ putrā aditer adabdhāḥ | [ṚV, 7, 60 5.2]
ime mitro varuṇo dūﾱabhāso 'cetasaṃ cic citayanti dakṣaiḥ | [ṚV, 7, 60 6.1]
api kratuṃ sucetasaṃ vatantas tiraś cid aṃhaḥ supathā nayanti | [ṚV, 7, 60 6.2]
ime divo animiṣā pṛthivyāś cikitvāṃso acetasaṃ nayanti | [ṚV, 7, 60 7.1]
pravrāje cin nadyo gādham asti pāraṃ no asya viṣpitasya parṣan | [ṚV, 7, 60 7.2]
yad gopāvad aditiḥ śarma bhadram mitro yacchanti varuṇaḥ sudāse | [ṚV, 7, 60 8.1]
tasminn ā tokaṃ tanayaṃ dadhānā mā karma devaheﾱanaṃ turāsaḥ | [ṚV, 7, 60 8.2]
ava vediṃ hotrābhir yajeta ripaḥ kāścid varuṇadhrutaḥ saḥ | [ṚV, 7, 60 9.1]
pari dveṣobhir aryamā vṛṇaktūruṃ sudāse vṛṣaṇā u lokam | [ṚV, 7, 60 9.2]
sasvaś ciddhi samṛtis tveṣy eṣām apīcyena sahasā sahante | [ṚV, 7, 60 10.1]
yuṣmad bhiyā vṛṣaṇo rejamānā dakṣasya cin mahinā mṛﾱatā naḥ | [ṚV, 7, 60 10.2]
yo brahmaṇe sumatim āyajāte vājasya sātau paramasya rāyaḥ | [ṚV, 7, 60 11.1]
sīkṣanta manyum maghavāno arya uru kṣayāya cakrire sudhātu | [ṚV, 7, 60 11.2]
iyaṃ deva purohitir yuvabhyāṃ yajñeṣu mitrāvaruṇāv akāri | [ṚV, 7, 60 12.1]
viśvāni durgā pipṛtaṃ tiro no yūyam pāta svastibhiḥ sadā naḥ | [ṚV, 7, 60 12.2]
{ṚV, 7, 61}
ud vāṃ cakṣur varuṇa supratīkaṃ devayor eti sūryas tatanvān | [ṚV, 7, 61 1.1]
abhi yo viśvā bhuvanāni caṣṭe sa manyum martyeṣv ā ciketa | [ṚV, 7, 61 1.2]
pra vāṃ sa mitrāvaruṇāv ṛtāvā vipro manmāni dīrghaśrud iyarti | [ṚV, 7, 61 2.1]
yasya brahmāṇi sukratū avātha ā yat kratvā na śaradaḥ pṛṇaithe | [ṚV, 7, 61 2.2]
proror mitrāvaruṇā pṛthivyāḥ pra diva ṛṣvād bṛhataḥ sudānū | [ṚV, 7, 61 3.1]
spaśo dadhāthe oṣadhīṣu vikṣv ṛdhag yato animiṣaṃ rakṣamāṇā | [ṚV, 7, 61 3.2]
śaṃsā mitrasya varuṇasya dhāma śuṣmo rodasī badbadhe mahitvā | [ṚV, 7, 61 4.1]
ayan māsā ayajvanām avīrāḥ pra yajñamanmā vṛjanaṃ tirāte | [ṚV, 7, 61 4.2]
amūrā viśvā vṛṣaṇāv imā vāṃ na yāsu citraṃ dadṛśe na yakṣam | [ṚV, 7, 61 5.1]
druhaḥ sacante anṛtā janānāṃ na vāṃ niṇyāny acite abhūvan | [ṚV, 7, 61 5.2]
sam u vāṃ yajñam mahayaṃ namobhir huve vām mitrāvaruṇā sabādhaḥ | [ṚV, 7, 61 6.1]
pra vām manmāny ṛcase navāni kṛtāni brahma jujuṣann imāni | [ṚV, 7, 61 6.2]
iyaṃ deva purohitir yuvabhyāṃ yajñeṣu mitrāvaruṇāv akāri | [ṚV, 7, 61 7.1]
viśvāni durgā pipṛtaṃ tiro no yūyam pāta svastibhiḥ sadā naḥ | [ṚV, 7, 61 7.2]
{ṚV, 7, 62}
ut sūryo bṛhad arcīṃṣy aśret puru viśvā janima mānuṣāṇām | [ṚV, 7, 62 1.1]
samo divā dadṛśe rocamānaḥ kratvā kṛtaḥ sukṛtaḥ kartṛbhir bhūt | [ṚV, 7, 62 1.2]
sa sūrya prati puro na ud gā ebhi stomebhir etaśebhir evaiḥ | [ṚV, 7, 62 2.1]
pra no mitrāya varuṇāya voco 'nāgaso aryamṇe agnaye ca | [ṚV, 7, 62 2.2]
vi naḥ sahasraṃ śurudho radantv ṛtāvāno varuṇo mitro agniḥ | [ṚV, 7, 62 3.1]
yacchantu candrā upamaṃ no arkam ā naḥ kāmam pūpurantu stavānāḥ | [ṚV, 7, 62 3.2]
dyāvābhūmī adite trāsīthāṃ no ye vāṃ jajñuḥ sujanimāna ṛṣve | [ṚV, 7, 62 4.1]
mā heﾱe bhūma varuṇasya vāyor mā mitrasya priyatamasya nṛṇām | [ṚV, 7, 62 4.2]
pra bāhavā sisṛtaṃ jīvase na ā no gavyūtim ukṣataṃ ghṛtena | [ṚV, 7, 62 5.1]
ā no jane śravayataṃ yuvānā śrutam me mitrāvaruṇā havemā | [ṚV, 7, 62 5.2]
nū mitro varuṇo aryamā nas tmane tokāya varivo dadhantu | [ṚV, 7, 62 6.1]
sugā no viśvā supathāni santu yūyam pāta svastibhiḥ sadā naḥ | [ṚV, 7, 62 6.2]
{ṚV, 7, 63}
ud v eti subhago viśvacakṣāḥ sādhāraṇaḥ sūryo mānuṣāṇām | [ṚV, 7, 63 1.1]
cakṣur mitrasya varuṇasya devaś carmeva yaḥ samavivyak tamāṃsi | [ṚV, 7, 63 1.2]
ud v eti prasavītā janānām mahān ketur arṇavaḥ sūryasya | [ṚV, 7, 63 2.1]
samānaṃ cakram paryāvivṛtsan yad etaśo vahati dhūrṣu yuktaḥ | [ṚV, 7, 63 2.2]
vibhrājamāna uṣasām upasthād rebhair ud ety anumadyamānaḥ | [ṚV, 7, 63 3.1]
eṣa me devaḥ savitā cacchanda yaḥ samānaṃ na pramināti dhāma | [ṚV, 7, 63 3.2]
divo rukma urucakṣā ud eti dūrearthas taraṇir bhrājamānaḥ | [ṚV, 7, 63 4.1]
nūnaṃ janāḥ sūryeṇa prasūtā ayann arthāni kṛṇavann apāṃsi | [ṚV, 7, 63 4.2]
yatrā cakrur amṛtā gātum asmai śyeno na dīyann anv eti pāthaḥ | [ṚV, 7, 63 5.1]
prati vāṃ sūra udite vidhema namobhir mitrāvaruṇota havyaiḥ | [ṚV, 7, 63 5.2]
nū mitro varuṇo aryamā nas tmane tokāya varivo dadhantu | [ṚV, 7, 63 6.1]
sugā no viśvā supathāni santu yūyam pāta svastibhiḥ sadā naḥ | [ṚV, 7, 63 6.2]
{ṚV, 7, 64}
divi kṣayantā rajasaḥ pṛthivyām pra vāṃ ghṛtasya nirṇijo dadīran | [ṚV, 7, 64 1.1]
havyaṃ no mitro aryamā sujāto rājā sukṣatro varuṇo juṣanta | [ṚV, 7, 64 1.2]
ā rājānā maha ṛtasya gopā sindhupatī kṣatriyā yātam arvāk | [ṚV, 7, 64 2.1]
iﾱāṃ no mitrāvaruṇota vṛṣṭim ava diva invataṃ jīradānū | [ṚV, 7, 64 2.2]
mitraḥ tat naḥ varuṇaḥ devaḥ aryaḥ pra sādhiṣṭhebhiḥ pathibhiḥ nayantu | [ṚV, 7, 64 596094_1]
bravad yathā na ād ariḥ sudāsa iṣā madema saha devagopāḥ | [ṚV, 7, 64 3.2]
yo vāṃ gartam manasā takṣad etam ūrdhvāṃ dhītiṃ kṛṇavad dhārayac ca | [ṚV, 7, 64 4.1]
ukṣethām mitrāvaruṇā ghṛtena tā rājānā sukṣitīs tarpayethām | [ṚV, 7, 64 4.2]
eṣa stomo varuṇa mitra tubhyaṃ somaḥ śukro na vāyave 'yāmi | [ṚV, 7, 64 5.1]
aviṣṭaṃ dhiyo jigṛtam purandhīr yūyam pāta svastibhiḥ sadā naḥ | [ṚV, 7, 64 5.2]
{ṚV, 7, 65}
prati vām sūre udite sūktaiḥ mitram huve varuṇam pūta dakṣam yayoḥ asuryam akṣitam jyeṣṭham viśvasya yāman ācitā jigatnu | [ṚV, 7, 65 596100_1]
tā hi devānām asurā tau aryā | [ṚV, 7, 65 596102_1]
tā naḥ kṣitīḥ karatam ūrjayantīḥ | [ṚV, 7, 65 596102_2]
aśyāma mitrāvaruṇā vayam vām dyāvā ca yatra pīpayan ahā ca | [ṚV, 7, 65 596103_1]
tā bhūri pāśau anṛtasya setū duratyetū ripave martyāya | [ṚV, 7, 65 596104_1]
ṛtasya mitrāvaruṇā pathā vām apaḥ na nāvā duritā tarema | [ṚV, 7, 65 596105_1]
ā naḥ mitrāvaruṇāḥ havya juṣṭim | [ṚV, 7, 65 596106_1]
ghṛtaiḥ gavyūtim ukṣatam iﾱābhiḥ | [ṚV, 7, 65 596106_2]
prati vām atra varam ā janāya pṛṇītam udnaḥ divyasya cāroḥ | [ṚV, 7, 65 596107_1]
eṣa stomaḥ varuṇa mitra tubhyam somaḥ śukraḥ na vāyave ayāmi | [ṚV, 7, 65 596108_1]
aviṣṭam dhiyaḥ | [ṚV, 7, 65 596109_1]
jigṛtam purandhīḥ | [ṚV, 7, 65 596109_2]
yūyam pāta svastibhiḥ sadā naḥ | [ṚV, 7, 65 596109_3]
{ṚV, 7, 66}
pra mitrayor varuṇayo stomo na etu śūṣyaḥ | [ṚV, 7, 66 1.1]
namasvān tuvijātayoḥ | [ṚV, 7, 66 1.2]
yā dhārayanta devāḥ sudakṣā dakṣapitarā | [ṚV, 7, 66 2.1]
asuryāya pramahasā | [ṚV, 7, 66 2.2]
tā na stipā tanūpā varuṇa jaritṝṇām | [ṚV, 7, 66 3.1]
mitra sādhayataṃ dhiyaḥ | [ṚV, 7, 66 3.2]
yad adya sūra udite 'nāgā mitro aryamā | [ṚV, 7, 66 4.1]
suvāti savitā bhagaḥ | [ṚV, 7, 66 4.2]
suprāvīr astu sa kṣayaḥ pra nu yāman sudānavaḥ | [ṚV, 7, 66 5.1]
ye no aṃho 'tipiprati | [ṚV, 7, 66 5.2]
uta svarājo aditir adabdhasya vratasya ye | [ṚV, 7, 66 6.1]
maho rājāna īśate | [ṚV, 7, 66 6.2]
prati vāṃ sūra udite mitraṃ gṛṇīṣe varuṇam | [ṚV, 7, 66 7.1]
aryamaṇaṃ riśādasam | [ṚV, 7, 66 7.2]
rāyā hiraṇyayā matir iyam avṛkāya śavase | [ṚV, 7, 66 8.1]
iyaṃ viprā medhasātaye | [ṚV, 7, 66 8.2]
te syāma deva varuṇa te mitra sūribhiḥ saha | [ṚV, 7, 66 9.1]
iṣaṃ svaś ca dhīmahi | [ṚV, 7, 66 9.2]
bahavaḥ sūracakṣaso 'gnijihvā ṛtāvṛdhaḥ | [ṚV, 7, 66 10.1]
trīṇi ye yemur vidathāni dhītibhir viśvāni paribhūtibhiḥ | [ṚV, 7, 66 10.2]
vi ye dadhuḥ śaradam māsam ād ahar yajñam aktuṃ cād ṛcam | [ṚV, 7, 66 11.1]
anāpyaṃ varuṇo mitro aryamā kṣatraṃ rājāna āśata | [ṚV, 7, 66 11.2]
tad vo adya manāmahe sūktaiḥ sūra udite | [ṚV, 7, 66 12.1]
yad ohate varuṇo mitro aryamā yūyam ṛtasya rathyaḥ | [ṚV, 7, 66 12.2]
ṛtāvāna ṛtajātā ṛtāvṛdho ghorāso anṛtadviṣaḥ | [ṚV, 7, 66 13.1]
teṣāṃ vaḥ sumne succhardiṣṭame naraḥ syāma ye ca sūrayaḥ | [ṚV, 7, 66 13.2]
ud u tyad darśataṃ vapur diva eti pratihvare | [ṚV, 7, 66 14.1]
yad īm āśur vahati deva etaśo viśvasmai cakṣase aram | [ṚV, 7, 66 14.2]
śīrṣṇaḥ śīrṣṇo jagatas tasthuṣas patiṃ samayā viśvam ā rajaḥ | [ṚV, 7, 66 15.1]
sapta svasāraḥ suvitāya sūryaṃ vahanti harito rathe | [ṚV, 7, 66 15.2]
tac cakṣur devahitaṃ śukram uccarat | [ṚV, 7, 66 16.1]
paśyema śaradaḥ śataṃ jīvema śaradaḥ śatam | [ṚV, 7, 66 16.2]
kāvyebhir adābhyā yātaṃ varuṇa dyumat | [ṚV, 7, 66 17.1]
mitraś ca somapītaye | [ṚV, 7, 66 17.2]
divo dhāmabhir varuṇa mitraś cā yātam adruhā | [ṚV, 7, 66 18.1]
pibataṃ somam ātujī | [ṚV, 7, 66 18.2]
ā yātam mitrāvaruṇā juṣāṇāv āhutiṃ narā | [ṚV, 7, 66 19.1]
pātaṃ somam ṛtāvṛdhā | [ṚV, 7, 66 19.2]
{ṚV, 7, 67}
prati vām ratham nṛpatī jaradhyai haviṣmatā manasā yajñiyena yaḥ vām dūtaḥ na dhiṣṇyau ajīgar acchā sūnuḥ na pitarā vivakmi | [ṚV, 7, 67 596149_1]
aśocy agniḥ samidhāno asme upo adṛśran tamasaś cid antāḥ | [ṚV, 7, 67 2.1]
aceti ketur uṣasaḥ purastācchriye divo duhitur jāyamānaḥ | [ṚV, 7, 67 2.2]
abhi vāṃ nūnam aśvinā suhotā stomaiḥ siṣakti nāsatyā vivakvān | [ṚV, 7, 67 3.1]
pūrvībhir yātam pathyābhir arvāk svarvidā vasumatā rathena | [ṚV, 7, 67 3.2]
avor vāṃ nūnam aśvinā yuvākur huve yad vāṃ sute mādhvī vasūyuḥ | [ṚV, 7, 67 4.1]
ā vāṃ vahantu sthavirāso aśvāḥ pibātho asme suṣutā madhūni | [ṚV, 7, 67 4.2]
prācīm u devāśvinā dhiyam me 'mṛdhrāṃ sātaye kṛtaṃ vasūyum | [ṚV, 7, 67 5.1]
viśvā aviṣṭaṃ vāja ā purandhīs tā naḥ śaktaṃ śacīpatī śacībhiḥ | [ṚV, 7, 67 5.2]
aviṣṭaṃ dhīṣv aśvinā na āsu prajāvad reto ahrayaṃ no astu | [ṚV, 7, 67 6.1]
ā vāṃ toke tanaye tūtujānāḥ suratnāso devavītiṃ gamema | [ṚV, 7, 67 6.2]
eṣa sya vām pūrvagatvā iva sakhye nidhiḥ hitaḥ mādhvī rātaḥ asme | [ṚV, 7, 67 596160_1]
a heḍatā manasā yātam arvāk aśnantā havyam mānuṣīṣu vikṣu | [ṚV, 7, 67 596161_1]
ekasmin yoge bhuraṇā samāne pari vāṃ sapta sravato ratho gāt | [ṚV, 7, 67 8.1]
na vāyanti subhvo devayuktā ye vāṃ dhūrṣu taraṇayo vahanti | [ṚV, 7, 67 8.2]
asaścatā maghavadbhyo hi bhūtaṃ ye rāyā maghadeyaṃ junanti | [ṚV, 7, 67 9.1]
pra ye bandhuṃ sūnṛtābhis tirante gavyā pṛñcanto aśvyā maghāni | [ṚV, 7, 67 9.2]
nū me havam ā śṛṇutaṃ yuvānā yāsiṣṭaṃ vartir aśvināv irāvat | [ṚV, 7, 67 10.1]
dhattaṃ ratnāni jarataṃ ca sūrīn yūyam pāta svastibhiḥ sadā naḥ | [ṚV, 7, 67 10.2]
{ṚV, 7, 68}
ā śubhrā yātam aśvinā svaśvā giro dasrā jujuṣāṇā yuvākoḥ | [ṚV, 7, 68 1.1]
havyāni ca pratibhṛtā vītaṃ naḥ | [ṚV, 7, 68 1.2]
pra vām andhāṃsi madyāny asthur araṃ gantaṃ haviṣo vītaye me | [ṚV, 7, 68 2.1]
tiro aryo havanāni śrutaṃ naḥ | [ṚV, 7, 68 2.2]
pra vāṃ ratho manojavā iyarti tiro rajāṃsy aśvinā śatotiḥ | [ṚV, 7, 68 3.1]
asmabhyaṃ sūryāvasū iyānaḥ | [ṚV, 7, 68 3.2]
ayaṃ ha yad vāṃ devayā u adrir ūrdhvo vivakti somasud yuvabhyām | [ṚV, 7, 68 4.1]
ā valgū vipro vavṛtīta havyaiḥ | [ṚV, 7, 68 4.2]
citraṃ ha yad vām bhojanaṃ nv asti ny atraye mahiṣvantaṃ yuyotam | [ṚV, 7, 68 5.1]
yo vām omānaṃ dadhate priyaḥ san | [ṚV, 7, 68 5.2]
uta tyad vāṃ jurate aśvinā bhūc cyavānāya pratītyaṃ havirde | [ṚV, 7, 68 6.1]
adhi yad varpa itaūti dhatthaḥ | [ṚV, 7, 68 6.2]
uta tyam bhujyum aśvinā sakhāyo madhye jahur durevāsaḥ samudre | [ṚV, 7, 68 7.1]
nir īm parṣad arāvā yo yuvākuḥ | [ṚV, 7, 68 7.2]
vṛkāya cit jasamānāya śaktam uta śrutam śayave hūyamānā yau aghnyām apinvatam apaḥ na staryam cit śaktī aśvinā śacībhiḥ | [ṚV, 7, 68 596182_1]
eṣa sya kārur jarate sūktair agre budhāna uṣasāṃ sumanmā | [ṚV, 7, 68 9.1]
iṣā taṃ vardhad aghnyā payobhir yūyam pāta svastibhiḥ sadā naḥ | [ṚV, 7, 68 9.2]
{ṚV, 7, 69}
ā vāṃ ratho rodasī badbadhāno hiraṇyayo vṛṣabhir yātv aśvaiḥ | [ṚV, 7, 69 1.1]
ghṛtavartaniḥ pavibhī rucāna iṣāṃ voﾱhā nṛpatir vājinīvān | [ṚV, 7, 69 1.2]
sa paprathāno abhi pañca bhūmā trivandhuro manasā yātu yuktaḥ | [ṚV, 7, 69 2.1]
viśo yena gacchatho devayantīḥ kutrā cid yāmam aśvinā dadhānā | [ṚV, 7, 69 2.2]
svaśvā yaśasā yātam arvāg dasrā nidhim madhumantam pibāthaḥ | [ṚV, 7, 69 3.1]
vi vāṃ ratho vadhvā yādamāno 'ntān divo bādhate vartanibhyām | [ṚV, 7, 69 3.2]
yuvoḥ śriyam pari yoṣāvṛṇīta sūro duhitā paritakmyāyām | [ṚV, 7, 69 4.1]
yad devayantam avathaḥ śacībhiḥ pari ghraṃsam omanā vāṃ vayo gāt | [ṚV, 7, 69 4.2]
yo ha sya vāṃ rathirā vasta usrā ratho yujānaḥ pariyāti vartiḥ | [ṚV, 7, 69 5.1]
tena naḥ śaṃ yor uṣaso vyuṣṭau ny aśvinā vahataṃ yajñe asmin | [ṚV, 7, 69 5.2]
narā gaureva vidyutaṃ tṛṣāṇāsmākam adya savanopa yātam | [ṚV, 7, 69 6.1]
purutrā hi vām matibhir havante mā vām anye ni yaman devayantaḥ | [ṚV, 7, 69 6.2]
yuvam bhujyum avaviddhaṃ samudra ud ūhathur arṇaso asridhānaiḥ | [ṚV, 7, 69 7.1]
patatribhir aśramair avyathibhir daṃsanābhir aśvinā pārayantā | [ṚV, 7, 69 7.2]
nū me havam ā śṛṇutaṃ yuvānā yāsiṣṭaṃ vartir aśvināv irāvat | [ṚV, 7, 69 8.1]
dhattaṃ ratnāni jarataṃ ca sūrīn yūyam pāta svastibhiḥ sadā naḥ | [ṚV, 7, 69 8.2]
{ṚV, 7, 70}
ā viśva vārā aśvinā gatam naḥ | [ṚV, 7, 70 596202_1]
pra tat sthānam avāci vām pṛthivyām | [ṚV, 7, 70 596202_2]
aśvaḥ na vājī śuna pṛṣṭhaḥ asthāt ā yat sedathuḥ dhruvase na yonim | [ṚV, 7, 70 596203_1]
siṣakti sā vāṃ sumatiś caniṣṭhātāpi gharmo manuṣo duroṇe | [ṚV, 7, 70 2.1]
yo vāṃ samudrān saritaḥ piparty etagvā cin na suyujā yujānaḥ | [ṚV, 7, 70 2.2]
yāni sthānāny aśvinā dadhāthe divo yahvīṣv oṣadhīṣu vikṣu | [ṚV, 7, 70 3.1]
ni parvatasya mūrdhani sadanteṣaṃ janāya dāśuṣe vahantā | [ṚV, 7, 70 3.2]
caniṣṭaṃ devā oṣadhīṣv apsu yad yogyā aśnavaithe ṛṣīṇām | [ṚV, 7, 70 4.1]
purūṇi ratnā dadhatau ny asme anu pūrvāṇi cakhyathur yugāni | [ṚV, 7, 70 4.2]
śuśruvāṃsā cid aśvinā purūṇy abhi brahmāṇi cakṣāthe ṛṣīṇām | [ṚV, 7, 70 5.1]
prati pra yātaṃ varam ā janāyāsme vām astu sumatiś caniṣṭhā | [ṚV, 7, 70 5.2]
yo vāṃ yajño nāsatyā haviṣmān kṛtabrahmā samaryo bhavāti | [ṚV, 7, 70 6.1]
upa pra yātaṃ varam ā vasiṣṭham imā brahmāṇy ṛcyante yuvabhyām | [ṚV, 7, 70 6.2]
iyam manīṣā iyam aśvinā gīr imāṃ suvṛktiṃ vṛṣaṇā juṣethām | [ṚV, 7, 70 7.1]
imā brahmāṇi yuvayūny agman yūyam pāta svastibhiḥ sadā naḥ | [ṚV, 7, 70 7.2]
{ṚV, 7, 71}
apa svasur uṣaso nag jihīte riṇakti kṛṣṇīr aruṣāya panthām | [ṚV, 7, 71 1.1]
aśvāmaghā gomaghā vāṃ huvema divā naktaṃ śarum asmad yuyotam | [ṚV, 7, 71 1.2]
upāyātaṃ dāśuṣe martyāya rathena vāmam aśvinā vahantā | [ṚV, 7, 71 2.1]
yuyutam asmad anirām amīvāṃ divā naktam mādhvī trāsīthāṃ naḥ | [ṚV, 7, 71 2.2]
ā vāṃ ratham avamasyāṃ vyuṣṭau sumnāyavo vṛṣaṇo vartayantu | [ṚV, 7, 71 3.1]
syūmagabhastim ṛtayugbhir aśvair āśvinā vasumantaṃ vahethām | [ṚV, 7, 71 3.2]
yo vāṃ ratho nṛpatī asti voﾱhā trivandhuro vasumāṁ usrayāmā | [ṚV, 7, 71 4.1]
ā na enā nāsatyopa yātam abhi yad vāṃ viśvapsnyo jigāti | [ṚV, 7, 71 4.2]
yuvaṃ cyavānaṃ jaraso 'mumuktaṃ ni pedava ūhathur āśum aśvam | [ṚV, 7, 71 5.1]
nir aṃhasas tamasa spartam atriṃ ni jāhuṣaṃ śithire dhātam antaḥ | [ṚV, 7, 71 5.2]
iyam manīṣā iyam aśvinā gīr imāṃ suvṛktiṃ vṛṣaṇā juṣethām | [ṚV, 7, 71 6.1]
imā brahmāṇi yuvayūny agman yūyam pāta svastibhiḥ sadā naḥ | [ṚV, 7, 71 6.2]
{ṚV, 7, 72}
ā gomatā nāsatyā rathenāśvāvatā puruścandreṇa yātam | [ṚV, 7, 72 1.1]
abhi vāṃ viśvā niyutaḥ sacante spārhayā śriyā tanvā śubhānā | [ṚV, 7, 72 1.2]
ā no devebhir upa yātam arvāk sajoṣasā nāsatyā rathena | [ṚV, 7, 72 2.1]
yuvor hi naḥ sakhyā pitryāṇi samāno bandhur uta tasya vittam | [ṚV, 7, 72 2.2]
ud u stomāso aśvinor abudhrañ jāmi brahmāṇy uṣasaś ca devīḥ | [ṚV, 7, 72 3.1]
āvivāsan rodasī dhiṣṇyeme acchā vipro nāsatyā vivakti | [ṚV, 7, 72 3.2]
vi ced ucchanty aśvinā uṣāsaḥ pra vām brahmāṇi kāravo bharante | [ṚV, 7, 72 4.1]
ūrdhvam bhānuṃ savitā devo aśred bṛhad agnayaḥ samidhā jarante | [ṚV, 7, 72 4.2]
ā paścātān nāsatyā purastād āśvinā yātam adharād udaktāt | [ṚV, 7, 72 5.1]
ā viśvataḥ pāñcajanyena rāyā yūyam pāta svastibhiḥ sadā naḥ | [ṚV, 7, 72 5.2]
{ṚV, 7, 73}
atāriṣma tamasas pāram asya prati stomaṃ devayanto dadhānāḥ | [ṚV, 7, 73 1.1]
purudaṃsā purutamā purājāmartyā havate aśvinā gīḥ | [ṚV, 7, 73 1.2]
ny u priyo manuṣaḥ sādi hotā nāsatyā yo yajate vandate ca | [ṚV, 7, 73 2.1]
aśnītam madhvo aśvinā upāka ā vāṃ voce vidatheṣu prayasvān | [ṚV, 7, 73 2.2]
ahema yajñam pathām urāṇā imāṃ suvṛktiṃ vṛṣaṇā juṣethām | [ṚV, 7, 73 3.1]
śruṣṭīveva preṣito vām abodhi prati stomair jaramāṇo vasiṣṭhaḥ | [ṚV, 7, 73 3.2]
upa tyā vahnī gamato viśaṃ no rakṣohaṇā sambhṛtā vīﾱupāṇī | [ṚV, 7, 73 4.1]
sam andhāṃsy agmata matsarāṇi mā no mardhiṣṭam ā gataṃ śivena | [ṚV, 7, 73 4.2]
ā paścātān nāsatyā purastād āśvinā yātam adharād udaktāt | [ṚV, 7, 73 5.1]
ā viśvataḥ pāñcajanyena rāyā yūyam pāta svastibhiḥ sadā naḥ | [ṚV, 7, 73 5.2]
{ṚV, 7, 74}
imāḥ u vām diviṣṭayaḥ usrā havante aśvinā | [ṚV, 7, 74 596248_1]
ayam vām ahve avase śacī vasū | [ṚV, 7, 74 596249_1]
viśam viśam hi gacchathaḥ | [ṚV, 7, 74 596249_2]
yuvam citram dadathuḥ bhojanam narā | [ṚV, 7, 74 596250_1]
codethām sūnṛtāvate | [ṚV, 7, 74 596250_2]
arvāk ratham samanasā ni yacchatam | [ṚV, 7, 74 596251_1]
pibatam somyam madhu | [ṚV, 7, 74 596251_2]
ā yātam | [ṚV, 7, 74 596252_1]
upa bhūṣatam | [ṚV, 7, 74 596252_2]
madhvaḥ pibatam aśvinā | [ṚV, 7, 74 596252_3]
dugdham payaḥ vṛṣaṇā jenyāvasū | [ṚV, 7, 74 596253_1]
mā naḥ mardhiṣṭam | [ṚV, 7, 74 596253_2]
ā gatam | [ṚV, 7, 74 596253_3]
aśvāsaḥ ye vām upa dāśuṣaḥ gṛham yuvām dīyanti bibhrataḥ makṣūyubhiḥ narā hayebhiḥ aśvinā devā yātam asmayū | [ṚV, 7, 74 596255_1]
adha ha yantaḥ aśvinā pṛkṣaḥ sacanta sūrayaḥ | [ṚV, 7, 74 596256_1]
tā yaṃsataḥ maghavadbhyaḥ dhruvam yaśaḥ chardiḥ asmabhyam nāsatyā | [ṚV, 7, 74 596257_1]
pra ye yayuḥ avṛkāsaḥ rathāḥ iva nṛ pātāraḥ janānām uta svena śavasā śūśuvuḥ naraḥ uta kṣiyanti su kṣitim | [ṚV, 7, 74 596259_1]
{ṚV, 7, 75}
vy uṣā āvo divijā ṛtenāviṣkṛṇvānā mahimānam āgāt | [ṚV, 7, 75 1.1]
apa druhas tama āvar ajuṣṭam aṅgirastamā pathyā ajīgaḥ | [ṚV, 7, 75 1.2]
mahe no adya suvitāya bodhy uṣo mahe saubhagāya pra yandhi | [ṚV, 7, 75 2.1]
citraṃ rayiṃ yaśasaṃ dhehy asme devi marteṣu mānuṣi śravasyum | [ṚV, 7, 75 2.2]
ete tye bhānavo darśatāyāś citrā uṣaso amṛtāsa āguḥ | [ṚV, 7, 75 3.1]
janayanto daivyāni vratāny āpṛṇanto antarikṣā vy asthuḥ | [ṚV, 7, 75 3.2]
eṣā syā yujānā parākāt pañca kṣitīḥ pari sadyo jigāti | [ṚV, 7, 75 4.1]
abhipaśyantī vayunā janānāṃ divo duhitā bhuvanasya patnī | [ṚV, 7, 75 4.2]
vājinīvatī sūryasya yoṣā citrāmaghā rāya īśe vasūnām | [ṚV, 7, 75 5.1]
ṛṣiṣṭutā jarayantī maghony uṣā ucchati vahnibhir gṛṇānā | [ṚV, 7, 75 5.2]
prati dyutānām aruṣāso aśvāś citrā adṛśrann uṣasaṃ vahantaḥ | [ṚV, 7, 75 6.1]
yāti śubhrā viśvapiśā rathena dadhāti ratnaṃ vidhate janāya | [ṚV, 7, 75 6.2]
satyā satyebhir mahatī mahadbhir devī devebhir yajatā yajatraiḥ | [ṚV, 7, 75 7.1]
rujad dṛﾱhāni dadad usriyāṇām prati gāva uṣasaṃ vāvaśanta | [ṚV, 7, 75 7.2]
nū no gomad vīravad dhehi ratnam uṣo aśvāvat purubhojo asme | [ṚV, 7, 75 8.1]
mā no barhiḥ puruṣatā nide kar yūyam pāta svastibhiḥ sadā naḥ | [ṚV, 7, 75 8.2]
{ṚV, 7, 76}
ud u jyotir amṛtaṃ viśvajanyaṃ viśvānaraḥ savitā devo aśret | [ṚV, 7, 76 1.1]
kratvā devānām ajaniṣṭa cakṣur āvir akar bhuvanaṃ viśvam uṣāḥ | [ṚV, 7, 76 1.2]
pra me panthā devayānā adṛśrann amardhanto vasubhir iṣkṛtāsaḥ | [ṚV, 7, 76 2.1]
abhūd u ketur uṣasaḥ purastāt pratīcy āgād adhi harmyebhyaḥ | [ṚV, 7, 76 2.2]
tānīd ahāni bahulāny āsan yā prācīnam uditā sūryasya | [ṚV, 7, 76 3.1]
yataḥ pari jāra ivācaranty uṣo dadṛkṣe na punar yatīva | [ṚV, 7, 76 3.2]
ta id devānāṃ sadhamāda āsann ṛtāvānaḥ kavayaḥ pūrvyāsaḥ | [ṚV, 7, 76 4.1]
gūﾱhaṃ jyotiḥ pitaro anv avindan satyamantrā ajanayann uṣāsam | [ṚV, 7, 76 4.2]
samāna ūrve adhi saṃgatāsaḥ saṃ jānate na yatante mithas te | [ṚV, 7, 76 5.1]
te devānāṃ na minanti vratāny amardhanto vasubhir yādamānāḥ | [ṚV, 7, 76 5.2]
prati tvā stomair īﾱate vasiṣṭhā uṣarbudhaḥ subhage tuṣṭuvāṃsaḥ | [ṚV, 7, 76 6.1]
gavāṃ netrī vājapatnī na ucchoṣaḥ sujāte prathamā jarasva | [ṚV, 7, 76 6.2]
eṣā netrī rādhasaḥ sūnṛtānām uṣā ucchantī ribhyate vasiṣṭhaiḥ | [ṚV, 7, 76 7.1]
dīrghaśrutaṃ rayim asme dadhānā yūyam pāta svastibhiḥ sadā naḥ | [ṚV, 7, 76 7.2]
{ṚV, 7, 77}
upo ruruce yuvatir na yoṣā viśvaṃ jīvam prasuvantī carāyai | [ṚV, 7, 77 1.1]
abhūd agniḥ samidhe mānuṣāṇām akar jyotir bādhamānā tamāṃsi | [ṚV, 7, 77 1.2]
viśvam pratīcī saprathā ud asthād ruśad vāso bibhratī śukram aśvait | [ṚV, 7, 77 2.1]
hiraṇyavarṇā sudṛśīkasaṃdṛg gavām mātā netry ahnām aroci | [ṚV, 7, 77 2.2]
devānāṃ cakṣuḥ subhagā vahantī śvetaṃ nayantī sudṛśīkam aśvam | [ṚV, 7, 77 3.1]
uṣā adarśi raśmibhir vyaktā citrāmaghā viśvam anu prabhūtā | [ṚV, 7, 77 3.2]
antivāmā dūre amitram ucchorvīṃ gavyūtim abhayaṃ kṛdhī naḥ | [ṚV, 7, 77 4.1]
yāvaya dveṣa ā bharā vasūni codaya rādho gṛṇate maghoni | [ṚV, 7, 77 4.2]
asme śreṣṭhebhir bhānubhir vi bhāhy uṣo devi pratirantī na āyuḥ | [ṚV, 7, 77 5.1]
iṣaṃ ca no dadhatī viśvavāre gomad aśvāvad rathavac ca rādhaḥ | [ṚV, 7, 77 5.2]
yāṃ tvā divo duhitar vardhayanty uṣaḥ sujāte matibhir vasiṣṭhāḥ | [ṚV, 7, 77 6.1]
sāsmāsu dhā rayim ṛṣvam bṛhantaṃ yūyam pāta svastibhiḥ sadā naḥ | [ṚV, 7, 77 6.2]
{ṚV, 7, 78}
prati ketavaḥ prathamā adṛśrann ūrdhvā asyā añjayo vi śrayante | [ṚV, 7, 78 1.1]
uṣo arvācā bṛhatā rathena jyotiṣmatā vāmam asmabhyaṃ vakṣi | [ṚV, 7, 78 1.2]
prati ṣīm agnir jarate samiddhaḥ prati viprāso matibhir gṛṇantaḥ | [ṚV, 7, 78 2.1]
uṣā yāti jyotiṣā bādhamānā viśvā tamāṃsi duritāpa devī | [ṚV, 7, 78 2.2]
etā u tyāḥ praty adṛśran purastāj jyotir yacchantīr uṣaso vibhātīḥ | [ṚV, 7, 78 3.1]
ajījanan sūryaṃ yajñam agnim apācīnaṃ tamo agād ajuṣṭam | [ṚV, 7, 78 3.2]
aceti divo duhitā maghonī viśve paśyanty uṣasaṃ vibhātīm | [ṚV, 7, 78 4.1]
āsthād rathaṃ svadhayā yujyamānam ā yam aśvāsaḥ suyujo vahanti | [ṚV, 7, 78 4.2]
prati tvādya sumanaso budhantāsmākāso maghavāno vayaṃ ca | [ṚV, 7, 78 5.1]
tilvilāyadhvam uṣaso vibhātīr yūyam pāta svastibhiḥ sadā naḥ | [ṚV, 7, 78 5.2]
{ṚV, 7, 79}
vy uṣā āvaḥ pathyā janānām pañca kṣitīr mānuṣīr bodhayantī | [ṚV, 7, 79 1.1]
susaṃdṛgbhir ukṣabhir bhānum aśred vi sūryo rodasī cakṣasāvaḥ | [ṚV, 7, 79 1.2]
vy añjate divo anteṣv aktūn viśo na yuktā uṣaso yatante | [ṚV, 7, 79 2.1]
saṃ te gāvas tama ā vartayanti jyotir yacchanti saviteva bāhū | [ṚV, 7, 79 2.2]
abhūd uṣā indratamā maghony ajījanat suvitāya śravāṃsi | [ṚV, 7, 79 3.1]
vi divo devī duhitā dadhāty aṅgirastamā sukṛte vasūni | [ṚV, 7, 79 3.2]
tāvad uṣo rādho asmabhyaṃ rāsva yāvat stotṛbhyo arado gṛṇānā | [ṚV, 7, 79 4.1]
yāṃ tvā jajñur vṛṣabhasyā raveṇa vi dṛﾱhasya duro adrer aurṇoḥ | [ṚV, 7, 79 4.2]
devaṃ devaṃ rādhase codayanty asmadryak sūnṛtā īrayantī | [ṚV, 7, 79 5.1]
vyucchantī naḥ sanaye dhiyo dhā yūyam pāta svastibhiḥ sadā naḥ | [ṚV, 7, 79 5.2]
{ṚV, 7, 80}
prati stomebhir uṣasaṃ vasiṣṭhā gīrbhir viprāsaḥ prathamā abudhran | [ṚV, 7, 80 1.1]
vivartayantīṃ rajasī samante āviṣkṛṇvatīm bhuvanāni viśvā | [ṚV, 7, 80 1.2]
eṣā syā navyam āyur dadhānā gūḍhvī tamo jyotiṣoṣā abodhi | [ṚV, 7, 80 2.1]
agra eti yuvatir ahrayāṇā prācikitat sūryaṃ yajñam agnim | [ṚV, 7, 80 2.2]
aśvāvatīr gomatīr na uṣāso vīravatīḥ sadam ucchantu bhadrāḥ | [ṚV, 7, 80 3.1]
ghṛtaṃ duhānā viśvataḥ prapītā yūyam pāta svastibhiḥ sadā naḥ | [ṚV, 7, 80 3.2]
{ṚV, 7, 81}
praty u adarśy āyaty ucchantī duhitā divaḥ | [ṚV, 7, 81 1.1]
apo mahi vyayati cakṣase tamo jyotiṣ kṛṇoti sūnarī | [ṚV, 7, 81 1.2]
ud usriyāḥ sṛjate sūryaḥ sacāṁ udyan nakṣatram arcivat | [ṚV, 7, 81 2.1]
taved uṣo vyuṣi sūryasya ca sam bhaktena gamemahi | [ṚV, 7, 81 2.2]
prati tvā duhitar diva uṣo jīrā abhutsmahi | [ṚV, 7, 81 3.1]
yā vahasi puru spārhaṃ vananvati ratnaṃ na dāśuṣe mayaḥ | [ṚV, 7, 81 3.2]
ucchantī yā kṛṇoṣi maṃhanā prakhyai devi svar dṛśe dṛśe tasyāḥ te ratna bhājaḥ īmahe vayam | [ṚV, 7, 81 596335_1]
syāma mātuḥ na sūnavaḥ | [ṚV, 7, 81 596335_2]
tac citraṃ rādha ā bharoṣo yad dīrghaśruttamam | [ṚV, 7, 81 5.1]
yat te divo duhitar martabhojanaṃ tad rāsva bhunajāmahai | [ṚV, 7, 81 5.2]
śravaḥ sūribhyo amṛtaṃ vasutvanaṃ vājāṁ asmabhyaṃ gomataḥ | [ṚV, 7, 81 6.1]
codayitrī maghonaḥ sūnṛtāvaty uṣā ucchad apa sridhaḥ | [ṚV, 7, 81 6.2]
{ṚV, 7, 82}
indrāvaruṇā yuvam adhvarāya no viśe janāya mahi śarma yacchatam | [ṚV, 7, 82 1.1]
dīrghaprayajyum ati yo vanuṣyati vayaṃ jayema pṛtanāsu dūḍhyaḥ | [ṚV, 7, 82 1.2]
samrāﾱ anyaḥ svarāﾱ anya ucyate vām mahāntāv indrāvaruṇā mahāvasū | [ṚV, 7, 82 2.1]
viśve devāsaḥ parame vyomani saṃ vām ojo vṛṣaṇā sam balaṃ dadhuḥ | [ṚV, 7, 82 2.2]
anv apāṃ khāny atṛntam ojasā sūryam airayataṃ divi prabhum | [ṚV, 7, 82 3.1]
indrāvaruṇā made asya māyino 'pinvatam apitaḥ pinvataṃ dhiyaḥ | [ṚV, 7, 82 3.2]
yuvām id yutsu pṛtanāsu vahnayo yuvāṃ kṣemasya prasave mitajñavaḥ | [ṚV, 7, 82 4.1]
īśānā vasva ubhayasya kārava indrāvaruṇā suhavā havāmahe | [ṚV, 7, 82 4.2]
indrāvaruṇā yad imāni cakrathur viśvā jātāni bhuvanasya majmanā | [ṚV, 7, 82 5.1]
kṣemeṇa mitro varuṇaṃ duvasyati marudbhir ugraḥ śubham anya īyate | [ṚV, 7, 82 5.2]
mahe śulkāya varuṇasya nu tviṣa ojo mimāte dhruvam asya yat svam | [ṚV, 7, 82 6.1]
ajāmim anyaḥ śnathayantam ātirad dabhrebhir anyaḥ pra vṛṇoti bhūyasaḥ | [ṚV, 7, 82 6.2]
na tam aṃho na duritāni martyam indrāvaruṇā na tapaḥ kutaś cana | [ṚV, 7, 82 7.1]
yasya devā gacchatho vītho adhvaraṃ na tam martasya naśate parihvṛtiḥ | [ṚV, 7, 82 7.2]
arvāṅ narā daivyenāvasā gataṃ śṛṇutaṃ havaṃ yadi me jujoṣathaḥ | [ṚV, 7, 82 8.1]
yuvor hi sakhyam uta vā yad āpyam mārḍīkam indrāvaruṇā ni yacchatam | [ṚV, 7, 82 8.2]
asmākam indrāvaruṇā bhare bhare puroyodhā bhavataṃ kṛṣṭyojasā | [ṚV, 7, 82 9.1]
yad vāṃ havanta ubhaye adha spṛdhi naras tokasya tanayasya sātiṣu | [ṚV, 7, 82 9.2]
asme indro varuṇo mitro aryamā dyumnaṃ yacchantu mahi śarma saprathaḥ | [ṚV, 7, 82 10.1]
avadhraṃ jyotir aditer ṛtāvṛdho devasya ślokaṃ savitur manāmahe | [ṚV, 7, 82 10.2]
{ṚV, 7, 83}
yuvāṃ narā paśyamānāsa āpyam prācā gavyantaḥ pṛthuparśavo yayuḥ | [ṚV, 7, 83 1.1]
dāsā ca vṛtrā hatam āryāṇi ca sudāsam indrāvaruṇāvasāvatam | [ṚV, 7, 83 1.2]
yatrā naraḥ samayante kṛtadhvajo yasminn ājā bhavati kiṃ cana priyam | [ṚV, 7, 83 2.1]
yatrā bhayante bhuvanā svardṛśas tatrā na indrāvaruṇādhi vocatam | [ṚV, 7, 83 2.2]
sam bhūmyā antā dhvasirā adṛkṣatendrāvaruṇā divi ghoṣa āruhat | [ṚV, 7, 83 3.1]
asthur janānām upa mām arātayo 'rvāg avasā havanaśrutā gatam | [ṚV, 7, 83 3.2]
indrāvaruṇā vadhanābhir aprati bhedaṃ vanvantā pra sudāsam āvatam | [ṚV, 7, 83 4.1]
brahmāṇy eṣāṃ śṛṇutaṃ havīmani satyā tṛtsūnām abhavat purohitiḥ | [ṚV, 7, 83 4.2]
indrāvaruṇāv abhy ā tapanti māghāny aryo vanuṣām arātayaḥ | [ṚV, 7, 83 5.1]
yuvaṃ hi vasva ubhayasya rājatho 'dha smā no 'vatam pārye divi | [ṚV, 7, 83 5.2]
yuvāṃ havanta ubhayāsa ājiṣv indraṃ ca vasvo varuṇaṃ ca sātaye | [ṚV, 7, 83 6.1]
yatra rājabhir daśabhir nibādhitam pra sudāsam āvataṃ tṛtsubhiḥ saha | [ṚV, 7, 83 6.2]
daśa rājānaḥ samitā ayajyavaḥ sudāsam indrāvaruṇā na yuyudhuḥ | [ṚV, 7, 83 7.1]
satyā nṛṇām admasadām upastutir devā eṣām abhavan devahūtiṣu | [ṚV, 7, 83 7.2]
dāśarājñe pariyattāya viśvataḥ sudāsa indrāvaruṇāv aśikṣatam | [ṚV, 7, 83 8.1]
śvityañco yatra namasā kapardino dhiyā dhīvanto asapanta tṛtsavaḥ | [ṚV, 7, 83 8.2]
vṛtrāṇy anyaḥ samitheṣu jighnate vratāny anyo abhi rakṣate sadā | [ṚV, 7, 83 9.1]
havāmahe vāṃ vṛṣaṇā suvṛktibhir asme indrāvaruṇā śarma yacchatam | [ṚV, 7, 83 9.2]
asme indro varuṇo mitro aryamā dyumnaṃ yacchantu mahi śarma saprathaḥ | [ṚV, 7, 83 10.1]
avadhraṃ jyotir aditer ṛtāvṛdho devasya ślokaṃ savitur manāmahe | [ṚV, 7, 83 10.2]
{ṚV, 7, 84}
ā vām rājānau adhvare vavṛtyām havyebhiḥ indrāvaruṇā namobhiḥ | [ṚV, 7, 84 596380_1]
pra vām ghṛtācī bāhvoḥ dadhānā | [ṚV, 7, 84 596381_1]
pari tmanā viṣurūpā jigāti | [ṚV, 7, 84 596381_2]
yuvoḥ rāṣṭram bṛhat invati dyauḥ yau setṛbhiḥ a rajjubhiḥ sinīthaḥ | [ṚV, 7, 84 596382_1]
pari naḥ heﾱaḥ varuṇasya vṛjyāḥ | [ṚV, 7, 84 596383_1]
urum naḥ indraḥ kṛṇavat u lokam | [ṚV, 7, 84 596383_2]
kṛtam naḥ yajñam vidatheṣu cārum | [ṚV, 7, 84 596384_1]
kṛtam brahmāṇi sūriṣu praśastā | [ṚV, 7, 84 596384_2]
upa u rayiḥ deva jūtaḥ naḥ etu | [ṚV, 7, 84 596385_1]
pra naḥ spārhābhiḥ ūtibhiḥ tiretam | [ṚV, 7, 84 596385_2]
asme indrāvaruṇā viśva vāram rayim dhattam vasumantam purukṣum | [ṚV, 7, 84 596386_1]
pra yaḥ ādityaḥ anṛtā mināti amitā śūraḥ dayate vasūni | [ṚV, 7, 84 596387_1]
iyam indram varuṇam aṣṭa me gīḥ | [ṚV, 7, 84 596388_1]
prāvat toke tanaye tūtujānā | [ṚV, 7, 84 596388_2]
su ratnāsaḥ deva vītim gamema | [ṚV, 7, 84 596389_1]
yūyam pāta svastibhiḥ sadā naḥ | [ṚV, 7, 84 596389_2]
{ṚV, 7, 85}
punīṣe vām arakṣasam manīṣāṃ somam indrāya varuṇāya juhvat | [ṚV, 7, 85 1.1]
ghṛtapratīkām uṣasaṃ na devīṃ tā no yāmann uruṣyatām abhīke | [ṚV, 7, 85 1.2]
spardhante vā u devahūye atra yeṣu dhvajeṣu didyavaḥ patanti | [ṚV, 7, 85 2.1]
yuvaṃ tāṁ indrāvaruṇāv amitrān hatam parācaḥ śarvā viṣūcaḥ | [ṚV, 7, 85 2.2]
āpaś ciddhi svayaśasaḥ sadassu devīr indraṃ varuṇaṃ devatā dhuḥ | [ṚV, 7, 85 3.1]
kṛṣṭīr anyo dhārayati praviktā vṛtrāṇy anyo apratīni hanti | [ṚV, 7, 85 3.2]
sa sukratur ṛtacid astu hotā ya āditya śavasā vāṃ namasvān | [ṚV, 7, 85 4.1]
āvavartad avase vāṃ haviṣmān asad it sa suvitāya prayasvān | [ṚV, 7, 85 4.2]
iyam indraṃ varuṇam aṣṭa me gīḥ prāvat toke tanaye tūtujānā | [ṚV, 7, 85 5.1]
suratnāso devavītiṃ gamema yūyam pāta svastibhiḥ sadā naḥ | [ṚV, 7, 85 5.2]
{ṚV, 7, 86}
dhīrā tv asya mahinā janūṃṣi vi yas tastambha rodasī cid urvī | [ṚV, 7, 86 1.1]
pra nākam ṛṣvaṃ nunude bṛhantaṃ dvitā nakṣatram paprathac ca bhūma | [ṚV, 7, 86 1.2]
uta svayā tanvā saṃ vade tat kadā nv antar varuṇe bhuvāni | [ṚV, 7, 86 2.1]
kim me havyam ahṛṇāno juṣeta kadā mṛﾱīkaṃ sumanā abhi khyam | [ṚV, 7, 86 2.2]
pṛcche tad eno varuṇa didṛkṣūpo emi cikituṣo vipṛccham | [ṚV, 7, 86 3.1]
samānam in me kavayaś cid āhur ayaṃ ha tubhyaṃ varuṇo hṛṇīte | [ṚV, 7, 86 3.2]
kim āga āsa varuṇa jyeṣṭhaṃ yat stotāraṃ jighāṃsasi sakhāyam | [ṚV, 7, 86 4.1]
pra tan me voco dūﾱabha svadhāvo 'va tvānenā namasā tura iyām | [ṚV, 7, 86 4.2]
ava drugdhāni pitryā sṛjā no 'va yā vayaṃ cakṛmā tanūbhiḥ | [ṚV, 7, 86 5.1]
ava rājan paśutṛpaṃ na tāyuṃ sṛjā vatsaṃ na dāmno vasiṣṭham | [ṚV, 7, 86 5.2]
na sa svo dakṣo varuṇa dhrutiḥ sā surā manyur vibhīdako acittiḥ | [ṚV, 7, 86 6.1]
asti jyāyān kanīyasa upāre svapnaś caned anṛtasya prayotā | [ṚV, 7, 86 6.2]
araṃ dāso na mīﾱhuṣe karāṇy ahaṃ devāya bhūrṇaye 'nāgāḥ | [ṚV, 7, 86 7.1]
acetayad acito devo aryo gṛtsaṃ rāye kavitaro junāti | [ṚV, 7, 86 7.2]
ayaṃ su tubhyaṃ varuṇa svadhāvo hṛdi stoma upaśritaś cid astu | [ṚV, 7, 86 8.1]
śaṃ naḥ kṣeme śam u yoge no astu yūyam pāta svastibhiḥ sadā naḥ | [ṚV, 7, 86 8.2]
{ṚV, 7, 87}
radat patho varuṇaḥ sūryāya prārṇāṃsi samudriyā nadīnām | [ṚV, 7, 87 1.1]
sargo na sṛṣṭo arvatīr ṛtāyañ cakāra mahīr avanīr ahabhyaḥ | [ṚV, 7, 87 1.2]
ātmā te vāto raja ā navīnot paśur na bhūrṇir yavase sasavān | [ṚV, 7, 87 2.1]
antar mahī bṛhatī rodasīme viśvā te dhāma varuṇa priyāṇi | [ṚV, 7, 87 2.2]
pari spaśo varuṇasya smadiṣṭā ubhe paśyanti rodasī sumeke | [ṚV, 7, 87 3.1]
ṛtāvānaḥ kavayo yajñadhīrāḥ pracetaso ya iṣayanta manma | [ṚV, 7, 87 3.2]
uvāca me varuṇo medhirāya triḥ sapta nāmāghnyā bibharti | [ṚV, 7, 87 4.1]
vidvān padasya guhyā na vocad yugāya vipra uparāya śikṣan | [ṚV, 7, 87 4.2]
tisro dyāvo nihitā antar asmin tisro bhūmīr uparāḥ ṣaḍvidhānāḥ | [ṚV, 7, 87 5.1]
gṛtso rājā varuṇaś cakra etaṃ divi preṅkhaṃ hiraṇyayaṃ śubhe kam | [ṚV, 7, 87 5.2]
ava sindhuṃ varuṇo dyaur iva sthād drapso na śveto mṛgas tuviṣmān | [ṚV, 7, 87 6.1]
gambhīraśaṃso rajaso vimānaḥ supārakṣatraḥ sato asya rājā | [ṚV, 7, 87 6.2]
yo mṛﾱayāti cakruṣe cid āgo vayaṃ syāma varuṇe anāgāḥ | [ṚV, 7, 87 7.1]
anu vratāny aditer ṛdhanto yūyam pāta svastibhiḥ sadā naḥ | [ṚV, 7, 87 7.2]
{ṚV, 7, 88}
pra śundhyuvaṃ varuṇāya preṣṭhām matiṃ vasiṣṭha mīﾱhuṣe bharasva | [ṚV, 7, 88 1.1]
ya īm arvāñcaṃ karate yajatraṃ sahasrāmaghaṃ vṛṣaṇam bṛhantam | [ṚV, 7, 88 1.2]
adhā nv asya saṃdṛśaṃ jaganvān agner anīkaṃ varuṇasya maṃsi | [ṚV, 7, 88 2.1]
svar yad aśmann adhipā u andho 'bhi mā vapur dṛśaye ninīyāt | [ṚV, 7, 88 2.2]
ā yad ruhāva varuṇaś ca nāvam pra yat samudram īrayāva madhyam | [ṚV, 7, 88 3.1]
adhi yad apāṃ snubhiś carāva pra preṅkha īṅkhayāvahai śubhe kam | [ṚV, 7, 88 3.2]
vasiṣṭhaṃ ha varuṇo nāvy ādhād ṛṣiṃ cakāra svapā mahobhiḥ | [ṚV, 7, 88 4.1]
stotāraṃ vipraḥ sudinatve ahnāṃ yān nu dyāvas tatanan yād uṣāsaḥ | [ṚV, 7, 88 4.2]
kva tyāni nau sakhyā babhūvuḥ sacāvahe yad avṛkam purā cit | [ṚV, 7, 88 5.1]
bṛhantam mānaṃ varuṇa svadhāvaḥ sahasradvāraṃ jagamā gṛhaṃ te | [ṚV, 7, 88 5.2]
ya āpir nityo varuṇa priyaḥ san tvām āgāṃsi kṛṇavat sakhā te | [ṚV, 7, 88 6.1]
mā ta enasvanto yakṣin bhujema yandhi ṣmā vipra stuvate varūtham | [ṚV, 7, 88 6.2]
dhruvāsu tvāsu kṣitiṣu kṣiyanto vy asmat pāśaṃ varuṇo mumocat | [ṚV, 7, 88 7.1]
avo vanvānā aditer upasthād yūyam pāta svastibhiḥ sadā naḥ | [ṚV, 7, 88 7.2]
{ṚV, 7, 89}
mo ṣu varuṇa mṛnmayaṃ gṛhaṃ rājann ahaṃ gamam | [ṚV, 7, 89 1.1]
mṛﾱā sukṣatra mṛﾱaya | [ṚV, 7, 89 1.2]
yad emi prasphurann iva dṛtir na dhmāto adrivaḥ | [ṚV, 7, 89 2.1]
mṛﾱā sukṣatra mṛﾱaya | [ṚV, 7, 89 2.2]
kratvaḥ samaha dīnatā pratīpaṃ jagamā śuce | [ṚV, 7, 89 3.1]
mṛﾱā sukṣatra mṛﾱaya | [ṚV, 7, 89 3.2]
apām madhye tasthivāṃsaṃ tṛṣṇāvidaj jaritāram | [ṚV, 7, 89 4.1]
mṛﾱā sukṣatra mṛﾱaya | [ṚV, 7, 89 4.2]
yat kiṃ cedaṃ varuṇa daivye jane 'bhidroham manuṣyāś carāmasi | [ṚV, 7, 89 5.1]
acittī yat tava dharmā yuyopima mā nas tasmād enaso deva rīriṣaḥ | [ṚV, 7, 89 5.2]
{ṚV, 7, 90}
pra vīrayā śucayo dadrire vām adhvaryubhir madhumantaḥ sutāsaḥ | [ṚV, 7, 90 1.1]
vaha vāyo niyuto yāhy acchā pibā sutasyāndhaso madāya | [ṚV, 7, 90 1.2]
īśānāya prahutiṃ yas ta ānaṭ chuciṃ somaṃ śucipās tubhyaṃ vāyo | [ṚV, 7, 90 2.1]
kṛṇoṣi tam martyeṣu praśastaṃ jāto jāto jāyate vājy asya | [ṚV, 7, 90 2.2]
rāye nu yaṃ jajñatū rodasīme rāye devī dhiṣaṇā dhāti devam | [ṚV, 7, 90 3.1]
adha vāyuṃ niyutaḥ saścata svā uta śvetaṃ vasudhitiṃ nireke | [ṚV, 7, 90 3.2]
ucchann uṣasaḥ sudinā ariprā uru jyotir vividur dīdhyānāḥ | [ṚV, 7, 90 4.1]
gavyaṃ cid ūrvam uśijo vi vavrus teṣām anu pradivaḥ sasrur āpaḥ | [ṚV, 7, 90 4.2]
te satyena manasā dīdhyānāḥ svena yuktāsaḥ kratunā vahanti | [ṚV, 7, 90 5.1]
indravāyū vīravāhaṃ rathaṃ vām īśānayor abhi pṛkṣaḥ sacante | [ṚV, 7, 90 5.2]
īśānāso ye dadhate svar ṇo gobhir aśvebhir vasubhir hiraṇyaiḥ | [ṚV, 7, 90 6.1]
indravāyū sūrayo viśvam āyur arvadbhir vīraiḥ pṛtanāsu sahyuḥ | [ṚV, 7, 90 6.2]
arvantaḥ na śravasaḥ bhikṣamāṇāḥ indra vāyū suṣṭutibhiḥ vasiṣṭhāḥ vājayantaḥ su avase huvema | [ṚV, 7, 90 596467_1]
yūyam pāta svastibhiḥ sadā naḥ | [ṚV, 7, 90 596467_2]
{ṚV, 7, 91}
kuvid aṅga namasā ye vṛdhāsaḥ purā devā anavadyāsa āsan | [ṚV, 7, 91 1.1]
te vāyave manave bādhitāyāvāsayann uṣasaṃ sūryeṇa | [ṚV, 7, 91 1.2]
uśantā dūtā na dabhāya gopā māsaś ca pāthaḥ śaradaś ca pūrvīḥ | [ṚV, 7, 91 2.1]
indravāyū suṣṭutir vām iyānā mārḍīkam īṭṭe suvitaṃ ca navyam | [ṚV, 7, 91 2.2]
pīvoannāṁ rayivṛdhaḥ sumedhāḥ śvetaḥ siṣakti niyutām abhiśrīḥ | [ṚV, 7, 91 3.1]
te vāyave samanaso vi tasthur viśven naraḥ svapatyāni cakruḥ | [ṚV, 7, 91 3.2]
yāvat taras tanvo yāvad ojo yāvan naraś cakṣasā dīdhyānāḥ | [ṚV, 7, 91 4.1]
śuciṃ somaṃ śucipā pātam asme indravāyū sadatam barhir edam | [ṚV, 7, 91 4.2]
niyuvānā niyuta spārhavīrā indravāyū sarathaṃ yātam arvāk | [ṚV, 7, 91 5.1]
idaṃ hi vām prabhṛtam madhvo agram adha prīṇānā vi mumuktam asme | [ṚV, 7, 91 5.2]
yā vāṃ śataṃ niyuto yāḥ sahasram indravāyū viśvavārāḥ sacante | [ṚV, 7, 91 6.1]
ābhir yātaṃ suvidatrābhir arvāk pātaṃ narā pratibhṛtasya madhvaḥ | [ṚV, 7, 91 6.2]
arvantaḥ na śravasaḥ bhikṣamāṇāḥ indra vāyū suṣṭutibhiḥ vasiṣṭhāḥ vājayantaḥ su avase huvema | [ṚV, 7, 91 596481_1]
yūyam pāta svastibhiḥ sadā naḥ | [ṚV, 7, 91 596481_2]
{ṚV, 7, 92}
ā vāyo bhūṣa śucipā upa naḥ sahasraṃ te niyuto viśvavāra | [ṚV, 7, 92 1.1]
upo te andho madyam ayāmi yasya deva dadhiṣe pūrvapeyam | [ṚV, 7, 92 1.2]
pra sotā jīro adhvareṣv asthāt somam indrāya vāyave pibadhyai | [ṚV, 7, 92 2.1]
pra yad vām madhvo agriyam bharanty adhvaryavo devayantaḥ śacībhiḥ | [ṚV, 7, 92 2.2]
pra yābhir yāsi dāśvāṃsam acchā niyudbhir vāyav iṣṭaye duroṇe | [ṚV, 7, 92 3.1]
ni no rayiṃ subhojasaṃ yuvasva ni vīraṃ gavyam aśvyaṃ ca rādhaḥ | [ṚV, 7, 92 3.2]
ye vāyava indramādanāsa ādevāso nitośanāso aryaḥ | [ṚV, 7, 92 4.1]
ghnanto vṛtrāṇi sūribhiḥ ṣyāma sāsahvāṃso yudhā nṛbhir amitrān | [ṚV, 7, 92 4.2]
ā no niyudbhiḥ śatinībhir adhvaraṃ sahasriṇībhir upa yāhi yajñam | [ṚV, 7, 92 5.1]
vāyo asmin savane mādayasva yūyam pāta svastibhiḥ sadā naḥ | [ṚV, 7, 92 5.2]
{ṚV, 7, 93}
śuciṃ nu stomaṃ navajātam adyendrāgnī vṛtrahaṇā juṣethām | [ṚV, 7, 93 1.1]
ubhā hi vāṃ suhavā johavīmi tā vājaṃ sadya uśate dheṣṭhā | [ṚV, 7, 93 1.2]
tā sānasī śavasānā hi bhūtaṃ sākaṃvṛdhā śavasā śūśuvāṃsā | [ṚV, 7, 93 2.1]
kṣayantau rāyo yavasasya bhūreḥ pṛṅktaṃ vājasya sthavirasya ghṛṣveḥ | [ṚV, 7, 93 2.2]
upa u ha yat vidatham vājinaḥ guḥ dhībhiḥ viprāḥ pramatim icchamānāḥ arvantaḥ na kāṣṭhām nakṣamāṇāḥ indra indra agnī agnī johuvataḥ johuvataḥ naraḥ naraḥ te te gīrbhiḥ vipraḥ pramatim icchamānaḥ īṭṭe rayim yaśasam pūrvabhājam | [ṚV, 7, 93 596498_1]
indrāgnī vṛtrahaṇā suvajrā pra no navyebhis tirataṃ deṣṇaiḥ | [ṚV, 7, 93 4.2]
saṃ yan mahī mithatī spardhamāne tanūrucā śūrasātā yataite | [ṚV, 7, 93 5.1]
adevayuṃ vidathe devayubhiḥ satrā hataṃ somasutā janena | [ṚV, 7, 93 5.2]
imām u ṣu somasutim upa na endrāgnī saumanasāya yātam | [ṚV, 7, 93 6.1]
nū ciddhi parimamnāthe asmān ā vāṃ śaśvadbhir vavṛtīya vājaiḥ | [ṚV, 7, 93 6.2]
so agna enā namasā samiddho 'cchā mitraṃ varuṇam indraṃ voceḥ | [ṚV, 7, 93 7.1]
yat sīm āgaś cakṛmā tat su mṛﾱa tad aryamāditiḥ śiśrathantu | [ṚV, 7, 93 7.2]
etā agna āśuṣāṇāsa iṣṭīr yuvoḥ sacābhy aśyāma vājān | [ṚV, 7, 93 8.1]
mendro no viṣṇur marutaḥ pari khyan yūyam pāta svastibhiḥ sadā naḥ | [ṚV, 7, 93 8.2]
{ṚV, 7, 94}
iyaṃ vām asya manmana indrāgnī pūrvyastutiḥ | [ṚV, 7, 94 1.1]
abhrād vṛṣṭir ivājani | [ṚV, 7, 94 1.2]
śṛṇutaṃ jaritur havam indrāgnī vanataṃ giraḥ | [ṚV, 7, 94 2.1]
īśānā pipyataṃ dhiyaḥ | [ṚV, 7, 94 2.2]
mā pāpatvāya no narendrāgnī mābhiśastaye | [ṚV, 7, 94 3.1]
mā no rīradhataṃ nide | [ṚV, 7, 94 3.2]
indre agnā namo bṛhat suvṛktim erayāmahe | [ṚV, 7, 94 4.1]
dhiyā dhenā avasyavaḥ | [ṚV, 7, 94 4.2]
tā hi śaśvanta īﾱata itthā viprāsa ūtaye | [ṚV, 7, 94 5.1]
sabādho vājasātaye | [ṚV, 7, 94 5.2]
tā vāṃ gīrbhir vipanyavaḥ prayasvanto havāmahe | [ṚV, 7, 94 6.1]
medhasātā saniṣyavaḥ | [ṚV, 7, 94 6.2]
indrāgnī avasā gatam asmabhyaṃ carṣaṇīsahā | [ṚV, 7, 94 7.1]
mā no duḥśaṃsa īśata | [ṚV, 7, 94 7.2]
mā kasya no araruṣo dhūrtiḥ praṇaṅ martyasya | [ṚV, 7, 94 8.1]
indrāgnī śarma yacchatam | [ṚV, 7, 94 8.2]
gomaddhiraṇyavad vasu yad vām aśvāvad īmahe | [ṚV, 7, 94 9.1]
indrāgnī tad vanemahi | [ṚV, 7, 94 9.2]
yat soma ā sute nara indrāgnī ajohavuḥ | [ṚV, 7, 94 10.1]
saptīvantā saparyavaḥ | [ṚV, 7, 94 10.2]
ukthebhir vṛtrahantamā yā mandānā cid ā girā | [ṚV, 7, 94 11.1]
āṅgūṣair āvivāsataḥ | [ṚV, 7, 94 11.2]
tāv id duḥśaṃsam martyaṃ durvidvāṃsaṃ rakṣasvinam | [ṚV, 7, 94 12.1]
ābhogaṃ hanmanā hatam udadhiṃ hanmanā hatam | [ṚV, 7, 94 12.2]
{ṚV, 7, 95}
pra kṣodasā dhāyasā sasre | [ṚV, 7, 95 596532_1]
eṣā sarasvatī dharuṇam āyasī pūḥ | [ṚV, 7, 95 596532_2]
prabābadhānā rathyā iva yāti viśvāḥ apaḥ mahinā sindhuḥ anyāḥ | [ṚV, 7, 95 596533_1]
ekā acetat sarasvatī nadīnām śuciḥ yatī giribhyaḥ ā samudrāt | [ṚV, 7, 95 596534_1]
rāyaḥ cetantī bhuvanasya bhūreḥ ghṛtam payaḥ duduhe nāhuṣāya | [ṚV, 7, 95 596535_1]
sa vāvṛdhe naryaḥ yoṣaṇāsu vṛṣā śiśuḥ vṛṣabhaḥ yajñiyāsu | [ṚV, 7, 95 596536_1]
sa vājinam maghavadbhyaḥ dadhāti | [ṚV, 7, 95 596537_1]
vi sātaye tanvam māmṛjīta | [ṚV, 7, 95 596537_2]
naḥ sarasvatī juṣāṇā upa śravat subhagā yajñe asmin mitajñubhiḥ namasyaiḥ iyānā | [ṚV, 7, 95 596538_1]
rāyā yujā cit uttarā sakhibhyaḥ | [ṚV, 7, 95 596539_1]
imā juhvānā yuṣmat ā namobhiḥ | [ṚV, 7, 95 596540_1]
prati stomam sarasvati juṣasva | [ṚV, 7, 95 596540_2]
tava śarman priyatame dadhānāḥ upa stheyāma śaraṇam na vṛkṣam | [ṚV, 7, 95 596541_1]
ayam u te vasiṣṭhaḥ dvārau ṛtasya subhage vi āvaḥ | [ṚV, 7, 95 596542_1]
vardha śubhre | [ṚV, 7, 95 596543_1]
stuvate rāsi vājān | [ṚV, 7, 95 596543_2]
yūyam pāta svastibhiḥ sadā naḥ | [ṚV, 7, 95 596543_3]
{ṚV, 7, 96}
asuryā nadīnām | [ṚV, 7, 96 596544_1]
sarasvatīm id mahaya suvṛktibhiḥ stomaiḥ vasiṣṭha rodasī | [ṚV, 7, 96 596545_1]
ubhe yat te mahinā śubhre andhasī adhikṣiyanti pūravaḥ sā naḥ bodhi avitrī marut sakhā | [ṚV, 7, 96 596547_1]
coda rādhaḥ maghonām | [ṚV, 7, 96 596547_2]
bhadram id bhadrā kṛṇavat sarasvatī | [ṚV, 7, 96 596548_1]
a kavārī cetati vājinīvatī gṛṇānā jamadagni vat stuvānā ca vasiṣṭha vat | [ṚV, 7, 96 596548_2]
janīyantaḥ nu agravaḥ putrīyantaḥ sudānavaḥ sarasvantam havāmahe | [ṚV, 7, 96 596551_1]
ye te sarasvas ūrmayaḥ madhumantaḥ ghṛtaścutaḥ tebhiḥ naḥ avitā bhava | [ṚV, 7, 96 596553_1]
pīpivāṃsam sarasvataḥ stanam yaḥ viśva darśataḥ bhakṣīmahi prajām iṣam | [ṚV, 7, 96 596555_1]
{ṚV, 7, 97}
yajñe divaḥ nṛṣadane pṛthivyāḥ naraḥ yatra devayavaḥ madanti indrāya yatra savanāni sunve gamat madāya prathamam vayaḥ ca | [ṚV, 7, 97 596557_1]
ā daivyā vṛṇīmahe avāṃsi | [ṚV, 7, 97 596558_1]
bṛhaspatiḥ naḥ mahe ā sakhāyaḥ yathā bhavema mīḍhuṣe anāgāḥ yaḥ naḥ dātā parāvataḥ pitā iva | [ṚV, 7, 97 596558_2]
tam u jyeṣṭham namasā havirbhiḥ su śevam brahmaṇaspatim gṛṇīṣe | [ṚV, 7, 97 596560_1]
indram ślokaḥ mahi daivyaḥ siṣaktu yaḥ brahmaṇaḥ deva kṛtasya rājā | [ṚV, 7, 97 596561_1]
saḥ ā naḥ yonim sadatu preṣṭhaḥ bṛhaspatiḥ viśva vāraḥ yaḥ asti | [ṚV, 7, 97 596562_1]
kāmaḥ rāyaḥ su vīryasya tam dāt | [ṚV, 7, 97 596563_1]
parṣat naḥ ati saścataḥ ariṣṭān | [ṚV, 7, 97 596563_2]
tam ā naḥ arkam amṛtāya juṣṭam ime dhāsuḥ amṛtāsaḥ purājāḥ | [ṚV, 7, 97 596564_1]
śuci krandam yajatam pastyānām bṛhaspatim anarvāṇam huvema | [ṚV, 7, 97 596565_1]
tam śagmāsaḥ aruṣāsaḥ aśvāḥ bṛhaspatim sahavāhaḥ vahanti sahaḥ cit yasya nīlavat sadhastham nabhaḥ na rūpam aruṣam vasānāḥ | [ṚV, 7, 97 596566_1]
sa hi śuciḥ śata patraḥ | [ṚV, 7, 97 596568_1]
sa śundhyuḥ hiraṇya vāśīḥ iṣiraḥ svarṣāḥ | [ṚV, 7, 97 596568_2]
bṛhaspatiḥ sa su āveśaḥ ṛṣvaḥ purū sakhibhyaḥ āsutim kariṣṭhaḥ | [ṚV, 7, 97 596569_1]
devī devasya rodasī janitrī bṛhaspatim vāvṛdhatuḥ mahitvā | [ṚV, 7, 97 596570_1]
dakṣāyyāya dakṣata sakhāyaḥ | [ṚV, 7, 97 596571_1]
karat brahmaṇe su tarā su gādhā | [ṚV, 7, 97 596571_2]
iyam vām brahmaṇaspate suvṛktiḥ | [ṚV, 7, 97 596572_1]
brahma indrāya vajriṇe akāri | [ṚV, 7, 97 596572_2]
aviṣṭam dhiyaḥ | [ṚV, 7, 97 596573_1]
jigṛtam purandhīḥ | [ṚV, 7, 97 596573_2]
jajastam aryaḥ vanuṣām arātīḥ | [ṚV, 7, 97 596573_3]
bṛhaspate yuvam indraḥ ca vasvaḥ divyasya īśāthe uta pārthivasya | [ṚV, 7, 97 596574_1]
dhattam rayim stuvate kīraye cit | [ṚV, 7, 97 596575_1]
yūyam pāta svastibhiḥ sadā naḥ | [ṚV, 7, 97 596575_2]
{ṚV, 7, 98}
adhvaryavo 'ruṇaṃ dugdham aṃśuṃ juhotana vṛṣabhāya kṣitīnām | [ṚV, 7, 98 1.1]
gaurād vedīyāṁ avapānam indro viśvāhed yāti sutasomam icchan | [ṚV, 7, 98 1.2]
yad dadhiṣe pradivi cārv annaṃ dive dive pītim id asya vakṣi | [ṚV, 7, 98 2.1]
uta hṛdota manasā juṣāṇa uśann indra prasthitān pāhi somān | [ṚV, 7, 98 2.2]
jajñānaḥ somaṃ sahase papātha pra te mātā mahimānam uvāca | [ṚV, 7, 98 3.1]
endra paprāthorv antarikṣaṃ yudhā devebhyo varivaś cakartha | [ṚV, 7, 98 3.2]
yad yodhayā mahato manyamānān sākṣāma tān bāhubhiḥ śāśadānān | [ṚV, 7, 98 4.1]
yad vā nṛbhir vṛta indrābhiyudhyās taṃ tvayājiṃ sauśravasaṃ jayema | [ṚV, 7, 98 4.2]
prendrasya vocam prathamā kṛtāni pra nūtanā maghavā yā cakāra | [ṚV, 7, 98 5.1]
yaded adevīr asahiṣṭa māyā athābhavat kevalaḥ somo asya | [ṚV, 7, 98 5.2]
tavedaṃ viśvam abhitaḥ paśavyaṃ yat paśyasi cakṣasā sūryasya | [ṚV, 7, 98 6.1]
gavām asi gopatir eka indra bhakṣīmahi te prayatasya vasvaḥ | [ṚV, 7, 98 6.2]
bṛhaspate yuvam indraś ca vasvo divyasyeśāthe uta pārthivasya | [ṚV, 7, 98 7.1]
dhattaṃ rayiṃ stuvate kīraye cid yūyam pāta svastibhiḥ sadā naḥ | [ṚV, 7, 98 7.2]
{ṚV, 7, 99}
paro mātrayā tanvā vṛdhāna na te mahitvam anv aśnuvanti | [ṚV, 7, 99 1.1]
ubhe te vidma rajasī pṛthivyā viṣṇo deva tvam paramasya vitse | [ṚV, 7, 99 1.2]
na te viṣṇo jāyamāno na jāto deva mahimnaḥ param antam āpa | [ṚV, 7, 99 2.1]
ud astabhnā nākam ṛṣvam bṛhantaṃ dādhartha prācīṃ kakubham pṛthivyāḥ | [ṚV, 7, 99 2.2]
irāvatī dhenumatī hi bhūtaṃ sūyavasinī manuṣe daśasyā | [ṚV, 7, 99 3.1]
vy astabhnā rodasī viṣṇav ete dādhartha pṛthivīm abhito mayūkhaiḥ | [ṚV, 7, 99 3.2]
uruṃ yajñāya cakrathur u lokaṃ janayantā sūryam uṣāsam agnim | [ṚV, 7, 99 4.1]
dāsasya cid vṛṣaśiprasya māyā jaghnathur narā pṛtanājyeṣu | [ṚV, 7, 99 4.2]
indrāviṣṇū dṛṃhitāḥ śambarasya nava puro navatiṃ ca śnathiṣṭam | [ṚV, 7, 99 5.1]
śataṃ varcinaḥ sahasraṃ ca sākaṃ hatho apraty asurasya vīrān | [ṚV, 7, 99 5.2]
iyam manīṣā bṛhatī bṛhantorukramā tavasā vardhayantī | [ṚV, 7, 99 6.1]
rare vāṃ stomaṃ vidatheṣu viṣṇo pinvatam iṣo vṛjaneṣv indra | [ṚV, 7, 99 6.2]
vaṣaṭ te viṣṇav āsa ā kṛṇomi tan me juṣasva śipiviṣṭa havyam | [ṚV, 7, 99 7.1]
vardhantu tvā suṣṭutayo giro me yūyam pāta svastibhiḥ sadā naḥ | [ṚV, 7, 99 7.2]
{ṚV, 7, 100}
nū marto dayate saniṣyan yo viṣṇava urugāyāya dāśat | [ṚV, 7, 100 1.1]
pra yaḥ satrācā manasā yajāta etāvantaṃ naryam āvivāsāt | [ṚV, 7, 100 1.2]
tvaṃ viṣṇo sumatiṃ viśvajanyām aprayutām evayāvo matiṃ dāḥ | [ṚV, 7, 100 2.1]
parco yathā naḥ suvitasya bhūrer aśvāvataḥ puruścandrasya rāyaḥ | [ṚV, 7, 100 2.2]
trir devaḥ pṛthivīm eṣa etāṃ vi cakrame śatarcasam mahitvā | [ṚV, 7, 100 3.1]
pra viṣṇur astu tavasas tavīyān tveṣaṃ hy asya sthavirasya nāma | [ṚV, 7, 100 3.2]
vi cakrame pṛthivīm eṣa etāṃ kṣetrāya viṣṇur manuṣe daśasyan | [ṚV, 7, 100 4.1]
dhruvāso asya kīrayo janāsa urukṣitiṃ sujanimā cakāra | [ṚV, 7, 100 4.2]
pra tat te adya śipiviṣṭa nāmāryaḥ śaṃsāmi vayunāni vidvān | [ṚV, 7, 100 5.1]
taṃ tvā gṛṇāmi tavasam atavyān kṣayantam asya rajasaḥ parāke | [ṚV, 7, 100 5.2]
kim it te viṣṇo paricakṣyam bhūt pra yad vavakṣe śipiviṣṭo asmi | [ṚV, 7, 100 6.1]
mā varpo asmad apa gūha etad yad anyarūpaḥ samithe babhūtha | [ṚV, 7, 100 6.2]
vaṣaṭ te viṣṇav āsa ā kṛṇomi tan me juṣasva śipiviṣṭa havyam | [ṚV, 7, 100 7.1]
vardhantu tvā suṣṭutayo giro me yūyam pāta svastibhiḥ sadā naḥ | [ṚV, 7, 100 7.2]
{ṚV, 7, 101}
tisro vācaḥ pra vada jyotiragrā yā etad duhre madhudogham ūdhaḥ | [ṚV, 7, 101 1.1]
sa vatsaṃ kṛṇvan garbham oṣadhīnāṃ sadyo jāto vṛṣabho roravīti | [ṚV, 7, 101 1.2]
yo vardhana oṣadhīnāṃ yo apāṃ yo viśvasya jagato deva īśe | [ṚV, 7, 101 2.1]
sa tridhātu śaraṇaṃ śarma yaṃsat trivartu jyotiḥ svabhiṣṭy asme | [ṚV, 7, 101 2.2]
starīr u tvad bhavati sūta u tvad yathāvaśaṃ tanvaṃ cakra eṣaḥ | [ṚV, 7, 101 3.1]
pituḥ payaḥ prati gṛbhṇāti mātā tena pitā vardhate tena putraḥ | [ṚV, 7, 101 3.2]
yasmin viśvāni bhuvanāni tasthus tisro dyāvas tredhā sasrur āpaḥ | [ṚV, 7, 101 4.1]
trayaḥ kośāsa upasecanāso madhva ścotanty abhito virapśam | [ṚV, 7, 101 4.2]
idaṃ vacaḥ parjanyāya svarāje hṛdo astv antaraṃ taj jujoṣat | [ṚV, 7, 101 5.1]
mayobhuvo vṛṣṭayaḥ santv asme supippalā oṣadhīr devagopāḥ | [ṚV, 7, 101 5.2]
sa retodhā vṛṣabhaḥ śaśvatīnāṃ tasminn ātmā jagatas tasthuṣaś ca | [ṚV, 7, 101 6.1]
tan ma ṛtam pātu śataśāradāya yūyam pāta svastibhiḥ sadā naḥ | [ṚV, 7, 101 6.2]
{ṚV, 7, 102}
parjanyāya pra gāyata divaḥ putrāya mīḍhuṣe | [ṚV, 7, 102 596630_1]
sa naḥ yavasam icchatu | [ṚV, 7, 102 596631_1]
yaḥ garbham oṣadhīnām gavām kṛṇoti arvatām parjanyaḥ puruṣīṇām tasmai id āsye haviḥ juhota madhumattamam | [ṚV, 7, 102 596634_1]
iﾱām naḥ saṃyatam karat | [ṚV, 7, 102 596635_1]
{ṚV, 7, 103}
saṃvatsaraṃ śaśayānā brāhmaṇā vratacāriṇaḥ | [ṚV, 7, 103 1.1]
vācam parjanyajinvitām pra maṇḍūkā avādiṣuḥ | [ṚV, 7, 103 1.2]
divyāḥ āpaḥ abhi yat enam āyan dṛtim na śuṣkam sarasi śayānam gavām aha na māyuḥ vatsinīnām maṇḍūkānām vagnuḥ atra sam eti | [ṚV, 7, 103 596639_1]
yat enān uśataḥ abhi avarṣīt tṛṣyāvataḥ prāvṛṣi āgatāyām akhkhalīkṛtya pitaram na putraḥ anyaḥ anyam upa vadantam eti | [ṚV, 7, 103 596641_1]
anyo anyam anu gṛbhṇāty enor apām prasarge yad amandiṣātām | [ṚV, 7, 103 4.1]
maṇḍūko yad abhivṛṣṭaḥ kaniṣkan pṛśniḥ saṃpṛṅkte haritena vācam | [ṚV, 7, 103 4.2]
yad eṣām anyo anyasya vācaṃ śāktasyeva vadati śikṣamāṇaḥ | [ṚV, 7, 103 5.1]
sarvaṃ tad eṣāṃ samṛdheva parva yat suvāco vadathanādhy apsu | [ṚV, 7, 103 5.2]
gomāyur eko ajamāyur ekaḥ pṛśnir eko harita eka eṣām | [ṚV, 7, 103 6.1]
samānaṃ nāma bibhrato virūpāḥ purutrā vācam pipiśur vadantaḥ | [ṚV, 7, 103 6.2]
brāhmaṇāso atirātre na some saro na pūrṇam abhito vadantaḥ | [ṚV, 7, 103 7.1]
saṃvatsarasya tad ahaḥ pari ṣṭha yan maṇḍūkāḥ prāvṛṣīṇam babhūva | [ṚV, 7, 103 7.2]
brāhmaṇāsaḥ sominaḥ vācam akrata | [ṚV, 7, 103 596650_1]
adhvaryavo gharmiṇaḥ siṣvidānā āvir bhavanti guhyā na ke cit | [ṚV, 7, 103 8.2]
devahitiṃ jugupur dvādaśasya ṛtuṃ naro na pra minanty ete | [ṚV, 7, 103 9.1]
saṃvatsare prāvṛṣy āgatāyāṃ taptā gharmā aśnuvate visargam | [ṚV, 7, 103 9.2]
gomāyur adād ajamāyur adāt pṛśnir adāddharito no vasūni | [ṚV, 7, 103 10.1]
gavām maṇḍūkā dadataḥ śatāni sahasrasāve pra tiranta āyuḥ | [ṚV, 7, 103 10.2]
{ṚV, 7, 104}
indrāsomā tapatam rakṣaḥ | [ṚV, 7, 104 596656_1]
ubjatam ni arpayatam vṛṣaṇā tamovṛdhaḥ | [ṚV, 7, 104 596656_2]
parā śṛṇītam acitaḥ | [ṚV, 7, 104 596657_1]
ni oṣatam | [ṚV, 7, 104 596657_2]
hatam nudethām ni śiśītam atriṇaḥ | [ṚV, 7, 104 596657_3]
indrāsomā sam agha śaṃsam abhi agham tapuḥ yayastu caruḥ agnivāṁ iva | [ṚV, 7, 104 596658_1]
brahma dviṣe kravya ade ghora cakṣase dveṣaḥ dhattam anavāyam kimīdine | [ṚV, 7, 104 596659_1]
indrāsomā duṣkṛtaḥ vavre antar an ārambhaṇe tamasi pra vidhyatam yathā na atas punar ekaḥ cana udayat | [ṚV, 7, 104 596660_1]
tat vām astu sahase manyumat śavaḥ | [ṚV, 7, 104 596661_1]
indrāsomā vartayataṃ divo vadhaṃ sam pṛthivyā aghaśaṃsāya tarhaṇam | [ṚV, 7, 104 4.1]
ut takṣataṃ svaryam parvatebhyo yena rakṣo vāvṛdhānaṃ nijūrvathaḥ | [ṚV, 7, 104 4.2]
indrāsomā vartayatam divaḥ pari | [ṚV, 7, 104 596664_1]
agni taptebhiḥ aśma hanmabhiḥ tapuḥ vadhebhiḥ ajarebhiḥ atriṇaḥ ni parśāne vidhyatam | [ṚV, 7, 104 596665_1]
yantu nisvaram | [ṚV, 7, 104 596665_2]
indrāsomā pari vām bhūtu viśvata iyam matiḥ kakṣyāśveva vājinā | [ṚV, 7, 104 6.1]
yāṃ vāṃ hotrām parihinomi medhayemā brahmāṇi nṛpatīva jinvatam | [ṚV, 7, 104 6.2]
prati smarethāṃ tujayadbhir evair hataṃ druho rakṣaso bhaṅgurāvataḥ | [ṚV, 7, 104 7.1]
indrāsomā duṣkṛte mā sugam bhūd yo naḥ kadā cid abhidāsati druhā | [ṚV, 7, 104 7.2]
yo mā pākena manasā carantam abhicaṣṭe anṛtebhir vacobhiḥ | [ṚV, 7, 104 8.1]
āpa iva kāśinā saṃgṛbhītā asann astv āsata indra vaktā | [ṚV, 7, 104 8.2]
ye pākaśaṃsaṃ viharanta evair ye vā bhadraṃ dūṣayanti svadhābhiḥ | [ṚV, 7, 104 9.1]
ahaye vā tān pradadātu soma ā vā dadhātu nirṛter upasthe | [ṚV, 7, 104 9.2]
yo no rasaṃ dipsati pitvo agne yo aśvānāṃ yo gavāṃ yas tanūnām | [ṚV, 7, 104 10.1]
ripu stena steyakṛd dabhram etu ni ṣa hīyatāṃ tanvā tanā ca | [ṚV, 7, 104 10.2]
paraḥ so astu tanvā tanā ca tisraḥ pṛthivīr adho astu viśvāḥ | [ṚV, 7, 104 11.1]
prati śuṣyatu yaśo asya devā yo no divā dipsati yaś ca naktam | [ṚV, 7, 104 11.2]
suvijñānaṃ cikituṣe janāya sac cāsac ca vacasī paspṛdhāte | [ṚV, 7, 104 12.1]
tayor yat satyaṃ yatarad ṛjīyas tad it somo 'vati hanty āsat | [ṚV, 7, 104 12.2]
na vā u somo vṛjinaṃ hinoti na kṣatriyam mithuyā dhārayantam | [ṚV, 7, 104 13.1]
hanti rakṣo hanty āsad vadantam ubhāv indrasya prasitau śayāte | [ṚV, 7, 104 13.2]
yadi vāham anṛtadeva āsa moghaṃ vā devāṁ apyūhe agne | [ṚV, 7, 104 14.1]
kim asmabhyaṃ jātavedo hṛṇīṣe droghavācas te nirṛthaṃ sacantām | [ṚV, 7, 104 14.2]
adyā murīya yadi yātudhāno asmi yadi vāyus tatapa pūruṣasya | [ṚV, 7, 104 15.1]
adhā sa vīrair daśabhir vi yūyā yo mā moghaṃ yātudhānety āha | [ṚV, 7, 104 15.2]
yo māyātuṃ yātudhānety āha yo vā rakṣāḥ śucir asmīty āha | [ṚV, 7, 104 16.1]
indras taṃ hantu mahatā vadhena viśvasya jantor adhamas padīṣṭa | [ṚV, 7, 104 16.2]
pra yā jigāti khargaleva naktam apa druhā tanvaṃ gūhamānā | [ṚV, 7, 104 17.1]
vavrāṁ anantāṁ ava sā padīṣṭa grāvāṇo ghnantu rakṣasa upabdaiḥ | [ṚV, 7, 104 17.2]
vi tiṣṭhadhvam maruto vikṣv icchata gṛbhāyata rakṣasaḥ sam pinaṣṭana | [ṚV, 7, 104 18.1]
vayo ye bhūtvī patayanti naktabhir ye vā ripo dadhire deve adhvare | [ṚV, 7, 104 18.2]
pra vartaya divo aśmānam indra somaśitam maghavan saṃ śiśādhi | [ṚV, 7, 104 19.1]
prāktād apāktād adharād udaktād abhi jahi rakṣasaḥ parvatena | [ṚV, 7, 104 19.2]
eta u tye patayanti śvayātava indraṃ dipsanti dipsavo 'dābhyam | [ṚV, 7, 104 20.1]
śiśīte śakraḥ piśunebhyo vadhaṃ nūnaṃ sṛjad aśaniṃ yātumadbhyaḥ | [ṚV, 7, 104 20.2]
indro yātūnām abhavat parāśaro havirmathīnām abhy āvivāsatām | [ṚV, 7, 104 21.1]
abhi id u śakraḥ paraśuḥ yathā vanam pātrā iva bhindan satas eti rakṣasaḥ | [ṚV, 7, 104 596697_1]
ulūka yātum śuśulūka yātum jahi śva yātum uta koka yātum suparṇa yātum uta gṛdhra yātum | [ṚV, 7, 104 596698_1]
dṛṣadā iva pra mṛṇa rakṣaḥ indra | [ṚV, 7, 104 596699_1]
mā no rakṣo abhi naḍ yātumāvatām apocchatu mithunā yā kimīdinā | [ṚV, 7, 104 23.1]
pṛthivī naḥ pārthivāt pātv aṃhaso 'ntarikṣaṃ divyāt pātv asmān | [ṚV, 7, 104 23.2]
indra jahi pumāṃsaṃ yātudhānam uta striyam māyayā śāśadānām | [ṚV, 7, 104 24.1]
vigrīvāso mūradevā ṛdantu mā te dṛśan sūryam uccarantam | [ṚV, 7, 104 24.2]
prati cakṣva vi cakṣvendraś ca soma jāgṛtam | [ṚV, 7, 104 25.1]
rakṣobhyo vadham asyatam aśaniṃ yātumadbhyaḥ | [ṚV, 7, 104 25.2]
{ṚV, 8, 1}
mā cit anyat vi śaṃsata | [ṚV, 8, 1 596706_1]
sakhāyaḥ mā riṣaṇyata | [ṚV, 8, 1 596706_2]
indram id stota vṛṣaṇam sacā sute muhur ukthā ca śaṃsata avakrakṣiṇam vṛṣabham yathā ajuram gām na carṣaṇīsaham vidveṣaṇam saṃvananā ubhayaṅkaram maṃhiṣṭham ubhayāvinam | [ṚV, 8, 1 596707_1]
yat cit hi tvā janāḥ ime nānā havante ūtaye asmākam brahma idam indra bhūtu te ahā viśvā ca vardhanam | [ṚV, 8, 1 596711_1]
vi tartūryante maghavan | [ṚV, 8, 1 596712_1]
upa kramasva | [ṚV, 8, 1 596713_1]
puru rūpam ā bhara vājam nediṣṭham ūtaye | [ṚV, 8, 1 596713_2]
mahe cana tvām adrivas parā śulkāya deyām na sahasrāya na ayutāya vajrivas na śatāya śatāmagha | [ṚV, 8, 1 596714_1]
vasyān indra asi me pituḥ uta bhrātuḥ a bhuñjataḥ | [ṚV, 8, 1 596716_1]
mātā ca me chadayathaḥ samāḥ vaso vasutvanāya rādhase | [ṚV, 8, 1 596717_1]
kva iyatha | [ṚV, 8, 1 596718_1]
kva id asi | [ṚV, 8, 1 596718_2]
purutrā cit hi te manaḥ | [ṚV, 8, 1 596718_3]
alarṣi yudhma khaja kṛt purandara | [ṚV, 8, 1 596719_1]
pra gāyatrā agāsiṣuḥ | [ṚV, 8, 1 596719_2]
pra asmai gāyatram arcata vāvātuḥ yaḥ purandaraḥ yābhiḥ kāṇvasya barhiḥ āsadam yāsat vajrī bhinat puraḥ | [ṚV, 8, 1 596720_1]
ye te santi daśagvinaḥ śatinaḥ ye sahasriṇaḥ aśvāsaḥ ye te vṛṣaṇaḥ raghudruvaḥ tebhiḥ naḥ tūyam ā gahi | [ṚV, 8, 1 596723_1]
ā tu adya sabardughām huve gāyatra vepasam indram dhenum su dughām anyām iṣam uru dhārām araṅkṛtam | [ṚV, 8, 1 596724_1]
yat tudat sūraḥ etaśam vaṅkū vātasya parṇinā vahat kutsam ārjuneyam śatakratuḥ | [ṚV, 8, 1 596727_1]
tsarat gandharvam astṛtam | [ṚV, 8, 1 596727_2]
yaḥ ṛte cit abhiśriṣaḥ purā jatrubhyaḥ ātṛdaḥ saṃdhātā saṃdhim | [ṚV, 8, 1 596729_1]
maghavā purūvasuḥ iṣkartā vihrutam punar | [ṚV, 8, 1 596729_2]
mā bhūma niṣṭyāḥ iva indra tvat araṇāḥ iva | [ṚV, 8, 1 596730_1]
vanāni na prajahitāni adrivas duroṣāsaḥ amanmahi | [ṚV, 8, 1 596731_1]
amanmahi id anāśavaḥ anugrāsaḥ ca vṛtrahan | [ṚV, 8, 1 596732_1]
sakṛt su te mahatā śūra rādhasā anu stomam mudīmahi | [ṚV, 8, 1 596733_1]
yadi stomam mama śravat asmākam indram indavaḥ tiras pavitram sasṛvāṃsaḥ āśavaḥ mandantu tugryāvṛdhaḥ | [ṚV, 8, 1 596735_1]
ā tu adya sadhastutim vāvātuḥ sakhyuḥ ā gahi | [ṚV, 8, 1 596736_1]
upastutiḥ maghonām pra tvā avatu | [ṚV, 8, 1 596737_1]
adha te vaśmi suṣṭutim | [ṚV, 8, 1 596737_2]
sota hi somam adribhiḥ ā īm enam apsu dhāvata | [ṚV, 8, 1 596738_1]
gavyā vastrā iva vāsayantaḥ id naraḥ niḥ dhukṣan vakṣaṇābhyaḥ | [ṚV, 8, 1 596739_1]
adha jmaḥ adha vā divaḥ bṛhataḥ rocanāt adhi ayā vardhasva tanvā girā mama | [ṚV, 8, 1 596741_1]
indrāya su madintamam somam sota vareṇyam | [ṚV, 8, 1 596742_1]
śakraḥ eṇam pīpayat viśvayā dhiyā hinvānam na vājayum | [ṚV, 8, 1 596743_1]
mā tvā somasya galdayā sadā yācan aham bhūrṇim mṛgam na savaneṣu cukrudham | [ṚV, 8, 1 596745_1]
kaḥ īśānam na yāciṣat madena iṣitam madam ugram ugreṇa śavasā viśveṣām tarutāram made hi sma dadāti naḥ | [ṚV, 8, 1 596745_2]
śevāre vāryā puru | [ṚV, 8, 1 596748_1]
devaḥ martāya dāśuṣe | [ṚV, 8, 1 596748_2]
sa sunvate ca stuvate ca rāsate viśva gūrtaḥ ariṣṭutaḥ | [ṚV, 8, 1 596749_1]
ā indra yāhi matsva citreṇa deva rādhasā | [ṚV, 8, 1 596750_1]
saraḥ na prāsi udaram sa pītibhiḥ ā somebhiḥ uru sphiram | [ṚV, 8, 1 596751_1]
ā tvā sahasram ā śatam yuktāḥ rathe hiraṇyaye brahma yujaḥ harayaḥ indra keśinaḥ vahantu soma pītaye | [ṚV, 8, 1 596752_1]
ā śatam yuktāḥ rathe hiraṇyaye brahma yujaḥ harayaḥ indra keśinaḥ vahantu soma pītaye | [ṚV, 8, 1 596753_1]
ā tvā rathe hiraṇyaye harī mayūra śepyā śiti pṛṣṭhā vahatām madhvaḥ andhasaḥ vivakṣaṇasya pītaye | [ṚV, 8, 1 596755_1]
pibā tu asya girvaṇaḥ sutasya pūrva pāḥ iva | [ṚV, 8, 1 596756_1]
pariṣkṛtasya rasinaḥ iyam āsutiḥ cāruḥ madāya patyate | [ṚV, 8, 1 596757_1]
yaḥ ekaḥ asti daṃsanā mahāṁ ugraḥ abhi vrataiḥ | [ṚV, 8, 1 596758_1]
gamat sa śiprī | [ṚV, 8, 1 596759_1]
na sa yoṣat ā gamat | [ṚV, 8, 1 596759_2]
havam na pari varjati | [ṚV, 8, 1 596759_3]
tvam puram cariṣṇvam vadhaiḥ śuṣṇasya sam piṇak | [ṚV, 8, 1 596760_1]
tvam bhās anu cara u adha dvitā yat indra havyaḥ bhuvaḥ | [ṚV, 8, 1 596761_1]
mama tvā sūre udite mama madhyandine divaḥ mama prapitve apiśarvare vaso ā stomāsaḥ avṛtsata | [ṚV, 8, 1 596762_1]
tvā | [ṚV, 8, 1 596762_2]
stuhi id | [ṚV, 8, 1 596764_1]
ete gha te maṃhiṣṭhāsaḥ maghonām ninditāśvaḥ prapathī paramajyāḥ maghasya medhyātithe | [ṚV, 8, 1 596764_2]
ā yat aśvān vananvataḥ śraddhayā aham rathe ruham | [ṚV, 8, 1 596766_1]
uta vāmasya vasunaḥ ciketati yaḥ asti yādvaḥ paśuḥ | [ṚV, 8, 1 596767_1]
viśvāni | [ṚV, 8, 1 596769_1]
yaḥ ṛjrā mahyam māmahe saha tvacā hiraṇyayā eṣa viśvāni abhi astu saubhagā asaṅgasya svanat rathaḥ | [ṚV, 8, 1 596769_2]
adha plāyogiḥ ati dāsat anyān āsaṅgaḥ agne daśabhiḥ sahasraiḥ | [ṚV, 8, 1 596770_1]
adha ukṣaṇaḥ daśa mahyam ruśantaḥ naḍāḥ iva sarasaḥ niḥ atiṣṭhan | [ṚV, 8, 1 596771_1]
anu asya sthūram dadṛśe purastāt anasthaḥ ūruḥ avarambamāṇaḥ | [ṚV, 8, 1 596772_1]
śaśvatī nārī abhicakṣya āha su bhadram arya bhojanam bibharṣi | [ṚV, 8, 1 596773_1]
{ṚV, 8, 2}
idam vaso sutam andhaḥ pibā su pūrṇam udaram anābhayin rarima te | [ṚV, 8, 2 596775_1]
nṛbhiḥ dhūtaḥ sutaḥ aśnaiḥ vāraiḥ paripūtaḥ aśvaḥ na niktaḥ nadīṣu tam te yavam yathā gobhiḥ svādum akarma śrīṇantaḥ | [ṚV, 8, 2 596778_1]
indra tvā asmin sadhamāde | [ṚV, 8, 2 596779_1]
indraḥ id soma pāḥ ekaḥ indraḥ suta pāḥ viśvāyuḥ antar devān martyān ca na yam yam śukraḥ na na durāśīr durāśīr na tṛprāḥ uru vyacasam apaspṛṇvate su hārdam gobhiḥ yat īm anye asmat mṛgam na vrāḥ mṛgayante abhitsaranti dhenubhiḥ | [ṚV, 8, 2 596780_1]
trayaḥ indrasya somāḥ sutāsaḥ santu devasya sve kṣaye suta pāvnaḥ | [ṚV, 8, 2 596786_1]
trayaḥ kośāsaḥ ścotanti tisraḥ camvaḥ su pūrṇāḥ samāne adhi bhārman | [ṚV, 8, 2 596788_1]
śuciḥ asi puru niṣṭhāḥ | [ṚV, 8, 2 596790_1]
kṣīraiḥ madhyatas āśīrtaḥ dadhnā mandiṣṭhaḥ śūrasya | [ṚV, 8, 2 596790_2]
ime te indra somāḥ tīvrāḥ asme sutāsaḥ | [ṚV, 8, 2 596792_1]
śukrāḥ āśiram yācante | [ṚV, 8, 2 596793_1]
tām āśiram puroﾱāśam indra imam somam śrīṇīhi revantam hi tvā śṛṇomi | [ṚV, 8, 2 596794_1]
hṛtsu pītāsaḥ yudhyante durmadāsaḥ na surāyām | [ṚV, 8, 2 596796_1]
ūdhar na nagnāḥ jarante | [ṚV, 8, 2 596797_1]
revāṁ id revataḥ stotā syāt tvāvataḥ maghonaḥ pra id u harivas śrutasya | [ṚV, 8, 2 596798_1]
uktham cana śasyamānam agoḥ ariḥ ā ciketa na gāyatram gīyamānam | [ṚV, 8, 2 596800_1]
mā naḥ indra pīyatnave mā śardhate parā dāḥ | [ṚV, 8, 2 596802_1]
śikṣa śacīvas śacībhiḥ | [ṚV, 8, 2 596803_1]
vayam u tadidarthāḥ indra | [ṚV, 8, 2 596804_1]
tvāyantaḥ sakhāyaḥ kaṇvāḥ ukthebhiḥ jarante | [ṚV, 8, 2 596805_1]
na gha īm anyat ā papana vajrin apasaḥ naviṣṭau | [ṚV, 8, 2 596806_1]
tava id u stomam ciketa | [ṚV, 8, 2 596807_1]
icchanti devāḥ sunvantam | [ṚV, 8, 2 596808_1]
na svapnāya spṛhayanti | [ṚV, 8, 2 596808_2]
yanti pramādam atandrāḥ | [ṚV, 8, 2 596809_1]
ā u su pra yāhi vājebhiḥ | [ṚV, 8, 2 596810_1]
mā hṛṇīthāḥ abhi asmān mahāṁ iva yuva jāniḥ | [ṚV, 8, 2 596810_2]
mā u su adya durhaṇāvān | [ṚV, 8, 2 596812_1]
sāyam karat āre asmat aśrīraḥ iva jāmātā | [ṚV, 8, 2 596812_2]
vidma hi asya vīrasya bhūri dāvarīm sumatim triṣu jātasya manāṃsi | [ṚV, 8, 2 596814_1]
ā tu siñca kaṇvamantam | [ṚV, 8, 2 596816_1]
na gha vidma śavasānāt yaśastaram śatamūteḥ | [ṚV, 8, 2 596816_2]
jyeṣṭhena sotar indrāya somam vīrāya śakrāya bhara | [ṚV, 8, 2 596819_1]
piban naryāya yaḥ vediṣṭhaḥ avyathiṣu aśvāvantam jaritṛbhyaḥ vājam stotṛbhyaḥ gomantam | [ṚV, 8, 2 596819_2]
panyam panyam id sotāraḥ ā dhāvata madyāya somam vīrāya śūrāya | [ṚV, 8, 2 596822_1]
pātā vṛtrahā sutam ā gha gamat | [ṚV, 8, 2 596824_1]
na āre asmat ni yamate śatamūtiḥ | [ṚV, 8, 2 596825_1]
ā iha harī brahma yujā śagmā vakṣataḥ sakhāyam gīrbhiḥ śrutam girvaṇasam | [ṚV, 8, 2 596826_1]
svādavaḥ somāḥ | [ṚV, 8, 2 596828_1]
ā yāhi | [ṚV, 8, 2 596828_2]
śrītāḥ somāḥ | [ṚV, 8, 2 596828_3]
ā yāhi śiprin ṛṣīvas śacīvas na ayam acchā sadhamādam | [ṚV, 8, 2 596828_4]
stutaḥ ca yāḥ tvā vardhanti mahe rādhase nṛmṇāya indra kāriṇam vṛdhantaḥ giraḥ ca yāḥ te girvāhaḥ ukthā ca tubhyam tāni satrā dadhire śavāṃsi | [ṚV, 8, 2 596832_1]
eva id eṣa tuvikūrmiḥ vājāṁ ekaḥ vajra hastaḥ sanāt amṛktaḥ dayate | [ṚV, 8, 2 596835_1]
anu | [ṚV, 8, 2 596839_1]
anu gha id mandī maghonaḥ | [ṚV, 8, 2 596839_2]
eṣaḥ etāni cakāra indraḥ viśvā yaḥ ati śṛṇve vāja dāvā maghonām | [ṚV, 8, 2 596840_1]
ino vasu sa hi voﾱhā | [ṚV, 8, 2 35.2]
satyo 'vitā vidhantam | [ṚV, 8, 2 36.2]
gātha śravasam satpatim śravaskāmam puru tmānam kaṇvāsaḥ gāta vājinam yaḥ ṛte gāḥ padebhyaḥ dāt sakhā nṛbhyaḥ śacīvān ye asmin kāmam aśriyan | [ṚV, 8, 2 596849_1]
{ṚV, 8, 3}
pibā sutasya rasinaḥ | [ṚV, 8, 3 596858_1]
matsva naḥ indra gomataḥ | [ṚV, 8, 3 596858_2]
āpiḥ naḥ bodhi sadhamādyaḥ vṛdhe | [ṚV, 8, 3 596859_1]
asmāṁ avantu te dhiyaḥ | [ṚV, 8, 3 596859_2]
bhūyāma te sumatau vājinaḥ vayam | [ṚV, 8, 3 596860_1]
mā naḥ star abhimātaye | [ṚV, 8, 3 596860_2]
ā naḥ sumneṣu yāmaya | [ṚV, 8, 3 596861_1]
imāḥ u tvā purūvaso giraḥ vardhantu yāḥ mama | [ṚV, 8, 3 596862_1]
pāvaka varṇāḥ śucayaḥ vipaścitaḥ abhi stomaiḥ anūṣata | [ṚV, 8, 3 596863_1]
ayam sahasram ṛṣibhiḥ sahaskṛtaḥ samudraḥ iva paprathe | [ṚV, 8, 3 596864_1]
satyaḥ saḥ asya mahimā gṛṇe śavaḥ yajñeṣu vipra rājye | [ṚV, 8, 3 596865_1]
indram id devatātaye indram prayati adhvare indram samīke vaninaḥ havāmahe indram dhanasya sātaye | [ṚV, 8, 3 596866_1]
indraḥ mahnā rodasī paprathat śavaḥ | [ṚV, 8, 3 596868_1]
indraḥ sūryam arocayat | [ṚV, 8, 3 596868_2]
indre ha viśvā bhuvanāni yemire indre suvānāsaḥ indavaḥ | [ṚV, 8, 3 596869_1]
abhi tvā pūrva pītaye stomebhiḥ āyavaḥ samīcīnāsaḥ ṛbhavaḥ sam asvaran rudrāḥ gṛṇanta pūrvyam | [ṚV, 8, 3 596871_1]
asya id indraḥ vāvṛdhe vṛṣṇyam śavaḥ made sutasya viṣṇavi | [ṚV, 8, 3 596872_1]
adya tam asya mahimānam āyavaḥ anu stuvanti pūrvathā | [ṚV, 8, 3 596873_1]
tat tvā yāmi su vīryam tat brahma pūrvacittaye | [ṚV, 8, 3 596874_1]
yena yatibhyaḥ bhṛgave dhane hite yena praskaṇvam āvitha yena samudram asṛjaḥ mahīḥ apaḥ tat indra te śavaḥ | [ṚV, 8, 3 596876_1]
sadyas saḥ asya mahimā na saṃnaśe yam kṣoṇīḥ anucakrade | [ṚV, 8, 3 596877_1]
śagdhi naḥ indra yat tvā rayim yāmi su vīryam | [ṚV, 8, 3 596878_1]
śagdhi vājāya prathamam siṣāsate | [ṚV, 8, 3 596879_1]
śagdhi stomāya pūrvya | [ṚV, 8, 3 596879_2]
śagdhi naḥ asya yat ha pauram āvitha dhiyaḥ indra siṣāsataḥ | [ṚV, 8, 3 596880_1]
śagdhi yathā ruśamam śyāvakam kṛpam indra prāvaḥ svarṇaram | [ṚV, 8, 3 596881_1]
kad navyaḥ atasīnām turaḥ gṛṇīta martyaḥ | [ṚV, 8, 3 596882_1]
nahi nu asya mahimānam indriyam svar gṛṇantaḥ ānaśuḥ | [ṚV, 8, 3 596883_1]
ṛṣiḥ kaḥ vipraḥ ohate | [ṚV, 8, 3 596884_1]
kadā havam maghavan indra sunvataḥ kad u stuvataḥ gamaḥ | [ṚV, 8, 3 596885_1]
ud u tye madhumattamāḥ giraḥ stomāsaḥ īrate satrājitaḥ dhanasāḥ akṣita ūtayaḥ vājayantaḥ rathāḥ iva | [ṚV, 8, 3 596886_1]
kaṇvāḥ iva bhṛgavaḥ sūryāḥ iva viśvam id dhītam ānaśuḥ | [ṚV, 8, 3 596888_1]
indram stomebhiḥ mahayantaḥ āyavaḥ priyamedhāsaḥ asvaran | [ṚV, 8, 3 596889_1]
yukṣvā hi vṛtra hantama harī indra parāvataḥ arvācīnaḥ maghavan soma pītaye ugraḥ ṛṣvebhiḥ ā gahi ime hi kāravaḥ vāvaśuḥ dhiyā viprāsaḥ medha sātaye | [ṚV, 8, 3 596890_1]
sa tvam naḥ maghavan indra girvaṇaḥ venaḥ na śṛṇudhi havam | [ṚV, 8, 3 596893_1]
niḥ indra bṛhatībhyaḥ vṛtram dhanubhyaḥ asphuraḥ | [ṚV, 8, 3 596894_1]
niḥ arbudasya mṛgayasya māyinaḥ niḥ parvatasya gāḥ ājaḥ | [ṚV, 8, 3 596895_1]
niḥ agnayaḥ rurucuḥ niḥ u sūryaḥ niḥ somaḥ indriyaḥ rasaḥ | [ṚV, 8, 3 596896_1]
niḥ antarikṣāt adhamaḥ mahām ahim kṛṣe tat indra pauṃsyam | [ṚV, 8, 3 596897_1]
yam me duḥ indraḥ marutaḥ pākasthāmā kaurayāṇaḥ viśveṣām tmanā śobhiṣṭham upa divi dhāvamānam rohitam me pākasthāmā su dhuram kakṣya prām adāt rāyaḥ vibodhanam yasmai anye daśa prati dhuram vahanti vahnayaḥ astam vayaḥ na tugryam | [ṚV, 8, 3 596901_1]
ātmā pituḥ tanūḥ vāsaḥ ojaḥ dāḥ abhyañjanam | [ṚV, 8, 3 596904_1]
turīyam id rohitasya pākasthāmānam bhojam dātāram abravam | [ṚV, 8, 3 596905_1]
{ṚV, 8, 4}
yad indra prāg apāg udaṅ nyag vā hūyase nṛbhiḥ | [ṚV, 8, 4 1.1]
simā purū nṛṣūto asy ānave 'si praśardha turvaśe | [ṚV, 8, 4 1.2]
yad vā rume ruśame śyāvake kṛpa indra mādayase sacā | [ṚV, 8, 4 2.1]
kaṇvāsas tvā brahmabhi stomavāhasa indrā yacchanty ā gahi | [ṚV, 8, 4 2.2]
yathā gauraḥ apā kṛtam tṛṣyan eti ava iriṇam naḥ prapitve tūyam ā gahi | [ṚV, 8, 4 596911_1]
mandantu tvā maghavann indrendavo rādhodeyāya sunvate | [ṚV, 8, 4 4.1]
āmuṣyā somam apibaś camū sutaṃ jyeṣṭhaṃ tad dadhiṣe sahaḥ | [ṚV, 8, 4 4.2]
pra cakre sahasā saho babhañja manyum ojasā | [ṚV, 8, 4 5.1]
viśve ta indra pṛtanāyavo yaho ni vṛkṣā iva yemire | [ṚV, 8, 4 5.2]
sahasreṇeva sacate yavīyudhā yas ta ānaﾱ upastutim | [ṚV, 8, 4 6.1]
putram prāvargaṃ kṛṇute suvīrye dāśnoti namauktibhiḥ | [ṚV, 8, 4 6.2]
mā bhema mā śramiṣmograsya sakhye tava | [ṚV, 8, 4 7.1]
mahat te vṛṣṇo abhicakṣyaṃ kṛtam paśyema turvaśaṃ yadum | [ṚV, 8, 4 7.2]
savyām anu sphigyaṃ vāvase vṛṣā na dāno asya roṣati | [ṚV, 8, 4 8.1]
madhvā saṃpṛktāḥ sāragheṇa dhenavas tūyam ehi dravā piba | [ṚV, 8, 4 8.2]
aśvī rathī surūpa id gomāṁ id indra te sakhā | [ṚV, 8, 4 9.1]
śvātrabhājā vayasā sacate sadā candro yāti sabhām upa | [ṚV, 8, 4 9.2]
ṛśyo na tṛṣyann avapānam ā gahi pibā somaṃ vaśāṁ anu | [ṚV, 8, 4 10.1]
nimeghamāno maghavan dive diva ojiṣṭhaṃ dadhiṣe sahaḥ | [ṚV, 8, 4 10.2]
adhvaryo drāvayā tvaṃ somam indraḥ pipāsati | [ṚV, 8, 4 11.1]
upa nūnaṃ yuyuje vṛṣaṇā harī ā ca jagāma vṛtrahā | [ṚV, 8, 4 11.2]
svayaṃ cit sa manyate dāśurir jano yatrā somasya tṛmpasi | [ṚV, 8, 4 12.1]
idaṃ te annaṃ yujyaṃ samukṣitaṃ tasyehi pra dravā piba | [ṚV, 8, 4 12.2]
ratheṣṭhāyādhvaryavaḥ somam indrāya sotana | [ṚV, 8, 4 13.1]
adhi bradhnasyādrayo vi cakṣate sunvanto dāśvadhvaram | [ṚV, 8, 4 13.2]
upa bradhnaṃ vāvātā vṛṣaṇā harī indram apasu vakṣataḥ | [ṚV, 8, 4 14.1]
arvāñcaṃ tvā saptayo 'dhvaraśriyo vahantu savaned upa | [ṚV, 8, 4 14.2]
pra pūṣaṇaṃ vṛṇīmahe yujyāya purūvasum | [ṚV, 8, 4 15.1]
sa śakra śikṣa puruhūta no dhiyā tuje rāye vimocana | [ṚV, 8, 4 15.2]
saṃ naḥ śiśīhi bhurijor iva kṣuraṃ rāsva rāyo vimocana | [ṚV, 8, 4 16.1]
tve tan naḥ suvedam usriyaṃ vasu yaṃ tvaṃ hinoṣi martyam | [ṚV, 8, 4 16.2]
vemi tvā pūṣann ṛñjase vemi stotava āghṛṇe | [ṚV, 8, 4 17.1]
na tasya vemy araṇaṃ hi tad vaso stuṣe pajrāya sāmne | [ṚV, 8, 4 17.2]
parā gāvo yavasaṃ kaccid āghṛṇe nityaṃ rekṇo amartya | [ṚV, 8, 4 18.1]
asmākam pūṣann avitā śivo bhava maṃhiṣṭho vājasātaye | [ṚV, 8, 4 18.2]
sthūraṃ rādhaḥ śatāśvaṃ kuruṅgasya diviṣṭiṣu | [ṚV, 8, 4 19.1]
rājñas tveṣasya subhagasya rātiṣu turvaśeṣv amanmahi | [ṚV, 8, 4 19.2]
dhībhiḥ sātāni kāṇvasya vājinaḥ priyamedhair abhidyubhiḥ | [ṚV, 8, 4 20.1]
ṣaṣṭiṃ sahasrānu nirmajām aje nir yūthāni gavām ṛṣiḥ | [ṚV, 8, 4 20.2]
vṛkṣāś cin me abhipitve arāraṇuḥ | [ṚV, 8, 4 21.1]
gām bhajanta mehanāśvam bhajanta mehanā | [ṚV, 8, 4 21.2]
{ṚV, 8, 5}
dūrād iheva yat saty aruṇapsur aśiśvitat | [ṚV, 8, 5 1.1]
vi bhānuṃ viśvadhātanat | [ṚV, 8, 5 1.2]
nṛvad dasrā manoyujā rathena pṛthupājasā | [ṚV, 8, 5 2.1]
sacethe aśvinoṣasam | [ṚV, 8, 5 2.2]
yuvābhyāṃ vājinīvasū prati stomā adṛkṣata | [ṚV, 8, 5 3.1]
vācam dūtaḥ yathā ūhiṣe | [ṚV, 8, 5 596953_1]
purupriyā ṇa ūtaye purumandrā purūvasū | [ṚV, 8, 5 4.1]
stuṣe kaṇvāso aśvinā | [ṚV, 8, 5 4.2]
maṃhiṣṭhā vājasātameṣayantā śubhas patī | [ṚV, 8, 5 5.1]
gantārā dāśuṣo gṛham | [ṚV, 8, 5 5.2]
tā sudevāya dāśuṣe sumedhām avitāriṇīm | [ṚV, 8, 5 6.1]
ghṛtair gavyūtim ukṣatam | [ṚV, 8, 5 6.2]
ā na stomam upa dravat tūyaṃ śyenebhir āśubhiḥ | [ṚV, 8, 5 7.1]
yātam aśvebhir aśvinā | [ṚV, 8, 5 7.2]
yebhis tisraḥ parāvato divo viśvāni rocanā | [ṚV, 8, 5 8.1]
trīṃr aktūn paridīyathaḥ | [ṚV, 8, 5 8.2]
uta no gomatīr iṣa uta sātīr aharvidā | [ṚV, 8, 5 9.1]
vi pathaḥ sātaye sitam | [ṚV, 8, 5 9.2]
ā no gomantam aśvinā suvīraṃ surathaṃ rayim | [ṚV, 8, 5 10.1]
voﾱham aśvāvatīr iṣaḥ | [ṚV, 8, 5 10.2]
vāvṛdhānā śubhas patī dasrā hiraṇyavartanī | [ṚV, 8, 5 11.1]
pibataṃ somyam madhu | [ṚV, 8, 5 11.2]
asmabhyaṃ vājinīvasū maghavadbhyaś ca saprathaḥ | [ṚV, 8, 5 12.1]
chardir yantam adābhyam | [ṚV, 8, 5 12.2]
ni ṣu brahma janānāṃ yāviṣṭaṃ tūyam ā gatam | [ṚV, 8, 5 13.1]
mo ṣv anyāṁ upāratam | [ṚV, 8, 5 13.2]
asya pibatam aśvinā yuvam madasya cāruṇaḥ | [ṚV, 8, 5 14.1]
madhvo rātasya dhiṣṇyā | [ṚV, 8, 5 14.2]
asme ā vahataṃ rayiṃ śatavantaṃ sahasriṇam | [ṚV, 8, 5 15.1]
purukṣuṃ viśvadhāyasam | [ṚV, 8, 5 15.2]
purutrā ciddhi vāṃ narā vihvayante manīṣiṇaḥ | [ṚV, 8, 5 16.1]
vāghadbhir aśvinā gatam | [ṚV, 8, 5 16.2]
janāso vṛktabarhiṣo haviṣmanto araṅkṛtaḥ | [ṚV, 8, 5 17.1]
yuvāṃ havante aśvinā | [ṚV, 8, 5 17.2]
asmākam adya vām ayaṃ stomo vāhiṣṭho antamaḥ | [ṚV, 8, 5 18.1]
yuvābhyām bhūtv aśvinā | [ṚV, 8, 5 18.2]
yo ha vām madhuno dṛtir āhito rathacarṣaṇe | [ṚV, 8, 5 19.1]
tataḥ pibatam aśvinā | [ṚV, 8, 5 19.2]
tena no vājinīvasū paśve tokāya śaṃ gave | [ṚV, 8, 5 20.1]
vahatam pīvarīr iṣaḥ | [ṚV, 8, 5 20.2]
uta no divyā iṣa uta sindhūṃr aharvidā | [ṚV, 8, 5 21.1]
apa dvāreva varṣathaḥ | [ṚV, 8, 5 21.2]
kadā vāṃ taugryo vidhat samudre jahito narā | [ṚV, 8, 5 22.1]
yad vāṃ ratho vibhiṣ patāt | [ṚV, 8, 5 22.2]
yuvaṃ kaṇvāya nāsatyā ṛpiriptāya harmye | [ṚV, 8, 5 23.1]
śaśvad ūtīr daśasyathaḥ | [ṚV, 8, 5 23.2]
tābhir ā yātam ūtibhir navyasībhiḥ suśastibhiḥ | [ṚV, 8, 5 24.1]
yad vāṃ vṛṣaṇvasū huve | [ṚV, 8, 5 24.2]
yathā cit kaṇvam āvatam priyamedham upastutam atrim śiñjāram aśvinā yathā uta kṛtvye dhane aṃśum goṣu agastyam yathā vājeṣu sobharim etāvat vām vām vṛṣaṇvasū atas vā bhūyaḥ gṛṇantaḥ sumnam īmahe | [ṚV, 8, 5 597001_1]
ratham hiraṇya vandhuram hiraṇya abhīśum aśvinā ā hi sthāthaḥ divispṛśam | [ṚV, 8, 5 597003_1]
hiraṇyayī vām rabhiḥ īṣā | [ṚV, 8, 5 597004_1]
akṣaḥ hiraṇyayaḥ | [ṚV, 8, 5 597004_2]
ubhā cakrā hiraṇyayā | [ṚV, 8, 5 597005_1]
tena no vājinīvasū parāvataś cid ā gatam | [ṚV, 8, 5 30.1]
upemāṃ suṣṭutim mama | [ṚV, 8, 5 30.2]
ā vahethe parākāt pūrvīr aśnantāv aśvinā | [ṚV, 8, 5 31.1]
iṣo dāsīr amartyā | [ṚV, 8, 5 31.2]
ā no dyumnair ā śravobhir ā rāyā yātam aśvinā | [ṚV, 8, 5 32.1]
puruścandrā nāsatyā | [ṚV, 8, 5 32.2]
eha vām pruṣitapsavo vayo vahantu parṇinaḥ | [ṚV, 8, 5 33.1]
acchā svadhvaraṃ janam | [ṚV, 8, 5 33.2]
rathaṃ vām anugāyasaṃ ya iṣā vartate saha | [ṚV, 8, 5 34.1]
na cakram abhi bādhate | [ṚV, 8, 5 34.2]
hiraṇyayena rathena dravatpāṇibhir aśvaiḥ | [ṚV, 8, 5 35.1]
dhījavanā nāsatyā | [ṚV, 8, 5 35.2]
yuvam mṛgaṃ jāgṛvāṃsaṃ svadatho vā vṛṣaṇvasū | [ṚV, 8, 5 36.1]
tā naḥ pṛṅktam iṣā rayim | [ṚV, 8, 5 36.2]
tā me aśvinā sanīnāṃ vidyātaṃ navānām | [ṚV, 8, 5 37.1]
yathā cic caidyaḥ kaśuḥ śatam uṣṭrānāṃ dadat sahasrā daśa gonām | [ṚV, 8, 5 37.2]
yo me hiraṇyasaṃdṛśo daśa rājño amaṃhata | [ṚV, 8, 5 38.1]
adhaspadā ic caidyasya kṛṣṭayaś carmamnā abhito janāḥ | [ṚV, 8, 5 38.2]
mākir enā pathā gād yeneme yanti cedayaḥ | [ṚV, 8, 5 39.1]
anyo net sūrir ohate bhūridāvattaro janaḥ | [ṚV, 8, 5 39.2]
{ṚV, 8, 6}
mahāṁ indraḥ yaḥ ojasā parjanyaḥ vṛṣṭimāṁ iva stomaiḥ vatsasya vāvṛdhe | [ṚV, 8, 6 597027_1]
prajām ṛtasya piprataḥ pra yat bharanta vahnayaḥ viprāḥ viprāḥ ṛtasya vāhasā | [ṚV, 8, 6 597028_1]
kaṇvāḥ indram yat akrata stomaiḥ yajñasya sādhanam jāmi bruvate āyudham | [ṚV, 8, 6 597031_1]
sam asya manyave viśaḥ viśvāḥ namanta kṛṣṭayaḥ samudrāya iva sindhavaḥ | [ṚV, 8, 6 597032_1]
ojaḥ tat asya titviṣe ubhe yat samavartayat indraḥ carma iva rodasī | [ṚV, 8, 6 597034_1]
vi cit vṛtrasya dodhataḥ vajreṇa śata parvaṇā śiraḥ bibheda vṛṣṇinā | [ṚV, 8, 6 597037_1]
imā abhi pra ṇonumo vipām agreṣu dhītayaḥ | [ṚV, 8, 6 7.1]
agneḥ śocir na didyutaḥ | [ṚV, 8, 6 7.2]
guhā satīr upa tmanā pra yacchocanta dhītayaḥ | [ṚV, 8, 6 8.1]
kaṇvā ṛtasya dhārayā | [ṚV, 8, 6 8.2]
pra tam indra naśīmahi rayim gomantam aśvinam pra brahma pūrvacittaye | [ṚV, 8, 6 597042_1]
aham id hi pituḥ pari medhām ṛtasya jagrabha aham sūryaḥ iva ajani | [ṚV, 8, 6 597045_1]
aham pratnena manmanā giraḥ śumbhāmi kaṇva vat yena indraḥ śuṣmam id dadhe | [ṚV, 8, 6 597046_1]
ye tvām indra na tuṣṭuvuḥ ṛṣayaḥ ye ca tuṣṭuvuḥ mama id vardhasva suṣṭutaḥ | [ṚV, 8, 6 597049_1]
yat asya manyuḥ adhvanīt vi vṛtram parvaśas rujan apaḥ samudram airayat | [ṚV, 8, 6 597051_1]
ni śuṣṇe indra dharṇasim vajram jaghantha dasyavi | [ṚV, 8, 6 597052_1]
vṛṣā hi ugra śṛṇviṣe | [ṚV, 8, 6 597053_1]
na dyāvaḥ indram ojasā na antarikṣāṇi vajriṇam na vivyacanta bhūmayaḥ | [ṚV, 8, 6 597054_1]
yaḥ te indra mahīḥ apaḥ stabhūyamānaḥ āśayat ni tam padyāsu śiśnathaḥ | [ṚV, 8, 6 597057_1]
ya ime rodasī mahī samīcī samajagrabhīt | [ṚV, 8, 6 17.1]
tamobhir indra taṃ guhaḥ | [ṚV, 8, 6 17.2]
ya indra yatayas tvā bhṛgavo ye ca tuṣṭuvuḥ | [ṚV, 8, 6 18.1]
mamed ugra śrudhī havam | [ṚV, 8, 6 18.2]
imās ta indra pṛśnayo ghṛtaṃ duhata āśiram | [ṚV, 8, 6 19.1]
enām ṛtasya pipyuṣīḥ | [ṚV, 8, 6 19.2]
yāḥ indra prasvaḥ tvā āsā garbham acakriran pari dharmā iva sūryam | [ṚV, 8, 6 597065_1]
tvām icchavasas pate kaṇvā ukthena vāvṛdhuḥ | [ṚV, 8, 6 21.1]
tvāṃ sutāsa indavaḥ | [ṚV, 8, 6 21.2]
taved indra praṇītiṣūta praśastir adrivaḥ | [ṚV, 8, 6 22.1]
yajño vitantasāyyaḥ | [ṚV, 8, 6 22.2]
ā na indra mahīm iṣam puraṃ na darṣi gomatīm | [ṚV, 8, 6 23.1]
uta prajāṃ suvīryam | [ṚV, 8, 6 23.2]
uta tyad āśvaśvyaṃ yad indra nāhuṣīṣv ā | [ṚV, 8, 6 24.1]
agre vikṣu pradīdayat | [ṚV, 8, 6 24.2]
abhi vrajaṃ na tatniṣe sūra upākacakṣasam | [ṚV, 8, 6 25.1]
yad indra mṛﾱayāsi naḥ | [ṚV, 8, 6 25.2]
yad aṅga taviṣīyasa indra prarājasi kṣitīḥ | [ṚV, 8, 6 26.1]
mahāṁ apāra ojasā | [ṚV, 8, 6 26.2]
taṃ tvā haviṣmatīr viśa upa bruvata ūtaye | [ṚV, 8, 6 27.1]
urujrayasam indubhiḥ | [ṚV, 8, 6 27.2]
upahvare girīṇāṃ saṃgathe ca nadīnām | [ṚV, 8, 6 28.1]
dhiyā vipro ajāyata | [ṚV, 8, 6 28.2]
ataḥ samudram udvataś cikitvāṁ ava paśyati | [ṚV, 8, 6 29.1]
yato vipāna ejati | [ṚV, 8, 6 29.2]
ād it pratnasya retaso jyotiṣ paśyanti vāsaram | [ṚV, 8, 6 30.1]
paro yad idhyate divā | [ṚV, 8, 6 30.2]
kaṇvāsa indra te matiṃ viśve vardhanti pauṃsyam | [ṚV, 8, 6 31.1]
uto śaviṣṭha vṛṣṇyam | [ṚV, 8, 6 31.2]
imām ma indra suṣṭutiṃ juṣasva pra su mām ava | [ṚV, 8, 6 32.1]
uta pra vardhayā matim | [ṚV, 8, 6 32.2]
uta brahmaṇyā vayaṃ tubhyam pravṛddha vajrivaḥ | [ṚV, 8, 6 33.1]
viprā atakṣma jīvase | [ṚV, 8, 6 33.2]
abhi kaṇvāḥ anūṣata āpaḥ na pravatā yatīḥ | [ṚV, 8, 6 597092_1]
indram vananvatī matiḥ | [ṚV, 8, 6 597093_1]
indram ukthāni vāvṛdhuḥ samudram iva sindhavaḥ anutta manyum ajaram | [ṚV, 8, 6 597094_1]
ā no yāhi parāvato haribhyāṃ haryatābhyām | [ṚV, 8, 6 36.1]
imam indra sutam piba | [ṚV, 8, 6 36.2]
tvām id vṛtrahantama janāso vṛktabarhiṣaḥ | [ṚV, 8, 6 37.1]
havante vājasātaye | [ṚV, 8, 6 37.2]
anu tvā rodasī ubhe cakraṃ na varty etaśam | [ṚV, 8, 6 38.1]
anu suvānāsa indavaḥ | [ṚV, 8, 6 38.2]
mandasvā su svarṇara utendra śaryaṇāvati | [ṚV, 8, 6 39.1]
matsvā vivasvato matī | [ṚV, 8, 6 39.2]
vāvṛdhāna upa dyavi vṛṣā vajry aroravīt | [ṚV, 8, 6 40.1]
vṛtrahā somapātamaḥ | [ṚV, 8, 6 40.2]
ṛṣir hi pūrvajā asy eka īśāna ojasā | [ṚV, 8, 6 41.1]
indra coṣkūyase vasu | [ṚV, 8, 6 41.2]
asmākaṃ tvā sutāṁ upa vītapṛṣṭhā abhi prayaḥ | [ṚV, 8, 6 42.1]
śataṃ vahantu harayaḥ | [ṚV, 8, 6 42.2]
imāṃ su pūrvyāṃ dhiyam madhor ghṛtasya pipyuṣīm | [ṚV, 8, 6 43.1]
kaṇvā ukthena vāvṛdhuḥ | [ṚV, 8, 6 43.2]
indram id vimahīnām medhe vṛṇīta martyaḥ | [ṚV, 8, 6 44.1]
indraṃ saniṣyur ūtaye | [ṚV, 8, 6 44.2]
arvāñcaṃ tvā puruṣṭuta priyamedhastutā harī | [ṚV, 8, 6 45.1]
somapeyāya vakṣataḥ | [ṚV, 8, 6 45.2]
śatam ahaṃ tirindire sahasram parśāv ā dade | [ṚV, 8, 6 46.1]
rādhāṃsi yādvānām | [ṚV, 8, 6 46.2]
trīṇi śatāny arvatāṃ sahasrā daśa gonām | [ṚV, 8, 6 47.1]
daduṣ pajrāya sāmne | [ṚV, 8, 6 47.2]
ud ānaṭ kakuho divam uṣṭrāñcaturyujo dadat | [ṚV, 8, 6 48.1]
śravasā yādvaṃ janam | [ṚV, 8, 6 48.2]
{ṚV, 8, 7}
pra yad vas triṣṭubham iṣam maruto vipro akṣarat | [ṚV, 8, 7 1.1]
vi parvateṣu rājatha | [ṚV, 8, 7 1.2]
yad aṅga taviṣīyavo yāmaṃ śubhrā acidhvam | [ṚV, 8, 7 2.1]
ni parvatā ahāsata | [ṚV, 8, 7 2.2]
ud īrayanta vāyubhir vāśrāsaḥ pṛśnimātaraḥ | [ṚV, 8, 7 3.1]
dhukṣanta pipyuṣīm iṣam | [ṚV, 8, 7 3.2]
vapanti maruto miham pra vepayanti parvatān | [ṚV, 8, 7 4.1]
yad yāmaṃ yānti vāyubhiḥ | [ṚV, 8, 7 4.2]
ni yad yāmāya vo girir ni sindhavo vidharmaṇe | [ṚV, 8, 7 5.1]
mahe śuṣmāya yemire | [ṚV, 8, 7 5.2]
yuṣmāṁ u naktam ūtaye yuṣmān divā havāmahe | [ṚV, 8, 7 6.1]
yuṣmān prayaty adhvare | [ṚV, 8, 7 6.2]
ud u tye aruṇapsavaś citrā yāmebhir īrate | [ṚV, 8, 7 7.1]
vāśrā adhi ṣṇunā divaḥ | [ṚV, 8, 7 7.2]
sṛjanti raśmim ojasā panthāṃ sūryāya yātave | [ṚV, 8, 7 8.1]
te bhānubhir vi tasthire | [ṚV, 8, 7 8.2]
imām me maruto giram imaṃ stomam ṛbhukṣaṇaḥ | [ṚV, 8, 7 9.1]
imam me vanatā havam | [ṚV, 8, 7 9.2]
trīṇi sarāṃsi pṛśnayo duduhre vajriṇe madhu | [ṚV, 8, 7 10.1]
utsaṃ kavandham udriṇam | [ṚV, 8, 7 10.2]
maruto yaddha vo divaḥ sumnāyanto havāmahe | [ṚV, 8, 7 11.1]
ā tū na upa gantana | [ṚV, 8, 7 11.2]
yūyaṃ hi ṣṭhā sudānavo rudrā ṛbhukṣaṇo dame | [ṚV, 8, 7 12.1]
uta pracetaso made | [ṚV, 8, 7 12.2]
ā no rayim madacyutam purukṣuṃ viśvadhāyasam | [ṚV, 8, 7 13.1]
iyartā maruto divaḥ | [ṚV, 8, 7 13.2]
adhīva yad girīṇāṃ yāmaṃ śubhrā acidhvam | [ṚV, 8, 7 14.1]
suvānair mandadhva indubhiḥ | [ṚV, 8, 7 14.2]
etāvataś cid eṣāṃ sumnam bhikṣeta martyaḥ | [ṚV, 8, 7 15.1]
adābhyasya manmabhiḥ | [ṚV, 8, 7 15.2]
ye drapsā iva rodasī dhamanty anu vṛṣṭibhiḥ | [ṚV, 8, 7 16.1]
utsaṃ duhanto akṣitam | [ṚV, 8, 7 16.2]
ud u svānebhir īrata ud rathair ud u vāyubhiḥ | [ṚV, 8, 7 17.1]
ut stomaiḥ pṛśnimātaraḥ | [ṚV, 8, 7 17.2]
yenāva turvaśaṃ yaduṃ yena kaṇvaṃ dhanaspṛtam | [ṚV, 8, 7 18.1]
rāye su tasya dhīmahi | [ṚV, 8, 7 18.2]
imā u vaḥ sudānavo ghṛtaṃ na pipyuṣīr iṣaḥ | [ṚV, 8, 7 19.1]
vardhān kāṇvasya manmabhiḥ | [ṚV, 8, 7 19.2]
kva nūnaṃ sudānavo madathā vṛktabarhiṣaḥ | [ṚV, 8, 7 20.1]
brahmā ko vaḥ saparyati | [ṚV, 8, 7 20.2]
nahi ṣma yaddha vaḥ purā stomebhir vṛktabarhiṣaḥ | [ṚV, 8, 7 21.1]
śardhāṁ ṛtasya jinvatha | [ṚV, 8, 7 21.2]
sam u tye mahatīr apaḥ saṃ kṣoṇī sam u sūryam | [ṚV, 8, 7 22.1]
saṃ vajram parvaśo dadhuḥ | [ṚV, 8, 7 22.2]
vi vṛtram parvaśo yayur vi parvatāṁ arājinaḥ | [ṚV, 8, 7 23.1]
cakrāṇā vṛṣṇi pauṃsyam | [ṚV, 8, 7 23.2]
anu tritasya yudhyataḥ śuṣmam āvann uta kratum | [ṚV, 8, 7 24.1]
anv indraṃ vṛtratūrye | [ṚV, 8, 7 24.2]
vidyuddhastā abhidyavaḥ śiprāḥ śīrṣan hiraṇyayīḥ | [ṚV, 8, 7 25.1]
śubhrā vy añjata śriye | [ṚV, 8, 7 25.2]
uśanā yat parāvata ukṣṇo randhram ayātana | [ṚV, 8, 7 26.1]
dyaur na cakradad bhiyā | [ṚV, 8, 7 26.2]
ā no makhasya dāvane 'śvair hiraṇyapāṇibhiḥ | [ṚV, 8, 7 27.1]
devāsa upa gantana | [ṚV, 8, 7 27.2]
yad eṣām pṛṣatī rathe praṣṭir vahati rohitaḥ | [ṚV, 8, 7 28.1]
yānti śubhrā riṇann apaḥ | [ṚV, 8, 7 28.2]
suṣome śaryaṇāvaty ārjīke pastyāvati | [ṚV, 8, 7 29.1]
yayur nicakrayā naraḥ | [ṚV, 8, 7 29.2]
kadā gacchātha maruta itthā vipraṃ havamānam | [ṚV, 8, 7 30.1]
mārḍīkebhir nādhamānam | [ṚV, 8, 7 30.2]
kaddha nūnaṃ kadhapriyo yad indram ajahātana | [ṚV, 8, 7 31.1]
ko vaḥ sakhitva ohate | [ṚV, 8, 7 31.2]
saho ṣu ṇo vajrahastaiḥ kaṇvāso agnim marudbhiḥ | [ṚV, 8, 7 32.1]
stuṣe hiraṇyavāśībhiḥ | [ṚV, 8, 7 32.2]
o ṣu vṛṣṇaḥ prayajyūn ā navyase suvitāya | [ṚV, 8, 7 33.1]
vavṛtyāṃ citravājān | [ṚV, 8, 7 33.2]
girayaś cin ni jihate parśānāso manyamānāḥ | [ṚV, 8, 7 34.1]
parvatāś cin ni yemire | [ṚV, 8, 7 34.2]
ākṣṇayāvāno vahanty antarikṣeṇa patataḥ | [ṚV, 8, 7 35.1]
dhātāra stuvate vayaḥ | [ṚV, 8, 7 35.2]
agnir hi jāni pūrvyaś chando na sūro arciṣā | [ṚV, 8, 7 36.1]
te bhānubhir vi tasthire | [ṚV, 8, 7 36.2]
{ṚV, 8, 8}
ā no viśvābhir ūtibhir aśvinā gacchataṃ yuvam | [ṚV, 8, 8 1.1]
dasrā hiraṇyavartanī pibataṃ somyam madhu | [ṚV, 8, 8 1.2]
ā nūnaṃ yātam aśvinā rathena sūryatvacā | [ṚV, 8, 8 2.1]
bhujī hiraṇyapeśasā kavī gambhīracetasā | [ṚV, 8, 8 2.2]
ā yātaṃ nahuṣas pary āntarikṣāt suvṛktibhiḥ | [ṚV, 8, 8 3.1]
pibātho aśvinā madhu kaṇvānāṃ savane sutam | [ṚV, 8, 8 3.2]
ā no yātaṃ divas pary āntarikṣād adhapriyā | [ṚV, 8, 8 4.1]
putraḥ kaṇvasya vām iha suṣāva somyam madhu | [ṚV, 8, 8 4.2]
ā no yātam upaśruty aśvinā somapītaye | [ṚV, 8, 8 5.1]
svāhā stomasya vardhanā pra kavī dhītibhir narā | [ṚV, 8, 8 5.2]
yacciddhi vām pura ṛṣayo juhūre 'vase narā | [ṚV, 8, 8 6.1]
ā yātam aśvinā gatam upemāṃ suṣṭutim mama | [ṚV, 8, 8 6.2]
divaś cid rocanād adhy ā no gantaṃ svarvidā | [ṚV, 8, 8 7.1]
dhībhir vatsapracetasā stomebhir havanaśrutā | [ṚV, 8, 8 7.2]
kim anye pary āsate 'smat stomebhir aśvinā | [ṚV, 8, 8 8.1]
putraḥ kaṇvasya vām ṛṣir gīrbhir vatso avīvṛdhat | [ṚV, 8, 8 8.2]
ā vāṃ vipra ihāvase 'hvat stomebhir aśvinā | [ṚV, 8, 8 9.1]
ariprā vṛtrahantamā tā no bhūtam mayobhuvā | [ṚV, 8, 8 9.2]
ā yad vāṃ yoṣaṇā ratham atiṣṭhad vājinīvasū | [ṚV, 8, 8 10.1]
viśvāny aśvinā yuvam pra dhītāny agacchatam | [ṚV, 8, 8 10.2]
ataḥ sahasranirṇijā rathenā yātam aśvinā | [ṚV, 8, 8 11.1]
vatso vām madhumad vaco 'śaṃsīt kāvyaḥ kaviḥ | [ṚV, 8, 8 11.2]
purumandrā purūvasū manotarā rayīṇām | [ṚV, 8, 8 12.1]
stomam me aśvināv imam abhi vahnī anūṣātām | [ṚV, 8, 8 12.2]
ā no viśvāny aśvinā dhattaṃ rādhāṃsy ahrayā | [ṚV, 8, 8 13.1]
kṛtaṃ na ṛtviyāvato mā no rīradhataṃ nide | [ṚV, 8, 8 13.2]
yan nāsatyā parāvati yad vā stho adhy ambare | [ṚV, 8, 8 14.1]
ataḥ sahasranirṇijā rathenā yātam aśvinā | [ṚV, 8, 8 14.2]
yo vāṃ nāsatyāv ṛṣir gīrbhir vatso avīvṛdhat | [ṚV, 8, 8 15.1]
tasmai sahasranirṇijam iṣaṃ dhattaṃ ghṛtaścutam | [ṚV, 8, 8 15.2]
prāsmā ūrjaṃ ghṛtaścutam aśvinā yacchataṃ yuvam | [ṚV, 8, 8 16.1]
yo vāṃ sumnāya tuṣṭavad vasūyād dānunas patī | [ṚV, 8, 8 16.2]
ā no gantaṃ riśādasemaṃ stomam purubhujā | [ṚV, 8, 8 17.1]
kṛtaṃ naḥ suśriyo naremā dātam abhiṣṭaye | [ṚV, 8, 8 17.2]
ā vāṃ viśvābhir ūtibhiḥ priyamedhā ahūṣata | [ṚV, 8, 8 18.1]
rājantāv adhvarāṇām aśvinā yāmahūtiṣu | [ṚV, 8, 8 18.2]
ā no gantam mayobhuvāśvinā śambhuvā yuvam | [ṚV, 8, 8 19.1]
yo vāṃ vipanyū dhītibhir gīrbhir vatso avīvṛdhat | [ṚV, 8, 8 19.2]
yābhiḥ kaṇvam medhātithiṃ yābhir vaśaṃ daśavrajam | [ṚV, 8, 8 20.1]
yābhir gośaryam āvataṃ tābhir no 'vataṃ narā | [ṚV, 8, 8 20.2]
yābhir narā trasadasyum āvataṃ kṛtvye dhane | [ṚV, 8, 8 21.1]
tābhiḥ ṣv asmāṁ aśvinā prāvataṃ vājasātaye | [ṚV, 8, 8 21.2]
pra vāṃ stomāḥ suvṛktayo giro vardhantv aśvinā | [ṚV, 8, 8 22.1]
purutrā vṛtrahantamā tā no bhūtam puruspṛhā | [ṚV, 8, 8 22.2]
trīṇi padāny aśvinor āviḥ sānti guhā paraḥ | [ṚV, 8, 8 23.1]
kavī ṛtasya patmabhir arvāg jīvebhyas pari | [ṚV, 8, 8 23.2]
{ṚV, 8, 9}
ā nūnam aśvinā yuvaṃ vatsasya gantam avase | [ṚV, 8, 9 1.1]
prāsmai yacchatam avṛkam pṛthu chardir yuyutaṃ yā arātayaḥ | [ṚV, 8, 9 1.2]
yad antarikṣe yad divi yat pañca mānuṣāṁ anu | [ṚV, 8, 9 2.1]
nṛmṇaṃ tad dhattam aśvinā | [ṚV, 8, 9 2.2]
ye vāṃ daṃsāṃsy aśvinā viprāsaḥ parimāmṛśuḥ | [ṚV, 8, 9 3.1]
evet kāṇvasya bodhatam | [ṚV, 8, 9 3.2]
ayaṃ vāṃ gharmo aśvinā stomena pari ṣicyate | [ṚV, 8, 9 4.1]
ayaṃ somo madhumān vājinīvasū yena vṛtraṃ ciketathaḥ | [ṚV, 8, 9 4.2]
yad apsu yad vanaspatau yad oṣadhīṣu purudaṃsasā kṛtam | [ṚV, 8, 9 5.1]
tena māviṣṭam aśvinā | [ṚV, 8, 9 5.2]
yan nāsatyā bhuraṇyatho yad vā deva bhiṣajyathaḥ | [ṚV, 8, 9 6.1]
ayaṃ vāṃ vatso matibhir na vindhate haviṣmantaṃ hi gacchathaḥ | [ṚV, 8, 9 6.2]
ā nūnam aśvinor ṛṣi stomaṃ ciketa vāmayā | [ṚV, 8, 9 7.1]
ā somam madhumattamaṃ gharmaṃ siñcād atharvaṇi | [ṚV, 8, 9 7.2]
ā nūnaṃ raghuvartaniṃ rathaṃ tiṣṭhātho aśvinā | [ṚV, 8, 9 8.1]
ā vāṃ stomā ime mama nabho na cucyavīrata | [ṚV, 8, 9 8.2]
yad adya vāṃ nāsatyokthair ācucyuvīmahi | [ṚV, 8, 9 9.1]
yad vā vāṇībhir aśvinevet kāṇvasya bodhatam | [ṚV, 8, 9 9.2]
yad vāṃ kakṣīvāṁ uta yad vyaśva ṛṣir yad vāṃ dīrghatamā juhāva | [ṚV, 8, 9 10.1]
pṛthī yad vāṃ vainyaḥ sādaneṣv eved ato aśvinā cetayethām | [ṚV, 8, 9 10.2]
yātaṃ chardiṣpā uta naḥ paraspā bhūtaṃ jagatpā uta nas tanūpā | [ṚV, 8, 9 11.1]
vartis tokāya tanayāya yātam | [ṚV, 8, 9 11.2]
yad indreṇa sarathaṃ yātho aśvinā yad vā vāyunā bhavathaḥ samokasā | [ṚV, 8, 9 12.1]
yad ādityebhir ṛbhubhiḥ sajoṣasā yad vā viṣṇor vikramaṇeṣu tiṣṭhathaḥ | [ṚV, 8, 9 12.2]
yad adyāśvināv ahaṃ huveya vājasātaye | [ṚV, 8, 9 13.1]
yat pṛtsu turvaṇe sahas tacchreṣṭham aśvinor avaḥ | [ṚV, 8, 9 13.2]
ā nūnaṃ yātam aśvinemā havyāni vāṃ hitā | [ṚV, 8, 9 14.1]
ime somāso adhi turvaśe yadāv ime kaṇveṣu vām atha | [ṚV, 8, 9 14.2]
yan nāsatyā parāke arvāke asti bheṣajam | [ṚV, 8, 9 15.1]
tena nūnaṃ vimadāya pracetasā chardir vatsāya yacchatam | [ṚV, 8, 9 15.2]
abhutsy u pra devyā sākaṃ vācāham aśvinoḥ | [ṚV, 8, 9 16.1]
vy āvar devy ā matiṃ vi rātim martyebhyaḥ | [ṚV, 8, 9 16.2]
pra bodhayoṣo aśvinā pra devi sūnṛte mahi | [ṚV, 8, 9 17.1]
pra yajñahotar ānuṣak pra madāya śravo bṛhat | [ṚV, 8, 9 17.2]
yad uṣo yāsi bhānunā saṃ sūryeṇa rocase | [ṚV, 8, 9 18.1]
ā hāyam aśvino ratho vartir yāti nṛpāyyam | [ṚV, 8, 9 18.2]
yat āpītāsaḥ aṃśavaḥ gāvaḥ na duhre ūdhabhiḥ yat vā vāṇīḥ anūṣata pra devayantaḥ aśvinā | [ṚV, 8, 9 597277_1]
pra dyumnāya pra śavase pra nṛṣāhyāya śarmaṇe | [ṚV, 8, 9 20.1]
pra dakṣāya pracetasā | [ṚV, 8, 9 20.2]
yan nūnaṃ dhībhir aśvinā pitur yonā niṣīdathaḥ | [ṚV, 8, 9 21.1]
yad vā sumnebhir ukthyā | [ṚV, 8, 9 21.2]
{ṚV, 8, 10}
yat stho dīrghaprasadmani yad vādo rocane divaḥ | [ṚV, 8, 10 1.1]
yad vā samudre adhy ākṛte gṛhe 'ta ā yātam aśvinā | [ṚV, 8, 10 1.2]
yad vā yajñam manave saṃmimikṣathur evet kāṇvasya bodhatam | [ṚV, 8, 10 2.1]
bṛhaspatiṃ viśvān devāṁ ahaṃ huva indrāviṣṇū aśvināv āśuheṣasā | [ṚV, 8, 10 2.2]
tyā nv aśvinā huve sudaṃsasā gṛbhe kṛtā | [ṚV, 8, 10 3.1]
yayor asti pra ṇaḥ sakhyaṃ deveṣv adhy āpyam | [ṚV, 8, 10 3.2]
yayor adhi pra yajñā asūre santi sūrayaḥ | [ṚV, 8, 10 4.1]
tā yajñasyādhvarasya pracetasā svadhābhir yā pibataḥ somyam madhu | [ṚV, 8, 10 4.2]
yad adyāśvināv apāg yat prāk stho vājinīvasū | [ṚV, 8, 10 5.1]
yad druhyavy anavi turvaśe yadau huve vām atha mā gatam | [ṚV, 8, 10 5.2]
yad antarikṣe patathaḥ purubhujā yad veme rodasī anu | [ṚV, 8, 10 6.1]
yad vā svadhābhir adhitiṣṭhatho ratham ata ā yātam aśvinā | [ṚV, 8, 10 6.2]
{ṚV, 8, 11}
tvam agne vratapā asi deva ā martyeṣv ā | [ṚV, 8, 11 1.1]
tvaṃ yajñeṣv īḍyaḥ | [ṚV, 8, 11 1.2]
tvam asi praśasyo vidatheṣu sahantya | [ṚV, 8, 11 2.1]
agne rathīr adhvarāṇām | [ṚV, 8, 11 2.2]
sa tvam asmad apa dviṣo yuyodhi jātavedaḥ | [ṚV, 8, 11 3.1]
adevīr agne arātīḥ | [ṚV, 8, 11 3.2]
anti cit santam aha yajñam martasya ripoḥ | [ṚV, 8, 11 4.1]
nopa veṣi jātavedaḥ | [ṚV, 8, 11 4.2]
martā amartyasya te bhūri nāma manāmahe | [ṚV, 8, 11 5.1]
viprāso jātavedasaḥ | [ṚV, 8, 11 5.2]
vipraṃ viprāso 'vase devam martāsa ūtaye | [ṚV, 8, 11 6.1]
agniṃ gīrbhir havāmahe | [ṚV, 8, 11 6.2]
ā te vatso mano yamat paramāc cit sadhasthāt | [ṚV, 8, 11 7.1]
agne tvāṅkāmayā girā | [ṚV, 8, 11 7.2]
purutrā hi sadṛṅṅ asi viśo viśvā anu prabhuḥ | [ṚV, 8, 11 8.1]
samatsu tvā havāmahe | [ṚV, 8, 11 8.2]
samatsv agnim avase vājayanto havāmahe | [ṚV, 8, 11 9.1]
vājeṣu citrarādhasam | [ṚV, 8, 11 9.2]
pratno hi kam īḍyo adhvareṣu sanāc ca hotā navyaś ca satsi | [ṚV, 8, 11 10.1]
svāṃ cāgne tanvam piprayasvāsmabhyaṃ ca saubhagam ā yajasva | [ṚV, 8, 11 10.2]
{ṚV, 8, 12}
ya indra somapātamo madaḥ śaviṣṭha cetati | [ṚV, 8, 12 1.1]
yenā haṃsi ny atriṇaṃ tam īmahe | [ṚV, 8, 12 1.2]
yenā daśagvam adhriguṃ vepayantaṃ svarṇaram | [ṚV, 8, 12 2.1]
yenā samudram āvithā tam īmahe | [ṚV, 8, 12 2.2]
yena sindhum mahīḥ apaḥ rathāṁ iva pracodayaḥ panthām ṛtasya yātave tam īmahe | [ṚV, 8, 12 597319_1]
imaṃ stomam abhiṣṭaye ghṛtaṃ na pūtam adrivaḥ | [ṚV, 8, 12 4.1]
yenā nu sadya ojasā vavakṣitha | [ṚV, 8, 12 4.2]
imam juṣasva | [ṚV, 8, 12 597322_1]
samudraḥ iva pinvate | [ṚV, 8, 12 597322_2]
indra viśvābhiḥ ūtibhiḥ vavakṣitha | [ṚV, 8, 12 597323_1]
yo no devaḥ parāvataḥ sakhitvanāya māmahe | [ṚV, 8, 12 6.1]
divo na vṛṣṭim prathayan vavakṣitha | [ṚV, 8, 12 6.2]
vavakṣuḥ asya ketavaḥ uta vajraḥ gabhastyoḥ yat sūryaḥ na rodasī avardhayat | [ṚV, 8, 12 597326_1]
yadi pravṛddha satpate sahasram mahiṣāṁ aghaḥ āt id te indriyam pra vāvṛdhe | [ṚV, 8, 12 597329_1]
indraḥ sūryasya raśmibhir ny arśasānam oṣati | [ṚV, 8, 12 9.1]
agnir vaneva sāsahiḥ pra vāvṛdhe | [ṚV, 8, 12 9.2]
iyaṃ ta ṛtviyāvatī dhītir eti navīyasī | [ṚV, 8, 12 10.1]
saparyantī purupriyā mimīta it | [ṚV, 8, 12 10.2]
garbho yajñasya devayuḥ kratum punīta ānuṣak | [ṚV, 8, 12 11.1]
stomair indrasya vāvṛdhe mimīta it | [ṚV, 8, 12 11.2]
sanir mitrasya papratha indraḥ somasya pītaye | [ṚV, 8, 12 12.1]
prācī vāśīva sunvate mimīta it | [ṚV, 8, 12 12.2]
yaṃ viprā ukthavāhaso 'bhipramandur āyavaḥ | [ṚV, 8, 12 13.1]
ghṛtaṃ na pipya āsany ṛtasya yat | [ṚV, 8, 12 13.2]
uta svarāje aditi stomam indrāya jījanat | [ṚV, 8, 12 14.1]
purupraśastam ūtaya ṛtasya yat | [ṚV, 8, 12 14.2]
abhi vahnaya ūtaye 'nūṣata praśastaye | [ṚV, 8, 12 15.1]
na deva vivratā harī ṛtasya yat | [ṚV, 8, 12 15.2]
yat somam indra viṣṇavi yad vā gha trita āptye | [ṚV, 8, 12 16.1]
yad vā marutsu mandase sam indubhiḥ | [ṚV, 8, 12 16.2]
yad vā śakra parāvati samudre adhi mandase | [ṚV, 8, 12 17.1]
asmākam it sute raṇā sam indubhiḥ | [ṚV, 8, 12 17.2]
yad vāsi sunvato vṛdho yajamānasya satpate | [ṚV, 8, 12 18.1]
ukthe vā yasya raṇyasi sam indubhiḥ | [ṚV, 8, 12 18.2]
devaṃ devaṃ vo 'vasa indramindraṃ gṛṇīṣaṇi | [ṚV, 8, 12 19.1]
adhā yajñāya turvaṇe vy ānaśuḥ | [ṚV, 8, 12 19.2]
yajñebhir yajñavāhasaṃ somebhiḥ somapātamam | [ṚV, 8, 12 20.1]
hotrābhir indraṃ vāvṛdhur vy ānaśuḥ | [ṚV, 8, 12 20.2]
mahīr asya praṇītayaḥ pūrvīr uta praśastayaḥ | [ṚV, 8, 12 21.1]
viśvā vasūni dāśuṣe vy ānaśuḥ | [ṚV, 8, 12 21.2]
indraṃ vṛtrāya hantave devāso dadhire puraḥ | [ṚV, 8, 12 22.1]
indraṃ vāṇīr anūṣatā sam ojase | [ṚV, 8, 12 22.2]
mahāntam mahinā vayaṃ stomebhir havanaśrutam | [ṚV, 8, 12 23.1]
arkair abhi pra ṇonumaḥ sam ojase | [ṚV, 8, 12 23.2]
na yaṃ vivikto rodasī nāntarikṣāṇi vajriṇam | [ṚV, 8, 12 24.1]
amād id asya titviṣe sam ojasaḥ | [ṚV, 8, 12 24.2]
yad indra pṛtanājye devās tvā dadhire puraḥ | [ṚV, 8, 12 25.1]
ād it te haryatā harī vavakṣatuḥ | [ṚV, 8, 12 25.2]
yadā vṛtraṃ nadīvṛtaṃ śavasā vajrinn avadhīḥ | [ṚV, 8, 12 26.1]
ād it te haryatā harī vavakṣatuḥ | [ṚV, 8, 12 26.2]
yadā te viṣṇur ojasā trīṇi padā vicakrame | [ṚV, 8, 12 27.1]
ād it te haryatā harī vavakṣatuḥ | [ṚV, 8, 12 27.2]
yadā te haryatā harī vāvṛdhāte dive dive | [ṚV, 8, 12 28.1]
ād it te viśvā bhuvanāni yemire | [ṚV, 8, 12 28.2]
yadā te mārutīr viśas tubhyam indra niyemire | [ṚV, 8, 12 29.1]
ād it te viśvā bhuvanāni yemire | [ṚV, 8, 12 29.2]
yadā sūryam amuṃ divi śukraṃ jyotir adhārayaḥ | [ṚV, 8, 12 30.1]
ād it te viśvā bhuvanāni yemire | [ṚV, 8, 12 30.2]
imāṃ ta indra suṣṭutiṃ vipra iyarti dhītibhiḥ | [ṚV, 8, 12 31.1]
jāmim padeva pipratīm prādhvare | [ṚV, 8, 12 31.2]
yad asya dhāmani priye samīcīnāso asvaran | [ṚV, 8, 12 32.1]
nābhā yajñasya dohanā prādhvare | [ṚV, 8, 12 32.2]
suvīryaṃ svaśvyaṃ sugavyam indra daddhi naḥ | [ṚV, 8, 12 33.1]
hoteva pūrvacittaye prādhvare | [ṚV, 8, 12 33.2]
{ṚV, 8, 13}
indraḥ suteṣu someṣu kratum punīte ukthyam | [ṚV, 8, 13 597380_1]
vide vṛdhasya dakṣasaḥ | [ṚV, 8, 13 597381_1]
mahān hi saḥ | [ṚV, 8, 13 597381_2]
sa prathame vyomani devānām sadane vṛdhaḥ su pāraḥ su śravastamaḥ sam apsujit | [ṚV, 8, 13 597382_1]
tam ahve vājasātaya indram bharāya śuṣmiṇam | [ṚV, 8, 13 3.1]
bhavā naḥ sumne antamaḥ sakhā vṛdhe | [ṚV, 8, 13 3.2]
iyaṃ ta indra girvaṇo rātiḥ kṣarati sunvataḥ | [ṚV, 8, 13 4.1]
mandāno asya barhiṣo vi rājasi | [ṚV, 8, 13 4.2]
nūnaṃ tad indra daddhi no yat tvā sunvanta īmahe | [ṚV, 8, 13 5.1]
rayiṃ naś citram ā bharā svarvidam | [ṚV, 8, 13 5.2]
stotā yat te vicarṣaṇiḥ atipraśardhayat giraḥ vayāḥ iva anu rohate juṣanta yat | [ṚV, 8, 13 597391_1]
pratna vat janayā giraḥ | [ṚV, 8, 13 597392_1]
śṛṇudhi jarituḥ havam | [ṚV, 8, 13 597392_2]
made made vavakṣitha su kṛtvane | [ṚV, 8, 13 597393_1]
krīḍanti asya sūnṛtāḥ āpaḥ na pravatā yatīḥ ayā dhiyā yaḥ ucyate patiḥ divaḥ | [ṚV, 8, 13 597394_1]
uto patir ya ucyate kṛṣṭīnām eka id vaśī | [ṚV, 8, 13 9.1]
namovṛdhair avasyubhiḥ sute raṇa | [ṚV, 8, 13 9.2]
stuhi śrutaṃ vipaścitaṃ harī yasya prasakṣiṇā | [ṚV, 8, 13 10.1]
gantārā dāśuṣo gṛhaṃ namasvinaḥ | [ṚV, 8, 13 10.2]
tūtujāno mahemate 'śvebhiḥ pruṣitapsubhiḥ | [ṚV, 8, 13 11.1]
ā yāhi yajñam āśubhiḥ śam iddhi te | [ṚV, 8, 13 11.2]
indra śaviṣṭha satpate rayiṃ gṛṇatsu dhāraya | [ṚV, 8, 13 12.1]
śravaḥ sūribhyo amṛtaṃ vasutvanam | [ṚV, 8, 13 12.2]
have tvā sūra udite have madhyandine divaḥ | [ṚV, 8, 13 13.1]
juṣāṇa indra saptibhir na ā gahi | [ṚV, 8, 13 13.2]
ā tū gahi pra tu drava matsvā sutasya gomataḥ | [ṚV, 8, 13 14.1]
tantum tanuṣva pūrvyam yathā vide | [ṚV, 8, 13 597407_1]
yacchakrāsi parāvati yad arvāvati vṛtrahan | [ṚV, 8, 13 15.1]
yad vā samudre andhaso 'vited asi | [ṚV, 8, 13 15.2]
indraṃ vardhantu no gira indraṃ sutāsa indavaḥ | [ṚV, 8, 13 16.1]
indre haviṣmatīr viśo arāṇiṣuḥ | [ṚV, 8, 13 16.2]
tam id viprāḥ avasyavaḥ pravatvatībhiḥ ūtibhiḥ | [ṚV, 8, 13 597412_1]
indram kṣoṇīḥ avardhayan vayāḥ iva | [ṚV, 8, 13 597413_1]
trikadrukeṣu cetanaṃ devāso yajñam atnata | [ṚV, 8, 13 18.1]
tam id vardhantu no giraḥ sadāvṛdham | [ṚV, 8, 13 18.2]
stotā yat te anuvrata ukthāny ṛtuthā dadhe | [ṚV, 8, 13 19.1]
śuciḥ pāvaka ucyate so adbhutaḥ | [ṚV, 8, 13 19.2]
tad id rudrasya cetati yahvam pratneṣu dhāmasu | [ṚV, 8, 13 20.1]
mano yatrā vi tad dadhur vicetasaḥ | [ṚV, 8, 13 20.2]
yadi me sakhyam āvara imasya pāhy andhasaḥ | [ṚV, 8, 13 21.1]
yena viśvā ati dviṣo atārima | [ṚV, 8, 13 21.2]
kadā ta indra girvaṇa stotā bhavāti śantamaḥ | [ṚV, 8, 13 22.1]
kadā no gavye aśvye vasau dadhaḥ | [ṚV, 8, 13 22.2]
uta te suṣṭutā harī vṛṣaṇā vahato ratham | [ṚV, 8, 13 23.1]
ajuryasya madintamaṃ yam īmahe | [ṚV, 8, 13 23.2]
tam īmahe puruṣṭutaṃ yahvam pratnābhir ūtibhiḥ | [ṚV, 8, 13 24.1]
ni barhiṣi priye sadad adha dvitā | [ṚV, 8, 13 24.2]
vardhasvā su puruṣṭuta ṛṣiṣṭutābhir ūtibhiḥ | [ṚV, 8, 13 25.1]
dhukṣasva pipyuṣīm iṣam avā ca naḥ | [ṚV, 8, 13 25.2]
indra tvam avited asītthā stuvato adrivaḥ | [ṚV, 8, 13 26.1]
ṛtād iyarmi te dhiyam manoyujam | [ṚV, 8, 13 26.2]
iha tyā sadhamādyā yujānaḥ somapītaye | [ṚV, 8, 13 27.1]
harī indra pratadvasū abhi svara | [ṚV, 8, 13 27.2]
abhi svarantu ye tava rudrāsaḥ sakṣata śriyam | [ṚV, 8, 13 28.1]
uto marutvatīr viśo abhi prayaḥ | [ṚV, 8, 13 28.2]
imā asya pratūrtayaḥ padaṃ juṣanta yad divi | [ṚV, 8, 13 29.1]
nābhā yajñasya sam yathā vide | [ṚV, 8, 13 597437_1]
ayaṃ dīrghāya cakṣase prāci prayaty adhvare | [ṚV, 8, 13 30.1]
mimīte yajñam ānuṣag vicakṣya | [ṚV, 8, 13 30.2]
vṛṣāyam indra te ratha uto te vṛṣaṇā harī | [ṚV, 8, 13 31.1]
vṛṣā tvaṃ śatakrato vṛṣā havaḥ | [ṚV, 8, 13 31.2]
vṛṣā grāvā vṛṣā mado vṛṣā somo ayaṃ sutaḥ | [ṚV, 8, 13 32.1]
vṛṣā yajño yam invasi vṛṣā havaḥ | [ṚV, 8, 13 32.2]
vṛṣā tvā vṛṣaṇaṃ huve vajriñcitrābhir ūtibhiḥ | [ṚV, 8, 13 33.1]
vāvantha hi pratiṣṭutiṃ vṛṣā havaḥ | [ṚV, 8, 13 33.2]
{ṚV, 8, 14}
yat indra aham yathā tvam īśīya vasvaḥ ekaḥ id stotā me go sakhā syāt | [ṚV, 8, 14 597447_1]
śikṣeyam asmai ditseyaṃ śacīpate manīṣiṇe | [ṚV, 8, 14 2.1]
yad ahaṃ gopatiḥ syām | [ṚV, 8, 14 2.2]
dhenuṣ ṭa indra sūnṛtā yajamānāya sunvate | [ṚV, 8, 14 3.1]
gām aśvam pipyuṣī duhe | [ṚV, 8, 14 3.2]
na te vartāsti rādhasa indra devo na martyaḥ | [ṚV, 8, 14 4.1]
yad ditsasi stuto magham | [ṚV, 8, 14 4.2]
yajña indram avardhayad yad bhūmiṃ vy avartayat | [ṚV, 8, 14 5.1]
cakrāṇa opaśaṃ divi | [ṚV, 8, 14 5.2]
vāvṛdhānasya te vayaṃ viśvā dhanāni jigyuṣaḥ | [ṚV, 8, 14 6.1]
ūtim indrā vṛṇīmahe | [ṚV, 8, 14 6.2]
vy antarikṣam atiran made somasya rocanā | [ṚV, 8, 14 7.1]
indro yad abhinad valam | [ṚV, 8, 14 7.2]
ud gā ājad aṅgirobhya āviṣkṛṇvan guhā satīḥ | [ṚV, 8, 14 8.1]
arvāñcaṃ nunude valam | [ṚV, 8, 14 8.2]
indreṇa rocanā divo dṛﾱhāni dṛṃhitāni ca | [ṚV, 8, 14 9.1]
sthirāṇi na parāṇude | [ṚV, 8, 14 9.2]
apām ūrmiḥ madan iva stomaḥ indra ajirāyate | [ṚV, 8, 14 597464_1]
vi te madāḥ arājiṣuḥ | [ṚV, 8, 14 597465_1]
tvaṃ hi stomavardhana indrāsy ukthavardhanaḥ | [ṚV, 8, 14 11.1]
stotṝṇām uta bhadrakṛt | [ṚV, 8, 14 11.2]
indram it keśinā harī somapeyāya vakṣataḥ | [ṚV, 8, 14 12.1]
upa yajñaṃ surādhasam | [ṚV, 8, 14 12.2]
apām phenena namuceḥ śira indrod avartayaḥ | [ṚV, 8, 14 13.1]
viśvā yad ajaya spṛdhaḥ | [ṚV, 8, 14 13.2]
māyābhir utsisṛpsata indra dyām ārurukṣataḥ | [ṚV, 8, 14 14.1]
ava dasyūṃr adhūnuthāḥ | [ṚV, 8, 14 14.2]
asunvām indra saṃsadaṃ viṣūcīṃ vy anāśayaḥ | [ṚV, 8, 14 15.1]
somapā uttaro bhavan | [ṚV, 8, 14 15.2]
{ṚV, 8, 15}
tam v abhi pra gāyata puruhūtam puruṣṭutam | [ṚV, 8, 15 1.1]
indraṃ gīrbhis taviṣam ā vivāsata | [ṚV, 8, 15 1.2]
yasya dvibarhaso bṛhat saho dādhāra rodasī | [ṚV, 8, 15 2.1]
girīṃr ajrāṁ apaḥ svar vṛṣatvanā | [ṚV, 8, 15 2.2]
sa rājasi puruṣṭutaṃ eko vṛtrāṇi jighnase | [ṚV, 8, 15 3.1]
indra jaitrā śravasyā ca yantave | [ṚV, 8, 15 3.2]
taṃ te madaṃ gṛṇīmasi vṛṣaṇam pṛtsu sāsahim | [ṚV, 8, 15 4.1]
u lokakṛtnum adrivo hariśriyam | [ṚV, 8, 15 4.2]
yena jyotīṃṣy āyave manave ca viveditha | [ṚV, 8, 15 5.1]
mandāno asya barhiṣo vi rājasi | [ṚV, 8, 15 5.2]
tad adyā cit ta ukthino 'nu ṣṭuvanti pūrvathā | [ṚV, 8, 15 6.1]
vṛṣapatnīr apo jayā dive dive | [ṚV, 8, 15 6.2]
tava tyad indriyam bṛhat tava śuṣmam uta kratum | [ṚV, 8, 15 7.1]
vajraṃ śiśāti dhiṣaṇā vareṇyam | [ṚV, 8, 15 7.2]
tava dyaur indra pauṃsyam pṛthivī vardhati śravaḥ | [ṚV, 8, 15 8.1]
tvām āpaḥ parvatāsaḥ ca hinvire | [ṚV, 8, 15 597491_1]
tvāṃ viṣṇur bṛhan kṣayo mitro gṛṇāti varuṇaḥ | [ṚV, 8, 15 9.1]
tvāṃ śardho madaty anu mārutam | [ṚV, 8, 15 9.2]
tvaṃ vṛṣā janānām maṃhiṣṭha indra jajñiṣe | [ṚV, 8, 15 10.1]
satrā viśvā svapatyāni dadhiṣe | [ṚV, 8, 15 10.2]
satrā tvam puruṣṭutaṃ eko vṛtrāṇi tośase | [ṚV, 8, 15 11.1]
nānya indrāt karaṇam bhūya invati | [ṚV, 8, 15 11.2]
yad indra manmaśas tvā nānā havanta ūtaye | [ṚV, 8, 15 12.1]
asmākebhir nṛbhir atrā svar jaya | [ṚV, 8, 15 12.2]
araṃ kṣayāya no mahe viśvā rūpāṇy āviśan | [ṚV, 8, 15 13.1]
indraṃ jaitrāya harṣayā śacīpatim | [ṚV, 8, 15 13.2]
{ṚV, 8, 16}
pra samrājaṃ carṣaṇīnām indraṃ stotā navyaṃ gīrbhiḥ | [ṚV, 8, 16 1.1]
naraṃ nṛṣāham maṃhiṣṭham | [ṚV, 8, 16 1.2]
yasmin ukthāni raṇyanti viśvāni ca śravasyā apām avaḥ na samudre | [ṚV, 8, 16 597504_1]
taṃ suṣṭutyā vivāse jyeṣṭharājam bhare kṛtnum | [ṚV, 8, 16 3.1]
maho vājinaṃ sanibhyaḥ | [ṚV, 8, 16 3.2]
yasyānūnā gabhīrā madā uravas tarutrāḥ | [ṚV, 8, 16 4.1]
harṣumantaḥ śūrasātau | [ṚV, 8, 16 4.2]
tam id dhaneṣu hiteṣv adhivākāya havante | [ṚV, 8, 16 5.1]
yeṣām indras te jayanti | [ṚV, 8, 16 5.2]
tam ic cyautnair āryanti taṃ kṛtebhiś carṣaṇayaḥ | [ṚV, 8, 16 6.1]
eṣa indro varivaskṛt | [ṚV, 8, 16 6.2]
indro brahmendra ṛṣir indraḥ purū puruhūtaḥ | [ṚV, 8, 16 7.1]
mahān mahībhiḥ śacībhiḥ | [ṚV, 8, 16 7.2]
sa stomyaḥ | [ṚV, 8, 16 597516_1]
sa havyaḥ satyaḥ satvā tuvikūrmiḥ | [ṚV, 8, 16 597516_2]
ekaḥ cit san abhibhūtiḥ | [ṚV, 8, 16 597517_1]
tam arkebhis taṃ sāmabhis taṃ gāyatraiś carṣaṇayaḥ | [ṚV, 8, 16 9.1]
indraṃ vardhanti kṣitayaḥ | [ṚV, 8, 16 9.2]
praṇetāraṃ vasyo acchā kartāraṃ jyotiḥ samatsu | [ṚV, 8, 16 10.1]
sāsahvāṃsaṃ yudhāmitrān | [ṚV, 8, 16 10.2]
sa naḥ papriḥ pārayāti svasti nāvā puruhūtaḥ | [ṚV, 8, 16 11.1]
indro viśvā ati dviṣaḥ | [ṚV, 8, 16 11.2]
sa tvaṃ na indra vājebhir daśasyā ca gātuyā ca | [ṚV, 8, 16 12.1]
acchā ca naḥ sumnaṃ neṣi | [ṚV, 8, 16 12.2]
{ṚV, 8, 17}
ā yāhi suṣumā hi ta indra somam pibā imam | [ṚV, 8, 17 1.1]
edam barhiḥ sado mama | [ṚV, 8, 17 1.2]
ā tvā brahmayujā harī vahatām indra keśinā | [ṚV, 8, 17 2.1]
upa brahmāṇi naḥ śṛṇu | [ṚV, 8, 17 2.2]
brahmāṇas tvā vayaṃ yujā somapām indra sominaḥ | [ṚV, 8, 17 3.1]
sutāvanto havāmahe | [ṚV, 8, 17 3.2]
ā no yāhi sutāvato 'smākaṃ suṣṭutīr upa | [ṚV, 8, 17 4.1]
pibā su śiprinn andhasaḥ | [ṚV, 8, 17 4.2]
ā te siñcāmi kukṣyor anu gātrā vi dhāvatu | [ṚV, 8, 17 5.1]
gṛbhāya jihvayā madhu | [ṚV, 8, 17 5.2]
svāduṣ ṭe astu saṃsude madhumān tanve tava | [ṚV, 8, 17 6.1]
somaḥ śam astu te hṛde | [ṚV, 8, 17 6.2]
ayam u tvā vicarṣaṇe janīr ivābhi saṃvṛtaḥ | [ṚV, 8, 17 7.1]
pra soma indra sarpatu | [ṚV, 8, 17 7.2]
tuvigrīvo vapodaraḥ subāhur andhaso made | [ṚV, 8, 17 8.1]
indro vṛtrāṇi jighnate | [ṚV, 8, 17 8.2]
indra prehi puras tvaṃ viśvasyeśāna ojasā | [ṚV, 8, 17 9.1]
vṛtrāṇi vṛtrahañ jahi | [ṚV, 8, 17 9.2]
dīrghas te astv aṅkuśo yenā vasu prayacchasi | [ṚV, 8, 17 10.1]
yajamānāya sunvate | [ṚV, 8, 17 10.2]
ayaṃ ta indra somo nipūto adhi barhiṣi | [ṚV, 8, 17 11.1]
ehīm asya dravā piba | [ṚV, 8, 17 11.2]
śācigo śācipūjanāyaṃ raṇāya te sutaḥ | [ṚV, 8, 17 12.1]
ākhaṇḍala pra hūyase | [ṚV, 8, 17 12.2]
yas te śṛṅgavṛṣo napāt praṇapāt kuṇḍapāyyaḥ | [ṚV, 8, 17 13.1]
ny asmin dadhra ā manaḥ | [ṚV, 8, 17 13.2]
vāstoṣpate dhruvā sthūṇāṃsatraṃ somyānām | [ṚV, 8, 17 14.1]
drapso bhettā purāṃ śaśvatīnām indro munīnāṃ sakhā | [ṚV, 8, 17 14.2]
pṛdākusānur yajato gaveṣaṇa ekaḥ sann abhi bhūyasaḥ | [ṚV, 8, 17 15.1]
bhūrṇim aśvaṃ nayat tujā puro gṛbhendraṃ somasya pītaye | [ṚV, 8, 17 15.2]
{ṚV, 8, 18}
idaṃ ha nūnam eṣāṃ sumnam bhikṣeta martyaḥ | [ṚV, 8, 18 1.1]
ādityānām apūrvyaṃ savīmani | [ṚV, 8, 18 1.2]
anarvāṇo hy eṣām panthā ādityānām | [ṚV, 8, 18 2.1]
adabdhāḥ santi pāyavaḥ sugevṛdhaḥ | [ṚV, 8, 18 2.2]
tat su naḥ savitā bhago varuṇo mitro aryamā | [ṚV, 8, 18 3.1]
śarma yacchantu sapratho yad īmahe | [ṚV, 8, 18 3.2]
devebhir devy adite 'riṣṭabharmann ā gahi | [ṚV, 8, 18 4.1]
smat sūribhiḥ purupriye suśarmabhiḥ | [ṚV, 8, 18 4.2]
te hi putrāso aditer vidur dveṣāṃsi yotave | [ṚV, 8, 18 5.1]
aṃhoś cid urucakrayo 'nehasaḥ | [ṚV, 8, 18 5.2]
aditir no divā paśum aditir naktam advayāḥ | [ṚV, 8, 18 6.1]
aditiḥ pātv aṃhasaḥ sadāvṛdhā | [ṚV, 8, 18 6.2]
uta syā no divā matir aditir ūtyā gamat | [ṚV, 8, 18 7.1]
sā śantāti mayas karad apa sridhaḥ | [ṚV, 8, 18 7.2]
uta tyā daivyā bhiṣajā śaṃ naḥ karato aśvinā | [ṚV, 8, 18 8.1]
yuyuyātām ito rapo apa sridhaḥ | [ṚV, 8, 18 8.2]
śam agnir agnibhiḥ karac chaṃ nas tapatu sūryaḥ | [ṚV, 8, 18 9.1]
śaṃ vāto vātv arapā apa sridhaḥ | [ṚV, 8, 18 9.2]
apāmīvām apa sridham apa sedhata durmatim | [ṚV, 8, 18 10.1]
ādityāso yuyotanā no aṃhasaḥ | [ṚV, 8, 18 10.2]
yuyotā śarum asmad āṃ ādityāsa utāmatim | [ṚV, 8, 18 11.1]
ṛdhag dveṣaḥ kṛṇuta viśvavedasaḥ | [ṚV, 8, 18 11.2]
tat su naḥ śarma yacchatādityā yan mumocati | [ṚV, 8, 18 12.1]
enasvantaṃ cid enasaḥ sudānavaḥ | [ṚV, 8, 18 12.2]
yo naḥ kaścid ririkṣati rakṣastvena martyaḥ | [ṚV, 8, 18 13.1]
svaiḥ ṣa evai ririṣīṣṭa yur janaḥ | [ṚV, 8, 18 13.2]
sam it tam agham aśnavad duḥśaṃsam martyaṃ ripum | [ṚV, 8, 18 14.1]
yo asmatrā durhaṇāvāṁ upa dvayuḥ | [ṚV, 8, 18 14.2]
pākatrā sthana devā hṛtsu jānītha martyam | [ṚV, 8, 18 15.1]
upa dvayuṃ cādvayuṃ ca vasavaḥ | [ṚV, 8, 18 15.2]
ā śarma parvatānām otāpāṃ vṛṇīmahe | [ṚV, 8, 18 16.1]
dyāvākṣāmāre asmad rapas kṛtam | [ṚV, 8, 18 16.2]
te no bhadreṇa śarmaṇā yuṣmākaṃ nāvā vasavaḥ | [ṚV, 8, 18 17.1]
ati viśvāni duritā pipartana | [ṚV, 8, 18 17.2]
tuce tanāya tat su no drāghīya āyur jīvase | [ṚV, 8, 18 18.1]
ādityāsaḥ sumahasaḥ kṛṇotana | [ṚV, 8, 18 18.2]
yajño hīﾱo vo antara ādityā asti mṛﾱata | [ṚV, 8, 18 19.1]
yuṣme id vo api ṣmasi sajātye | [ṚV, 8, 18 19.2]
bṛhad varūtham marutāṃ devaṃ trātāram aśvinā | [ṚV, 8, 18 20.1]
mitram īmahe varuṇaṃ svastaye | [ṚV, 8, 18 20.2]
aneho mitrāryaman nṛvad varuṇa śaṃsyam | [ṚV, 8, 18 21.1]
trivarūtham maruto yanta naś chardiḥ | [ṚV, 8, 18 21.2]
ye ciddhi mṛtyubandhava ādityā manavaḥ smasi | [ṚV, 8, 18 22.1]
pra sū na āyur jīvase tiretana | [ṚV, 8, 18 22.2]
{ṚV, 8, 19}
taṃ gūrdhayā svarṇaraṃ devāso devam aratiṃ dadhanvire | [ṚV, 8, 19 1.1]
devatrā havyam ohire | [ṚV, 8, 19 1.2]
vibhūtarātiṃ vipra citraśociṣam agnim īﾱiṣva yanturam | [ṚV, 8, 19 2.1]
asya medhasya somyasya sobhare prem adhvarāya pūrvyam | [ṚV, 8, 19 2.2]
yajiṣṭhaṃ tvā vavṛmahe devaṃ devatrā hotāram amartyam | [ṚV, 8, 19 3.1]
asya yajñasya sukratum | [ṚV, 8, 19 3.2]
ūrjo napātaṃ subhagaṃ sudīditim agniṃ śreṣṭhaśociṣam | [ṚV, 8, 19 4.1]
sa no mitrasya varuṇasya so apām ā sumnaṃ yakṣate divi | [ṚV, 8, 19 4.2]
yaḥ samidhā ya āhutī yo vedena dadāśa marto agnaye | [ṚV, 8, 19 5.1]
yo namasā svadhvaraḥ | [ṚV, 8, 19 5.2]
tasyed arvanto raṃhayanta āśavas tasya dyumnitamaṃ yaśaḥ | [ṚV, 8, 19 6.1]
na tam aṃho devakṛtaṃ kutaścana na martyakṛtaṃ naśat | [ṚV, 8, 19 6.2]
svagnayo vo agnibhiḥ syāma sūno sahasa ūrjām pate | [ṚV, 8, 19 7.1]
suvīras tvam asmayuḥ | [ṚV, 8, 19 7.2]
tve kṣemāsaḥ api santi sādhavaḥ | [ṚV, 8, 19 597615_1]
tvam rājā rayīṇām | [ṚV, 8, 19 597615_2]
so addhā dāśvadhvaro 'gne martaḥ subhaga sa praśaṃsyaḥ | [ṚV, 8, 19 9.1]
sa dhībhir astu sanitā | [ṚV, 8, 19 9.2]
yasya tvam ūrdhvo adhvarāya tiṣṭhasi kṣayadvīraḥ sa sādhate | [ṚV, 8, 19 10.1]
so arvadbhiḥ sanitā sa vipanyubhiḥ sa śūraiḥ sanitā kṛtam | [ṚV, 8, 19 10.2]
yasyāgnir vapur gṛhe stomaṃ cano dadhīta viśvavāryaḥ | [ṚV, 8, 19 11.1]
havyā vā veviṣad viṣaḥ | [ṚV, 8, 19 11.2]
viprasya vā stuvataḥ sahaso yaho makṣūtamasya rātiṣu | [ṚV, 8, 19 12.1]
avodevam uparimartyaṃ kṛdhi vaso vividuṣo vacaḥ | [ṚV, 8, 19 12.2]
yo agniṃ havyadātibhir namobhir vā sudakṣam āvivāsati | [ṚV, 8, 19 13.1]
girā vājiraśociṣam | [ṚV, 8, 19 13.2]
samidhā yo niśitī dāśad aditiṃ dhāmabhir asya martyaḥ | [ṚV, 8, 19 14.1]
viśvet sa dhībhiḥ subhago janāṁ ati dyumnair udna iva tāriṣat | [ṚV, 8, 19 14.2]
tad agne dyumnam ā bhara yat sāsahat sadane kaṃcid atriṇam | [ṚV, 8, 19 15.1]
manyuṃ janasya dūḍhyaḥ | [ṚV, 8, 19 15.2]
yena caṣṭe varuṇo mitro aryamā yena nāsatyā bhagaḥ | [ṚV, 8, 19 16.1]
vayaṃ tat te śavasā gātuvittamā indra tvotā vidhemahi | [ṚV, 8, 19 16.2]
te ghed agne svādhyo ye tvā vipra nidadhire nṛcakṣasam | [ṚV, 8, 19 17.1]
viprāso deva sukratum | [ṚV, 8, 19 17.2]
ta id vediṃ subhaga ta āhutiṃ te sotuṃ cakrire divi | [ṚV, 8, 19 18.1]
ta id vājebhir jigyur mahad dhanaṃ ye tve kāmaṃ nyerire | [ṚV, 8, 19 18.2]
bhadro no agnir āhuto bhadrā rātiḥ subhaga bhadro adhvaraḥ | [ṚV, 8, 19 19.1]
bhadrā uta praśastayaḥ | [ṚV, 8, 19 19.2]
bhadram manaḥ kṛṇuṣva vṛtratūrye yenā samatsu sāsahaḥ | [ṚV, 8, 19 20.1]
ava sthirā tanuhi bhūri śardhatāṃ vanemā te abhiṣṭibhiḥ | [ṚV, 8, 19 20.2]
īﾱe girā manurhitaṃ yaṃ devā dūtam aratiṃ nyerire | [ṚV, 8, 19 21.1]
yajiṣṭhaṃ havyavāhanam | [ṚV, 8, 19 21.2]
tigmajambhāya taruṇāya rājate prayo gāyasy agnaye | [ṚV, 8, 19 22.1]
yaḥ piṃśate sūnṛtābhiḥ suvīryam agnir ghṛtebhir āhutaḥ | [ṚV, 8, 19 22.2]
yadī ghṛtebhir āhuto vāśīm agnir bharata uc cāva ca | [ṚV, 8, 19 23.1]
asura iva nirṇijam | [ṚV, 8, 19 23.2]
yo havyāny airayatā manurhito deva āsā sugandhinā | [ṚV, 8, 19 24.1]
vivāsate vāryāṇi svadhvaro hotā devo amartyaḥ | [ṚV, 8, 19 24.2]
yad agne martyas tvaṃ syām aham mitramaho amartyaḥ | [ṚV, 8, 19 25.1]
sahasaḥ sūnav āhuta | [ṚV, 8, 19 25.2]
na tvā rāsīyābhiśastaye vaso na pāpatvāya santya | [ṚV, 8, 19 26.1]
na me stotāmatīvā na durhitaḥ syād agne na pāpayā | [ṚV, 8, 19 26.2]
pitur na putraḥ subhṛto duroṇa ā devāṃ etu pra ṇo haviḥ | [ṚV, 8, 19 27.1]
tavāham agna ūtibhir nediṣṭhābhiḥ saceya joṣam ā vaso | [ṚV, 8, 19 28.1]
sadā devasya martyaḥ | [ṚV, 8, 19 28.2]
tava kratvā saneyaṃ tava rātibhir agne tava praśastibhiḥ | [ṚV, 8, 19 29.1]
tvām id āhuḥ pramatiṃ vaso mamāgne harṣasva dātave | [ṚV, 8, 19 29.2]
pra so agne tavotibhiḥ suvīrābhis tirate vājabharmabhiḥ | [ṚV, 8, 19 30.1]
yasya tvaṃ sakhyam āvaraḥ | [ṚV, 8, 19 30.2]
tava drapso nīlavān vāśa ṛtviya indhānaḥ siṣṇav ā dade | [ṚV, 8, 19 31.1]
tvam mahīnām uṣasām asi priyaḥ kṣapo vastuṣu rājasi | [ṚV, 8, 19 31.2]
tam āganma sobharayaḥ sahasramuṣkaṃ svabhiṣṭim avase | [ṚV, 8, 19 32.1]
samrājaṃ trāsadasyavam | [ṚV, 8, 19 32.2]
yasya te agne anye agnayaḥ upakṣitaḥ vayāḥ iva | [ṚV, 8, 19 597663_1]
vipaḥ na dyumnā ni yuve janānām tava kṣatrāṇi vardhayan | [ṚV, 8, 19 597664_1]
yam ādityāso adruhaḥ pāraṃ nayatha martyam | [ṚV, 8, 19 34.1]
maghonāṃ viśveṣāṃ sudānavaḥ | [ṚV, 8, 19 34.2]
yūyaṃ rājānaḥ kaṃcic carṣaṇīsahaḥ kṣayantam mānuṣāṁ anu | [ṚV, 8, 19 35.1]
vayaṃ te vo varuṇa mitrāryaman syāmed ṛtasya rathyaḥ | [ṚV, 8, 19 35.2]
adān me paurukutsyaḥ pañcāśataṃ trasadasyur vadhūnām | [ṚV, 8, 19 36.1]
maṃhiṣṭho aryaḥ satpatiḥ | [ṚV, 8, 19 36.2]
uta me prayiyor vayiyoḥ suvāstvā adhi tugvani | [ṚV, 8, 19 37.1]
tisṝṇāṃ saptatīnāṃ śyāvaḥ praṇetā bhuvad vasur diyānām patiḥ | [ṚV, 8, 19 37.2]
{ṚV, 8, 20}
ā gantā mā riṣaṇyata prasthāvāno māpa sthātā samanyavaḥ | [ṚV, 8, 20 1.1]
sthirā cin namayiṣṇavaḥ | [ṚV, 8, 20 1.2]
vīﾱupavibhir maruta ṛbhukṣaṇa ā rudrāsaḥ sudītibhiḥ | [ṚV, 8, 20 2.1]
iṣā no adyā gatā puruspṛho yajñam ā sobharīyavaḥ | [ṚV, 8, 20 2.2]
vidmā hi rudriyāṇāṃ śuṣmam ugram marutāṃ śimīvatām | [ṚV, 8, 20 3.1]
viṣṇor eṣasya mīﾱhuṣām | [ṚV, 8, 20 3.2]
vi dvīpāni pāpatan tiṣṭhad ducchunobhe yujanta rodasī | [ṚV, 8, 20 4.1]
pra dhanvāny airata śubhrakhādayo yad ejatha svabhānavaḥ | [ṚV, 8, 20 4.2]
acyutā cid vo ajmann ā nānadati parvatāso vanaspatiḥ | [ṚV, 8, 20 5.1]
bhūmir yāmeṣu rejate | [ṚV, 8, 20 5.2]
amāya vo maruto yātave dyaur jihīta uttarā bṛhat | [ṚV, 8, 20 6.1]
yatrā naro dediśate tanūṣv ā tvakṣāṃsi bāhvojasaḥ | [ṚV, 8, 20 6.2]
svadhām anu śriyaṃ naro mahi tveṣā amavanto vṛṣapsavaḥ | [ṚV, 8, 20 7.1]
vahante ahrutapsavaḥ | [ṚV, 8, 20 7.2]
gobhir vāṇo ajyate sobharīṇāṃ rathe kośe hiraṇyaye | [ṚV, 8, 20 8.1]
gobandhavaḥ sujātāsa iṣe bhuje mahānto na sparase nu | [ṚV, 8, 20 8.2]
prati vo vṛṣadañjayo vṛṣṇe śardhāya mārutāya bharadhvam | [ṚV, 8, 20 9.1]
havyā vṛṣaprayāvṇe | [ṚV, 8, 20 9.2]
vṛṣaṇaśvena maruto vṛṣapsunā rathena vṛṣanābhinā | [ṚV, 8, 20 10.1]
ā śyenāso na pakṣiṇo vṛthā naro havyā no vītaye gata | [ṚV, 8, 20 10.2]
samānam añjy eṣāṃ vi bhrājante rukmāso adhi bāhuṣu | [ṚV, 8, 20 11.1]
davidyutaty ṛṣṭayaḥ | [ṚV, 8, 20 11.2]
ta ugrāso vṛṣaṇa ugrabāhavo nakiṣ ṭanūṣu yetire | [ṚV, 8, 20 12.1]
sthirā dhanvāny āyudhā ratheṣu vo 'nīkeṣv adhi śriyaḥ | [ṚV, 8, 20 12.2]
yeṣām arṇo na sapratho nāma tveṣaṃ śaśvatām ekam id bhuje | [ṚV, 8, 20 13.1]
vayo na pitryaṃ sahaḥ | [ṚV, 8, 20 13.2]
tān vandasva marutas tāṁ upa stuhi teṣāṃ hi dhunīnām | [ṚV, 8, 20 14.1]
arāṇāṃ na caramas tad eṣāṃ dānā mahnā tad eṣām | [ṚV, 8, 20 14.2]
subhagaḥ sa va ūtiṣv āsa pūrvāsu maruto vyuṣṭiṣu | [ṚV, 8, 20 15.1]
yo vā nūnam utāsati | [ṚV, 8, 20 15.2]
yasya vā yūyam prati vājino nara ā havyā vītaye gatha | [ṚV, 8, 20 16.1]
abhi ṣa dyumnair uta vājasātibhiḥ sumnā vo dhūtayo naśat | [ṚV, 8, 20 16.2]
yathā rudrasya sūnavaḥ divaḥ vaśanti asurasya vedhasaḥ yuvānaḥ tathā id asat | [ṚV, 8, 20 597706_1]
ye cārhanti marutaḥ sudānavaḥ sman mīﾱhuṣaś caranti ye | [ṚV, 8, 20 18.1]
ataś cid ā na upa vasyasā hṛdā yuvāna ā vavṛdhvam | [ṚV, 8, 20 18.2]
yūna ū ṣu naviṣṭhayā vṛṣṇaḥ pāvakāṁ abhi sobhare girā | [ṚV, 8, 20 19.1]
gāya gā iva carkṛṣat | [ṚV, 8, 20 19.2]
sāhā ye santi muṣṭiheva havyo viśvāsu pṛtsu hotṛṣu | [ṚV, 8, 20 20.1]
vṛṣṇaś candrān na suśravastamān girā vandasva maruto aha | [ṚV, 8, 20 20.2]
gāvaś cid ghā samanyavaḥ sajātyena marutaḥ sabandhavaḥ | [ṚV, 8, 20 21.1]
rihate kakubho mithaḥ | [ṚV, 8, 20 21.2]
martaś cid vo nṛtavo rukmavakṣasa upa bhrātṛtvam āyati | [ṚV, 8, 20 22.1]
adhi no gāta marutaḥ sadā hi va āpitvam asti nidhruvi | [ṚV, 8, 20 22.2]
marutaḥ mārutasya naḥ ā bheṣajasya vahata sudānavaḥ yūyam sakhāyaḥ saptayaḥ | [ṚV, 8, 20 597717_1]
yābhiḥ sindhum avatha yābhis tūrvatha yābhir daśasyathā krivim | [ṚV, 8, 20 24.1]
mayo no bhūtotibhir mayobhuvaḥ śivābhir asacadviṣaḥ | [ṚV, 8, 20 24.2]
yat sindhau yad asiknyāṃ yat samudreṣu marutaḥ subarhiṣaḥ | [ṚV, 8, 20 25.1]
yat parvateṣu bheṣajam | [ṚV, 8, 20 25.2]
viśvam paśyanto bibhṛthā tanūṣv ā tenā no adhi vocata | [ṚV, 8, 20 26.1]
kṣamā rapo maruta āturasya na iṣkartā vihrutam punaḥ | [ṚV, 8, 20 26.2]
{ṚV, 8, 21}
vayam u tvām apūrvya sthūraṃ na kaccid bharanto 'vasyavaḥ | [ṚV, 8, 21 1.1]
vāje citraṃ havāmahe | [ṚV, 8, 21 1.2]
upa tvā karmann ūtaye sa no yuvograś cakrāma yo dhṛṣat | [ṚV, 8, 21 2.1]
tvām iddhy avitāraṃ vavṛmahe sakhāya indra sānasim | [ṚV, 8, 21 2.2]
ā yāhīma indavo 'śvapate gopata urvarāpate | [ṚV, 8, 21 3.1]
somaṃ somapate piba | [ṚV, 8, 21 3.2]
vayaṃ hi tvā bandhumantam abandhavo viprāsa indra yemima | [ṚV, 8, 21 4.1]
yā te dhāmāni vṛṣabha tebhir ā gahi viśvebhiḥ somapītaye | [ṚV, 8, 21 4.2]
sīdantaḥ te vayaḥ yathā go śrīte madhau madire vivakṣaṇe abhi tvām indra nonumaḥ | [ṚV, 8, 21 597734_1]
acchā ca tvā enā namasā vadāmasi kim muhur cit vi dīdhayaḥ | [ṚV, 8, 21 597735_1]
santi kāmāsaḥ harivas | [ṚV, 8, 21 597736_1]
dadiḥ tvam | [ṚV, 8, 21 597736_2]
smaḥ vayam | [ṚV, 8, 21 597736_3]
santi naḥ dhiyaḥ | [ṚV, 8, 21 597736_4]
nūtnāḥ id indra te vayam ūtī abhūma | [ṚV, 8, 21 597737_1]
nahi nu te adrivas vidma purā parīṇasaḥ | [ṚV, 8, 21 597738_1]
vidmā sakhitvam uta śūra bhojyam ā te tā vajrinn īmahe | [ṚV, 8, 21 8.1]
uto samasminn ā śiśīhi no vaso vāje suśipra gomati | [ṚV, 8, 21 8.2]
yo na idam idaṃ purā pra vasya ānināya tam u va stuṣe | [ṚV, 8, 21 9.1]
sakhāya indram ūtaye | [ṚV, 8, 21 9.2]
haryaśvaṃ satpatiṃ carṣaṇīsahaṃ sa hi ṣmā yo amandata | [ṚV, 8, 21 10.1]
ā tu naḥ sa vayati gavyam aśvyaṃ stotṛbhyo maghavā śatam | [ṚV, 8, 21 10.2]
tvayā ha svid yujā vayam prati śvasantaṃ vṛṣabha bruvīmahi | [ṚV, 8, 21 11.1]
saṃsthe janasya gomataḥ | [ṚV, 8, 21 11.2]
jayema kāre puruhūta kāriṇo 'bhi tiṣṭhema dūḍhyaḥ | [ṚV, 8, 21 12.1]
nṛbhir vṛtraṃ hanyāma śūśuyāma cāver indra pra ṇo dhiyaḥ | [ṚV, 8, 21 12.2]
abhrātṛvyo anā tvam anāpir indra januṣā sanād asi | [ṚV, 8, 21 13.1]
yudhed āpitvam icchase | [ṚV, 8, 21 13.2]
nakir revantam sakhyāya vindase | [ṚV, 8, 21 597751_1]
pīyanti te surāśvaḥ | [ṚV, 8, 21 597751_2]
yadā kṛṇoṣi nadanum sam ūhasi | [ṚV, 8, 21 597752_1]
āt id pitā iva hūyase | [ṚV, 8, 21 597752_2]
mā te amājuraḥ yathā mūrāsaḥ indra sakhye tvāvataḥ ni sadāma sacā sute | [ṚV, 8, 21 597754_1]
mā te go datra niḥ arāma rādhasaḥ | [ṚV, 8, 21 597755_1]
indra mā te gṛhāmahi | [ṚV, 8, 21 597755_2]
dṛﾱhā cit aryaḥ pra mṛśa | [ṚV, 8, 21 597756_1]
abhi ā bhara | [ṚV, 8, 21 597756_2]
na te dāmānaḥ ādabhe | [ṚV, 8, 21 597756_3]
indro vā ghed iyan maghaṃ sarasvatī vā subhagā dadir vasu | [ṚV, 8, 21 17.1]
tvaṃ vā citra dāśuṣe | [ṚV, 8, 21 17.2]
citra id rājā rājakā id anyake yake sarasvatīm anu | [ṚV, 8, 21 18.1]
parjanya iva tatanaddhi vṛṣṭyā sahasram ayutā dadat | [ṚV, 8, 21 18.2]
{ṚV, 8, 22}
o tyam ahva ā ratham adyā daṃsiṣṭham ūtaye | [ṚV, 8, 22 1.1]
yam aśvinā suhavā rudravartanī ā sūryāyai tasthathuḥ | [ṚV, 8, 22 1.2]
pūrvāyuṣaṃ suhavam puruspṛham bhujyuṃ vājeṣu pūrvyam | [ṚV, 8, 22 2.1]
sacanāvantaṃ sumatibhiḥ sobhare vidveṣasam anehasam | [ṚV, 8, 22 2.2]
iha tyā purubhūtamā devā namobhir aśvinā | [ṚV, 8, 22 3.1]
arvācīnā sv avase karāmahe gantārā dāśuṣo gṛham | [ṚV, 8, 22 3.2]
yuvoḥ rathasya pari cakram īyate īrmā anyat iṣaṇyati | [ṚV, 8, 22 597767_1]
asmān acchā sumatiḥ vām patī ā dhenuḥ iva dhāvatu | [ṚV, 8, 22 597768_1]
ratho yo vāṃ trivandhuro hiraṇyābhīśur aśvinā | [ṚV, 8, 22 5.1]
pari dyāvāpṛthivī bhūṣati śrutas tena nāsatyā gatam | [ṚV, 8, 22 5.2]
daśasyantā manave pūrvyaṃ divi yavaṃ vṛkeṇa karṣathaḥ | [ṚV, 8, 22 6.1]
tā vām adya sumatibhiḥ śubhas patī aśvinā pra stuvīmahi | [ṚV, 8, 22 6.2]
upa no vājinīvasū yātam ṛtasya pathibhiḥ | [ṚV, 8, 22 7.1]
yebhis tṛkṣiṃ vṛṣaṇā trāsadasyavam mahe kṣatrāya jinvathaḥ | [ṚV, 8, 22 7.2]
ayaṃ vām adribhiḥ sutaḥ somo narā vṛṣaṇvasū | [ṚV, 8, 22 8.1]
ā yātaṃ somapītaye pibataṃ dāśuṣo gṛhe | [ṚV, 8, 22 8.2]
ā hi ruhatam aśvinā rathe kośe hiraṇyaye vṛṣaṇvasū | [ṚV, 8, 22 9.1]
yuñjāthām pīvarīr iṣaḥ | [ṚV, 8, 22 9.2]
yābhiḥ paktham avatho yābhir adhriguṃ yābhir babhruṃ vijoṣasam | [ṚV, 8, 22 10.1]
tābhir no makṣū tūyam aśvinā gatam bhiṣajyataṃ yad āturam | [ṚV, 8, 22 10.2]
yad adhrigāvo adhrigū idā cid ahno aśvinā havāmahe | [ṚV, 8, 22 11.1]
vayaṃ gīrbhir vipanyavaḥ | [ṚV, 8, 22 11.2]
tābhir ā yātaṃ vṛṣaṇopa me havaṃ viśvapsuṃ viśvavāryam | [ṚV, 8, 22 12.1]
iṣā maṃhiṣṭhā purubhūtamā narā yābhiḥ kriviṃ vāvṛdhus tābhir ā gatam | [ṚV, 8, 22 12.2]
tāv idā cid ahānāṃ tāv aśvinā vandamāna upa bruve | [ṚV, 8, 22 13.1]
tā u namobhir īmahe | [ṚV, 8, 22 13.2]
tāv id doṣā tā uṣasi śubhas patī tā yāman rudravartanī | [ṚV, 8, 22 14.1]
mā no martāya ripave vājinīvasū paro rudrāv ati khyatam | [ṚV, 8, 22 14.2]
ā sugmyāya sugmyam prātar rathena aśvinā vā sakṣaṇī huve | [ṚV, 8, 22 597790_1]
manojavasā vṛṣaṇā madacyutā makṣuṃgamābhir ūtibhiḥ | [ṚV, 8, 22 16.1]
ārāttāc cid bhūtam asme avase pūrvībhiḥ purubhojasā | [ṚV, 8, 22 16.2]
ā no aśvāvad aśvinā vartir yāsiṣṭam madhupātamā narā | [ṚV, 8, 22 17.1]
gomad dasrā hiraṇyavat | [ṚV, 8, 22 17.2]
suprāvargaṃ suvīryaṃ suṣṭhu vāryam anādhṛṣṭaṃ rakṣasvinā | [ṚV, 8, 22 18.1]
asminn ā vām āyāne vājinīvasū viśvā vāmāni dhīmahi | [ṚV, 8, 22 18.2]
{ṚV, 8, 23}
īﾱiṣvā hi pratīvyaṃ yajasva jātavedasam | [ṚV, 8, 23 1.1]
cariṣṇudhūmam agṛbhītaśociṣam | [ṚV, 8, 23 1.2]
dāmānaṃ viśvacarṣaṇe 'gniṃ viśvamano girā | [ṚV, 8, 23 2.1]
uta stuṣe viṣpardhaso rathānām | [ṚV, 8, 23 2.2]
yeṣām ābādha ṛgmiya iṣaḥ pṛkṣaś ca nigrabhe | [ṚV, 8, 23 3.1]
upavidā vahnir vindate vasu | [ṚV, 8, 23 3.2]
ud asya śocir asthād dīdiyuṣo vy ajaram | [ṚV, 8, 23 4.1]
tapurjambhasya sudyuto gaṇaśriyaḥ | [ṚV, 8, 23 4.2]
ud u tiṣṭha svadhvara stavāno devyā kṛpā | [ṚV, 8, 23 5.1]
abhikhyā bhāsā bṛhatā śuśukvaniḥ | [ṚV, 8, 23 5.2]
agne yāhi su śastibhiḥ havyā juhvānaḥ ānuṣak yathā dūtaḥ babhūtha havyavāhanaḥ | [ṚV, 8, 23 597807_1]
agniṃ vaḥ pūrvyaṃ huve hotāraṃ carṣaṇīnām | [ṚV, 8, 23 7.1]
tam ayā vācā gṛṇe tam u vaḥ stuṣe yajñebhiḥ adbhuta kratum yam kṛpā sūdayante id mitram na jane sudhitam ṛtāvani | [ṚV, 8, 23 597810_1]
ṛtāvānam ṛtāyavo yajñasya sādhanaṃ girā | [ṚV, 8, 23 9.1]
upo enaṃ jujuṣur namasas pade | [ṚV, 8, 23 9.2]
acchā no aṅgirastamaṃ yajñāso yantu saṃyataḥ | [ṚV, 8, 23 10.1]
hotā yo asti vikṣv ā yaśastamaḥ | [ṚV, 8, 23 10.2]
agne tava tye ajara indhānāsaḥ bṛhat bhās aśvāḥ iva vṛṣaṇaḥ taviṣīyavaḥ | [ṚV, 8, 23 597818_1]
sa tvaṃ na ūrjām pate rayiṃ rāsva suvīryam | [ṚV, 8, 23 12.1]
prāva nas toke tanaye samatsv ā | [ṚV, 8, 23 12.2]
yad vā u viśpatiḥ śitaḥ suprīto manuṣo viśi | [ṚV, 8, 23 13.1]
viśved agniḥ prati rakṣāṃsi sedhati | [ṚV, 8, 23 13.2]
śruṣṭy agne navasya me stomasya vīra viśpate | [ṚV, 8, 23 14.1]
ni māyinas tapuṣā rakṣaso daha | [ṚV, 8, 23 14.2]
na tasya māyayā cana ripur īśīta martyaḥ | [ṚV, 8, 23 15.1]
yo agnaye dadāśa havyadātibhiḥ | [ṚV, 8, 23 15.2]
vyaśvas tvā vasuvidam ukṣaṇyur aprīṇād ṛṣiḥ | [ṚV, 8, 23 16.1]
maho rāye tam u tvā sam idhīmahi | [ṚV, 8, 23 16.2]
uśanā kāvyas tvā ni hotāram asādayat | [ṚV, 8, 23 17.1]
āyajiṃ tvā manave jātavedasam | [ṚV, 8, 23 17.2]
viśve hi tvā sajoṣaso devāso dūtam akrata | [ṚV, 8, 23 18.1]
śruṣṭī deva prathamo yajñiyo bhuvaḥ | [ṚV, 8, 23 18.2]
imaṃ ghā vīro amṛtaṃ dūtaṃ kṛṇvīta martyaḥ | [ṚV, 8, 23 19.1]
pāvakaṃ kṛṣṇavartaniṃ vihāyasam | [ṚV, 8, 23 19.2]
taṃ huvema yatasrucaḥ subhāsaṃ śukraśociṣam | [ṚV, 8, 23 20.1]
viśām agnim ajaram pratnam īḍyam | [ṚV, 8, 23 20.2]
yo asmai havyadātibhir āhutim marto 'vidhat | [ṚV, 8, 23 21.1]
bhūri poṣaṃ sa dhatte vīravad yaśaḥ | [ṚV, 8, 23 21.2]
prathamaṃ jātavedasam agniṃ yajñeṣu pūrvyam | [ṚV, 8, 23 22.1]
prati srug eti namasā haviṣmatī | [ṚV, 8, 23 22.2]
ābhir vidhemāgnaye jyeṣṭhābhir vyaśvavat | [ṚV, 8, 23 23.1]
maṃhiṣṭhābhir matibhiḥ śukraśociṣe | [ṚV, 8, 23 23.2]
nūnam arca vihāyase stomebhi sthūrayūpavat | [ṚV, 8, 23 24.1]
ṛṣe vaiyaśva damyāyāgnaye | [ṚV, 8, 23 24.2]
atithim mānuṣāṇāṃ sūnuṃ vanaspatīnām | [ṚV, 8, 23 25.1]
viprā agnim avase pratnam īﾱate | [ṚV, 8, 23 25.2]
maho viśvāṃ abhi ṣato 'bhi havyāni mānuṣā | [ṚV, 8, 23 26.1]
agne ni ṣatsi namasādhi barhiṣi | [ṚV, 8, 23 26.2]
vaṃsvā no vāryā puru vaṃsva rāyaḥ puruspṛhaḥ | [ṚV, 8, 23 27.1]
suvīryasya prajāvato yaśasvataḥ | [ṚV, 8, 23 27.2]
tvaṃ varo suṣāmṇe 'gne janāya codaya | [ṚV, 8, 23 28.1]
sadā vaso rātiṃ yaviṣṭha śaśvate | [ṚV, 8, 23 28.2]
tvaṃ hi supratūr asi tvaṃ no gomatīr iṣaḥ | [ṚV, 8, 23 29.1]
maho rāyaḥ sātim agne apā vṛdhi | [ṚV, 8, 23 29.2]
agne tvaṃ yaśā asy ā mitrāvaruṇā vaha | [ṚV, 8, 23 30.1]
ṛtāvānā samrājā pūtadakṣasā | [ṚV, 8, 23 30.2]
{ṚV, 8, 24}
sakhāya ā śiṣāmahi brahmendrāya vajriṇe | [ṚV, 8, 24 1.1]
stuṣa ū ṣu vo nṛtamāya dhṛṣṇave | [ṚV, 8, 24 1.2]
śavasā hy asi śruto vṛtrahatyena vṛtrahā | [ṚV, 8, 24 2.1]
maghair maghono ati śūra dāśasi | [ṚV, 8, 24 2.2]
sa na stavāna ā bhara rayiṃ citraśravastamam | [ṚV, 8, 24 3.1]
nireke cid yo harivo vasur dadiḥ | [ṚV, 8, 24 3.2]
ā nirekam uta priyam indra darṣi janānām | [ṚV, 8, 24 4.1]
dhṛṣatā dhṛṣṇo stavamāna ā bhara | [ṚV, 8, 24 4.2]
na te savyaṃ na dakṣiṇaṃ hastaṃ varanta āmuraḥ | [ṚV, 8, 24 5.1]
na paribādho harivo gaviṣṭiṣu | [ṚV, 8, 24 5.2]
ā tvā gobhiḥ iva vrajam gīrbhiḥ ṛṇomi adrivas | [ṚV, 8, 24 597867_1]
ā sma kāmam jarituḥ ā manaḥ pṛṇa | [ṚV, 8, 24 597868_1]
viśvāni viśvamanaso dhiyā no vṛtrahantama | [ṚV, 8, 24 7.1]
ugra praṇetar adhi ṣū vaso gahi | [ṚV, 8, 24 7.2]
vayaṃ te asya vṛtrahan vidyāma śūra navyasaḥ | [ṚV, 8, 24 8.1]
vaso spārhasya puruhūta rādhasaḥ | [ṚV, 8, 24 8.2]
yathā asti te aparītam śavaḥ amṛktā rātiḥ puruhūta dāśuṣe | [ṚV, 8, 24 597874_1]
ā vṛṣasva mahāmaha mahe nṛtama rādhase | [ṚV, 8, 24 10.1]
dṛﾱhaś cid dṛhya maghavan maghattaye | [ṚV, 8, 24 10.2]
nū anyatrā cid adrivas tvan no jagmur āśasaḥ | [ṚV, 8, 24 11.1]
maghavañchagdhi tava tan na ūtibhiḥ | [ṚV, 8, 24 11.2]
nahy aṅga nṛto tvad anyaṃ vindāmi rādhase | [ṚV, 8, 24 12.1]
rāye dyumnāya śavase ca girvaṇaḥ | [ṚV, 8, 24 12.2]
endum indrāya siñcata pibāti somyam madhu | [ṚV, 8, 24 13.1]
pra rādhasā codayāte mahitvanā | [ṚV, 8, 24 13.2]
upo harīṇām patiṃ dakṣam pṛñcantam abravam | [ṚV, 8, 24 14.1]
nūnaṃ śrudhi stuvato aśvyasya | [ṚV, 8, 24 14.2]
nahy aṅga purā cana jajñe vīrataras tvat | [ṚV, 8, 24 15.1]
nakī rāyā naivathā na bhandanā | [ṚV, 8, 24 15.2]
ed u madhvo madintaraṃ siñca vādhvaryo andhasaḥ | [ṚV, 8, 24 16.1]
evā hi vīra stavate sadāvṛdhaḥ | [ṚV, 8, 24 16.2]
indra sthātar harīṇāṃ nakiṣ ṭe pūrvyastutim | [ṚV, 8, 24 17.1]
ud ānaṃśa śavasā na bhandanā | [ṚV, 8, 24 17.2]
taṃ vo vājānām patim ahūmahi śravasyavaḥ | [ṚV, 8, 24 18.1]
aprāyubhir yajñebhir vāvṛdhenyam | [ṚV, 8, 24 18.2]
eto nv indraṃ stavāma sakhāya stomyaṃ naram | [ṚV, 8, 24 19.1]
kṛṣṭīr yo viśvā abhy asty eka it | [ṚV, 8, 24 19.2]
agorudhāya gaviṣe dyukṣāya dasmyaṃ vacaḥ | [ṚV, 8, 24 20.1]
ghṛtāt svādīyo madhunaś ca vocata | [ṚV, 8, 24 20.2]
yasyāmitāni vīryā na rādhaḥ paryetave | [ṚV, 8, 24 21.1]
jyotir na viśvam abhy asti dakṣiṇā | [ṚV, 8, 24 21.2]
stuhīndraṃ vyaśvavad anūrmiṃ vājinaṃ yamam | [ṚV, 8, 24 22.1]
aryo gayam maṃhamānaṃ vi dāśuṣe | [ṚV, 8, 24 22.2]
evā nūnam upa stuhi vaiyaśva daśamaṃ navam | [ṚV, 8, 24 23.1]
suvidvāṃsaṃ carkṛtyaṃ caraṇīnām | [ṚV, 8, 24 23.2]
vetthā hi nirṛtīnāṃ vajrahasta parivṛjam | [ṚV, 8, 24 24.1]
ahar ahaḥ śundhyuḥ paripadām iva | [ṚV, 8, 24 24.2]
tad indrāva ā bhara yenā daṃsiṣṭha kṛtvane | [ṚV, 8, 24 25.1]
dvitā kutsāya śiśnatho ni codaya | [ṚV, 8, 24 25.2]
tam u tvā nūnam īmahe navyaṃ daṃsiṣṭha sanyase | [ṚV, 8, 24 26.1]
sa tvaṃ no viśvā abhimātīḥ sakṣaṇiḥ | [ṚV, 8, 24 26.2]
ya ṛkṣād aṃhaso mucad yo vāryāt saptasindhuṣu | [ṚV, 8, 24 27.1]
vadhar dāsasya tuvinṛmṇa nīnamaḥ | [ṚV, 8, 24 27.2]
subhage vājinīvati ā nāryasya dakṣiṇā vyaśvāṁ etu sominaḥ sthūram rādhaḥ śatavat sahasravat | [ṚV, 8, 24 597913_1]
yat tvā pṛcchād ījānaḥ kuhayā kuhayākṛte | [ṚV, 8, 24 30.1]
eṣo apaśrito valo gomatīm ava tiṣṭhati | [ṚV, 8, 24 30.2]
{ṚV, 8, 25}
tā vāṃ viśvasya gopā devā deveṣu yajñiyā | [ṚV, 8, 25 1.1]
ṛtāvānā yajase pūtadakṣasā | [ṚV, 8, 25 1.2]
mitrā tanā na rathyā varuṇaḥ yaḥ ca su kratuḥ sanāt su jātā tanayā dhṛta vratā | [ṚV, 8, 25 597919_1]
tā mātā viśvavedasāsuryāya pramahasā | [ṚV, 8, 25 3.1]
mahī jajānāditir ṛtāvarī | [ṚV, 8, 25 3.2]
mahāntā mitrāvaruṇā samrājā devāv asurā | [ṚV, 8, 25 4.1]
ṛtāvānāv ṛtam ā ghoṣato bṛhat | [ṚV, 8, 25 4.2]
napātā śavaso mahaḥ sūnū dakṣasya sukratū | [ṚV, 8, 25 5.1]
sṛpradānū iṣo vāstv adhi kṣitaḥ | [ṚV, 8, 25 5.2]
saṃ yā dānūni yemathur divyāḥ pārthivīr iṣaḥ | [ṚV, 8, 25 6.1]
nabhasvatīr ā vāṃ carantu vṛṣṭayaḥ | [ṚV, 8, 25 6.2]
adhi yā bṛhato divo 'bhi yūtheva paśyataḥ | [ṚV, 8, 25 7.1]
ṛtāvānā samrājā namase hitā | [ṚV, 8, 25 7.2]
ṛtāvānā ni ṣedatuḥ sāmrājyāya sukratū | [ṚV, 8, 25 8.1]
dhṛtavratā kṣatriyā kṣatram āśatuḥ | [ṚV, 8, 25 8.2]
akṣṇaś cid gātuvittarānulbaṇena cakṣasā | [ṚV, 8, 25 9.1]
ni cin miṣantā nicirā ni cikyatuḥ | [ṚV, 8, 25 9.2]
uta no devy aditir uruṣyatāṃ nāsatyā | [ṚV, 8, 25 10.1]
uruṣyantu maruto vṛddhaśavasaḥ | [ṚV, 8, 25 10.2]
te no nāvam uruṣyata divā naktaṃ sudānavaḥ | [ṚV, 8, 25 11.1]
ariṣyanto ni pāyubhiḥ sacemahi | [ṚV, 8, 25 11.2]
aghnate viṣṇave vayam ariṣyantaḥ sudānave | [ṚV, 8, 25 12.1]
śrudhi svayāvan sindho pūrvacittaye | [ṚV, 8, 25 12.2]
tad vāryaṃ vṛṇīmahe variṣṭhaṃ gopayatyam | [ṚV, 8, 25 13.1]
mitro yat pānti varuṇo yad aryamā | [ṚV, 8, 25 13.2]
uta naḥ sindhur apāṃ tan marutas tad aśvinā | [ṚV, 8, 25 14.1]
indro viṣṇur mīḍhvāṃsaḥ sajoṣasaḥ | [ṚV, 8, 25 14.2]
te hi ṣmā vanuṣo naro 'bhimātiṃ kayasya cit | [ṚV, 8, 25 15.1]
tigmaṃ na kṣodaḥ pratighnanti bhūrṇayaḥ | [ṚV, 8, 25 15.2]
ayam eka itthā purūru caṣṭe vi viśpatiḥ | [ṚV, 8, 25 16.1]
tasya vratāny anu vaś carāmasi | [ṚV, 8, 25 16.2]
anu pūrvāṇy okyā sāmrājyasya saścima | [ṚV, 8, 25 17.1]
mitrasya vratā varuṇasya dīrghaśrut | [ṚV, 8, 25 17.2]
pari yo raśminā divo 'ntān mame pṛthivyāḥ | [ṚV, 8, 25 18.1]
ubhe ā paprau rodasī mahitvā | [ṚV, 8, 25 18.2]
ud u ṣya śaraṇe divo jyotir ayaṃsta sūryaḥ | [ṚV, 8, 25 19.1]
agnir na śukraḥ samidhāna āhutaḥ | [ṚV, 8, 25 19.2]
vaco dīrghaprasadmanīśe vājasya gomataḥ | [ṚV, 8, 25 20.1]
īśe hi pitvo 'viṣasya dāvane | [ṚV, 8, 25 20.2]
tat sūryaṃ rodasī ubhe doṣā vastor upa bruve | [ṚV, 8, 25 21.1]
bhojeṣv asmāṁ abhy uc carā sadā | [ṚV, 8, 25 21.2]
ṛjram ukṣaṇyāyane rajataṃ harayāṇe | [ṚV, 8, 25 22.1]
rathaṃ yuktam asanāma suṣāmaṇi | [ṚV, 8, 25 22.2]
tā me aśvyānāṃ harīṇāṃ nitośanā | [ṚV, 8, 25 23.1]
uto nu kṛtvyānāṃ nṛvāhasā | [ṚV, 8, 25 23.2]
smadabhīśū kaśāvantā viprā naviṣṭhayā matī | [ṚV, 8, 25 24.1]
maho vājināv arvantā sacāsanam | [ṚV, 8, 25 24.2]
{ṚV, 8, 26}
yuvor u ṣū rathaṃ huve sadhastutyāya sūriṣu | [ṚV, 8, 26 1.1]
atūrtadakṣā vṛṣaṇā vṛṣaṇvasū | [ṚV, 8, 26 1.2]
yuvaṃ varo suṣāmṇe mahe tane nāsatyā | [ṚV, 8, 26 2.1]
avobhir yātho vṛṣaṇā vṛṣaṇvasū | [ṚV, 8, 26 2.2]
tā vām adya havāmahe havyebhir vājinīvasū | [ṚV, 8, 26 3.1]
pūrvīr iṣa iṣayantāv ati kṣapaḥ | [ṚV, 8, 26 3.2]
ā vāṃ vāhiṣṭho aśvinā ratho yātu śruto narā | [ṚV, 8, 26 4.1]
upa stomān turasya darśathaḥ śriye | [ṚV, 8, 26 4.2]
juhurāṇā cid aśvinā manyethāṃ vṛṣaṇvasū | [ṚV, 8, 26 5.1]
yuvaṃ hi rudrā parṣatho ati dviṣaḥ | [ṚV, 8, 26 5.2]
dasrā hi viśvam ānuṣaṅ makṣūbhiḥ paridīyathaḥ | [ṚV, 8, 26 6.1]
dhiyañjinvā madhuvarṇā śubhas patī | [ṚV, 8, 26 6.2]
upa no yātam aśvinā rāyā viśvapuṣā saha | [ṚV, 8, 26 7.1]
maghavānā suvīrāv anapacyutā | [ṚV, 8, 26 7.2]
ā me asya pratīvyam indranāsatyā gatam | [ṚV, 8, 26 8.1]
devā devebhir adya sacanastamā | [ṚV, 8, 26 8.2]
vayaṃ hi vāṃ havāmaha ukṣaṇyanto vyaśvavat | [ṚV, 8, 26 9.1]
sumatibhir upa viprāv ihā gatam | [ṚV, 8, 26 9.2]
aśvinā sv ṛṣe stuhi kuvit te śravato havam | [ṚV, 8, 26 10.1]
nedīyasaḥ kūﾱayātaḥ paṇīṃr uta | [ṚV, 8, 26 10.2]
vaiyaśvasya śrutaṃ naroto me asya vedathaḥ | [ṚV, 8, 26 11.1]
sajoṣasā varuṇo mitro aryamā | [ṚV, 8, 26 11.2]
yuvādattasya dhiṣṇyā yuvānītasya sūribhiḥ | [ṚV, 8, 26 12.1]
ahar ahar vṛṣaṇa mahyaṃ śikṣatam | [ṚV, 8, 26 12.2]
yo vāṃ yajñebhir āvṛto 'dhivastrā vadhūr iva | [ṚV, 8, 26 13.1]
saparyantā śubhe cakrāte aśvinā | [ṚV, 8, 26 13.2]
yo vām uruvyacastamaṃ ciketati nṛpāyyam | [ṚV, 8, 26 14.1]
vartir aśvinā pari yātam asmayū | [ṚV, 8, 26 14.2]
asmabhyaṃ su vṛṣaṇvasū yātaṃ vartir nṛpāyyam | [ṚV, 8, 26 15.1]
viṣudruheva yajñam ūhathur girā | [ṚV, 8, 26 15.2]
vāhiṣṭho vāṃ havānāṃ stomo dūto huvan narā | [ṚV, 8, 26 16.1]
yuvābhyām bhūtv aśvinā | [ṚV, 8, 26 16.2]
yad ado divo arṇava iṣo vā madatho gṛhe | [ṚV, 8, 26 17.1]
śrutam in me amartyā | [ṚV, 8, 26 17.2]
uta syā śvetayāvarī vāhiṣṭhā vāṃ nadīnām | [ṚV, 8, 26 18.1]
sindhur hiraṇyavartaniḥ | [ṚV, 8, 26 18.2]
smad etayā sukīrtyāśvinā śvetayā dhiyā | [ṚV, 8, 26 19.1]
vahethe śubhrayāvānā | [ṚV, 8, 26 19.2]
yukṣvā hi tvaṃ rathāsahā yuvasva poṣyā vaso | [ṚV, 8, 26 20.1]
ān no vāyo madhu pibāsmākaṃ savanā gahi | [ṚV, 8, 26 20.2]
tava vāyav ṛtaspate tvaṣṭur jāmātar adbhuta | [ṚV, 8, 26 21.1]
avāṃsy ā vṛṇīmahe | [ṚV, 8, 26 21.2]
tvaṣṭur jāmātaraṃ vayam īśānaṃ rāya īmahe | [ṚV, 8, 26 22.1]
sutāvanto vāyuṃ dyumnā janāsaḥ | [ṚV, 8, 26 22.2]
vāyo yāhi śivā divo vahasvā su svaśvyam | [ṚV, 8, 26 23.1]
vahasva mahaḥ pṛthupakṣasā rathe | [ṚV, 8, 26 23.2]
tvāṃ hi supsarastamaṃ nṛṣadaneṣu hūmahe | [ṚV, 8, 26 24.1]
grāvāṇaṃ nāśvapṛṣṭham maṃhanā | [ṚV, 8, 26 24.2]
sa tvaṃ no deva manasā vāyo mandāno agriyaḥ | [ṚV, 8, 26 25.1]
kṛdhi vājāṁ apo dhiyaḥ | [ṚV, 8, 26 25.2]
{ṚV, 8, 27}
agnir ukthe purohito grāvāṇo barhir adhvare | [ṚV, 8, 27 1.1]
ṛcā yāmi maruto brahmaṇaspatiṃ devāṁ avo vareṇyam | [ṚV, 8, 27 1.2]
ā paśuṃ gāsi pṛthivīṃ vanaspatīn uṣāsā naktam oṣadhīḥ | [ṚV, 8, 27 2.1]
viśve ca no vasavo viśvavedaso dhīnām bhūta prāvitāraḥ | [ṚV, 8, 27 2.2]
pra sū na etv adhvaro 'gnā deveṣu pūrvyaḥ | [ṚV, 8, 27 3.1]
ādityeṣu pra varuṇe dhṛtavrate marutsu viśvabhānuṣu | [ṚV, 8, 27 3.2]
viśve hi ṣmā manave viśvavedaso bhuvan vṛdhe riśādasaḥ | [ṚV, 8, 27 4.1]
ariṣṭebhiḥ pāyubhir viśvavedaso yantā no 'vṛkaṃ chardiḥ | [ṚV, 8, 27 4.2]
ā no adya samanaso gantā viśve sajoṣasaḥ | [ṚV, 8, 27 5.1]
ṛcā girā maruto devy adite sadane pastye mahi | [ṚV, 8, 27 5.2]
abhi priyā maruto yā vo aśvyā havyā mitra prayāthana | [ṚV, 8, 27 6.1]
ā barhir indro varuṇas turā nara ādityāsaḥ sadantu naḥ | [ṚV, 8, 27 6.2]
vayaṃ vo vṛktabarhiṣo hitaprayasa ānuṣak | [ṚV, 8, 27 7.1]
sutasomāso varuṇa havāmahe manuṣvad iddhāgnayaḥ | [ṚV, 8, 27 7.2]
ā pra yāta maruto viṣṇo aśvinā pūṣan mākīnayā dhiyā | [ṚV, 8, 27 8.1]
indra ā yātu prathamaḥ saniṣyubhir vṛṣā yo vṛtrahā gṛṇe | [ṚV, 8, 27 8.2]
vi no devāso adruho 'cchidraṃ śarma yacchata | [ṚV, 8, 27 9.1]
na yad dūrād vasavo nū cid antito varūtham ādadharṣati | [ṚV, 8, 27 9.2]
asti hi vaḥ sajātyaṃ riśādaso devāso asty āpyam | [ṚV, 8, 27 10.1]
pra ṇaḥ pūrvasmai suvitāya vocata makṣū sumnāya navyase | [ṚV, 8, 27 10.2]
idā hi va upastutim idā vāmasya bhaktaye | [ṚV, 8, 27 11.1]
upa vo viśvavedaso namasyur āṃ asṛkṣy anyām iva | [ṚV, 8, 27 11.2]
ud u ṣya vaḥ savitā supraṇītayo 'sthād ūrdhvo vareṇyaḥ | [ṚV, 8, 27 12.1]
ni dvipādaś catuṣpādo arthino 'viśran patayiṣṇavaḥ | [ṚV, 8, 27 12.2]
devaṃ devaṃ vo 'vase devaṃ devam abhiṣṭaye | [ṚV, 8, 27 13.1]
devaṃ devaṃ huvema vājasātaye gṛṇanto devyā dhiyā | [ṚV, 8, 27 13.2]
devāso hi ṣmā manave samanyavo viśve sākaṃ sarātayaḥ | [ṚV, 8, 27 14.1]
te no adya te aparaṃ tuce tu no bhavantu varivovidaḥ | [ṚV, 8, 27 14.2]
pra vaḥ śaṃsāmy adruhaḥ saṃstha upastutīnām | [ṚV, 8, 27 15.1]
na taṃ dhūrtir varuṇa mitra martyaṃ yo vo dhāmabhyo 'vidhat | [ṚV, 8, 27 15.2]
pra sa kṣayaṃ tirate vi mahīr iṣo yo vo varāya dāśati | [ṚV, 8, 27 16.1]
pra prajābhir jāyate dharmaṇas pary ariṣṭaḥ sarva edhate | [ṚV, 8, 27 16.2]
ṛte sa vindate yudhaḥ sugebhir yāty adhvanaḥ | [ṚV, 8, 27 17.1]
aryamā mitro varuṇaḥ sarātayo yaṃ trāyante sajoṣasaḥ | [ṚV, 8, 27 17.2]
ajre cid asmai kṛṇuthā nyañcanaṃ durge cid ā susaraṇam | [ṚV, 8, 27 18.1]
eṣā cid asmād aśaniḥ paro nu sāsredhantī vi naśyatu | [ṚV, 8, 27 18.2]
yad adya sūrya udyati priyakṣatrā ṛtaṃ dadha | [ṚV, 8, 27 19.1]
yan nimruci prabudhi viśvavedaso yad vā madhyandine divaḥ | [ṚV, 8, 27 19.2]
yad vābhipitve asurā ṛtaṃ yate chardir yema vi dāśuṣe | [ṚV, 8, 27 20.1]
vayaṃ tad vo vasavo viśvavedasa upa stheyāma madhya ā | [ṚV, 8, 27 20.2]
yad adya sūra udite yan madhyandina ātuci | [ṚV, 8, 27 21.1]
vāmaṃ dhattha manave viśvavedaso juhvānāya pracetase | [ṚV, 8, 27 21.2]
vayaṃ tad vaḥ samrāja ā vṛṇīmahe putro na bahupāyyam | [ṚV, 8, 27 22.1]
aśyāma tad ādityā juhvato havir yena vasyo 'naśāmahai | [ṚV, 8, 27 22.2]
{ṚV, 8, 28}
ye triṃśati trayas paro devāso barhir āsadan | [ṚV, 8, 28 1.1]
vidann aha dvitāsanan | [ṚV, 8, 28 1.2]
varuṇo mitro aryamā smadrātiṣāco agnayaḥ | [ṚV, 8, 28 2.1]
patnīvanto vaṣaṭkṛtāḥ | [ṚV, 8, 28 2.2]
te no gopā apācyās ta udak ta itthā nyak | [ṚV, 8, 28 3.1]
purastāt sarvayā viśā | [ṚV, 8, 28 3.2]
yathā vaśanti devāḥ tathā id asat | [ṚV, 8, 28 598065_1]
arāvā cana martyaḥ | [ṚV, 8, 28 4.2]
saptānāṃ sapta ṛṣṭayaḥ sapta dyumnāny eṣām | [ṚV, 8, 28 5.1]
sapto adhi śriyo dhire | [ṚV, 8, 28 5.2]
{ṚV, 8, 29}
babhrur eko viṣuṇaḥ sūnaro yuvāñjy aṅkte hiraṇyayam | [ṚV, 8, 29 1.1]
yonim eka ā sasāda dyotano 'ntar deveṣu medhiraḥ | [ṚV, 8, 29 2.1]
vāśīm eko bibharti hasta āyasīm antar deveṣu nidhruviḥ | [ṚV, 8, 29 3.1]
vajram eko bibharti hasta āhitaṃ tena vṛtrāṇi jighnate | [ṚV, 8, 29 4.1]
tigmam eko bibharti hasta āyudhaṃ śucir ugro jalāṣabheṣajaḥ | [ṚV, 8, 29 5.1]
taskaraḥ yathā eṣa veda nidhīnām | [ṚV, 8, 29 598074_1]
trīṇy eka urugāyo vi cakrame yatra devāso madanti | [ṚV, 8, 29 7.1]
vibhir dvā carata ekayā saha pra pravāseva vasataḥ | [ṚV, 8, 29 8.1]
sado dvā cakrāte upamā divi samrājā sarpirāsutī | [ṚV, 8, 29 9.1]
arcanta eke mahi sāma manvata tena sūryam arocayan | [ṚV, 8, 29 10.1]
{ṚV, 8, 30}
nahi vo asty arbhako devāso na kumārakaḥ | [ṚV, 8, 30 1.1]
viśve satomahānta it | [ṚV, 8, 30 1.2]
iti stutāso asathā riśādaso ye stha trayaś ca triṃśac ca | [ṚV, 8, 30 2.1]
manor devā yajñiyāsaḥ | [ṚV, 8, 30 2.2]
te nas trādhvaṃ te 'vata ta u no adhi vocata | [ṚV, 8, 30 3.1]
mā naḥ pathaḥ pitryān mānavād adhi dūraṃ naiṣṭa parāvataḥ | [ṚV, 8, 30 3.2]
ye devāsa iha sthana viśve vaiśvānarā uta | [ṚV, 8, 30 4.1]
asmabhyaṃ śarma sapratho gave 'śvāya yacchata | [ṚV, 8, 30 4.2]
{ṚV, 8, 31}
yo yajāti yajāta it sunavac ca pacāti ca | [ṚV, 8, 31 1.1]
brahmed indrasya cākanat | [ṚV, 8, 31 1.2]
puroﾱāśaṃ yo asmai somaṃ rarata āśiram | [ṚV, 8, 31 2.1]
pād it taṃ śakro aṃhasaḥ | [ṚV, 8, 31 2.2]
tasya dyumāṁ asad ratho devajūtaḥ sa śūśuvat | [ṚV, 8, 31 3.1]
viśvā vanvann amitriyā | [ṚV, 8, 31 3.2]
asya prajāvatī gṛhe 'saścantī dive dive | [ṚV, 8, 31 4.1]
iﾱā dhenumatī duhe | [ṚV, 8, 31 4.2]
yā dampatī samanasā sunuta ā ca dhāvataḥ | [ṚV, 8, 31 5.1]
devāso nityayāśirā | [ṚV, 8, 31 5.2]
prati prāśavyāṃ itaḥ samyañcā barhir āśāte | [ṚV, 8, 31 6.1]
na tā vājeṣu vāyataḥ | [ṚV, 8, 31 6.2]
na devānām api hnutaḥ sumatiṃ na jugukṣataḥ | [ṚV, 8, 31 7.1]
śravo bṛhad vivāsataḥ | [ṚV, 8, 31 7.2]
putriṇā tā kumāriṇā viśvam āyur vy aśnutaḥ | [ṚV, 8, 31 8.1]
ubhā hiraṇyapeśasā | [ṚV, 8, 31 8.2]
vītihotrā kṛtadvasū daśasyantāmṛtāya kam | [ṚV, 8, 31 9.1]
sam ūdho romaśaṃ hato deveṣu kṛṇuto duvaḥ | [ṚV, 8, 31 9.2]
ā śarma parvatānāṃ vṛṇīmahe nadīnām | [ṚV, 8, 31 10.1]
ā viṣṇoḥ sacābhuvaḥ | [ṚV, 8, 31 10.2]
aitu pūṣā rayir bhagaḥ svasti sarvadhātamaḥ | [ṚV, 8, 31 11.1]
urur adhvā svastaye | [ṚV, 8, 31 11.2]
aramatir anarvaṇo viśvo devasya manasā | [ṚV, 8, 31 12.1]
ādityānām aneha it | [ṚV, 8, 31 12.2]
yathā naḥ mitraḥ aryamā varuṇaḥ santi gopāḥ su gāḥ ṛtasya panthāḥ | [ṚV, 8, 31 598112_1]
agnim vaḥ pūrvyam devam īḍe vasūnām saparyantaḥ puru priyam mitram na kṣetrasādhasam | [ṚV, 8, 31 598113_1]
makṣū devavato rathaḥ śūro vā pṛtsu kāsucit | [ṚV, 8, 31 15.1]
devānāṃ ya in mano yajamāna iyakṣaty abhīd ayajvano bhuvat | [ṚV, 8, 31 15.2]
na yajamāna riṣyasi na sunvāna na devayo | [ṚV, 8, 31 16.1]
devānāṃ ya in mano yajamāna iyakṣaty abhīd ayajvano bhuvat | [ṚV, 8, 31 16.2]
nakiṣ ṭaṃ karmaṇā naśan na pra yoṣan na yoṣati | [ṚV, 8, 31 17.1]
devānāṃ ya in mano yajamāna iyakṣaty abhīd ayajvano bhuvat | [ṚV, 8, 31 17.2]
asad atra suvīryam uta tyad āśvaśvyam | [ṚV, 8, 31 18.1]
devānāṃ ya in mano yajamāna iyakṣaty abhīd ayajvano bhuvat | [ṚV, 8, 31 18.2]
{ṚV, 8, 32}
pra kṛtāny ṛjīṣiṇaḥ kaṇvā indrasya gāthayā | [ṚV, 8, 32 1.1]
made somasya vocata | [ṚV, 8, 32 1.2]
yaḥ sṛbindam anarśanim pipruṃ dāsam ahīśuvam | [ṚV, 8, 32 2.1]
vadhīd ugro riṇann apaḥ | [ṚV, 8, 32 2.2]
ny arbudasya viṣṭapaṃ varṣmāṇam bṛhatas tira | [ṚV, 8, 32 3.1]
kṛṣe tad indra pauṃsyam | [ṚV, 8, 32 3.2]
prati śrutāya vo dhṛṣat tūrṇāśaṃ na girer adhi | [ṚV, 8, 32 4.1]
huve suśipram ūtaye | [ṚV, 8, 32 4.2]
sa gor aśvasya vi vrajam mandānaḥ somyebhyaḥ | [ṚV, 8, 32 5.1]
puraṃ na śūra darṣasi | [ṚV, 8, 32 5.2]
yadi me rāraṇaḥ suta ukthe vā dadhase canaḥ | [ṚV, 8, 32 6.1]
ārād upa svadhā gahi | [ṚV, 8, 32 6.2]
vayaṃ ghā te api ṣmasi stotāra indra girvaṇaḥ | [ṚV, 8, 32 7.1]
tvaṃ no jinva somapāḥ | [ṚV, 8, 32 7.2]
uta naḥ pitum ā bhara saṃrarāṇo avikṣitam | [ṚV, 8, 32 8.1]
maghavan bhūri te vasu | [ṚV, 8, 32 8.2]
uta no gomatas kṛdhi hiraṇyavato aśvinaḥ | [ṚV, 8, 32 9.1]
iﾱābhiḥ saṃ rabhemahi | [ṚV, 8, 32 9.2]
bṛbadukthaṃ havāmahe sṛprakarasnam ūtaye | [ṚV, 8, 32 10.1]
sādhu kṛṇvantam avase | [ṚV, 8, 32 10.2]
yaḥ saṃsthe cicchatakratur ād īṃ kṛṇoti vṛtrahā | [ṚV, 8, 32 11.1]
jaritṛbhyaḥ purūvasuḥ | [ṚV, 8, 32 11.2]
sa naḥ śakraś cid ā śakad dānavāṃ antarābharaḥ | [ṚV, 8, 32 12.1]
indro viśvābhir ūtibhiḥ | [ṚV, 8, 32 12.2]
yo rāyo 'vanir mahān supāraḥ sunvataḥ sakhā | [ṚV, 8, 32 13.1]
tam indram abhi gāyata | [ṚV, 8, 32 13.2]
āyantāram mahi sthiram pṛtanāsu śravojitam | [ṚV, 8, 32 14.1]
bhūrer īśānam ojasā | [ṚV, 8, 32 14.2]
nakir asya śacīnāṃ niyantā sūnṛtānām | [ṚV, 8, 32 15.1]
nakir vaktā na dād iti | [ṚV, 8, 32 15.2]
na nūnam brahmaṇām ṛṇam prāśūnām asti sunvatām | [ṚV, 8, 32 16.1]
na somo apratā pape | [ṚV, 8, 32 16.2]
panya id upa gāyata panya ukthāni śaṃsata | [ṚV, 8, 32 17.1]
brahmā kṛṇota panya it | [ṚV, 8, 32 17.2]
panya ā dardiracchatā sahasrā vājy avṛtaḥ | [ṚV, 8, 32 18.1]
indro yo yajvano vṛdhaḥ | [ṚV, 8, 32 18.2]
vi ṣū cara svadhā anu kṛṣṭīnām anv āhuvaḥ | [ṚV, 8, 32 19.1]
indra piba sutānām | [ṚV, 8, 32 19.2]
piba svadhainavānām uta yas tugrye sacā | [ṚV, 8, 32 20.1]
utāyam indra yas tava | [ṚV, 8, 32 20.2]
atīhi manyuṣāviṇaṃ suṣuvāṃsam upāraṇe | [ṚV, 8, 32 21.1]
imaṃ rātaṃ sutam piba | [ṚV, 8, 32 21.2]
ihi tisraḥ parāvata ihi pañca janāṃ ati | [ṚV, 8, 32 22.1]
dhenā indrāvacākaśat | [ṚV, 8, 32 22.2]
sūryaḥ raśmim yathā sṛja | [ṚV, 8, 32 598167_1]
tvā yacchantu me giraḥ nimnam āpaḥ na sadhryak | [ṚV, 8, 32 598167_2]
adhvaryav ā tu hi ṣiñca somaṃ vīrāya śipriṇe | [ṚV, 8, 32 24.1]
bharā sutasya pītaye | [ṚV, 8, 32 24.2]
ya udnaḥ phaligam bhinan nyak sindhūṃr avāsṛjat | [ṚV, 8, 32 25.1]
yo goṣu pakvaṃ dhārayat | [ṚV, 8, 32 25.2]
ahan vṛtram ṛcīṣama aurṇavābham ahīśuvam | [ṚV, 8, 32 26.1]
himenāvidhyad arbudam | [ṚV, 8, 32 26.2]
pra va ugrāya niṣṭure 'ṣāﾱhāya prasakṣiṇe | [ṚV, 8, 32 27.1]
devattam brahma gāyata | [ṚV, 8, 32 27.2]
yo viśvāny abhi vratā somasya made andhasaḥ | [ṚV, 8, 32 28.1]
indro deveṣu cetati | [ṚV, 8, 32 28.2]
iha tyā sadhamādyā harī hiraṇyakeśyā | [ṚV, 8, 32 29.1]
voﾱhām abhi prayo hitam | [ṚV, 8, 32 29.2]
arvāñcaṃ tvā puruṣṭuta priyamedhastutā harī | [ṚV, 8, 32 30.1]
somapeyāya vakṣataḥ | [ṚV, 8, 32 30.2]
{ṚV, 8, 33}
vayam gha tvā sutāvantaḥ āpaḥ na vṛkta barhiṣaḥ | [ṚV, 8, 33 598183_1]
pavitrasya prasravaṇeṣu vṛtrahan pari stotāraḥ āsate | [ṚV, 8, 33 598184_1]
svaranti tvā sute naro vaso nireka ukthinaḥ | [ṚV, 8, 33 2.1]
kadā sutaṃ tṛṣāṇa oka ā gama indra svabdīva vaṃsagaḥ | [ṚV, 8, 33 2.2]
kaṇvebhir dhṛṣṇav ā dhṛṣad vājaṃ darṣi sahasriṇam | [ṚV, 8, 33 3.1]
piśaṅgarūpam maghavan vicarṣaṇe makṣū gomantam īmahe | [ṚV, 8, 33 3.2]
pāhi gāyāndhaso mada indrāya medhyātithe | [ṚV, 8, 33 4.1]
yaḥ sammiślo haryor yaḥ sute sacā vajrī ratho hiraṇyayaḥ | [ṚV, 8, 33 4.2]
yaḥ suṣavyaḥ sudakṣiṇa ino yaḥ sukratur gṛṇe | [ṚV, 8, 33 5.1]
ya ākaraḥ sahasrā yaḥ śatāmagha indro yaḥ pūrbhid āritaḥ | [ṚV, 8, 33 5.2]
yo dhṛṣito yo 'vṛto yo asti śmaśruṣu śritaḥ | [ṚV, 8, 33 6.1]
vibhūtadyumnaś cyavanaḥ puruṣṭutaḥ kratvā gaur iva śākinaḥ | [ṚV, 8, 33 6.2]
ka īṃ veda sute sacā pibantaṃ kad vayo dadhe | [ṚV, 8, 33 7.1]
ayaṃ yaḥ puro vibhinatty ojasā mandānaḥ śipry andhasaḥ | [ṚV, 8, 33 7.2]
dānā mṛgo na vāraṇaḥ purutrā carathaṃ dadhe | [ṚV, 8, 33 8.1]
nakiṣ ṭvā ni yamad ā sute gamo mahāṃś carasy ojasā | [ṚV, 8, 33 8.2]
ya ugraḥ sann aniṣṭṛta sthiro raṇāya saṃskṛtaḥ | [ṚV, 8, 33 9.1]
yadi stotur maghavā śṛṇavaddhavaṃ nendro yoṣaty ā gamat | [ṚV, 8, 33 9.2]
satyam itthā vṛṣed asi vṛṣajūtir no 'vṛtaḥ | [ṚV, 8, 33 10.1]
vṛṣā hy ugra śṛṇviṣe parāvati vṛṣo arvāvati śrutaḥ | [ṚV, 8, 33 10.2]
vṛṣaṇas te abhīśavo vṛṣā kaśā hiraṇyayī | [ṚV, 8, 33 11.1]
vṛṣā ratho maghavan vṛṣaṇā harī vṛṣā tvaṃ śatakrato | [ṚV, 8, 33 11.2]
vṛṣā sotā sunotu te vṛṣann ṛjīpinn ā bhara | [ṚV, 8, 33 12.1]
vṛṣā dadhanve vṛṣaṇaṃ nadīṣv ā tubhyaṃ sthātar harīṇām | [ṚV, 8, 33 12.2]
endra yāhi pītaye madhu śaviṣṭha somyam | [ṚV, 8, 33 13.1]
nāyam acchā maghavā śṛṇavad giro brahmokthā ca sukratuḥ | [ṚV, 8, 33 13.2]
vahantu tvā ratheṣṭhām ā harayo rathayujaḥ | [ṚV, 8, 33 14.1]
tiraś cid aryaṃ savanāni vṛtrahann anyeṣāṃ yā śatakrato | [ṚV, 8, 33 14.2]
asmākam adyāntamaṃ stomaṃ dhiṣva mahāmaha | [ṚV, 8, 33 15.1]
asmākaṃ te savanā santu śantamā madāya dyukṣa somapāḥ | [ṚV, 8, 33 15.2]
nahi ṣas tava no mama śāstre anyasya raṇyati | [ṚV, 8, 33 16.1]
yo asmān vīra ānayat | [ṚV, 8, 33 16.2]
indraś cid ghā tad abravīt striyā aśāsyam manaḥ | [ṚV, 8, 33 17.1]
uto aha kratuṃ raghum | [ṚV, 8, 33 17.2]
saptī cid ghā madacyutā mithunā vahato ratham | [ṚV, 8, 33 18.1]
eved dhūr vṛṣṇa uttarā | [ṚV, 8, 33 18.2]
adhaḥ paśyasva mopari saṃtarām pādakau hara | [ṚV, 8, 33 19.1]
mā te kaśaplakau dṛśan strī hi brahmā babhūvitha | [ṚV, 8, 33 19.2]
{ṚV, 8, 34}
endra yāhi haribhir upa kaṇvasya suṣṭutim | [ṚV, 8, 34 1.1]
divo amuṣya śāsato divaṃ yaya divāvaso | [ṚV, 8, 34 1.2]
ā tvā grāvā vadann iha somī ghoṣeṇa yacchatu | [ṚV, 8, 34 2.1]
divo amuṣya śāsato divaṃ yaya divāvaso | [ṚV, 8, 34 2.2]
atrā vi nemir eṣām urāṃ na dhūnute vṛkaḥ | [ṚV, 8, 34 3.1]
divo amuṣya śāsato divaṃ yaya divāvaso | [ṚV, 8, 34 3.2]
ā tvā kaṇvā ihāvase havante vājasātaye | [ṚV, 8, 34 4.1]
divo amuṣya śāsato divaṃ yaya divāvaso | [ṚV, 8, 34 4.2]
dadhāmi te sutānāṃ vṛṣṇe na pūrvapāyyam | [ṚV, 8, 34 5.1]
divo amuṣya śāsato divaṃ yaya divāvaso | [ṚV, 8, 34 5.2]
smatpurandhir na ā gahi viśvatodhīr na ūtaye | [ṚV, 8, 34 6.1]
divo amuṣya śāsato divaṃ yaya divāvaso | [ṚV, 8, 34 6.2]
ā no yāhi mahemate sahasrote śatāmagha | [ṚV, 8, 34 7.1]
divo amuṣya śāsato divaṃ yaya divāvaso | [ṚV, 8, 34 7.2]
ā tvā hotā manurhito devatrā vakṣad īḍyaḥ | [ṚV, 8, 34 8.1]
divo amuṣya śāsato divaṃ yaya divāvaso | [ṚV, 8, 34 8.2]
ā tvā madacyutā harī śyenam pakṣeva vakṣataḥ | [ṚV, 8, 34 9.1]
divo amuṣya śāsato divaṃ yaya divāvaso | [ṚV, 8, 34 9.2]
ā yāhy arya ā pari svāhā somasya pītaye | [ṚV, 8, 34 10.1]
divo amuṣya śāsato divaṃ yaya divāvaso | [ṚV, 8, 34 10.2]
ā no yāhy upaśruty uktheṣu raṇayā iha | [ṚV, 8, 34 11.1]
divo amuṣya śāsato divaṃ yaya divāvaso | [ṚV, 8, 34 11.2]
sarūpair ā su no gahi sambhṛtaiḥ sambhṛtāśvaḥ | [ṚV, 8, 34 12.1]
divo amuṣya śāsato divaṃ yaya divāvaso | [ṚV, 8, 34 12.2]
ā yāhi parvatebhyaḥ samudrasyādhi viṣṭapaḥ | [ṚV, 8, 34 13.1]
divo amuṣya śāsato divaṃ yaya divāvaso | [ṚV, 8, 34 13.2]
ā no gavyāny aśvyā sahasrā śūra dardṛhi | [ṚV, 8, 34 14.1]
divo amuṣya śāsato divaṃ yaya divāvaso | [ṚV, 8, 34 14.2]
ā naḥ sahasraśo bharāyutāni śatāni ca | [ṚV, 8, 34 15.1]
divo amuṣya śāsato divaṃ yaya divāvaso | [ṚV, 8, 34 15.2]
ā yad indraś ca dadvahe sahasraṃ vasurociṣaḥ | [ṚV, 8, 34 16.1]
ojiṣṭham aśvyam paśum | [ṚV, 8, 34 16.2]
ye ṛjrāḥ vāta raṃhasaḥ aruṣāsaḥ raghuṣyadaḥ bhrājante sūryāḥ iva | [ṚV, 8, 34 598254_1]
pārāvatasya rātiṣu dravat cakreṣu āśuṣu tiṣṭham vanasya madhye ā | [ṚV, 8, 34 598256_1]
{ṚV, 8, 35}
agninendreṇa varuṇena viṣṇunādityai rudrair vasubhiḥ sacābhuvā | [ṚV, 8, 35 1.1]
sajoṣasā uṣasā sūryeṇa ca somam pibatam aśvinā | [ṚV, 8, 35 1.2]
viśvābhir dhībhir bhuvanena vājinā divā pṛthivyādribhiḥ sacābhuvā | [ṚV, 8, 35 2.1]
sajoṣasā uṣasā sūryeṇa ca somam pibatam aśvinā | [ṚV, 8, 35 2.2]
viśvair devais tribhir ekādaśair ihādbhir marudbhir bhṛgubhiḥ sacābhuvā | [ṚV, 8, 35 3.1]
sajoṣasā uṣasā sūryeṇa ca somam pibatam aśvinā | [ṚV, 8, 35 3.2]
juṣethāṃ yajñam bodhataṃ havasya me viśveha devau savanāva gacchatam | [ṚV, 8, 35 4.1]
sajoṣasā uṣasā sūryeṇa ceṣaṃ no voﾱham aśvinā | [ṚV, 8, 35 4.2]
stomaṃ juṣethāṃ yuvaśeva kanyanāṃ viśveha devau savanāva gacchatam | [ṚV, 8, 35 5.1]
sajoṣasā uṣasā sūryeṇa ceṣaṃ no voﾱham aśvinā | [ṚV, 8, 35 5.2]
giro juṣethām adhvaraṃ juṣethāṃ viśveha devau savanāva gacchatam | [ṚV, 8, 35 6.1]
sajoṣasā uṣasā sūryeṇa ceṣaṃ no voﾱham aśvinā | [ṚV, 8, 35 6.2]
hāridraveva patatho vaned upa somaṃ sutam mahiṣevāva gacchathaḥ | [ṚV, 8, 35 7.1]
sajoṣasā uṣasā sūryeṇa ca trir vartir yātam aśvinā | [ṚV, 8, 35 7.2]
haṃsāv iva patatho adhvagāv iva somaṃ sutam mahiṣevāva gacchathaḥ | [ṚV, 8, 35 8.1]
sajoṣasā uṣasā sūryeṇa ca trir vartir yātam aśvinā | [ṚV, 8, 35 8.2]
śyenāv iva patatho havyadātaye somaṃ sutam mahiṣevāva gacchathaḥ | [ṚV, 8, 35 9.1]
sajoṣasā uṣasā sūryeṇa ca trir vartir yātam aśvinā | [ṚV, 8, 35 9.2]
pibataṃ ca tṛpṇutaṃ cā ca gacchatam prajāṃ ca dhattaṃ draviṇaṃ ca dhattam | [ṚV, 8, 35 10.1]
sajoṣasā uṣasā sūryeṇa corjaṃ no dhattam aśvinā | [ṚV, 8, 35 10.2]
jayataṃ ca pra stutaṃ ca pra cāvatam prajāṃ ca dhattaṃ draviṇaṃ ca dhattam | [ṚV, 8, 35 11.1]
sajoṣasā uṣasā sūryeṇa corjaṃ no dhattam aśvinā | [ṚV, 8, 35 11.2]
hataṃ ca śatrūn yatataṃ ca mitriṇaḥ prajāṃ ca dhattaṃ draviṇaṃ ca dhattam | [ṚV, 8, 35 12.1]
sajoṣasā uṣasā sūryeṇa corjaṃ no dhattam aśvinā | [ṚV, 8, 35 12.2]
mitrāvaruṇavantā uta dharmavantā marutvantā jaritur gacchatho havam | [ṚV, 8, 35 13.1]
sajoṣasā uṣasā sūryeṇa cādityair yātam aśvinā | [ṚV, 8, 35 13.2]
aṅgirasvantā uta viṣṇuvantā marutvantā jaritur gacchatho havam | [ṚV, 8, 35 14.1]
sajoṣasā uṣasā sūryeṇa cādityair yātam aśvinā | [ṚV, 8, 35 14.2]
ṛbhumantā vṛṣaṇā vājavantā marutvantā jaritur gacchatho havam | [ṚV, 8, 35 15.1]
sajoṣasā uṣasā sūryeṇa cādityair yātam aśvinā | [ṚV, 8, 35 15.2]
brahma jinvatam uta jinvataṃ dhiyo hataṃ rakṣāṃsi sedhatam amīvāḥ | [ṚV, 8, 35 16.1]
sajoṣasā uṣasā sūryeṇa ca somaṃ sunvato aśvinā | [ṚV, 8, 35 16.2]
kṣatraṃ jinvatam uta jinvataṃ nṝn hataṃ rakṣāṃsi sedhatam amīvāḥ | [ṚV, 8, 35 17.1]
sajoṣasā uṣasā sūryeṇa ca somaṃ sunvato aśvinā | [ṚV, 8, 35 17.2]
dhenūr jinvatam uta jinvataṃ viśo hataṃ rakṣāṃsi sedhatam amīvāḥ | [ṚV, 8, 35 18.1]
sajoṣasā uṣasā sūryeṇa ca somaṃ sunvato aśvinā | [ṚV, 8, 35 18.2]
atrer iva śṛṇutam pūrvyastutiṃ śyāvāśvasya sunvato madacyutā | [ṚV, 8, 35 19.1]
sajoṣasā uṣasā sūryeṇa cāśvinā tiroahnyam | [ṚV, 8, 35 19.2]
sargāṁ iva sṛjataṃ suṣṭutīr upa śyāvāśvasya sunvato madacyutā | [ṚV, 8, 35 20.1]
sajoṣasā uṣasā sūryeṇa cāśvinā tiroahnyam | [ṚV, 8, 35 20.2]
raśmīṃr iva yacchatam adhvarāṁ upa śyāvāśvasya sunvato madacyutā | [ṚV, 8, 35 21.1]
sajoṣasā uṣasā sūryeṇa cāśvinā tiroahnyam | [ṚV, 8, 35 21.2]
arvāg rathaṃ ni yacchatam pibataṃ somyam madhu | [ṚV, 8, 35 22.1]
ā yātam aśvinā gatam avasyur vām ahaṃ huve dhattaṃ ratnāni dāśuṣe | [ṚV, 8, 35 22.2]
namovāke prasthite adhvare narā vivakṣaṇasya pītaye | [ṚV, 8, 35 23.1]
ā yātam aśvinā gatam avasyur vām ahaṃ huve dhattaṃ ratnāni dāśuṣe | [ṚV, 8, 35 23.2]
svāhākṛtasya tṛmpataṃ sutasya devāv andhasaḥ | [ṚV, 8, 35 24.1]
ā yātam aśvinā gatam avasyur vām ahaṃ huve dhattaṃ ratnāni dāśuṣe | [ṚV, 8, 35 24.2]
{ṚV, 8, 36}
avitā asi sunvataḥ vṛkta barhiṣaḥ | [ṚV, 8, 36 598305_1]
piba somam madāya kam śatakrato yam te bhāgam adhārayan viśvāḥ sehānaḥ pṛtanāḥ uru jrayaḥ sam apsujit marutvāṁ indra satpate | [ṚV, 8, 36 598305_2]
prāva stotāram maghavan | [ṚV, 8, 36 598307_1]
ava tvām | [ṚV, 8, 36 598307_2]
piba somam madāya kam śatakrato yam te bhāgam adhārayan viśvāḥ sehānaḥ pṛtanāḥ uru jrayaḥ sam apsujit marutvāṁ indra satpate | [ṚV, 8, 36 598307_3]
ūrjā devāṁ avasi ojasā tvām | [ṚV, 8, 36 598309_1]
piba somam madāya kam śatakrato yam te bhāgam adhārayan viśvāḥ sehānaḥ pṛtanāḥ uru jrayaḥ sam apsujit marutvāṁ indra satpate | [ṚV, 8, 36 598309_2]
janitā divaḥ janitā pṛthivyāḥ | [ṚV, 8, 36 598311_1]
piba somam madāya kam śatakrato yam te bhāgam adhārayan viśvāḥ sehānaḥ pṛtanāḥ uru jrayaḥ sam apsujit marutvāṁ indra satpate | [ṚV, 8, 36 598311_2]
janitā aśvānām janitā gavām asi | [ṚV, 8, 36 598313_1]
piba somam madāya kam śatakrato yam te bhāgam adhārayan viśvāḥ sehānaḥ pṛtanāḥ uru jrayaḥ sam apsujit marutvāṁ indra satpate | [ṚV, 8, 36 598313_2]
atrīṇām stomam adrivas mahaḥ kṛdhi | [ṚV, 8, 36 598315_1]
piba somam madāya kam śatakrato yam te bhāgam adhārayan viśvāḥ sehānaḥ pṛtanāḥ uru jrayaḥ sam apsujit marutvāṁ indra satpate | [ṚV, 8, 36 598315_2]
śyāvāśvasya sunvataḥ tathā śṛṇu yathā aśṛṇoḥ atreḥ karmāṇi kṛṇvataḥ | [ṚV, 8, 36 598317_1]
pra trasadasyum āvitha tvam ekaḥ id nṛṣāhye indra brahmāṇi vardhayan | [ṚV, 8, 36 598318_1]
{ṚV, 8, 37}
predam brahma vṛtratūryeṣv āvitha pra sunvataḥ śacīpata indra viśvābhir ūtibhiḥ | [ṚV, 8, 37 1.1]
mādhyandinasya savanasya vṛtrahann anedya pibā somasya vajrivaḥ | [ṚV, 8, 37 1.2]
sehāna ugra pṛtanā abhi druhaḥ śacīpata indra viśvābhir ūtibhiḥ | [ṚV, 8, 37 2.1]
mādhyandinasya savanasya vṛtrahann anedya pibā somasya vajrivaḥ | [ṚV, 8, 37 2.2]
ekarāﾱ asya bhuvanasya rājasi śacīpata indra viśvābhir ūtibhiḥ | [ṚV, 8, 37 3.1]
mādhyandinasya savanasya vṛtrahann anedya pibā somasya vajrivaḥ | [ṚV, 8, 37 3.2]
sasthāvānā yavayasi tvam eka icchacīpata indra viśvābhir ūtibhiḥ | [ṚV, 8, 37 4.1]
mādhyandinasya savanasya vṛtrahann anedya pibā somasya vajrivaḥ | [ṚV, 8, 37 4.2]
kṣemasya ca prayujaś ca tvam īśiṣe śacīpata indra viśvābhir ūtibhiḥ | [ṚV, 8, 37 5.1]
mādhyandinasya savanasya vṛtrahann anedya pibā somasya vajrivaḥ | [ṚV, 8, 37 5.2]
kṣatrāya tvam avasi na tvam āvitha śacīpata indra viśvābhir ūtibhiḥ | [ṚV, 8, 37 6.1]
mādhyandinasya savanasya vṛtrahann anedya pibā somasya vajrivaḥ | [ṚV, 8, 37 6.2]
śyāvāśvasya rebhataḥ tathā śṛṇu yathā aśṛṇoḥ atreḥ karmāṇi kṛṇvataḥ | [ṚV, 8, 37 598331_1]
pra trasadasyum āvitha tvam eka in nṛṣāhya indra kṣatrāṇi vardhayan | [ṚV, 8, 37 7.2]
{ṚV, 8, 38}
yajñasya hi stha ṛtvijā sasnī vājeṣu karmasu | [ṚV, 8, 38 1.1]
indrāgnī tasya bodhatam | [ṚV, 8, 38 1.2]
tośāsā rathayāvānā vṛtrahaṇāparājitā | [ṚV, 8, 38 2.1]
indrāgnī tasya bodhatam | [ṚV, 8, 38 2.2]
idaṃ vām madiram madhv adhukṣann adribhir naraḥ | [ṚV, 8, 38 3.1]
indrāgnī tasya bodhatam | [ṚV, 8, 38 3.2]
juṣethāṃ yajñam iṣṭaye sutaṃ somaṃ sadhastutī | [ṚV, 8, 38 4.1]
indrāgnī ā gataṃ narā | [ṚV, 8, 38 4.2]
imā juṣethāṃ savanā yebhir havyāny ūhathuḥ | [ṚV, 8, 38 5.1]
indrāgnī ā gataṃ narā | [ṚV, 8, 38 5.2]
imāṃ gāyatravartaniṃ juṣethāṃ suṣṭutim mama | [ṚV, 8, 38 6.1]
indrāgnī ā gataṃ narā | [ṚV, 8, 38 6.2]
prātaryāvabhir ā gataṃ devebhir jenyāvasū | [ṚV, 8, 38 7.1]
indrāgnī somapītaye | [ṚV, 8, 38 7.2]
śyāvāśvasya sunvato 'trīṇāṃ śṛṇutaṃ havam | [ṚV, 8, 38 8.1]
indrāgnī somapītaye | [ṚV, 8, 38 8.2]
eva vām ahve ūtaye yathā ahuvanta medhirāḥ indra agnī soma pītaye | [ṚV, 8, 38 598349_1]
āhaṃ sarasvatīvator indrāgnyor avo vṛṇe | [ṚV, 8, 38 10.1]
yābhyāṃ gāyatram ṛcyate | [ṚV, 8, 38 10.2]
{ṚV, 8, 39}
agnim astoṣy ṛgmiyam agnim īﾱā yajadhyai | [ṚV, 8, 39 1.1]
agnir devāṁ anaktu na ubhe hi vidathe kavir antaś carati dūtyaṃ nabhantām anyake same | [ṚV, 8, 39 1.2]
ny agne navyasā vacas tanūṣu śaṃsam eṣām | [ṚV, 8, 39 2.1]
ny arātī rarāvṇāṃ viśvā aryo arātīr ito yucchantv āmuro nabhantām anyake same | [ṚV, 8, 39 2.2]
agne manmāni tubhyaṃ kaṃ ghṛtaṃ na juhva āsani | [ṚV, 8, 39 3.1]
sa deveṣu pra cikiddhi tvaṃ hy asi pūrvyaḥ śivo dūto vivasvato nabhantām anyake same | [ṚV, 8, 39 3.2]
tat tat agniḥ vayaḥ dadhe yathā yathā kṛpaṇyati | [ṚV, 8, 39 598359_1]
ūrjāhutir vasūnāṃ śaṃ ca yoś ca mayo dadhe viśvasyai devahūtyai nabhantām anyake same | [ṚV, 8, 39 4.2]
sa ciketa sahīyasāgniś citreṇa karmaṇā | [ṚV, 8, 39 5.1]
sa hotā śaśvatīnāṃ dakṣiṇābhir abhīvṛta inoti ca pratīvyaṃ nabhantām anyake same | [ṚV, 8, 39 5.2]
agnir jātā devānām agnir veda martānām apīcyam | [ṚV, 8, 39 6.1]
agniḥ sa draviṇodā agnir dvārā vy ūrṇute svāhuto navīyasā nabhantām anyake same | [ṚV, 8, 39 6.2]
agnir deveṣu saṃvasuḥ sa vikṣu yajñiyāsv ā | [ṚV, 8, 39 7.1]
sa mudā kāvyā puru viśvam bhūmeva puṣyati devo deveṣu yajñiyo nabhantām anyake same | [ṚV, 8, 39 7.2]
yo agniḥ saptamānuṣaḥ śrito viśveṣu sindhuṣu | [ṚV, 8, 39 8.1]
tam āganma tripastyam mandhātur dasyuhantamam agniṃ yajñeṣu pūrvyaṃ nabhantām anyake same | [ṚV, 8, 39 8.2]
agnis trīṇi tridhātūny ā kṣeti vidathā kaviḥ | [ṚV, 8, 39 9.1]
sa trīṃr ekādaśāṁ iha yakṣac ca piprayac ca no vipro dūtaḥ pariṣkṛto nabhantām anyake same | [ṚV, 8, 39 9.2]
tvaṃ no agna āyuṣu tvaṃ deveṣu pūrvya vasva eka irajyasi | [ṚV, 8, 39 10.1]
tvām āpaḥ parisrutaḥ pari yanti svasetavo nabhantām anyake same | [ṚV, 8, 39 10.2]
{ṚV, 8, 40}
indrāgnī yuvaṃ su naḥ sahantā dāsatho rayim | [ṚV, 8, 40 1.1]
yena dṛﾱhā samatsv ā vīﾱu cit sāhiṣīmahy agnir vaneva vāta in nabhantām anyake same | [ṚV, 8, 40 1.2]
nahi vāṃ vavrayāmahe 'thendram id yajāmahe śaviṣṭhaṃ nṛṇāṃ naram | [ṚV, 8, 40 2.1]
sa naḥ kadācid arvatā gamad ā vājasātaye gamad ā medhasātaye nabhantām anyake same | [ṚV, 8, 40 2.2]
tā hi madhyam bharāṇām indrāgnī adhikṣitaḥ | [ṚV, 8, 40 3.1]
tā u kavitvanā kavī pṛcchyamānā sakhīyate saṃ dhītam aśnutaṃ narā nabhantām anyake same | [ṚV, 8, 40 3.2]
abhy arca nabhākavad indrāgnī yajasā girā | [ṚV, 8, 40 4.1]
yayor viśvam idaṃ jagad iyaṃ dyauḥ pṛthivī mahy upasthe bibhṛto vasu nabhantām anyake same | [ṚV, 8, 40 4.2]
pra brahmāṇi nabhākavad indrāgnibhyām irajyata | [ṚV, 8, 40 5.1]
yā saptabudhnam arṇavaṃ jihmabāram aporṇuta indra īśāna ojasā nabhantām anyake same | [ṚV, 8, 40 5.2]
api vṛśca purāṇavad vratater iva guṣpitam ojo dāsasya dambhaya | [ṚV, 8, 40 6.1]
vayaṃ tad asya saṃbhṛtaṃ vasv indreṇa vi bhajemahi nabhantām anyake same | [ṚV, 8, 40 6.2]
yad indrāgnī janā ime vihvayante tanā girā | [ṚV, 8, 40 7.1]
asmākebhir nṛbhir vayaṃ sāsahyāma pṛtanyato vanuyāma vanuṣyato nabhantām anyake same | [ṚV, 8, 40 7.2]
yā nu śvetāv avo diva uccarāta upa dyubhiḥ | [ṚV, 8, 40 8.1]
indrāgnyor anu vratam uhānā yanti sindhavo yān sīm bandhād amuñcatāṃ nabhantām anyake same | [ṚV, 8, 40 8.2]
pūrvīṣ ṭa indropamātayaḥ pūrvīr uta praśastayaḥ sūno hinvasya harivaḥ | [ṚV, 8, 40 9.1]
vasvo vīrasyāpṛco yā nu sādhanta no dhiyo nabhantām anyake same | [ṚV, 8, 40 9.2]
taṃ śiśītā suvṛktibhis tveṣaṃ satvānam ṛgmiyam | [ṚV, 8, 40 10.1]
uto nu cid ya ojasā śuṣṇasyāṇḍāni bhedati jeṣat svarvatīr apo nabhantām anyake same | [ṚV, 8, 40 10.2]
taṃ śiśītā svadhvaraṃ satyaṃ satvānam ṛtviyam | [ṚV, 8, 40 11.1]
uto nu cid ya ohata āṇḍā śuṣṇasya bhedaty ajaiḥ svarvatīr apo nabhantām anyake same | [ṚV, 8, 40 11.2]
evendrāgnibhyām pitṛvan navīyo mandhātṛvad aṅgirasvad avāci | [ṚV, 8, 40 12.1]
tridhātunā śarmaṇā pātam asmān vayaṃ syāma patayo rayīṇām | [ṚV, 8, 40 12.2]
{ṚV, 8, 41}
asmai u su prabhūtaye varuṇāya marudbhyaḥ arca viduṣṭarebhyaḥ yaḥ dhītā mānuṣāṇām paśvaḥ gāḥ iva iva rakṣati | [ṚV, 8, 41 598397_1]
nabhantām anyake same | [ṚV, 8, 41 598398_1]
tam ū ṣu samanā girā pitṝṇāṃ ca manmabhiḥ | [ṚV, 8, 41 2.1]
nābhākasya praśastibhir yaḥ sindhūnām upodaye saptasvasā sa madhyamo nabhantām anyake same | [ṚV, 8, 41 2.2]
sa kṣapaḥ pari ṣasvaje ny usro māyayā dadhe sa viśvam pari darśataḥ | [ṚV, 8, 41 3.1]
tasya venīr anu vratam uṣas tisro avardhayan nabhantām anyake same | [ṚV, 8, 41 3.2]
yaḥ kakubho nidhārayaḥ pṛthivyām adhi darśataḥ | [ṚV, 8, 41 4.1]
sa mātā pūrvyam padaṃ tad varuṇasya saptyaṃ sa hi gopā iveryo nabhantām anyake same | [ṚV, 8, 41 4.2]
yo dhartā bhuvanānāṃ ya usrāṇām apīcyā veda nāmāni guhyā | [ṚV, 8, 41 5.1]
sa kaviḥ kāvyā puru rūpaṃ dyaur iva puṣyati nabhantām anyake same | [ṚV, 8, 41 5.2]
yasmin viśvāni kāvyā cakre nābhir iva śritā | [ṚV, 8, 41 6.1]
tritaṃ jūtī saparyata vraje gāvo na saṃyuje yuje aśvāṁ ayukṣata nabhantām anyake same | [ṚV, 8, 41 6.2]
ya āsv atka āśaye viśvā jātāny eṣām | [ṚV, 8, 41 7.1]
pari dhāmāni marmṛśad varuṇasya puro gaye viśve devā anu vrataṃ nabhantām anyake same | [ṚV, 8, 41 7.2]
sa samudro apīcyas turo dyām iva rohati ni yad āsu yajur dadhe | [ṚV, 8, 41 8.1]
sa māyā arcinā padāstṛṇān nākam āruhan nabhantām anyake same | [ṚV, 8, 41 8.2]
yasya śvetā vicakṣaṇā tisro bhūmīr adhikṣitaḥ | [ṚV, 8, 41 9.1]
trir uttarāṇi papratur varuṇasya dhruvaṃ sadaḥ sa saptānām irajyati nabhantām anyake same | [ṚV, 8, 41 9.2]
yaḥ śvetāṁ adhinirṇijaḥ cakre kṛṣṇāṁ anu vratā sa dhāma pūrvyam mame yaḥ skambhena vi rodasī ajaḥ na dyām adhārayat | [ṚV, 8, 41 598416_1]
nabhantām anyake same | [ṚV, 8, 41 598416_2]
{ṚV, 8, 42}
astabhnāt dyām asuraḥ viśva vedāḥ | [ṚV, 8, 42 598417_1]
amimīta varimāṇam pṛthivyāḥ | [ṚV, 8, 42 598417_2]
āsīdad viśvā bhuvanāni samrāḍ viśvet tāni varuṇasya vratāni | [ṚV, 8, 42 1.2]
evā vandasva varuṇam bṛhantaṃ namasyā dhīram amṛtasya gopām | [ṚV, 8, 42 2.1]
sa naḥ śarma trivarūthaṃ vi yaṃsat pātaṃ no dyāvāpṛthivī upasthe | [ṚV, 8, 42 2.2]
imāṃ dhiyaṃ śikṣamāṇasya deva kratuṃ dakṣaṃ varuṇa saṃ śiśādhi | [ṚV, 8, 42 3.1]
yayāti viśvā duritā tarema sutarmāṇam adhi nāvaṃ ruhema | [ṚV, 8, 42 3.2]
ā vāṃ grāvāṇo aśvinā dhībhir viprā acucyavuḥ | [ṚV, 8, 42 4.1]
nāsatyā somapītaye nabhantām anyake same | [ṚV, 8, 42 4.2]
yathā atriḥ gīrbhiḥ vipraḥ ajohavīt soma pītaye eva vām ahve ūtaye yathā ahuvanta medhirāḥ nāsatyā soma pītaye | [ṚV, 8, 42 598427_1]
{ṚV, 8, 43}
ime viprasya vedhaso 'gner astṛtayajvanaḥ | [ṚV, 8, 43 1.1]
gira stomāsa īrate | [ṚV, 8, 43 1.2]
asmai te pratiharyate jātavedo vicarṣaṇe | [ṚV, 8, 43 2.1]
agne janāmi suṣṭutim | [ṚV, 8, 43 2.2]
ārokā iva ghed aha tigmā agne tava tviṣaḥ | [ṚV, 8, 43 3.1]
dadbhiḥ vanāni bapsati | [ṚV, 8, 43 598434_1]
harayo dhūmaketavo vātajūtā upa dyavi | [ṚV, 8, 43 4.1]
yatante vṛthag agnayaḥ | [ṚV, 8, 43 4.2]
ete tye vṛthag agnaya iddhāsaḥ sam adṛkṣata | [ṚV, 8, 43 5.1]
uṣasām iva ketavaḥ | [ṚV, 8, 43 5.2]
kṛṣṇā rajāṃsi patsutaḥ prayāṇe jātavedasaḥ | [ṚV, 8, 43 6.1]
agnir yad rodhati kṣami | [ṚV, 8, 43 6.2]
dhāsiṃ kṛṇvāna oṣadhīr bapsad agnir na vāyati | [ṚV, 8, 43 7.1]
punar yan taruṇīr api | [ṚV, 8, 43 7.2]
jihvābhir aha nannamad arciṣā jañjaṇābhavan | [ṚV, 8, 43 8.1]
agnir vaneṣu rocate | [ṚV, 8, 43 8.2]
apsv agne sadhiṣ ṭava sauṣadhīr anu rudhyase | [ṚV, 8, 43 9.1]
garbhe sañ jāyase punaḥ | [ṚV, 8, 43 9.2]
ud agne tava tad ghṛtād arcī rocata āhutam | [ṚV, 8, 43 10.1]
niṃsānaṃ juhvo mukhe | [ṚV, 8, 43 10.2]
ukṣa annāya vaśā annāya soma pṛṣṭhāya vedhase stomaiḥ vidhema agnaye | [ṚV, 8, 43 598450_1]
uta tvā namasā vayaṃ hotar vareṇyakrato | [ṚV, 8, 43 12.1]
agne samidbhir īmahe | [ṚV, 8, 43 12.2]
uta tvā bhṛguvacchuce manuṣvad agna āhuta | [ṚV, 8, 43 13.1]
aṅgirasvaddhavāmahe | [ṚV, 8, 43 13.2]
tvaṃ hy agne agninā vipro vipreṇa san satā | [ṚV, 8, 43 14.1]
sakhā sakhyā samidhyase | [ṚV, 8, 43 14.2]
sa tvaṃ viprāya dāśuṣe rayiṃ dehi sahasriṇam | [ṚV, 8, 43 15.1]
agne vīravatīm iṣam | [ṚV, 8, 43 15.2]
agne bhrātaḥ sahaskṛta rohidaśva śucivrata | [ṚV, 8, 43 16.1]
imaṃ stomaṃ juṣasva me | [ṚV, 8, 43 16.2]
uta tvā agne mama stutaḥ vāśrāya pratiharyate goṣṭham gāvaḥ iva āśata | [ṚV, 8, 43 598462_1]
tubhyaṃ tā aṅgirastama viśvāḥ sukṣitayaḥ pṛthak | [ṚV, 8, 43 18.1]
agne kāmāya yemire | [ṚV, 8, 43 18.2]
agniṃ dhībhir manīṣiṇo medhirāso vipaścitaḥ | [ṚV, 8, 43 19.1]
admasadyāya hinvire | [ṚV, 8, 43 19.2]
taṃ tvām ajmeṣu vājinaṃ tanvānā agne adhvaram | [ṚV, 8, 43 20.1]
vahniṃ hotāram īﾱate | [ṚV, 8, 43 20.2]
purutrā hi sadṛṅṅ asi viśo viśvā anu prabhuḥ | [ṚV, 8, 43 21.1]
samatsu tvā havāmahe | [ṚV, 8, 43 21.2]
tam īﾱiṣva ya āhuto 'gnir vibhrājate ghṛtaiḥ | [ṚV, 8, 43 22.1]
imaṃ naḥ śṛṇavaddhavam | [ṚV, 8, 43 22.2]
taṃ tvā vayaṃ havāmahe śṛṇvantaṃ jātavedasam | [ṚV, 8, 43 23.1]
agne ghnantam apa dviṣaḥ | [ṚV, 8, 43 23.2]
viśāṃ rājānam adbhutam adhyakṣaṃ dharmaṇām imam | [ṚV, 8, 43 24.1]
agnim īﾱe sa u śravat | [ṚV, 8, 43 24.2]
agnim viśvāyu vepasam maryam na vājinam hitam saptim na vājayāmasi | [ṚV, 8, 43 598478_1]
ghnan mṛdhrāṇy apa dviṣo dahan rakṣāṃsi viśvahā | [ṚV, 8, 43 26.1]
agne tigmena dīdihi | [ṚV, 8, 43 26.2]
yaṃ tvā janāsa indhate manuṣvad aṅgirastama | [ṚV, 8, 43 27.1]
agne sa bodhi me vacaḥ | [ṚV, 8, 43 27.2]
yad agne divijā asy apsujā vā sahaskṛta | [ṚV, 8, 43 28.1]
taṃ tvā gīrbhir havāmahe | [ṚV, 8, 43 28.2]
tubhyaṃ ghet te janā ime viśvāḥ sukṣitayaḥ pṛthak | [ṚV, 8, 43 29.1]
dhāsiṃ hinvanty attave | [ṚV, 8, 43 29.2]
te ghed agne svādhyo 'hā viśvā nṛcakṣasaḥ | [ṚV, 8, 43 30.1]
tarantaḥ syāma durgahā | [ṚV, 8, 43 30.2]
agnim mandram purupriyaṃ śīram pāvakaśociṣam | [ṚV, 8, 43 31.1]
hṛdbhir mandrebhir īmahe | [ṚV, 8, 43 31.2]
sa tvam vibhāvasuḥ sṛjan sūryaḥ na raśmibhiḥ śardhan tamāṃsi jighnase | [ṚV, 8, 43 598492_1]
tat te sahasva īmahe dātraṃ yan nopadasyati | [ṚV, 8, 43 33.1]
tvad agne vāryaṃ vasu | [ṚV, 8, 43 33.2]
{ṚV, 8, 44}
samidhāgniṃ duvasyata ghṛtair bodhayatātithim | [ṚV, 8, 44 1.1]
āsmin havyā juhotana | [ṚV, 8, 44 1.2]
agne stomaṃ juṣasva me vardhasvānena manmanā | [ṚV, 8, 44 2.1]
prati sūktāni harya naḥ | [ṚV, 8, 44 2.2]
agniṃ dūtam puro dadhe havyavāham upa bruve | [ṚV, 8, 44 3.1]
devāṁ ā sādayād iha | [ṚV, 8, 44 3.2]
ut te bṛhanto arcayaḥ samidhānasya dīdivaḥ | [ṚV, 8, 44 4.1]
agne śukrāsa īrate | [ṚV, 8, 44 4.2]
upa tvā juhvo mama ghṛtācīr yantu haryata | [ṚV, 8, 44 5.1]
agne havyā juṣasva naḥ | [ṚV, 8, 44 5.2]
mandraṃ hotāram ṛtvijaṃ citrabhānuṃ vibhāvasum | [ṚV, 8, 44 6.1]
agnim īﾱe sa u śravat | [ṚV, 8, 44 6.2]
pratnaṃ hotāram īḍyaṃ juṣṭam agniṃ kavikratum | [ṚV, 8, 44 7.1]
adhvarāṇām abhiśriyam | [ṚV, 8, 44 7.2]
juṣāṇo aṅgirastamemā havyāny ānuṣak | [ṚV, 8, 44 8.1]
agne yajñaṃ naya ṛtuthā | [ṚV, 8, 44 8.2]
samidhāna u santya śukraśoca ihā vaha | [ṚV, 8, 44 9.1]
cikitvān daivyaṃ janam | [ṚV, 8, 44 9.2]
vipraṃ hotāram adruhaṃ dhūmaketuṃ vibhāvasum | [ṚV, 8, 44 10.1]
yajñānāṃ ketum īmahe | [ṚV, 8, 44 10.2]
agne ni pāhi nas tvam prati ṣma deva rīṣataḥ | [ṚV, 8, 44 11.1]
bhinddhi dveṣaḥ sahaskṛta | [ṚV, 8, 44 11.2]
agniḥ pratnena manmanā śumbhānas tanvaṃ svām | [ṚV, 8, 44 12.1]
kavir vipreṇa vāvṛdhe | [ṚV, 8, 44 12.2]
ūrjo napātam ā huve 'gnim pāvakaśociṣam | [ṚV, 8, 44 13.1]
asmin yajñe svadhvare | [ṚV, 8, 44 13.2]
sa no mitramahas tvam agne śukreṇa śociṣā | [ṚV, 8, 44 14.1]
devair ā satsi barhiṣi | [ṚV, 8, 44 14.2]
yo agniṃ tanvo dame devam martaḥ saparyati | [ṚV, 8, 44 15.1]
tasmā id dīdayad vasu | [ṚV, 8, 44 15.2]
agnir mūrdhā divaḥ kakut patiḥ pṛthivyā ayam | [ṚV, 8, 44 16.1]
apāṃ retāṃsi jinvati | [ṚV, 8, 44 16.2]
ud agne śucayas tava śukrā bhrājanta īrate | [ṚV, 8, 44 17.1]
tava jyotīṃṣy arcayaḥ | [ṚV, 8, 44 17.2]
īśiṣe vāryasya hi dātrasyāgne svarpatiḥ | [ṚV, 8, 44 18.1]
stotā syāṃ tava śarmaṇi | [ṚV, 8, 44 18.2]
tvām agne manīṣiṇas tvāṃ hinvanti cittibhiḥ | [ṚV, 8, 44 19.1]
tvāṃ vardhantu no giraḥ | [ṚV, 8, 44 19.2]
adabdhasya svadhāvato dūtasya rebhataḥ sadā | [ṚV, 8, 44 20.1]
agneḥ sakhyaṃ vṛṇīmahe | [ṚV, 8, 44 20.2]
agniḥ śucivratatamaḥ śucir vipraḥ śuciḥ kaviḥ | [ṚV, 8, 44 21.1]
śucī rocata āhutaḥ | [ṚV, 8, 44 21.2]
uta tvā dhītayo mama giro vardhantu viśvahā | [ṚV, 8, 44 22.1]
agne sakhyasya bodhi naḥ | [ṚV, 8, 44 22.2]
yad agne syām ahaṃ tvaṃ tvaṃ vā ghā syā aham | [ṚV, 8, 44 23.1]
syuṣ ṭe satyā ihāśiṣaḥ | [ṚV, 8, 44 23.2]
vasur vasupatir hi kam asy agne vibhāvasuḥ | [ṚV, 8, 44 24.1]
syāma te sumatāv api | [ṚV, 8, 44 24.2]
agne dhṛta vratāya te samudrāya iva sindhavaḥ giraḥ vāśrāsaḥ īrate | [ṚV, 8, 44 598544_1]
yuvānaṃ viśpatiṃ kaviṃ viśvādam puruvepasam | [ṚV, 8, 44 26.1]
agniṃ śumbhāmi manmabhiḥ | [ṚV, 8, 44 26.2]
yajñānāṃ rathye vayaṃ tigmajambhāya vīﾱave | [ṚV, 8, 44 27.1]
stomair iṣemāgnaye | [ṚV, 8, 44 27.2]
ayam agne tve api jaritā bhūtu santya | [ṚV, 8, 44 28.1]
tasmai pāvaka mṛﾱaya | [ṚV, 8, 44 28.2]
dhīro hy asy admasad vipro na jāgṛviḥ sadā | [ṚV, 8, 44 29.1]
agne dīdayasi dyavi | [ṚV, 8, 44 29.2]
purāgne duritebhyaḥ purā mṛdhrebhyaḥ kave | [ṚV, 8, 44 30.1]
pra ṇa āyur vaso tira | [ṚV, 8, 44 30.2]
{ṚV, 8, 45}
ā gha ye agnim indhate stṛṇanti barhiḥ ānuṣak yeṣām indraḥ yuvā sakhā bṛhan id idhmaḥ eṣām bhūri śastam pṛthuḥ svaruḥ yeṣām indraḥ yuvā sakhā | [ṚV, 8, 45 598557_1]
a yuddhaḥ id yudhā vṛtam śūraḥ ā ajati satvabhiḥ yeṣām indraḥ yuvā sakhā | [ṚV, 8, 45 598559_1]
ā bundam vṛtrahā dade | [ṚV, 8, 45 598561_1]
jātaḥ pṛcchat vi mātaram ke ugrāḥ ke ha śṛṇvire | [ṚV, 8, 45 598561_2]
prati tvā śavasī vadat girau apsaḥ na yodhiṣat yaḥ te śatru tvam ācake | [ṚV, 8, 45 598563_1]
uta tvam maghavan śṛṇu yaḥ te vaṣṭi vavakṣi tat yat vīḍayāsi vīﾱu tat | [ṚV, 8, 45 598565_1]
yat ājim yāti āji kṛt indraḥ su aśvayuḥ upa rathītamaḥ rathīnām | [ṚV, 8, 45 598568_1]
vi su viśvāḥ abhiyujaḥ vajrin viṣvak yathā vṛha | [ṚV, 8, 45 598569_1]
bhava naḥ su śravastamaḥ | [ṚV, 8, 45 598570_1]
asmākam su ratham puras indraḥ kṛṇotu sātaye na yam dhūrvanti dhūrtayaḥ | [ṚV, 8, 45 598571_1]
vṛjyāma te pari dviṣaḥ | [ṚV, 8, 45 598573_1]
aram te śakra dāvane | [ṚV, 8, 45 598573_2]
gamema id indra gomataḥ | [ṚV, 8, 45 598574_1]
śanais cit yantaḥ adrivas aśvāvantaḥ śatagvinaḥ vivakṣaṇāḥ anehasaḥ | [ṚV, 8, 45 598575_1]
ūrdhvā hi te dive dive sahasrā sūnṛtā śatā jaritṛbhyaḥ vimaṃhate | [ṚV, 8, 45 598578_1]
vidma hi tvā dhanañjayam indra dṛﾱhā cit ārujam ādāriṇam yathā gayam | [ṚV, 8, 45 598579_1]
kakuham cit tvā kave mandantu dhṛṣṇo indavaḥ ā tvā paṇim yat īmahe | [ṚV, 8, 45 598581_1]
yaḥ te revāṁ a dāśuriḥ pramamarṣa maghattaye tasya naḥ vedaḥ ā bhara | [ṚV, 8, 45 598584_1]
ime u tvā vi cakṣate sakhāyaḥ indra sominaḥ puṣṭāvantaḥ yathā paśum | [ṚV, 8, 45 598585_1]
uta tvā a badhiram vayam śrut karṇam santam ūtaye dūrāt iha havāmahe | [ṚV, 8, 45 598588_1]
yat śuśrūyāḥ imam havam durmarṣam cakriyāḥ uta bhaveḥ āpiḥ naḥ antamaḥ | [ṚV, 8, 45 598590_1]
yat cit hi te api vyathiḥ jaganvāṃsaḥ amanmahi go dāḥ id indra bodhi naḥ | [ṚV, 8, 45 598592_1]
ā tvā rambham na jivrayaḥ rarabhma śavasaḥ pate | [ṚV, 8, 45 598593_1]
uśmasi tvā sadhasthe ā | [ṚV, 8, 45 598594_1]
stotram indrāya gāyata puru nṛmṇāya satvane nakir yam vṛṇvate yudhi | [ṚV, 8, 45 598595_1]
abhi tvā vṛṣabha sute sutam sṛjāmi pītaye | [ṚV, 8, 45 598597_1]
tṛmpa | [ṚV, 8, 45 598598_1]
vi aśnuhi madam | [ṚV, 8, 45 598598_2]
mā tvā mūrāḥ aviṣyavaḥ mā upahasvānaḥ ā dabhan | [ṚV, 8, 45 598599_1]
mākīm brahma dviṣaḥ vanaḥ | [ṚV, 8, 45 598600_1]
iha tvā go parīṇasā mahe mandantu rādhase | [ṚV, 8, 45 598601_1]
saraḥ gauraḥ yathā piba | [ṚV, 8, 45 598602_1]
yā vṛtrahā parāvati sanā navā ca cucyuve tā saṃsatsu pra vocata | [ṚV, 8, 45 598604_1]
apibat kadruvaḥ sutam indraḥ sahasra bāhve | [ṚV, 8, 45 598605_1]
atra adediṣṭa pauṃsyam | [ṚV, 8, 45 598606_1]
satyam tat | [ṚV, 8, 45 598607_1]
turvaśe yadau vidānaḥ a hnavāyyam vi ānaṭ turvaṇe śamī | [ṚV, 8, 45 598608_1]
taraṇim vaḥ janānām tradam vājasya gomataḥ samānam u pra śaṃsiṣam ṛbhukṣaṇam na vartave uktheṣu tugryāvṛdham indram some sacā sute yaḥ kṛntat id vi yonyam triśokāya girim pṛthum gobhyaḥ gātum niretave | [ṚV, 8, 45 598610_1]
yat dadhiṣe manasyasi mandānaḥ pra id iyakṣasi mā tat kaḥ indra | [ṚV, 8, 45 598616_1]
mṛḍaya | [ṚV, 8, 45 598616_2]
dabhram cit hi tvāvataḥ kṛtam śṛṇve adhi kṣami | [ṚV, 8, 45 598617_1]
jigātu indra te manaḥ | [ṚV, 8, 45 598618_1]
tava id u tāḥ su kīrtayaḥ asan uta praśastayaḥ yat indra mṛḍayāsi naḥ | [ṚV, 8, 45 598619_1]
mā naḥ ekasmin āgasi mā dvayoḥ uta triṣu vadhīḥ mā śūra bhūriṣu | [ṚV, 8, 45 598621_1]
bibhaya hi tvāvataḥ ugrāt abhiprabhaṅgiṇaḥ dasmāt aham ṛtīṣahaḥ | [ṚV, 8, 45 598623_1]
mā sakhyuḥ śūnam ā vide mā putrasya prabhūvaso | [ṚV, 8, 45 598625_1]
āvṛtvat bhūtu te manaḥ | [ṚV, 8, 45 598626_1]
kaḥ nu maryāḥ amithitaḥ sakhā sakhāyam abravīt jahā kaḥ asmat īṣate | [ṚV, 8, 45 598627_1]
eva are vṛṣabha sute asinvan bhūri āvayaḥ śvaghnī iva nivatā caran | [ṚV, 8, 45 598629_1]
ā te etā vacaḥ yujā harī gṛbhṇe sumat rathā yat īm brahmabhyaḥ id dadaḥ | [ṚV, 8, 45 598631_1]
bhinddhi viśvāḥ apa dviṣaḥ | [ṚV, 8, 45 598633_1]
paribādhaḥ jahi mṛdhaḥ | [ṚV, 8, 45 598633_2]
vasu spārham tat ā bhara | [ṚV, 8, 45 598634_1]
yat vīﾱau indra yat sthire yat parśāne parābhṛtam vasu spārham tat ā bhara | [ṚV, 8, 45 598636_1]
yasya te viśva mānuṣaḥ bhūreḥ dattasya vedati vasu spārham tat ā bhara | [ṚV, 8, 45 598638_1]
{ṚV, 8, 46}
tvāvataḥ purūvaso vayam indra praṇetaḥ | [ṚV, 8, 46 1.1]
smasi sthātar harīṇām | [ṚV, 8, 46 1.2]
tvāṃ hi satyam adrivo vidma dātāram iṣām | [ṚV, 8, 46 2.1]
vidma dātāraṃ rayīṇām | [ṚV, 8, 46 2.2]
ā yasya te mahimānaṃ śatamūte śatakrato | [ṚV, 8, 46 3.1]
gīrbhir gṛṇanti kāravaḥ | [ṚV, 8, 46 3.2]
sunītho ghā sa martyo yam maruto yam aryamā | [ṚV, 8, 46 4.1]
mitraḥ pānty adruhaḥ | [ṚV, 8, 46 4.2]
dadhāno gomad aśvavat suvīryam ādityajūta edhate | [ṚV, 8, 46 5.1]
sadā rāyā puruspṛhā | [ṚV, 8, 46 5.2]
tam indraṃ dānam īmahe śavasānam abhīrvam | [ṚV, 8, 46 6.1]
īśānaṃ rāya īmahe | [ṚV, 8, 46 6.2]
tasmin hi santy ūtayo viśvā abhīravaḥ sacā | [ṚV, 8, 46 7.1]
tam ā vahantu saptayaḥ purūvasum madāya harayaḥ sutam | [ṚV, 8, 46 7.2]
yas te mado vareṇyo ya indra vṛtrahantamaḥ | [ṚV, 8, 46 8.1]
ya ādadiḥ svar nṛbhir yaḥ pṛtanāsu duṣṭaraḥ | [ṚV, 8, 46 8.2]
yo duṣṭaro viśvavāra śravāyyo vājeṣv asti tarutā | [ṚV, 8, 46 9.1]
sa naḥ śaviṣṭha savanā vaso gahi gamema gomati vraje | [ṚV, 8, 46 9.2]
naḥ yathā purā aśvayā uta rathayā varivasya mahā maha | [ṚV, 8, 46 598658_1]
nahi te śūra rādhaso 'ntaṃ vindāmi satrā | [ṚV, 8, 46 11.1]
daśasyā no maghavan nū cid adrivo dhiyo vājebhir āvitha | [ṚV, 8, 46 11.2]
ya ṛṣvaḥ śrāvayatsakhā viśvet sa veda janimā puruṣṭutaḥ | [ṚV, 8, 46 12.1]
taṃ viśve mānuṣā yugendraṃ havante taviṣaṃ yatasrucaḥ | [ṚV, 8, 46 12.2]
sa no vājeṣv avitā purūvasuḥ purasthātā maghavā vṛtrahā bhuvat | [ṚV, 8, 46 13.1]
abhi vīram andhasaḥ madeṣu gāya girā mahā vicetasam indram nāma śrutyam śākinam vacaḥ yathā | [ṚV, 8, 46 598664_1]
dadī rekṇas tanve dadir vasu dadir vājeṣu puruhūta vājinam | [ṚV, 8, 46 15.1]
nūnam atha | [ṚV, 8, 46 15.2]
viśveṣām irajyantaṃ vasūnāṃ sāsahvāṃsaṃ cid asya varpasaḥ | [ṚV, 8, 46 16.1]
kṛpayato nūnam aty atha | [ṚV, 8, 46 16.2]
mahaḥ su vo aram iṣe stavāmahe mīﾱhuṣe araṅgamāya jagmaye | [ṚV, 8, 46 17.1]
yajñebhir gīrbhir viśvamanuṣām marutām iyakṣasi gāye tvā namasā girā | [ṚV, 8, 46 17.2]
ye pātayante ajmabhir girīṇāṃ snubhir eṣām | [ṚV, 8, 46 18.1]
yajñam mahiṣvaṇīnāṃ sumnaṃ tuviṣvaṇīnām prādhvare | [ṚV, 8, 46 18.2]
prabhaṅgaṃ durmatīnām indra śaviṣṭhā bhara | [ṚV, 8, 46 19.1]
rayim asmabhyaṃ yujyaṃ codayanmate jyeṣṭhaṃ codayanmate | [ṚV, 8, 46 19.2]
sanitaḥ susanitar ugra citra cetiṣṭha sūnṛta | [ṚV, 8, 46 20.1]
prāsahā samrāṭ sahuriṃ sahantam bhujyuṃ vājeṣu pūrvyam | [ṚV, 8, 46 20.2]
ā saḥ etu yaḥ īvat ām adevaḥ pūrtam ādade yathā cit vaśaḥ aśvyaḥ pṛthuśravasi kānīte asyāḥ vyuṣi ādade | [ṚV, 8, 46 598678_1]
ṣaṣṭiṃ sahasrāśvyasyāyutāsanam uṣṭrānāṃ viṃśatiṃ śatā | [ṚV, 8, 46 22.1]
daśa śyāvīnāṃ śatā daśa tryaruṣīṇāṃ daśa gavāṃ sahasrā | [ṚV, 8, 46 22.2]
daśa śyāvā ṛdhadrayo vītavārāsa āśavaḥ | [ṚV, 8, 46 23.1]
mathrā nemiṃ ni vāvṛtuḥ | [ṚV, 8, 46 23.2]
dānāsaḥ pṛthuśravasaḥ kānītasya surādhasaḥ | [ṚV, 8, 46 24.1]
rathaṃ hiraṇyayaṃ dadan maṃhiṣṭhaḥ sūrir abhūd varṣiṣṭham akṛta śravaḥ | [ṚV, 8, 46 24.2]
ā no vāyo mahe tane yāhi makhāya pājase | [ṚV, 8, 46 25.1]
vayaṃ hi te cakṛmā bhūri dāvane sadyaś cin mahi dāvane | [ṚV, 8, 46 25.2]
yo aśvebhir vahate vasta usrās triḥ sapta saptatīnām | [ṚV, 8, 46 26.1]
ebhiḥ somebhiḥ somasudbhiḥ somapā dānāya śukrapūtapāḥ | [ṚV, 8, 46 26.2]
yo ma imaṃ cid u tmanāmandac citraṃ dāvane | [ṚV, 8, 46 27.1]
araṭve akṣe nahuṣe sukṛtvani sukṛttarāya sukratuḥ | [ṚV, 8, 46 27.2]
ucathye vapuṣi yaḥ svarāﾱ uta vāyo ghṛtasnāḥ | [ṚV, 8, 46 28.1]
aśveṣitaṃ rajeṣitaṃ śuneṣitam prājma tad idaṃ nu tat | [ṚV, 8, 46 28.2]
gāvo na yūtham upa yanti vadhraya upa mā yanti vadhrayaḥ | [ṚV, 8, 46 30.1]
adha yac cārathe gaṇe śatam uṣṭrāṃ acikradat | [ṚV, 8, 46 31.1]
adha śvitneṣu viṃśatiṃ śatā | [ṚV, 8, 46 31.2]
śataṃ dāse balbūthe vipras tarukṣa ā dade | [ṚV, 8, 46 32.1]
te te vāyav ime janā madantīndragopā madanti devagopāḥ | [ṚV, 8, 46 32.2]
adha syā yoṣaṇā mahī pratīcī vaśam aśvyam | [ṚV, 8, 46 33.1]
adhirukmā vi nīyate | [ṚV, 8, 46 33.2]
{ṚV, 8, 47}
mahi vo mahatām avo varuṇa mitra dāśuṣe | [ṚV, 8, 47 1.1]
yam ādityā abhi druho rakṣathā nem aghaṃ naśad anehaso va ūtayaḥ suūtayo va ūtayaḥ | [ṚV, 8, 47 1.2]
vidā devā aghānām ādityāso apākṛtim | [ṚV, 8, 47 2.1]
pakṣā vayaḥ yathā upari vi asme śarma yacchata | [ṚV, 8, 47 598706_1]
vy asme adhi śarma tat pakṣā vayo na yantana | [ṚV, 8, 47 3.1]
viśvāni viśvavedaso varūthyā manāmahe 'nehaso va ūtayaḥ suūtayo va ūtayaḥ | [ṚV, 8, 47 3.2]
yasmā arāsata kṣayaṃ jīvātuṃ ca pracetasaḥ | [ṚV, 8, 47 4.1]
manor viśvasya ghed ima ādityā rāya īśate 'nehaso va ūtayaḥ suūtayo va ūtayaḥ | [ṚV, 8, 47 4.2]
pari naḥ vṛṇajan aghā durgāṇi rathyaḥ yathā | [ṚV, 8, 47 598711_1]
syāmed indrasya śarmaṇy ādityānām utāvasy anehaso va ūtayaḥ suūtayo va ūtayaḥ | [ṚV, 8, 47 5.2]
parihvṛted anā jano yuṣmādattasya vāyati | [ṚV, 8, 47 6.1]
devā adabhram āśa vo yam ādityā ahetanānehaso va ūtayaḥ suūtayo va ūtayaḥ | [ṚV, 8, 47 6.2]
na taṃ tigmaṃ cana tyajo na drāsad abhi taṃ guru | [ṚV, 8, 47 7.1]
yasmā u śarma sapratha ādityāso arādhvam anehaso va ūtayaḥ suūtayo va ūtayaḥ | [ṚV, 8, 47 7.2]
yuṣme devā api ṣmasi yudhyanta iva varmasu | [ṚV, 8, 47 8.1]
yūyam maho na enaso yūyam arbhād uruṣyatānehaso va ūtayaḥ suūtayo va ūtayaḥ | [ṚV, 8, 47 8.2]
aditir na uruṣyatv aditiḥ śarma yacchatu | [ṚV, 8, 47 9.1]
mātā mitrasya revato 'ryamṇo varuṇasya cānehaso va ūtayaḥ suūtayo va ūtayaḥ | [ṚV, 8, 47 9.2]
yad devāḥ śarma śaraṇaṃ yad bhadraṃ yad anāturam | [ṚV, 8, 47 10.1]
tridhātu yad varūthyaṃ tad asmāsu vi yantanānehaso va ūtayaḥ suūtayo va ūtayaḥ | [ṚV, 8, 47 10.2]
ādityāḥ ava hi khyata adhi kūlāt iva spaśaḥ | [ṚV, 8, 47 598723_1]
su tīrtham arvataḥ yathā anu naḥ neṣatha sugam | [ṚV, 8, 47 598724_1]
anehasaḥ vaḥ ūtayaḥ | [ṚV, 8, 47 598724_2]
su ūtayaḥ vaḥ ūtayaḥ | [ṚV, 8, 47 598724_3]
neha bhadraṃ rakṣasvine nāvayai nopayā uta | [ṚV, 8, 47 12.1]
gave ca bhadraṃ dhenave vīrāya ca śravasyate 'nehaso va ūtayaḥ suūtayo va ūtayaḥ | [ṚV, 8, 47 12.2]
yad āvir yad apīcyaṃ devāso asti duṣkṛtam | [ṚV, 8, 47 13.1]
trite tad viśvam āptya āre asmad dadhātanānehaso va ūtayaḥ suūtayo va ūtayaḥ | [ṚV, 8, 47 13.2]
yac ca goṣu duṣṣvapnyaṃ yac cāsme duhitar divaḥ | [ṚV, 8, 47 14.1]
tritāya tad vibhāvary āptyāya parā vahānehaso va ūtayaḥ suūtayo va ūtayaḥ | [ṚV, 8, 47 14.2]
niṣkaṃ vā ghā kṛṇavate srajaṃ vā duhitar divaḥ | [ṚV, 8, 47 15.1]
trite duṣṣvapnyaṃ sarvam āptye pari dadmasy anehaso va ūtayaḥ suūtayo va ūtayaḥ | [ṚV, 8, 47 15.2]
tadannāya tadapase tam bhāgam upaseduṣe | [ṚV, 8, 47 16.1]
tritāya ca dvitāya coṣo duṣṣvapnyaṃ vahānehaso va ūtayaḥ suūtayo va ūtayaḥ | [ṚV, 8, 47 16.2]
yathā kalām yathā śapham yathā ṛṇam saṃnayāmasi eva duṣṣvapnyam sarvam āptye sam nayāmasi | [ṚV, 8, 47 598736_1]
ajaiṣmādyāsanāma cābhūmānāgaso vayam | [ṚV, 8, 47 18.1]
uṣo yasmād duṣṣvapnyād abhaiṣmāpa tad ucchatv anehaso va ūtayaḥ suūtayo va ūtayaḥ | [ṚV, 8, 47 18.2]
{ṚV, 8, 48}
svādor abhakṣi vayasaḥ sumedhāḥ svādhyo varivovittarasya | [ṚV, 8, 48 1.1]
viśve yaṃ devā uta martyāso madhu bruvanto abhi saṃcaranti | [ṚV, 8, 48 1.2]
antaś ca prāgā aditir bhavāsy avayātā haraso daivyasya | [ṚV, 8, 48 2.1]
indav indrasya sakhyaṃ juṣāṇaḥ śrauṣṭīva dhuram anu rāya ṛdhyāḥ | [ṚV, 8, 48 2.2]
apāma somam amṛtā abhūmāganma jyotir avidāma devān | [ṚV, 8, 48 3.1]
kiṃ nūnam asmān kṛṇavad arātiḥ kim u dhūrtir amṛta martyasya | [ṚV, 8, 48 3.2]
śam naḥ bhava hṛde ā pītaḥ indo soma uru śaṃsa dhīraḥ dhīraḥ | [ṚV, 8, 48 598745_1]
pitā iva sūnave su śevaḥ sakhā iva sakhye | [ṚV, 8, 48 598745_2]
ime pītāḥ yaśasaḥ uruṣyavaḥ | [ṚV, 8, 48 598747_1]
ratham na gāvaḥ sam anāha parvasu | [ṚV, 8, 48 598747_2]
agniṃ na mā mathitaṃ saṃ didīpaḥ pra cakṣaya kṛṇuhi vasyaso naḥ | [ṚV, 8, 48 6.1]
athā hi te mada ā soma manye revāṁ iva pra carā puṣṭim accha | [ṚV, 8, 48 6.2]
iṣireṇa te manasā sutasya bhakṣīmahi pitryasya iva rāyaḥ | [ṚV, 8, 48 598751_1]
soma rājan pra naḥ āyūṃṣi tārīḥ ahāni iva sūryaḥ vāsarāṇi | [ṚV, 8, 48 598752_1]
soma rājan mṛﾱayā naḥ svasti tava smasi vratyās tasya viddhi | [ṚV, 8, 48 8.1]
alarti dakṣa uta manyur indo mā no aryo anukāmam parā dāḥ | [ṚV, 8, 48 8.2]
tvaṃ hi nas tanvaḥ soma gopā gātre gātre niṣasatthā nṛcakṣāḥ | [ṚV, 8, 48 9.1]
yat te vayam pramināma vratāni sa no mṛﾱa suṣakhā deva vasyaḥ | [ṚV, 8, 48 9.2]
ṛdūdareṇa sakhyā saceya yo mā na riṣyeddharyaśva pītaḥ | [ṚV, 8, 48 10.1]
ayaṃ yaḥ somo ny adhāyy asme tasmā indram pratiram emy āyuḥ | [ṚV, 8, 48 10.2]
apa tyā asthur anirā amīvā nir atrasan tamiṣīcīr abhaiṣuḥ | [ṚV, 8, 48 11.1]
ā somo asmāṁ aruhad vihāyā aganma yatra pratiranta āyuḥ | [ṚV, 8, 48 11.2]
yo na induḥ pitaro hṛtsu pīto 'martyo martyāṁ āviveśa | [ṚV, 8, 48 12.1]
tasmai somāya haviṣā vidhema mṛﾱīke asya sumatau syāma | [ṚV, 8, 48 12.2]
tvaṃ soma pitṛbhiḥ saṃvidāno 'nu dyāvāpṛthivī ā tatantha | [ṚV, 8, 48 13.1]
tasmai ta indo haviṣā vidhema vayaṃ syāma patayo rayīṇām | [ṚV, 8, 48 13.2]
trātāro devā adhi vocatā no mā no nidrā īśata mota jalpiḥ | [ṚV, 8, 48 14.1]
vayaṃ somasya viśvaha priyāsaḥ suvīrāso vidatham ā vadema | [ṚV, 8, 48 14.2]
tvaṃ naḥ soma viśvato vayodhās tvaṃ svarvid ā viśā nṛcakṣāḥ | [ṚV, 8, 48 15.1]
tvaṃ na inda ūtibhiḥ sajoṣāḥ pāhi paścātād uta vā purastāt | [ṚV, 8, 48 15.2]
{ṚV, 8, 49}
abhi pra su rādhasam indram arca yathā vide yaḥ jaritṛbhyaḥ maghavā purūvasuḥ sahasreṇa iva śikṣati | [ṚV, 8, 49 598769_1]
śata anīkā iva pra jigāti dhṛṣṇuyā | [ṚV, 8, 49 598771_1]
hanti vṛtrāṇi dāśuṣe | [ṚV, 8, 49 598771_2]
gireḥ iva pra rasāḥ asya pinvire datrāṇi puru bhojasaḥ | [ṚV, 8, 49 598772_1]
tvā sutāsaḥ indavaḥ madāḥ ye indra girvaṇaḥ āpaḥ na vajrin anu okyam saraḥ pṛṇanti śūra rādhase | [ṚV, 8, 49 598774_1]
anehasam prataraṇaṃ vivakṣaṇam madhvaḥ svādiṣṭham īm piba | [ṚV, 8, 49 4.1]
ā yathā mandasānaḥ kirāsi naḥ pra kṣudreva tmanā dhṛṣat | [ṚV, 8, 49 4.2]
ā naḥ stomam upa dravat hiyānaḥ aśvaḥ na sotṛbhiḥ yam te svadhāvan svadayanti dhenavaḥ indra kaṇveṣu rātayaḥ | [ṚV, 8, 49 598777_1]
ugraṃ na vīraṃ namasopa sedima vibhūtim akṣitāvasum | [ṚV, 8, 49 6.1]
udrīva vajrinn avato na siñcate kṣarantīndra dhītayaḥ | [ṚV, 8, 49 6.2]
yaddha nūnaṃ yad vā yajñe yad vā pṛthivyām adhi | [ṚV, 8, 49 7.1]
ato no yajñam āśubhir mahemata ugra ugrebhir ā gahi | [ṚV, 8, 49 7.2]
ajirāso harayo ye ta āśavo vātā iva prasakṣiṇaḥ | [ṚV, 8, 49 8.1]
yebhir apatyam manuṣaḥ parīyase yebhir viśvaṃ svar dṛśe | [ṚV, 8, 49 8.2]
{ṚV, 8, 50}
pra su śrutaṃ surādhasam arcā śakram abhiṣṭaye | [ṚV, 8, 50 1.1]
yaḥ sunvate stuvate kāmyaṃ vasu sahasreṇeva maṃhate | [ṚV, 8, 50 1.2]
śatānīkā hetayo asya duṣṭarā indrasya samiṣo mahīḥ | [ṚV, 8, 50 2.1]
girir na bhujmā maghavatsu pinvate yad īṃ sutā amandiṣuḥ | [ṚV, 8, 50 2.2]
yat īm sutāsaḥ indavaḥ abhi priyam amandiṣuḥ āpaḥ na dhāyi savanam me ā vaso dughāḥ iva upa dāśuṣe | [ṚV, 8, 50 598794_1]
anehasaṃ vo havamānam ūtaye madhvaḥ kṣaranti dhītayaḥ | [ṚV, 8, 50 4.1]
ā tvā vaso havamānāsa indava upa stotreṣu dadhire | [ṚV, 8, 50 4.2]
ā naḥ some su adhvare iyānaḥ atyaḥ na tośate yam te svadāvan svadanti gūrtayaḥ | [ṚV, 8, 50 598797_1]
paure chandayase havam | [ṚV, 8, 50 598798_1]
pra vīram ugraṃ viviciṃ dhanaspṛtaṃ vibhūtiṃ rādhaso mahaḥ | [ṚV, 8, 50 6.1]
udrīva vajrinn avato vasutvanā sadā pīpetha dāśuṣe | [ṚV, 8, 50 6.2]
yaddha nūnam parāvati yad vā pṛthivyāṃ divi | [ṚV, 8, 50 7.1]
yujāna indra haribhir mahemata ṛṣva ṛṣvebhir ā gahi | [ṚV, 8, 50 7.2]
rathirāso harayo ye te asridha ojo vātasya piprati | [ṚV, 8, 50 8.1]
yebhir ni dasyum manuṣo nighoṣayo yebhiḥ svaḥ parīyase | [ṚV, 8, 50 8.2]
etāvataḥ te vaso vidyāma śūra navyasaḥ yathā prāvaḥ etaśam kṛtvye dhane yathā vaśam daśavraje | [ṚV, 8, 50 598805_1]
yathā kaṇve maghavan medhe adhvare dīrghanīthe damūnasi yathā gośarye asiṣāsaḥ adrivas mayi gotram hari śriyam | [ṚV, 8, 50 598808_1]
{ṚV, 8, 51}
yathā manau sāṃvaraṇau somam apibaḥ sutam nīpātithau maghavan medhyātithau puṣṭigau śruṣṭigau sacā | [ṚV, 8, 51 598810_1]
pārṣadvāṇaḥ praskaṇvaṃ sam asādayacchayānaṃ jivrim uddhitam | [ṚV, 8, 51 2.1]
sahasrāṇy asiṣāsad gavām ṛṣis tvoto dasyave vṛkaḥ | [ṚV, 8, 51 2.2]
ya ukthebhir na vindhate cikid ya ṛṣicodanaḥ | [ṚV, 8, 51 3.1]
indraṃ tam acchā vada navyasyā maty ariṣyantaṃ na bhojase | [ṚV, 8, 51 3.2]
yasmā arkaṃ saptaśīrṣāṇam ānṛcus tridhātum uttame pade | [ṚV, 8, 51 4.1]
sa tv imā viśvā bhuvanāni cikradad ād ij janiṣṭa pauṃsyam | [ṚV, 8, 51 4.2]
yo no dātā vasūnām indraṃ taṃ hūmahe vayam | [ṚV, 8, 51 5.1]
vidmā hy asya sumatiṃ navīyasīṃ gamema gomati vraje | [ṚV, 8, 51 5.2]
yasmai tvaṃ vaso dānāya śikṣasi sa rāyas poṣam aśnute | [ṚV, 8, 51 6.1]
taṃ tvā vayam maghavann indra girvaṇaḥ sutāvanto havāmahe | [ṚV, 8, 51 6.2]
kadācana starīr asi nendra saścasi dāśuṣe | [ṚV, 8, 51 7.1]
upopen nu maghavan bhūya in nu te dānaṃ devasya pṛcyate | [ṚV, 8, 51 7.2]
pra yo nanakṣe abhy ojasā kriviṃ vadhaiḥ śuṣṇaṃ nighoṣayan | [ṚV, 8, 51 8.1]
yaded astambhīt prathayann amūṃ divam ād ij janiṣṭa pārthivaḥ | [ṚV, 8, 51 8.2]
yasyāyaṃ viśva āryo dāsaḥ śevadhipā ariḥ | [ṚV, 8, 51 9.1]
tiraś cid arye ruśame parīravi tubhyet so ajyate rayiḥ | [ṚV, 8, 51 9.2]
turaṇyavo madhumantaṃ ghṛtaścutaṃ viprāso arkam ānṛcuḥ | [ṚV, 8, 51 10.1]
asme rayiḥ paprathe vṛṣṇyaṃ śavo 'sme suvānāsa indavaḥ | [ṚV, 8, 51 10.2]
{ṚV, 8, 52}
yathā manau vivasvati somam apibaḥ sutam yathā trite chandaḥ indra jujoṣasi āyau mādayase sacā | [ṚV, 8, 52 598830_1]
pṛṣadhre medhye mātariśvani indra suvāne amandathāḥ yathā somam daśaśipre daśoṇye syūmaraśmau ṛjūnasi | [ṚV, 8, 52 598831_1]
yaḥ ukthā kevalā dadhe yaḥ somam dhṛṣitā apibat yasmai yasmai viṣṇuḥ viṣṇuḥ trīṇi trīṇi padā padā vicakrame vicakrame upa upa mitrasya mitrasya dharmabhiḥ dharmabhiḥ yasya tvam indra stomeṣu cākanaḥ vāje vājin śatakrato tam tvā vayam sudughām iva go duhaḥ juhūmasi śravasyavaḥ | [ṚV, 8, 52 598836_1]
yaḥ naḥ dātā sa naḥ pitā mahāṁ ugraḥ īśāna kṛt | [ṚV, 8, 52 598837_1]
a yāman ugraḥ maghavā purūvasuḥ goḥ aśvasya pra dātu naḥ | [ṚV, 8, 52 598838_1]
yasmai tvam vaso dānāya maṃhase sa rāyaḥ poṣam invati | [ṚV, 8, 52 598839_1]
vasūyavaḥ vasu patim śatakratum stomaiḥ indram havāmahe | [ṚV, 8, 52 598840_1]
kadācana pra yucchasi | [ṚV, 8, 52 598841_1]
ubhe ni pāsi janmanī | [ṚV, 8, 52 598841_2]
turīya āditya havanam te indriyam ā tasthau amṛtam divi | [ṚV, 8, 52 598842_1]
yasmai tvam maghavan indra girvaṇaḥ śikṣo śikṣasi dāśuṣe asmākam giraḥ uta suṣṭutim vaso kaṇva vat śṛṇudhi havam | [ṚV, 8, 52 598844_1]
astāvi manma pūrvyam | [ṚV, 8, 52 598845_1]
brahma indrāya vocata | [ṚV, 8, 52 598845_2]
pūrvīḥ ṛtasya bṛhatīḥ anūṣata | [ṚV, 8, 52 598846_1]
stotuḥ medhāḥ asṛkṣata | [ṚV, 8, 52 598846_2]
sam indraḥ rāyaḥ bṛhatīḥ adhūnuta sam kṣoṇī sam u sūryam | [ṚV, 8, 52 598847_1]
sam śukrāsaḥ śucayaḥ sam gavāśiraḥ somāḥ indram amandiṣuḥ | [ṚV, 8, 52 598848_1]
{ṚV, 8, 53}
upamaṃ tvā maghonāṃ jyeṣṭhaṃ ca vṛṣabhāṇām | [ṚV, 8, 53 1.1]
pūrbhittamam maghavann indra govidam īśānaṃ rāya īmahe | [ṚV, 8, 53 1.2]
ya āyuṃ kutsam atithigvam ardayo vāvṛdhāno dive dive | [ṚV, 8, 53 2.1]
taṃ tvā vayaṃ haryaśvaṃ śatakratuṃ vājayanto havāmahe | [ṚV, 8, 53 2.2]
ā no viśveṣāṃ rasam madhvaḥ siñcantv adrayaḥ | [ṚV, 8, 53 3.1]
ye parāvati sunvire janeṣv ā ye arvāvatīndavaḥ | [ṚV, 8, 53 3.2]
viśvā dveṣāṃsi jahi cāva cā kṛdhi viśve sanvantv ā vasu | [ṚV, 8, 53 4.1]
śīṣṭeṣu cit te madirāso aṃśavo yatrā somasya tṛmpasi | [ṚV, 8, 53 4.2]
indra nedīya ed ihi mitamedhābhir ūtibhiḥ | [ṚV, 8, 53 5.1]
ā śantama śantamābhir abhiṣṭibhir ā svāpe svāpibhiḥ | [ṚV, 8, 53 5.2]
ājituraṃ satpatiṃ viśvacarṣaṇiṃ kṛdhi prajāsv ābhagam | [ṚV, 8, 53 6.1]
pra sū tirā śacībhir ye ta ukthinaḥ kratum punata ānuṣak | [ṚV, 8, 53 6.2]
yas te sādhiṣṭho 'vase te syāma bhareṣu te | [ṚV, 8, 53 7.1]
vayaṃ hotrābhir uta devahūtibhiḥ sasavāṃso manāmahe | [ṚV, 8, 53 7.2]
ahaṃ hi te harivo brahma vājayur ājiṃ yāmi sadotibhiḥ | [ṚV, 8, 53 8.1]
tvām id eva tam ame sam aśvayur gavyur agre matīnām | [ṚV, 8, 53 8.2]
{ṚV, 8, 54}
etat ta indra vīryaṃ gīrbhir gṛṇanti kāravaḥ | [ṚV, 8, 54 1.1]
te stobhanta ūrjam āvan ghṛtaścutam paurāso nakṣan dhītibhiḥ | [ṚV, 8, 54 1.2]
nakṣanta indram avase sukṛtyayā yeṣāṃ suteṣu mandase | [ṚV, 8, 54 2.1]
yathā saṃvarte amadaḥ yathā kṛśe eva asme indra matsva | [ṚV, 8, 54 598868_1]
ā no viśve sajoṣaso devāso gantanopa naḥ | [ṚV, 8, 54 3.1]
vasavo rudrā avase na ā gamañchṛṇvantu maruto havam | [ṚV, 8, 54 3.2]
pūṣā viṣṇur havanam me sarasvaty avantu sapta sindhavaḥ | [ṚV, 8, 54 4.1]
āpo vātaḥ parvatāso vanaspatiḥ śṛṇotu pṛthivī havam | [ṚV, 8, 54 4.2]
yad indra rādho asti te māghonam maghavattama | [ṚV, 8, 54 5.1]
tena no bodhi sadhamādyo vṛdhe bhago dānāya vṛtrahan | [ṚV, 8, 54 5.2]
ājipate nṛpate tvam iddhi no vāja ā vakṣi sukrato | [ṚV, 8, 54 6.1]
vītī hotrābhir uta devavītibhiḥ sasavāṃso vi śṛṇvire | [ṚV, 8, 54 6.2]
santi hy arya āśiṣa indra āyur janānām | [ṚV, 8, 54 7.1]
asmān nakṣasva maghavann upāvase dhukṣasva pipyuṣīm iṣam | [ṚV, 8, 54 7.2]
vayaṃ ta indra stomebhir vidhema tvam asmākaṃ śatakrato | [ṚV, 8, 54 8.1]
mahi sthūraṃ śaśayaṃ rādho ahrayam praskaṇvāya ni tośaya | [ṚV, 8, 54 8.2]
{ṚV, 8, 55}
bhūrīd indrasya vīryaṃ vy akhyam abhy āyati | [ṚV, 8, 55 1.1]
rādhas te dasyave vṛka | [ṚV, 8, 55 1.2]
śataṃ śvetāsa ukṣaṇo divi tāro na rocante | [ṚV, 8, 55 2.1]
mahnā divaṃ na tastabhuḥ | [ṚV, 8, 55 2.2]
śataṃ veṇūñchataṃ śunaḥ śataṃ carmāṇi mlātāni | [ṚV, 8, 55 3.1]
śatam me balbajastukā aruṣīṇāṃ catuḥśatam | [ṚV, 8, 55 3.2]
su devāḥ stha kāṇvāyanāḥ | [ṚV, 8, 55 598887_1]
vayaḥ vayaḥ vicarantaḥ aśvāsaḥ na caṅkramata | [ṚV, 8, 55 598888_1]
ād it sāptasya carkirann ānūnasya mahi śravaḥ | [ṚV, 8, 55 5.1]
śyāvīr atidhvasan pathaś cakṣuṣā cana saṃnaśe | [ṚV, 8, 55 5.2]
{ṚV, 8, 56}
prati te dasyave vṛka rādho adarśy ahrayam | [ṚV, 8, 56 1.1]
dyaur na prathinā śavaḥ | [ṚV, 8, 56 1.2]
daśa mahyam pautakrataḥ sahasrā dasyave vṛkaḥ | [ṚV, 8, 56 2.1]
nityād rāyo amaṃhata | [ṚV, 8, 56 2.2]
śatam me gardabhānāṃ śatam ūrṇāvatīnām | [ṚV, 8, 56 3.1]
śataṃ dāsāṁ ati srajaḥ | [ṚV, 8, 56 3.2]
tatro api prāṇīyata pūtakratāyai vyaktā | [ṚV, 8, 56 4.1]
aśvānām in na yūthyām | [ṚV, 8, 56 4.2]
acety agniś cikitur havyavāṭ sa sumadrathaḥ | [ṚV, 8, 56 5.1]
agniḥ śukreṇa śociṣā bṛhat sūro arocata divi sūryo arocata | [ṚV, 8, 56 5.2]
{ṚV, 8, 57}
yuvaṃ devā kratunā pūrvyeṇa yuktā rathena taviṣaṃ yajatrā | [ṚV, 8, 57 1.1]
āgacchataṃ nāsatyā śacībhir idaṃ tṛtīyaṃ savanam pibāthaḥ | [ṚV, 8, 57 1.2]
yuvāṃ devās traya ekādaśāsaḥ satyāḥ satyasya dadṛśe purastāt | [ṚV, 8, 57 2.1]
asmākaṃ yajñaṃ savanaṃ juṣāṇā pātaṃ somam aśvinā dīdyagnī | [ṚV, 8, 57 2.2]
panāyyaṃ tad aśvinā kṛtaṃ vāṃ vṛṣabho divo rajasaḥ pṛthivyāḥ | [ṚV, 8, 57 3.1]
sahasraṃ śaṃsā uta ye gaviṣṭau sarvāṁ it tāṁ upa yātā pibadhyai | [ṚV, 8, 57 3.2]
ayaṃ vām bhāgo nihito yajatremā giro nāsatyopa yātam | [ṚV, 8, 57 4.1]
pibataṃ somam madhumantam asme pra dāśvāṃsam avataṃ śacībhiḥ | [ṚV, 8, 57 4.2]
{ṚV, 8, 58}
yam ṛtvijo bahudhā kalpayantaḥ sacetaso yajñam imaṃ vahanti | [ṚV, 8, 58 1.1]
yo anūcāno brāhmaṇo yukta āsīt kā svit tatra yajamānasya saṃvit | [ṚV, 8, 58 1.2]
eka evāgnir bahudhā samiddha ekaḥ sūryo viśvam anu prabhūtaḥ | [ṚV, 8, 58 2.1]
ekaivoṣāḥ sarvam idaṃ vi bhāty ekaṃ vā idaṃ vi babhūva sarvam | [ṚV, 8, 58 2.2]
jyotiṣmantaṃ ketumantaṃ tricakraṃ sukhaṃ rathaṃ suṣadam bhūrivāram | [ṚV, 8, 58 3.1]
citrāmaghā yasya yoge 'dhijajñe taṃ vāṃ huve ati riktam pibadhyai | [ṚV, 8, 58 3.2]
{ṚV, 8, 59}
imāni vām bhāgadheyāni sisrata indrāvaruṇā pra mahe suteṣu vām | [ṚV, 8, 59 1.1]
yajñe yajñe ha savanā bhuraṇyatho yat sunvate yajamānāya śikṣathaḥ | [ṚV, 8, 59 1.2]
niṣṣidhvarīr oṣadhīr āpa āstām indrāvaruṇā mahimānam āśata | [ṚV, 8, 59 2.1]
yā sisratū rajasaḥ pāre adhvano yayoḥ śatrur nakir ādeva ohate | [ṚV, 8, 59 2.2]
satyaṃ tad indrāvaruṇā kṛśasya vām madhva ūrmiṃ duhate sapta vāṇīḥ | [ṚV, 8, 59 3.1]
tābhir dāśvāṃsam avataṃ śubhas patī yo vām adabdho abhipāti cittibhiḥ | [ṚV, 8, 59 3.2]
ghṛtapruṣaḥ saumyā jīradānavaḥ sapta svasāraḥ sadana ṛtasya | [ṚV, 8, 59 4.1]
yā ha vām indrāvaruṇā ghṛtaścutas tābhir dhattaṃ yajamānāya śikṣatam | [ṚV, 8, 59 4.2]
avocāma mahate saubhagāya satyaṃ tveṣābhyām mahimānam indriyam | [ṚV, 8, 59 5.1]
asmān sv indrāvaruṇā ghṛtaścutas tribhiḥ sāptebhir avataṃ śubhas patī | [ṚV, 8, 59 5.2]
indrāvaruṇā yad ṛṣibhyo manīṣāṃ vāco matiṃ śrutam adattam agre | [ṚV, 8, 59 6.1]
yāni sthānāny asṛjanta dhīrā yajñaṃ tanvānās tapasābhy apaśyam | [ṚV, 8, 59 6.2]
indrāvaruṇā saumanasam adṛptaṃ rāyas poṣaṃ yajamāneṣu dhattam | [ṚV, 8, 59 7.1]
prajām puṣṭim bhūtim asmāsu dhattaṃ dīrghāyutvāya pra tirataṃ na āyuḥ | [ṚV, 8, 59 7.2]
{ṚV, 8, 60}
agna ā yāhy agnibhir hotāraṃ tvā vṛṇīmahe | [ṚV, 8, 60 1.1]
ā tvām anaktu prayatā haviṣmatī yajiṣṭham barhir āsade | [ṚV, 8, 60 1.2]
acchā hi tvā sahasaḥ sūno aṅgiraḥ srucaś caranty adhvare | [ṚV, 8, 60 2.1]
ūrjo napātaṃ ghṛtakeśam īmahe 'gniṃ yajñeṣu pūrvyam | [ṚV, 8, 60 2.2]
agne kavir vedhā asi hotā pāvaka yakṣyaḥ | [ṚV, 8, 60 3.1]
mandro yajiṣṭho adhvareṣv īḍyo viprebhiḥ śukra manmabhiḥ | [ṚV, 8, 60 3.2]
adrogham ā vahośato yaviṣṭhya devāṁ ajasra vītaye | [ṚV, 8, 60 4.1]
abhi prayāṃsi sudhitā vaso gahi mandasva dhītibhir hitaḥ | [ṚV, 8, 60 4.2]
tvam it saprathā asy agne trātar ṛtas kaviḥ | [ṚV, 8, 60 5.1]
tvāṃ viprāsaḥ samidhāna dīdiva ā vivāsanti vedhasaḥ | [ṚV, 8, 60 5.2]
śocā śociṣṭha dīdihi viśe mayo rāsva stotre mahāṁ asi | [ṚV, 8, 60 6.1]
devānāṃ śarman mama santu sūrayaḥ śatrūṣāhaḥ svagnayaḥ | [ṚV, 8, 60 6.2]
yathā cit vṛddham atasam agne saṃjūrvasi kṣami eva daha mitra mahas yaḥ asmadhruk durmanmā kaḥ ca venati | [ṚV, 8, 60 598942_1]
mā no martāya ripave rakṣasvine māghaśaṃsāya rīradhaḥ | [ṚV, 8, 60 8.1]
asredhadbhis taraṇibhir yaviṣṭhya śivebhiḥ pāhi pāyubhiḥ | [ṚV, 8, 60 8.2]
pāhi no agna ekayā pāhy uta dvitīyayā | [ṚV, 8, 60 9.1]
pāhi gīrbhis tisṛbhir ūrjām pate pāhi catasṛbhir vaso | [ṚV, 8, 60 9.2]
pāhi viśvasmād rakṣaso arāvṇaḥ pra sma vājeṣu no 'va | [ṚV, 8, 60 10.1]
tvām iddhi nediṣṭhaṃ devatātaya āpiṃ nakṣāmahe vṛdhe | [ṚV, 8, 60 10.2]
ā no agne vayovṛdhaṃ rayim pāvaka śaṃsyam | [ṚV, 8, 60 11.1]
rāsvā ca na upamāte puruspṛhaṃ sunītī svayaśastaram | [ṚV, 8, 60 11.2]
yena vaṃsāma pṛtanāsu śardhatas taranto arya ādiśaḥ | [ṚV, 8, 60 12.1]
sa tvaṃ no vardha prayasā śacīvaso jinvā dhiyo vasuvidaḥ | [ṚV, 8, 60 12.2]
śiśānaḥ vṛṣabhaḥ yathā agniḥ śṛṅge davidhvat | [ṚV, 8, 60 598953_1]
tigmā asya hanavo na pratidhṛṣe sujambhaḥ sahaso yahuḥ | [ṚV, 8, 60 13.2]
nahi te agne vṛṣabha pratidhṛṣe jambhāso yad vitiṣṭhase | [ṚV, 8, 60 14.1]
sa tvaṃ no hotaḥ suhutaṃ haviṣ kṛdhi vaṃsvā no vāryā puru | [ṚV, 8, 60 14.2]
śeṣe vaneṣu mātroḥ saṃ tvā martāsa indhate | [ṚV, 8, 60 15.1]
atandro havyā vahasi haviṣkṛta ād id deveṣu rājasi | [ṚV, 8, 60 15.2]
sapta hotāraḥ tam id īḍate tvā agne su tyajam ahrayam | [ṚV, 8, 60 598959_1]
bhinatsy adriṃ tapasā vi śociṣā prāgne tiṣṭha janāṁ ati | [ṚV, 8, 60 16.2]
agnim agniṃ vo adhriguṃ huvema vṛktabarhiṣaḥ | [ṚV, 8, 60 17.1]
agniṃ hitaprayasaḥ śaśvatīṣv ā hotāraṃ carṣaṇīnām | [ṚV, 8, 60 17.2]
ketena śarman sacate suṣāmaṇy agne tubhyaṃ cikitvanā | [ṚV, 8, 60 18.1]
iṣaṇyayā naḥ pururūpam ā bhara vājaṃ nediṣṭham ūtaye | [ṚV, 8, 60 18.2]
agne jaritar viśpatis tepāno deva rakṣasaḥ | [ṚV, 8, 60 19.1]
aproṣivān gṛhapatir mahāṁ asi divas pāyur duroṇayuḥ | [ṚV, 8, 60 19.2]
mā no rakṣa ā veśīd āghṛṇīvaso mā yātur yātumāvatām | [ṚV, 8, 60 20.1]
parogavyūty anirām apa kṣudham agne sedha rakṣasvinaḥ | [ṚV, 8, 60 20.2]
{ṚV, 8, 61}
ubhayaṃ śṛṇavac ca na indro arvāg idaṃ vacaḥ | [ṚV, 8, 61 1.1]
satrācyā maghavā somapītaye dhiyā śaviṣṭha ā gamat | [ṚV, 8, 61 1.2]
taṃ hi svarājaṃ vṛṣabhaṃ tam ojase dhiṣaṇe niṣṭatakṣatuḥ | [ṚV, 8, 61 2.1]
utopamānām prathamo ni ṣīdasi somakāmaṃ hi te manaḥ | [ṚV, 8, 61 2.2]
ā vṛṣasva purūvaso sutasyendrāndhasaḥ | [ṚV, 8, 61 3.1]
vidmā hi tvā harivaḥ pṛtsu sāsahim adhṛṣṭaṃ cid dadhṛṣvaṇim | [ṚV, 8, 61 3.2]
aprāmi satya maghavan tathā id asat indra kratvā yathā vaśaḥ | [ṚV, 8, 61 598975_1]
sanema vājaṃ tava śiprinn avasā makṣū cid yanto adrivaḥ | [ṚV, 8, 61 4.2]
śagdhy ū ṣu śacīpata indra viśvābhir ūtibhiḥ | [ṚV, 8, 61 5.1]
bhagaṃ na hi tvā yaśasaṃ vasuvidam anu śūra carāmasi | [ṚV, 8, 61 5.2]
pauro aśvasya purukṛd gavām asy utso deva hiraṇyayaḥ | [ṚV, 8, 61 6.1]
nakir hi dānam parimardhiṣat tve yad yad yāmi tad ā bhara | [ṚV, 8, 61 6.2]
tvaṃ hy ehi cerave vidā bhagaṃ vasuttaye | [ṚV, 8, 61 7.1]
ud vāvṛṣasva maghavan gaviṣṭaya ud indrāśvamiṣṭaye | [ṚV, 8, 61 7.2]
tvam purū sahasrāṇi śatāni ca yūthā dānāya maṃhase | [ṚV, 8, 61 8.1]
ā purandaraṃ cakṛma vipravacasa indraṃ gāyanto 'vase | [ṚV, 8, 61 8.2]
avipro vā yad avidhad vipro vendra te vacaḥ | [ṚV, 8, 61 9.1]
sa pra mamandat tvāyā śatakrato prācāmanyo ahaṃsana | [ṚV, 8, 61 9.2]
ugrabāhur mrakṣakṛtvā purandaro yadi me śṛṇavaddhavam | [ṚV, 8, 61 10.1]
vasūyavo vasupatiṃ śatakratuṃ stomair indraṃ havāmahe | [ṚV, 8, 61 10.2]
na pāpāso manāmahe nārāyāso na jaﾱhavaḥ | [ṚV, 8, 61 11.1]
yad in nv indraṃ vṛṣaṇaṃ sacā sute sakhāyaṃ kṛṇavāmahai | [ṚV, 8, 61 11.2]
ugraṃ yuyujma pṛtanāsu sāsahim ṛṇakātim adābhyam | [ṚV, 8, 61 12.1]
vedā bhṛmaṃ cit sanitā rathītamo vājinaṃ yam id ū naśat | [ṚV, 8, 61 12.2]
yata indra bhayāmahe tato no abhayaṃ kṛdhi | [ṚV, 8, 61 13.1]
maghavañchagdhi tava tan na ūtibhir vi dviṣo vi mṛdho jahi | [ṚV, 8, 61 13.2]
tvaṃ hi rādhaspate rādhaso mahaḥ kṣayasyāsi vidhataḥ | [ṚV, 8, 61 14.1]
taṃ tvā vayam maghavann indra girvaṇaḥ sutāvanto havāmahe | [ṚV, 8, 61 14.2]
indra spaﾱ uta vṛtrahā paraspā no vareṇyaḥ | [ṚV, 8, 61 15.1]
sa no rakṣiṣac caramaṃ sa madhyamaṃ sa paścāt pātu naḥ puraḥ | [ṚV, 8, 61 15.2]
tvaṃ naḥ paścād adharād uttarāt pura indra ni pāhi viśvataḥ | [ṚV, 8, 61 16.1]
āre asmat kṛṇuhi daivyam bhayam āre hetīr adevīḥ | [ṚV, 8, 61 16.2]
adyādyā śvaḥ śva indra trāsva pare ca naḥ | [ṚV, 8, 61 17.1]
viśvā ca no jaritṝn satpate ahā divā naktaṃ ca rakṣiṣaḥ | [ṚV, 8, 61 17.2]
prabhaṅgī śūro maghavā tuvīmaghaḥ sammiślo vīryāya kam | [ṚV, 8, 61 18.1]
ubhā te bāhū vṛṣaṇā śatakrato ni yā vajram mimikṣatuḥ | [ṚV, 8, 61 18.2]
{ṚV, 8, 62}
pro asmā upastutim bharatā yaj jujoṣati | [ṚV, 8, 62 1.1]
ukthair indrasya māhinaṃ vayo vardhanti somino bhadrā indrasya rātayaḥ | [ṚV, 8, 62 1.2]
ayujo asamo nṛbhir ekaḥ kṛṣṭīr ayāsyaḥ | [ṚV, 8, 62 2.1]
pūrvīr ati pra vāvṛdhe viśvā jātāny ojasā bhadrā indrasya rātayaḥ | [ṚV, 8, 62 2.2]
ahitena cid arvatā jīradānuḥ siṣāsati | [ṚV, 8, 62 3.1]
pravācyam indra tat tava vīryāṇi kariṣyato bhadrā indrasya rātayaḥ | [ṚV, 8, 62 3.2]
ā yāhi kṛṇavāma ta indra brahmāṇi vardhanā | [ṚV, 8, 62 4.1]
yebhiḥ śaviṣṭha cākano bhadram iha śravasyate bhadrā indrasya rātayaḥ | [ṚV, 8, 62 4.2]
dhṛṣataś cid dhṛṣan manaḥ kṛṇoṣīndra yat tvam | [ṚV, 8, 62 5.1]
tīvraiḥ somaiḥ saparyato namobhiḥ pratibhūṣato bhadrā indrasya rātayaḥ | [ṚV, 8, 62 5.2]
ava caṣṭa ṛcīṣamo 'vatāṁ iva mānuṣaḥ | [ṚV, 8, 62 6.1]
juṣṭvī dakṣasya sominaḥ sakhāyaṃ kṛṇute yujam bhadrā indrasya rātayaḥ | [ṚV, 8, 62 6.2]
viśve ta indra vīryaṃ devā anu kratuṃ daduḥ | [ṚV, 8, 62 7.1]
bhuvo viśvasya gopatiḥ puruṣṭuta bhadrā indrasya rātayaḥ | [ṚV, 8, 62 7.2]
gṛṇe tad indra te śava upamaṃ devatātaye | [ṚV, 8, 62 8.1]
yaddhaṃsi vṛtram ojasā śacīpate bhadrā indrasya rātayaḥ | [ṚV, 8, 62 8.2]
samaneva vapuṣyataḥ kṛṇavan mānuṣā yugā | [ṚV, 8, 62 9.1]
vide tad indraś cetanam adha śruto bhadrā indrasya rātayaḥ | [ṚV, 8, 62 9.2]
uj jātam indra te śava ut tvām ut tava kratum | [ṚV, 8, 62 10.1]
bhūrigo bhūri vāvṛdhur maghavan tava śarmaṇi bhadrā indrasya rātayaḥ | [ṚV, 8, 62 10.2]
ahaṃ ca tvaṃ ca vṛtrahan saṃ yujyāva sanibhya ā | [ṚV, 8, 62 11.1]
arātīvā cid adrivo 'nu nau śūra maṃsate bhadrā indrasya rātayaḥ | [ṚV, 8, 62 11.2]
satyam id vā u taṃ vayam indraṃ stavāma nānṛtam | [ṚV, 8, 62 12.1]
mahāṁ asunvato vadho bhūri jyotīṃṣi sunvato bhadrā indrasya rātayaḥ | [ṚV, 8, 62 12.2]
{ṚV, 8, 63}
sa pūrvyo mahānāṃ venaḥ kratubhir ānaje | [ṚV, 8, 63 1.1]
yasya dvārā manuṣ pitā deveṣu dhiya ānaje | [ṚV, 8, 63 1.2]
divo mānaṃ not sadan somapṛṣṭhāso adrayaḥ | [ṚV, 8, 63 2.1]
ukthā brahma ca śaṃsyā | [ṚV, 8, 63 2.2]
sa vidvāṁ aṅgirobhya indro gā avṛṇod apa | [ṚV, 8, 63 3.1]
stuṣe tad asya pauṃsyam | [ṚV, 8, 63 3.2]
sa pratnathā kavivṛdha indro vākasya vakṣaṇiḥ | [ṚV, 8, 63 4.1]
śivo arkasya homany asmatrā gantv avase | [ṚV, 8, 63 4.2]
ād ū nu te anu kratuṃ svāhā varasya yajyavaḥ | [ṚV, 8, 63 5.1]
śvātram arkā anūṣatendra gotrasya dāvane | [ṚV, 8, 63 5.2]
indre viśvāni vīryā kṛtāni kartvāni ca | [ṚV, 8, 63 6.1]
yam arkā adhvaraṃ viduḥ | [ṚV, 8, 63 6.2]
yat pāñcajanyayā viśendre ghoṣā asṛkṣata | [ṚV, 8, 63 7.1]
astṛṇād barhaṇā vipo 'ryo mānasya sa kṣayaḥ | [ṚV, 8, 63 7.2]
iyam u te anuṣṭutiś cakṛṣe tāni pauṃsyā | [ṚV, 8, 63 8.1]
prāvaś cakrasya vartanim | [ṚV, 8, 63 8.2]
asya vṛṣṇo vyodana uru kramiṣṭa jīvase | [ṚV, 8, 63 9.1]
yavaṃ na paśva ā dade | [ṚV, 8, 63 9.2]
tad dadhānā avasyavo yuṣmābhir dakṣapitaraḥ | [ṚV, 8, 63 10.1]
syāma marutvato vṛdhe | [ṚV, 8, 63 10.2]
baﾱ ṛtviyāya dhāmna ṛkvabhiḥ śūra nonumaḥ | [ṚV, 8, 63 11.1]
jeṣāmendra tvayā yujā | [ṚV, 8, 63 11.2]
asme rudrā mehanā parvatāso vṛtrahatye bharahūtau sajoṣāḥ | [ṚV, 8, 63 12.1]
yaḥ śaṃsate stuvate dhāyi pajra indrajyeṣṭhā asmāṁ avantu devāḥ | [ṚV, 8, 63 12.2]
{ṚV, 8, 64}
ut tvā mandantu stomāḥ kṛṇuṣva rādho adrivaḥ | [ṚV, 8, 64 1.1]
ava brahmadviṣo jahi | [ṚV, 8, 64 1.2]
padā paṇīṃr arādhaso ni bādhasva mahāṁ asi | [ṚV, 8, 64 2.1]
nahi tvā kaścana prati | [ṚV, 8, 64 2.2]
tvam īśiṣe sutānām indra tvam asutānām | [ṚV, 8, 64 3.1]
tvaṃ rājā janānām | [ṚV, 8, 64 3.2]
ehi prehi kṣayo divy āghoṣañcarṣaṇīnām | [ṚV, 8, 64 4.1]
obhe pṛṇāsi rodasī | [ṚV, 8, 64 4.2]
tyaṃ cit parvataṃ giriṃ śatavantaṃ sahasriṇam | [ṚV, 8, 64 5.1]
vi stotṛbhyo rurojitha | [ṚV, 8, 64 5.2]
vayam u tvā divā sute vayaṃ naktaṃ havāmahe | [ṚV, 8, 64 6.1]
asmākaṃ kāmam ā pṛṇa | [ṚV, 8, 64 6.2]
kva sya vṛṣabho yuvā tuvigrīvo anānataḥ | [ṚV, 8, 64 7.1]
brahmā kas taṃ saparyati | [ṚV, 8, 64 7.2]
kasya svit savanaṃ vṛṣā jujuṣvāṁ ava gacchati | [ṚV, 8, 64 8.1]
indraṃ ka u svid ā cake | [ṚV, 8, 64 8.2]
kaṃ te dānā asakṣata vṛtrahan kaṃ suvīryā | [ṚV, 8, 64 9.1]
ukthe ka u svid antamaḥ | [ṚV, 8, 64 9.2]
ayaṃ te mānuṣe jane somaḥ pūruṣu sūyate | [ṚV, 8, 64 10.1]
tasyehi pra dravā piba | [ṚV, 8, 64 10.2]
ayaṃ te śaryaṇāvati suṣomāyām adhi priyaḥ | [ṚV, 8, 64 11.1]
ārjīkīye madintamaḥ | [ṚV, 8, 64 11.2]
tam adya rādhase mahe cārum madāya ghṛṣvaye | [ṚV, 8, 64 12.1]
ehīm indra dravā piba | [ṚV, 8, 64 12.2]
{ṚV, 8, 65}
yad indra prāg apāg udaṅ nyag vā hūyase nṛbhiḥ | [ṚV, 8, 65 1.1]
ā yāhi tūyam āśubhiḥ | [ṚV, 8, 65 1.2]
yad vā prasravaṇe divo mādayāse svarṇare | [ṚV, 8, 65 2.1]
yad vā samudre andhasaḥ | [ṚV, 8, 65 2.2]
ā ta indra mahimānaṃ harayo deva te mahaḥ | [ṚV, 8, 65 4.1]
rathe vahantu bibhrataḥ | [ṚV, 8, 65 4.2]
indra gṛṇīṣa u stuṣe mahāṁ ugra īśānakṛt | [ṚV, 8, 65 5.1]
ehi naḥ sutam piba | [ṚV, 8, 65 5.2]
sutāvantas tvā vayam prayasvanto havāmahe | [ṚV, 8, 65 6.1]
idaṃ no barhir āsade | [ṚV, 8, 65 6.2]
yac ciddhi śaśvatām asīndra sādhāraṇas tvam | [ṚV, 8, 65 7.1]
taṃ tvā vayaṃ havāmahe | [ṚV, 8, 65 7.2]
idaṃ te somyam madhv adhukṣann adribhir naraḥ | [ṚV, 8, 65 8.1]
juṣāṇa indra tat piba | [ṚV, 8, 65 8.2]
viśvāṁ aryo vipaścito 'ti khyas tūyam ā gahi | [ṚV, 8, 65 9.1]
asme dhehi śravo bṛhat | [ṚV, 8, 65 9.2]
dātā me pṛṣatīnāṃ rājā hiraṇyavīnām | [ṚV, 8, 65 10.1]
mā devā maghavā riṣat | [ṚV, 8, 65 10.2]
sahasre pṛṣatīnām adhi ścandram bṛhat pṛthu | [ṚV, 8, 65 11.1]
śukraṃ hiraṇyam ā dade | [ṚV, 8, 65 11.2]
napāto durgahasya me sahasreṇa surādhasaḥ | [ṚV, 8, 65 12.1]
śravo deveṣv akrata | [ṚV, 8, 65 12.2]
{ṚV, 8, 66}
tarobhir vo vidadvasum indraṃ sabādha ūtaye | [ṚV, 8, 66 1.1]
bṛhad gāyantaḥ sutasome adhvare huve bharaṃ na kāriṇam | [ṚV, 8, 66 1.2]
na yaṃ dudhrā varante na sthirā muro made suśipram andhasaḥ | [ṚV, 8, 66 2.1]
ya ādṛtyā śaśamānāya sunvate dātā jaritra ukthyam | [ṚV, 8, 66 2.2]
yaḥ śakro mṛkṣo aśvyo yo vā kījo hiraṇyayaḥ | [ṚV, 8, 66 3.1]
sa ūrvasya rejayaty apāvṛtim indro gavyasya vṛtrahā | [ṚV, 8, 66 3.2]
nikhātaṃ cid yaḥ purusaṃbhṛtaṃ vasūd id vapati dāśuṣe | [ṚV, 8, 66 4.1]
vajrī suśipro haryaśva it karad indraḥ kratvā yathā vaśat | [ṚV, 8, 66 4.2]
yad vāvantha puruṣṭuta purā cicchūra nṛṇām | [ṚV, 8, 66 5.1]
vayaṃ tat ta indra sam bharāmasi yajñam ukthaṃ turaṃ vacaḥ | [ṚV, 8, 66 5.2]
sacā someṣu puruhūta vajrivo madāya dyukṣa somapāḥ | [ṚV, 8, 66 6.1]
tvam iddhi brahmakṛte kāmyaṃ vasu deṣṭhaḥ sunvate bhuvaḥ | [ṚV, 8, 66 6.2]
vayam enam idā hyo 'pīpemeha vajriṇam | [ṚV, 8, 66 7.1]
tasmā u adya samanā sutam bharā nūnam bhūṣata śrute | [ṚV, 8, 66 7.2]
vṛkaś cid asya vāraṇa urāmathir ā vayuneṣu bhūṣati | [ṚV, 8, 66 8.1]
semaṃ na stomaṃ jujuṣāṇa ā gahīndra pra citrayā dhiyā | [ṚV, 8, 66 8.2]
kad ū nv asyākṛtam indrasyāsti pauṃsyam | [ṚV, 8, 66 9.1]
keno nu kaṃ śromatena na śuśruve januṣaḥ pari vṛtrahā | [ṚV, 8, 66 9.2]
kad ū mahīr adhṛṣṭā asya taviṣīḥ kad u vṛtraghno astṛtam | [ṚV, 8, 66 10.1]
indro viśvān bekanāṭāṁ ahardṛśa uta kratvā paṇīṃr abhi | [ṚV, 8, 66 10.2]
vayaṃ ghā te apūrvyendra brahmāṇi vṛtrahan | [ṚV, 8, 66 11.1]
purūtamāsaḥ puruhūta vajrivo bhṛtiṃ na pra bharāmasi | [ṚV, 8, 66 11.2]
pūrvīś ciddhi tve tuvikūrminn āśaso havanta indrotayaḥ | [ṚV, 8, 66 12.1]
tiraś cid aryaḥ savanā vaso gahi śaviṣṭha śrudhi me havam | [ṚV, 8, 66 12.2]
vayaṃ ghā te tve id v indra viprā api ṣmasi | [ṚV, 8, 66 13.1]
nahi tvad anyaḥ puruhūta kaścana maghavann asti marḍitā | [ṚV, 8, 66 13.2]
tvaṃ no asyā amater uta kṣudho 'bhiśaster ava spṛdhi | [ṚV, 8, 66 14.1]
tvaṃ na ūtī tava citrayā dhiyā śikṣā śaciṣṭha gātuvit | [ṚV, 8, 66 14.2]
soma id vaḥ suto astu kalayo mā bibhītana | [ṚV, 8, 66 15.1]
aped eṣa dhvasmāyati svayaṃ ghaiṣo apāyati | [ṚV, 8, 66 15.2]
{ṚV, 8, 67}
tyān nu kṣatriyāṁ ava ādityān yāciṣāmahe | [ṚV, 8, 67 1.1]
sumṛﾱīkāṁ abhiṣṭaye | [ṚV, 8, 67 1.2]
mitraḥ naḥ ati aṃhatim varuṇaḥ parṣat aryamā ādityāsaḥ yathā viduḥ | [ṚV, 8, 67 599133_1]
teṣāṃ hi citram ukthyaṃ varūtham asti dāśuṣe | [ṚV, 8, 67 3.1]
ādityānām araṅkṛte | [ṚV, 8, 67 3.2]
mahi vo mahatām avo varuṇa mitrāryaman | [ṚV, 8, 67 4.1]
avāṃsy ā vṛṇīmahe | [ṚV, 8, 67 4.2]
jīvān no abhi dhetanādityāsaḥ purā hathāt | [ṚV, 8, 67 5.1]
kaddha stha havanaśrutaḥ | [ṚV, 8, 67 5.2]
yad vaḥ śrāntāya sunvate varūtham asti yac chardiḥ | [ṚV, 8, 67 6.1]
tenā no adhi vocata | [ṚV, 8, 67 6.2]
asti devā aṃhor urv asti ratnam anāgasaḥ | [ṚV, 8, 67 7.1]
ādityā adbhutainasaḥ | [ṚV, 8, 67 7.2]
mā naḥ setuḥ siṣed ayam mahe vṛṇaktu nas pari | [ṚV, 8, 67 8.1]
indra iddhi śruto vaśī | [ṚV, 8, 67 8.2]
mā no mṛcā ripūṇāṃ vṛjinānām aviṣyavaḥ | [ṚV, 8, 67 9.1]
devā abhi pra mṛkṣata | [ṚV, 8, 67 9.2]
uta tvām adite mahy ahaṃ devy upa bruve | [ṚV, 8, 67 10.1]
sumṛﾱīkām abhiṣṭaye | [ṚV, 8, 67 10.2]
parṣi dīne gabhīra āṃ ugraputre jighāṃsataḥ | [ṚV, 8, 67 11.1]
mākis tokasya no riṣat | [ṚV, 8, 67 11.2]
aneho na uruvraja urūci vi prasartave | [ṚV, 8, 67 12.1]
kṛdhi tokāya jīvase | [ṚV, 8, 67 12.2]
ye mūrdhānaḥ kṣitīnām adabdhāsaḥ svayaśasaḥ | [ṚV, 8, 67 13.1]
vratā rakṣante adruhaḥ | [ṚV, 8, 67 13.2]
te na āsno vṛkāṇām ādityāso mumocata | [ṚV, 8, 67 14.1]
stenam baddham ivādite | [ṚV, 8, 67 14.2]
apo ṣu ṇa iyaṃ śarur ādityā apa durmatiḥ | [ṚV, 8, 67 15.1]
asmad etv ajaghnuṣī | [ṚV, 8, 67 15.2]
śaśvaddhi vaḥ sudānava ādityā ūtibhir vayam | [ṚV, 8, 67 16.1]
purā nūnam bubhujmahe | [ṚV, 8, 67 16.2]
śaśvantaṃ hi pracetasaḥ pratiyantaṃ cid enasaḥ | [ṚV, 8, 67 17.1]
devāḥ kṛṇutha jīvase | [ṚV, 8, 67 17.2]
tat su no navyaṃ sanyasa ādityā yan mumocati | [ṚV, 8, 67 18.1]
bandhād baddham ivādite | [ṚV, 8, 67 18.2]
nāsmākam asti tat tara ādityāso atiṣkade | [ṚV, 8, 67 19.1]
yūyam asmabhyam mṛﾱata | [ṚV, 8, 67 19.2]
mā no hetir vivasvata ādityāḥ kṛtrimā śaruḥ | [ṚV, 8, 67 20.1]
purā nu jaraso vadhīt | [ṚV, 8, 67 20.2]
vi su dveṣaḥ vi aṃhatim ādityāsaḥ vi saṃhitam viṣvak vi vṛhata rapaḥ | [ṚV, 8, 67 599171_1]
{ṚV, 8, 68}
ā tvā ratham yathā ūtaye sumnāya vartayāmasi tuvikūrmim ṛtīṣaham indra śaviṣṭha satpate | [ṚV, 8, 68 599173_1]
tuviśuṣma tuvikrato śacīvo viśvayā mate | [ṚV, 8, 68 2.1]
ā paprātha mahitvanā | [ṚV, 8, 68 2.2]
yasya te mahinā mahaḥ pari jmāyantam īyatuḥ | [ṚV, 8, 68 3.1]
hastā vajraṃ hiraṇyayam | [ṚV, 8, 68 3.2]
viśvānarasya vas patim anānatasya śavasaḥ | [ṚV, 8, 68 4.1]
evaiś ca carṣaṇīnām ūtī huve rathānām | [ṚV, 8, 68 4.2]
abhiṣṭaye sadāvṛdhaṃ svarmīﾱheṣu yaṃ naraḥ | [ṚV, 8, 68 5.1]
nānā havanta ūtaye | [ṚV, 8, 68 5.2]
paromātram ṛcīṣamam indram ugraṃ surādhasam | [ṚV, 8, 68 6.1]
īśānaṃ cid vasūnām | [ṚV, 8, 68 6.2]
taṃ tam id rādhase maha indraṃ codāmi pītaye | [ṚV, 8, 68 7.1]
yaḥ pūrvyām anuṣṭutim īśe kṛṣṭīnāṃ nṛtuḥ | [ṚV, 8, 68 7.2]
na yasya te śavasāna sakhyam ānaṃśa martyaḥ | [ṚV, 8, 68 8.1]
nakiḥ śavāṃsi te naśat | [ṚV, 8, 68 8.2]
tvotāsas tvā yujāpsu sūrye mahad dhanam | [ṚV, 8, 68 9.1]
jayema pṛtsu vajrivaḥ | [ṚV, 8, 68 9.2]
tam tvā yajñebhiḥ īmahe gīrbhiḥ girvaṇastama indra yathā cit āvitha vājeṣu purumāyyam | [ṚV, 8, 68 599191_1]
yasya te svādu sakhyaṃ svādvī praṇītir adrivaḥ | [ṚV, 8, 68 11.1]
yajño vitantasāyyaḥ | [ṚV, 8, 68 11.2]
uru ṇas tanve tana uru kṣayāya nas kṛdhi | [ṚV, 8, 68 12.1]
uru ṇo yandhi jīvase | [ṚV, 8, 68 12.2]
uruṃ nṛbhya uruṃ gava uruṃ rathāya panthām | [ṚV, 8, 68 13.1]
devavītim manāmahe | [ṚV, 8, 68 13.2]
upa mā ṣaḍ dvā dvā naraḥ somasya harṣyā | [ṚV, 8, 68 14.1]
tiṣṭhanti svādurātayaḥ | [ṚV, 8, 68 14.2]
ṛjrāv indrota ā dade harī ṛkṣasya sūnavi | [ṚV, 8, 68 15.1]
āśvamedhasya rohitā | [ṚV, 8, 68 15.2]
surathāṁ ātithigve svabhīśūṃr ārkṣe | [ṚV, 8, 68 16.1]
āśvamedhe supeśasaḥ | [ṚV, 8, 68 16.2]
ṣaﾱ aśvāṁ ātithigva indrote vadhūmataḥ | [ṚV, 8, 68 17.1]
sacā pūtakratau sanam | [ṚV, 8, 68 17.2]
aiṣu cetad vṛṣaṇvaty antar ṛjreṣv aruṣī | [ṚV, 8, 68 18.1]
svabhīśuḥ kaśāvatī | [ṚV, 8, 68 18.2]
na yuṣme vājabandhavo ninitsuś cana martyaḥ | [ṚV, 8, 68 19.1]
avadyam adhi dīdharat | [ṚV, 8, 68 19.2]
{ṚV, 8, 69}
pra pra vas triṣṭubham iṣam mandadvīrāyendave | [ṚV, 8, 69 1.1]
dhiyā vo medhasātaye purandhyā vivāsati | [ṚV, 8, 69 1.2]
nadaṃ va odatīnāṃ nadaṃ yoyuvatīnām | [ṚV, 8, 69 2.1]
patiṃ vo aghnyānāṃ dhenūnām iṣudhyasi | [ṚV, 8, 69 2.2]
tā asya sūdadohasaḥ somaṃ śrīṇanti pṛśnayaḥ | [ṚV, 8, 69 3.1]
janman devānāṃ viśas triṣv ā rocane divaḥ | [ṚV, 8, 69 3.2]
abhi pra go patim girā indram arca yathā vide sūnum satyasya satpatim | [ṚV, 8, 69 599217_1]
ā harayaḥ sasṛjrire 'ruṣīr adhi barhiṣi | [ṚV, 8, 69 5.1]
yatrābhi saṃnavāmahe | [ṚV, 8, 69 5.2]
indrāya gāva āśiraṃ duduhre vajriṇe madhu | [ṚV, 8, 69 6.1]
yat sīm upahvare vidat | [ṚV, 8, 69 6.2]
ud yad bradhnasya viṣṭapaṃ gṛham indraś ca ganvahi | [ṚV, 8, 69 7.1]
madhvaḥ pītvā sacevahi triḥ sapta sakhyuḥ pade | [ṚV, 8, 69 7.2]
arcata prārcata priyamedhāso arcata | [ṚV, 8, 69 8.1]
arcantu putrakā uta puraṃ na dhṛṣṇv arcata | [ṚV, 8, 69 8.2]
ava svarāti gargaro godhā pari saniṣvaṇat | [ṚV, 8, 69 9.1]
piṅgā pari caniṣkadad indrāya brahmodyatam | [ṚV, 8, 69 9.2]
ā yat patanty enyaḥ sudughā anapasphuraḥ | [ṚV, 8, 69 10.1]
apasphuraṃ gṛbhāyata somam indrāya pātave | [ṚV, 8, 69 10.2]
apād indro apād agnir viśve devā amatsata | [ṚV, 8, 69 11.1]
varuṇa id iha kṣayat tam āpo abhy anūṣata vatsaṃ saṃśiśvarīr iva | [ṚV, 8, 69 11.2]
sudevo asi varuṇa yasya te sapta sindhavaḥ | [ṚV, 8, 69 12.1]
anukṣaranti kākudaṃ sūrmyaṃ suṣirām iva | [ṚV, 8, 69 12.2]
yo vyatīṃr aphāṇayat suyuktāṁ upa dāśuṣe | [ṚV, 8, 69 13.1]
takvo netā tad id vapur upamā yo amucyata | [ṚV, 8, 69 13.2]
atīd u śakra ohata indro viśvā ati dviṣaḥ | [ṚV, 8, 69 14.1]
bhinat kanīna odanam pacyamānam paro girā | [ṚV, 8, 69 14.2]
arbhako na kumārako 'dhi tiṣṭhan navaṃ ratham | [ṚV, 8, 69 15.1]
sa pakṣan mahiṣam mṛgam pitre mātre vibhukratum | [ṚV, 8, 69 15.2]
ā tū suśipra dampate rathaṃ tiṣṭhā hiraṇyayam | [ṚV, 8, 69 16.1]
adha dyukṣaṃ sacevahi sahasrapādam aruṣaṃ svastigām anehasam | [ṚV, 8, 69 16.2]
taṃ ghem itthā namasvina upa svarājam āsate | [ṚV, 8, 69 17.1]
arthaṃ cid asya sudhitaṃ yad etava āvartayanti dāvane | [ṚV, 8, 69 17.2]
anu pratnasyaukasaḥ priyamedhāsa eṣām | [ṚV, 8, 69 18.1]
pūrvām anu prayatiṃ vṛktabarhiṣo hitaprayasa āśata | [ṚV, 8, 69 18.2]
{ṚV, 8, 70}
yo rājā carṣaṇīnāṃ yātā rathebhir adhriguḥ | [ṚV, 8, 70 1.1]
viśvāsāṃ tarutā pṛtanānāṃ jyeṣṭho yo vṛtrahā gṛṇe | [ṚV, 8, 70 1.2]
indram tam śumbha puruhanman avase yasya dvitā vidhartari | [ṚV, 8, 70 599249_1]
hastāya vajraḥ prati dhāyi darśataḥ mahaḥ dive na sūryaḥ | [ṚV, 8, 70 599250_1]
nakiṣ ṭaṃ karmaṇā naśad yaś cakāra sadāvṛdham | [ṚV, 8, 70 3.1]
indraṃ na yajñair viśvagūrtam ṛbhvasam adhṛṣṭaṃ dhṛṣṇvojasam | [ṚV, 8, 70 3.2]
aṣāﾱham ugram pṛtanāsu sāsahiṃ yasmin mahīr urujrayaḥ | [ṚV, 8, 70 4.1]
saṃ dhenavo jāyamāne anonavur dyāvaḥ kṣāmo anonavuḥ | [ṚV, 8, 70 4.2]
yad dyāva indra te śataṃ śatam bhūmīr uta syuḥ | [ṚV, 8, 70 5.1]
na tvā vajrin sahasraṃ sūryā anu na jātam aṣṭa rodasī | [ṚV, 8, 70 5.2]
ā paprātha mahinā vṛṣṇyā vṛṣan viśvā śaviṣṭha śavasā | [ṚV, 8, 70 6.1]
asmāṁ ava maghavan gomati vraje vajriñ citrābhir ūtibhiḥ | [ṚV, 8, 70 6.2]
na sīm adeva āpad iṣaṃ dīrghāyo martyaḥ | [ṚV, 8, 70 7.1]
etagvā cid ya etaśā yuyojate harī indro yuyojate | [ṚV, 8, 70 7.2]
taṃ vo maho mahāyyam indraṃ dānāya sakṣaṇim | [ṚV, 8, 70 8.1]
yo gādheṣu ya āraṇeṣu havyo vājeṣv asti havyaḥ | [ṚV, 8, 70 8.2]
ud ū ṣu ṇo vaso mahe mṛśasva śūra rādhase | [ṚV, 8, 70 9.1]
ud ū ṣu mahyai maghavan maghattaya ud indra śravase mahe | [ṚV, 8, 70 9.2]
tvaṃ na indra ṛtayus tvānido ni tṛmpasi | [ṚV, 8, 70 10.1]
madhye vasiṣva tuvinṛmṇorvor ni dāsaṃ śiśnatho hathaiḥ | [ṚV, 8, 70 10.2]
anyavratam amānuṣam ayajvānam adevayum | [ṚV, 8, 70 11.1]
ava svaḥ sakhā dudhuvīta parvataḥ sughnāya dasyum parvataḥ | [ṚV, 8, 70 11.2]
tvaṃ na indrāsāṃ haste śaviṣṭha dāvane | [ṚV, 8, 70 12.1]
dhānānāṃ na saṃ gṛbhāyāsmayur dviḥ saṃ gṛbhāyāsmayuḥ | [ṚV, 8, 70 12.2]
sakhāyaḥ kratum icchata kathā rādhāma śarasya | [ṚV, 8, 70 13.1]
upastutim bhojaḥ sūrir yo ahrayaḥ | [ṚV, 8, 70 13.2]
bhūribhiḥ samaha ṛṣibhir barhiṣmadbhi staviṣyase | [ṚV, 8, 70 14.1]
yad ittham ekam ekam icchara vatsān parādadaḥ | [ṚV, 8, 70 14.2]
karṇagṛhyā maghavā śauradevyo vatsaṃ nas tribhya ānayat | [ṚV, 8, 70 15.1]
ajāṃ sūrir na dhātave | [ṚV, 8, 70 15.2]
{ṚV, 8, 71}
tvaṃ no agne mahobhiḥ pāhi viśvasyā arāteḥ | [ṚV, 8, 71 1.1]
uta dviṣo martyasya | [ṚV, 8, 71 1.2]
nahi manyuḥ pauruṣeya īśe hi vaḥ priyajāta | [ṚV, 8, 71 2.1]
tvam id asi kṣapāvān | [ṚV, 8, 71 2.2]
sa no viśvebhir devebhir ūrjo napād bhadraśoce | [ṚV, 8, 71 3.1]
rayiṃ dehi viśvavāram | [ṚV, 8, 71 3.2]
na tam agne arātayo martaṃ yuvanta rāyaḥ | [ṚV, 8, 71 4.1]
yaṃ trāyase dāśvāṃsam | [ṚV, 8, 71 4.2]
yaṃ tvaṃ vipra medhasātāv agne hinoṣi dhanāya | [ṚV, 8, 71 5.1]
sa tavotī goṣu gantā | [ṚV, 8, 71 5.2]
tvaṃ rayim puruvīram agne dāśuṣe martāya | [ṚV, 8, 71 6.1]
pra ṇo naya vasyo accha | [ṚV, 8, 71 6.2]
uruṣyā ṇo mā parā dā aghāyate jātavedaḥ | [ṚV, 8, 71 7.1]
durādhye martāya | [ṚV, 8, 71 7.2]
agne mākiṣ ṭe devasya rātim adevo yuyota | [ṚV, 8, 71 8.1]
tvam īśiṣe vasūnām | [ṚV, 8, 71 8.2]
sa no vasva upa māsy ūrjo napān māhinasya | [ṚV, 8, 71 9.1]
sakhe vaso jaritṛbhyaḥ | [ṚV, 8, 71 9.2]
acchā naḥ śīraśociṣaṃ giro yantu darśatam | [ṚV, 8, 71 10.1]
acchā yajñāso namasā purūvasum purupraśastam ūtaye | [ṚV, 8, 71 10.2]
agniṃ sūnuṃ sahaso jātavedasaṃ dānāya vāryāṇām | [ṚV, 8, 71 11.1]
dvitā yo bhūd amṛto martyeṣv ā hotā mandratamo viśi | [ṚV, 8, 71 11.2]
agniṃ vo devayajyayāgnim prayaty adhvare | [ṚV, 8, 71 12.1]
agniṃ dhīṣu prathamam agnim arvaty agniṃ kṣaitrāya sādhase | [ṚV, 8, 71 12.2]
agnir iṣāṃ sakhye dadātu na īśe yo vāryāṇām | [ṚV, 8, 71 13.1]
agniṃ toke tanaye śaśvad īmahe vasuṃ santaṃ tanūpām | [ṚV, 8, 71 13.2]
agnim īﾱiṣvāvase gāthābhiḥ śīraśociṣam | [ṚV, 8, 71 14.1]
agniṃ rāye purumīﾱha śrutaṃ naro 'gniṃ sudītaye chardiḥ | [ṚV, 8, 71 14.2]
agniṃ dveṣo yotavai no gṛṇīmasy agniṃ śaṃ yoś ca dātave | [ṚV, 8, 71 15.1]
viśvāsu vikṣv aviteva havyo bhuvad vastur ṛṣūṇām | [ṚV, 8, 71 15.2]
{ṚV, 8, 72}
haviṣ kṛṇudhvam ā gamad adhvaryur vanate punaḥ | [ṚV, 8, 72 1.1]
vidvāṁ asya praśāsanam | [ṚV, 8, 72 1.2]
ni tigmam abhy aṃśuṃ sīdaddhotā manāv adhi | [ṚV, 8, 72 2.1]
juṣāṇo asya sakhyam | [ṚV, 8, 72 2.2]
antar icchanti taṃ jane rudram paro manīṣayā | [ṚV, 8, 72 3.1]
gṛbhṇanti jihvayā sasam | [ṚV, 8, 72 3.2]
jāmy atītape dhanur vayodhā aruhad vanam | [ṚV, 8, 72 4.1]
dṛṣadaṃ jihvayāvadhīt | [ṚV, 8, 72 4.2]
caran vatso ruśann iha nidātāraṃ na vindate | [ṚV, 8, 72 5.1]
veti stotava ambyam | [ṚV, 8, 72 5.2]
uto nv asya yan mahad aśvāvad yojanam bṛhat | [ṚV, 8, 72 6.1]
dāmā rathasya dadṛśe | [ṚV, 8, 72 6.2]
duhanti saptaikām upa dvā pañca sṛjataḥ | [ṚV, 8, 72 7.1]
tīrthe sindhor adhi svare | [ṚV, 8, 72 7.2]
ā daśabhir vivasvata indraḥ kośam acucyavīt | [ṚV, 8, 72 8.1]
khedayā trivṛtā divaḥ | [ṚV, 8, 72 8.2]
pari tridhātur adhvaraṃ jūrṇir eti navīyasī | [ṚV, 8, 72 9.1]
madhvā hotāro añjate | [ṚV, 8, 72 9.2]
siñcanti namasāvatam uccācakram parijmānam | [ṚV, 8, 72 10.1]
nīcīnabāram akṣitam | [ṚV, 8, 72 10.2]
abhyāram id adrayo niṣiktam puṣkare madhu | [ṚV, 8, 72 11.1]
avatasya visarjane | [ṚV, 8, 72 11.2]
gāva upāvatāvatam mahī yajñasya rapsudā | [ṚV, 8, 72 12.1]
ubhā karṇā hiraṇyayā | [ṚV, 8, 72 12.2]
ā sute siñcata śriyaṃ rodasyor abhiśriyam | [ṚV, 8, 72 13.1]
rasā dadhīta vṛṣabham | [ṚV, 8, 72 13.2]
te jānata svam okyam | [ṚV, 8, 72 599333_1]
sam vatsāsaḥ na mātṛbhiḥ mithas nasanta jāmibhiḥ | [ṚV, 8, 72 599334_1]
upa srakveṣu bapsataḥ kṛṇvate dharuṇaṃ divi | [ṚV, 8, 72 15.1]
indre agnā namaḥ svaḥ | [ṚV, 8, 72 15.2]
adhukṣat pipyuṣīm iṣam ūrjaṃ saptapadīm ariḥ | [ṚV, 8, 72 16.1]
sūryasya sapta raśmibhiḥ | [ṚV, 8, 72 16.2]
somasya mitrāvaruṇoditā sūra ā dade | [ṚV, 8, 72 17.1]
tad āturasya bheṣajam | [ṚV, 8, 72 17.2]
uto nv asya yat padaṃ haryatasya nidhānyam | [ṚV, 8, 72 18.1]
pari dyāṃ jihvayātanat | [ṚV, 8, 72 18.2]
{ṚV, 8, 73}
ud īrāthām ṛtāyate yuñjāthām aśvinā ratham | [ṚV, 8, 73 1.1]
anti ṣad bhūtu vām avaḥ | [ṚV, 8, 73 1.2]
nimiṣaś cij javīyasā rathenā yātam aśvinā | [ṚV, 8, 73 2.1]
anti ṣad bhūtu vām avaḥ | [ṚV, 8, 73 2.2]
upa stṛṇītam atraye himena gharmam aśvinā | [ṚV, 8, 73 3.1]
anti ṣad bhūtu vām avaḥ | [ṚV, 8, 73 3.2]
kuha sthaḥ kuha jagmathuḥ kuha śyeneva petathuḥ | [ṚV, 8, 73 4.1]
anti ṣad bhūtu vām avaḥ | [ṚV, 8, 73 4.2]
yad adya karhi karhicicchuśrūyātam imaṃ havam | [ṚV, 8, 73 5.1]
anti ṣad bhūtu vām avaḥ | [ṚV, 8, 73 5.2]
aśvinā yāmahūtamā nediṣṭhaṃ yāmy āpyam | [ṚV, 8, 73 6.1]
anti ṣad bhūtu vām avaḥ | [ṚV, 8, 73 6.2]
avantam atraye gṛhaṃ kṛṇutaṃ yuvam aśvinā | [ṚV, 8, 73 7.1]
anti ṣad bhūtu vām avaḥ | [ṚV, 8, 73 7.2]
varethe agnim ātapo vadate valgv atraye | [ṚV, 8, 73 8.1]
anti ṣad bhūtu vām avaḥ | [ṚV, 8, 73 8.2]
pra saptavadhrir āśasā dhārām agner aśāyata | [ṚV, 8, 73 9.1]
anti ṣad bhūtu vām avaḥ | [ṚV, 8, 73 9.2]
ihā gataṃ vṛṣaṇvasū śṛṇutam ma imaṃ havam | [ṚV, 8, 73 10.1]
anti ṣad bhūtu vām avaḥ | [ṚV, 8, 73 10.2]
kim idaṃ vām purāṇavaj jarator iva śasyate | [ṚV, 8, 73 11.1]
anti ṣad bhūtu vām avaḥ | [ṚV, 8, 73 11.2]
samānaṃ vāṃ sajātyaṃ samāno bandhur aśvinā | [ṚV, 8, 73 12.1]
anti ṣad bhūtu vām avaḥ | [ṚV, 8, 73 12.2]
yo vāṃ rajāṃsy aśvinā ratho viyāti rodasī | [ṚV, 8, 73 13.1]
anti ṣad bhūtu vām avaḥ | [ṚV, 8, 73 13.2]
ā no gavyebhir aśvyaiḥ sahasrair upa gacchatam | [ṚV, 8, 73 14.1]
anti ṣad bhūtu vām avaḥ | [ṚV, 8, 73 14.2]
mā no gavyebhir aśvyaiḥ sahasrebhir ati khyatam | [ṚV, 8, 73 15.1]
anti ṣad bhūtu vām avaḥ | [ṚV, 8, 73 15.2]
aruṇapsur uṣā abhūd akar jyotir ṛtāvarī | [ṚV, 8, 73 16.1]
anti ṣad bhūtu vām avaḥ | [ṚV, 8, 73 16.2]
aśvinā su vicākaśad vṛkṣam paraśumāṁ iva | [ṚV, 8, 73 17.1]
anti ṣad bhūtu vām avaḥ | [ṚV, 8, 73 17.2]
puraṃ na dhṛṣṇav ā ruja kṛṣṇayā bādhito viśā | [ṚV, 8, 73 18.1]
anti ṣad bhūtu vām avaḥ | [ṚV, 8, 73 18.2]
{ṚV, 8, 74}
viśaḥ viśaḥ vaḥ atithim vājayantaḥ puru priyam | [ṚV, 8, 74 599379_1]
agnim vaḥ duryam vacaḥ stuṣe śūṣasya manmabhiḥ yam janāsaḥ haviṣmantaḥ mitram na sarpiḥ āsutim praśaṃsanti praśastibhiḥ | [ṚV, 8, 74 599380_1]
panyāṃsaṃ jātavedasaṃ yo devatāty udyatā | [ṚV, 8, 74 3.1]
havyāny airayad divi | [ṚV, 8, 74 3.2]
āganma vṛtrahantamaṃ jyeṣṭham agnim ānavam | [ṚV, 8, 74 4.1]
yasya śrutarvā bṛhann ārkṣo anīka edhate | [ṚV, 8, 74 4.2]
amṛtaṃ jātavedasaṃ tiras tamāṃsi darśatam | [ṚV, 8, 74 5.1]
ghṛtāhavanam īḍyam | [ṚV, 8, 74 5.2]
sabādho yaṃ janā ime 'gniṃ havyebhir īﾱate | [ṚV, 8, 74 6.1]
juhvānāso yatasrucaḥ | [ṚV, 8, 74 6.2]
iyaṃ te navyasī matir agne adhāyy asmad ā | [ṚV, 8, 74 7.1]
mandra sujāta sukrato 'mūra dasmātithe | [ṚV, 8, 74 7.2]
sā te agne śantamā caniṣṭhā bhavatu priyā | [ṚV, 8, 74 8.1]
tayā vardhasva suṣṭutaḥ | [ṚV, 8, 74 8.2]
sā dyumnair dyumninī bṛhad upopa śravasi śravaḥ | [ṚV, 8, 74 9.1]
dadhīta vṛtratūrye | [ṚV, 8, 74 9.2]
aśvam id gāṃ rathaprāṃ tveṣam indraṃ na satpatim | [ṚV, 8, 74 10.1]
yasya śravāṃsi tūrvatha panyaṃ panyaṃ ca kṛṣṭayaḥ | [ṚV, 8, 74 10.2]
yaṃ tvā gopavano girā caniṣṭhad agne aṅgiraḥ | [ṚV, 8, 74 11.1]
sa pāvaka śrudhī havam | [ṚV, 8, 74 11.2]
yaṃ tvā janāsa īﾱate sabādho vājasātaye | [ṚV, 8, 74 12.1]
sa bodhi vṛtratūrye | [ṚV, 8, 74 12.2]
ahaṃ huvāna ārkṣe śrutarvaṇi madacyuti | [ṚV, 8, 74 13.1]
śardhāṃsīva stukāvinām mṛkṣā śīrṣā caturṇām | [ṚV, 8, 74 13.2]
māṃ catvāra āśavaḥ śaviṣṭhasya dravitnavaḥ | [ṚV, 8, 74 14.1]
surathāso abhi prayo vakṣan vayo na tugryam | [ṚV, 8, 74 14.2]
satyam it tvā mahenadi paruṣṇy ava dediśam | [ṚV, 8, 74 15.1]
nem āpo aśvadātaraḥ śaviṣṭhād asti martyaḥ | [ṚV, 8, 74 15.2]
{ṚV, 8, 75}
yukṣvā hi devahūtamāṁ aśvāṁ agne rathīr iva | [ṚV, 8, 75 1.1]
ni hotā pūrvyaḥ sadaḥ | [ṚV, 8, 75 1.2]
uta no deva devāṁ acchā voco viduṣṭaraḥ | [ṚV, 8, 75 2.1]
śrad viśvā vāryā kṛdhi | [ṚV, 8, 75 2.2]
tvaṃ ha yad yaviṣṭhya sahasaḥ sūnav āhuta | [ṚV, 8, 75 3.1]
ṛtāvā yajñiyo bhuvaḥ | [ṚV, 8, 75 3.2]
ayam agniḥ sahasriṇo vājasya śatinas patiḥ | [ṚV, 8, 75 4.1]
mūrdhā kavī rayīṇām | [ṚV, 8, 75 4.2]
tam nemim ṛbhavaḥ yathā namasva sahūtibhiḥ nedīyaḥ yajñam aṅgiraḥ | [ṚV, 8, 75 599417_1]
tasmai nūnam abhidyave vācā virūpa nityayā | [ṚV, 8, 75 6.1]
vṛṣṇe codasva suṣṭutim | [ṚV, 8, 75 6.2]
kam u ṣvid asya senayāgner apākacakṣasaḥ | [ṚV, 8, 75 7.1]
paṇiṃ goṣu starāmahe | [ṚV, 8, 75 7.2]
mā no devānāṃ viśaḥ prasnātīr ivosrāḥ | [ṚV, 8, 75 8.1]
kṛśaṃ na hāsur aghnyāḥ | [ṚV, 8, 75 8.2]
mā naḥ samasya dūḍhyaḥ paridveṣaso aṃhatiḥ | [ṚV, 8, 75 9.1]
ūrmir na nāvam ā vadhīt | [ṚV, 8, 75 9.2]
namas te agna ojase gṛṇanti deva kṛṣṭayaḥ | [ṚV, 8, 75 10.1]
amair amitram ardaya | [ṚV, 8, 75 10.2]
kuvit su no gaviṣṭaye 'gne saṃveṣiṣo rayim | [ṚV, 8, 75 11.1]
urukṛd uru ṇas kṛdhi | [ṚV, 8, 75 11.2]
mā naḥ asmin mahā dhane parā vark bhāra bhṛt yathā | [ṚV, 8, 75 599431_1]
saṃvargaṃ saṃ rayiṃ jaya | [ṚV, 8, 75 12.2]
anyam asmad bhiyā iyam agne siṣaktu ducchunā | [ṚV, 8, 75 13.1]
vardhā no amavacchavaḥ | [ṚV, 8, 75 13.2]
yasyājuṣan namasvinaḥ śamīm adurmakhasya vā | [ṚV, 8, 75 14.1]
taṃ ghed agnir vṛdhāvati | [ṚV, 8, 75 14.2]
parasyā adhi saṃvato 'varāṁ abhy ā tara | [ṚV, 8, 75 15.1]
yatrāham asmi tāṁ ava | [ṚV, 8, 75 15.2]
vidma hi te purā vayam agne pituḥ yathā avasaḥ | [ṚV, 8, 75 599439_1]
adha te sumnam īmahe | [ṚV, 8, 75 599440_1]
{ṚV, 8, 76}
imaṃ nu māyinaṃ huva indram īśānam ojasā | [ṚV, 8, 76 1.1]
marutvantaṃ na vṛñjase | [ṚV, 8, 76 1.2]
ayam indro marutsakhā vi vṛtrasyābhinacchiraḥ | [ṚV, 8, 76 2.1]
vajreṇa śataparvaṇā | [ṚV, 8, 76 2.2]
vāvṛdhāno marutsakhendro vi vṛtram airayat | [ṚV, 8, 76 3.1]
sṛjan samudriyā apaḥ | [ṚV, 8, 76 3.2]
ayaṃ ha yena vā idaṃ svar marutvatā jitam | [ṚV, 8, 76 4.1]
indreṇa somapītaye | [ṚV, 8, 76 4.2]
marutvantam ṛjīṣiṇam ojasvantaṃ virapśinam | [ṚV, 8, 76 5.1]
indraṃ gīrbhir havāmahe | [ṚV, 8, 76 5.2]
indram pratnena manmanā marutvantaṃ havāmahe | [ṚV, 8, 76 6.1]
asya somasya pītaye | [ṚV, 8, 76 6.2]
marutvāṁ indra mīḍhvaḥ pibā somaṃ śatakrato | [ṚV, 8, 76 7.1]
asmin yajñe puruṣṭuta | [ṚV, 8, 76 7.2]
tubhyed indra marutvate sutāḥ somāso adrivaḥ | [ṚV, 8, 76 8.1]
hṛdā hūyanta ukthinaḥ | [ṚV, 8, 76 8.2]
pibed indra marutsakhā sutaṃ somaṃ diviṣṭiṣu | [ṚV, 8, 76 9.1]
vajraṃ śiśāna ojasā | [ṚV, 8, 76 9.2]
uttiṣṭhann ojasā saha pītvī śipre avepayaḥ | [ṚV, 8, 76 10.1]
somam indra camū sutam | [ṚV, 8, 76 10.2]
anu tvā rodasī ubhe krakṣamāṇam akṛpetām | [ṚV, 8, 76 11.1]
indra yad dasyuhābhavaḥ | [ṚV, 8, 76 11.2]
vācam aṣṭāpadīm ahaṃ navasraktim ṛtaspṛśam | [ṚV, 8, 76 12.1]
indrāt pari tanvam mame | [ṚV, 8, 76 12.2]
{ṚV, 8, 77}
jajñāno nu śatakratur vi pṛcchad iti mātaram | [ṚV, 8, 77 1.1]
ka ugrāḥ ke ha śṛṇvire | [ṚV, 8, 77 1.2]
ād īṃ śavasy abravīd aurṇavābham ahīśuvam | [ṚV, 8, 77 2.1]
te putra santu niṣṭuraḥ | [ṚV, 8, 77 2.2]
sam it tān vṛtrahākhidat khe arāṁ iva khedayā | [ṚV, 8, 77 3.1]
pravṛddho dasyuhābhavat | [ṚV, 8, 77 3.2]
ekayā pratidhāpibat sākaṃ sarāṃsi triṃśatam | [ṚV, 8, 77 4.1]
indraḥ somasya kāṇukā | [ṚV, 8, 77 4.2]
abhi gandharvam atṛṇad abudhneṣu rajassv ā | [ṚV, 8, 77 5.1]
indro brahmabhya id vṛdhe | [ṚV, 8, 77 5.2]
nir āvidhyad giribhya ā dhārayat pakvam odanam | [ṚV, 8, 77 6.1]
indro bundaṃ svātatam | [ṚV, 8, 77 6.2]
śatabradhna iṣus tava sahasraparṇa eka it | [ṚV, 8, 77 7.1]
yam indra cakṛṣe yujam | [ṚV, 8, 77 7.2]
tena stotṛbhya ā bhara nṛbhyo nāribhyo attave | [ṚV, 8, 77 8.1]
sadyo jāta ṛbhuṣṭhira | [ṚV, 8, 77 8.2]
etā cyautnāni te kṛtā varṣiṣṭhāni parīṇasā | [ṚV, 8, 77 9.1]
hṛdā vīḍv adhārayaḥ | [ṚV, 8, 77 9.2]
viśvet tā viṣṇur ābharad urukramas tveṣitaḥ | [ṚV, 8, 77 10.1]
śatam mahiṣān kṣīrapākam odanaṃ varāham indra emuṣam | [ṚV, 8, 77 10.2]
tuvikṣaṃ te sukṛtaṃ sūmayaṃ dhanuḥ sādhur bundo hiraṇyayaḥ | [ṚV, 8, 77 11.1]
ubhā te bāhū raṇyā susaṃskṛta ṛdūpe cid ṛdūvṛdhā | [ṚV, 8, 77 11.2]
{ṚV, 8, 78}
puroﾱāśaṃ no andhasa indra sahasram ā bhara | [ṚV, 8, 78 1.1]
śatā ca śūra gonām | [ṚV, 8, 78 1.2]
ā no bhara vyañjanaṃ gām aśvam abhyañjanam | [ṚV, 8, 78 2.1]
sacā manā hiraṇyayā | [ṚV, 8, 78 2.2]
uta naḥ karṇaśobhanā purūṇi dhṛṣṇav ā bhara | [ṚV, 8, 78 3.1]
tvaṃ hi śṛṇviṣe vaso | [ṚV, 8, 78 3.2]
nakīṃ vṛdhīka indra te na suṣā na sudā uta | [ṚV, 8, 78 4.1]
nānyas tvacchūra vāghataḥ | [ṚV, 8, 78 4.2]
nakīm indro nikartave na śakraḥ pariśaktave | [ṚV, 8, 78 5.1]
viśvaṃ śṛṇoti paśyati | [ṚV, 8, 78 5.2]
sa manyum martyānām adabdho ni cikīṣate | [ṚV, 8, 78 6.1]
purā nidaś cikīṣate | [ṚV, 8, 78 6.2]
kratva it pūrṇam udaraṃ turasyāsti vidhataḥ | [ṚV, 8, 78 7.1]
vṛtraghnaḥ somapāvnaḥ | [ṚV, 8, 78 7.2]
tve vasūni saṃgatā viśvā ca soma saubhagā | [ṚV, 8, 78 8.1]
sudātv aparihvṛtā | [ṚV, 8, 78 8.2]
tvām id yavayur mama kāmo gavyur hiraṇyayuḥ | [ṚV, 8, 78 9.1]
tvām aśvayur eṣate | [ṚV, 8, 78 9.2]
taved indrāham āśasā haste dātraṃ canā dade | [ṚV, 8, 78 10.1]
dinasya vā maghavan saṃbhṛtasya vā pūrdhi yavasya kāśinā | [ṚV, 8, 78 10.2]
{ṚV, 8, 79}
ayaṃ kṛtnur agṛbhīto viśvajid udbhid it somaḥ | [ṚV, 8, 79 1.1]
ṛṣir vipraḥ kāvyena | [ṚV, 8, 79 1.2]
abhy ūrṇoti yan nagnam bhiṣakti viśvaṃ yat turam | [ṚV, 8, 79 2.1]
prem andhaḥ khyan niḥ śroṇo bhūt | [ṚV, 8, 79 2.2]
tvaṃ soma tanūkṛdbhyo dveṣobhyo 'nyakṛtebhyaḥ | [ṚV, 8, 79 3.1]
uru yantāsi varūtham | [ṚV, 8, 79 3.2]
tvaṃ cittī tava dakṣair diva ā pṛthivyā ṛjīṣin | [ṚV, 8, 79 4.1]
yāvīr aghasya cid dveṣaḥ | [ṚV, 8, 79 4.2]
arthino yanti ced arthaṃ gacchān id daduṣo rātim | [ṚV, 8, 79 5.1]
vavṛjyus tṛṣyataḥ kāmam | [ṚV, 8, 79 5.2]
vidad yat pūrvyaṃ naṣṭam ud īm ṛtāyum īrayat | [ṚV, 8, 79 6.1]
prem āyus tārīd atīrṇam | [ṚV, 8, 79 6.2]
suśevo no mṛﾱayākur adṛptakratur avātaḥ | [ṚV, 8, 79 7.1]
bhavā naḥ soma śaṃ hṛde | [ṚV, 8, 79 7.2]
mā naḥ soma saṃ vīvijo mā vi bībhiṣathā rājan | [ṚV, 8, 79 8.1]
mā no hārdi tviṣā vadhīḥ | [ṚV, 8, 79 8.2]
ava yat sve sadhasthe devānāṃ durmatīr īkṣe | [ṚV, 8, 79 9.1]
rājann apa dviṣaḥ sedha mīḍhvo apa sridhaḥ sedha | [ṚV, 8, 79 9.2]
{ṚV, 8, 80}
nahy anyam baﾱākaram marḍitāraṃ śatakrato | [ṚV, 8, 80 1.1]
tvaṃ na indra mṛﾱaya | [ṚV, 8, 80 1.2]
yo naḥ śaśvat purāvithāmṛdhro vājasātaye | [ṚV, 8, 80 2.1]
sa tvaṃ na indra mṛﾱaya | [ṚV, 8, 80 2.2]
kim aṅga radhracodanaḥ sunvānasyāvited asi | [ṚV, 8, 80 3.1]
kuvit sv indra ṇaḥ śakaḥ | [ṚV, 8, 80 3.2]
indra pra ṇo ratham ava paścāc cit santam adrivaḥ | [ṚV, 8, 80 4.1]
purastād enam me kṛdhi | [ṚV, 8, 80 4.2]
hanto nu kim āsase prathamaṃ no rathaṃ kṛdhi | [ṚV, 8, 80 5.1]
upamaṃ vājayu śravaḥ | [ṚV, 8, 80 5.2]
avā no vājayuṃ rathaṃ sukaraṃ te kim it pari | [ṚV, 8, 80 6.1]
asmān su jigyuṣas kṛdhi | [ṚV, 8, 80 6.2]
indra dṛhyasva pūr asi bhadrā ta eti niṣkṛtam | [ṚV, 8, 80 7.1]
iyaṃ dhīr ṛtviyāvatī | [ṚV, 8, 80 7.2]
mā sīm avadya ā bhāg urvī kāṣṭhā hitaṃ dhanam | [ṚV, 8, 80 8.1]
apāvṛktā aratnayaḥ | [ṚV, 8, 80 8.2]
turīyaṃ nāma yajñiyaṃ yadā karas tad uśmasi | [ṚV, 8, 80 9.1]
ād it patir na ohase | [ṚV, 8, 80 9.2]
avīvṛdhad vo amṛtā amandīd ekadyūr devā uta yāś ca devīḥ | [ṚV, 8, 80 10.1]
tasmā u rādhaḥ kṛṇuta praśastam prātar makṣū dhiyāvasur jagamyāt | [ṚV, 8, 80 10.2]
{ṚV, 8, 81}
ā tū na indra kṣumantaṃ citraṃ grābhaṃ saṃ gṛbhāya | [ṚV, 8, 81 1.1]
mahāhastī dakṣiṇena | [ṚV, 8, 81 1.2]
vidmā hi tvā tuvikūrmiṃ tuvideṣṇaṃ tuvīmagham | [ṚV, 8, 81 2.1]
tuvimātram avobhiḥ | [ṚV, 8, 81 2.2]
tvā śūra ditsantam bhīmam na gām vārayante | [ṚV, 8, 81 599550_1]
eto nv indraṃ stavāmeśānaṃ vasvaḥ svarājam | [ṚV, 8, 81 4.1]
na rādhasā mardhiṣan naḥ | [ṚV, 8, 81 4.2]
pra stoṣad upa gāsiṣac chravat sāma gīyamānam | [ṚV, 8, 81 5.1]
abhi rādhasā jugurat | [ṚV, 8, 81 5.2]
ā no bhara dakṣiṇenābhi savyena pra mṛśa | [ṚV, 8, 81 6.1]
indra mā no vasor nir bhāk | [ṚV, 8, 81 6.2]
upa kramasvā bhara dhṛṣatā dhṛṣṇo janānām | [ṚV, 8, 81 7.1]
adāśūṣṭarasya vedaḥ | [ṚV, 8, 81 7.2]
indra ya u nu te asti vājo viprebhiḥ sanitvaḥ | [ṚV, 8, 81 8.1]
asmābhiḥ su taṃ sanuhi | [ṚV, 8, 81 8.2]
sadyojuvas te vājā asmabhyaṃ viśvaścandrāḥ | [ṚV, 8, 81 9.1]
vaśaiś ca makṣū jarante | [ṚV, 8, 81 9.2]
{ṚV, 8, 82}
ā pra drava parāvato 'rvāvataś ca vṛtrahan | [ṚV, 8, 82 1.1]
madhvaḥ prati prabharmaṇi | [ṚV, 8, 82 1.2]
tīvrāḥ somāsa ā gahi sutāso mādayiṣṇavaḥ | [ṚV, 8, 82 2.1]
piba dadhṛṣ yathā ūciṣe | [ṚV, 8, 82 599566_1]
iṣā mandasvād u te 'raṃ varāya manyave | [ṚV, 8, 82 3.1]
bhuvat ta indra śaṃ hṛde | [ṚV, 8, 82 3.2]
ā tv aśatrav ā gahi ny ukthāni ca hūyase | [ṚV, 8, 82 4.1]
upame rocane divaḥ | [ṚV, 8, 82 4.2]
tubhyāyam adribhiḥ suto gobhiḥ śrīto madāya kam | [ṚV, 8, 82 5.1]
pra soma indra hūyate | [ṚV, 8, 82 5.2]
indra śrudhi su me havam asme sutasya gomataḥ | [ṚV, 8, 82 6.1]
vi pītiṃ tṛptim aśnuhi | [ṚV, 8, 82 6.2]
ya indra camaseṣv ā somaś camūṣu te sutaḥ | [ṚV, 8, 82 7.1]
pibed asya tvam īśiṣe | [ṚV, 8, 82 7.2]
yo apsu candramā iva somaś camūṣu dadṛśe | [ṚV, 8, 82 8.1]
pibed asya tvam īśiṣe | [ṚV, 8, 82 8.2]
yaṃ te śyenaḥ padābharat tiro rajāṃsy aspṛtam | [ṚV, 8, 82 9.1]
pibed asya tvam īśiṣe | [ṚV, 8, 82 9.2]
{ṚV, 8, 83}
devānām id avo mahat tad ā vṛṇīmahe vayam | [ṚV, 8, 83 1.1]
vṛṣṇām asmabhyam ūtaye | [ṚV, 8, 83 1.2]
te naḥ santu yujaḥ sadā varuṇo mitro aryamā | [ṚV, 8, 83 2.1]
vṛdhāsaś ca pracetasaḥ | [ṚV, 8, 83 2.2]
ati naḥ viṣpitā naubhiḥ apaḥ na parṣatha yūyam | [ṚV, 8, 83 599585_1]
vāmaṃ no astv aryaman vāmaṃ varuṇa śaṃsyam | [ṚV, 8, 83 4.1]
vāmaṃ hy āvṛṇīmahe | [ṚV, 8, 83 4.2]
vāmasya hi pracetasa īśānāso riśādasaḥ | [ṚV, 8, 83 5.1]
nem ādityā aghasya yat | [ṚV, 8, 83 5.2]
vayam id vaḥ sudānavaḥ kṣiyanto yānto adhvann ā | [ṚV, 8, 83 6.1]
devā vṛdhāya hūmahe | [ṚV, 8, 83 6.2]
adhi na indraiṣāṃ viṣṇo sajātyānām | [ṚV, 8, 83 7.1]
itā maruto aśvinā | [ṚV, 8, 83 7.2]
pra bhrātṛtvaṃ sudānavo 'dha dvitā samānyā | [ṚV, 8, 83 8.1]
mātur garbhe bharāmahe | [ṚV, 8, 83 8.2]
yūyaṃ hi ṣṭhā sudānava indrajyeṣṭhā abhidyavaḥ | [ṚV, 8, 83 9.1]
adhā cid va uta bruve | [ṚV, 8, 83 9.2]
{ṚV, 8, 84}
preṣṭham vaḥ atithim stuṣe mitram iva priyam agnim ratham na vedyam | [ṚV, 8, 84 599599_1]
kavim iva pracetasaṃ yaṃ devāso adha dvitā | [ṚV, 8, 84 2.1]
ni martyeṣv ādadhuḥ | [ṚV, 8, 84 2.2]
tvaṃ yaviṣṭha dāśuṣo nṝṁḥ pāhi śṛṇudhī giraḥ | [ṚV, 8, 84 3.1]
rakṣā tokam uta tmanā | [ṚV, 8, 84 3.2]
kayā te agne aṅgira ūrjo napād upastutim | [ṚV, 8, 84 4.1]
varāya deva manyave | [ṚV, 8, 84 4.2]
dāśema kasya manasā yajñasya sahaso yaho | [ṚV, 8, 84 5.1]
kad u voca idaṃ namaḥ | [ṚV, 8, 84 5.2]
adhā tvaṃ hi nas karo viśvā asmabhyaṃ sukṣitīḥ | [ṚV, 8, 84 6.1]
vājadraviṇaso giraḥ | [ṚV, 8, 84 6.2]
kasya nūnam parīṇaso dhiyo jinvasi dampate | [ṚV, 8, 84 7.1]
goṣātā yasya te giraḥ | [ṚV, 8, 84 7.2]
tam marjayanta sukratum puroyāvānam ājiṣu | [ṚV, 8, 84 8.1]
sveṣu kṣayeṣu vājinam | [ṚV, 8, 84 8.2]
kṣeti kṣemebhiḥ sādhubhir nakir yaṃ ghnanti hanti yaḥ | [ṚV, 8, 84 9.1]
agne suvīra edhate | [ṚV, 8, 84 9.2]
{ṚV, 8, 85}
ā me havaṃ nāsatyāśvinā gacchataṃ yuvam | [ṚV, 8, 85 1.1]
madhvaḥ somasya pītaye | [ṚV, 8, 85 1.2]
imam me stomam aśvinemam me śṛṇutaṃ havam | [ṚV, 8, 85 2.1]
madhvaḥ somasya pītaye | [ṚV, 8, 85 2.2]
ayaṃ vāṃ kṛṣṇo aśvinā havate vājinīvasū | [ṚV, 8, 85 3.1]
madhvaḥ somasya pītaye | [ṚV, 8, 85 3.2]
śṛṇutaṃ jaritur havaṃ kṛṣṇasya stuvato narā | [ṚV, 8, 85 4.1]
madhvaḥ somasya pītaye | [ṚV, 8, 85 4.2]
chardir yantam adābhyaṃ viprāya stuvate narā | [ṚV, 8, 85 5.1]
madhvaḥ somasya pītaye | [ṚV, 8, 85 5.2]
gacchataṃ dāśuṣo gṛham itthā stuvato aśvinā | [ṚV, 8, 85 6.1]
madhvaḥ somasya pītaye | [ṚV, 8, 85 6.2]
yuñjāthāṃ rāsabhaṃ rathe vīḍvaṅge vṛṣaṇvasū | [ṚV, 8, 85 7.1]
madhvaḥ somasya pītaye | [ṚV, 8, 85 7.2]
trivandhureṇa trivṛtā rathenā yātam aśvinā | [ṚV, 8, 85 8.1]
madhvaḥ somasya pītaye | [ṚV, 8, 85 8.2]
nū me giro nāsatyāśvinā prāvataṃ yuvam | [ṚV, 8, 85 9.1]
madhvaḥ somasya pītaye | [ṚV, 8, 85 9.2]
{ṚV, 8, 86}
ubhā hi dasrā bhiṣajā mayobhuvobhā dakṣasya vacaso babhūvathuḥ | [ṚV, 8, 86 1.1]
tā vāṃ viśvako havate tanūkṛthe mā no vi yauṣṭaṃ sakhyā mumocatam | [ṚV, 8, 86 1.2]
kathā nūnaṃ vāṃ vimanā upa stavad yuvaṃ dhiyaṃ dadathur vasyaiṣṭaye | [ṚV, 8, 86 2.1]
tā vāṃ viśvako havate tanūkṛthe mā no vi yauṣṭaṃ sakhyā mumocatam | [ṚV, 8, 86 2.2]
yuvaṃ hi ṣmā purubhujemam edhatuṃ viṣṇāpve dadathur vasyaiṣṭaye | [ṚV, 8, 86 3.1]
tā vāṃ viśvako havate tanūkṛthe mā no vi yauṣṭaṃ sakhyā mumocatam | [ṚV, 8, 86 3.2]
yasya svādiṣṭhā sumatiḥ pituḥ yathā | [ṚV, 8, 86 599642_1]
mā naḥ vi yauṣṭam sakhyā | [ṚV, 8, 86 599642_2]
ṛtena devaḥ savitā śamāyata ṛtasya śṛṅgam urviyā vi paprathe | [ṚV, 8, 86 5.1]
ṛtaṃ sāsāha mahi cit pṛtanyato mā no vi yauṣṭaṃ sakhyā mumocatam | [ṚV, 8, 86 5.2]
{ṚV, 8, 87}
dyumnī vāṃ stomo aśvinā krivir na seka ā gatam | [ṚV, 8, 87 1.1]
madhvaḥ sutasya sa divi priyo narā pātaṃ gaurāv iveriṇe | [ṚV, 8, 87 1.2]
pibataṃ gharmam madhumantam aśvinā barhiḥ sīdataṃ narā | [ṚV, 8, 87 2.1]
tā mandasānā manuṣo duroṇa ā ni pātaṃ vedasā vayaḥ | [ṚV, 8, 87 2.2]
ā vāṃ viśvābhir ūtibhiḥ priyamedhā ahūṣata | [ṚV, 8, 87 3.1]
tā vartir yātam upa vṛktabarhiṣo juṣṭaṃ yajñaṃ diviṣṭiṣu | [ṚV, 8, 87 3.2]
pibataṃ somam madhumantam aśvinā barhiḥ sīdataṃ sumat | [ṚV, 8, 87 4.1]
tā vāvṛdhānā upa suṣṭutiṃ divo gantaṃ gaurāv iveriṇam | [ṚV, 8, 87 4.2]
ā nūnaṃ yātam aśvināśvebhiḥ pruṣitapsubhiḥ | [ṚV, 8, 87 5.1]
dasrā hiraṇyavartanī śubhas patī pātaṃ somam ṛtāvṛdhā | [ṚV, 8, 87 5.2]
vayaṃ hi vāṃ havāmahe vipanyavo viprāso vājasātaye | [ṚV, 8, 87 6.1]
tā valgū dasrā purudaṃsasā dhiyāśvinā śruṣṭy ā gatam | [ṚV, 8, 87 6.2]
{ṚV, 8, 88}
tam dasmam ṛtīṣaham vasoḥ mandānam andhasaḥ abhi vatsam na svasareṣu dhenavaḥ indram gīrbhiḥ navāmahe | [ṚV, 8, 88 599658_1]
dyukṣaṃ sudānuṃ taviṣībhir āvṛtaṃ giriṃ na purubhojasam | [ṚV, 8, 88 2.1]
kṣumantaṃ vājaṃ śatinaṃ sahasriṇam makṣū gomantam īmahe | [ṚV, 8, 88 2.2]
na tvā bṛhanto adrayo varanta indra vīﾱavaḥ | [ṚV, 8, 88 3.1]
yad ditsasi stuvate māvate vasu nakiṣ ṭad ā mināti te | [ṚV, 8, 88 3.2]
yoddhāsi kratvā śavasota daṃsanā viśvā jātābhi majmanā | [ṚV, 8, 88 4.1]
ā tvāyam arka ūtaye vavartati yaṃ gotamā ajījanan | [ṚV, 8, 88 4.2]
pra hi ririkṣa ojasā divo antebhyas pari | [ṚV, 8, 88 5.1]
na tvā vivyāca raja indra pārthivam anu svadhāṃ vavakṣitha | [ṚV, 8, 88 5.2]
nakiḥ pariṣṭir maghavan maghasya te yad dāśuṣe daśasyasi | [ṚV, 8, 88 6.1]
asmākam bodhy ucathasya coditā maṃhiṣṭho vājasātaye | [ṚV, 8, 88 6.2]
{ṚV, 8, 89}
bṛhad indrāya gāyata maruto vṛtrahantamam | [ṚV, 8, 89 1.1]
yena jyotir ajanayann ṛtāvṛdho devaṃ devāya jāgṛvi | [ṚV, 8, 89 1.2]
apādhamat abhiśastīḥ aśasti hā | [ṚV, 8, 89 599671_1]
atha indraḥ dyumnī ābhavat | [ṚV, 8, 89 599671_2]
devās ta indra sakhyāya yemire bṛhadbhāno marudgaṇa | [ṚV, 8, 89 2.2]
pra va indrāya bṛhate maruto brahmārcata | [ṚV, 8, 89 3.1]
vṛtraṃ hanati vṛtrahā śatakratur vajreṇa śataparvaṇā | [ṚV, 8, 89 3.2]
abhi pra bhara dhṛṣatā dhṛṣanmanaḥ śravaś cit te asad bṛhat | [ṚV, 8, 89 4.1]
arṣantv āpo javasā vi mātaro hano vṛtraṃ jayā svaḥ | [ṚV, 8, 89 4.2]
yaj jāyathā apūrvya maghavan vṛtrahatyāya | [ṚV, 8, 89 5.1]
tat pṛthivīm aprathayas tad astabhnā uta dyām | [ṚV, 8, 89 5.2]
tat te yajño ajāyata tad arka uta haskṛtiḥ | [ṚV, 8, 89 6.1]
tad viśvam abhibhūr asi yaj jātaṃ yac ca jantvam | [ṚV, 8, 89 6.2]
āmāsu pakvam airaya ā sūryaṃ rohayo divi | [ṚV, 8, 89 7.1]
gharmaṃ na sāman tapatā suvṛktibhir juṣṭaṃ girvaṇase bṛhat | [ṚV, 8, 89 7.2]
{ṚV, 8, 90}
ā no viśvāsu havya indraḥ samatsu bhūṣatu | [ṚV, 8, 90 1.1]
upa brahmāṇi savanāni vṛtrahā paramajyā ṛcīṣamaḥ | [ṚV, 8, 90 1.2]
tvaṃ dātā prathamo rādhasām asy asi satya īśānakṛt | [ṚV, 8, 90 2.1]
tuvidyumnasya yujyā vṛṇīmahe putrasya śavaso mahaḥ | [ṚV, 8, 90 2.2]
brahmā ta indra girvaṇaḥ kriyante anatidbhutā | [ṚV, 8, 90 3.1]
imā juṣasva haryaśva yojanendra yā te amanmahi | [ṚV, 8, 90 3.2]
tvaṃ hi satyo maghavann anānato vṛtrā bhūri nyṛñjase | [ṚV, 8, 90 4.1]
sa tvaṃ śaviṣṭha vajrahasta dāśuṣe 'rvāñcaṃ rayim ā kṛdhi | [ṚV, 8, 90 4.2]
tvam indra yaśā asy ṛjīṣī śavasas pate | [ṚV, 8, 90 5.1]
tvaṃ vṛtrāṇi haṃsy apratīny eka id anuttā carṣaṇīdhṛtā | [ṚV, 8, 90 5.2]
tam u tvā nūnam asura pracetasaṃ rādho bhāgam ivemahe | [ṚV, 8, 90 6.1]
mahīva kṛttiḥ śaraṇā ta indra pra te sumnā no aśnavan | [ṚV, 8, 90 6.2]
{ṚV, 8, 91}
kanyā vār avāyatī somam api srutā avidat | [ṚV, 8, 91 599695_1]
astam bharantī abravīt indrāya sunavai tvā śakrāya sunavai tvā | [ṚV, 8, 91 599696_1]
asau yaḥ eṣi vīrakaḥ gṛham gṛham vicākaśat imam jambha sutam piba dhānāvantam karambhiṇam apūpavantam ukthinam | [ṚV, 8, 91 599698_1]
ā cana tvā cikitsāmaḥ | [ṚV, 8, 91 599699_1]
adhi cana tvā na imasi | [ṚV, 8, 91 599699_2]
śanais iva śanakais iva indrāya indo pari srava | [ṚV, 8, 91 599700_1]
kuvid śakat | [ṚV, 8, 91 599701_1]
kuvid karat | [ṚV, 8, 91 599701_2]
kuvid naḥ vasyasaḥ karat | [ṚV, 8, 91 599701_3]
kuvid pati dviṣaḥ yatīḥ indreṇa saṃgamāmahai | [ṚV, 8, 91 599702_1]
imāni trīṇi viṣṭapā tāni indra vi rohaya śiraḥ tatasya urvarām āt idam me upa udare | [ṚV, 8, 91 599703_1]
asau ca yā naḥ urvarā āt imām tanvam mama atha u tatasya yat śiraḥ sarvā tā romaśā kṛdhi | [ṚV, 8, 91 599706_1]
khe rathasya khe anasaḥ khe yugasya śatakrato apālām indra tris pūtvī akṛṇoḥ sūrya tvacam | [ṚV, 8, 91 599708_1]
{ṚV, 8, 92}
pāntam ā vo andhasa indram abhi pra gāyata | [ṚV, 8, 92 1.1]
viśvāsāhaṃ śatakratum maṃhiṣṭhaṃ carṣaṇīnām | [ṚV, 8, 92 1.2]
puruhūtam puruṣṭutaṃ gāthānyaṃ sanaśrutam | [ṚV, 8, 92 2.1]
indra iti bravītana | [ṚV, 8, 92 2.2]
indra in no mahānāṃ dātā vājānāṃ nṛtuḥ | [ṚV, 8, 92 3.1]
mahāṁ abhijñv ā yamat | [ṚV, 8, 92 3.2]
apād u śipry andhasaḥ sudakṣasya prahoṣiṇaḥ | [ṚV, 8, 92 4.1]
indor indro yavāśiraḥ | [ṚV, 8, 92 4.2]
tam v abhi prārcatendraṃ somasya pītaye | [ṚV, 8, 92 5.1]
tad iddhy asya vardhanam | [ṚV, 8, 92 5.2]
asya pītvā madānāṃ devo devasyaujasā | [ṚV, 8, 92 6.1]
viśvābhi bhuvanā bhuvat | [ṚV, 8, 92 6.2]
tyam u vaḥ satrāsāhaṃ viśvāsu gīrṣv āyatam | [ṚV, 8, 92 7.1]
ā cyāvayasy ūtaye | [ṚV, 8, 92 7.2]
yudhmaṃ santam anarvāṇaṃ somapām anapacyutam | [ṚV, 8, 92 8.1]
naram avāryakratum | [ṚV, 8, 92 8.2]
śikṣā ṇa indra rāya ā puru vidvāṁ ṛcīṣama | [ṚV, 8, 92 9.1]
avā naḥ pārye dhane | [ṚV, 8, 92 9.2]
ataś cid indra ṇa upā yāhi śatavājayā | [ṚV, 8, 92 10.1]
iṣā sahasravājayā | [ṚV, 8, 92 10.2]
ayāma dhīvato dhiyo 'rvadbhiḥ śakra godare | [ṚV, 8, 92 11.1]
jayema pṛtsu vajrivaḥ | [ṚV, 8, 92 11.2]
vayam u tvā śatakrato gāvaḥ na yavaseṣu ā uktheṣu raṇayāmasi | [ṚV, 8, 92 599732_1]
viśvā hi martyatvanānukāmā śatakrato | [ṚV, 8, 92 13.1]
aganma vajrinn āśasaḥ | [ṚV, 8, 92 13.2]
tve su putra śavaso 'vṛtran kāmakātayaḥ | [ṚV, 8, 92 14.1]
na tvām indrāti ricyate | [ṚV, 8, 92 14.2]
sa no vṛṣan saniṣṭhayā saṃ ghorayā dravitnvā | [ṚV, 8, 92 15.1]
dhiyāviḍḍhi purandhyā | [ṚV, 8, 92 15.2]
yas te nūnaṃ śatakratav indra dyumnitamo madaḥ | [ṚV, 8, 92 16.1]
tena nūnam made madeḥ | [ṚV, 8, 92 16.2]
yas te citraśravastamo ya indra vṛtrahantamaḥ | [ṚV, 8, 92 17.1]
ya ojodātamo madaḥ | [ṚV, 8, 92 17.2]
vidmā hi yas te adrivas tvādattaḥ satya somapāḥ | [ṚV, 8, 92 18.1]
viśvāsu dasma kṛṣṭiṣu | [ṚV, 8, 92 18.2]
indrāya madvane sutam pari ṣṭobhantu no giraḥ | [ṚV, 8, 92 19.1]
arkam arcantu kāravaḥ | [ṚV, 8, 92 19.2]
yasmin viśvā adhi śriyo raṇanti sapta saṃsadaḥ | [ṚV, 8, 92 20.1]
indraṃ sute havāmahe | [ṚV, 8, 92 20.2]
trikadrukeṣu cetanaṃ devāso yajñam atnata | [ṚV, 8, 92 21.1]
tam id vardhantu no giraḥ | [ṚV, 8, 92 21.2]
ā tvā viśantu indavaḥ samudram iva sindhavaḥ | [ṚV, 8, 92 599751_1]
na tvām indra ati ricyate | [ṚV, 8, 92 599752_1]
vivyaktha mahinā vṛṣan bhakṣaṃ somasya jāgṛve | [ṚV, 8, 92 23.1]
ya indra jaṭhareṣu te | [ṚV, 8, 92 23.2]
araṃ ta indra kukṣaye somo bhavatu vṛtrahan | [ṚV, 8, 92 24.1]
araṃ dhāmabhya indavaḥ | [ṚV, 8, 92 24.2]
aram aśvāya gāyati śrutakakṣo araṃ gave | [ṚV, 8, 92 25.1]
aram indrasya dhāmne | [ṚV, 8, 92 25.2]
araṃ hi ṣma suteṣu ṇaḥ someṣv indra bhūṣasi | [ṚV, 8, 92 26.1]
araṃ te śakra dāvane | [ṚV, 8, 92 26.2]
parākāttāc cid adrivas tvāṃ nakṣanta no giraḥ | [ṚV, 8, 92 27.1]
araṃ gamāma te vayam | [ṚV, 8, 92 27.2]
evā hy asi vīrayur evā śūra uta sthiraḥ | [ṚV, 8, 92 28.1]
evā te rādhyam manaḥ | [ṚV, 8, 92 28.2]
evā rātis tuvīmagha viśvebhir dhāyi dhātṛbhiḥ | [ṚV, 8, 92 29.1]
adhā cid indra me sacā | [ṚV, 8, 92 29.2]
mo ṣu brahmeva tandrayur bhuvo vājānām pate | [ṚV, 8, 92 30.1]
matsvā sutasya gomataḥ | [ṚV, 8, 92 30.2]
mā na indrābhy ādiśaḥ sūro aktuṣv ā yaman | [ṚV, 8, 92 31.1]
tvā yujā vanema tat | [ṚV, 8, 92 31.2]
tvayed indra yujā vayam prati bruvīmahi spṛdhaḥ | [ṚV, 8, 92 32.1]
tvam asmākaṃ tava smasi | [ṚV, 8, 92 32.2]
tvām iddhi tvāyavo 'nunonuvataś carān | [ṚV, 8, 92 33.1]
sakhāya indra kāravaḥ | [ṚV, 8, 92 33.2]
{ṚV, 8, 93}
ud ghed abhi śrutāmaghaṃ vṛṣabhaṃ naryāpasam | [ṚV, 8, 93 1.1]
astāram eṣi sūrya | [ṚV, 8, 93 1.2]
nava yo navatim puro bibheda bāhvojasā | [ṚV, 8, 93 2.1]
ahiṃ ca vṛtrahāvadhīt | [ṚV, 8, 93 2.2]
sa na indraḥ śivaḥ sakhāśvāvad gomad yavamat | [ṚV, 8, 93 3.1]
urudhāreva dohate | [ṚV, 8, 93 3.2]
yad adya kac ca vṛtrahann udagā abhi sūrya | [ṚV, 8, 93 4.1]
sarvaṃ tad indra te vaśe | [ṚV, 8, 93 4.2]
yad vā pravṛddha satpate na marā iti manyase | [ṚV, 8, 93 5.1]
uto tat satyam it tava | [ṚV, 8, 93 5.2]
ye somāsaḥ parāvati ye arvāvati sunvire | [ṚV, 8, 93 6.1]
sarvāṃs tāṁ indra gacchasi | [ṚV, 8, 93 6.2]
tam indraṃ vājayāmasi mahe vṛtrāya hantave | [ṚV, 8, 93 7.1]
sa vṛṣā vṛṣabho bhuvat | [ṚV, 8, 93 7.2]
indraḥ sa dāmane kṛta ojiṣṭhaḥ sa made hitaḥ | [ṚV, 8, 93 8.1]
dyumnī ślokī sa somyaḥ | [ṚV, 8, 93 8.2]
girā vajro na saṃbhṛtaḥ sabalo anapacyutaḥ | [ṚV, 8, 93 9.1]
vavakṣa ṛṣvo astṛtaḥ | [ṚV, 8, 93 9.2]
durge cin naḥ sugaṃ kṛdhi gṛṇāna indra girvaṇaḥ | [ṚV, 8, 93 10.1]
tvaṃ ca maghavan vaśaḥ | [ṚV, 8, 93 10.2]
yasya te nū cid ādiśaṃ na minanti svarājyam | [ṚV, 8, 93 11.1]
na devo nādhrigur janaḥ | [ṚV, 8, 93 11.2]
adhā te apratiṣkutaṃ devī śuṣmaṃ saparyataḥ | [ṚV, 8, 93 12.1]
ubhe suśipra rodasī | [ṚV, 8, 93 12.2]
tvam etad adhārayaḥ kṛṣṇāsu rohiṇīṣu ca | [ṚV, 8, 93 13.1]
paruṣṇīṣu ruśat payaḥ | [ṚV, 8, 93 13.2]
vi yad aher adha tviṣo viśve devāso akramuḥ | [ṚV, 8, 93 14.1]
vidan mṛgasya tāṁ amaḥ | [ṚV, 8, 93 14.2]
ād u me nivaro bhuvad vṛtrahādiṣṭa pauṃsyam | [ṚV, 8, 93 15.1]
ajātaśatrur astṛtaḥ | [ṚV, 8, 93 15.2]
śrutaṃ vo vṛtrahantamam pra śardhaṃ carṣaṇīnām | [ṚV, 8, 93 16.1]
ā śuṣe rādhase mahe | [ṚV, 8, 93 16.2]
ayā dhiyā ca gavyayā puruṇāman puruṣṭuta | [ṚV, 8, 93 17.1]
yat some soma ābhavaḥ | [ṚV, 8, 93 17.2]
bodhinmanā id astu no vṛtrahā bhūryāsutiḥ | [ṚV, 8, 93 18.1]
śṛṇotu śakra āśiṣam | [ṚV, 8, 93 18.2]
kayā tvaṃ na ūtyābhi pra mandase vṛṣan | [ṚV, 8, 93 19.1]
kayā stotṛbhya ā bhara | [ṚV, 8, 93 19.2]
kasya vṛṣā sute sacā niyutvān vṛṣabho raṇat | [ṚV, 8, 93 20.1]
vṛtrahā somapītaye | [ṚV, 8, 93 20.2]
abhī ṣu ṇas tvaṃ rayim mandasānaḥ sahasriṇam | [ṚV, 8, 93 21.1]
prayantā bodhi dāśuṣe | [ṚV, 8, 93 21.2]
patnīvantaḥ sutā ima uśanto yanti vītaye | [ṚV, 8, 93 22.1]
apāṃ jagmir nicumpuṇaḥ | [ṚV, 8, 93 22.2]
iṣṭā hotrā asṛkṣatendraṃ vṛdhāso adhvare | [ṚV, 8, 93 23.1]
acchāvabhṛtham ojasā | [ṚV, 8, 93 23.2]
iha tyā sadhamādyā harī hiraṇyakeśyā | [ṚV, 8, 93 24.1]
voﾱhām abhi prayo hitam | [ṚV, 8, 93 24.2]
tubhyaṃ somāḥ sutā ime stīrṇam barhir vibhāvaso | [ṚV, 8, 93 25.1]
stotṛbhya indram ā vaha | [ṚV, 8, 93 25.2]
ā te dakṣaṃ vi rocanā dadhad ratnā vi dāśuṣe | [ṚV, 8, 93 26.1]
stotṛbhya indram arcata | [ṚV, 8, 93 26.2]
ā te dadhāmīndriyam ukthā viśvā śatakrato | [ṚV, 8, 93 27.1]
stotṛbhya indra mṛﾱaya | [ṚV, 8, 93 27.2]
bhadraṃ bhadraṃ na ā bhareṣam ūrjaṃ śatakrato | [ṚV, 8, 93 28.1]
yad indra mṛﾱayāsi naḥ | [ṚV, 8, 93 28.2]
sa no viśvāny ā bhara suvitāni śatakrato | [ṚV, 8, 93 29.1]
yad indra mṛﾱayāsi naḥ | [ṚV, 8, 93 29.2]
tvām id vṛtrahantama sutāvanto havāmahe | [ṚV, 8, 93 30.1]
yad indra mṛﾱayāsi naḥ | [ṚV, 8, 93 30.2]
upa no haribhiḥ sutaṃ yāhi madānām pate | [ṚV, 8, 93 31.1]
upa no haribhiḥ sutam | [ṚV, 8, 93 31.2]
dvitā yo vṛtrahantamo vida indraḥ śatakratuḥ | [ṚV, 8, 93 32.1]
upa no haribhiḥ sutam | [ṚV, 8, 93 32.2]
tvaṃ hi vṛtrahann eṣām pātā somānām asi | [ṚV, 8, 93 33.1]
upa no haribhiḥ sutam | [ṚV, 8, 93 33.2]
indra iṣe dadātu na ṛbhukṣaṇam ṛbhuṃ rayim | [ṚV, 8, 93 34.1]
vājī dadātu vājinam | [ṚV, 8, 93 34.2]
{ṚV, 8, 94}
gaur dhayati marutāṃ śravasyur mātā maghonām | [ṚV, 8, 94 1.1]
yuktā vahnī rathānām | [ṚV, 8, 94 1.2]
yasyā devā upasthe vratā viśve dhārayante | [ṚV, 8, 94 2.1]
sūryāmāsā dṛśe kam | [ṚV, 8, 94 2.2]
tat su no viśve arya ā sadā gṛṇanti kāravaḥ | [ṚV, 8, 94 3.1]
marutaḥ somapītaye | [ṚV, 8, 94 3.2]
asti somo ayaṃ sutaḥ pibanty asya marutaḥ | [ṚV, 8, 94 4.1]
uta svarājo aśvinā | [ṚV, 8, 94 4.2]
pibanti mitro aryamā tanā pūtasya varuṇaḥ | [ṚV, 8, 94 5.1]
triṣadhasthasya jāvataḥ | [ṚV, 8, 94 5.2]
uto nv asya joṣam āṃ indraḥ sutasya gomataḥ | [ṚV, 8, 94 6.1]
prātar hoteva matsati | [ṚV, 8, 94 6.2]
kad atviṣanta sūrayaḥ | [ṚV, 8, 94 599855_1]
tiras āpaḥ iva sridhaḥ arṣanti pūta dakṣasaḥ | [ṚV, 8, 94 599856_1]
kad vo adya mahānāṃ devānām avo vṛṇe | [ṚV, 8, 94 8.1]
tmanā ca dasmavarcasām | [ṚV, 8, 94 8.2]
ā ye viśvā pārthivāni paprathan rocanā divaḥ | [ṚV, 8, 94 9.1]
marutaḥ somapītaye | [ṚV, 8, 94 9.2]
tyān nu pūtadakṣaso divo vo maruto huve | [ṚV, 8, 94 10.1]
asya somasya pītaye | [ṚV, 8, 94 10.2]
tyān nu ye vi rodasī tastabhur maruto huve | [ṚV, 8, 94 11.1]
asya somasya pītaye | [ṚV, 8, 94 11.2]
tyaṃ nu mārutaṃ gaṇaṃ giriṣṭhāṃ vṛṣaṇaṃ huve | [ṚV, 8, 94 12.1]
asya somasya pītaye | [ṚV, 8, 94 12.2]
{ṚV, 8, 95}
ā tvā giraḥ rathīḥ iva asthuḥ suteṣu girvaṇaḥ | [ṚV, 8, 95 599867_1]
abhi tvā sam anūṣata indra vatsam na mātaraḥ | [ṚV, 8, 95 599868_1]
ā tvā śukrā acucyavuḥ sutāsa indra girvaṇaḥ | [ṚV, 8, 95 2.1]
pibā tv asyāndhasa indra viśvāsu te hitam | [ṚV, 8, 95 2.2]
pibā somam madāya kam indra śyenābhṛtaṃ sutam | [ṚV, 8, 95 3.1]
tvaṃ hi śaśvatīnām patī rājā viśām asi | [ṚV, 8, 95 3.2]
śrudhī havaṃ tiraścyā indra yas tvā saparyati | [ṚV, 8, 95 4.1]
suvīryasya gomato rāyas pūrdhi mahāṁ asi | [ṚV, 8, 95 4.2]
indra yas te navīyasīṃ giram mandrām ajījanat | [ṚV, 8, 95 5.1]
cikitvinmanasaṃ dhiyam pratnām ṛtasya pipyuṣīm | [ṚV, 8, 95 5.2]
tam u ṣṭavāma yaṃ gira indram ukthāni vāvṛdhuḥ | [ṚV, 8, 95 6.1]
purūṇy asya pauṃsyā siṣāsanto vanāmahe | [ṚV, 8, 95 6.2]
eto nv indraṃ stavāma śuddhaṃ śuddhena sāmnā | [ṚV, 8, 95 7.1]
śuddhair ukthair vāvṛdhvāṃsaṃ śuddha āśīrvān mamattu | [ṚV, 8, 95 7.2]
indra śuddho na ā gahi śuddhaḥ śuddhābhir ūtibhiḥ | [ṚV, 8, 95 8.1]
śuddho rayiṃ ni dhāraya śuddho mamaddhi somyaḥ | [ṚV, 8, 95 8.2]
indra śuddho hi no rayiṃ śuddho ratnāni dāśuṣe | [ṚV, 8, 95 9.1]
śuddho vṛtrāṇi jighnase śuddho vājaṃ siṣāsasi | [ṚV, 8, 95 9.2]
{ṚV, 8, 96}
asmā uṣāsa ātiranta yāmam indrāya naktam ūrmyāḥ suvācaḥ | [ṚV, 8, 96 1.1]
asmā āpo mātaraḥ sapta tasthur nṛbhyas tarāya sindhavaḥ supārāḥ | [ṚV, 8, 96 1.2]
atividdhā vithureṇā cid astrā triḥ sapta sānu saṃhitā girīṇām | [ṚV, 8, 96 2.1]
na tad devo na martyas tuturyād yāni pravṛddho vṛṣabhaś cakāra | [ṚV, 8, 96 2.2]
indrasya vajra āyaso nimiśla indrasya bāhvor bhūyiṣṭham ojaḥ | [ṚV, 8, 96 3.1]
śīrṣann indrasya kratavo nireka āsann eṣanta śrutyā upāke | [ṚV, 8, 96 3.2]
manye tvā yajñiyaṃ yajñiyānām manye tvā cyavanam acyutānām | [ṚV, 8, 96 4.1]
manye tvā satvanām indra ketum manye tvā vṛṣabhaṃ carṣaṇīnām | [ṚV, 8, 96 4.2]
ā yad vajram bāhvor indra dhatse madacyutam ahaye hantavā u | [ṚV, 8, 96 5.1]
pra parvatā anavanta pra gāvaḥ pra brahmāṇo abhinakṣanta indram | [ṚV, 8, 96 5.2]
tam u ṣṭavāma ya imā jajāna viśvā jātāny avarāṇy asmāt | [ṚV, 8, 96 6.1]
indreṇa mitraṃ didhiṣema gīrbhir upo namobhir vṛṣabhaṃ viśema | [ṚV, 8, 96 6.2]
vṛtrasya tvā śvasathād īṣamāṇā viśve devā ajahur ye sakhāyaḥ | [ṚV, 8, 96 7.1]
marudbhir indra sakhyaṃ te astv athemā viśvāḥ pṛtanā jayāsi | [ṚV, 8, 96 7.2]
triḥ ṣaṣṭis tvā maruto vāvṛdhānā usrā iva rāśayo yajñiyāsaḥ | [ṚV, 8, 96 8.1]
upa tvemaḥ kṛdhi no bhāgadheyaṃ śuṣmaṃ ta enā haviṣā vidhema | [ṚV, 8, 96 8.2]
tigmam āyudham marutām anīkaṃ kas ta indra prati vajraṃ dadharṣa | [ṚV, 8, 96 9.1]
anāyudhāso asurā adevāś cakreṇa tāṁ apa vapa ṛjīṣin | [ṚV, 8, 96 9.2]
maha ugrāya tavase suvṛktim preraya śivatamāya paśvaḥ | [ṚV, 8, 96 10.1]
girvāhase gira indrāya pūrvīr dhehi tanve kuvid aṅga vedat | [ṚV, 8, 96 10.2]
ukthavāhase vibhve manīṣāṃ druṇā na pāram īrayā nadīnām | [ṚV, 8, 96 11.1]
ni spṛśa dhiyā tanvi śrutasya juṣṭatarasya kuvid aṅga vedat | [ṚV, 8, 96 11.2]
tad viviḍḍhi yat ta indro jujoṣat stuhi suṣṭutiṃ namasā vivāsa | [ṚV, 8, 96 12.1]
upa bhūṣa jaritar mā ruvaṇyaḥ śrāvayā vācaṃ kuvid aṅga vedat | [ṚV, 8, 96 12.2]
ava drapso aṃśumatīm atiṣṭhad iyānaḥ kṛṣṇo daśabhiḥ sahasraiḥ | [ṚV, 8, 96 13.1]
āvat tam indraḥ śacyā dhamantam | [ṚV, 8, 96 599910_1]
apa snehitīḥ nṛmaṇāḥ adhatta | [ṚV, 8, 96 599910_2]
drapsam apaśyaṃ viṣuṇe carantam upahvare nadyo aṃśumatyāḥ | [ṚV, 8, 96 14.1]
nabho na kṛṣṇam avatasthivāṃsam iṣyāmi vo vṛṣaṇo yudhyatājau | [ṚV, 8, 96 14.2]
adha drapso aṃśumatyā upasthe 'dhārayat tanvaṃ titviṣāṇaḥ | [ṚV, 8, 96 15.1]
viśo adevīr abhy ācarantīr bṛhaspatinā yujendraḥ sasāhe | [ṚV, 8, 96 15.2]
tvaṃ ha tyat saptabhyo jāyamāno 'śatrubhyo abhavaḥ śatrur indra | [ṚV, 8, 96 16.1]
gūﾱhe dyāvāpṛthivī anv avindo vibhumadbhyo bhuvanebhyo raṇaṃ dhāḥ | [ṚV, 8, 96 16.2]
tvaṃ ha tyad apratimānam ojo vajreṇa vajrin dhṛṣito jaghantha | [ṚV, 8, 96 17.1]
tvaṃ śuṣṇasyāvātiro vadhatrais tvaṃ gā indra śacyed avindaḥ | [ṚV, 8, 96 17.2]
tvaṃ ha tyad vṛṣabha carṣaṇīnāṃ ghano vṛtrāṇāṃ taviṣo babhūtha | [ṚV, 8, 96 18.1]
tvaṃ sindhūṃr asṛjas tastabhānān tvam apo ajayo dāsapatnīḥ | [ṚV, 8, 96 18.2]
sa sukratū raṇitā yaḥ suteṣv anuttamanyur yo aheva revān | [ṚV, 8, 96 19.1]
ya eka in nary apāṃsi kartā sa vṛtrahā pratīd anyam āhuḥ | [ṚV, 8, 96 19.2]
sa vṛtrahendraś carṣaṇīdhṛt taṃ suṣṭutyā havyaṃ huvema | [ṚV, 8, 96 20.1]
sa prāvitā maghavā no 'dhivaktā sa vājasya śravasyasya dātā | [ṚV, 8, 96 20.2]
sa vṛtrahendra ṛbhukṣāḥ sadyo jajñāno havyo babhūva | [ṚV, 8, 96 21.1]
kṛṇvann apāṃsi naryā purūṇi somo na pīto havyaḥ sakhibhyaḥ | [ṚV, 8, 96 21.2]
{ṚV, 8, 97}
yā indra bhuja ābharaḥ svarvāṁ asurebhyaḥ | [ṚV, 8, 97 1.1]
stotāram in maghavann asya vardhaya ye ca tve vṛktabarhiṣaḥ | [ṚV, 8, 97 1.2]
yam indra dadhiṣe tvam aśvaṃ gām bhāgam avyayam | [ṚV, 8, 97 2.1]
yajamāne sunvati dakṣiṇāvati tasmin taṃ dhehi mā paṇau | [ṚV, 8, 97 2.2]
ya indra sasty avrato 'nuṣvāpam adevayuḥ | [ṚV, 8, 97 3.1]
svaiḥ ṣa evair mumurat poṣyaṃ rayiṃ sanutar dhehi taṃ tataḥ | [ṚV, 8, 97 3.2]
yacchakrāsi parāvati yad arvāvati vṛtrahan | [ṚV, 8, 97 4.1]
atas tvā gīrbhir dyugad indra keśibhiḥ sutāvāṁ ā vivāsati | [ṚV, 8, 97 4.2]
yad vāsi rocane divaḥ samudrasyādhi viṣṭapi | [ṚV, 8, 97 5.1]
yat pārthive sadane vṛtrahantama yad antarikṣa ā gahi | [ṚV, 8, 97 5.2]
sa naḥ someṣu somapāḥ suteṣu śavasas pate | [ṚV, 8, 97 6.1]
mādayasva rādhasā sūnṛtāvatendra rāyā parīṇasā | [ṚV, 8, 97 6.2]
mā na indra parā vṛṇag bhavā naḥ sadhamādyaḥ | [ṚV, 8, 97 7.1]
tvaṃ na ūtī tvam in na āpyam mā na indra parā vṛṇak | [ṚV, 8, 97 7.2]
asme indra sacā sute ni ṣadā pītaye madhu | [ṚV, 8, 97 8.1]
kṛdhī jaritre maghavann avo mahad asme indra sacā sute | [ṚV, 8, 97 8.2]
na tvā devāsa āśata na martyāso adrivaḥ | [ṚV, 8, 97 9.1]
viśvā jātāni śavasābhibhūr asi na tvā devāsa āśata | [ṚV, 8, 97 9.2]
viśvāḥ pṛtanā abhibhūtaraṃ naraṃ sajūs tatakṣur indraṃ jajanuś ca rājase | [ṚV, 8, 97 10.1]
kratvā variṣṭhaṃ vara āmurim utogram ojiṣṭhaṃ tavasaṃ tarasvinam | [ṚV, 8, 97 10.2]
sam īṃ rebhāso asvarann indraṃ somasya pītaye | [ṚV, 8, 97 11.1]
svarpatiṃ yad īṃ vṛdhe dhṛtavrato hy ojasā sam ūtibhiḥ | [ṚV, 8, 97 11.2]
nemiṃ namanti cakṣasā meṣaṃ viprā abhisvarā | [ṚV, 8, 97 12.1]
sudītayo vo adruho 'pi karṇe tarasvinaḥ sam ṛkvabhiḥ | [ṚV, 8, 97 12.2]
tam indraṃ johavīmi maghavānam ugraṃ satrā dadhānam apratiṣkutaṃ śavāṃsi | [ṚV, 8, 97 13.1]
maṃhiṣṭho gīrbhir ā ca yajñiyo vavartad rāye no viśvā supathā kṛṇotu vajrī | [ṚV, 8, 97 13.2]
tvam pura indra cikid enā vy ojasā śaviṣṭha śakra nāśayadhyai | [ṚV, 8, 97 14.1]
tvad viśvāni bhuvanāni vajrin dyāvā rejete pṛthivī ca bhīṣā | [ṚV, 8, 97 14.2]
tat me ṛtam indra śūra citra pātu | [ṚV, 8, 97 599955_1]
apaḥ na vajrin duritā ati parṣi | [ṚV, 8, 97 599955_2]
kadā naḥ indra rāyaḥ ā daśasyeḥ viśvapsnyasya spṛhayāyyasya rājan | [ṚV, 8, 97 599956_1]
{ṚV, 8, 98}
indrāya sāma gāyata viprāya bṛhate bṛhat | [ṚV, 8, 98 1.1]
dharmakṛte vipaścite panasyave | [ṚV, 8, 98 1.2]
tvam indrābhibhūr asi tvaṃ sūryam arocayaḥ | [ṚV, 8, 98 2.1]
viśvakarmā viśvadevo mahāṁ asi | [ṚV, 8, 98 2.2]
vibhrājañ jyotiṣā svar agaccho rocanaṃ divaḥ | [ṚV, 8, 98 3.1]
devās ta indra sakhyāya yemire | [ṚV, 8, 98 3.2]
endra no gadhi priyaḥ satrājid agohyaḥ | [ṚV, 8, 98 4.1]
girir na viśvatas pṛthuḥ patir divaḥ | [ṚV, 8, 98 4.2]
abhi hi satya somapā ubhe babhūtha rodasī | [ṚV, 8, 98 5.1]
indrāsi sunvato vṛdhaḥ patir divaḥ | [ṚV, 8, 98 5.2]
tvaṃ hi śaśvatīnām indra dartā purām asi | [ṚV, 8, 98 6.1]
hantā dasyor manor vṛdhaḥ patir divaḥ | [ṚV, 8, 98 6.2]
adhā hīndra girvaṇa upa tvā kāmān mahaḥ sasṛjmahe | [ṚV, 8, 98 7.1]
udeva yanta udabhiḥ | [ṚV, 8, 98 7.2]
vār ṇa tvā yavyābhir vardhanti śūra brahmāṇi | [ṚV, 8, 98 8.1]
vāvṛdhvāṃsaṃ cid adrivo dive dive | [ṚV, 8, 98 8.2]
yuñjanti harī iṣirasya gāthayorau ratha uruyuge | [ṚV, 8, 98 9.1]
indravāhā vacoyujā | [ṚV, 8, 98 9.2]
tvaṃ na indrā bharaṃ ojo nṛmṇaṃ śatakrato vicarṣaṇe | [ṚV, 8, 98 10.1]
ā vīram pṛtanāṣaham | [ṚV, 8, 98 10.2]
tvam hi naḥ pitā vaso tvam mātā śatakrato babhūvitha | [ṚV, 8, 98 599977_1]
adha te sumnam īmahe | [ṚV, 8, 98 599978_1]
tvāṃ śuṣmin puruhūta vājayantam upa bruve śatakrato | [ṚV, 8, 98 12.1]
sa no rāsva suvīryam | [ṚV, 8, 98 12.2]
{ṚV, 8, 99}
tvām idā hyo naro 'pīpyan vajrin bhūrṇayaḥ | [ṚV, 8, 99 1.1]
sa indra stomavāhasām iha śrudhy upa svasaram ā gahi | [ṚV, 8, 99 1.2]
matsvā suśipra harivas tad īmahe tve ā bhūṣanti vedhasaḥ | [ṚV, 8, 99 2.1]
tava śravāṃsy upamāny ukthyā suteṣv indra girvaṇaḥ | [ṚV, 8, 99 2.2]
śrāyantaḥ iva sūryam viśvā id indrasya bhakṣata | [ṚV, 8, 99 599985_1]
vasūni jāte janamāne ojasā prati bhāgam na | [ṚV, 8, 99 599986_1]
anarśarātiṃ vasudām upa stuhi bhadrā indrasya rātayaḥ | [ṚV, 8, 99 4.1]
so asya kāmaṃ vidhato na roṣati mano dānāya codayan | [ṚV, 8, 99 4.2]
tvam indra pratūrtiṣv abhi viśvā asi spṛdhaḥ | [ṚV, 8, 99 5.1]
aśastihā janitā viśvatūr asi tvaṃ tūrya taruṣyataḥ | [ṚV, 8, 99 5.2]
anu te śuṣmam turayantam īyatuḥ śiśum na mātarā | [ṚV, 8, 99 599991_1]
viśvāḥ te spṛdhaḥ śnathayanta manyave vṛtram yat tūrvasi | [ṚV, 8, 99 599992_1]
ita ūtī vo ajaram prahetāram aprahitam | [ṚV, 8, 99 7.1]
āśuṃ jetāraṃ hetāraṃ rathītamam atūrtaṃ tugryāvṛdham | [ṚV, 8, 99 7.2]
iṣkartāram aniṣkṛtaṃ sahaskṛtaṃ śatamūtiṃ śatakratum | [ṚV, 8, 99 8.1]
samānam indram avase havāmahe vasavānaṃ vasūjuvam | [ṚV, 8, 99 8.2]
{ṚV, 8, 100}
ayaṃ ta emi tanvā purastād viśve devā abhi mā yanti paścāt | [ṚV, 8, 100 1.1]
yadā mahyaṃ dīdharo bhāgam indrād in mayā kṛṇavo vīryāṇi | [ṚV, 8, 100 1.2]
dadhāmi te madhuno bhakṣam agre hitas te bhāgaḥ suto astu somaḥ | [ṚV, 8, 100 2.1]
asaś ca tvaṃ dakṣiṇataḥ sakhā me 'dhā vṛtrāṇi jaṅghanāva bhūri | [ṚV, 8, 100 2.2]
pra su stomam bharata vājayanta indrāya satyaṃ yadi satyam asti | [ṚV, 8, 100 3.1]
nendro astīti nema u tva āha ka īṃ dadarśa kam abhi ṣṭavāma | [ṚV, 8, 100 3.2]
ayam asmi jaritaḥ paśya meha viśvā jātāny abhy asmi mahnā | [ṚV, 8, 100 4.1]
ṛtasya mā pradiśo vardhayanty ādardiro bhuvanā dardarīmi | [ṚV, 8, 100 4.2]
ā yan mā venā aruhann ṛtasyaṃ ekam āsīnaṃ haryatasya pṛṣṭhe | [ṚV, 8, 100 5.1]
manaś cin me hṛda ā praty avocad acikradañ chiśumantaḥ sakhāyaḥ | [ṚV, 8, 100 5.2]
viśvet tā te savaneṣu pravācyā yā cakartha maghavann indra sunvate | [ṚV, 8, 100 6.1]
pārāvataṃ yat purusaṃbhṛtaṃ vasv apāvṛṇoḥ śarabhāya ṛṣibandhave | [ṚV, 8, 100 6.2]
pra nūnaṃ dhāvatā pṛthaṅ neha yo vo avāvarīt | [ṚV, 8, 100 7.1]
ni ṣīṃ vṛtrasya marmaṇi vajram indro apīpatat | [ṚV, 8, 100 7.2]
manojavā ayamāna āyasīm atarat puram | [ṚV, 8, 100 8.1]
divaṃ suparṇo gatvāya somaṃ vajriṇa ābharat | [ṚV, 8, 100 8.2]
samudre antaḥ śayata udnā vajro abhīvṛtaḥ | [ṚV, 8, 100 9.1]
bharanty asmai saṃyataḥ puraḥprasravaṇā balim | [ṚV, 8, 100 9.2]
yad vāg vadanty avicetanāni rāṣṭrī devānāṃ niṣasāda mandrā | [ṚV, 8, 100 10.1]
catasra ūrjaṃ duduhe payāṃsi kva svid asyāḥ paramaṃ jagāma | [ṚV, 8, 100 10.2]
devīṃ vācam ajanayanta devās tāṃ viśvarūpāḥ paśavo vadanti | [ṚV, 8, 100 11.1]
sā no mandreṣam ūrjaṃ duhānā dhenur vāg asmān upa suṣṭutaitu | [ṚV, 8, 100 11.2]
sakhe viṣṇo vitaraṃ vi kramasva dyaur dehi lokaṃ vajrāya viṣkabhe | [ṚV, 8, 100 12.1]
hanāva vṛtraṃ riṇacāva sindhūn indrasya yantu prasave visṛṣṭāḥ | [ṚV, 8, 100 12.2]
{ṚV, 8, 101}
ṛdhag itthā sa martyaḥ śaśame devatātaye | [ṚV, 8, 101 1.1]
yo nūnam mitrāvaruṇāv abhiṣṭaya ācakre havyadātaye | [ṚV, 8, 101 1.2]
varṣiṣṭhakṣatrā urucakṣasā narā rājānā dīrghaśruttamā | [ṚV, 8, 101 2.1]
tā bāhutā na daṃsanā ratharyataḥ sākaṃ sūryasya raśmibhiḥ | [ṚV, 8, 101 2.2]
pra yo vām mitrāvaruṇājiro dūto adravat | [ṚV, 8, 101 3.1]
ayaḥśīrṣā maderaghuḥ | [ṚV, 8, 101 3.2]
na yaḥ saṃpṛcche na punar havītave na saṃvādāya ramate | [ṚV, 8, 101 4.1]
tasmān no adya samṛter uruṣyatam bāhubhyāṃ na uruṣyatam | [ṚV, 8, 101 4.2]
pra mitrāya prāryamṇe sacathyam ṛtāvaso | [ṚV, 8, 101 5.1]
varūthyaṃ varuṇe chandyaṃ vaca stotraṃ rājasu gāyata | [ṚV, 8, 101 5.2]
te hinvire aruṇaṃ jenyaṃ vasv ekam putraṃ tisṝṇām | [ṚV, 8, 101 6.1]
te dhāmāny amṛtā martyānām adabdhā abhi cakṣate | [ṚV, 8, 101 6.2]
ā me vacāṃsy udyatā dyumattamāni kartvā | [ṚV, 8, 101 7.1]
ubhā yātaṃ nāsatyā sajoṣasā prati havyāni vītaye | [ṚV, 8, 101 7.2]
rātiṃ yad vām arakṣasaṃ havāmahe yuvābhyāṃ vājinīvasū | [ṚV, 8, 101 8.1]
prācīṃ hotrām pratirantāv itaṃ narā gṛṇānā jamadagninā | [ṚV, 8, 101 8.2]
ā no yajñaṃ divispṛśaṃ vāyo yāhi sumanmabhiḥ | [ṚV, 8, 101 9.1]
antaḥ pavitra upari śrīṇāno 'yaṃ śukro ayāmi te | [ṚV, 8, 101 9.2]
vety adhvaryuḥ pathibhī rajiṣṭhaiḥ prati havyāni vītaye | [ṚV, 8, 101 10.1]
adhā niyutva ubhayasya naḥ piba śuciṃ somaṃ gavāśiram | [ṚV, 8, 101 10.2]
baṇ mahāṁ asi sūrya baﾱ āditya mahāṁ asi | [ṚV, 8, 101 11.1]
mahas te sato mahimā panasyate 'ddhā deva mahāṁ asi | [ṚV, 8, 101 11.2]
baṭ sūrya śravasā mahāṁ asi satrā deva mahāṁ asi | [ṚV, 8, 101 12.1]
mahnā devānām asuryaḥ purohito vibhu jyotir adābhyam | [ṚV, 8, 101 12.2]
iyaṃ yā nīcy arkiṇī rūpā rohiṇyā kṛtā | [ṚV, 8, 101 13.1]
citreva praty adarśy āyaty antar daśasu bāhuṣu | [ṚV, 8, 101 13.2]
prajā ha tisro atyāyam īyur ny anyā arkam abhito viviśre | [ṚV, 8, 101 14.1]
bṛhaddha tasthau bhuvaneṣv antaḥ pavamāno harita ā viveśa | [ṚV, 8, 101 14.2]
mātā rudrāṇāṃ duhitā vasūnāṃ svasādityānām amṛtasya nābhiḥ | [ṚV, 8, 101 15.1]
pra nu vocaṃ cikituṣe janāya mā gām anāgām aditiṃ vadhiṣṭa | [ṚV, 8, 101 15.2]
vacovidaṃ vācam udīrayantīṃ viśvābhir dhībhir upatiṣṭhamānām | [ṚV, 8, 101 16.1]
devīṃ devebhyaḥ pary eyuṣīṃ gām ā māvṛkta martyo dabhracetāḥ | [ṚV, 8, 101 16.2]
{ṚV, 8, 102}
tvam agne bṛhad vayo dadhāsi deva dāśuṣe | [ṚV, 8, 102 1.1]
kavir gṛhapatir yuvā | [ṚV, 8, 102 1.2]
sa na īﾱānayā saha devāṁ agne duvasyuvā | [ṚV, 8, 102 2.1]
cikid vibhānav ā vaha | [ṚV, 8, 102 2.2]
tvayā ha svid yujā vayaṃ codiṣṭhena yaviṣṭhya | [ṚV, 8, 102 3.1]
abhi ṣmo vājasātaye | [ṚV, 8, 102 3.2]
aurvabhṛguvac chucim apnavānavad ā huve | [ṚV, 8, 102 4.1]
agniṃ samudravāsasam | [ṚV, 8, 102 4.2]
huve vātasvanaṃ kavim parjanyakrandyaṃ sahaḥ | [ṚV, 8, 102 5.1]
agniṃ samudravāsasam | [ṚV, 8, 102 5.2]
ā savam savituḥ yathā bhagasya iva bhujim huve agnim samudra vāsasam | [ṚV, 8, 102 600063_1]
agniṃ vo vṛdhantam adhvarāṇām purūtamam | [ṚV, 8, 102 7.1]
acchā naptre sahasvate | [ṚV, 8, 102 7.2]
ayaṃ yathā na ābhuvat tvaṣṭā rūpeva takṣyā | [ṚV, 8, 102 8.1]
asya kratvā yaśasvataḥ | [ṚV, 8, 102 8.2]
ayaṃ viśvā abhi śriyo 'gnir deveṣu patyate | [ṚV, 8, 102 9.1]
ā vājair upa no gamat | [ṚV, 8, 102 9.2]
viśveṣām iha stuhi hotṝṇāṃ yaśastamam | [ṚV, 8, 102 10.1]
agniṃ yajñeṣu pūrvyam | [ṚV, 8, 102 10.2]
śīram pāvakaśociṣaṃ jyeṣṭho yo dameṣv ā | [ṚV, 8, 102 11.1]
dīdāya dīrghaśruttamaḥ | [ṚV, 8, 102 11.2]
tam arvantam na sānasim gṛṇīhi vipra śuṣmiṇam mitram na yātayat janam | [ṚV, 8, 102 600075_1]
upa tvā jāmayo giro dediśatīr haviṣkṛtaḥ | [ṚV, 8, 102 13.1]
vāyor anīke asthiran | [ṚV, 8, 102 13.2]
yasya tridhātv avṛtam barhis tasthāv asaṃdinam | [ṚV, 8, 102 14.1]
āpaś cin ni dadhā padam | [ṚV, 8, 102 14.2]
padam devasya mīḍhuṣaḥ anādhṛṣṭābhiḥ ūtibhiḥ bhadrā sūryaḥ iva upadṛś | [ṚV, 8, 102 600082_1]
agne ghṛtasya dhītibhis tepāno deva śociṣā | [ṚV, 8, 102 16.1]
ā devān vakṣi yakṣi ca | [ṚV, 8, 102 16.2]
taṃ tvājananta mātaraḥ kaviṃ devāso aṅgiraḥ | [ṚV, 8, 102 17.1]
havyavāham amartyam | [ṚV, 8, 102 17.2]
pracetasaṃ tvā kave 'gne dūtaṃ vareṇyam | [ṚV, 8, 102 18.1]
havyavāhaṃ ni ṣedire | [ṚV, 8, 102 18.2]
nahi me asty aghnyā na svadhitir vananvati | [ṚV, 8, 102 19.1]
athaitādṛg bharāmi te | [ṚV, 8, 102 19.2]
yad agne kāni kāni cid ā te dārūṇi dadhmasi | [ṚV, 8, 102 20.1]
tā juṣasva yaviṣṭhya | [ṚV, 8, 102 20.2]
yad atty upajihvikā yad vamro atisarpati | [ṚV, 8, 102 21.1]
sarvaṃ tad astu te ghṛtam | [ṚV, 8, 102 21.2]
agnim indhāno manasā dhiyaṃ saceta martyaḥ | [ṚV, 8, 102 22.1]
agnim īdhe vivasvabhiḥ | [ṚV, 8, 102 22.2]
{ṚV, 8, 103}
adarśi gātuvittamo yasmin vratāny ādadhuḥ | [ṚV, 8, 103 1.1]
upo ṣu jātam āryasya vardhanam agniṃ nakṣanta no giraḥ | [ṚV, 8, 103 1.2]
pra daivodāso agnir devāṁ acchā na majmanā | [ṚV, 8, 103 2.1]
anu mātaram pṛthivīṃ vi vāvṛte tasthau nākasya sānavi | [ṚV, 8, 103 2.2]
yasmād rejanta kṛṣṭayaś carkṛtyāni kṛṇvataḥ | [ṚV, 8, 103 3.1]
sahasrasām medhasātāv iva tmanāgniṃ dhībhiḥ saparyata | [ṚV, 8, 103 3.2]
pra yaṃ rāye ninīṣasi marto yas te vaso dāśat | [ṚV, 8, 103 4.1]
sa vīraṃ dhatte agna ukthaśaṃsinaṃ tmanā sahasrapoṣiṇam | [ṚV, 8, 103 4.2]
sa dṛﾱhe cid abhi tṛṇatti vājam arvatā sa dhatte akṣiti śravaḥ | [ṚV, 8, 103 5.1]
tve devatrā sadā purūvaso viśvā vāmāni dhīmahi | [ṚV, 8, 103 5.2]
yo viśvā dayate vasu hotā mandro janānām | [ṚV, 8, 103 6.1]
madhor na pātrā prathamāny asmai pra stomā yanty agnaye | [ṚV, 8, 103 6.2]
aśvam na gīrbhiḥ rathyam sudānavaḥ marmṛjyante devayavaḥ | [ṚV, 8, 103 600109_1]
ubhe toke tanaye dasma viśpate parṣi rādhaḥ maghonām | [ṚV, 8, 103 600110_1]
pra maṃhiṣṭhāya gāyata ṛtāvne bṛhate śukraśociṣe | [ṚV, 8, 103 8.1]
upastutāso agnaye | [ṚV, 8, 103 8.2]
ā vaṃsate maghavā vīravad yaśaḥ samiddho dyumny āhutaḥ | [ṚV, 8, 103 9.1]
kuvin no asya sumatir navīyasy acchā vājebhir āgamat | [ṚV, 8, 103 9.2]
preṣṭham u priyāṇāṃ stuhy āsāvātithim | [ṚV, 8, 103 10.1]
agniṃ rathānāṃ yamam | [ṚV, 8, 103 10.2]
uditā yo niditā veditā vasv ā yajñiyo vavartati | [ṚV, 8, 103 11.1]
duṣṭarā yasya pravaṇe normayo dhiyā vājaṃ siṣāsataḥ | [ṚV, 8, 103 11.2]
mā no hṛṇītām atithir vasur agniḥ purupraśasta eṣaḥ | [ṚV, 8, 103 12.1]
yaḥ suhotā svadhvaraḥ | [ṚV, 8, 103 12.2]
mo te riṣan ye acchoktibhir vaso 'gne kebhiścid evaiḥ | [ṚV, 8, 103 13.1]
kīriś ciddhi tvām īṭṭe dūtyāya rātahavyaḥ svadhvaraḥ | [ṚV, 8, 103 13.2]
āgne yāhi marutsakhā rudrebhiḥ somapītaye | [ṚV, 8, 103 14.1]
sobharyā upa suṣṭutim mādayasva svarṇare | [ṚV, 8, 103 14.2]
{ṚV, 9, 1}
svādiṣṭhayā madiṣṭhayā pavasva soma dhārayā | [ṚV, 9, 1 1.1]
indrāya pātave sutaḥ | [ṚV, 9, 1 1.2]
rakṣohā viśvacarṣaṇir abhi yonim ayohatam | [ṚV, 9, 1 2.1]
druṇā sadhastham āsadat | [ṚV, 9, 1 2.2]
varivodhātamo bhava maṃhiṣṭho vṛtrahantamaḥ | [ṚV, 9, 1 3.1]
parṣi rādho maghonām | [ṚV, 9, 1 3.2]
abhy arṣa mahānāṃ devānāṃ vītim andhasā | [ṚV, 9, 1 4.1]
abhi vājam uta śravaḥ | [ṚV, 9, 1 4.2]
tvām acchā carāmasi tad id arthaṃ dive dive | [ṚV, 9, 1 5.1]
indo tve na āśasaḥ | [ṚV, 9, 1 5.2]
punāti te parisrutaṃ somaṃ sūryasya duhitā | [ṚV, 9, 1 6.1]
vāreṇa śaśvatā tanā | [ṚV, 9, 1 6.2]
tam īm aṇvīḥ samarya ā gṛbhṇanti yoṣaṇo daśa | [ṚV, 9, 1 7.1]
svasāraḥ pārye divi | [ṚV, 9, 1 7.2]
tam īṃ hinvanty agruvo dhamanti bākuraṃ dṛtim | [ṚV, 9, 1 8.1]
tridhātu vāraṇam madhu | [ṚV, 9, 1 8.2]
abhīmam aghnyā uta śrīṇanti dhenavaḥ śiśum | [ṚV, 9, 1 9.1]
somam indrāya pātave | [ṚV, 9, 1 9.2]
asyed indro madeṣv ā viśvā vṛtrāṇi jighnate | [ṚV, 9, 1 10.1]
śūro maghā ca maṃhate | [ṚV, 9, 1 10.2]
{ṚV, 9, 2}
pavasva devavīr ati pavitraṃ soma raṃhyā | [ṚV, 9, 2 1.1]
indram indo vṛṣā viśa | [ṚV, 9, 2 1.2]
ā vacyasva mahi psaro vṛṣendo dyumnavattamaḥ | [ṚV, 9, 2 2.1]
ā yoniṃ dharṇasiḥ sadaḥ | [ṚV, 9, 2 2.2]
adhukṣata priyam madhu dhārā sutasya vedhasaḥ | [ṚV, 9, 2 3.1]
apo vasiṣṭa sukratuḥ | [ṚV, 9, 2 3.2]
mahāntaṃ tvā mahīr anv āpo arṣanti sindhavaḥ | [ṚV, 9, 2 4.1]
yad gobhir vāsayiṣyase | [ṚV, 9, 2 4.2]
samudro apsu māmṛje viṣṭambho dharuṇo divaḥ | [ṚV, 9, 2 5.1]
somaḥ pavitre asmayuḥ | [ṚV, 9, 2 5.2]
acikradat vṛṣā hariḥ | [ṚV, 9, 2 600155_1]
mahān mitraḥ na darśataḥ sam sūryeṇa rocate | [ṚV, 9, 2 600156_1]
giras ta inda ojasā marmṛjyante apasyuvaḥ | [ṚV, 9, 2 7.1]
yābhir madāya śumbhase | [ṚV, 9, 2 7.2]
taṃ tvā madāya ghṛṣvaya u lokakṛtnum īmahe | [ṚV, 9, 2 8.1]
tava praśastayo mahīḥ | [ṚV, 9, 2 8.2]
asmabhyam indav indrayur madhvaḥ pavasva dhārayā | [ṚV, 9, 2 9.1]
parjanyo vṛṣṭimāṁ iva | [ṚV, 9, 2 9.2]
goṣā indo nṛṣā asy aśvasā vājasā uta | [ṚV, 9, 2 10.1]
ātmā yajñasya pūrvyaḥ | [ṚV, 9, 2 10.2]
{ṚV, 9, 3}
eṣa devo amartyaḥ parṇavīr iva dīyati | [ṚV, 9, 3 1.1]
abhi droṇāny āsadam | [ṚV, 9, 3 1.2]
eṣa devo vipā kṛto 'ti hvarāṃsi dhāvati | [ṚV, 9, 3 2.1]
pavamāno adābhyaḥ | [ṚV, 9, 3 2.2]
eṣa devo vipanyubhiḥ pavamāna ṛtāyubhiḥ | [ṚV, 9, 3 3.1]
harir vājāya mṛjyate | [ṚV, 9, 3 3.2]
eṣa viśvāni vāryā śūro yann iva satvabhiḥ | [ṚV, 9, 3 4.1]
pavamānaḥ siṣāsati | [ṚV, 9, 3 4.2]
eṣa devo ratharyati pavamāno daśasyati | [ṚV, 9, 3 5.1]
āviṣkṛṇoti vagvanum | [ṚV, 9, 3 5.2]
eṣa viprair abhiṣṭuto 'po devo vi gāhate | [ṚV, 9, 3 6.1]
dadhad ratnāni dāśuṣe | [ṚV, 9, 3 6.2]
eṣa divaṃ vi dhāvati tiro rajāṃsi dhārayā | [ṚV, 9, 3 7.1]
pavamānaḥ kanikradat | [ṚV, 9, 3 7.2]
eṣa divaṃ vy āsarat tiro rajāṃsy aspṛtaḥ | [ṚV, 9, 3 8.1]
pavamānaḥ svadhvaraḥ | [ṚV, 9, 3 8.2]
eṣa pratnena janmanā devo devebhyaḥ sutaḥ | [ṚV, 9, 3 9.1]
hariḥ pavitre arṣati | [ṚV, 9, 3 9.2]
eṣa u sya puruvrato jajñāno janayann iṣaḥ | [ṚV, 9, 3 10.1]
dhārayā pavate sutaḥ | [ṚV, 9, 3 10.2]
{ṚV, 9, 4}
sanā ca soma jeṣi ca pavamāna mahi śravaḥ | [ṚV, 9, 4 1.1]
athā no vasyasas kṛdhi | [ṚV, 9, 4 1.2]
sanā jyotiḥ sanā svar viśvā ca soma saubhagā | [ṚV, 9, 4 2.1]
athā no vasyasas kṛdhi | [ṚV, 9, 4 2.2]
sanā dakṣam uta kratum apa soma mṛdho jahi | [ṚV, 9, 4 3.1]
athā no vasyasas kṛdhi | [ṚV, 9, 4 3.2]
pavītāraḥ punītana somam indrāya pātave | [ṚV, 9, 4 4.1]
athā no vasyasas kṛdhi | [ṚV, 9, 4 4.2]
tvaṃ sūrye na ā bhaja tava kratvā tavotibhiḥ | [ṚV, 9, 4 5.1]
athā no vasyasas kṛdhi | [ṚV, 9, 4 5.2]
tava kratvā tavotibhir jyok paśyema sūryam | [ṚV, 9, 4 6.1]
athā no vasyasas kṛdhi | [ṚV, 9, 4 6.2]
abhy arṣa svāyudha soma dvibarhasaṃ rayim | [ṚV, 9, 4 7.1]
athā no vasyasas kṛdhi | [ṚV, 9, 4 7.2]
abhy arṣānapacyuto rayiṃ samatsu sāsahiḥ | [ṚV, 9, 4 8.1]
athā no vasyasas kṛdhi | [ṚV, 9, 4 8.2]
tvāṃ yajñair avīvṛdhan pavamāna vidharmaṇi | [ṚV, 9, 4 9.1]
athā no vasyasas kṛdhi | [ṚV, 9, 4 9.2]
rayiṃ naś citram aśvinam indo viśvāyum ā bhara | [ṚV, 9, 4 10.1]
athā no vasyasas kṛdhi | [ṚV, 9, 4 10.2]
{ṚV, 9, 5}
samiddho viśvatas patiḥ pavamāno vi rājati | [ṚV, 9, 5 1.1]
prīṇan vṛṣā kanikradat | [ṚV, 9, 5 1.2]
tanūnapāt pavamānaḥ śṛṅge śiśāno arṣati | [ṚV, 9, 5 2.1]
antarikṣeṇa rārajat | [ṚV, 9, 5 2.2]
īﾱenyaḥ pavamāno rayir vi rājati dyumān | [ṚV, 9, 5 3.1]
madhor dhārābhir ojasā | [ṚV, 9, 5 3.2]
barhiḥ prācīnam ojasā pavamāna stṛṇan hariḥ | [ṚV, 9, 5 4.1]
deveṣu deva īyate | [ṚV, 9, 5 4.2]
ud ātair jihate bṛhad dvāro devīr hiraṇyayīḥ | [ṚV, 9, 5 5.1]
pavamānena suṣṭutāḥ | [ṚV, 9, 5 5.2]
suśilpe bṛhatī mahī pavamāno vṛṣaṇyati | [ṚV, 9, 5 6.1]
naktoṣāsā na darśate | [ṚV, 9, 5 6.2]
ubhā devā nṛcakṣasā hotārā daivyā huve | [ṚV, 9, 5 7.1]
pavamāna indro vṛṣā | [ṚV, 9, 5 7.2]
bhāratī pavamānasya sarasvatīﾱā mahī | [ṚV, 9, 5 8.1]
imaṃ no yajñam ā gaman tisro devīḥ supeśasaḥ | [ṚV, 9, 5 8.2]
tvaṣṭāram agrajāṃ gopām puroyāvānam ā huve | [ṚV, 9, 5 9.1]
indur indro vṛṣā hariḥ pavamānaḥ prajāpatiḥ | [ṚV, 9, 5 9.2]
vanaspatim pavamāna madhvā sam aṅgdhi dhārayā | [ṚV, 9, 5 10.1]
sahasravalśaṃ haritam bhrājamānaṃ hiraṇyayam | [ṚV, 9, 5 10.2]
viśve devāḥ svāhākṛtim pavamānasyā gata | [ṚV, 9, 5 11.1]
vāyur bṛhaspatiḥ sūryo 'gnir indraḥ sajoṣasaḥ | [ṚV, 9, 5 11.2]
{ṚV, 9, 6}
mandrayā soma dhārayā vṛṣā pavasva devayuḥ avyaḥ vāreṣu asmayuḥ | [ṚV, 9, 6 600227_1]
abhi tyam madyam madam indo indraḥ iti kṣara abhi vājinaḥ arvataḥ | [ṚV, 9, 6 600229_1]
abhi tyam pūrvyam madam suvānaḥ arṣa pavitre ā abhi vājam uta śravaḥ | [ṚV, 9, 6 600231_1]
anu drapsāsaḥ indavaḥ āpaḥ na pravatā asaran | [ṚV, 9, 6 600233_1]
punānāḥ indram āśata | [ṚV, 9, 6 600234_1]
yam atyam iva vājinam mṛjanti yoṣaṇaḥ daśa vane krīḍantam atyavim tam gobhiḥ vṛṣaṇam rasam madāya deva vītaye sutam bharāya sam sṛja | [ṚV, 9, 6 600238_1]
devaḥ devāya dhārayā indrāya pavate sutaḥ payaḥ yat asya pīpayat | [ṚV, 9, 6 600239_1]
ātmā yajñasya raṃhyā suṣvāṇaḥ pavate sutaḥ | [ṚV, 9, 6 600241_1]
pratnam ni pāti kāvyam | [ṚV, 9, 6 600242_1]
evā punānaḥ indrayuḥ madam madiṣṭha vītaye guhā cit dadhiṣe giraḥ | [ṚV, 9, 6 600244_1]
{ṚV, 9, 7}
asṛgram indavaḥ pathā dharmann ṛtasya suśriyaḥ | [ṚV, 9, 7 1.1]
vidānā asya yojanam | [ṚV, 9, 7 1.2]
pra dhārā madhvo agriyo mahīr apo vi gāhate | [ṚV, 9, 7 2.1]
havir haviṣṣu vandyaḥ | [ṚV, 9, 7 2.2]
pra yujo vāco agriyo vṛṣāva cakradad vane | [ṚV, 9, 7 3.1]
sadmābhi satyo adhvaraḥ | [ṚV, 9, 7 3.2]
pari yat kāvyā kavir nṛmṇā vasāno arṣati | [ṚV, 9, 7 4.1]
svar vājī siṣāsati | [ṚV, 9, 7 4.2]
pavamāno abhi spṛdho viśo rājeva sīdati | [ṚV, 9, 7 5.1]
yad īm ṛṇvanti vedhasaḥ | [ṚV, 9, 7 5.2]
avyo vāre pari priyo harir vaneṣu sīdati | [ṚV, 9, 7 6.1]
rebho vanuṣyate matī | [ṚV, 9, 7 6.2]
sa vāyum indram aśvinā sākam madena gacchati | [ṚV, 9, 7 7.1]
raṇā yo asya dharmabhiḥ | [ṚV, 9, 7 7.2]
ā mitrāvaruṇā bhagam madhvaḥ pavanta ūrmayaḥ | [ṚV, 9, 7 8.1]
vidānā asya śakmabhiḥ | [ṚV, 9, 7 8.2]
asmabhyaṃ rodasī rayim madhvo vājasya sātaye | [ṚV, 9, 7 9.1]
śravo vasūni saṃ jitam | [ṚV, 9, 7 9.2]
{ṚV, 9, 8}
ete somā abhi priyam indrasya kāmam akṣaran | [ṚV, 9, 8 1.1]
vardhanto asya vīryam | [ṚV, 9, 8 1.2]
punānāsaś camūṣado gacchanto vāyum aśvinā | [ṚV, 9, 8 2.1]
te no dhāntu suvīryam | [ṚV, 9, 8 2.2]
indrasya soma rādhase punāno hārdi codaya | [ṚV, 9, 8 3.1]
ṛtasya yonim āsadam | [ṚV, 9, 8 3.2]
mṛjanti tvā daśa kṣipo hinvanti sapta dhītayaḥ | [ṚV, 9, 8 4.1]
anu viprā amādiṣuḥ | [ṚV, 9, 8 4.2]
devebhyas tvā madāya kaṃ sṛjānam ati meṣyaḥ | [ṚV, 9, 8 5.1]
saṃ gobhir vāsayāmasi | [ṚV, 9, 8 5.2]
punānaḥ kalaśeṣv ā vastrāṇy aruṣo hariḥ | [ṚV, 9, 8 6.1]
pari gavyāny avyata | [ṚV, 9, 8 6.2]
maghona ā pavasva no jahi viśvā apa dviṣaḥ | [ṚV, 9, 8 7.1]
indo sakhāyam ā viśa | [ṚV, 9, 8 7.2]
vṛṣṭiṃ divaḥ pari srava dyumnam pṛthivyā adhi | [ṚV, 9, 8 8.1]
saho naḥ soma pṛtsu dhāḥ | [ṚV, 9, 8 8.2]
nṛcakṣasaṃ tvā vayam indrapītaṃ svarvidam | [ṚV, 9, 8 9.1]
bhakṣīmahi prajām iṣam | [ṚV, 9, 8 9.2]
{ṚV, 9, 9}
pari priyā divaḥ kavir vayāṃsi naptyor hitaḥ | [ṚV, 9, 9 1.1]
suvāno yāti kavikratuḥ | [ṚV, 9, 9 1.2]
pra pra kṣayāya panyase janāya juṣṭo adruhe | [ṚV, 9, 9 2.1]
vīty arṣa caniṣṭhayā | [ṚV, 9, 9 2.2]
sa sūnur mātarā śucir jāto jāte arocayat | [ṚV, 9, 9 3.1]
mahān mahī ṛtāvṛdhā | [ṚV, 9, 9 3.2]
sa sapta dhītibhir hito nadyo ajinvad adruhaḥ | [ṚV, 9, 9 4.1]
yā ekam akṣi vāvṛdhuḥ | [ṚV, 9, 9 4.2]
tā abhi santam astṛtam mahe yuvānam ā dadhuḥ | [ṚV, 9, 9 5.1]
indum indra tava vrate | [ṚV, 9, 9 5.2]
abhi vahnir amartyaḥ sapta paśyati vāvahiḥ | [ṚV, 9, 9 6.1]
krivir devīr atarpayat | [ṚV, 9, 9 6.2]
avā kalpeṣu naḥ pumas tamāṃsi soma yodhyā | [ṚV, 9, 9 7.1]
tāni punāna jaṅghanaḥ | [ṚV, 9, 9 7.2]
nū navyase navīyase sūktāya sādhayā pathaḥ | [ṚV, 9, 9 8.1]
pratnavad rocayā rucaḥ | [ṚV, 9, 9 8.2]
pavamāna mahi śravo gām aśvaṃ rāsi vīravat | [ṚV, 9, 9 9.1]
sanā medhāṃ sanā svaḥ | [ṚV, 9, 9 9.2]
{ṚV, 9, 10}
pra svānāsaḥ rathāḥ iva arvantaḥ na śravasyavaḥ somāsaḥ rāye akramuḥ | [ṚV, 9, 10 600300_1]
hinvānāsaḥ rathāḥ iva dadhanvire gabhastyoḥ | [ṚV, 9, 10 600301_1]
bharāsaḥ kāriṇām iva | [ṚV, 9, 10 600302_1]
rājāno na praśastibhiḥ somāso gobhir añjate | [ṚV, 9, 10 3.1]
yajño na sapta dhātṛbhiḥ | [ṚV, 9, 10 3.2]
pari suvānāsa indavo madāya barhaṇā girā | [ṚV, 9, 10 4.1]
sutā arṣanti dhārayā | [ṚV, 9, 10 4.2]
āpānāso vivasvato jananta uṣaso bhagam | [ṚV, 9, 10 5.1]
sūrā aṇvaṃ vi tanvate | [ṚV, 9, 10 5.2]
apa dvārā matīnām pratnā ṛṇvanti kāravaḥ | [ṚV, 9, 10 6.1]
vṛṣṇo harasa āyavaḥ | [ṚV, 9, 10 6.2]
samīcīnāsa āsate hotāraḥ saptajāmayaḥ | [ṚV, 9, 10 7.1]
padam ekasya piprataḥ | [ṚV, 9, 10 7.2]
nābhā nābhiṃ na ā dade cakṣuś cit sūrye sacā | [ṚV, 9, 10 8.1]
kaver apatyam ā duhe | [ṚV, 9, 10 8.2]
abhi priyā divas padam adhvaryubhir guhā hitam | [ṚV, 9, 10 9.1]
sūraḥ paśyati cakṣasā | [ṚV, 9, 10 9.2]
{ṚV, 9, 11}
upāsmai gāyatā naraḥ pavamānāyendave | [ṚV, 9, 11 1.1]
abhi devāṁ iyakṣate | [ṚV, 9, 11 1.2]
abhi te madhunā payo 'tharvāṇo aśiśrayuḥ | [ṚV, 9, 11 2.1]
devaṃ devāya devayu | [ṚV, 9, 11 2.2]
sa naḥ pavasva śaṃ gave śaṃ janāya śam arvate | [ṚV, 9, 11 3.1]
śaṃ rājann oṣadhībhyaḥ | [ṚV, 9, 11 3.2]
babhrave nu svatavase 'ruṇāya divispṛśe | [ṚV, 9, 11 4.1]
somāya gātham arcata | [ṚV, 9, 11 4.2]
hastacyutebhir adribhiḥ sutaṃ somam punītana | [ṚV, 9, 11 5.1]
madhāv ā dhāvatā madhu | [ṚV, 9, 11 5.2]
namased upa sīdata dadhned abhi śrīṇītana | [ṚV, 9, 11 6.1]
indum indre dadhātana | [ṚV, 9, 11 6.2]
amitrahā vicarṣaṇiḥ pavasva soma śaṃ gave | [ṚV, 9, 11 7.1]
devebhyo anukāmakṛt | [ṚV, 9, 11 7.2]
indrāya soma pātave madāya pari ṣicyase | [ṚV, 9, 11 8.1]
manaścin manasas patiḥ | [ṚV, 9, 11 8.2]
pavamāna suvīryaṃ rayiṃ soma rirīhi naḥ | [ṚV, 9, 11 9.1]
indav indreṇa no yujā | [ṚV, 9, 11 9.2]
{ṚV, 9, 12}
somāḥ asṛgram indavaḥ sutāḥ ṛtasya sādane indrāya madhumattamāḥ | [ṚV, 9, 12 600335_1]
abhi viprāḥ anūṣata gāvaḥ vatsam na mātaraḥ indram somasya pītaye | [ṚV, 9, 12 600337_1]
mada cyut kṣeti sādane sindhoḥ ūrmā vipaścit | [ṚV, 9, 12 600339_1]
somo gaurī adhi śritaḥ | [ṚV, 9, 12 3.2]
divo nābhā vicakṣaṇo 'vyo vāre mahīyate | [ṚV, 9, 12 4.1]
somo yaḥ sukratuḥ kaviḥ | [ṚV, 9, 12 4.2]
yaḥ somaḥ kalaśeṣv āṃ antaḥ pavitra āhitaḥ | [ṚV, 9, 12 5.1]
tam induḥ pari ṣasvaje | [ṚV, 9, 12 5.2]
pra vācam indur iṣyati samudrasyādhi viṣṭapi | [ṚV, 9, 12 6.1]
jinvan kośam madhuścutam | [ṚV, 9, 12 6.2]
nityastotro vanaspatir dhīnām antaḥ sabardughaḥ | [ṚV, 9, 12 7.1]
hinvāno mānuṣā yugā | [ṚV, 9, 12 7.2]
abhi priyā divas padā somo hinvāno arṣati | [ṚV, 9, 12 8.1]
viprasya dhārayā kaviḥ | [ṚV, 9, 12 8.2]
ā pavamāna dhāraya rayiṃ sahasravarcasam | [ṚV, 9, 12 9.1]
asme indo svābhuvam | [ṚV, 9, 12 9.2]
{ṚV, 9, 13}
somaḥ punāno arṣati sahasradhāro atyaviḥ | [ṚV, 9, 13 1.1]
vāyor indrasya niṣkṛtam | [ṚV, 9, 13 1.2]
pavamānam avasyavo vipram abhi pra gāyata | [ṚV, 9, 13 2.1]
suṣvāṇaṃ devavītaye | [ṚV, 9, 13 2.2]
pavante vājasātaye somāḥ sahasrapājasaḥ | [ṚV, 9, 13 3.1]
gṛṇānā devavītaye | [ṚV, 9, 13 3.2]
uta no vājasātaye pavasva bṛhatīr iṣaḥ | [ṚV, 9, 13 4.1]
dyumad indo suvīryam | [ṚV, 9, 13 4.2]
te naḥ sahasriṇaṃ rayim pavantām ā suvīryam | [ṚV, 9, 13 5.1]
suvānā devāsa indavaḥ | [ṚV, 9, 13 5.2]
atyāḥ hiyānāḥ na hetṛbhiḥ asṛgram vājasātaye vi vāram avyam āśavaḥ | [ṚV, 9, 13 600363_1]
vāśrāḥ arṣanti indavaḥ abhi vatsam na dhenavaḥ | [ṚV, 9, 13 600365_1]
dadhanvire gabhastyoḥ | [ṚV, 9, 13 600366_1]
juṣṭa indrāya matsaraḥ pavamāna kanikradat | [ṚV, 9, 13 8.1]
viśvā apa dviṣo jahi | [ṚV, 9, 13 8.2]
apaghnanto arāvṇaḥ pavamānāḥ svardṛśaḥ | [ṚV, 9, 13 9.1]
yonāv ṛtasya sīdata | [ṚV, 9, 13 9.2]
{ṚV, 9, 14}
pari prāsiṣyadat kaviḥ sindhor ūrmāv adhi śritaḥ | [ṚV, 9, 14 1.1]
kāram bibhrat puruspṛham | [ṚV, 9, 14 1.2]
girā yadī sabandhavaḥ pañca vrātā apasyavaḥ | [ṚV, 9, 14 2.1]
pariṣkṛṇvanti dharṇasim | [ṚV, 9, 14 2.2]
ād asya śuṣmiṇo rase viśve devā amatsata | [ṚV, 9, 14 3.1]
yadī gobhir vasāyate | [ṚV, 9, 14 3.2]
niriṇāno vi dhāvati jahaccharyāṇi tānvā | [ṚV, 9, 14 4.1]
atrā saṃ jighnate yujā | [ṚV, 9, 14 4.2]
naptībhir yo vivasvataḥ śubhro na māmṛje yuvā | [ṚV, 9, 14 5.1]
gāḥ kṛṇvāno na nirṇijam | [ṚV, 9, 14 5.2]
ati śritī tiraścatā gavyā jigāty aṇvyā | [ṚV, 9, 14 6.1]
vagnum iyarti yaṃ vide | [ṚV, 9, 14 6.2]
abhi kṣipaḥ sam agmata marjayantīr iṣas patim | [ṚV, 9, 14 7.1]
pṛṣṭhā gṛbhṇata vājinaḥ | [ṚV, 9, 14 7.2]
pari divyāni marmṛśad viśvāni soma pārthivā | [ṚV, 9, 14 8.1]
vasūni yāhy asmayuḥ | [ṚV, 9, 14 8.2]
{ṚV, 9, 15}
eṣa dhiyā yāty aṇvyā śūro rathebhir āśubhiḥ | [ṚV, 9, 15 1.1]
gacchann indrasya niṣkṛtam | [ṚV, 9, 15 1.2]
eṣa purū dhiyāyate bṛhate devatātaye | [ṚV, 9, 15 2.1]
yatrāmṛtāsa āsate | [ṚV, 9, 15 2.2]
eṣa hito vi nīyate 'ntaḥ śubhrāvatā pathā | [ṚV, 9, 15 3.1]
yadī tuñjanti bhūrṇayaḥ | [ṚV, 9, 15 3.2]
eṣa śṛṅgāṇi dodhuvacchiśīte yūthyo vṛṣā | [ṚV, 9, 15 4.1]
nṛmṇā dadhāna ojasā | [ṚV, 9, 15 4.2]
eṣa rukmibhir īyate vājī śubhrebhir aṃśubhiḥ | [ṚV, 9, 15 5.1]
patiḥ sindhūnām bhavan | [ṚV, 9, 15 5.2]
eṣa vasūni pibdanā paruṣā yayivāṁ ati | [ṚV, 9, 15 6.1]
ava śādeṣu gacchati | [ṚV, 9, 15 6.2]
etam mṛjanti marjyam upa droṇeṣv āyavaḥ | [ṚV, 9, 15 7.1]
pracakrāṇam mahīr iṣaḥ | [ṚV, 9, 15 7.2]
etam u tyaṃ daśa kṣipo mṛjanti sapta dhītayaḥ | [ṚV, 9, 15 8.1]
svāyudham madintamam | [ṚV, 9, 15 8.2]
{ṚV, 9, 16}
pra te sotāra oṇyo rasam madāya ghṛṣvaye | [ṚV, 9, 16 1.1]
sargo na takty etaśaḥ | [ṚV, 9, 16 1.2]
kratvā dakṣasya rathyam apo vasānam andhasā | [ṚV, 9, 16 2.1]
goṣām aṇveṣu saścima | [ṚV, 9, 16 2.2]
anaptam apsu duṣṭaraṃ somam pavitra ā sṛja | [ṚV, 9, 16 3.1]
punīhīndrāya pātave | [ṚV, 9, 16 3.2]
pra punānasya cetasā somaḥ pavitre arṣati | [ṚV, 9, 16 4.1]
kratvā sadhastham āsadat | [ṚV, 9, 16 4.2]
pra tvā namobhir indava indra somā asṛkṣata | [ṚV, 9, 16 5.1]
mahe bharāya kāriṇaḥ | [ṚV, 9, 16 5.2]
punāno rūpe avyaye viśvā arṣann abhi śriyaḥ | [ṚV, 9, 16 6.1]
śūro na goṣu tiṣṭhati | [ṚV, 9, 16 6.2]
divo na sānu pipyuṣī dhārā sutasya vedhasaḥ | [ṚV, 9, 16 7.1]
vṛthā pavitre arṣati | [ṚV, 9, 16 7.2]
tvaṃ soma vipaścitaṃ tanā punāna āyuṣu | [ṚV, 9, 16 8.1]
avyo vāraṃ vi dhāvasi | [ṚV, 9, 16 8.2]
{ṚV, 9, 17}
pra nimnena iva sindhavaḥ ghnantaḥ vṛtrāṇi bhūrṇayaḥ somāḥ asṛgram āśavaḥ | [ṚV, 9, 17 600420_1]
abhi suvānāsaḥ indavaḥ vṛṣṭayaḥ pṛthivīm iva indram somāsaḥ akṣaran | [ṚV, 9, 17 600422_1]
ati ūrmiḥ matsaraḥ madaḥ somaḥ pavitre arṣati vighnan rakṣāṃsi devayuḥ | [ṚV, 9, 17 600423_1]
ā kalaśeṣu dhāvati | [ṚV, 9, 17 600425_1]
pavitre pari sicyate | [ṚV, 9, 17 600425_2]
ukthaiḥ yajñeṣu vardhate | [ṚV, 9, 17 600426_1]
ati trī soma rocanā rohan na bhrājase divam | [ṚV, 9, 17 600427_1]
iṣṇan sūryam na codayaḥ | [ṚV, 9, 17 600428_1]
abhi viprāḥ anūṣata mūrdhan yajñasya kāravaḥ dadhānāḥ cakṣasi priyam | [ṚV, 9, 17 600429_1]
tam u tvā vājinam naraḥ dhībhiḥ viprāḥ avasyavaḥ mṛjanti devatātaye | [ṚV, 9, 17 600432_1]
madhoḥ dhārām anu kṣara | [ṚV, 9, 17 600433_1]
tīvraḥ sadhastham āsadaḥ cāruḥ ṛtāya pītaye | [ṚV, 9, 17 600433_2]
{ṚV, 9, 18}
pari suvāno giriṣṭhāḥ pavitre somo akṣāḥ | [ṚV, 9, 18 1.1]
madeṣu sarvadhā asi | [ṚV, 9, 18 1.2]
tvaṃ vipras tvaṃ kavir madhu pra jātam andhasaḥ | [ṚV, 9, 18 2.1]
madeṣu sarvadhā asi | [ṚV, 9, 18 2.2]
tava viśve sajoṣaso devāsaḥ pītim āśata | [ṚV, 9, 18 3.1]
madeṣu sarvadhā asi | [ṚV, 9, 18 3.2]
ā yo viśvāni vāryā vasūni hastayor dadhe | [ṚV, 9, 18 4.1]
madeṣu sarvadhā asi | [ṚV, 9, 18 4.2]
ya ime rodasī mahī sam mātareva dohate | [ṚV, 9, 18 5.1]
madeṣu sarvadhā asi | [ṚV, 9, 18 5.2]
pari yo rodasī ubhe sadyo vājebhir arṣati | [ṚV, 9, 18 6.1]
madeṣu sarvadhā asi | [ṚV, 9, 18 6.2]
sa śuṣmī kalaśeṣv ā punāno acikradat | [ṚV, 9, 18 7.1]
madeṣu sarvadhā asi | [ṚV, 9, 18 7.2]
{ṚV, 9, 19}
yat soma citram ukthyaṃ divyam pārthivaṃ vasu | [ṚV, 9, 19 1.1]
tan naḥ punāna ā bhara | [ṚV, 9, 19 1.2]
yuvaṃ hi sthaḥ svarpatī indraś ca soma gopatī | [ṚV, 9, 19 2.1]
īśānā pipyataṃ dhiyaḥ | [ṚV, 9, 19 2.2]
vṛṣā punāna āyuṣu stanayann adhi barhiṣi | [ṚV, 9, 19 3.1]
hariḥ san yonim āsadat | [ṚV, 9, 19 3.2]
avāvaśanta dhītayo vṛṣabhasyādhi retasi | [ṚV, 9, 19 4.1]
sūnor vatsasya mātaraḥ | [ṚV, 9, 19 4.2]
kuvid vṛṣaṇyantībhyaḥ punāno garbham ādadhat | [ṚV, 9, 19 5.1]
yāḥ śukraṃ duhate payaḥ | [ṚV, 9, 19 5.2]
upa śikṣa apatasthuṣaḥ | [ṚV, 9, 19 600459_1]
bhiyasam ā dhehi śatruṣu | [ṚV, 9, 19 600459_2]
pavamāna vidāḥ rayim | [ṚV, 9, 19 600460_1]
ni śatroḥ soma vṛṣṇyam ni śuṣmam ni vayaḥ tira dūre vā sataḥ anti vā | [ṚV, 9, 19 600461_1]
{ṚV, 9, 20}
pra kavir devavītaye 'vyo vārebhir arṣati | [ṚV, 9, 20 1.1]
sāhvān viśvā abhi spṛdhaḥ | [ṚV, 9, 20 1.2]
sa hi ṣmā jaritṛbhya ā vājaṃ gomantam invati | [ṚV, 9, 20 2.1]
pavamānaḥ sahasriṇam | [ṚV, 9, 20 2.2]
pari viśvāni cetasā mṛśase pavase matī | [ṚV, 9, 20 3.1]
sa naḥ soma śravo vidaḥ | [ṚV, 9, 20 3.2]
abhy arṣa bṛhad yaśo maghavadbhyo dhruvaṃ rayim | [ṚV, 9, 20 4.1]
iṣaṃ stotṛbhya ā bhara | [ṚV, 9, 20 4.2]
tvaṃ rājeva suvrato giraḥ somā viveśitha | [ṚV, 9, 20 5.1]
punāno vahne adbhuta | [ṚV, 9, 20 5.2]
sa vahnir apsu duṣṭaro mṛjyamāno gabhastyoḥ | [ṚV, 9, 20 6.1]
somaś camūṣu sīdati | [ṚV, 9, 20 6.2]
krīﾱur makho na maṃhayuḥ pavitraṃ soma gacchasi | [ṚV, 9, 20 7.1]
dadhat stotre suvīryam | [ṚV, 9, 20 7.2]
{ṚV, 9, 21}
ete dhāvantīndavaḥ somā indrāya ghṛṣvayaḥ | [ṚV, 9, 21 1.1]
matsarāsaḥ svarvidaḥ | [ṚV, 9, 21 1.2]
pravṛṇvanto abhiyujaḥ suṣvaye varivovidaḥ | [ṚV, 9, 21 2.1]
svayaṃ stotre vayaskṛtaḥ | [ṚV, 9, 21 2.2]
vṛthā krīﾱanta indavaḥ sadhastham abhy ekam it | [ṚV, 9, 21 3.1]
sindhor ūrmā vy akṣaran | [ṚV, 9, 21 3.2]
ete viśvāni vāryā pavamānāsaḥ āśata hitāḥ na saptayaḥ rathe | [ṚV, 9, 21 600483_1]
āsmin piśaṅgam indavo dadhātā venam ādiśe | [ṚV, 9, 21 5.1]
yo asmabhyam arāvā | [ṚV, 9, 21 5.2]
ṛbhuḥ na rathyam navam dadhāta ketam ādiśe | [ṚV, 9, 21 600487_1]
śukrāḥ pavadhvam arṇasā | [ṚV, 9, 21 600488_1]
eta u tye avīvaśan kāṣṭhāṃ vājino akrata | [ṚV, 9, 21 7.1]
sataḥ prāsāviṣur matim | [ṚV, 9, 21 7.2]
{ṚV, 9, 22}
ete vātā ivoravaḥ parjanyasyeva vṛṣṭayaḥ | [ṚV, 9, 22 2.1]
agner iva bhramā vṛthā | [ṚV, 9, 22 2.2]
ete pūtā vipaścitaḥ somāso dadhyāśiraḥ | [ṚV, 9, 22 3.1]
vipā vy ānaśur dhiyaḥ | [ṚV, 9, 22 3.2]
ete mṛṣṭā amartyāḥ sasṛvāṃso na śaśramuḥ | [ṚV, 9, 22 4.1]
iyakṣantaḥ patho rajaḥ | [ṚV, 9, 22 4.2]
ete pṛṣṭhāni rodasor viprayanto vy ānaśuḥ | [ṚV, 9, 22 5.1]
utedam uttamaṃ rajaḥ | [ṚV, 9, 22 5.2]
tantuṃ tanvānam uttamam anu pravata āśata | [ṚV, 9, 22 6.1]
utedam uttamāyyam | [ṚV, 9, 22 6.2]
tvaṃ soma paṇibhya ā vasu gavyāni dhārayaḥ | [ṚV, 9, 22 7.1]
tataṃ tantum acikradaḥ | [ṚV, 9, 22 7.2]
{ṚV, 9, 23}
somā asṛgram āśavo madhor madasya dhārayā | [ṚV, 9, 23 1.1]
abhi viśvāni kāvyā | [ṚV, 9, 23 1.2]
anu pratnāsa āyavaḥ padaṃ navīyo akramuḥ | [ṚV, 9, 23 2.1]
ruce jananta sūryam | [ṚV, 9, 23 2.2]
ā pavamāna no bharāryo adāśuṣo gayam | [ṚV, 9, 23 3.1]
kṛdhi prajāvatīr iṣaḥ | [ṚV, 9, 23 3.2]
abhi somāsa āyavaḥ pavante madyam madam | [ṚV, 9, 23 4.1]
abhi kośam madhuścutam | [ṚV, 9, 23 4.2]
somo arṣati dharṇasir dadhāna indriyaṃ rasam | [ṚV, 9, 23 5.1]
suvīro abhiśastipāḥ | [ṚV, 9, 23 5.2]
indrāya soma pavase devebhyaḥ sadhamādyaḥ | [ṚV, 9, 23 6.1]
indo vājaṃ siṣāsasi | [ṚV, 9, 23 6.2]
asya pītvā madānām indro vṛtrāṇy aprati | [ṚV, 9, 23 7.1]
jaghāna jaghanac ca nu | [ṚV, 9, 23 7.2]
{ṚV, 9, 24}
pra somāso adhanviṣuḥ pavamānāsa indavaḥ | [ṚV, 9, 24 1.1]
śrīṇānā apsu mṛñjata | [ṚV, 9, 24 1.2]
abhi gāvaḥ adhanviṣuḥ āpaḥ na pravatā yatīḥ | [ṚV, 9, 24 600521_1]
punānāḥ indram āśata | [ṚV, 9, 24 600522_1]
pra pavamāna dhanvasi somendrāya pātave | [ṚV, 9, 24 3.1]
nṛbhir yato vi nīyase | [ṚV, 9, 24 3.2]
tvaṃ soma nṛmādanaḥ pavasva carṣaṇīsahe | [ṚV, 9, 24 4.1]
sasnir yo anumādyaḥ | [ṚV, 9, 24 4.2]
indo yad adribhiḥ sutaḥ pavitram paridhāvasi | [ṚV, 9, 24 5.1]
aram indrasya dhāmne | [ṚV, 9, 24 5.2]
pavasva vṛtrahantamokthebhir anumādyaḥ | [ṚV, 9, 24 6.1]
śuciḥ pāvako adbhutaḥ | [ṚV, 9, 24 6.2]
śuciḥ pāvaka ucyate somaḥ sutasya madhvaḥ | [ṚV, 9, 24 7.1]
devāvīr aghaśaṃsahā | [ṚV, 9, 24 7.2]
{ṚV, 9, 25}
pavasva dakṣasādhano devebhyaḥ pītaye hare | [ṚV, 9, 25 1.1]
marudbhyo vāyave madaḥ | [ṚV, 9, 25 1.2]
pavamāna dhiyā hito 'bhi yoniṃ kanikradat | [ṚV, 9, 25 2.1]
dharmaṇā vāyum ā viśa | [ṚV, 9, 25 2.2]
saṃ devaiḥ śobhate vṛṣā kavir yonāv adhi priyaḥ | [ṚV, 9, 25 3.1]
vṛtrahā devavītamaḥ | [ṚV, 9, 25 3.2]
viśvā rūpāṇy āviśan punāno yāti haryataḥ | [ṚV, 9, 25 4.1]
yatrāmṛtāsa āsate | [ṚV, 9, 25 4.2]
aruṣo janayan giraḥ somaḥ pavata āyuṣak | [ṚV, 9, 25 5.1]
indraṃ gacchan kavikratuḥ | [ṚV, 9, 25 5.2]
ā pavasva madintama pavitraṃ dhārayā kave | [ṚV, 9, 25 6.1]
arkasya yonim āsadam | [ṚV, 9, 25 6.2]
{ṚV, 9, 26}
tam amṛkṣanta vājinam upasthe aditer adhi | [ṚV, 9, 26 1.1]
viprāso aṇvyā dhiyā | [ṚV, 9, 26 1.2]
taṃ gāvo abhy anūṣata sahasradhāram akṣitam | [ṚV, 9, 26 2.1]
induṃ dhartāram ā divaḥ | [ṚV, 9, 26 2.2]
taṃ vedhām medhayāhyan pavamānam adhi dyavi | [ṚV, 9, 26 3.1]
dharṇasim bhūridhāyasam | [ṚV, 9, 26 3.2]
tam ahyan bhurijor dhiyā saṃvasānaṃ vivasvataḥ | [ṚV, 9, 26 4.1]
patiṃ vāco adābhyam | [ṚV, 9, 26 4.2]
taṃ sānāv adhi jāmayo hariṃ hinvanty adribhiḥ | [ṚV, 9, 26 5.1]
haryatam bhūricakṣasam | [ṚV, 9, 26 5.2]
taṃ tvā hinvanti vedhasaḥ pavamāna girāvṛdham | [ṚV, 9, 26 6.1]
indav indrāya matsaram | [ṚV, 9, 26 6.2]
{ṚV, 9, 27}
eṣa kavir abhiṣṭutaḥ pavitre adhi tośate | [ṚV, 9, 27 1.1]
punāno ghnann apa sridhaḥ | [ṚV, 9, 27 1.2]
eṣa indrāya vāyave svarjit pari ṣicyate | [ṚV, 9, 27 2.1]
pavitre dakṣasādhanaḥ | [ṚV, 9, 27 2.2]
eṣa nṛbhir vi nīyate divo mūrdhā vṛṣā sutaḥ | [ṚV, 9, 27 3.1]
somo vaneṣu viśvavit | [ṚV, 9, 27 3.2]
eṣa gavyur acikradat pavamāno hiraṇyayuḥ | [ṚV, 9, 27 4.1]
induḥ satrājid astṛtaḥ | [ṚV, 9, 27 4.2]
eṣa sūryeṇa hāsate pavamāno adhi dyavi | [ṚV, 9, 27 5.1]
pavitre matsaro madaḥ | [ṚV, 9, 27 5.2]
eṣa śuṣmy asiṣyadad antarikṣe vṛṣā hariḥ | [ṚV, 9, 27 6.1]
punāna indur indram ā | [ṚV, 9, 27 6.2]
{ṚV, 9, 28}
eṣa vājī hito nṛbhir viśvavin manasas patiḥ | [ṚV, 9, 28 1.1]
avyo vāraṃ vi dhāvati | [ṚV, 9, 28 1.2]
eṣa pavitre akṣarat somo devebhyaḥ sutaḥ | [ṚV, 9, 28 2.1]
viśvā dhāmāny āviśan | [ṚV, 9, 28 2.2]
eṣa devaḥ śubhāyate 'dhi yonāv amartyaḥ | [ṚV, 9, 28 3.1]
vṛtrahā devavītamaḥ | [ṚV, 9, 28 3.2]
eṣa vṛṣā kanikradad daśabhir jāmibhir yataḥ | [ṚV, 9, 28 4.1]
abhi droṇāni dhāvati | [ṚV, 9, 28 4.2]
eṣa sūryam arocayat pavamāno vicarṣaṇiḥ | [ṚV, 9, 28 5.1]
viśvā dhāmāni viśvavit | [ṚV, 9, 28 5.2]
eṣa śuṣmy adābhyaḥ somaḥ punāno arṣati | [ṚV, 9, 28 6.1]
devāvīr aghaśaṃsahā | [ṚV, 9, 28 6.2]
{ṚV, 9, 29}
prāsya dhārā akṣaran vṛṣṇaḥ sutasyaujasā | [ṚV, 9, 29 1.1]
devāṁ anu prabhūṣataḥ | [ṚV, 9, 29 1.2]
saptim mṛjanti vedhaso gṛṇantaḥ kāravo girā | [ṚV, 9, 29 2.1]
jyotir jajñānam ukthyam | [ṚV, 9, 29 2.2]
suṣahā soma tāni te punānāya prabhūvaso | [ṚV, 9, 29 3.1]
vardhā samudram ukthyam | [ṚV, 9, 29 3.2]
viśvā vasūni saṃjayan pavasva soma dhārayā | [ṚV, 9, 29 4.1]
inu dveṣāṃsi sadhryak | [ṚV, 9, 29 4.2]
rakṣā su no araruṣaḥ svanāt samasya kasya cit | [ṚV, 9, 29 5.1]
nido yatra mumucmahe | [ṚV, 9, 29 5.2]
endo pārthivaṃ rayiṃ divyam pavasva dhārayā | [ṚV, 9, 29 6.1]
dyumantaṃ śuṣmam ā bhara | [ṚV, 9, 29 6.2]
{ṚV, 9, 30}
pra dhārā asya śuṣmiṇo vṛthā pavitre akṣaran | [ṚV, 9, 30 1.1]
punāno vācam iṣyati | [ṚV, 9, 30 1.2]
indur hiyānaḥ sotṛbhir mṛjyamānaḥ kanikradat | [ṚV, 9, 30 2.1]
iyarti vagnum indriyam | [ṚV, 9, 30 2.2]
ā naḥ śuṣmaṃ nṛṣāhyaṃ vīravantam puruspṛham | [ṚV, 9, 30 3.1]
pavasva soma dhārayā | [ṚV, 9, 30 3.2]
pra somo ati dhārayā pavamāno asiṣyadat | [ṚV, 9, 30 4.1]
abhi droṇāny āsadam | [ṚV, 9, 30 4.2]
apsu tvā madhumattamaṃ hariṃ hinvanty adribhiḥ | [ṚV, 9, 30 5.1]
indav indrāya pītaye | [ṚV, 9, 30 5.2]
sunotā madhumattamaṃ somam indrāya vajriṇe | [ṚV, 9, 30 6.1]
cāruṃ śardhāya matsaram | [ṚV, 9, 30 6.2]
{ṚV, 9, 31}
pra somāsaḥ svādhyaḥ pavamānāso akramuḥ | [ṚV, 9, 31 1.1]
rayiṃ kṛṇvanti cetanam | [ṚV, 9, 31 1.2]
divas pṛthivyā adhi bhavendo dyumnavardhanaḥ | [ṚV, 9, 31 2.1]
bhavā vājānām patiḥ | [ṚV, 9, 31 2.2]
tubhyaṃ vātā abhipriyas tubhyam arṣanti sindhavaḥ | [ṚV, 9, 31 3.1]
soma vardhanti te mahaḥ | [ṚV, 9, 31 3.2]
ā pyāyasva sam etu te viśvataḥ soma vṛṣṇyam | [ṚV, 9, 31 4.1]
bhavā vājasya saṃgathe | [ṚV, 9, 31 4.2]
tubhyaṃ gāvo ghṛtam payo babhro duduhre akṣitam | [ṚV, 9, 31 5.1]
varṣiṣṭhe adhi sānavi | [ṚV, 9, 31 5.2]
svāyudhasya te sato bhuvanasya pate vayam | [ṚV, 9, 31 6.1]
indo sakhitvam uśmasi | [ṚV, 9, 31 6.2]
{ṚV, 9, 32}
pra somāso madacyutaḥ śravase no maghonaḥ | [ṚV, 9, 32 1.1]
sutā vidathe akramuḥ | [ṚV, 9, 32 1.2]
ād īṃ tritasya yoṣaṇo hariṃ hinvanty adribhiḥ | [ṚV, 9, 32 2.1]
indum indrāya pītaye | [ṚV, 9, 32 2.2]
āt īm haṃsaḥ yathā gaṇam viśvasya avīvaśat matim | [ṚV, 9, 32 600621_1]
atyaḥ na gobhiḥ ajyate | [ṚV, 9, 32 600622_1]
ubhe somāvacākaśan mṛgo na takto arṣasi | [ṚV, 9, 32 4.1]
sīdann ṛtasya yonim ā | [ṚV, 9, 32 4.2]
abhi gāvaḥ anūṣata yoṣā jāram iva priyam | [ṚV, 9, 32 600625_1]
agan ājim yathā hitam | [ṚV, 9, 32 600626_1]
asme dhehi dyumad yaśo maghavadbhyaś ca mahyaṃ ca | [ṚV, 9, 32 6.1]
sanim medhām uta śravaḥ | [ṚV, 9, 32 6.2]
{ṚV, 9, 33}
pra somāsaḥ vipaścitaḥ apām na yanti ūrmayaḥ vanāni mahiṣāḥ iva | [ṚV, 9, 33 600629_1]
abhi droṇāni babhravaḥ śukrā ṛtasya dhārayā | [ṚV, 9, 33 2.1]
vājaṃ gomantam akṣaran | [ṚV, 9, 33 2.2]
sutā indrāya vāyave varuṇāya marudbhyaḥ | [ṚV, 9, 33 3.1]
somā arṣanti viṣṇave | [ṚV, 9, 33 3.2]
tisro vāca ud īrate gāvo mimanti dhenavaḥ | [ṚV, 9, 33 4.1]
harir eti kanikradat | [ṚV, 9, 33 4.2]
abhi brahmīr anūṣata yahvīr ṛtasya mātaraḥ | [ṚV, 9, 33 5.1]
marmṛjyante divaḥ śiśum | [ṚV, 9, 33 5.2]
rāyaḥ samudrāṃś caturo 'smabhyaṃ soma viśvataḥ | [ṚV, 9, 33 6.1]
ā pavasva sahasriṇaḥ | [ṚV, 9, 33 6.2]
{ṚV, 9, 34}
pra suvāno dhārayā tanendur hinvāno arṣati | [ṚV, 9, 34 1.1]
rujad dṛﾱhā vy ojasā | [ṚV, 9, 34 1.2]
suta indrāya vāyave varuṇāya marudbhyaḥ | [ṚV, 9, 34 2.1]
somo arṣati viṣṇave | [ṚV, 9, 34 2.2]
vṛṣāṇaṃ vṛṣabhir yataṃ sunvanti somam adribhiḥ | [ṚV, 9, 34 3.1]
duhanti śakmanā payaḥ | [ṚV, 9, 34 3.2]
bhuvat tritasya marjyo bhuvad indrāya matsaraḥ | [ṚV, 9, 34 4.1]
saṃ rūpair ajyate hariḥ | [ṚV, 9, 34 4.2]
abhīm ṛtasya viṣṭapaṃ duhate pṛśnimātaraḥ | [ṚV, 9, 34 5.1]
cāru priyatamaṃ haviḥ | [ṚV, 9, 34 5.2]
sam enam ahrutā imā giro arṣanti sasrutaḥ | [ṚV, 9, 34 6.1]
dhenūr vāśro avīvaśat | [ṚV, 9, 34 6.2]
{ṚV, 9, 35}
ā naḥ pavasva dhārayā pavamāna rayim pṛthum | [ṚV, 9, 35 1.1]
yayā jyotir vidāsi naḥ | [ṚV, 9, 35 1.2]
indo samudramīṅkhaya pavasva viśvamejaya | [ṚV, 9, 35 2.1]
rāyo dhartā na ojasā | [ṚV, 9, 35 2.2]
tvayā vīreṇa vīravo 'bhi ṣyāma pṛtanyataḥ | [ṚV, 9, 35 3.1]
kṣarā ṇo abhi vāryam | [ṚV, 9, 35 3.2]
pra vājam indur iṣyati siṣāsan vājasā ṛṣiḥ | [ṚV, 9, 35 4.1]
vratā vidāna āyudhā | [ṚV, 9, 35 4.2]
taṃ gīrbhir vācamīṅkhayam punānaṃ vāsayāmasi | [ṚV, 9, 35 5.1]
somaṃ janasya gopatim | [ṚV, 9, 35 5.2]
viśvo yasya vrate jano dādhāra dharmaṇas pateḥ | [ṚV, 9, 35 6.1]
punānasya prabhūvasoḥ | [ṚV, 9, 35 6.2]
{ṚV, 9, 36}
asarji rathyaḥ yathā pavitre camvoḥ sutaḥ | [ṚV, 9, 36 600665_1]
kārṣman vājī ny akramīt | [ṚV, 9, 36 1.2]
sa vahniḥ soma jāgṛviḥ pavasva devavīr ati | [ṚV, 9, 36 2.1]
abhi kośam madhuścutam | [ṚV, 9, 36 2.2]
sa no jyotīṃṣi pūrvya pavamāna vi rocaya | [ṚV, 9, 36 3.1]
kratve dakṣāya no hinu | [ṚV, 9, 36 3.2]
śumbhamāna ṛtāyubhir mṛjyamāno gabhastyoḥ | [ṚV, 9, 36 4.1]
pavate vāre avyaye | [ṚV, 9, 36 4.2]
sa viśvā dāśuṣe vasu somo divyāni pārthivā | [ṚV, 9, 36 5.1]
pavatām āntarikṣyā | [ṚV, 9, 36 5.2]
ā divas pṛṣṭham aśvayur gavyayuḥ soma rohasi | [ṚV, 9, 36 6.1]
vīrayuḥ śavasas pate | [ṚV, 9, 36 6.2]
{ṚV, 9, 37}
sa sutaḥ pītaye vṛṣā somaḥ pavitre arṣati | [ṚV, 9, 37 1.1]
vighnan rakṣāṃsi devayuḥ | [ṚV, 9, 37 1.2]
sa pavitre vicakṣaṇo harir arṣati dharṇasiḥ | [ṚV, 9, 37 2.1]
abhi yoniṃ kanikradat | [ṚV, 9, 37 2.2]
sa vājī rocanā divaḥ pavamāno vi dhāvati | [ṚV, 9, 37 3.1]
rakṣohā vāram avyayam | [ṚV, 9, 37 3.2]
sa tritasyādhi sānavi pavamāno arocayat | [ṚV, 9, 37 4.1]
jāmibhiḥ sūryaṃ saha | [ṚV, 9, 37 4.2]
sa vṛtrahā vṛṣā suto varivovid adābhyaḥ | [ṚV, 9, 37 5.1]
somo vājam ivāsarat | [ṚV, 9, 37 5.2]
sa devaḥ kavineṣito 'bhi droṇāni dhāvati | [ṚV, 9, 37 6.1]
indur indrāya maṃhanā | [ṚV, 9, 37 6.2]
{ṚV, 9, 38}
eṣa u sya vṛṣā ratho 'vyo vārebhir arṣati | [ṚV, 9, 38 1.1]
gacchan vājaṃ sahasriṇam | [ṚV, 9, 38 1.2]
etaṃ tritasya yoṣaṇo hariṃ hinvanty adribhiḥ | [ṚV, 9, 38 2.1]
indum indrāya pītaye | [ṚV, 9, 38 2.2]
etaṃ tyaṃ harito daśa marmṛjyante apasyuvaḥ | [ṚV, 9, 38 3.1]
yābhir madāya śumbhate | [ṚV, 9, 38 3.2]
eṣa sya mānuṣīṣv ā śyeno na vikṣu sīdati | [ṚV, 9, 38 4.1]
gacchañ jāro na yoṣitam | [ṚV, 9, 38 4.2]
eṣa sya madyo raso 'va caṣṭe divaḥ śiśuḥ | [ṚV, 9, 38 5.1]
ya indur vāram āviśat | [ṚV, 9, 38 5.2]
eṣa sya pītaye suto harir arṣati dharṇasiḥ | [ṚV, 9, 38 6.1]
krandan yonim abhi priyam | [ṚV, 9, 38 6.2]
{ṚV, 9, 39}
āśur arṣa bṛhanmate pari priyeṇa dhāmnā | [ṚV, 9, 39 1.1]
yatra devā iti bravan | [ṚV, 9, 39 1.2]
pariṣkṛṇvann aniṣkṛtaṃ janāya yātayann iṣaḥ | [ṚV, 9, 39 2.1]
vṛṣṭiṃ divaḥ pari srava | [ṚV, 9, 39 2.2]
suta eti pavitra ā tviṣiṃ dadhāna ojasā | [ṚV, 9, 39 3.1]
vicakṣāṇo virocayan | [ṚV, 9, 39 3.2]
ayaṃ sa yo divas pari raghuyāmā pavitra ā | [ṚV, 9, 39 4.1]
sindhor ūrmā vy akṣarat | [ṚV, 9, 39 4.2]
āvivāsan parāvato atho arvāvataḥ sutaḥ | [ṚV, 9, 39 5.1]
indrāya sicyate madhu | [ṚV, 9, 39 5.2]
samīcīnā anūṣata hariṃ hinvanty adribhiḥ | [ṚV, 9, 39 6.1]
yonāv ṛtasya sīdata | [ṚV, 9, 39 6.2]
{ṚV, 9, 40}
punāno akramīd abhi viśvā mṛdho vicarṣaṇiḥ | [ṚV, 9, 40 1.1]
śumbhanti vipraṃ dhītibhiḥ | [ṚV, 9, 40 1.2]
ā yonim aruṇo ruhad gamad indraṃ vṛṣā sutaḥ | [ṚV, 9, 40 2.1]
dhruve sadasi sīdati | [ṚV, 9, 40 2.2]
nū no rayim mahām indo 'smabhyaṃ soma viśvataḥ | [ṚV, 9, 40 3.1]
ā pavasva sahasriṇam | [ṚV, 9, 40 3.2]
viśvā soma pavamāna dyumnānīndav ā bhara | [ṚV, 9, 40 4.1]
vidāḥ sahasriṇīr iṣaḥ | [ṚV, 9, 40 4.2]
sa naḥ punāna ā bhara rayiṃ stotre suvīryam | [ṚV, 9, 40 5.1]
jaritur vardhayā giraḥ | [ṚV, 9, 40 5.2]
punāna indav ā bhara soma dvibarhasaṃ rayim | [ṚV, 9, 40 6.1]
vṛṣann indo na ukthyam | [ṚV, 9, 40 6.2]
{ṚV, 9, 41}
suvitasya manāmahe 'ti setuṃ durāvyam | [ṚV, 9, 41 2.1]
sāhvāṃso dasyum avratam | [ṚV, 9, 41 2.2]
śṛṇve vṛṣṭer iva svanaḥ pavamānasya śuṣmiṇaḥ | [ṚV, 9, 41 3.1]
caranti vidyuto divi | [ṚV, 9, 41 3.2]
ā pavasva mahīm iṣaṃ gomad indo hiraṇyavat | [ṚV, 9, 41 4.1]
aśvāvad vājavat sutaḥ | [ṚV, 9, 41 4.2]
sa pavasva vicarṣaṇe | [ṚV, 9, 41 600733_1]
ā mahī rodasī pṛṇa uṣāḥ sūryaḥ na raśmibhiḥ | [ṚV, 9, 41 600733_2]
pari ṇaḥ śarmayantyā dhārayā soma viśvataḥ | [ṚV, 9, 41 6.1]
sarā raseva viṣṭapam | [ṚV, 9, 41 6.2]
{ṚV, 9, 42}
janayan rocanā divo janayann apsu sūryam | [ṚV, 9, 42 1.1]
vasāno gā apo hariḥ | [ṚV, 9, 42 1.2]
eṣa pratnena manmanā devo devebhyas pari | [ṚV, 9, 42 2.1]
dhārayā pavate sutaḥ | [ṚV, 9, 42 2.2]
vāvṛdhānāya tūrvaye pavante vājasātaye | [ṚV, 9, 42 3.1]
somāḥ sahasrapājasaḥ | [ṚV, 9, 42 3.2]
duhānaḥ pratnam it payaḥ pavitre pari ṣicyate | [ṚV, 9, 42 4.1]
krandan devāṁ ajījanat | [ṚV, 9, 42 4.2]
abhi viśvāni vāryābhi devāṁ ṛtāvṛdhaḥ | [ṚV, 9, 42 5.1]
somaḥ punāno arṣati | [ṚV, 9, 42 5.2]
goman naḥ soma vīravad aśvāvad vājavat sutaḥ | [ṚV, 9, 42 6.1]
pavasva bṛhatīr iṣaḥ | [ṚV, 9, 42 6.2]
{ṚV, 9, 43}
yaḥ atyaḥ iva mṛjyate gobhiḥ madāya haryataḥ tam gīrbhiḥ vāsayāmasi | [ṚV, 9, 43 600750_1]
tam naḥ viśvāḥ avasyuvaḥ giraḥ śumbhanti pūrvathā indum indrāya pītaye | [ṚV, 9, 43 600751_1]
punānaḥ yāti haryataḥ somaḥ gīrbhiḥ pariṣkṛtaḥ viprasya medhyātitheḥ | [ṚV, 9, 43 600753_1]
pavamāna vidāḥ rayim asmabhyam soma su śriyam indo sahasra varcasam | [ṚV, 9, 43 600755_1]
induḥ atyaḥ na vāja sṛt kanikranti pavitre ā yat akṣār ati devayuḥ | [ṚV, 9, 43 600757_1]
pavasva vāja sātaye viprasya gṛṇataḥ vṛdhe | [ṚV, 9, 43 600759_1]
soma rāsva su vīryam | [ṚV, 9, 43 600760_1]
{ṚV, 9, 44}
pra ṇa indo mahe tana ūrmiṃ na bibhrad arṣasi | [ṚV, 9, 44 1.1]
abhi devāṁ ayāsyaḥ | [ṚV, 9, 44 1.2]
matī juṣṭo dhiyā hitaḥ somo hinve parāvati | [ṚV, 9, 44 2.1]
viprasya dhārayā kaviḥ | [ṚV, 9, 44 2.2]
ayaṃ deveṣu jāgṛviḥ suta eti pavitra ā | [ṚV, 9, 44 3.1]
somo yāti vicarṣaṇiḥ | [ṚV, 9, 44 3.2]
sa naḥ pavasva vājayuś cakrāṇaś cārum adhvaram | [ṚV, 9, 44 4.1]
barhiṣmāṁ ā vivāsati | [ṚV, 9, 44 4.2]
sa no bhagāya vāyave vipravīraḥ sadāvṛdhaḥ | [ṚV, 9, 44 5.1]
somo deveṣv ā yamat | [ṚV, 9, 44 5.2]
sa no adya vasuttaye kratuvid gātuvittamaḥ | [ṚV, 9, 44 6.1]
vājaṃ jeṣi śravo bṛhat | [ṚV, 9, 44 6.2]
{ṚV, 9, 45}
sa pavasva madāya kaṃ nṛcakṣā devavītaye | [ṚV, 9, 45 1.1]
indav indrāya pītaye | [ṚV, 9, 45 1.2]
sa no arṣābhi dūtyaṃ tvam indrāya tośase | [ṚV, 9, 45 2.1]
devān sakhibhya ā varam | [ṚV, 9, 45 2.2]
uta tvām aruṇaṃ vayaṃ gobhir añjmo madāya kam | [ṚV, 9, 45 3.1]
vi no rāye duro vṛdhi | [ṚV, 9, 45 3.2]
aty ū pavitram akramīd vājī dhuraṃ na yāmani | [ṚV, 9, 45 4.1]
indur deveṣu patyate | [ṚV, 9, 45 4.2]
sam ī sakhāyo asvaran vane krīﾱantam atyavim | [ṚV, 9, 45 5.1]
induṃ nāvā anūṣata | [ṚV, 9, 45 5.2]
tayā pavasva dhārayā yayā pīto vicakṣase | [ṚV, 9, 45 6.1]
indo stotre suvīryam | [ṚV, 9, 45 6.2]
{ṚV, 9, 46}
asṛgran deva vītaye atyāsaḥ kṛtvyāḥ iva kṣarantaḥ parvatāvṛdhaḥ | [ṚV, 9, 46 600785_1]
pariṣkṛtāsaḥ indavaḥ yoṣā iva pitryāvatī vāyum somāḥ asṛkṣata | [ṚV, 9, 46 600788_1]
ete somāsa indavaḥ prayasvantaś camū sutāḥ | [ṚV, 9, 46 3.1]
indraṃ vardhanti karmabhiḥ | [ṚV, 9, 46 3.2]
ā dhāvatā suhastyaḥ śukrā gṛbhṇīta manthinā | [ṚV, 9, 46 4.1]
gobhiḥ śrīṇīta matsaram | [ṚV, 9, 46 4.2]
sa pavasva dhanañjaya prayantā rādhaso mahaḥ | [ṚV, 9, 46 5.1]
asmabhyaṃ soma gātuvit | [ṚV, 9, 46 5.2]
etam mṛjanti marjyam pavamānaṃ daśa kṣipaḥ | [ṚV, 9, 46 6.1]
indrāya matsaram madam | [ṚV, 9, 46 6.2]
{ṚV, 9, 47}
ayā somaḥ sukṛtyayā mahaś cid abhy avardhata | [ṚV, 9, 47 1.1]
mandāna ud vṛṣāyate | [ṚV, 9, 47 1.2]
kṛtānīd asya kartvā cetante dasyutarhaṇā | [ṚV, 9, 47 2.1]
ṛṇā ca dhṛṣṇuś cayate | [ṚV, 9, 47 2.2]
āt soma indriyo raso vajraḥ sahasrasā bhuvat | [ṚV, 9, 47 3.1]
ukthaṃ yad asya jāyate | [ṚV, 9, 47 3.2]
svayaṃ kavir vidhartari viprāya ratnam icchati | [ṚV, 9, 47 4.1]
yadī marmṛjyate dhiyaḥ | [ṚV, 9, 47 4.2]
siṣāsatū rayīṇām vājeṣu arvatām iva bhareṣu jigyuṣām asi | [ṚV, 9, 47 600806_1]
{ṚV, 9, 48}
taṃ tvā nṛmṇāni bibhrataṃ sadhastheṣu maho divaḥ | [ṚV, 9, 48 1.1]
cāruṃ sukṛtyayemahe | [ṚV, 9, 48 1.2]
saṃvṛktadhṛṣṇum ukthyam mahāmahivratam madam | [ṚV, 9, 48 2.1]
śatam puro rurukṣaṇim | [ṚV, 9, 48 2.2]
atas tvā rayim abhi rājānaṃ sukrato divaḥ | [ṚV, 9, 48 3.1]
suparṇo avyathir bharat | [ṚV, 9, 48 3.2]
viśvasmā it svar dṛśe sādhāraṇaṃ rajasturam | [ṚV, 9, 48 4.1]
gopām ṛtasya vir bharat | [ṚV, 9, 48 4.2]
adhā hinvāna indriyaṃ jyāyo mahitvam ānaśe | [ṚV, 9, 48 5.1]
abhiṣṭikṛd vicarṣaṇiḥ | [ṚV, 9, 48 5.2]
{ṚV, 9, 49}
pavasva vṛṣṭim ā su no 'pām ūrmiṃ divas pari | [ṚV, 9, 49 1.1]
ayakṣmā bṛhatīr iṣaḥ | [ṚV, 9, 49 1.2]
tayā pavasva dhārayā yayā gāva ihāgaman | [ṚV, 9, 49 2.1]
janyāsa upa no gṛham | [ṚV, 9, 49 2.2]
ghṛtam pavasva dhārayā yajñeṣu devavītamaḥ | [ṚV, 9, 49 3.1]
asmabhyaṃ vṛṣṭim ā pava | [ṚV, 9, 49 3.2]
sa na ūrje vy avyayam pavitraṃ dhāva dhārayā | [ṚV, 9, 49 4.1]
devāsaḥ śṛṇavan hi kam | [ṚV, 9, 49 4.2]
pavamāno asiṣyadad rakṣāṃsy apajaṅghanat | [ṚV, 9, 49 5.1]
pratnavad rocayan rucaḥ | [ṚV, 9, 49 5.2]
{ṚV, 9, 50}
ud te śuṣmāsaḥ īrate ūrmeḥ iva svanaḥ | [ṚV, 9, 50 600827_1]
vāṇasya codaya pavim | [ṚV, 9, 50 600828_1]
prasave ta ud īrate tisro vāco makhasyuvaḥ | [ṚV, 9, 50 2.1]
yad avya eṣi sānavi | [ṚV, 9, 50 2.2]
avyo vāre pari priyaṃ hariṃ hinvanty adribhiḥ | [ṚV, 9, 50 3.1]
pavamānam madhuścutam | [ṚV, 9, 50 3.2]
ā pavasva madintama pavitraṃ dhārayā kave | [ṚV, 9, 50 4.1]
arkasya yonim āsadam | [ṚV, 9, 50 4.2]
sa pavasva madintama gobhir añjāno aktubhiḥ | [ṚV, 9, 50 5.1]
indav indrāya pītaye | [ṚV, 9, 50 5.2]
{ṚV, 9, 51}
adhvaryo adribhiḥ sutaṃ somam pavitra ā sṛja | [ṚV, 9, 51 1.1]
punīhīndrāya pātave | [ṚV, 9, 51 1.2]
divaḥ pīyūṣam uttamaṃ somam indrāya vajriṇe | [ṚV, 9, 51 2.1]
sunotā madhumattamam | [ṚV, 9, 51 2.2]
tava tya indo andhaso devā madhor vy aśnate | [ṚV, 9, 51 3.1]
pavamānasya marutaḥ | [ṚV, 9, 51 3.2]
tvaṃ hi soma vardhayan suto madāya bhūrṇaye | [ṚV, 9, 51 4.1]
vṛṣan stotāram ūtaye | [ṚV, 9, 51 4.2]
abhy arṣa vicakṣaṇa pavitraṃ dhārayā sutaḥ | [ṚV, 9, 51 5.1]
abhi vājam uta śravaḥ | [ṚV, 9, 51 5.2]
{ṚV, 9, 52}
pari dyukṣaḥ sanadrayir bharad vājaṃ no andhasā | [ṚV, 9, 52 1.1]
suvāno arṣa pavitra ā | [ṚV, 9, 52 1.2]
tava pratnebhir adhvabhir avyo vāre pari priyaḥ | [ṚV, 9, 52 2.1]
sahasradhāro yāt tanā | [ṚV, 9, 52 2.2]
carur na yas tam īṅkhayendo na dānam īṅkhaya | [ṚV, 9, 52 3.1]
vadhair vadhasnav īṅkhaya | [ṚV, 9, 52 3.2]
ni śuṣmam indav eṣām puruhūta janānām | [ṚV, 9, 52 4.1]
yo asmāṁ ādideśati | [ṚV, 9, 52 4.2]
śataṃ na inda ūtibhiḥ sahasraṃ vā śucīnām | [ṚV, 9, 52 5.1]
pavasva maṃhayadrayiḥ | [ṚV, 9, 52 5.2]
{ṚV, 9, 53}
ut te śuṣmāso asthū rakṣo bhindanto adrivaḥ | [ṚV, 9, 53 1.1]
nudasva yāḥ parispṛdhaḥ | [ṚV, 9, 53 1.2]
ayā nijaghnir ojasā rathasaṃge dhane hite | [ṚV, 9, 53 2.1]
stavā abibhyuṣā hṛdā | [ṚV, 9, 53 2.2]
asya vratāni nādhṛṣe pavamānasya dūḍhyā | [ṚV, 9, 53 3.1]
ruja yas tvā pṛtanyati | [ṚV, 9, 53 3.2]
taṃ hinvanti madacyutaṃ hariṃ nadīṣu vājinam | [ṚV, 9, 53 4.1]
indum indrāya matsaram | [ṚV, 9, 53 4.2]
{ṚV, 9, 54}
asya pratnām anu dyutam śukram duduhre ahrayaḥ payaḥ sahasra sām ṛṣim | [ṚV, 9, 54 600865_1]
ayam sūryaḥ iva upadṛś | [ṚV, 9, 54 600867_1]
ayam sarāṃsi dhāvati sapta pravataḥ ā divam | [ṚV, 9, 54 600867_2]
ayam viśvāni tiṣṭhati punānaḥ bhuvanā upari somaḥ devaḥ na sūryaḥ | [ṚV, 9, 54 600869_1]
pari naḥ deva vītaye vājāṁ arṣasi gomataḥ punānaḥ indo indrayuḥ | [ṚV, 9, 54 600871_1]
{ṚV, 9, 55}
yavaṃ yavaṃ no andhasā puṣṭaṃ puṣṭaṃ pari srava | [ṚV, 9, 55 1.1]
soma viśvā ca saubhagā | [ṚV, 9, 55 1.2]
yathā tava stavaḥ yathā te jātam andhasaḥ ni barhiṣi priye sadaḥ | [ṚV, 9, 55 600876_1]
uta no govid aśvavit pavasva somāndhasā | [ṚV, 9, 55 3.1]
makṣūtamebhir ahabhiḥ | [ṚV, 9, 55 3.2]
yo jināti na jīyate hanti śatrum abhītya | [ṚV, 9, 55 4.1]
sa pavasva sahasrajit | [ṚV, 9, 55 4.2]
{ṚV, 9, 56}
pari soma ṛtam bṛhad āśuḥ pavitre arṣati | [ṚV, 9, 56 1.1]
vighnan rakṣāṃsi devayuḥ | [ṚV, 9, 56 1.2]
yat somo vājam arṣati śataṃ dhārā apasyuvaḥ | [ṚV, 9, 56 2.1]
indrasya sakhyam āviśan | [ṚV, 9, 56 2.2]
abhi tvā yoṣaṇo daśa jāraṃ na kanyānūṣata | [ṚV, 9, 56 3.1]
mṛjyase soma sātaye | [ṚV, 9, 56 3.2]
tvam indrāya viṣṇave svādur indo pari srava | [ṚV, 9, 56 4.1]
nṝn stotṝn pāhy aṃhasaḥ | [ṚV, 9, 56 4.2]
{ṚV, 9, 57}
pra te dhārā asaścato divo na yanti vṛṣṭayaḥ | [ṚV, 9, 57 1.1]
acchā vājaṃ sahasriṇam | [ṚV, 9, 57 1.2]
abhi priyāṇi kāvyā viśvā cakṣāṇo arṣati | [ṚV, 9, 57 2.1]
haris tuñjāna āyudhā | [ṚV, 9, 57 2.2]
sa marmṛjāna āyubhir ibho rājeva suvrataḥ | [ṚV, 9, 57 3.1]
śyeno na vaṃsu ṣīdati | [ṚV, 9, 57 3.2]
sa no viśvā divo vasūto pṛthivyā adhi | [ṚV, 9, 57 4.1]
punāna indav ā bhara | [ṚV, 9, 57 4.2]
{ṚV, 9, 58}
tarat sa mandī dhāvati dhārā sutasyāndhasaḥ | [ṚV, 9, 58 1.1]
tarat sa mandī dhāvati | [ṚV, 9, 58 1.2]
usrā veda vasūnām martasya devy avasaḥ | [ṚV, 9, 58 2.1]
tarat sa mandī dhāvati | [ṚV, 9, 58 2.2]
dhvasrayoḥ puruṣantyor ā sahasrāṇi dadmahe | [ṚV, 9, 58 3.1]
tarat sa mandī dhāvati | [ṚV, 9, 58 3.2]
ā yayos triṃśataṃ tanā sahasrāṇi ca dadmahe | [ṚV, 9, 58 4.1]
tarat sa mandī dhāvati | [ṚV, 9, 58 4.2]
{ṚV, 9, 59}
pavasva gojid aśvajid viśvajit soma raṇyajit | [ṚV, 9, 59 1.1]
prajāvad ratnam ā bhara | [ṚV, 9, 59 1.2]
pavasvādbhyo adābhyaḥ pavasvauṣadhībhyaḥ | [ṚV, 9, 59 2.1]
pavasva dhiṣaṇābhyaḥ | [ṚV, 9, 59 2.2]
tvaṃ soma pavamāno viśvāni duritā tara | [ṚV, 9, 59 3.1]
kaviḥ sīda ni barhiṣi | [ṚV, 9, 59 3.2]
pavamāna svar vido jāyamāno 'bhavo mahān | [ṚV, 9, 59 4.1]
indo viśvāṁ abhīd asi | [ṚV, 9, 59 4.2]
{ṚV, 9, 60}
pra gāyatreṇa gāyata pavamānaṃ vicarṣaṇim | [ṚV, 9, 60 1.1]
induṃ sahasracakṣasam | [ṚV, 9, 60 1.2]
taṃ tvā sahasracakṣasam atho sahasrabharṇasam | [ṚV, 9, 60 2.1]
ati vāram apāviṣuḥ | [ṚV, 9, 60 2.2]
ati vārān pavamāno asiṣyadat kalaśāṁ abhi dhāvati | [ṚV, 9, 60 3.1]
indrasya hārdy āviśan | [ṚV, 9, 60 3.2]
indrasya soma rādhase śam pavasva vicarṣaṇe | [ṚV, 9, 60 4.1]
prajāvad reta ā bhara | [ṚV, 9, 60 4.2]
{ṚV, 9, 61}
ayā vītī pari srava yas ta indo madeṣv ā | [ṚV, 9, 61 1.1]
avāhan navatīr nava | [ṚV, 9, 61 1.2]
puraḥ sadya itthādhiye divodāsāya śambaram | [ṚV, 9, 61 2.1]
adha tyaṃ turvaśaṃ yadum | [ṚV, 9, 61 2.2]
pari ṇo aśvam aśvavid gomad indo hiraṇyavat | [ṚV, 9, 61 3.1]
kṣarā sahasriṇīr iṣaḥ | [ṚV, 9, 61 3.2]
pavamānasya te vayam pavitram abhyundataḥ | [ṚV, 9, 61 4.1]
sakhitvam ā vṛṇīmahe | [ṚV, 9, 61 4.2]
ye te pavitram ūrmayo 'bhikṣaranti dhārayā | [ṚV, 9, 61 5.1]
tebhir naḥ soma mṛﾱaya | [ṚV, 9, 61 5.2]
sa naḥ punāna ā bhara rayiṃ vīravatīm iṣam | [ṚV, 9, 61 6.1]
īśānaḥ soma viśvataḥ | [ṚV, 9, 61 6.2]
etam u tyaṃ daśa kṣipo mṛjanti sindhumātaram | [ṚV, 9, 61 7.1]
sam ādityebhir akhyata | [ṚV, 9, 61 7.2]
sam indreṇota vāyunā suta eti pavitra ā | [ṚV, 9, 61 8.1]
saṃ sūryasya raśmibhiḥ | [ṚV, 9, 61 8.2]
sa no bhagāya vāyave pūṣṇe pavasva madhumān | [ṚV, 9, 61 9.1]
cārur mitre varuṇe ca | [ṚV, 9, 61 9.2]
uccā te jātam andhaso divi ṣad bhūmy ā dade | [ṚV, 9, 61 10.1]
ugraṃ śarma mahi śravaḥ | [ṚV, 9, 61 10.2]
enā viśvāny arya ā dyumnāni mānuṣāṇām | [ṚV, 9, 61 11.1]
siṣāsanto vanāmahe | [ṚV, 9, 61 11.2]
sa na indrāya yajyave varuṇāya marudbhyaḥ | [ṚV, 9, 61 12.1]
varivovit pari srava | [ṚV, 9, 61 12.2]
upo ṣu jātam apturaṃ gobhir bhaṅgam pariṣkṛtam | [ṚV, 9, 61 13.1]
induṃ devā ayāsiṣuḥ | [ṚV, 9, 61 13.2]
tam id vardhantu no giro vatsaṃ saṃśiśvarīr iva | [ṚV, 9, 61 14.1]
ya indrasya hṛdaṃsaniḥ | [ṚV, 9, 61 14.2]
arṣā ṇaḥ soma śaṃ gave dhukṣasva pipyuṣīm iṣam | [ṚV, 9, 61 15.1]
vardhā samudram ukthyam | [ṚV, 9, 61 15.2]
pavamāno ajījanad divaś citraṃ na tanyatum | [ṚV, 9, 61 16.1]
jyotir vaiśvānaram bṛhat | [ṚV, 9, 61 16.2]
pavamānasya te raso mado rājann aducchunaḥ | [ṚV, 9, 61 17.1]
vi vāram avyam arṣati | [ṚV, 9, 61 17.2]
pavamāna rasas tava dakṣo vi rājati dyumān | [ṚV, 9, 61 18.1]
jyotir viśvaṃ svar dṛśe | [ṚV, 9, 61 18.2]
yas te mado vareṇyas tenā pavasvāndhasā | [ṚV, 9, 61 19.1]
devāvīr aghaśaṃsahā | [ṚV, 9, 61 19.2]
jaghnir vṛtram amitriyaṃ sasnir vājaṃ dive dive | [ṚV, 9, 61 20.1]
goṣā u aśvasā asi | [ṚV, 9, 61 20.2]
sammiślo aruṣo bhava sūpasthābhir na dhenubhiḥ | [ṚV, 9, 61 21.1]
sīdañchyeno na yonim ā | [ṚV, 9, 61 21.2]
sa pavasva ya āvithendraṃ vṛtrāya hantave | [ṚV, 9, 61 22.1]
vavrivāṃsam mahīr apaḥ | [ṚV, 9, 61 22.2]
suvīrāso vayaṃ dhanā jayema soma mīḍhvaḥ | [ṚV, 9, 61 23.1]
punāno vardha no giraḥ | [ṚV, 9, 61 23.2]
tvotāsas tavāvasā syāma vanvanta āmuraḥ | [ṚV, 9, 61 24.1]
soma vrateṣu jāgṛhi | [ṚV, 9, 61 24.2]
apaghnan pavate mṛdho 'pa somo arāvṇaḥ | [ṚV, 9, 61 25.1]
gacchann indrasya niṣkṛtam | [ṚV, 9, 61 25.2]
maho no rāya ā bhara pavamāna jahī mṛdhaḥ | [ṚV, 9, 61 26.1]
rāsvendo vīravad yaśaḥ | [ṚV, 9, 61 26.2]
na tvā śataṃ cana hruto rādho ditsantam ā minan | [ṚV, 9, 61 27.1]
yat punāno makhasyase | [ṚV, 9, 61 27.2]
pavasvendo vṛṣā sutaḥ kṛdhī no yaśaso jane | [ṚV, 9, 61 28.1]
viśvā apa dviṣo jahi | [ṚV, 9, 61 28.2]
asya te sakhye vayaṃ tavendo dyumna uttame | [ṚV, 9, 61 29.1]
sāsahyāma pṛtanyataḥ | [ṚV, 9, 61 29.2]
yā te bhīmāny āyudhā tigmāni santi dhūrvaṇe | [ṚV, 9, 61 30.1]
rakṣā samasya no nidaḥ | [ṚV, 9, 61 30.2]
{ṚV, 9, 62}
ete asṛgram indavas tiraḥ pavitram āśavaḥ | [ṚV, 9, 62 1.1]
viśvāny abhi saubhagā | [ṚV, 9, 62 1.2]
vighnanto duritā puru sugā tokāya vājinaḥ | [ṚV, 9, 62 2.1]
tanā kṛṇvanto arvate | [ṚV, 9, 62 2.2]
kṛṇvanto varivo gave 'bhy arṣanti suṣṭutim | [ṚV, 9, 62 3.1]
iﾱām asmabhyaṃ saṃyatam | [ṚV, 9, 62 3.2]
asāvy aṃśur madāyāpsu dakṣo giriṣṭhāḥ | [ṚV, 9, 62 4.1]
śyeno na yonim āsadat | [ṚV, 9, 62 4.2]
śubhram andho devavātam apsu dhūto nṛbhiḥ sutaḥ | [ṚV, 9, 62 5.1]
svadanti gāvaḥ payobhiḥ | [ṚV, 9, 62 5.2]
āt īm aśvam na hetāraḥ aśūśubhan amṛtāya madhvaḥ rasam sadhamāde | [ṚV, 9, 62 600991_1]
yās te dhārā madhuścuto 'sṛgram inda ūtaye | [ṚV, 9, 62 7.1]
tābhiḥ pavitram āsadaḥ | [ṚV, 9, 62 7.2]
so arṣendrāya pītaye tiro romāṇy avyayā | [ṚV, 9, 62 8.1]
sīdan yonā vaneṣv ā | [ṚV, 9, 62 8.2]
tvam indo pari srava svādiṣṭho aṅgirobhyaḥ | [ṚV, 9, 62 9.1]
varivovid ghṛtam payaḥ | [ṚV, 9, 62 9.2]
ayaṃ vicarṣaṇir hitaḥ pavamānaḥ sa cetati | [ṚV, 9, 62 10.1]
hinvāna āpyam bṛhat | [ṚV, 9, 62 10.2]
eṣa vṛṣā vṛṣavrataḥ pavamāno aśastihā | [ṚV, 9, 62 11.1]
karad vasūni dāśuṣe | [ṚV, 9, 62 11.2]
ā pavasva sahasriṇaṃ rayiṃ gomantam aśvinam | [ṚV, 9, 62 12.1]
puruścandram puruspṛham | [ṚV, 9, 62 12.2]
eṣa sya pari ṣicyate marmṛjyamāna āyubhiḥ | [ṚV, 9, 62 13.1]
urugāyaḥ kavikratuḥ | [ṚV, 9, 62 13.2]
sahasrotiḥ śatāmagho vimāno rajasaḥ kaviḥ | [ṚV, 9, 62 14.1]
indrāya pavate madaḥ | [ṚV, 9, 62 14.2]
girā jāta iha stuta indur indrāya dhīyate | [ṚV, 9, 62 15.1]
vir yonā vasatāv iva | [ṚV, 9, 62 15.2]
pavamānaḥ suto nṛbhiḥ somo vājam ivāsarat | [ṚV, 9, 62 16.1]
camūṣu śakmanāsadam | [ṚV, 9, 62 16.2]
taṃ tripṛṣṭhe trivandhure rathe yuñjanti yātave | [ṚV, 9, 62 17.1]
ṛṣīṇāṃ sapta dhītibhiḥ | [ṚV, 9, 62 17.2]
taṃ sotāro dhanaspṛtam āśuṃ vājāya yātave | [ṚV, 9, 62 18.1]
hariṃ hinota vājinam | [ṚV, 9, 62 18.2]
āviśan kalaśaṃ suto viśvā arṣann abhi śriyaḥ | [ṚV, 9, 62 19.1]
śūro na goṣu tiṣṭhati | [ṚV, 9, 62 19.2]
ā ta indo madāya kam payo duhanty āyavaḥ | [ṚV, 9, 62 20.1]
devā devebhyo madhu | [ṚV, 9, 62 20.2]
ā naḥ somam pavitra ā sṛjatā madhumattamam | [ṚV, 9, 62 21.1]
devebhyo devaśruttamam | [ṚV, 9, 62 21.2]
ete somā asṛkṣata gṛṇānāḥ śravase mahe | [ṚV, 9, 62 22.1]
madintamasya dhārayā | [ṚV, 9, 62 22.2]
abhi gavyāni vītaye nṛmṇā punāno arṣasi | [ṚV, 9, 62 23.1]
sanadvājaḥ pari srava | [ṚV, 9, 62 23.2]
uta no gomatīr iṣo viśvā arṣa pariṣṭubhaḥ | [ṚV, 9, 62 24.1]
gṛṇāno jamadagninā | [ṚV, 9, 62 24.2]
pavasva vāco agriyaḥ soma citrābhir ūtibhiḥ | [ṚV, 9, 62 25.1]
abhi viśvāni kāvyā | [ṚV, 9, 62 25.2]
tvaṃ samudriyā apo 'griyo vāca īrayan | [ṚV, 9, 62 26.1]
pavasva viśvamejaya | [ṚV, 9, 62 26.2]
tubhyemā bhuvanā kave mahimne soma tasthire | [ṚV, 9, 62 27.1]
tubhyam arṣanti sindhavaḥ | [ṚV, 9, 62 27.2]
pra te divo na vṛṣṭayo dhārā yanty asaścataḥ | [ṚV, 9, 62 28.1]
abhi śukrām upastiram | [ṚV, 9, 62 28.2]
indrāyendum punītanograṃ dakṣāya sādhanam | [ṚV, 9, 62 29.1]
īśānaṃ vītirādhasam | [ṚV, 9, 62 29.2]
pavamāna ṛtaḥ kaviḥ somaḥ pavitram āsadat | [ṚV, 9, 62 30.1]
dadhat stotre suvīryam | [ṚV, 9, 62 30.2]
{ṚV, 9, 63}
ā pavasva sahasriṇaṃ rayiṃ soma suvīryam | [ṚV, 9, 63 1.1]
asme śravāṃsi dhāraya | [ṚV, 9, 63 1.2]
iṣam ūrjaṃ ca pinvasa indrāya matsarintamaḥ | [ṚV, 9, 63 2.1]
camūṣv ā ni ṣīdasi | [ṚV, 9, 63 2.2]
suta indrāya viṣṇave somaḥ kalaśe akṣarat | [ṚV, 9, 63 3.1]
madhumāṁ astu vāyave | [ṚV, 9, 63 3.2]
ete asṛgram āśavo 'ti hvarāṃsi babhravaḥ | [ṚV, 9, 63 4.1]
somā ṛtasya dhārayā | [ṚV, 9, 63 4.2]
indraṃ vardhanto apturaḥ kṛṇvanto viśvam āryam | [ṚV, 9, 63 5.1]
apaghnanto arāvṇaḥ | [ṚV, 9, 63 5.2]
sutā anu svam ā rajo 'bhy arṣanti babhravaḥ | [ṚV, 9, 63 6.1]
indraṃ gacchanta indavaḥ | [ṚV, 9, 63 6.2]
ayā pavasva dhārayā yayā sūryam arocayaḥ | [ṚV, 9, 63 7.1]
hinvāno mānuṣīr apaḥ | [ṚV, 9, 63 7.2]
ayukta sūra etaśam pavamāno manāv adhi | [ṚV, 9, 63 8.1]
antarikṣeṇa yātave | [ṚV, 9, 63 8.2]
uta tyā harito daśa sūro ayukta yātave | [ṚV, 9, 63 9.1]
indur indra iti bruvan | [ṚV, 9, 63 9.2]
parīto vāyave sutaṃ gira indrāya matsaram | [ṚV, 9, 63 10.1]
avyo vāreṣu siñcata | [ṚV, 9, 63 10.2]
pavamāna vidā rayim asmabhyaṃ soma duṣṭaram | [ṚV, 9, 63 11.1]
yo dūṇāśo vanuṣyatā | [ṚV, 9, 63 11.2]
abhy arṣa sahasriṇaṃ rayiṃ gomantam aśvinam | [ṚV, 9, 63 12.1]
abhi vājam uta śravaḥ | [ṚV, 9, 63 12.2]
somo devo na sūryo 'dribhiḥ pavate sutaḥ | [ṚV, 9, 63 13.1]
dadhānaḥ kalaśe rasam | [ṚV, 9, 63 13.2]
ete dhāmāny āryā śukrā ṛtasya dhārayā | [ṚV, 9, 63 14.1]
vājaṃ gomantam akṣaran | [ṚV, 9, 63 14.2]
sutā indrāya vajriṇe somāso dadhyāśiraḥ | [ṚV, 9, 63 15.1]
pavitram aty akṣaran | [ṚV, 9, 63 15.2]
pra soma madhumattamo rāye arṣa pavitra ā | [ṚV, 9, 63 16.1]
mado yo devavītamaḥ | [ṚV, 9, 63 16.2]
tam ī mṛjanty āyavo hariṃ nadīṣu vājinam | [ṚV, 9, 63 17.1]
indum indrāya matsaram | [ṚV, 9, 63 17.2]
ā pavasva hiraṇyavad aśvāvat soma vīravat | [ṚV, 9, 63 18.1]
vājaṃ gomantam ā bhara | [ṚV, 9, 63 18.2]
pari vāje na vājayum avyo vāreṣu siñcata | [ṚV, 9, 63 19.1]
indrāya madhumattamam | [ṚV, 9, 63 19.2]
kavim mṛjanti marjyaṃ dhībhir viprā avasyavaḥ | [ṚV, 9, 63 20.1]
vṛṣā kanikrad arṣati | [ṚV, 9, 63 20.2]
vṛṣaṇaṃ dhībhir apturaṃ somam ṛtasya dhārayā | [ṚV, 9, 63 21.1]
matī viprāḥ sam asvaran | [ṚV, 9, 63 21.2]
pavasva devāyuṣag indraṃ gacchatu te madaḥ | [ṚV, 9, 63 22.1]
vāyum ā roha dharmaṇā | [ṚV, 9, 63 22.2]
pavamāna ni tośase rayiṃ soma śravāyyam | [ṚV, 9, 63 23.1]
priyaḥ samudram ā viśa | [ṚV, 9, 63 23.2]
apaghnan pavase mṛdhaḥ kratuvit soma matsaraḥ | [ṚV, 9, 63 24.1]
nudasvādevayuṃ janam | [ṚV, 9, 63 24.2]
pavamānā asṛkṣata somāḥ śukrāsa indavaḥ | [ṚV, 9, 63 25.1]
abhi viśvāni kāvyā | [ṚV, 9, 63 25.2]
pavamānāsa āśavaḥ śubhrā asṛgram indavaḥ | [ṚV, 9, 63 26.1]
ghnanto viśvā apa dviṣaḥ | [ṚV, 9, 63 26.2]
pavamānā divas pary antarikṣād asṛkṣata | [ṚV, 9, 63 27.1]
pṛthivyā adhi sānavi | [ṚV, 9, 63 27.2]
punānaḥ soma dhārayendo viśvā apa sridhaḥ | [ṚV, 9, 63 28.1]
jahi rakṣāṃsi sukrato | [ṚV, 9, 63 28.2]
apaghnan soma rakṣaso 'bhy arṣa kanikradat | [ṚV, 9, 63 29.1]
dyumantaṃ śuṣmam uttamam | [ṚV, 9, 63 29.2]
asme vasūni dhāraya soma divyāni pārthivā | [ṚV, 9, 63 30.1]
indo viśvāni vāryā | [ṚV, 9, 63 30.2]
{ṚV, 9, 64}
vṛṣā soma dyumāṁ asi vṛṣā deva vṛṣavrataḥ | [ṚV, 9, 64 1.1]
vṛṣā dharmāṇi dadhiṣe | [ṚV, 9, 64 1.2]
vṛṣṇas te vṛṣṇyaṃ śavo vṛṣā vanaṃ vṛṣā madaḥ | [ṚV, 9, 64 2.1]
satyaṃ vṛṣan vṛṣed asi | [ṚV, 9, 64 2.2]
aśvaḥ na cakradaḥ vṛṣā | [ṚV, 9, 64 601105_1]
sam | [ṚV, 9, 64 601105_2]
sam gāḥ indo sam arvataḥ | [ṚV, 9, 64 601105_3]
vi naḥ rāye duraḥ vṛdhi | [ṚV, 9, 64 601106_1]
asṛkṣata pra vājino gavyā somāso aśvayā | [ṚV, 9, 64 4.1]
śukrāso vīrayāśavaḥ | [ṚV, 9, 64 4.2]
śumbhamānā ṛtāyubhir mṛjyamānā gabhastyoḥ | [ṚV, 9, 64 5.1]
pavante vāre avyaye | [ṚV, 9, 64 5.2]
te viśvā dāśuṣe vasu somā divyāni pārthivā | [ṚV, 9, 64 6.1]
pavantām āntarikṣyā | [ṚV, 9, 64 6.2]
pavamānasya viśva vid pra te sargāḥ asṛkṣata sūryasya iva na raśmayaḥ | [ṚV, 9, 64 601113_1]
ketuṃ kṛṇvan divas pari viśvā rūpābhy arṣasi | [ṚV, 9, 64 8.1]
samudraḥ soma pinvase | [ṚV, 9, 64 8.2]
hinvānaḥ vācam iṣyasi pavamāna vidharmaṇi | [ṚV, 9, 64 601117_1]
akrān devaḥ na sūryaḥ | [ṚV, 9, 64 601118_1]
induḥ paviṣṭa cetanaḥ priyaḥ kavīnām matī | [ṚV, 9, 64 10.1]
sṛjad aśvaṃ rathīr iva | [ṚV, 9, 64 10.2]
ūrmir yas te pavitra ā devāvīḥ paryakṣarat | [ṚV, 9, 64 11.1]
sīdann ṛtasya yonim ā | [ṚV, 9, 64 11.2]
sa no arṣa pavitra ā mado yo devavītamaḥ | [ṚV, 9, 64 12.1]
indav indrāya pītaye | [ṚV, 9, 64 12.2]
iṣe pavasva dhārayā mṛjyamāno manīṣibhiḥ | [ṚV, 9, 64 13.1]
indo rucābhi gā ihi | [ṚV, 9, 64 13.2]
punāno varivas kṛdhy ūrjaṃ janāya girvaṇaḥ | [ṚV, 9, 64 14.1]
hare sṛjāna āśiram | [ṚV, 9, 64 14.2]
punāno devavītaya indrasya yāhi niṣkṛtam | [ṚV, 9, 64 15.1]
dyutāno vājibhir yataḥ | [ṚV, 9, 64 15.2]
pra hinvānāsa indavo 'cchā samudram āśavaḥ | [ṚV, 9, 64 16.1]
dhiyā jūtā asṛkṣata | [ṚV, 9, 64 16.2]
marmṛjānāsa āyavo vṛthā samudram indavaḥ | [ṚV, 9, 64 17.1]
agmann ṛtasya yonim ā | [ṚV, 9, 64 17.2]
pari ṇo yāhy asmayur viśvā vasūny ojasā | [ṚV, 9, 64 18.1]
pāhi naḥ śarma vīravat | [ṚV, 9, 64 18.2]
mimāti vahnir etaśaḥ padaṃ yujāna ṛkvabhiḥ | [ṚV, 9, 64 19.1]
pra yat samudra āhitaḥ | [ṚV, 9, 64 19.2]
ā yad yoniṃ hiraṇyayam āśur ṛtasya sīdati | [ṚV, 9, 64 20.1]
jahāty apracetasaḥ | [ṚV, 9, 64 20.2]
abhi venā anūṣateyakṣanti pracetasaḥ | [ṚV, 9, 64 21.1]
majjanty avicetasaḥ | [ṚV, 9, 64 21.2]
indrāyendo marutvate pavasva madhumattamaḥ | [ṚV, 9, 64 22.1]
ṛtasya yonim āsadam | [ṚV, 9, 64 22.2]
taṃ tvā viprā vacovidaḥ pariṣkṛṇvanti vedhasaḥ | [ṚV, 9, 64 23.1]
saṃ tvā mṛjanty āyavaḥ | [ṚV, 9, 64 23.2]
rasaṃ te mitro aryamā pibanti varuṇaḥ kave | [ṚV, 9, 64 24.1]
pavamānasya marutaḥ | [ṚV, 9, 64 24.2]
tvaṃ soma vipaścitam punāno vācam iṣyasi | [ṚV, 9, 64 25.1]
indo sahasrabharṇasam | [ṚV, 9, 64 25.2]
uto sahasrabharṇasaṃ vācaṃ soma makhasyuvam | [ṚV, 9, 64 26.1]
punāna indav ā bhara | [ṚV, 9, 64 26.2]
punāna indav eṣām puruhūta janānām | [ṚV, 9, 64 27.1]
priyaḥ samudram ā viśa | [ṚV, 9, 64 27.2]
davidyutatyā rucā pariṣṭobhantyā kṛpā | [ṚV, 9, 64 28.1]
somāḥ śukrā gavāśiraḥ | [ṚV, 9, 64 28.2]
hinvānaḥ hetṛbhiḥ yataḥ ā vājam vājī akramīt sīdantaḥ vanuṣaḥ yathā | [ṚV, 9, 64 601157_1]
ṛdhak soma svastaye saṃjagmāno divaḥ kaviḥ | [ṚV, 9, 64 30.1]
pavasva sūryo dṛśe | [ṚV, 9, 64 30.2]
{ṚV, 9, 65}
hinvanti sūram usrayaḥ svasāro jāmayas patim | [ṚV, 9, 65 1.1]
mahām indum mahīyuvaḥ | [ṚV, 9, 65 1.2]
pavamāna rucā rucā devo devebhyas pari | [ṚV, 9, 65 2.1]
viśvā vasūny ā viśa | [ṚV, 9, 65 2.2]
ā pavamāna suṣṭutiṃ vṛṣṭiṃ devebhyo duvaḥ | [ṚV, 9, 65 3.1]
iṣe pavasva saṃyatam | [ṚV, 9, 65 3.2]
vṛṣā hy asi bhānunā dyumantaṃ tvā havāmahe | [ṚV, 9, 65 4.1]
pavamāna svādhyaḥ | [ṚV, 9, 65 4.2]
ā pavasva suvīryam mandamānaḥ svāyudha | [ṚV, 9, 65 5.1]
iho ṣv indav ā gahi | [ṚV, 9, 65 5.2]
yad adbhiḥ pariṣicyase mṛjyamāno gabhastyoḥ | [ṚV, 9, 65 6.1]
druṇā sadhastham aśnuṣe | [ṚV, 9, 65 6.2]
pra somāya vyaśvavat pavamānāya gāyata | [ṚV, 9, 65 7.1]
mahe sahasracakṣase | [ṚV, 9, 65 7.2]
yasya varṇam madhuścutaṃ hariṃ hinvanty adribhiḥ | [ṚV, 9, 65 8.1]
indum indrāya pītaye | [ṚV, 9, 65 8.2]
tasya te vājino vayaṃ viśvā dhanāni jigyuṣaḥ | [ṚV, 9, 65 9.1]
sakhitvam ā vṛṇīmahe | [ṚV, 9, 65 9.2]
vṛṣā pavasva dhārayā marutvate ca matsaraḥ | [ṚV, 9, 65 10.1]
viśvā dadhāna ojasā | [ṚV, 9, 65 10.2]
taṃ tvā dhartāram oṇyoḥ pavamāna svardṛśam | [ṚV, 9, 65 11.1]
hinve vājeṣu vājinam | [ṚV, 9, 65 11.2]
ayā citto vipānayā hariḥ pavasva dhārayā | [ṚV, 9, 65 12.1]
yujaṃ vājeṣu codaya | [ṚV, 9, 65 12.2]
ā na indo mahīm iṣam pavasva viśvadarśataḥ | [ṚV, 9, 65 13.1]
asmabhyaṃ soma gātuvit | [ṚV, 9, 65 13.2]
ā kalaśā anūṣatendo dhārābhir ojasā | [ṚV, 9, 65 14.1]
endrasya pītaye viśa | [ṚV, 9, 65 14.2]
yasya te madyaṃ rasaṃ tīvraṃ duhanty adribhiḥ | [ṚV, 9, 65 15.1]
sa pavasvābhimātihā | [ṚV, 9, 65 15.2]
rājā medhābhir īyate pavamāno manāv adhi | [ṚV, 9, 65 16.1]
antarikṣeṇa yātave | [ṚV, 9, 65 16.2]
ā na indo śatagvinaṃ gavām poṣaṃ svaśvyam | [ṚV, 9, 65 17.1]
vahā bhagattim ūtaye | [ṚV, 9, 65 17.2]
ā naḥ soma saho juvo rūpaṃ na varcase bhara | [ṚV, 9, 65 18.1]
suṣvāṇo devavītaye | [ṚV, 9, 65 18.2]
arṣā soma dyumattamo 'bhi droṇāni roruvat | [ṚV, 9, 65 19.1]
sīdañchyeno na yonim ā | [ṚV, 9, 65 19.2]
apsā indrāya vāyave varuṇāya marudbhyaḥ | [ṚV, 9, 65 20.1]
somo arṣati viṣṇave | [ṚV, 9, 65 20.2]
iṣaṃ tokāya no dadhad asmabhyaṃ soma viśvataḥ | [ṚV, 9, 65 21.1]
ā pavasva sahasriṇam | [ṚV, 9, 65 21.2]
ye somāsaḥ parāvati ye arvāvati sunvire | [ṚV, 9, 65 22.1]
ye vādaḥ śaryaṇāvati | [ṚV, 9, 65 22.2]
ya ārjīkeṣu kṛtvasu ye madhye pastyānām | [ṚV, 9, 65 23.1]
ye vā janeṣu pañcasu | [ṚV, 9, 65 23.2]
te no vṛṣṭiṃ divas pari pavantām ā suvīryam | [ṚV, 9, 65 24.1]
suvānā devāsa indavaḥ | [ṚV, 9, 65 24.2]
pavate haryato harir gṛṇāno jamadagninā | [ṚV, 9, 65 25.1]
hinvāno gor adhi tvaci | [ṚV, 9, 65 25.2]
pra śukrāsaḥ vayojuvaḥ hinvānāsaḥ na saptayaḥ | [ṚV, 9, 65 601211_1]
śrīṇānāḥ apsu mṛñjata | [ṚV, 9, 65 601212_1]
taṃ tvā suteṣv ābhuvo hinvire devatātaye | [ṚV, 9, 65 27.1]
sa pavasvānayā rucā | [ṚV, 9, 65 27.2]
ā te dakṣam mayobhuvaṃ vahnim adyā vṛṇīmahe | [ṚV, 9, 65 28.1]
pāntam ā puruspṛham | [ṚV, 9, 65 28.2]
ā mandram ā vareṇyam ā vipram ā manīṣiṇam | [ṚV, 9, 65 29.1]
pāntam ā puruspṛham | [ṚV, 9, 65 29.2]
ā rayim ā sucetunam ā sukrato tanūṣv ā | [ṚV, 9, 65 30.1]
pāntam ā puruspṛham | [ṚV, 9, 65 30.2]
{ṚV, 9, 66}
pavasva viśvacarṣaṇe 'bhi viśvāni kāvyā | [ṚV, 9, 66 1.1]
sakhā sakhibhya īḍyaḥ | [ṚV, 9, 66 1.2]
tābhyāṃ viśvasya rājasi ye pavamāna dhāmanī | [ṚV, 9, 66 2.1]
pratīcī soma tasthatuḥ | [ṚV, 9, 66 2.2]
pari dhāmāni yāni te tvaṃ somāsi viśvataḥ | [ṚV, 9, 66 3.1]
pavamāna ṛtubhiḥ kave | [ṚV, 9, 66 3.2]
pavasva janayann iṣo 'bhi viśvāni vāryā | [ṚV, 9, 66 4.1]
sakhā sakhibhya ūtaye | [ṚV, 9, 66 4.2]
tava śukrāso arcayo divas pṛṣṭhe vi tanvate | [ṚV, 9, 66 5.1]
pavitraṃ soma dhāmabhiḥ | [ṚV, 9, 66 5.2]
taveme sapta sindhavaḥ praśiṣaṃ soma sisrate | [ṚV, 9, 66 6.1]
tubhyaṃ dhāvanti dhenavaḥ | [ṚV, 9, 66 6.2]
pra soma yāhi dhārayā suta indrāya matsaraḥ | [ṚV, 9, 66 7.1]
dadhāno akṣiti śravaḥ | [ṚV, 9, 66 7.2]
sam u tvā dhībhir asvaran hinvatīḥ sapta jāmayaḥ | [ṚV, 9, 66 8.1]
vipram ājā vivasvataḥ | [ṚV, 9, 66 8.2]
mṛjanti tvā sam agruvo 'vye jīrāv adhi ṣvaṇi | [ṚV, 9, 66 9.1]
rebho yad ajyase vane | [ṚV, 9, 66 9.2]
pavamānasya te kave vājin sargāḥ asṛkṣata arvantaḥ na śravasyavaḥ | [ṚV, 9, 66 601239_1]
acchā kośam madhuścutam asṛgram vāre avyaye | [ṚV, 9, 66 601241_1]
avāvaśanta dhītayaḥ | [ṚV, 9, 66 601242_1]
acchā samudram indavaḥ astam gāvaḥ na dhenavaḥ agman ṛtasya yonim ā | [ṚV, 9, 66 601244_1]
pra ṇa indo mahe raṇa āpo arṣanti sindhavaḥ | [ṚV, 9, 66 13.1]
yad gobhir vāsayiṣyase | [ṚV, 9, 66 13.2]
asya te sakhye vayam iyakṣantas tvotayaḥ | [ṚV, 9, 66 14.1]
indo sakhitvam uśmasi | [ṚV, 9, 66 14.2]
ā pavasva gaviṣṭaye mahe soma nṛcakṣase | [ṚV, 9, 66 15.1]
endrasya jaṭhare viśa | [ṚV, 9, 66 15.2]
mahāṁ asi soma jyeṣṭha ugrāṇām inda ojiṣṭhaḥ | [ṚV, 9, 66 16.1]
yudhvā sañchaśvaj jigetha | [ṚV, 9, 66 16.2]
ya ugrebhyaś cid ojīyāñchūrebhyaś cicchūrataraḥ | [ṚV, 9, 66 17.1]
bhūridābhyaś cin maṃhīyān | [ṚV, 9, 66 17.2]
tvaṃ soma sūra eṣas tokasya sātā tanūnām | [ṚV, 9, 66 18.1]
vṛṇīmahe sakhyāya vṛṇīmahe yujyāya | [ṚV, 9, 66 18.2]
agna āyūṃṣi pavasa ā suvorjam iṣaṃ ca naḥ | [ṚV, 9, 66 19.1]
āre bādhasva ducchunām | [ṚV, 9, 66 19.2]
agnir ṛṣiḥ pavamānaḥ pāñcajanyaḥ purohitaḥ | [ṚV, 9, 66 20.1]
tam īmahe mahāgayam | [ṚV, 9, 66 20.2]
agne pavasva svapā asme varcaḥ suvīryam | [ṚV, 9, 66 21.1]
dadhad rayim mayi poṣam | [ṚV, 9, 66 21.2]
pavamāno ati sridho 'bhy arṣati suṣṭutim | [ṚV, 9, 66 22.1]
sūro na viśvadarśataḥ | [ṚV, 9, 66 22.2]
sa marmṛjāna āyubhiḥ prayasvān prayase hitaḥ | [ṚV, 9, 66 23.1]
indur atyo vicakṣaṇaḥ | [ṚV, 9, 66 23.2]
pavamāna ṛtam bṛhacchukraṃ jyotir ajījanat | [ṚV, 9, 66 24.1]
kṛṣṇā tamāṃsi jaṅghanat | [ṚV, 9, 66 24.2]
pavamānasya jaṅghnato hareś candrā asṛkṣata | [ṚV, 9, 66 25.1]
jīrā ajiraśociṣaḥ | [ṚV, 9, 66 25.2]
pavamāno rathītamaḥ śubhrebhiḥ śubhraśastamaḥ | [ṚV, 9, 66 26.1]
hariścandro marudgaṇaḥ | [ṚV, 9, 66 26.2]
pavamāno vy aśnavad raśmibhir vājasātamaḥ | [ṚV, 9, 66 27.1]
dadhat stotre suvīryam | [ṚV, 9, 66 27.2]
pra suvāna indur akṣāḥ pavitram aty avyayam | [ṚV, 9, 66 28.1]
punāna indur indram ā | [ṚV, 9, 66 28.2]
eṣa somo adhi tvaci gavāṃ krīﾱaty adribhiḥ | [ṚV, 9, 66 29.1]
indram madāya johuvat | [ṚV, 9, 66 29.2]
yasya te dyumnavat payaḥ pavamānābhṛtaṃ divaḥ | [ṚV, 9, 66 30.1]
tena no mṛﾱa jīvase | [ṚV, 9, 66 30.2]
{ṚV, 9, 67}
tvaṃ somāsi dhārayur mandra ojiṣṭho adhvare | [ṚV, 9, 67 1.1]
pavasva maṃhayadrayiḥ | [ṚV, 9, 67 1.2]
tvaṃ suto nṛmādano dadhanvān matsarintamaḥ | [ṚV, 9, 67 2.1]
indrāya sūrir andhasā | [ṚV, 9, 67 2.2]
tvaṃ suṣvāṇo adribhir abhy arṣa kanikradat | [ṚV, 9, 67 3.1]
dyumantaṃ śuṣmam uttamam | [ṚV, 9, 67 3.2]
indur hinvāno arṣati tiro vārāṇy avyayā | [ṚV, 9, 67 4.1]
harir vājam acikradat | [ṚV, 9, 67 4.2]
indo vy avyam arṣasi vi śravāṃsi vi saubhagā | [ṚV, 9, 67 5.1]
vi vājān soma gomataḥ | [ṚV, 9, 67 5.2]
ā na indo śatagvinaṃ rayiṃ gomantam aśvinam | [ṚV, 9, 67 6.1]
bharā soma sahasriṇam | [ṚV, 9, 67 6.2]
pavamānāsa indavas tiraḥ pavitram āśavaḥ | [ṚV, 9, 67 7.1]
indraṃ yāmebhir āśata | [ṚV, 9, 67 7.2]
kakuhaḥ somyo rasa indur indrāya pūrvyaḥ | [ṚV, 9, 67 8.1]
āyuḥ pavata āyave | [ṚV, 9, 67 8.2]
hinvanti sūram usrayaḥ pavamānam madhuścutam | [ṚV, 9, 67 9.1]
abhi girā sam asvaran | [ṚV, 9, 67 9.2]
avitā no ajāśvaḥ pūṣā yāmani yāmani | [ṚV, 9, 67 10.1]
ā bhakṣat kanyāsu naḥ | [ṚV, 9, 67 10.2]
ayaṃ somaḥ kapardine ghṛtaṃ na pavate madhu | [ṚV, 9, 67 11.1]
ā bhakṣat kanyāsu naḥ | [ṚV, 9, 67 11.2]
ayaṃ ta āghṛṇe suto ghṛtaṃ na pavate śuci | [ṚV, 9, 67 12.1]
ā bhakṣat kanyāsu naḥ | [ṚV, 9, 67 12.2]
vāco jantuḥ kavīnām pavasva soma dhārayā | [ṚV, 9, 67 13.1]
deveṣu ratnadhā asi | [ṚV, 9, 67 13.2]
ā kalaśeṣu dhāvati śyeno varma vi gāhate | [ṚV, 9, 67 14.1]
abhi droṇā kanikradat | [ṚV, 9, 67 14.2]
pari pra soma te raso 'sarji kalaśe sutaḥ | [ṚV, 9, 67 15.1]
śyeno na takto arṣati | [ṚV, 9, 67 15.2]
pavasva soma mandayann indrāya madhumattamaḥ | [ṚV, 9, 67 16.1]
asṛgran deva vītaye vājayantaḥ rathāḥ iva | [ṚV, 9, 67 601312_1]
te sutāso madintamāḥ śukrā vāyum asṛkṣata | [ṚV, 9, 67 18.1]
grāvṇā tunno abhiṣṭutaḥ pavitraṃ soma gacchasi | [ṚV, 9, 67 19.1]
dadhat stotre suvīryam | [ṚV, 9, 67 19.2]
eṣa tunnaḥ abhiṣṭutaḥ pavitram ati gāhate rakṣaḥ hā vāram avyayam | [ṚV, 9, 67 601316_1]
yad anti yac ca dūrake bhayaṃ vindati mām iha | [ṚV, 9, 67 21.1]
pavamāna vi taj jahi | [ṚV, 9, 67 21.2]
pavamānaḥ so adya naḥ pavitreṇa vicarṣaṇiḥ | [ṚV, 9, 67 22.1]
yaḥ potā sa punātu naḥ | [ṚV, 9, 67 22.2]
yat te pavitram arciṣy agne vitatam antar ā | [ṚV, 9, 67 23.1]
brahma tena punīhi naḥ | [ṚV, 9, 67 23.2]
yat te pavitram arcivat agne tena punīhi naḥ | [ṚV, 9, 67 601324_1]
brahma savaiḥ punīhi naḥ | [ṚV, 9, 67 601325_1]
ubhābhyāṃ deva savitaḥ pavitreṇa savena ca | [ṚV, 9, 67 25.1]
mām punīhi viśvataḥ | [ṚV, 9, 67 25.2]
tribhiṣ ṭvaṃ deva savitar varṣiṣṭhaiḥ soma dhāmabhiḥ | [ṚV, 9, 67 26.1]
agne dakṣaiḥ punīhi naḥ | [ṚV, 9, 67 26.2]
punantu mām deva janāḥ punantu vasavaḥ dhiyā | [ṚV, 9, 67 601330_1]
viśve devāḥ punīta mā | [ṚV, 9, 67 601331_1]
jātavedaḥ punīhi mā | [ṚV, 9, 67 601331_2]
pra pyāyasva | [ṚV, 9, 67 601332_1]
pra syandasva soma viśvebhiḥ aṃśubhiḥ devebhyaḥ uttamam haviḥ | [ṚV, 9, 67 601332_2]
upa priyam panipnatam yuvānam āhutī vṛdham aganma bibhrataḥ namaḥ | [ṚV, 9, 67 601335_1]
alāyyasya paraśur nanāśa tam ā pavasva deva soma | [ṚV, 9, 67 30.1]
ākhuṃ cid eva deva soma | [ṚV, 9, 67 30.2]
yaḥ pāvamānīr adhyety ṛṣibhiḥ saṃbhṛtaṃ rasam | [ṚV, 9, 67 31.1]
sarvaṃ sa pūtam aśnāti svaditam mātariśvanā | [ṚV, 9, 67 31.2]
pāvamānīr yo adhyety ṛṣibhiḥ saṃbhṛtaṃ rasam | [ṚV, 9, 67 32.1]
tasmai sarasvatī duhe kṣīraṃ sarpir madhūdakam | [ṚV, 9, 67 32.2]
{ṚV, 9, 68}
pra devam acchā madhumantaḥ indavaḥ asiṣyadanta gāvaḥ ā na dhenavaḥ | [ṚV, 9, 68 601342_1]
barhiṣadaḥ vacanāvantaḥ ūdhabhiḥ parisrutam nirṇijam dhire | [ṚV, 9, 68 601343_1]
sa roruvad abhi pūrvā acikradad upāruhaḥ śrathayan svādate hariḥ | [ṚV, 9, 68 2.1]
tiraḥ pavitram pariyann uru jrayo ni śaryāṇi dadhate deva ā varam | [ṚV, 9, 68 2.2]
vi yo mame yamyā saṃyatī madaḥ sākaṃvṛdhā payasā pinvad akṣitā | [ṚV, 9, 68 3.1]
mahī apāre rajasī vivevidad abhivrajann akṣitam pāja ā dade | [ṚV, 9, 68 3.2]
sa mātarā vicaran vājayann apaḥ pra medhiraḥ svadhayā pinvate padam | [ṚV, 9, 68 4.1]
aṃśur yavena pipiśe yato nṛbhiḥ saṃ jāmibhir nasate rakṣate śiraḥ | [ṚV, 9, 68 4.2]
saṃ dakṣeṇa manasā jāyate kavir ṛtasya garbho nihito yamā paraḥ | [ṚV, 9, 68 5.1]
yūnā ha santā prathamaṃ vi jajñatur guhā hitaṃ janima nemam udyatam | [ṚV, 9, 68 5.2]
mandrasya rūpaṃ vividur manīṣiṇaḥ śyeno yad andho abharat parāvataḥ | [ṚV, 9, 68 6.1]
tam marjayanta suvṛdhaṃ nadīṣv āṃ uśantam aṃśum pariyantam ṛgmiyam | [ṚV, 9, 68 6.2]
tvām mṛjanti daśa yoṣaṇaḥ sutaṃ soma ṛṣibhir matibhir dhītibhir hitam | [ṚV, 9, 68 7.1]
avyo vārebhir uta devahūtibhir nṛbhir yato vājam ā darṣi sātaye | [ṚV, 9, 68 7.2]
pariprayantaṃ vayyaṃ suṣaṃsadaṃ somam manīṣā abhy anūṣata stubhaḥ | [ṚV, 9, 68 8.1]
yo dhārayā madhumāṁ ūrmiṇā diva iyarti vācaṃ rayiṣāﾱ amartyaḥ | [ṚV, 9, 68 8.2]
ayaṃ diva iyarti viśvam ā rajaḥ somaḥ punānaḥ kalaśeṣu sīdati | [ṚV, 9, 68 9.1]
adbhir gobhir mṛjyate adribhiḥ sutaḥ punāna indur varivo vidat priyam | [ṚV, 9, 68 9.2]
evā naḥ soma pariṣicyamāno vayo dadhac citratamam pavasva | [ṚV, 9, 68 10.1]
adveṣe dyāvāpṛthivī huvema devā dhatta rayim asme suvīram | [ṚV, 9, 68 10.2]
{ṚV, 9, 69}
iṣuḥ na dhanvan prati dhīyate matiḥ | [ṚV, 9, 69 601362_1]
vatsaḥ na mātuḥ upa sarji ūdhani | [ṚV, 9, 69 601362_2]
uru dhārā iva duhe agre āyatī | [ṚV, 9, 69 601363_1]
asya vrateṣu api somaḥ iṣyate | [ṚV, 9, 69 601363_2]
upo matiḥ pṛcyate sicyate madhu mandrājanī codate antar āsani | [ṚV, 9, 69 2.1]
pavamānaḥ saṃtaniḥ praghnatām iva madhumān drapsaḥ pari vāram arṣati | [ṚV, 9, 69 2.2]
avye vadhūyuḥ pavate pari tvaci śrathnīte naptīr aditer ṛtaṃ yate | [ṚV, 9, 69 3.1]
harir akrān yajataḥ saṃyato mado nṛmṇā śiśāno mahiṣo na śobhate | [ṚV, 9, 69 3.2]
ukṣā mimāti prati yanti dhenavo devasya devīr upa yanti niṣkṛtam | [ṚV, 9, 69 4.1]
aty akramīd arjunaṃ vāram avyayam atkaṃ na niktam pari somo avyata | [ṚV, 9, 69 4.2]
amṛktena ruśatā vāsasā harir amartyo nirṇijānaḥ pari vyata | [ṚV, 9, 69 5.1]
divas pṛṣṭham barhaṇā nirṇije kṛtopastaraṇaṃ camvor nabhasmayam | [ṚV, 9, 69 5.2]
sūryasya iva raśmayaḥ drāvayitnavaḥ matsarāsaḥ sākam īrate | [ṚV, 9, 69 601372_1]
tantum tatam pari sargāsaḥ āśavaḥ | [ṚV, 9, 69 601373_1]
na indrāt ṛte pavate dhāma kiṃcana | [ṚV, 9, 69 601373_2]
sindhoḥ iva pravaṇe nimne āśavaḥ vṛṣa cyutāḥ madāsaḥ gātum āśata | [ṚV, 9, 69 601374_1]
śaṃ no niveśe dvipade catuṣpade 'sme vājāḥ soma tiṣṭhantu kṛṣṭayaḥ | [ṚV, 9, 69 7.2]
ā naḥ pavasva vasumaddhiraṇyavad aśvāvad gomad yavamat suvīryam | [ṚV, 9, 69 8.1]
yūyaṃ hi soma pitaro mama sthana divo mūrdhānaḥ prasthitā vayaskṛtaḥ | [ṚV, 9, 69 8.2]
ete somāḥ pavamānāsaḥ indram rathāḥ iva pra yayuḥ sātim accha | [ṚV, 9, 69 601378_1]
sutāḥ pavitram ati yanti avyam hitvī vavrim haritaḥ vṛṣṭim accha | [ṚV, 9, 69 601379_1]
indav indrāya bṛhate pavasva sumṛﾱīko anavadyo riśādāḥ | [ṚV, 9, 69 10.1]
bharā candrāṇi gṛṇate vasūni devair dyāvāpṛthivī prāvataṃ naḥ | [ṚV, 9, 69 10.2]
{ṚV, 9, 70}
trir asmai sapta dhenavo duduhre satyām āśiram pūrvye vyomani | [ṚV, 9, 70 1.1]
catvāry anyā bhuvanāni nirṇije cārūṇi cakre yad ṛtair avardhata | [ṚV, 9, 70 1.2]
sa bhikṣamāṇo amṛtasya cāruṇa ubhe dyāvā kāvyenā vi śaśrathe | [ṚV, 9, 70 2.1]
tejiṣṭhā apo maṃhanā pari vyata yadī devasya śravasā sado viduḥ | [ṚV, 9, 70 2.2]
te asya santu ketavo 'mṛtyavo 'dābhyāso januṣī ubhe anu | [ṚV, 9, 70 3.1]
yebhir nṛmṇā ca devyā ca punata ād id rājānam mananā agṛbhṇata | [ṚV, 9, 70 3.2]
sa mṛjyamāno daśabhiḥ sukarmabhiḥ pra madhyamāsu mātṛṣu prame sacā | [ṚV, 9, 70 4.1]
vratāni pāno amṛtasya cāruṇa ubhe nṛcakṣā anu paśyate viśau | [ṚV, 9, 70 4.2]
sa marmṛjāna indriyāya dhāyasa obhe antā rodasī harṣate hitaḥ | [ṚV, 9, 70 5.1]
vṛṣā śuṣmeṇa bādhate vi durmatīr ādediśānaḥ śaryaheva śurudhaḥ | [ṚV, 9, 70 5.2]
sa mātarā na dadṛśāna usriyo nānadad eti marutām iva svanaḥ | [ṚV, 9, 70 6.1]
jānann ṛtam prathamaṃ yat svarṇaram praśastaye kam avṛṇīta sukratuḥ | [ṚV, 9, 70 6.2]
ruvati bhīmo vṛṣabhas taviṣyayā śṛṅge śiśāno hariṇī vicakṣaṇaḥ | [ṚV, 9, 70 7.1]
ā yoniṃ somaḥ sukṛtaṃ ni ṣīdati gavyayī tvag bhavati nirṇig avyayī | [ṚV, 9, 70 7.2]
śuciḥ punānas tanvam arepasam avye harir ny adhāviṣṭa sānavi | [ṚV, 9, 70 8.1]
juṣṭo mitrāya varuṇāya vāyave tridhātu madhu kriyate sukarmabhiḥ | [ṚV, 9, 70 8.2]
pavasva soma devavītaye vṛṣendrasya hārdi somadhānam ā viśa | [ṚV, 9, 70 9.1]
purā no bādhād duritāti pāraya kṣetraviddhi diśa āhā vipṛcchate | [ṚV, 9, 70 9.2]
hitaḥ na saptiḥ abhi vājam arṣa | [ṚV, 9, 70 601400_1]
indrasya indo jaṭharam ā pavasva | [ṚV, 9, 70 601400_2]
nāvā na sindhum ati parṣi vidvān | [ṚV, 9, 70 601401_1]
śūraḥ na yudhyan ava naḥ nidaḥ spaḥ | [ṚV, 9, 70 601401_2]
{ṚV, 9, 71}
ā dakṣiṇā sṛjyate śuṣmy āsadaṃ veti druho rakṣasaḥ pāti jāgṛviḥ | [ṚV, 9, 71 1.1]
harir opaśaṃ kṛṇute nabhas paya upastire camvor brahma nirṇije | [ṚV, 9, 71 1.2]
pra kṛṣṭiheva śūṣa eti roruvad asuryaṃ varṇaṃ ni riṇīte asya tam | [ṚV, 9, 71 2.1]
jahāti vavrim pitur eti niṣkṛtam upaprutaṃ kṛṇute nirṇijaṃ tanā | [ṚV, 9, 71 2.2]
adribhiḥ sutaḥ pavate gabhastyor vṛṣāyate nabhasā vepate matī | [ṚV, 9, 71 3.1]
sa modate nasate sādhate girā nenikte apsu yajate parīmaṇi | [ṚV, 9, 71 3.2]
pari dyukṣaṃ sahasaḥ parvatāvṛdham madhvaḥ siñcanti harmyasya sakṣaṇim | [ṚV, 9, 71 4.1]
ā yasmin gāvaḥ suhutāda ūdhani mūrdhañchrīṇanty agriyaṃ varīmabhiḥ | [ṚV, 9, 71 4.2]
sam ratham na bhurijoḥ aheṣata daśa svasāraḥ aditeḥ upasthe ā | [ṚV, 9, 71 601410_1]
jigāt upa jrayati goḥ apīcyam padam yat asya matuthāḥ ajījanan | [ṚV, 9, 71 601411_1]
śyenaḥ na yonim sadanam dhiyā kṛtam hiraṇyayam āsadam devaḥ eṣati | [ṚV, 9, 71 601412_1]
riṇanti barhiṣi priyam girā | [ṚV, 9, 71 601413_1]
aśvaḥ na devāṁ api eti yajñiyaḥ | [ṚV, 9, 71 601413_2]
parā vyakto aruṣo divaḥ kavir vṛṣā tripṛṣṭho anaviṣṭa gā abhi | [ṚV, 9, 71 7.1]
sahasraṇītir yatiḥ parāyatī rebho na pūrvīr uṣaso vi rājati | [ṚV, 9, 71 7.2]
tveṣaṃ rūpaṃ kṛṇute varṇo asya sa yatrāśayat samṛtā sedhati sridhaḥ | [ṚV, 9, 71 8.1]
apsā yāti svadhayā daivyaṃ janaṃ saṃ suṣṭutī nasate saṃ goagrayā | [ṚV, 9, 71 8.2]
ukṣā iva yūthā pariyan arāvīt | [ṚV, 9, 71 601418_1]
adhi tviṣīḥ adhita sūryasya | [ṚV, 9, 71 601418_2]
divyaḥ suparṇaḥ ava cakṣata kṣām | [ṚV, 9, 71 601419_1]
somaḥ pari kratunā paśyate jāḥ | [ṚV, 9, 71 601419_2]
{ṚV, 9, 72}
harim mṛjanty aruṣo na yujyate saṃ dhenubhiḥ kalaśe somo ajyate | [ṚV, 9, 72 1.1]
ud vācam īrayati hinvate matī puruṣṭutasya kati cit paripriyaḥ | [ṚV, 9, 72 1.2]
sākaṃ vadanti bahavo manīṣiṇa indrasya somaṃ jaṭhare yad āduhuḥ | [ṚV, 9, 72 2.1]
yadī mṛjanti sugabhastayo naraḥ sanīﾱābhir daśabhiḥ kāmyam madhu | [ṚV, 9, 72 2.2]
aramamāṇo aty eti gā abhi sūryasya priyaṃ duhitus tiro ravam | [ṚV, 9, 72 3.1]
anv asmai joṣam abharad vinaṅgṛsaḥ saṃ dvayībhiḥ svasṛbhiḥ kṣeti jāmibhiḥ | [ṚV, 9, 72 3.2]
nṛdhūto adriṣuto barhiṣi priyaḥ patir gavām pradiva indur ṛtviyaḥ | [ṚV, 9, 72 4.1]
purandhivān manuṣo yajñasādhanaḥ śucir dhiyā pavate soma indra te | [ṚV, 9, 72 4.2]
nṛbāhubhyāṃ codito dhārayā suto 'nuṣvadham pavate soma indra te | [ṚV, 9, 72 5.1]
āprāḥ kratūn sam ajair adhvare matīr ver na druṣac camvor āsadaddhariḥ | [ṚV, 9, 72 5.2]
aṃśuṃ duhanti stanayantam akṣitaṃ kaviṃ kavayo 'paso manīṣiṇaḥ | [ṚV, 9, 72 6.1]
sam ī gāvo matayo yanti saṃyata ṛtasya yonā sadane punarbhuvaḥ | [ṚV, 9, 72 6.2]
nābhā pṛthivyā dharuṇo maho divo 'pām ūrmau sindhuṣv antar ukṣitaḥ | [ṚV, 9, 72 7.1]
indrasya vajro vṛṣabho vibhūvasuḥ somo hṛde pavate cāru matsaraḥ | [ṚV, 9, 72 7.2]
sa tū pavasva pari pārthivaṃ raja stotre śikṣann ādhūnvate ca sukrato | [ṚV, 9, 72 8.1]
mā no nir bhāg vasunaḥ sādanaspṛśo rayim piśaṅgam bahulaṃ vasīmahi | [ṚV, 9, 72 8.2]
ā tū na indo śatadātv aśvyaṃ sahasradātu paśumaddhiraṇyavat | [ṚV, 9, 72 9.1]
upa māsva bṛhatī revatīr iṣo 'dhi stotrasya pavamāna no gahi | [ṚV, 9, 72 9.2]
{ṚV, 9, 73}
srakve drapsasya dhamataḥ sam asvarann ṛtasya yonā sam aranta nābhayaḥ | [ṚV, 9, 73 1.1]
trīn sa mūrdhno asuraś cakra ārabhe satyasya nāvaḥ sukṛtam apīparan | [ṚV, 9, 73 1.2]
samyak samyañco mahiṣā aheṣata sindhor ūrmāv adhi venā avīvipan | [ṚV, 9, 73 2.1]
madhor dhārābhir janayanto arkam it priyām indrasya tanvam avīvṛdhan | [ṚV, 9, 73 2.2]
pavitravantaḥ pari vācam āsate pitaiṣām pratno abhi rakṣati vratam | [ṚV, 9, 73 3.1]
mahaḥ samudraṃ varuṇas tiro dadhe dhīrā icchekur dharuṇeṣv ārabham | [ṚV, 9, 73 3.2]
sahasradhāre 'va te sam asvaran divo nāke madhujihvā asaścataḥ | [ṚV, 9, 73 4.1]
asya spaśo na ni miṣanti bhūrṇayaḥ pade pade pāśinaḥ santi setavaḥ | [ṚV, 9, 73 4.2]
pitur mātur adhy ā ye samasvarann ṛcā śocantaḥ saṃdahanto avratān | [ṚV, 9, 73 5.1]
indra dviṣṭām apa dhamanti māyayā tvacam asiknīm bhūmanaḥ divaḥ pari | [ṚV, 9, 73 601447_1]
pratnān mānād adhy ā ye samasvarañchlokayantrāso rabhasasya mantavaḥ | [ṚV, 9, 73 6.1]
apānakṣāso badhirā ahāsata ṛtasya panthāṃ na taranti duṣkṛtaḥ | [ṚV, 9, 73 6.2]
sahasradhāre vitate pavitra ā vācam punanti kavayo manīṣiṇaḥ | [ṚV, 9, 73 7.1]
rudrāsa eṣām iṣirāso adruha spaśaḥ svañcaḥ sudṛśo nṛcakṣasaḥ | [ṚV, 9, 73 7.2]
ṛtasya gopā na dabhāya sukratus trī ṣa pavitrā hṛdy antar ā dadhe | [ṚV, 9, 73 8.1]
vidvān sa viśvā bhuvanābhi paśyaty avājuṣṭān vidhyati karte avratān | [ṚV, 9, 73 8.2]
ṛtasya tantur vitataḥ pavitra ā jihvāyā agre varuṇasya māyayā | [ṚV, 9, 73 9.1]
dhīrāś cit tat saminakṣanta āśatātrā kartam ava padāty aprabhuḥ | [ṚV, 9, 73 9.2]
{ṚV, 9, 74}
śiśuḥ na jātaḥ ava cakradat vane svar yat vājī aruṣaḥ siṣāsati | [ṚV, 9, 74 601456_1]
divaḥ retasā sacate payaḥ vṛdhā | [ṚV, 9, 74 601457_1]
tam īmahe sumatī śarma saprathaḥ | [ṚV, 9, 74 601457_2]
divo ya skambho dharuṇaḥ svātata āpūrṇo aṃśuḥ paryeti viśvataḥ | [ṚV, 9, 74 2.1]
seme mahī rodasī yakṣad āvṛtā samīcīne dādhāra sam iṣaḥ kaviḥ | [ṚV, 9, 74 2.2]
mahi psaraḥ sukṛtaṃ somyam madhūrvī gavyūtir aditer ṛtaṃ yate | [ṚV, 9, 74 3.1]
īśe yo vṛṣṭer ita usriyo vṛṣāpāṃ netā ya itaūtir ṛgmiyaḥ | [ṚV, 9, 74 3.2]
ātmanvan nabho duhyate ghṛtam paya ṛtasya nābhir amṛtaṃ vi jāyate | [ṚV, 9, 74 4.1]
samīcīnāḥ sudānavaḥ prīṇanti taṃ naro hitam ava mehanti peravaḥ | [ṚV, 9, 74 4.2]
arāvīd aṃśuḥ sacamāna ūrmiṇā devāvyam manuṣe pinvati tvacam | [ṚV, 9, 74 5.1]
dadhāti garbham aditer upastha ā yena tokaṃ ca tanayaṃ ca dhāmahe | [ṚV, 9, 74 5.2]
sahasradhāre 'va tā asaścatas tṛtīye santu rajasi prajāvatīḥ | [ṚV, 9, 74 6.1]
catasro nābho nihitā avo divo havir bharanty amṛtaṃ ghṛtaścutaḥ | [ṚV, 9, 74 6.2]
śvetam rūpam kṛṇute yat siṣāsati | [ṚV, 9, 74 601468_1]
somaḥ mīḍhvāṁ asuraḥ veda bhūmanaḥ | [ṚV, 9, 74 601468_2]
dhiyā śamī sacate | [ṚV, 9, 74 601469_1]
sā īm abhi pravat | [ṚV, 9, 74 601469_2]
divaḥ kavandham ava darṣat udriṇam | [ṚV, 9, 74 601469_3]
adha śvetaṃ kalaśaṃ gobhir aktaṃ kārṣmann ā vājy akramīt sasavān | [ṚV, 9, 74 8.1]
ā hinvire manasā devayantaḥ kakṣīvate śatahimāya gonām | [ṚV, 9, 74 8.2]
adbhiḥ soma papṛcānasya te raso 'vyo vāraṃ vi pavamāna dhāvati | [ṚV, 9, 74 9.1]
sa mṛjyamānaḥ kavibhir madintama svadasvendrāya pavamāna pītaye | [ṚV, 9, 74 9.2]
{ṚV, 9, 75}
abhi priyāṇi pavate canohito nāmāni yahvo adhi yeṣu vardhate | [ṚV, 9, 75 1.1]
ā sūryasya bṛhato bṛhann adhi rathaṃ viṣvañcam aruhad vicakṣaṇaḥ | [ṚV, 9, 75 1.2]
ṛtasya jihvā pavate madhu priyaṃ vaktā patir dhiyo asyā adābhyaḥ | [ṚV, 9, 75 2.1]
dadhāti putraḥ pitror apīcyaṃ nāma tṛtīyam adhi rocane divaḥ | [ṚV, 9, 75 2.2]
ava dyutānaḥ kalaśāṁ acikradan nṛbhir yemānaḥ kośa ā hiraṇyaye | [ṚV, 9, 75 3.1]
abhīm ṛtasya dohanā anūṣatādhi tripṛṣṭha uṣaso vi rājati | [ṚV, 9, 75 3.2]
adribhiḥ suto matibhiś canohitaḥ prarocayan rodasī mātarā śuciḥ | [ṚV, 9, 75 4.1]
romāṇy avyā samayā vi dhāvati madhor dhārā pinvamānā dive dive | [ṚV, 9, 75 4.2]
pari soma pra dhanvā svastaye nṛbhiḥ punāno abhi vāsayāśiram | [ṚV, 9, 75 5.1]
ye te madā āhanaso vihāyasas tebhir indraṃ codaya dātave magham | [ṚV, 9, 75 5.2]
{ṚV, 9, 76}
dhartā divaḥ pavate kṛtvyaḥ rasaḥ dakṣaḥ devānām anumādyaḥ nṛbhiḥ | [ṚV, 9, 76 601484_1]
hariḥ sṛjānaḥ atyaḥ na satvabhiḥ vṛthā pājāṃsi kṛṇute nadīṣu ā | [ṚV, 9, 76 601485_1]
śūraḥ na dhatte āyudhā gabhastyoḥ svar siṣāsan rathiraḥ gaviṣṭiṣu | [ṚV, 9, 76 601486_1]
indrasya śuṣmam īrayan apasyubhiḥ induḥ hinvānaḥ ajyate manīṣibhiḥ | [ṚV, 9, 76 601487_1]
indrasya soma pavamānaḥ ūrmiṇā taviṣyamāṇaḥ jaṭhareṣu ā viśa | [ṚV, 9, 76 601488_1]
pra naḥ pinva vidyut abhrā iva rodasī | [ṚV, 9, 76 601489_1]
dhiyā na vājāṁ upa māsi śaśvataḥ | [ṚV, 9, 76 601489_2]
viśvasya rājā pavate svar dṛśaḥ | [ṚV, 9, 76 601490_1]
ṛtasya dhītim ṛṣiṣāh avīvaśat yaḥ sūryasya asireṇa mṛjyate pitā matīnām a samaṣṭa kāvyaḥ | [ṚV, 9, 76 601490_2]
vṛṣā iva yūthā pari kośam arṣasi apām upasthe vṛṣabhaḥ kanikradat | [ṚV, 9, 76 601492_1]
saḥ indrāya pavase matsarintamaḥ yathā jeṣāma samithe tvotayaḥ | [ṚV, 9, 76 601493_1]
{ṚV, 9, 77}
eṣa pra kośe madhumāṁ acikradat indrasya vajraḥ vapuṣaḥ vapuṣṭaraḥ | [ṚV, 9, 77 601494_1]
abhi īm ṛtasya su dughāḥ ghṛtaścutaḥ vāśrāḥ arṣanti payasā iva dhenavaḥ | [ṚV, 9, 77 601495_1]
sa pūrvyaḥ pavate yaṃ divas pari śyeno mathāyad iṣitas tiro rajaḥ | [ṚV, 9, 77 2.1]
sa madhva ā yuvate vevijāna it kṛśānor astur manasāha bibhyuṣā | [ṚV, 9, 77 2.2]
te naḥ pūrvāsa uparāsa indavo mahe vājāya dhanvantu gomate | [ṚV, 9, 77 3.1]
īkṣeṇyāso ahyo na cāravo brahma brahma ye jujuṣur havir haviḥ | [ṚV, 9, 77 3.2]
ayaṃ no vidvān vanavad vanuṣyata induḥ satrācā manasā puruṣṭutaḥ | [ṚV, 9, 77 4.1]
inasya yaḥ sadane garbham ādadhe gavām urubjam abhy arṣati vrajam | [ṚV, 9, 77 4.2]
cakriḥ divaḥ pavate kṛtvyaḥ rasaḥ mahāṁ adabdhaḥ varuṇaḥ huruk yate | [ṚV, 9, 77 601502_1]
asāvi mitraḥ vṛjaneṣu yajñiyaḥ atyaḥ na yūthe vṛṣayuḥ kanikradat | [ṚV, 9, 77 601503_1]
{ṚV, 9, 78}
pra rājā vācaṃ janayann asiṣyadad apo vasāno abhi gā iyakṣati | [ṚV, 9, 78 1.1]
gṛbhṇāti ripram avir asya tānvā śuddho devānām upa yāti niṣkṛtam | [ṚV, 9, 78 1.2]
indrāya soma pari ṣicyase nṛbhir nṛcakṣā ūrmiḥ kavir ajyase vane | [ṚV, 9, 78 2.1]
pūrvīr hi te srutayaḥ santi yātave sahasram aśvā harayaś camūṣadaḥ | [ṚV, 9, 78 2.2]
samudriyā apsaraso manīṣiṇam āsīnā antar abhi somam akṣaran | [ṚV, 9, 78 3.1]
tā īṃ hinvanti harmyasya sakṣaṇiṃ yācante sumnam pavamānam akṣitam | [ṚV, 9, 78 3.2]
gojin naḥ somo rathajiddhiraṇyajit svarjid abjit pavate sahasrajit | [ṚV, 9, 78 4.1]
yaṃ devāsaś cakrire pītaye madaṃ svādiṣṭhaṃ drapsam aruṇam mayobhuvam | [ṚV, 9, 78 4.2]
etāni soma pavamāno asmayuḥ satyāni kṛṇvan draviṇāny arṣasi | [ṚV, 9, 78 5.1]
jahi śatrum antike dūrake ca ya urvīṃ gavyūtim abhayaṃ ca nas kṛdhi | [ṚV, 9, 78 5.2]
{ṚV, 9, 79}
acodaso no dhanvantv indavaḥ pra suvānāso bṛhaddiveṣu harayaḥ | [ṚV, 9, 79 1.1]
vi ca naśan na iṣo arātayo 'ryo naśanta saniṣanta no dhiyaḥ | [ṚV, 9, 79 1.2]
pra ṇo dhanvantv indavo madacyuto dhanā vā yebhir arvato junīmasi | [ṚV, 9, 79 2.1]
tiro martasya kasyacit parihvṛtiṃ vayaṃ dhanāni viśvadhā bharemahi | [ṚV, 9, 79 2.2]
uta svasyā arātyā arir hi ṣa utānyasyā arātyā vṛko hi ṣaḥ | [ṚV, 9, 79 3.1]
dhanvan na tṛṣṇā sam arīta tāṁ abhi soma jahi pavamāna durādhyaḥ | [ṚV, 9, 79 3.2]
divi te nābhā paramo ya ādade pṛthivyās te ruruhuḥ sānavi kṣipaḥ | [ṚV, 9, 79 4.1]
adrayas tvā bapsati gor adhi tvacy apsu tvā hastair duduhur manīṣiṇaḥ | [ṚV, 9, 79 4.2]
evā ta indo subhvaṃ supeśasaṃ rasaṃ tuñjanti prathamā abhiśriyaḥ | [ṚV, 9, 79 5.1]
nidaṃ nidam pavamāna ni tāriṣa āvis te śuṣmo bhavatu priyo madaḥ | [ṚV, 9, 79 5.2]
{ṚV, 9, 80}
somasya dhārā pavate nṛ cakṣasaḥ | [ṚV, 9, 80 601524_1]
ṛtena devān havate divaḥ pari | [ṚV, 9, 80 601524_2]
bṛhaspate ravathena vi didyute | [ṚV, 9, 80 601525_1]
samudrāsaḥ na savanāni vivyacuḥ | [ṚV, 9, 80 601525_2]
yaṃ tvā vājinn aghnyā abhy anūṣatāyohataṃ yonim ā rohasi dyumān | [ṚV, 9, 80 2.1]
maghonām āyuḥ pratiran mahi śrava indrāya soma pavase vṛṣā madaḥ | [ṚV, 9, 80 2.2]
endrasya kukṣā pavate madintama ūrjaṃ vasānaḥ śravase sumaṅgalaḥ | [ṚV, 9, 80 3.1]
pratyaṅ sa viśvā bhuvanābhi paprathe krīﾱan harir atyaḥ syandate vṛṣā | [ṚV, 9, 80 3.2]
taṃ tvā devebhyo madhumattamaṃ naraḥ sahasradhāraṃ duhate daśa kṣipaḥ | [ṚV, 9, 80 4.1]
nṛbhiḥ soma pracyuto grāvabhiḥ suto viśvān devāṁ ā pavasvā sahasrajit | [ṚV, 9, 80 4.2]
tam tvā hastinaḥ madhumantam adribhiḥ duhanti apsu vṛṣabham daśa kṣipaḥ | [ṚV, 9, 80 601532_1]
indram soma mādayan daivyam janam sindhoḥ iva ūrmiḥ pavamānaḥ arṣasi | [ṚV, 9, 80 601533_1]
{ṚV, 9, 81}
pra somasya pavamānasyormaya indrasya yanti jaṭharaṃ supeśasaḥ | [ṚV, 9, 81 1.1]
dadhnā yad īm unnītā yaśasā gavāṃ dānāya śūram udamandiṣuḥ sutāḥ | [ṚV, 9, 81 1.2]
acchā hi somaḥ kalaśāṁ asiṣyadat | [ṚV, 9, 81 601536_1]
atyaḥ na voḍhā raghu vartaniḥ vṛṣā atha devānām ubhayasya janmanaḥ vidvāṁ aśnoti amutas itas ca yat | [ṚV, 9, 81 601536_2]
ā naḥ soma pavamānaḥ kirā vasv indo bhava maghavā rādhaso mahaḥ | [ṚV, 9, 81 3.1]
śikṣā vayodho vasave su cetunā mā no gayam āre asmat parā sicaḥ | [ṚV, 9, 81 3.2]
ā naḥ pūṣā pavamānaḥ surātayo mitro gacchantu varuṇaḥ sajoṣasaḥ | [ṚV, 9, 81 4.1]
bṛhaspatir maruto vāyur aśvinā tvaṣṭā savitā suyamā sarasvatī | [ṚV, 9, 81 4.2]
ubhe dyāvāpṛthivī viśvaminve aryamā devo aditir vidhātā | [ṚV, 9, 81 5.1]
bhago nṛśaṃsa urv antarikṣaṃ viśve devāḥ pavamānaṃ juṣanta | [ṚV, 9, 81 5.2]
{ṚV, 9, 82}
asāvi somaḥ aruṣaḥ vṛṣā hariḥ | [ṚV, 9, 82 601544_1]
rājā iva dasmaḥ abhi gāḥ acikradat | [ṚV, 9, 82 601544_2]
punānaḥ vāram pari eti avyayam śyenaḥ na yonim ghṛtavantam āsadam | [ṚV, 9, 82 601545_1]
kaviḥ vedhasyā pari eṣi māhinam | [ṚV, 9, 82 601546_1]
atyaḥ na mṛṣṭaḥ abhi vājam arṣasi | [ṚV, 9, 82 601546_2]
apasedhan duritā soma mṛḍaya | [ṚV, 9, 82 601547_1]
ghṛtam vasānaḥ pari yāsi nirṇijam | [ṚV, 9, 82 601547_2]
parjanyaḥ pitā mahiṣasya parṇinaḥ | [ṚV, 9, 82 601548_1]
nābhā pṛthivyāḥ giriṣu kṣayam dadhe | [ṚV, 9, 82 601548_2]
svasāraḥ āpaḥ abhi gāḥ uta asaran | [ṚV, 9, 82 601549_1]
sam grāvabhiḥ nasate vīte adhvare | [ṚV, 9, 82 601549_2]
jāyā iva patyau adhi śeva maṃhase | [ṚV, 9, 82 601550_1]
pajrāyāḥ garbha śṛṇuhi | [ṚV, 9, 82 601550_2]
bravīmi te | [ṚV, 9, 82 601550_3]
vṛjane soma jāgṛhi | [ṚV, 9, 82 601551_1]
yathā pūrvebhyaḥ śata sāḥ amṛdhraḥ sahasra sāḥ paryayāḥ vājam indo eva pavasva suvitāya navyase | [ṚV, 9, 82 601553_1]
tava vratam anu āpaḥ sacante | [ṚV, 9, 82 601553_2]
{ṚV, 9, 83}
pavitraṃ te vitatam brahmaṇaspate prabhur gātrāṇi pary eṣi viśvataḥ | [ṚV, 9, 83 1.1]
ataptatanūr na tad āmo aśnute śṛtāsa id vahantas tat sam āśata | [ṚV, 9, 83 1.2]
tapoṣ pavitraṃ vitataṃ divas pade śocanto asya tantavo vy asthiran | [ṚV, 9, 83 2.1]
avanty asya pavītāram āśavo divas pṛṣṭham adhi tiṣṭhanti cetasā | [ṚV, 9, 83 2.2]
arūrucad uṣasaḥ pṛśnir agriya ukṣā bibharti bhuvanāni vājayuḥ | [ṚV, 9, 83 3.1]
māyāvino mamire asya māyayā nṛcakṣasaḥ pitaro garbham ā dadhuḥ | [ṚV, 9, 83 3.2]
gandharva itthā padam asya rakṣati pāti devānāṃ janimāny adbhutaḥ | [ṚV, 9, 83 4.1]
gṛbhṇāti ripuṃ nidhayā nidhāpatiḥ sukṛttamā madhuno bhakṣam āśata | [ṚV, 9, 83 4.2]
havir haviṣmo mahi sadma daivyaṃ nabho vasānaḥ pari yāsy adhvaram | [ṚV, 9, 83 5.1]
rājā pavitraratho vājam āruhaḥ sahasrabhṛṣṭir jayasi śravo bṛhat | [ṚV, 9, 83 5.2]
{ṚV, 9, 84}
pavasva devamādano vicarṣaṇir apsā indrāya varuṇāya vāyave | [ṚV, 9, 84 1.1]
kṛdhī no adya varivaḥ svastimad urukṣitau gṛṇīhi daivyaṃ janam | [ṚV, 9, 84 1.2]
ā yaḥ tasthau bhuvanāni amartyaḥ viśvāni somaḥ pari tāni arṣati | [ṚV, 9, 84 601566_1]
kṛṇvan saṃcṛtam vicṛtam abhiṣṭaye induḥ siṣakti uṣasam na sūryaḥ | [ṚV, 9, 84 601567_1]
ā yo gobhiḥ sṛjyata oṣadhīṣv ā devānāṃ sumna iṣayann upāvasuḥ | [ṚV, 9, 84 3.1]
ā vidyutā pavate dhārayā suta indraṃ somo mādayan daivyaṃ janam | [ṚV, 9, 84 3.2]
eṣa sya somaḥ pavate sahasrajiddhinvāno vācam iṣirām uṣarbudham | [ṚV, 9, 84 4.1]
induḥ samudram ud iyarti vāyubhir endrasya hārdi kalaśeṣu sīdati | [ṚV, 9, 84 4.2]
abhi tyaṃ gāvaḥ payasā payovṛdhaṃ somaṃ śrīṇanti matibhiḥ svarvidam | [ṚV, 9, 84 5.1]
dhanañjayaḥ pavate kṛtvyo raso vipraḥ kaviḥ kāvyenā svarcanāḥ | [ṚV, 9, 84 5.2]
{ṚV, 9, 85}
indrāya soma suṣutaḥ pari sravāpāmīvā bhavatu rakṣasā saha | [ṚV, 9, 85 1.1]
mā te rasasya matsata dvayāvino draviṇasvanta iha santv indavaḥ | [ṚV, 9, 85 1.2]
asmān samarye pavamāna codaya dakṣo devānām asi hi priyo madaḥ | [ṚV, 9, 85 2.1]
jahi śatrūṃr abhy ā bhandanāyataḥ pibendra somam ava no mṛdho jahi | [ṚV, 9, 85 2.2]
adabdha indo pavase madintama ātmendrasya bhavasi dhāsir uttamaḥ | [ṚV, 9, 85 3.1]
abhi svaranti bahavo manīṣiṇo rājānam asya bhuvanasya niṃsate | [ṚV, 9, 85 3.2]
sahasraṇīthaḥ śatadhāro adbhuta indrāyenduḥ pavate kāmyam madhu | [ṚV, 9, 85 4.1]
jayan kṣetram abhy arṣā jayann apa uruṃ no gātuṃ kṛṇu soma mīḍhvaḥ | [ṚV, 9, 85 4.2]
kanikradat kalaśe gobhiḥ ajyase | [ṚV, 9, 85 601582_1]
vi avyayam samayā vāram arṣasi | [ṚV, 9, 85 601582_2]
marmṛjyamānaḥ atyaḥ na sānasiḥ indrasya soma jaṭhare sam akṣaraḥ | [ṚV, 9, 85 601583_1]
svāduḥ pavasva divyāya janmane svādur indrāya suhavītunāmne | [ṚV, 9, 85 6.1]
svādur mitrāya varuṇāya vāyave bṛhaspataye madhumāṁ adābhyaḥ | [ṚV, 9, 85 6.2]
atyam mṛjanti kalaśe daśa kṣipaḥ pra viprāṇām matayo vāca īrate | [ṚV, 9, 85 7.1]
pavamānā abhy arṣanti suṣṭutim endraṃ viśanti madirāsa indavaḥ | [ṚV, 9, 85 7.2]
pavamāno abhy arṣā suvīryam urvīṃ gavyūtim mahi śarma saprathaḥ | [ṚV, 9, 85 8.1]
mākir no asya pariṣūtir īśatendo jayema tvayā dhanaṃ dhanam | [ṚV, 9, 85 8.2]
adhi dyām asthād vṛṣabho vicakṣaṇo 'rūrucad vi divo rocanā kaviḥ | [ṚV, 9, 85 9.1]
rājā pavitram aty eti roruvad divaḥ pīyūṣaṃ duhate nṛcakṣasaḥ | [ṚV, 9, 85 9.2]
divo nāke madhujihvā asaścato venā duhanty ukṣaṇaṃ giriṣṭhām | [ṚV, 9, 85 10.1]
apsu drapsaṃ vāvṛdhānaṃ samudra ā sindhor ūrmā madhumantam pavitra ā | [ṚV, 9, 85 10.2]
nāke suparṇam upapaptivāṃsaṃ giro venānām akṛpanta pūrvīḥ | [ṚV, 9, 85 11.1]
śiśuṃ rihanti matayaḥ panipnataṃ hiraṇyayaṃ śakunaṃ kṣāmaṇi sthām | [ṚV, 9, 85 11.2]
bhānuḥ śukreṇa śociṣā vy adyaut prārūrucad rodasī mātarā śuciḥ | [ṚV, 9, 85 12.2]
{ṚV, 9, 86}
pra ta āśavaḥ pavamāna dhījavo madā arṣanti raghujā iva tmanā | [ṚV, 9, 86 1.1]
divyāḥ suparṇā madhumanta indavo madintamāsaḥ pari kośam āsate | [ṚV, 9, 86 1.2]
pra te madāsaḥ madirāsaḥ āśavaḥ asṛkṣata rathyāsaḥ yathā | [ṚV, 9, 86 601600_1]
dhenuḥ na vatsam payasā abhi vajriṇam indram indavaḥ madhumantaḥ ūrmayaḥ | [ṚV, 9, 86 601601_1]
atyaḥ na hiyānaḥ abhi vājam arṣa svar vid kośam divaḥ adri mātaram vṛṣā pavitre adhi sāno avyaye somaḥ punānaḥ indriyāya dhāyase | [ṚV, 9, 86 601602_1]
pra ta āśvinīḥ pavamāna dhījuvo divyā asṛgran payasā dharīmaṇi | [ṚV, 9, 86 4.1]
prāntar ṛṣaya sthāvirīr asṛkṣata ye tvā mṛjanty ṛṣiṣāṇa vedhasaḥ | [ṚV, 9, 86 4.2]
viśvā dhāmāni viśvacakṣa ṛbhvasaḥ prabhos te sataḥ pari yanti ketavaḥ | [ṚV, 9, 86 5.1]
vyānaśiḥ pavase soma dharmabhiḥ patir viśvasya bhuvanasya rājasi | [ṚV, 9, 86 5.2]
ubhayataḥ pavamānasya raśmayo dhruvasya sataḥ pari yanti ketavaḥ | [ṚV, 9, 86 6.1]
yadī pavitre adhi mṛjyate hariḥ sattā ni yonā kalaśeṣu sīdati | [ṚV, 9, 86 6.2]
yajñasya ketuḥ pavate svadhvaraḥ somo devānām upa yāti niṣkṛtam | [ṚV, 9, 86 7.1]
sahasradhāraḥ pari kośam arṣati vṛṣā pavitram aty eti roruvat | [ṚV, 9, 86 7.2]
rājā samudraṃ nadyo vi gāhate 'pām ūrmiṃ sacate sindhuṣu śritaḥ | [ṚV, 9, 86 8.1]
adhy asthāt sānu pavamāno avyayaṃ nābhā pṛthivyā dharuṇo maho divaḥ | [ṚV, 9, 86 8.2]
divo na sānu stanayann acikradad dyauś ca yasya pṛthivī ca dharmabhiḥ | [ṚV, 9, 86 9.1]
indrasya sakhyam pavate vivevidat somaḥ punānaḥ kalaśeṣu sīdati | [ṚV, 9, 86 9.2]
jyotir yajñasya pavate madhu priyam pitā devānāṃ janitā vibhūvasuḥ | [ṚV, 9, 86 10.1]
dadhāti ratnaṃ svadhayor apīcyam madintamo matsara indriyo rasaḥ | [ṚV, 9, 86 10.2]
abhikrandan kalaśaṃ vājy arṣati patir divaḥ śatadhāro vicakṣaṇaḥ | [ṚV, 9, 86 11.1]
harir mitrasya sadaneṣu sīdati marmṛjāno 'vibhiḥ sindhubhir vṛṣā | [ṚV, 9, 86 11.2]
agre sindhūnām pavamāno arṣaty agre vāco agriyo goṣu gacchati | [ṚV, 9, 86 12.1]
agre vājasya bhajate mahādhanaṃ svāyudhaḥ sotṛbhiḥ pūyate vṛṣā | [ṚV, 9, 86 12.2]
ayam matavān śakunaḥ yathā hitaḥ avye sasāra pavamānaḥ ūrmiṇā | [ṚV, 9, 86 601622_1]
tava kratvā rodasī antarā kave śucir dhiyā pavate soma indra te | [ṚV, 9, 86 13.2]
drāpiṃ vasāno yajato divispṛśam antarikṣaprā bhuvaneṣv arpitaḥ | [ṚV, 9, 86 14.1]
svar jajñāno nabhasābhy akramīt pratnam asya pitaram ā vivāsati | [ṚV, 9, 86 14.2]
so asya viśe mahi śarma yacchati yo asya dhāma prathamaṃ vyānaśe | [ṚV, 9, 86 15.1]
padaṃ yad asya parame vyomany ato viśvā abhi saṃ yāti saṃyataḥ | [ṚV, 9, 86 15.2]
pro ayāsīd indur indrasya niṣkṛtaṃ sakhā sakhyur na pra mināti saṃgiram | [ṚV, 9, 86 16.1]
marya iva yuvatibhiḥ sam arṣati somaḥ kalaśe śatayāmnā pathā | [ṚV, 9, 86 16.2]
pra vo dhiyo mandrayuvo vipanyuvaḥ panasyuvaḥ saṃvasaneṣv akramuḥ | [ṚV, 9, 86 17.1]
somam manīṣā abhy anūṣata stubho 'bhi dhenavaḥ payasem aśiśrayuḥ | [ṚV, 9, 86 17.2]
ā naḥ soma saṃyatam pipyuṣīm iṣam indo pavasva pavamāno asridham | [ṚV, 9, 86 18.1]
yā no dohate trir ahann asaścuṣī kṣumad vājavan madhumat suvīryam | [ṚV, 9, 86 18.2]
vṛṣā matīnām pavate vicakṣaṇaḥ somo ahnaḥ pratarītoṣaso divaḥ | [ṚV, 9, 86 19.1]
krāṇā sindhūnāṃ kalaśāṁ avīvaśad indrasya hārdy āviśan manīṣibhiḥ | [ṚV, 9, 86 19.2]
manīṣibhiḥ pavate pūrvyaḥ kavir nṛbhir yataḥ pari kośāṁ acikradat | [ṚV, 9, 86 20.1]
tritasya nāma janayan madhu kṣarad indrasya vāyoḥ sakhyāya kartave | [ṚV, 9, 86 20.2]
ayam punāna uṣaso vi rocayad ayaṃ sindhubhyo abhavad u lokakṛt | [ṚV, 9, 86 21.1]
ayaṃ triḥ sapta duduhāna āśiraṃ somo hṛde pavate cāru matsaraḥ | [ṚV, 9, 86 21.2]
pavasva soma divyeṣu dhāmasu sṛjāna indo kalaśe pavitra ā | [ṚV, 9, 86 22.1]
sīdann indrasya jaṭhare kanikradan nṛbhir yataḥ sūryam ārohayo divi | [ṚV, 9, 86 22.2]
adribhiḥ sutaḥ pavase pavitra āṃ indav indrasya jaṭhareṣv āviśan | [ṚV, 9, 86 23.1]
tvaṃ nṛcakṣā abhavo vicakṣaṇa soma gotram aṅgirobhyo 'vṛṇor apa | [ṚV, 9, 86 23.2]
tvāṃ soma pavamānaṃ svādhyo 'nu viprāso amadann avasyavaḥ | [ṚV, 9, 86 24.1]
tvāṃ suparṇa ābharad divas parīndo viśvābhir matibhiḥ pariṣkṛtam | [ṚV, 9, 86 24.2]
avye punānam pari vāra ūrmiṇā hariṃ navante abhi sapta dhenavaḥ | [ṚV, 9, 86 25.1]
apām upasthe adhy āyavaḥ kavim ṛtasya yonā mahiṣā aheṣata | [ṚV, 9, 86 25.2]
induḥ punānaḥ ati gāhate mṛdhaḥ viśvāni kṛṇvan su pathāni yajyave | [ṚV, 9, 86 601648_1]
gāḥ kṛṇvānaḥ nirṇijam haryataḥ kaviḥ atyaḥ na krīḍan pari vāram arṣati | [ṚV, 9, 86 601649_1]
asaścataḥ śatadhārā abhiśriyo hariṃ navante 'va tā udanyuvaḥ | [ṚV, 9, 86 27.1]
kṣipo mṛjanti pari gobhir āvṛtaṃ tṛtīye pṛṣṭhe adhi rocane divaḥ | [ṚV, 9, 86 27.2]
tavemāḥ prajā divyasya retasas tvaṃ viśvasya bhuvanasya rājasi | [ṚV, 9, 86 28.1]
athedaṃ viśvam pavamāna te vaśe tvam indo prathamo dhāmadhā asi | [ṚV, 9, 86 28.2]
tvaṃ samudro asi viśvavit kave tavemāḥ pañca pradiśo vidharmaṇi | [ṚV, 9, 86 29.1]
tvaṃ dyāṃ ca pṛthivīṃ cāti jabhriṣe tava jyotīṃṣi pavamāna sūryaḥ | [ṚV, 9, 86 29.2]
tvam pavitre rajaso vidharmaṇi devebhyaḥ soma pavamāna pūyase | [ṚV, 9, 86 30.1]
tvām uśijaḥ prathamā agṛbhṇata tubhyemā viśvā bhuvanāni yemire | [ṚV, 9, 86 30.2]
pra rebha ety ati vāram avyayaṃ vṛṣā vaneṣv ava cakradaddhariḥ | [ṚV, 9, 86 31.1]
saṃ dhītayo vāvaśānā anūṣata śiśuṃ rihanti matayaḥ panipnatam | [ṚV, 9, 86 31.2]
sa sūryasya raśmibhiḥ pari vyata tantum tanvānaḥ trivṛtam yathā vide nayan ṛtasya praśiṣaḥ navīyasīḥ patiḥ | [ṚV, 9, 86 601660_1]
janīnām upa yāti niṣkṛtam | [ṚV, 9, 86 601661_1]
rājā sindhūnām pavate patir diva ṛtasya yāti pathibhiḥ kanikradat | [ṚV, 9, 86 33.1]
sahasradhāraḥ pari ṣicyate hariḥ punāno vācaṃ janayann upāvasuḥ | [ṚV, 9, 86 33.2]
pavamāna mahy arṇo vi dhāvasi sūro na citro avyayāni pavyayā | [ṚV, 9, 86 34.1]
gabhastipūto nṛbhir adribhiḥ suto mahe vājāya dhanyāya dhanvasi | [ṚV, 9, 86 34.2]
iṣam ūrjam pavamānābhy arṣasi śyeno na vaṃsu kalaśeṣu sīdasi | [ṚV, 9, 86 35.1]
indrāya madvā madyo madaḥ suto divo viṣṭambha upamo vicakṣaṇaḥ | [ṚV, 9, 86 35.2]
sapta svasāro abhi mātaraḥ śiśuṃ navaṃ jajñānaṃ jenyaṃ vipaścitam | [ṚV, 9, 86 36.1]
apāṃ gandharvaṃ divyaṃ nṛcakṣasaṃ somaṃ viśvasya bhuvanasya rājase | [ṚV, 9, 86 36.2]
īśāna imā bhuvanāni vīyase yujāna indo haritaḥ suparṇyaḥ | [ṚV, 9, 86 37.1]
tās te kṣarantu madhumad ghṛtam payas tava vrate soma tiṣṭhantu kṛṣṭayaḥ | [ṚV, 9, 86 37.2]
tvaṃ nṛcakṣā asi soma viśvataḥ pavamāna vṛṣabha tā vi dhāvasi | [ṚV, 9, 86 38.1]
sa naḥ pavasva vasumaddhiraṇyavad vayaṃ syāma bhuvaneṣu jīvase | [ṚV, 9, 86 38.2]
govit pavasva vasuviddhiraṇyavid retodhā indo bhuvaneṣv arpitaḥ | [ṚV, 9, 86 39.1]
tvaṃ suvīro asi soma viśvavit taṃ tvā viprā upa girema āsate | [ṚV, 9, 86 39.2]
ud madhvaḥ ūrmiḥ vananā atiṣṭhipat | [ṚV, 9, 86 601676_1]
apaḥ vasānaḥ mahiṣaḥ vi gāhate | [ṚV, 9, 86 601676_2]
rājā pavitra rathaḥ vājam āruhat | [ṚV, 9, 86 601677_1]
sahasra bhṛṣṭiḥ jayati śravaḥ bṛhat | [ṚV, 9, 86 601677_2]
sa bhandanā ud iyarti prajāvatīr viśvāyur viśvāḥ subharā ahardivi | [ṚV, 9, 86 41.1]
brahma prajāvad rayim aśvapastyam pīta indav indram asmabhyaṃ yācatāt | [ṚV, 9, 86 41.2]
so agre ahnāṃ harir haryato madaḥ pra cetasā cetayate anu dyubhiḥ | [ṚV, 9, 86 42.1]
dvā janā yātayann antar īyate narā ca śaṃsaṃ daivyaṃ ca dhartari | [ṚV, 9, 86 42.2]
añjate vy añjate sam añjate kratuṃ rihanti madhunābhy añjate | [ṚV, 9, 86 43.1]
sindhor ucchvāse patayantam ukṣaṇaṃ hiraṇyapāvāḥ paśum āsu gṛbhṇate | [ṚV, 9, 86 43.2]
vipaścite pavamānāya gāyata | [ṚV, 9, 86 601684_1]
mahī na dhārā ati arṣati | [ṚV, 9, 86 601684_2]
ahiḥ na jūrṇām ati sarpati tvacam | [ṚV, 9, 86 601685_1]
atyaḥ na krīḍan asarat vṛṣā hariḥ | [ṚV, 9, 86 601685_2]
agrego rājāpyas taviṣyate vimāno ahnām bhuvaneṣv arpitaḥ | [ṚV, 9, 86 45.1]
harir ghṛtasnuḥ sudṛśīko arṇavo jyotīrathaḥ pavate rāya okyaḥ | [ṚV, 9, 86 45.2]
asarji skambho diva udyato madaḥ pari tridhātur bhuvanāny arṣati | [ṚV, 9, 86 46.1]
aṃśuṃ rihanti matayaḥ panipnataṃ girā yadi nirṇijam ṛgmiṇo yayuḥ | [ṚV, 9, 86 46.2]
pra te dhārā aty aṇvāni meṣyaḥ punānasya saṃyato yanti raṃhayaḥ | [ṚV, 9, 86 47.1]
yad gobhir indo camvoḥ samajyasa ā suvānaḥ soma kalaśeṣu sīdasi | [ṚV, 9, 86 47.2]
pavasva soma kratuvin na ukthyo 'vyo vāre pari dhāva madhu priyam | [ṚV, 9, 86 48.1]
jahi viśvān rakṣasa indo atriṇo bṛhad vadema vidathe suvīrāḥ | [ṚV, 9, 86 48.2]
{ṚV, 9, 87}
pra tu drava pari kośam | [ṚV, 9, 87 601694_1]
ni sīda | [ṚV, 9, 87 601694_2]
nṛbhiḥ punānaḥ abhi vājam arṣa | [ṚV, 9, 87 601694_3]
aśvam na tvā vājinam marjayantaḥ acchā barhiḥ raśanābhiḥ nayanti | [ṚV, 9, 87 601695_1]
su āyudhaḥ pavate devaḥ induḥ aśasti hā vṛjanam rakṣamāṇaḥ pitā devānām janitā su dakṣaḥ viṣṭambhaḥ divaḥ dharuṇaḥ pṛthivyāḥ | [ṚV, 9, 87 601696_1]
ṛṣiḥ vipraḥ puraetā janānām ṛbhuḥ dhīraḥ uśanā kāvyena sa cit viveda nihitam yat āsām apīcyam guhyam nāma gonām | [ṚV, 9, 87 601699_1]
eṣa sya te madhumāṁ indra somaḥ vṛṣā vṛṣṇe pari pavitre akṣār | [ṚV, 9, 87 601700_1]
sahasra sāḥ śata sāḥ bhūri dāvā śaśvattamam barhiḥ ā vājī asthāt | [ṚV, 9, 87 601701_1]
ete somāḥ abhi gavyā sahasrā mahe vājāya amṛtāya śravāṃsi pavitrebhiḥ pavamānāḥ asṛgran śravasyavaḥ na pṛtanājaḥ atyāḥ | [ṚV, 9, 87 601703_1]
pari hi sma puru hūtaḥ janānām viśvā asarat bhojanā pūyamānaḥ | [ṚV, 9, 87 601704_1]
atha bhara śyena bhṛta prayāṃsi | [ṚV, 9, 87 601705_1]
rayim tuñjānaḥ abhi vājam arṣa | [ṚV, 9, 87 601705_2]
eṣa suvānaḥ pari somaḥ pavitre sargaḥ na sṛṣṭaḥ adadhāvat arvā tigme śiśānaḥ mahiṣaḥ na śṛṅge gāḥ gavyan abhi śūraḥ na satvā | [ṚV, 9, 87 601706_1]
eṣā yayau paramāt antar adreḥ | [ṚV, 9, 87 601708_1]
kūcid satīḥ ūrve gāḥ viveda | [ṚV, 9, 87 601708_2]
divaḥ na vidyut stanayantī abhraiḥ somasya te pavate indra dhārā | [ṚV, 9, 87 601709_1]
uta sma rāśim pari yāsi gonām indreṇa soma sa ratham punānaḥ pūrvīḥ iṣaḥ bṛhatīḥ jīra dāno | [ṚV, 9, 87 601710_1]
śikṣa śacīvas | [ṚV, 9, 87 601711_1]
tava tāḥ upaṣṭut | [ṚV, 9, 87 601711_2]
{ṚV, 9, 88}
ayaṃ soma indra tubhyaṃ sunve tubhyam pavate tvam asya pāhi | [ṚV, 9, 88 1.1]
tvaṃ ha yaṃ cakṛṣe tvaṃ vavṛṣa indum madāya yujyāya somam | [ṚV, 9, 88 1.2]
saḥ īm rathaḥ na bhūriṣāh ayoji mahaḥ purūṇi sātaye vasūni | [ṚV, 9, 88 601714_1]
āt īm viśvā nahuṣyāṇi jātā svarṣātā vane ūrdhvā navanta | [ṚV, 9, 88 601715_1]
vāyur na yo niyutvāṁ iṣṭayāmā nāsatyeva hava ā śambhaviṣṭhaḥ | [ṚV, 9, 88 3.1]
viśvavāro draviṇodā iva tman pūṣeva dhījavano 'si soma | [ṚV, 9, 88 3.2]
indro na yo mahā karmāṇi cakrir hantā vṛtrāṇām asi soma pūrbhit | [ṚV, 9, 88 4.1]
paidvo na hi tvam ahināmnāṃ hantā viśvasyāsi soma dasyoḥ | [ṚV, 9, 88 4.2]
agnir na yo vana ā sṛjyamāno vṛthā pājāṃsi kṛṇute nadīṣu | [ṚV, 9, 88 5.1]
jano na yudhvā mahata upabdir iyarti somaḥ pavamāna ūrmim | [ṚV, 9, 88 5.2]
divyāḥ na kośāsaḥ abhra varṣāḥ | [ṚV, 9, 88 601722_1]
ete somāḥ ati vārāṇi avyā vṛthā samudram sindhavaḥ na nīcīḥ sutāsaḥ abhi kalaśāṁ asṛgran | [ṚV, 9, 88 601723_1]
śuṣmī śardhaḥ na mārutam pavasva anabhiśastā divyā yathā viś | [ṚV, 9, 88 601724_1]
āpaḥ na makṣū sumatiḥ bhava naḥ sahasra apsāḥ pṛtanāṣāh na yajñaḥ | [ṚV, 9, 88 601725_1]
rājñaḥ nu te varuṇasya vratāni | [ṚV, 9, 88 601726_1]
bṛhat gabhīram tava soma dhāma | [ṚV, 9, 88 601726_2]
śuciḥ tvam asi priyaḥ na mitraḥ | [ṚV, 9, 88 601727_1]
dakṣāyyaḥ aryamā iva asi soma | [ṚV, 9, 88 601727_2]
{ṚV, 9, 89}
pro sya vahniḥ pathyābhir asyān divo na vṛṣṭiḥ pavamāno akṣāḥ | [ṚV, 9, 89 1.1]
sahasradhāro asadan ny asme mātur upasthe vana ā ca somaḥ | [ṚV, 9, 89 1.2]
rājā sindhūnām avasiṣṭa vāsa ṛtasya nāvam āruhad rajiṣṭhām | [ṚV, 9, 89 2.1]
apsu drapso vāvṛdhe śyenajūto duha īm pitā duha īm pitur jām | [ṚV, 9, 89 2.2]
siṃhaṃ nasanta madhvo ayāsaṃ harim aruṣaṃ divo asya patim | [ṚV, 9, 89 3.1]
śūro yutsu prathamaḥ pṛcchate gā asya cakṣasā pari pāty ukṣā | [ṚV, 9, 89 3.2]
madhupṛṣṭhaṃ ghoram ayāsam aśvaṃ rathe yuñjanty urucakra ṛṣvam | [ṚV, 9, 89 4.1]
svasāra īṃ jāmayo marjayanti sanābhayo vājinam ūrjayanti | [ṚV, 9, 89 4.2]
catasra īṃ ghṛtaduhaḥ sacante samāne antar dharuṇe niṣattāḥ | [ṚV, 9, 89 5.1]
tā īm arṣanti namasā punānās tā īṃ viśvataḥ pari ṣanti pūrvīḥ | [ṚV, 9, 89 5.2]
viṣṭambho divo dharuṇaḥ pṛthivyā viśvā uta kṣitayo haste asya | [ṚV, 9, 89 6.1]
asat ta utso gṛṇate niyutvān madhvo aṃśuḥ pavata indriyāya | [ṚV, 9, 89 6.2]
vanvann avāto abhi devavītim indrāya soma vṛtrahā pavasva | [ṚV, 9, 89 7.1]
śagdhi mahaḥ puruścandrasya rāyaḥ suvīryasya patayaḥ syāma | [ṚV, 9, 89 7.2]
{ṚV, 9, 90}
pra hinvānaḥ janitā rodasyoḥ rathaḥ na vājam saniṣyan ayāsīt indram gacchan āyudhā saṃśiśānaḥ viśvā vasu hastayoḥ ādadhānaḥ | [ṚV, 9, 90 601742_1]
abhi tri pṛṣṭham vṛṣaṇam vayaḥ dhām āṅgūṣāṇām avāvaśanta vāṇīḥ | [ṚV, 9, 90 601744_1]
vanā vasānaḥ varuṇaḥ na sindhūn vi ratna dhāḥ dayate vāryāṇi | [ṚV, 9, 90 601745_1]
śūragrāmaḥ sarvavīraḥ sahāvāñ jetā pavasva sanitā dhanāni | [ṚV, 9, 90 3.1]
tigmāyudhaḥ kṣipradhanvā samatsv aṣāﾱhaḥ sāhvān pṛtanāsu śatrūn | [ṚV, 9, 90 3.2]
urugavyūtir abhayāni kṛṇvan samīcīne ā pavasvā purandhī | [ṚV, 9, 90 4.1]
apaḥ siṣāsann uṣasaḥ svar gāḥ saṃ cikrado maho asmabhyaṃ vājān | [ṚV, 9, 90 4.2]
matsi soma varuṇam matsi mitram matsīndram indo pavamāna viṣṇum | [ṚV, 9, 90 5.1]
matsi śardho mārutam matsi devān matsi mahām indram indo madāya | [ṚV, 9, 90 5.2]
evā rājeva kratumāṁ amena viśvā ghanighnad duritā pavasva | [ṚV, 9, 90 6.1]
indo sūktāya vacase vayo dhā yūyam pāta svastibhiḥ sadā naḥ | [ṚV, 9, 90 6.2]
{ṚV, 9, 91}
asarji vakvā rathye yathā ājau | [ṚV, 9, 91 601754_1]
daśa svasāro adhi sāno avye 'janti vahniṃ sadanāny accha | [ṚV, 9, 91 1.2]
vītī janasya divyasya kavyair adhi suvāno nahuṣyebhir induḥ | [ṚV, 9, 91 2.1]
pra yo nṛbhir amṛto martyebhir marmṛjāno 'vibhir gobhir adbhiḥ | [ṚV, 9, 91 2.2]
vṛṣā vṛṣṇe roruvad aṃśur asmai pavamāno ruśad īrte payo goḥ | [ṚV, 9, 91 3.1]
sahasram ṛkvā pathibhir vacovid adhvasmabhiḥ sūro aṇvaṃ vi yāti | [ṚV, 9, 91 3.2]
rujā dṛﾱhā cid rakṣasaḥ sadāṃsi punāna inda ūrṇuhi vi vājān | [ṚV, 9, 91 4.1]
vṛścopariṣṭāt tujatā vadhena ye anti dūrād upanāyam eṣām | [ṚV, 9, 91 4.2]
sa pratnavan navyase viśvavāra sūktāya pathaḥ kṛṇuhi prācaḥ | [ṚV, 9, 91 5.1]
ye duḥṣahāso vanuṣā bṛhantas tāṃs te aśyāma purukṛt purukṣo | [ṚV, 9, 91 5.2]
evā punāno apaḥ svar gā asmabhyaṃ tokā tanayāni bhūri | [ṚV, 9, 91 6.1]
śaṃ naḥ kṣetram uru jyotīṃṣi soma jyoṅ naḥ sūryaṃ dṛśaye rirīhi | [ṚV, 9, 91 6.2]
{ṚV, 9, 92}
pari suvānaḥ hariḥ aṃśuḥ pavitre rathaḥ na sarji sanaye hiyānaḥ | [ṚV, 9, 92 601766_1]
āpat ślokam indriyam pūyamānaḥ | [ṚV, 9, 92 601767_1]
prati devāṁ ajuṣata prayobhiḥ | [ṚV, 9, 92 601767_2]
acchā nṛcakṣā asarat pavitre nāma dadhānaḥ kavir asya yonau | [ṚV, 9, 92 2.1]
sīdan hoteva sadane camūṣūpem agmann ṛṣayaḥ sapta viprāḥ | [ṚV, 9, 92 2.2]
pra sumedhā gātuvid viśvadevaḥ somaḥ punānaḥ sada eti nityam | [ṚV, 9, 92 3.1]
bhuvad viśveṣu kāvyeṣu rantānu janān yatate pañca dhīraḥ | [ṚV, 9, 92 3.2]
tava tye soma pavamāna niṇye viśve devās traya ekādaśāsaḥ | [ṚV, 9, 92 4.1]
daśa svadhābhir adhi sāno avye mṛjanti tvā nadyaḥ sapta yahvīḥ | [ṚV, 9, 92 4.2]
tan nu satyam pavamānasyāstu yatra viśve kāravaḥ saṃnasanta | [ṚV, 9, 92 5.1]
jyotir yad ahne akṛṇod u lokam prāvan manuṃ dasyave kar abhīkam | [ṚV, 9, 92 5.2]
pari sadmeva paśumānti hotā rājā na satyaḥ samitīr iyānaḥ | [ṚV, 9, 92 6.1]
somaḥ punānaḥ kalaśāṁ ayāsīt sīdan mṛgo na mahiṣo vaneṣu | [ṚV, 9, 92 6.2]
{ṚV, 9, 93}
sākamukṣaḥ marjayanta svasāraḥ daśa dhīrasya dhītayaḥ dhanutrīḥ | [ṚV, 9, 93 601778_1]
hariḥ pari adravat jāḥ sūryasya | [ṚV, 9, 93 601779_1]
droṇam nanakṣe atyaḥ na vājī | [ṚV, 9, 93 601779_2]
sam mātṛbhiḥ na śiśuḥ vāvaśānaḥ vṛṣā dadhanve puru vāraḥ adbhiḥ | [ṚV, 9, 93 601780_1]
maryaḥ na yoṣām abhi niṣkṛtam yan sam gacchate kalaśe usriyābhiḥ | [ṚV, 9, 93 601781_1]
uta pra pipye ūdhar aghnyāyāḥ | [ṚV, 9, 93 601782_1]
induḥ dhārābhiḥ sacate sumedhāḥ | [ṚV, 9, 93 601782_2]
mūrdhānam gāvaḥ payasā camūṣu abhi śrīṇanti vasubhiḥ na niktaiḥ | [ṚV, 9, 93 601783_1]
sa naḥ devebhiḥ pavamāna rada indo rayim aśvinam vāvaśānaḥ | [ṚV, 9, 93 601784_1]
rathirāyatām uśatī purandhiḥ asmadryak ā dāvane vasūnām | [ṚV, 9, 93 601785_1]
nu naḥ rayim upa māsva nṛvantam punānaḥ vātāpyam viśva ścandram | [ṚV, 9, 93 601786_1]
pra vandituḥ indo tāri āyuḥ | [ṚV, 9, 93 601787_1]
prātar makṣū dhiyāvasuḥ jagamyāt | [ṚV, 9, 93 601787_2]
{ṚV, 9, 94}
adhi yat asmin vājini iva śubhaḥ spardhante dhiyaḥ sūrye na viśaḥ apaḥ vṛṇānaḥ pavate kavīyan vrajam na paśu vardhanāya manma | [ṚV, 9, 94 601789_1]
dvitā vyūrṇvan amṛtasya dhāma | [ṚV, 9, 94 601790_1]
svarvide bhuvanāni prathanta | [ṚV, 9, 94 601790_2]
dhiyaḥ pinvānāḥ svasare na gāvaḥ ṛtāyantīḥ abhi vāvaśre indum | [ṚV, 9, 94 601791_1]
śriye jātaḥ śriya ā nir iyāya śriyaṃ vayo jaritṛbhyo dadhāti | [ṚV, 9, 94 4.1]
śriyaṃ vasānā amṛtatvam āyan bhavanti satyā samithā mitadrau | [ṚV, 9, 94 4.2]
iṣam ūrjam abhy arṣāśvaṃ gām uru jyotiḥ kṛṇuhi matsi devān | [ṚV, 9, 94 5.1]
viśvāni hi suṣahā tāni tubhyam pavamāna bādhase soma śatrūn | [ṚV, 9, 94 5.2]
{ṚV, 9, 95}
kanikranti harir ā sṛjyamānaḥ sīdan vanasya jaṭhare punānaḥ | [ṚV, 9, 95 1.1]
nṛbhir yataḥ kṛṇute nirṇijaṃ gā ato matīr janayata svadhābhiḥ | [ṚV, 9, 95 1.2]
hariḥ sṛjānaḥ pathyām ṛtasyeyarti vācam ariteva nāvam | [ṚV, 9, 95 2.1]
devaḥ devānām guhyāni nāmā āviṣkṛṇoti barhiṣi pravāce | [ṚV, 9, 95 601801_1]
apām iva id ūrmayaḥ tarturāṇāḥ pra manīṣāḥ īrate somam accha | [ṚV, 9, 95 601802_1]
namasyantīḥ upa ca yanti sam ca ā ca viśanti uśatīḥ uśantam | [ṚV, 9, 95 601803_1]
tam marmṛjānam mahiṣaṃ na sānāv aṃśuṃ duhanty ukṣaṇaṃ giriṣṭhām | [ṚV, 9, 95 4.1]
taṃ vāvaśānam matayaḥ sacante trito bibharti varuṇaṃ samudre | [ṚV, 9, 95 4.2]
iṣyan vācam upavakteva hotuḥ punāna indo vi ṣyā manīṣām | [ṚV, 9, 95 5.1]
indraś ca yat kṣayathaḥ saubhagāya suvīryasya patayaḥ syāma | [ṚV, 9, 95 5.2]
{ṚV, 9, 96}
pra senānīḥ śūro agre rathānāṃ gavyann eti harṣate asya senā | [ṚV, 9, 96 1.1]
bhadrān kṛṇvann indrahavān sakhibhya ā somo vastrā rabhasāni datte | [ṚV, 9, 96 1.2]
sam asya hariṃ harayo mṛjanty aśvahayair aniśitaṃ namobhiḥ | [ṚV, 9, 96 2.1]
ā tiṣṭhati ratham indrasya sakhā vidvāṁ enā sumatiṃ yāty accha | [ṚV, 9, 96 2.2]
sa no deva devatāte pavasva mahe soma psarasa indrapānaḥ | [ṚV, 9, 96 3.1]
kṛṇvann apo varṣayan dyām utemām uror ā no varivasyā punānaḥ | [ṚV, 9, 96 3.2]
ajītaye 'hataye pavasva svastaye sarvatātaye bṛhate | [ṚV, 9, 96 4.1]
tad uśanti viśva ime sakhāyas tad ahaṃ vaśmi pavamāna soma | [ṚV, 9, 96 4.2]
somaḥ pavate janitā matīnāṃ janitā divo janitā pṛthivyāḥ | [ṚV, 9, 96 5.1]
janitāgner janitā sūryasya janitendrasya janitota viṣṇoḥ | [ṚV, 9, 96 5.2]
brahmā devānām padavīḥ kavīnām ṛṣir viprāṇām mahiṣo mṛgāṇām | [ṚV, 9, 96 6.1]
śyeno gṛdhrāṇāṃ svadhitir vanānāṃ somaḥ pavitram aty eti rebhan | [ṚV, 9, 96 6.2]
prāvīvipat vācaḥ ūrmim na sindhuḥ giraḥ somaḥ pavamānaḥ manīṣāḥ | [ṚV, 9, 96 601820_1]
antar paśyan vṛjanā imā avarāṇi ā tiṣṭhati vṛṣabhaḥ goṣu jānan | [ṚV, 9, 96 601821_1]
sa matsaraḥ pṛtsu vanvann avātaḥ sahasraretā abhi vājam arṣa | [ṚV, 9, 96 8.1]
indrāyendo pavamāno manīṣy aṃśor ūrmim īraya gā iṣaṇyan | [ṚV, 9, 96 8.2]
pari priyaḥ kalaśe deva vātaḥ indrāya somaḥ raṇyas madāya | [ṚV, 9, 96 601824_1]
sahasra dhāraḥ śata vājaḥ induḥ vājī na saptiḥ samanā jigāti | [ṚV, 9, 96 601825_1]
sa pūrvyo vasuvij jāyamāno mṛjāno apsu duduhāno adrau | [ṚV, 9, 96 10.1]
abhiśastipā bhuvanasya rājā vidad gātum brahmaṇe pūyamānaḥ | [ṚV, 9, 96 10.2]
tvayā hi naḥ pitaraḥ soma pūrve karmāṇi cakruḥ pavamāna dhīrāḥ | [ṚV, 9, 96 11.1]
vanvann avātaḥ paridhīṃr aporṇu vīrebhir aśvair maghavā bhavā naḥ | [ṚV, 9, 96 11.2]
yathā apavathāḥ manave vayaḥ dhāḥ amitra hā varivaḥ vid haviṣmān eva pavasva draviṇam dadhānaḥ | [ṚV, 9, 96 601831_1]
pavasva soma madhumāṁ ṛtāvāpo vasāno adhi sāno avye | [ṚV, 9, 96 13.1]
ava droṇāni ghṛtavānti sīda madintamo matsara indrapānaḥ | [ṚV, 9, 96 13.2]
vṛṣṭiṃ divaḥ śatadhāraḥ pavasva sahasrasā vājayur devavītau | [ṚV, 9, 96 14.1]
saṃ sindhubhiḥ kalaśe vāvaśānaḥ sam usriyābhiḥ pratiran na āyuḥ | [ṚV, 9, 96 14.2]
eṣa sya somaḥ matibhiḥ punānaḥ atyaḥ na vājī tarati id arātīḥ | [ṚV, 9, 96 601836_1]
payaḥ na dugdham aditeḥ iṣiram | [ṚV, 9, 96 601837_1]
uru iva gātuḥ | [ṚV, 9, 96 601837_2]
su yamaḥ na voḍhā | [ṚV, 9, 96 601837_3]
su āyudhaḥ sotṛbhiḥ pūyamānaḥ abhi arṣa guhyam cāru nāma abhi vājam saptiḥ iva śravasyā abhi vāyum abhi gāḥ deva soma | [ṚV, 9, 96 601838_1]
śiśuṃ jajñānaṃ haryatam mṛjanti śumbhanti vahnim maruto gaṇena | [ṚV, 9, 96 17.1]
kavir gīrbhiḥ kāvyenā kaviḥ san somaḥ pavitram aty eti rebhan | [ṚV, 9, 96 17.2]
ṛṣimanā ya ṛṣikṛt svarṣāḥ sahasraṇīthaḥ padavīḥ kavīnām | [ṚV, 9, 96 18.1]
tṛtīyaṃ dhāma mahiṣaḥ siṣāsan somo virājam anu rājati ṣṭup | [ṚV, 9, 96 18.2]
camūṣacchyenaḥ śakuno vibhṛtvā govindur drapsa āyudhāni bibhrat | [ṚV, 9, 96 19.1]
apām ūrmiṃ sacamānaḥ samudraṃ turīyaṃ dhāma mahiṣo vivakti | [ṚV, 9, 96 19.2]
maryaḥ na śubhraḥ tanvam mṛjānaḥ atyaḥ na sṛtvā sanaye dhanānām vṛṣā iva yūthā pari kośam arṣan kanikradat camvoḥ ā viveśa | [ṚV, 9, 96 601847_1]
pavasvendo pavamāno mahobhiḥ kanikradat pari vārāṇy arṣa | [ṚV, 9, 96 21.1]
krīﾱañ camvor ā viśa pūyamāna indraṃ te raso madiro mamattu | [ṚV, 9, 96 21.2]
dhārāḥ bṛhatīḥ asṛgran | [ṚV, 9, 96 601850_1]
aktaḥ gobhiḥ kalaśāṁ ā viveśa | [ṚV, 9, 96 601850_2]
sāma kṛṇvan sāmanyaḥ vipaścit krandan eti abhi sakhyuḥ na jāmim | [ṚV, 9, 96 601851_1]
apaghnann eṣi pavamāna śatrūn priyāṃ na jāro abhigīta induḥ | [ṚV, 9, 96 23.1]
sīdan vaneṣu śakuno na patvā somaḥ punānaḥ kalaśeṣu sattā | [ṚV, 9, 96 23.2]
ā te rucaḥ pavamānasya soma yoṣeva yanti sudughāḥ sudhārāḥ | [ṚV, 9, 96 24.1]
harir ānītaḥ puruvāro apsv acikradat kalaśe devayūnām | [ṚV, 9, 96 24.2]
{ṚV, 9, 97}
asya preṣā hemanā pūyamāno devo devebhiḥ sam apṛkta rasam | [ṚV, 9, 97 1.1]
sutaḥ pavitram pary eti rebhan miteva sadma paśumānti hotā | [ṚV, 9, 97 1.2]
bhadrā vastrā samanyā vasāno mahān kavir nivacanāni śaṃsan | [ṚV, 9, 97 2.1]
ā vacyasva camvoḥ pūyamāno vicakṣaṇo jāgṛvir devavītau | [ṚV, 9, 97 2.2]
sam u priyo mṛjyate sāno avye yaśastaro yaśasāṃ kṣaito asme | [ṚV, 9, 97 3.1]
abhi svara dhanvā pūyamāno yūyam pāta svastibhiḥ sadā naḥ | [ṚV, 9, 97 3.2]
pra gāyatābhy arcāma devān somaṃ hinota mahate dhanāya | [ṚV, 9, 97 4.1]
svāduḥ pavāte ati vāram avyam ā sīdāti kalaśaṃ devayur naḥ | [ṚV, 9, 97 4.2]
indur devānām upa sakhyam āyan sahasradhāraḥ pavate madāya | [ṚV, 9, 97 5.1]
nṛbhi stavāno anu dhāma pūrvam agann indram mahate saubhagāya | [ṚV, 9, 97 5.2]
stotre rāye harir arṣā punāna indram mado gacchatu te bharāya | [ṚV, 9, 97 6.1]
devair yāhi sarathaṃ rādho acchā yūyam pāta svastibhiḥ sadā naḥ | [ṚV, 9, 97 6.2]
pra kāvyam uśaneva bruvāṇo devo devānāṃ janimā vivakti | [ṚV, 9, 97 7.1]
mahivrataḥ śucibandhuḥ pāvakaḥ padā varāho abhy eti rebhan | [ṚV, 9, 97 7.2]
pra haṃsāsas tṛpalam manyum acchāmād astaṃ vṛṣagaṇā ayāsuḥ | [ṚV, 9, 97 8.1]
āṅgūṣyam pavamānaṃ sakhāyo durmarṣaṃ sākam pra vadanti vāṇam | [ṚV, 9, 97 8.2]
sa raṃhate urugāyasya jūtim | [ṚV, 9, 97 601872_1]
vṛthā krīḍantam mimate na gāvaḥ | [ṚV, 9, 97 601872_2]
parīṇasam kṛṇute tigma śṛṅgaḥ | [ṚV, 9, 97 601873_1]
divā hariḥ dadṛśe naktam ṛjraḥ | [ṚV, 9, 97 601873_2]
indur vājī pavate gonyoghā indre somaḥ saha invan madāya | [ṚV, 9, 97 10.1]
hanti rakṣo bādhate pary arātīr varivaḥ kṛṇvan vṛjanasya rājā | [ṚV, 9, 97 10.2]
adha dhārayā madhvā pṛcānas tiro roma pavate adridugdhaḥ | [ṚV, 9, 97 11.1]
indur indrasya sakhyaṃ juṣāṇo devo devasya matsaro madāya | [ṚV, 9, 97 11.2]
abhi priyāṇi pavate punāno devo devān svena rasena pṛñcan | [ṚV, 9, 97 12.1]
indur dharmāṇy ṛtuthā vasāno daśa kṣipo avyata sāno avye | [ṚV, 9, 97 12.2]
vṛṣā śoṇo abhikanikradad gā nadayann eti pṛthivīm uta dyām | [ṚV, 9, 97 13.1]
indrasyeva vagnur ā śṛṇva ājau pracetayann arṣati vācam emām | [ṚV, 9, 97 13.2]
rasāyyaḥ payasā pinvamāna īrayann eṣi madhumantam aṃśum | [ṚV, 9, 97 14.1]
pavamānaḥ saṃtanim eṣi kṛṇvann indrāya soma pariṣicyamānaḥ | [ṚV, 9, 97 14.2]
evā pavasva madiro madāyodagrābhasya namayan vadhasnaiḥ | [ṚV, 9, 97 15.1]
pari varṇam bharamāṇo ruśantaṃ gavyur no arṣa pari soma siktaḥ | [ṚV, 9, 97 15.2]
juṣṭvī na indo supathā sugāny urau pavasva varivāṃsi kṛṇvan | [ṚV, 9, 97 16.1]
ghaneva viṣvag duritāni vighnann adhi ṣṇunā dhanva sāno avye | [ṚV, 9, 97 16.2]
vṛṣṭiṃ no arṣa divyāṃ jigatnum iﾱāvatīṃ śaṅgayīṃ jīradānum | [ṚV, 9, 97 17.1]
stukeva vītā dhanvā vicinvan bandhūṃr imāṁ avarāṁ indo vāyūn | [ṚV, 9, 97 17.2]
granthim na vi sya grathitam punānaḥ ṛjum ca gātum vṛjinam ca soma | [ṚV, 9, 97 601890_1]
atyaḥ na kradaḥ hariḥ ā sṛjānaḥ | [ṚV, 9, 97 601891_1]
maryaḥ deva dhanva pastyāvān | [ṚV, 9, 97 601891_2]
juṣṭo madāya devatāta indo pari ṣṇunā dhanva sāno avye | [ṚV, 9, 97 19.1]
sahasradhāraḥ surabhir adabdhaḥ pari srava vājasātau nṛṣahye | [ṚV, 9, 97 19.2]
a raśmānaḥ ye a rathāḥ a yuktāḥ atyāsaḥ na sasṛjānāsaḥ ājau ete śukrāsaḥ dhanvanti somāḥ | [ṚV, 9, 97 601895_1]
devāsaḥ tāṁ upa yāta pibadhyai | [ṚV, 9, 97 601895_2]
evā na indo abhi devavītim pari srava nabho arṇaś camūṣu | [ṚV, 9, 97 21.1]
somo asmabhyaṃ kāmyam bṛhantaṃ rayiṃ dadātu vīravantam ugram | [ṚV, 9, 97 21.2]
takṣad yadī manaso venato vāg jyeṣṭhasya vā dharmaṇi kṣor anīke | [ṚV, 9, 97 22.1]
ād īm āyan varam ā vāvaśānā juṣṭam patiṃ kalaśe gāva indum | [ṚV, 9, 97 22.2]
pra dānudo divyo dānupinva ṛtam ṛtāya pavate sumedhāḥ | [ṚV, 9, 97 23.1]
dharmā bhuvad vṛjanyasya rājā pra raśmibhir daśabhir bhāri bhūma | [ṚV, 9, 97 23.2]
pavitrebhiḥ pavamāno nṛcakṣā rājā devānām uta martyānām | [ṚV, 9, 97 24.1]
dvitā bhuvad rayipatī rayīṇām ṛtam bharat subhṛtaṃ cārv induḥ | [ṚV, 9, 97 24.2]
arvāṁ iva śravase sātim acchendrasya vāyor abhi vītim arṣa | [ṚV, 9, 97 25.1]
sa naḥ sahasrā bṛhatīr iṣo dā bhavā soma draviṇovit punānaḥ | [ṚV, 9, 97 25.2]
devāvyo naḥ pariṣicyamānāḥ kṣayaṃ suvīraṃ dhanvantu somāḥ | [ṚV, 9, 97 26.1]
āyajyavaḥ sumatiṃ viśvavārā hotāro na diviyajo mandratamāḥ | [ṚV, 9, 97 26.2]
evā deva devatāte pavasva mahe soma psarase devapānaḥ | [ṚV, 9, 97 27.1]
mahaś ciddhi ṣmasi hitāḥ samarye kṛdhi suṣṭhāne rodasī punānaḥ | [ṚV, 9, 97 27.2]
aśvaḥ na u kradaḥ vṛṣabhiḥ yujānaḥ siṃhaḥ na bhīmaḥ manasaḥ javīyān | [ṚV, 9, 97 601910_1]
arvācīnaiḥ pathibhiḥ ye rajiṣṭhā ā pavasva saumanasam naḥ indo | [ṚV, 9, 97 601911_1]
śataṃ dhārā devajātā asṛgran sahasram enāḥ kavayo mṛjanti | [ṚV, 9, 97 29.1]
indo sanitraṃ diva ā pavasva puraetāsi mahato dhanasya | [ṚV, 9, 97 29.2]
divo na sargā asasṛgram ahnāṃ rājā na mitram pra mināti dhīraḥ | [ṚV, 9, 97 30.1]
pitur na putraḥ kratubhir yatāna ā pavasva viśe asyā ajītim | [ṚV, 9, 97 30.2]
pra te dhārā madhumatīr asṛgran vārān yat pūto atyeṣy avyān | [ṚV, 9, 97 31.1]
pavamāna pavase dhāma gonāṃ jajñānaḥ sūryam apinvo arkaiḥ | [ṚV, 9, 97 31.2]
kanikradad anu panthām ṛtasya śukro vi bhāsy amṛtasya dhāma | [ṚV, 9, 97 32.1]
sa indrāya pavase matsaravān hinvāno vācam matibhiḥ kavīnām | [ṚV, 9, 97 32.2]
divyaḥ suparṇaḥ ava cakṣi soma pinvan dhārāḥ karmaṇā deva vītau | [ṚV, 9, 97 601920_1]
ā indo viśa kalaśam soma dhānam | [ṚV, 9, 97 601921_1]
krandan ihi sūryasya upa raśmim | [ṚV, 9, 97 601921_2]
tisraḥ vācaḥ īrayati pra vahniḥ ṛtasya dhītim brahmaṇaḥ manīṣām | [ṚV, 9, 97 601922_1]
gāvaḥ yanti gopatim pṛcchamānāḥ | [ṚV, 9, 97 601923_1]
somam yanti matayaḥ vāvaśānāḥ | [ṚV, 9, 97 601923_2]
somaṃ gāvo dhenavo vāvaśānāḥ somaṃ viprā matibhiḥ pṛcchamānāḥ | [ṚV, 9, 97 35.1]
somaḥ sutaḥ pūyate ajyamānaḥ some arkās triṣṭubhaḥ saṃ navante | [ṚV, 9, 97 35.2]
evā naḥ soma pariṣicyamāna ā pavasva pūyamānaḥ svasti | [ṚV, 9, 97 36.1]
indram ā viśa bṛhatā raveṇa vardhayā vācaṃ janayā purandhim | [ṚV, 9, 97 36.2]
ā jāgṛvir vipra ṛtā matīnāṃ somaḥ punāno asadac camūṣu | [ṚV, 9, 97 37.1]
sapanti yam mithunāso nikāmā adhvaryavo rathirāsaḥ suhastāḥ | [ṚV, 9, 97 37.2]
sa punāna upa sūre na dhātobhe aprā rodasī vi ṣa āvaḥ | [ṚV, 9, 97 38.1]
priyā cid yasya priyasāsa ūtī sa tū dhanaṃ kāriṇe na pra yaṃsat | [ṚV, 9, 97 38.2]
sa vardhitā vardhanaḥ pūyamānaḥ somo mīḍhvāṁ abhi no jyotiṣāvīt | [ṚV, 9, 97 39.1]
yenā naḥ pūrve pitaraḥ padajñāḥ svarvido abhi gā adrim uṣṇan | [ṚV, 9, 97 39.2]
akrān samudraḥ prathame vidharmañ janayan prajā bhuvanasya rājā | [ṚV, 9, 97 40.1]
vṛṣā pavitre adhi sāno avye bṛhat somo vāvṛdhe suvāna induḥ | [ṚV, 9, 97 40.2]
mahat tat somo mahiṣaś cakārāpāṃ yad garbho 'vṛṇīta devān | [ṚV, 9, 97 41.1]
adadhād indre pavamāna ojo 'janayat sūrye jyotir induḥ | [ṚV, 9, 97 41.2]
matsi vāyum iṣṭaye rādhase ca matsi mitrāvaruṇā pūyamānaḥ | [ṚV, 9, 97 42.1]
matsi śardho mārutam matsi devān matsi dyāvāpṛthivī deva soma | [ṚV, 9, 97 42.2]
ṛjuḥ pavasva vṛjinasya hantāpāmīvām bādhamāno mṛdhaś ca | [ṚV, 9, 97 43.1]
abhiśrīṇan payaḥ payasābhi gonām indrasya tvaṃ tava vayaṃ sakhāyaḥ | [ṚV, 9, 97 43.2]
madhvaḥ sūdam pavasva vasva utsaṃ vīraṃ ca na ā pavasvā bhagaṃ ca | [ṚV, 9, 97 44.1]
svadasvendrāya pavamāna indo rayiṃ ca na ā pavasvā samudrāt | [ṚV, 9, 97 44.2]
somaḥ sutaḥ dhārayā sindhuḥ na nimnam abhi vājī akṣār | [ṚV, 9, 97 601944_1]
ā yonim vanyam asadat punānaḥ | [ṚV, 9, 97 601945_1]
sam induḥ gobhiḥ asarat sam adbhiḥ | [ṚV, 9, 97 601945_2]
eṣa sya te pavata indra somaś camūṣu dhīra uśate tavasvān | [ṚV, 9, 97 46.1]
svarcakṣā rathiraḥ satyaśuṣmaḥ kāmo na yo devayatām asarji | [ṚV, 9, 97 46.2]
eṣa pratnena vayasā punānas tiro varpāṃsi duhitur dadhānaḥ | [ṚV, 9, 97 47.1]
vasānaḥ śarma trivarūtham apsu hoteva yāti samaneṣu rebhan | [ṚV, 9, 97 47.2]
nū nas tvaṃ rathiro deva soma pari srava camvoḥ pūyamānaḥ | [ṚV, 9, 97 48.1]
apsu svādiṣṭho madhumāṁ ṛtāvā devo na yaḥ savitā satyamanmā | [ṚV, 9, 97 48.2]
abhi vāyuṃ vīty arṣā gṛṇāno 'bhi mitrāvaruṇā pūyamānaḥ | [ṚV, 9, 97 49.1]
abhī naraṃ dhījavanaṃ ratheṣṭhām abhīndraṃ vṛṣaṇaṃ vajrabāhum | [ṚV, 9, 97 49.2]
abhi vastrā suvasanāny arṣābhi dhenūḥ sudughāḥ pūyamānaḥ | [ṚV, 9, 97 50.1]
abhi candrā bhartave no hiraṇyābhy aśvān rathino deva soma | [ṚV, 9, 97 50.2]
abhī no arṣa divyā vasūny abhi viśvā pārthivā pūyamānaḥ | [ṚV, 9, 97 51.1]
abhi yena draviṇam aśnavāmābhy ārṣeyaṃ jamadagnivan naḥ | [ṚV, 9, 97 51.2]
ayā pavā pavasvainā vasūni māṃścatva indo sarasi pra dhanva | [ṚV, 9, 97 52.1]
bradhnaś cid atra vāto na jūtaḥ purumedhaś cit takave naraṃ dāt | [ṚV, 9, 97 52.2]
uta na enā pavayā pavasvādhi śrute śravāyyasya tīrthe | [ṚV, 9, 97 53.1]
ṣaṣṭiṃ sahasrā naiguto vasūni vṛkṣaṃ na pakvaṃ dhūnavad raṇāya | [ṚV, 9, 97 53.2]
mahīme asya vṛṣanāma śūṣe māṃścatve vā pṛśane vā vadhatre | [ṚV, 9, 97 54.1]
asvāpayan nigutaḥ snehayac cāpāmitrāṁ apācito acetaḥ | [ṚV, 9, 97 54.2]
saṃ trī pavitrā vitatāny eṣy anv ekaṃ dhāvasi pūyamānaḥ | [ṚV, 9, 97 55.1]
asi bhago asi dātrasya dātāsi maghavā maghavadbhya indo | [ṚV, 9, 97 55.2]
eṣa viśvavit pavate manīṣī somo viśvasya bhuvanasya rājā | [ṚV, 9, 97 56.1]
drapsāṁ īrayan vidatheṣv indur vi vāram avyaṃ samayāti yāti | [ṚV, 9, 97 56.2]
induṃ rihanti mahiṣā adabdhāḥ pade rebhanti kavayo na gṛdhrāḥ | [ṚV, 9, 97 57.1]
hinvanti dhīrā daśabhiḥ kṣipābhiḥ sam añjate rūpam apāṃ rasena | [ṚV, 9, 97 57.2]
tvayā vayam pavamānena soma bhare kṛtaṃ vi cinuyāma śaśvat | [ṚV, 9, 97 58.1]
tan no mitro varuṇo māmahantām aditiḥ sindhuḥ pṛthivī uta dyauḥ | [ṚV, 9, 97 58.2]
{ṚV, 9, 98}
abhi no vājasātamaṃ rayim arṣa puruspṛham | [ṚV, 9, 98 1.1]
indo sahasrabharṇasaṃ tuvidyumnaṃ vibhvāsaham | [ṚV, 9, 98 1.2]
pari sya suvānaḥ avyayam rathe na varma avyata | [ṚV, 9, 98 601974_1]
induḥ abhi druṇā hitaḥ hiyānaḥ dhārābhiḥ akṣār | [ṚV, 9, 98 601975_1]
pari ṣya suvāno akṣā indur avye madacyutaḥ | [ṚV, 9, 98 3.1]
dhārā ya ūrdhvo adhvare bhrājā naiti gavyayuḥ | [ṚV, 9, 98 3.2]
sa hi tvaṃ deva śaśvate vasu martāya dāśuṣe | [ṚV, 9, 98 4.1]
indo sahasriṇaṃ rayiṃ śatātmānaṃ vivāsasi | [ṚV, 9, 98 4.2]
vayaṃ te asya vṛtrahan vaso vasvaḥ puruspṛhaḥ | [ṚV, 9, 98 5.1]
ni nediṣṭhatamā iṣaḥ syāma sumnasyādhrigo | [ṚV, 9, 98 5.2]
dvir yam pañca svayaśasaṃ svasāro adrisaṃhatam | [ṚV, 9, 98 6.1]
priyam indrasya kāmyam prasnāpayanty ūrmiṇam | [ṚV, 9, 98 6.2]
pari tyaṃ haryataṃ harim babhrum punanti vāreṇa | [ṚV, 9, 98 7.1]
yo devān viśvāṁ it pari madena saha gacchati | [ṚV, 9, 98 7.2]
asya vaḥ hi avasā pāntaḥ yaḥ sūriṣu śravaḥ bṛhat dadhe svar na haryataḥ | [ṚV, 9, 98 601987_1]
sa vāṃ yajñeṣu mānavī indur janiṣṭa rodasī | [ṚV, 9, 98 9.1]
devo devī giriṣṭhā asredhan taṃ tuviṣvaṇi | [ṚV, 9, 98 9.2]
indrāya soma pātave vṛtraghne pari ṣicyase | [ṚV, 9, 98 10.1]
nare ca dakṣiṇāvate devāya sadanāsade | [ṚV, 9, 98 10.2]
te pratnāso vyuṣṭiṣu somāḥ pavitre akṣaran | [ṚV, 9, 98 11.1]
apaprothantaḥ sanutar huraścitaḥ prātas tāṁ apracetasaḥ | [ṚV, 9, 98 11.2]
taṃ sakhāyaḥ purorucaṃ yūyaṃ vayaṃ ca sūrayaḥ | [ṚV, 9, 98 12.1]
aśyāma vājagandhyaṃ sanema vājapastyam | [ṚV, 9, 98 12.2]
{ṚV, 9, 99}
ā haryatāya dhṛṣṇave dhanus tanvanti pauṃsyam | [ṚV, 9, 99 1.1]
śukrāṃ vayanty asurāya nirṇijaṃ vipām agre mahīyuvaḥ | [ṚV, 9, 99 1.2]
adha kṣapā pariṣkṛto vājāṁ abhi pra gāhate | [ṚV, 9, 99 2.1]
yadī vivasvato dhiyo hariṃ hinvanti yātave | [ṚV, 9, 99 2.2]
tam asya marjayāmasi mado ya indrapātamaḥ | [ṚV, 9, 99 3.1]
yaṃ gāva āsabhir dadhuḥ purā nūnaṃ ca sūrayaḥ | [ṚV, 9, 99 3.2]
taṃ gāthayā purāṇyā punānam abhy anūṣata | [ṚV, 9, 99 4.1]
uto kṛpanta dhītayo devānāṃ nāma bibhratīḥ | [ṚV, 9, 99 4.2]
tam ukṣamāṇam avyaye vāre punanti dharṇasim | [ṚV, 9, 99 5.1]
dūtaṃ na pūrvacittaya ā śāsate manīṣiṇaḥ | [ṚV, 9, 99 5.2]
sa punāno madintamaḥ somaś camūṣu sīdati | [ṚV, 9, 99 6.1]
paśau na reta ādadhat patir vacasyate dhiyaḥ | [ṚV, 9, 99 6.2]
sa mṛjyate sukarmabhir devo devebhyaḥ sutaḥ | [ṚV, 9, 99 7.1]
vide yad āsu saṃdadir mahīr apo vi gāhate | [ṚV, 9, 99 7.2]
suta indo pavitra ā nṛbhir yato vi nīyase | [ṚV, 9, 99 8.1]
indrāya matsarintamaś camūṣv ā ni ṣīdasi | [ṚV, 9, 99 8.2]
{ṚV, 9, 100}
abhi navante adruhaḥ priyam indrasya kāmyam | [ṚV, 9, 100 602012_1]
vatsam na pūrve āyuni jātam rihanti mātaraḥ | [ṚV, 9, 100 602013_1]
punāna indav ā bhara soma dvibarhasaṃ rayim | [ṚV, 9, 100 2.1]
tvaṃ vasūni puṣyasi viśvāni dāśuṣo gṛhe | [ṚV, 9, 100 2.2]
tvaṃ dhiyam manoyujaṃ sṛjā vṛṣṭiṃ na tanyatuḥ | [ṚV, 9, 100 3.1]
tvaṃ vasūni pārthivā divyā ca soma puṣyasi | [ṚV, 9, 100 3.2]
pari te jigyuṣaḥ yathā dhārā sutasya dhāvati raṃhamāṇā vi avyayam vāram vājī iva sānasiḥ | [ṚV, 9, 100 602018_1]
kratve dakṣāya naḥ kave pavasva soma dhārayā | [ṚV, 9, 100 5.1]
indrāya pātave suto mitrāya varuṇāya ca | [ṚV, 9, 100 5.2]
pavasva vājasātamaḥ pavitre dhārayā sutaḥ | [ṚV, 9, 100 6.1]
indrāya soma viṣṇave devebhyo madhumattamaḥ | [ṚV, 9, 100 6.2]
tvām rihanti mātaraḥ harim pavitre adruhaḥ vatsam jātam na dhenavaḥ pavamāna vidharmaṇi | [ṚV, 9, 100 602024_1]
pavamāna mahi śravaś citrebhir yāsi raśmibhiḥ | [ṚV, 9, 100 8.1]
śardhan tamāṃsi jighnase viśvāni dāśuṣo gṛhe | [ṚV, 9, 100 8.2]
tvaṃ dyāṃ ca mahivrata pṛthivīṃ cāti jabhriṣe | [ṚV, 9, 100 9.1]
prati drāpim amuñcathāḥ pavamāna mahitvanā | [ṚV, 9, 100 9.2]
{ṚV, 9, 101}
purojitī vo andhasaḥ sutāya mādayitnave | [ṚV, 9, 101 1.1]
apa śvānaṃ śnathiṣṭana sakhāyo dīrghajihvyam | [ṚV, 9, 101 1.2]
yaḥ dhārayā pāvakayā pariprasyandate sutaḥ induḥ aśvaḥ na kṛtvyaḥ | [ṚV, 9, 101 602032_1]
taṃ duroṣam abhī naraḥ somaṃ viśvācyā dhiyā | [ṚV, 9, 101 3.1]
yajñaṃ hinvanty adribhiḥ | [ṚV, 9, 101 3.2]
sutāso madhumattamāḥ somā indrāya mandinaḥ | [ṚV, 9, 101 4.1]
pavitravanto akṣaran devān gacchantu vo madāḥ | [ṚV, 9, 101 4.2]
indur indrāya pavata iti devāso abruvan | [ṚV, 9, 101 5.1]
vācaspatir makhasyate viśvasyeśāna ojasā | [ṚV, 9, 101 5.2]
sahasradhāraḥ pavate samudro vācamīṅkhayaḥ | [ṚV, 9, 101 6.1]
somaḥ patī rayīṇāṃ sakhendrasya dive dive | [ṚV, 9, 101 6.2]
ayam pūṣā rayir bhagaḥ somaḥ punāno arṣati | [ṚV, 9, 101 7.1]
patir viśvasya bhūmano vy akhyad rodasī ubhe | [ṚV, 9, 101 7.2]
sam u priyā anūṣata gāvo madāya ghṛṣvayaḥ | [ṚV, 9, 101 8.1]
somāsaḥ kṛṇvate pathaḥ pavamānāsa indavaḥ | [ṚV, 9, 101 8.2]
ya ojiṣṭhas tam ā bhara pavamāna śravāyyam | [ṚV, 9, 101 9.1]
yaḥ pañca carṣaṇīr abhi rayiṃ yena vanāmahai | [ṚV, 9, 101 9.2]
somāḥ pavanta indavo 'smabhyaṃ gātuvittamāḥ | [ṚV, 9, 101 10.1]
mitrāḥ suvānā arepasaḥ svādhyaḥ svarvidaḥ | [ṚV, 9, 101 10.2]
suṣvāṇāso vy adribhiś citānā gor adhi tvaci | [ṚV, 9, 101 11.1]
iṣam asmabhyam abhitaḥ sam asvaran vasuvidaḥ | [ṚV, 9, 101 11.2]
ete pūtāḥ vipaścitaḥ somāsaḥ dadhi āśiraḥ sūryāsaḥ na darśatāsaḥ jigatnavaḥ dhruvāḥ ghṛte | [ṚV, 9, 101 602053_1]
pra sunvānasya andhasaḥ martaḥ na vṛta tat vacaḥ | [ṚV, 9, 101 602054_1]
apa śvānam arādhasam hata makham na bhṛgavaḥ | [ṚV, 9, 101 602055_1]
ā jāmiḥ atke avyata bhuje na putraḥ oṇyoḥ | [ṚV, 9, 101 602056_1]
sarat jāraḥ na yoṣaṇām varaḥ na yonim āsadam | [ṚV, 9, 101 602057_1]
sa vīro dakṣasādhano vi yas tastambha rodasī | [ṚV, 9, 101 15.1]
hariḥ pavitre avyata vedhā na yonim āsadam | [ṚV, 9, 101 15.2]
avyo vārebhiḥ pavate somo gavye adhi tvaci | [ṚV, 9, 101 16.1]
kanikradad vṛṣā harir indrasyābhy eti niṣkṛtam | [ṚV, 9, 101 16.2]
{ṚV, 9, 102}
krāṇā śiśur mahīnāṃ hinvann ṛtasya dīdhitim | [ṚV, 9, 102 1.1]
viśvā pari priyā bhuvad adha dvitā | [ṚV, 9, 102 1.2]
upa tritasya pāṣyor abhakta yad guhā padam | [ṚV, 9, 102 2.1]
yajñasya sapta dhāmabhir adha priyam | [ṚV, 9, 102 2.2]
trīṇi tritasya dhārayā pṛṣṭheṣv erayā rayim | [ṚV, 9, 102 3.1]
mimīte asya yojanā vi sukratuḥ | [ṚV, 9, 102 3.2]
jajñānaṃ sapta mātaro vedhām aśāsata śriye | [ṚV, 9, 102 4.1]
ayaṃ dhruvo rayīṇāṃ ciketa yat | [ṚV, 9, 102 4.2]
asya vrate sajoṣaso viśve devāso adruhaḥ | [ṚV, 9, 102 5.1]
spārhā bhavanti rantayo juṣanta yat | [ṚV, 9, 102 5.2]
yam ī garbham ṛtāvṛdho dṛśe cārum ajījanan | [ṚV, 9, 102 6.1]
kavim maṃhiṣṭham adhvare puruspṛham | [ṚV, 9, 102 6.2]
samīcīne abhi tmanā yahvī ṛtasya mātarā | [ṚV, 9, 102 7.1]
tanvānā yajñam ānuṣag yad añjate | [ṚV, 9, 102 7.2]
kratvā śukrebhir akṣabhir ṛṇor apa vrajaṃ divaḥ | [ṚV, 9, 102 8.1]
hinvann ṛtasya dīdhitim prādhvare | [ṚV, 9, 102 8.2]
{ṚV, 9, 103}
pra punānāya vedhase somāya vaca udyatam | [ṚV, 9, 103 1.1]
bhṛtiṃ na bharā matibhir jujoṣate | [ṚV, 9, 103 1.2]
pari vārāṇy avyayā gobhir añjāno arṣati | [ṚV, 9, 103 2.1]
trī ṣadhasthā punānaḥ kṛṇute hariḥ | [ṚV, 9, 103 2.2]
pari kośam madhuścutam avyaye vāre arṣati | [ṚV, 9, 103 3.1]
abhi vāṇīr ṛṣīṇāṃ sapta nūṣata | [ṚV, 9, 103 3.2]
pariṇetā matīnāṃ viśvadevo adābhyaḥ | [ṚV, 9, 103 4.1]
somaḥ punānaś camvor viśaddhariḥ | [ṚV, 9, 103 4.2]
pari daivīr anu svadhā indreṇa yāhi saratham | [ṚV, 9, 103 5.1]
punāno vāghad vāghadbhir amartyaḥ | [ṚV, 9, 103 5.2]
pari saptiḥ na vājayuḥ devaḥ devebhyaḥ sutaḥ vyānaśiḥ pavamānaḥ vi dhāvati | [ṚV, 9, 103 602089_1]
{ṚV, 9, 104}
sakhāyaḥ ā ni sīdata | [ṚV, 9, 104 602090_1]
punānāya pra gāyata | [ṚV, 9, 104 602090_2]
śiśum na yajñaiḥ pari bhūṣata śriye | [ṚV, 9, 104 602091_1]
sam ī vatsam na mātṛbhiḥ sṛjata gaya sādhanam devāvyam madam abhi dvi śavasam | [ṚV, 9, 104 602092_1]
punātā dakṣasādhanaṃ yathā śardhāya vītaye | [ṚV, 9, 104 3.1]
yathā mitrāya varuṇāya śantamaḥ | [ṚV, 9, 104 3.2]
asmabhyaṃ tvā vasuvidam abhi vāṇīr anūṣata | [ṚV, 9, 104 4.1]
gobhiṣ ṭe varṇam abhi vāsayāmasi | [ṚV, 9, 104 4.2]
sa naḥ madānām pate indo deva psarāḥ asi sakhā iva sakhye gātu vittamaḥ bhava | [ṚV, 9, 104 602099_1]
sanemi kṛdhy asmad ā rakṣasaṃ kaṃcid atriṇam | [ṚV, 9, 104 6.1]
apādevaṃ dvayum aṃho yuyodhi naḥ | [ṚV, 9, 104 6.2]
{ṚV, 9, 105}
tam sakhāyaḥ madāya punānam abhi gāyata | [ṚV, 9, 105 602102_1]
śiśum na yajñaiḥ svadayanta gūrtibhiḥ | [ṚV, 9, 105 602103_1]
ayaṃ dakṣāya sādhano 'yaṃ śardhāya vītaye | [ṚV, 9, 105 3.1]
ayaṃ devebhyo madhumattamaḥ sutaḥ | [ṚV, 9, 105 3.2]
goman na indo aśvavat sutaḥ sudakṣa dhanva | [ṚV, 9, 105 4.1]
śuciṃ te varṇam adhi goṣu dīdharam | [ṚV, 9, 105 4.2]
sa naḥ harīṇām pate indo deva psarastamaḥ sakhā iva sakhye naryaḥ ruce bhava | [ṚV, 9, 105 602111_1]
sanemi tvam asmad āṃ adevaṃ kaṃcid atriṇam | [ṚV, 9, 105 6.1]
sāhvāṁ indo pari bādho apa dvayum | [ṚV, 9, 105 6.2]
{ṚV, 9, 106}
indram accha sutā ime vṛṣaṇaṃ yantu harayaḥ | [ṚV, 9, 106 1.1]
śruṣṭī jātāsa indavaḥ svarvidaḥ | [ṚV, 9, 106 1.2]
ayam bharāya sānasiḥ indrāya pavate sutaḥ | [ṚV, 9, 106 602116_1]
somaḥ jaitrasya cetati yathā vide | [ṚV, 9, 106 602117_1]
asyed indro madeṣv ā grābhaṃ gṛbhṇīta sānasim | [ṚV, 9, 106 3.1]
vajraṃ ca vṛṣaṇam bharat sam apsujit | [ṚV, 9, 106 3.2]
pra dhanvā soma jāgṛvir indrāyendo pari srava | [ṚV, 9, 106 4.1]
dyumantaṃ śuṣmam ā bharā svarvidam | [ṚV, 9, 106 4.2]
indrāya vṛṣaṇam madam pavasva viśvadarśataḥ | [ṚV, 9, 106 5.1]
sahasrayāmā pathikṛd vicakṣaṇaḥ | [ṚV, 9, 106 5.2]
asmabhyaṃ gātuvittamo devebhyo madhumattamaḥ | [ṚV, 9, 106 6.1]
sahasraṃ yāhi pathibhiḥ kanikradat | [ṚV, 9, 106 6.2]
pavasva devavītaya indo dhārābhir ojasā | [ṚV, 9, 106 7.1]
ā kalaśam madhumān soma naḥ sadaḥ | [ṚV, 9, 106 7.2]
tava drapsā udapruta indram madāya vāvṛdhuḥ | [ṚV, 9, 106 8.1]
tvāṃ devāso amṛtāya kam papuḥ | [ṚV, 9, 106 8.2]
ā naḥ sutāsa indavaḥ punānā dhāvatā rayim | [ṚV, 9, 106 9.1]
vṛṣṭidyāvo rītyāpaḥ svarvidaḥ | [ṚV, 9, 106 9.2]
somaḥ punāna ūrmiṇāvyo vāraṃ vi dhāvati | [ṚV, 9, 106 10.1]
agre vācaḥ pavamānaḥ kanikradat | [ṚV, 9, 106 10.2]
dhībhir hinvanti vājinaṃ vane krīﾱantam atyavim | [ṚV, 9, 106 11.1]
abhi tripṛṣṭham matayaḥ sam asvaran | [ṚV, 9, 106 11.2]
asarji kalaśāṁ abhi mīḍhe saptiḥ na vājayuḥ | [ṚV, 9, 106 602136_1]
punānaḥ vācam janayan asiṣyadat | [ṚV, 9, 106 602137_1]
pavate haryato harir ati hvarāṃsi raṃhyā | [ṚV, 9, 106 13.1]
abhyarṣan stotṛbhyo vīravad yaśaḥ | [ṚV, 9, 106 13.2]
ayā pavasva devayur madhor dhārā asṛkṣata | [ṚV, 9, 106 14.1]
rebhan pavitram pary eṣi viśvataḥ | [ṚV, 9, 106 14.2]
{ṚV, 9, 107}
parīto ṣiñcatā sutaṃ somo ya uttamaṃ haviḥ | [ṚV, 9, 107 1.1]
dadhanvāṁ yo naryo apsv antar ā suṣāva somam adribhiḥ | [ṚV, 9, 107 1.2]
nūnam punāno 'vibhiḥ pari sravādabdhaḥ surabhintaraḥ | [ṚV, 9, 107 2.1]
sute cit tvāpsu madāmo andhasā śrīṇanto gobhir uttaram | [ṚV, 9, 107 2.2]
pari suvānaś cakṣase devamādanaḥ kratur indur vicakṣaṇaḥ | [ṚV, 9, 107 3.1]
punānaḥ soma dhārayāpo vasāno arṣasi | [ṚV, 9, 107 4.1]
ā ratnadhā yonim ṛtasya sīdasy utso deva hiraṇyayaḥ | [ṚV, 9, 107 4.2]
duhāna ūdhar divyam madhu priyam pratnaṃ sadhastham āsadat | [ṚV, 9, 107 5.1]
āpṛcchyaṃ dharuṇaṃ vājy arṣati nṛbhir dhūto vicakṣaṇaḥ | [ṚV, 9, 107 5.2]
punānaḥ soma jāgṛvir avyo vāre pari priyaḥ | [ṚV, 9, 107 6.1]
tvaṃ vipro abhavo 'ṅgirastamo madhvā yajñam mimikṣa naḥ | [ṚV, 9, 107 6.2]
somo mīḍhvān pavate gātuvittama ṛṣir vipro vicakṣaṇaḥ | [ṚV, 9, 107 7.1]
tvaṃ kavir abhavo devavītama ā sūryaṃ rohayo divi | [ṚV, 9, 107 7.2]
soma u ṣuvāṇaḥ sotṛbhir adhi ṣṇubhir avīnām | [ṚV, 9, 107 8.1]
aśvayeva haritā yāti dhārayā mandrayā yāti dhārayā | [ṚV, 9, 107 8.2]
anūpe gomān gobhiḥ akṣār | [ṚV, 9, 107 602157_1]
somaḥ dugdhābhiḥ akṣār | [ṚV, 9, 107 602157_2]
samudram na agman | [ṚV, 9, 107 602158_1]
mandī madāya tośate | [ṚV, 9, 107 602158_2]
ā soma suvāno adribhis tiro vārāṇy avyayā | [ṚV, 9, 107 10.1]
jano na puri camvor viśaddhariḥ sado vaneṣu dadhiṣe | [ṚV, 9, 107 10.2]
sa māmṛje tiras aṇvāni meṣyaḥ mīḍhe saptiḥ na vājayuḥ | [ṚV, 9, 107 602161_1]
anumādyaḥ pavamānaḥ manīṣibhiḥ somaḥ viprebhiḥ ṛkvabhiḥ | [ṚV, 9, 107 602162_1]
pra soma deva vītaye sindhuḥ na pipye arṇasā aṃśoḥ payasā madiraḥ na jāgṛviḥ acchā kośam madhuścutam | [ṚV, 9, 107 602163_1]
ā haryataḥ arjune atke avyata priyaḥ sūnuḥ na marjyaḥ | [ṚV, 9, 107 602165_1]
tam īm hinvanti apasaḥ yathā ratham nadīṣu ā gabhastyoḥ | [ṚV, 9, 107 602166_1]
abhi somāsa āyavaḥ pavante madyam madam | [ṚV, 9, 107 14.1]
samudrasyādhi viṣṭapi manīṣiṇo matsarāsaḥ svarvidaḥ | [ṚV, 9, 107 14.2]
tarat samudram pavamāna ūrmiṇā rājā deva ṛtam bṛhat | [ṚV, 9, 107 15.1]
arṣan mitrasya varuṇasya dharmaṇā pra hinvāna ṛtam bṛhat | [ṚV, 9, 107 15.2]
nṛbhir yemāno haryato vicakṣaṇo rājā devaḥ samudriyaḥ | [ṚV, 9, 107 16.1]
indrāya pavate madaḥ somo marutvate sutaḥ | [ṚV, 9, 107 17.1]
sahasradhāro aty avyam arṣati tam ī mṛjanty āyavaḥ | [ṚV, 9, 107 17.2]
punānaś camū janayan matiṃ kaviḥ somo deveṣu raṇyati | [ṚV, 9, 107 18.1]
apo vasānaḥ pari gobhir uttaraḥ sīdan vaneṣv avyata | [ṚV, 9, 107 18.2]
tavāhaṃ soma rāraṇa sakhya indo dive dive | [ṚV, 9, 107 19.1]
purūṇi babhro ni caranti mām ava paridhīṃr ati tāṁ ihi | [ṚV, 9, 107 19.2]
utāhaṃ naktam uta soma te divā sakhyāya babhra ūdhani | [ṚV, 9, 107 20.1]
ghṛṇā tapantam ati sūryam paraḥ śakunā iva paptima | [ṚV, 9, 107 20.2]
mṛjyamānaḥ suhastya samudre vācam invasi | [ṚV, 9, 107 21.1]
rayim piśaṅgam bahulam puruspṛham pavamānābhy arṣasi | [ṚV, 9, 107 21.2]
mṛjāno vāre pavamāno avyaye vṛṣāva cakrado vane | [ṚV, 9, 107 22.1]
devānāṃ soma pavamāna niṣkṛtaṃ gobhir añjāno arṣasi | [ṚV, 9, 107 22.2]
pavasva vāja sātaye abhi viśvāni kāvyā | [ṚV, 9, 107 602184_1]
tvam samudram prathamaḥ vi dhārayaḥ devebhyaḥ soma matsaraḥ | [ṚV, 9, 107 602185_1]
sa tū pavasva pari pārthivaṃ rajo divyā ca soma dharmabhiḥ | [ṚV, 9, 107 24.1]
tvāṃ viprāso matibhir vicakṣaṇa śubhraṃ hinvanti dhītibhiḥ | [ṚV, 9, 107 24.2]
pavamānā asṛkṣata pavitram ati dhārayā | [ṚV, 9, 107 25.1]
marutvanto matsarā indriyā hayā medhām abhi prayāṃsi ca | [ṚV, 9, 107 25.2]
apaḥ vasānaḥ pari kośam arṣati induḥ hiyānaḥ sotṛbhiḥ | [ṚV, 9, 107 602190_1]
janayan jyotiḥ mandanā avīvaśat gāḥ kṛṇvānaḥ na nirṇijam | [ṚV, 9, 107 602191_1]
{ṚV, 9, 108}
pavasva madhumattama indrāya soma kratuvittamo madaḥ | [ṚV, 9, 108 1.1]
mahi dyukṣatamo madaḥ | [ṚV, 9, 108 1.2]
yasya te pītvā vṛṣabho vṛṣāyate 'sya pītā svarvidaḥ | [ṚV, 9, 108 2.1]
sa supraketo abhy akramīd iṣo 'cchā vājaṃ naitaśaḥ | [ṚV, 9, 108 2.2]
tvaṃ hy aṅga daivyā pavamāna janimāni dyumattamaḥ | [ṚV, 9, 108 3.1]
amṛtatvāya ghoṣayaḥ | [ṚV, 9, 108 3.2]
yenā navagvo dadhyaṅṅ aporṇute yena viprāsa āpire | [ṚV, 9, 108 4.1]
devānāṃ sumne amṛtasya cāruṇo yena śravāṃsy ānaśuḥ | [ṚV, 9, 108 4.2]
eṣa sya dhārayā sutaḥ vārebhiḥ pavate madintamaḥ krīḍan ūrmiḥ apām iva | [ṚV, 9, 108 602200_1]
ya usriyā apyā antar aśmano nir gā akṛntad ojasā | [ṚV, 9, 108 6.1]
abhi vrajaṃ tatniṣe gavyam aśvyaṃ varmīva dhṛṣṇav ā ruja | [ṚV, 9, 108 6.2]
ā sota | [ṚV, 9, 108 602204_1]
pari siñcata aśvam na stomam apturam rajasturam vanakrakṣam uda prutam | [ṚV, 9, 108 602204_2]
sahasradhāraṃ vṛṣabham payovṛdham priyaṃ devāya janmane | [ṚV, 9, 108 8.1]
ṛtena ya ṛtajāto vivāvṛdhe rājā deva ṛtam bṛhat | [ṚV, 9, 108 8.2]
abhi dyumnam bṛhad yaśa iṣas pate didīhi deva devayuḥ | [ṚV, 9, 108 9.1]
vi kośam madhyamaṃ yuva | [ṚV, 9, 108 9.2]
ā vacyasva sudakṣa camvoḥ suto viśāṃ vahnir na viśpatiḥ | [ṚV, 9, 108 10.1]
vṛṣṭiṃ divaḥ pavasva rītim apāṃ jinvā gaviṣṭaye dhiyaḥ | [ṚV, 9, 108 10.2]
etam u tyam madacyutaṃ sahasradhāraṃ vṛṣabhaṃ divo duhuḥ | [ṚV, 9, 108 11.1]
viśvā vasūni bibhratam | [ṚV, 9, 108 11.2]
vṛṣā vi jajñe janayann amartyaḥ pratapañ jyotiṣā tamaḥ | [ṚV, 9, 108 12.1]
sa suṣṭutaḥ kavibhir nirṇijaṃ dadhe tridhātv asya daṃsasā | [ṚV, 9, 108 12.2]
sa sunve yo vasūnāṃ yo rāyām ānetā ya iﾱānām | [ṚV, 9, 108 13.1]
somo yaḥ sukṣitīnām | [ṚV, 9, 108 13.2]
yasya na indraḥ pibād yasya maruto yasya vāryamaṇā bhagaḥ | [ṚV, 9, 108 14.1]
ā yena mitrāvaruṇā karāmaha endram avase mahe | [ṚV, 9, 108 14.2]
indrāya soma pātave nṛbhir yataḥ svāyudho madintamaḥ | [ṚV, 9, 108 15.1]
pavasva madhumattamaḥ | [ṚV, 9, 108 15.2]
indrasya hārdi soma dhānam ā viśa samudram iva sindhavaḥ juṣṭaḥ mitrāya varuṇāya vāyave divaḥ viṣṭambhaḥ uttamaḥ | [ṚV, 9, 108 602222_1]
{ṚV, 9, 109}
pari pra dhanvendrāya soma svādur mitrāya pūṣṇe bhagāya | [ṚV, 9, 109 1.1]
indras te soma sutasya peyāḥ kratve dakṣāya viśve ca devāḥ | [ṚV, 9, 109 2.1]
evāmṛtāya mahe kṣayāya sa śukro arṣa divyaḥ pīyūṣaḥ | [ṚV, 9, 109 3.1]
pavasva soma mahān samudraḥ pitā devānāṃ viśvābhi dhāma | [ṚV, 9, 109 4.1]
śukraḥ pavasva devebhyaḥ soma dive pṛthivyai śaṃ ca prajāyai | [ṚV, 9, 109 5.1]
divo dhartāsi śukraḥ pīyūṣaḥ satye vidharman vājī pavasva | [ṚV, 9, 109 6.1]
pavasva soma dyumnī sudhāro mahām avīnām anu pūrvyaḥ | [ṚV, 9, 109 7.1]
nṛbhir yemāno jajñānaḥ pūtaḥ kṣarad viśvāni mandraḥ svarvit | [ṚV, 9, 109 8.1]
induḥ punānaḥ prajām urāṇaḥ karad viśvāni draviṇāni naḥ | [ṚV, 9, 109 9.1]
pavasva soma kratve dakṣāya aśvaḥ na niktaḥ vājī dhanāya | [ṚV, 9, 109 602233_1]
taṃ te sotāro rasam madāya punanti somam mahe dyumnāya | [ṚV, 9, 109 11.1]
śiśuṃ jajñānaṃ harim mṛjanti pavitre somaṃ devebhya indum | [ṚV, 9, 109 12.1]
induḥ paviṣṭa cārur madāyāpām upasthe kavir bhagāya | [ṚV, 9, 109 13.1]
bibharti cārv indrasya nāma yena viśvāni vṛtrā jaghāna | [ṚV, 9, 109 14.1]
pibanty asya viśve devāso gobhiḥ śrītasya nṛbhiḥ sutasya | [ṚV, 9, 109 15.1]
pra suvāno akṣāḥ sahasradhāras tiraḥ pavitraṃ vi vāram avyam | [ṚV, 9, 109 16.1]
sa vājy akṣāḥ sahasraretā adbhir mṛjāno gobhiḥ śrīṇānaḥ | [ṚV, 9, 109 17.1]
pra soma yāhīndrasya kukṣā nṛbhir yemāno adribhiḥ sutaḥ | [ṚV, 9, 109 18.1]
asarji vājī tiraḥ pavitram indrāya somaḥ sahasradhāraḥ | [ṚV, 9, 109 19.1]
añjanty enam madhvo rasenendrāya vṛṣṇa indum madāya | [ṚV, 9, 109 20.1]
devebhyas tvā vṛthā pājase 'po vasānaṃ harim mṛjanti | [ṚV, 9, 109 21.1]
indur indrāya tośate ni tośate śrīṇann ugro riṇann apaḥ | [ṚV, 9, 109 22.1]
{ṚV, 9, 110}
pary ū ṣu pra dhanva vājasātaye pari vṛtrāṇi sakṣaṇiḥ | [ṚV, 9, 110 1.1]
dviṣas taradhyā ṛṇayā na īyase | [ṚV, 9, 110 1.2]
anu hi tvā sutaṃ soma madāmasi mahe samaryarājye | [ṚV, 9, 110 2.1]
vājāṁ abhi pavamāna pra gāhase | [ṚV, 9, 110 2.2]
ajījano hi pavamāna sūryaṃ vidhāre śakmanā payaḥ | [ṚV, 9, 110 3.1]
gojīrayā raṃhamāṇaḥ purandhyā | [ṚV, 9, 110 3.2]
ajījano amṛta martyeṣv āṃ ṛtasya dharmann amṛtasya cāruṇaḥ | [ṚV, 9, 110 4.1]
sadāsaro vājam acchā saniṣyadat | [ṚV, 9, 110 4.2]
abhyabhi hi śravasā tatardithotsaṃ na kaṃcij janapānam akṣitam | [ṚV, 9, 110 5.1]
śaryābhir na bharamāṇo gabhastyoḥ | [ṚV, 9, 110 5.2]
ād īṃ kecit paśyamānāsa āpyaṃ vasuruco divyā abhy anūṣata | [ṚV, 9, 110 6.1]
vāraṃ na devaḥ savitā vy ūrṇute | [ṚV, 9, 110 6.2]
tve soma prathamā vṛktabarhiṣo mahe vājāya śravase dhiyaṃ dadhuḥ | [ṚV, 9, 110 7.1]
sa tvaṃ no vīra vīryāya codaya | [ṚV, 9, 110 7.2]
divaḥ pīyūṣam pūrvyaṃ yad ukthyam maho gāhād diva ā nir adhukṣata | [ṚV, 9, 110 8.1]
indram abhi jāyamānaṃ sam asvaran | [ṚV, 9, 110 8.2]
adha yad ime pavamāna rodasī imā ca viśvā bhuvanābhi majmanā | [ṚV, 9, 110 9.1]
yūthe na niṣṭhā vṛṣabho vi tiṣṭhase | [ṚV, 9, 110 9.2]
somaḥ punānaḥ avyaye vāre śiśuḥ na krīḍan pavamānaḥ akṣār sahasra dhāraḥ śata vājaḥ induḥ | [ṚV, 9, 110 602264_1]
eṣa punāno madhumāṁ ṛtāvendrāyenduḥ pavate svādur ūrmiḥ | [ṚV, 9, 110 11.1]
vājasanir varivovid vayodhāḥ | [ṚV, 9, 110 11.2]
sa pavasva sahamānaḥ pṛtanyūn sedhan rakṣāṃsy apa durgahāṇi | [ṚV, 9, 110 12.1]
svāyudhaḥ sāsahvān soma śatrūn | [ṚV, 9, 110 12.2]
{ṚV, 9, 111}
ayā rucā hariṇyā punāno viśvā dveṣāṃsi tarati svayugvabhiḥ sūro na svayugvabhiḥ | [ṚV, 9, 111 1.1]
dhārā sutasya rocate punāno aruṣo hariḥ | [ṚV, 9, 111 1.2]
viśvā yad rūpā pariyāty ṛkvabhiḥ saptāsyebhir ṛkvabhiḥ | [ṚV, 9, 111 1.3]
tvaṃ tyat paṇīnāṃ vido vasu sam mātṛbhir marjayasi sva ā dama ṛtasya dhītibhir dame | [ṚV, 9, 111 2.1]
parāvato na sāma tad yatrā raṇanti dhītayaḥ | [ṚV, 9, 111 2.2]
tridhātubhir aruṣībhir vayo dadhe rocamāno vayo dadhe | [ṚV, 9, 111 2.3]
pūrvām anu pradiśaṃ yāti cekitat saṃ raśmibhir yatate darśato ratho daivyo darśato rathaḥ | [ṚV, 9, 111 3.1]
agmann ukthāni pauṃsyendraṃ jaitrāya harṣayan | [ṚV, 9, 111 3.2]
vajraś ca yad bhavatho anapacyutā samatsv anapacyutā | [ṚV, 9, 111 3.3]
{ṚV, 9, 112}
nānānaṃ vā u no dhiyo vi vratāni janānām | [ṚV, 9, 112 1.1]
takṣā riṣṭaṃ rutam bhiṣag brahmā sunvantam icchatīndrāyendo pari srava | [ṚV, 9, 112 1.2]
jaratībhir oṣadhībhiḥ parṇebhiḥ śakunānām | [ṚV, 9, 112 2.1]
kārmāro aśmabhir dyubhir hiraṇyavantam icchatīndrāyendo pari srava | [ṚV, 9, 112 2.2]
kāruḥ aham tataḥ bhiṣaj upala prakṣiṇī nanā | [ṚV, 9, 112 602283_1]
nānā dhiyaḥ vasūyavaḥ anu gāḥ iva tasthima | [ṚV, 9, 112 602284_1]
indrāya indo pari srava | [ṚV, 9, 112 602284_2]
aśvo voﾱhā sukhaṃ rathaṃ hasanām upamantriṇaḥ | [ṚV, 9, 112 4.1]
śepo romaṇvantau bhedau vār in maṇḍūka icchatīndrāyendo pari srava | [ṚV, 9, 112 4.2]
{ṚV, 9, 113}
śaryaṇāvati somam indraḥ pibatu vṛtrahā | [ṚV, 9, 113 1.1]
balaṃ dadhāna ātmani kariṣyan vīryam mahad indrāyendo pari srava | [ṚV, 9, 113 1.2]
ā pavasva diśām pata ārjīkāt soma mīḍhvaḥ | [ṚV, 9, 113 2.1]
ṛtavākena satyena śraddhayā tapasā suta indrāyendo pari srava | [ṚV, 9, 113 2.2]
parjanyavṛddham mahiṣaṃ taṃ sūryasya duhitābharat | [ṚV, 9, 113 3.1]
taṃ gandharvāḥ praty agṛbhṇan taṃ some rasam ādadhur indrāyendo pari srava | [ṚV, 9, 113 3.2]
ṛtaṃ vadann ṛtadyumna satyaṃ vadan satyakarman | [ṚV, 9, 113 4.1]
śraddhāṃ vadan soma rājan dhātrā soma pariṣkṛta indrāyendo pari srava | [ṚV, 9, 113 4.2]
satyamugrasya bṛhataḥ saṃ sravanti saṃsravāḥ | [ṚV, 9, 113 5.1]
saṃ yanti rasino rasāḥ punāno brahmaṇā hara indrāyendo pari srava | [ṚV, 9, 113 5.2]
yatra brahmā pavamāna chandasyāṃ vācaṃ vadan | [ṚV, 9, 113 6.1]
grāvṇā some mahīyate somenānandaṃ janayann indrāyendo pari srava | [ṚV, 9, 113 6.2]
yatra jyotir ajasraṃ yasmiṃl loke svar hitam | [ṚV, 9, 113 7.1]
tasmin māṃ dhehi pavamānāmṛte loke akṣita indrāyendo pari srava | [ṚV, 9, 113 7.2]
yatra rājā vaivasvato yatrāvarodhanaṃ divaḥ | [ṚV, 9, 113 8.1]
yatrāmūr yahvatīr āpas tatra mām amṛtaṃ kṛdhīndrāyendo pari srava | [ṚV, 9, 113 8.2]
yatrānukāmaṃ caraṇaṃ trināke tridive divaḥ | [ṚV, 9, 113 9.1]
lokā yatra jyotiṣmantas tatra mām amṛtaṃ kṛdhīndrāyendo pari srava | [ṚV, 9, 113 9.2]
yatra kāmā nikāmāś ca yatra bradhnasya viṣṭapam | [ṚV, 9, 113 10.1]
svadhā ca yatra tṛptiś ca tatra mām amṛtaṃ kṛdhīndrāyendo pari srava | [ṚV, 9, 113 10.2]
yatrānandāś ca modāś ca mudaḥ pramuda āsate | [ṚV, 9, 113 11.1]
kāmasya yatrāptāḥ kāmās tatra mām amṛtaṃ kṛdhīndrāyendo pari srava | [ṚV, 9, 113 11.2]
{ṚV, 9, 114}
ya indoḥ pavamānasyānu dhāmāny akramīt | [ṚV, 9, 114 1.1]
tam āhuḥ suprajā iti yas te somāvidhan mana indrāyendo pari srava | [ṚV, 9, 114 1.2]
ṛṣe mantrakṛtāṃ stomaiḥ kaśyapodvardhayan giraḥ | [ṚV, 9, 114 2.1]
somaṃ namasya rājānaṃ yo jajñe vīrudhām patir indrāyendo pari srava | [ṚV, 9, 114 2.2]
sapta diśo nānāsūryāḥ sapta hotāra ṛtvijaḥ | [ṚV, 9, 114 3.1]
devā ādityā ye sapta tebhiḥ somābhi rakṣa na indrāyendo pari srava | [ṚV, 9, 114 3.2]
yat te rājañchṛtaṃ havis tena somābhi rakṣa naḥ | [ṚV, 9, 114 4.1]
arātīvā mā nas tārīn mo ca naḥ kiṃ canāmamad indrāyendo pari srava | [ṚV, 9, 114 4.2]
{ṚV, 10, 1}
agre bṛhan uṣasām ūrdhvaḥ asthāt | [ṚV, 10, 1 602317_1]
niḥ jaganvān tamasaḥ jyotiṣā agāt | [ṚV, 10, 1 602317_2]
agniḥ bhānunā ruśatā su aṅgaḥ ā jātaḥ viśvā sadmāni aprāḥ | [ṚV, 10, 1 602318_1]
sa jātaḥ garbhaḥ asi rodasyoḥ agne cāruḥ vi bhṛtaḥ oṣadhīṣu | [ṚV, 10, 1 602319_1]
citraḥ śiśuḥ pari tamāṃsi aktūn pra mātṛbhyaḥ adhi kanikradat gāḥ | [ṚV, 10, 1 602320_1]
viṣṇuḥ itthā paramam asya vidvān jātaḥ bṛhan abhi pāti tṛtīyam | [ṚV, 10, 1 602321_1]
āsā yat asya payaḥ akrata svam sacetasaḥ abhi arcanti atra | [ṚV, 10, 1 602322_1]
atas u tvā pitu bhṛtaḥ janitrīḥ annāvṛdham prati caranti annaiḥ | [ṚV, 10, 1 602323_1]
tāḥ īm prati eṣi punar anya rūpāḥ | [ṚV, 10, 1 602324_1]
asi tvam vikṣu mānuṣīṣu hotā | [ṚV, 10, 1 602324_2]
hotāram citra ratham adhvarasya yajñasya yajñasya ketum ruśantam pratyardhim devasya devasya mahnā śriyā tu agnim atithim janānām | [ṚV, 10, 1 602325_1]
sa tu vastrāṇi adha peśanāni vasānaḥ agniḥ nābhā pṛthivyāḥ | [ṚV, 10, 1 602327_1]
aruṣaḥ jātaḥ pade iḍāyāḥ purohitaḥ rājan yakṣi iha devān | [ṚV, 10, 1 602328_1]
ā hi dyāvāpṛthivī agne ubhe sadā putraḥ na mātarā tatantha | [ṚV, 10, 1 602329_1]
pra yāhi acchā uśataḥ yaviṣṭha atha ā vaha sahasya iha devān | [ṚV, 10, 1 602330_1]
{ṚV, 10, 2}
piprīhi devāṁ uśataḥ yaviṣṭha | [ṚV, 10, 2 602331_1]
vidvāṁ ṛtūn ṛtu pate yaja iha | [ṚV, 10, 2 602331_2]
ye daivyāḥ ṛtvijaḥ tebhiḥ agne tvam hotṝṇām asi āyajiṣṭhaḥ | [ṚV, 10, 2 602332_1]
veṣi hotram uta potram janānām | [ṚV, 10, 2 602333_1]
mandhātā asi draviṇaḥ dāḥ ṛtāvā | [ṚV, 10, 2 602333_2]
svāhā vayam kṛṇavāmā havīṃṣi | [ṚV, 10, 2 602334_1]
devaḥ devān yajatu agniḥ arhan | [ṚV, 10, 2 602334_2]
ā devānām api panthām aganma yat śaknavāma tat anu pravoḍhum | [ṚV, 10, 2 602335_1]
agniḥ vidvān | [ṚV, 10, 2 602336_1]
sa yajāt | [ṚV, 10, 2 602336_2]
sa id u hotā | [ṚV, 10, 2 602336_3]
saḥ adhvarān saḥ ṛtūn kalpayāti | [ṚV, 10, 2 602336_4]
yat vaḥ vayam pra mināma vratāni viduṣām devau aviduṣṭarāsaḥ agniḥ ṭat viśvam ā pṛṇāti vidvān yebhiḥ devāṁ ṛtubhiḥ kalpayāti | [ṚV, 10, 2 602338_1]
yat pākatrā manasā dīna dakṣāḥ na yajñasya manvate martyāsaḥ agniḥ tad hotā kratu vid vijānan yajiṣṭhaḥ devāṁ ṛtuśas yajāti | [ṚV, 10, 2 602340_1]
viśveṣām hi adhvarāṇām anīkam citram ketum janitā tvā jajāna | [ṚV, 10, 2 602341_1]
saḥ ā yajasva nṛvatīḥ anu kṣāḥ spārhāḥ iṣaḥ kṣumatīḥ viśvajanyāḥ | [ṚV, 10, 2 602342_1]
yam tvā dyāvāpṛthivī yam tvā āpaḥ tvaṣṭā yam tvā su janimā jajāna panthām anu pravidvān pitṛyāṇam dyumat agne samidhānaḥ vi bhāhi | [ṚV, 10, 2 602344_1]
{ṚV, 10, 3}
inaḥ rājan aratiḥ samiddhaḥ raudraḥ dakṣāya suṣumāṁ adarśi | [ṚV, 10, 3 602345_1]
cikit vi bhāti bhāsā bṛhatā | [ṚV, 10, 3 602346_1]
asiknīm eti ruśatīm apājan | [ṚV, 10, 3 602346_2]
kṛṣṇām yat enīm abhi varpasā bhūt janayan yoṣām bṛhataḥ pituḥ jām ūrdhvam bhānum sūryasya stabhāyan divaḥ vasubhiḥ aratiḥ vi bhāti | [ṚV, 10, 3 602348_1]
bhadraḥ bhadrayā sacamānaḥ āgāt | [ṚV, 10, 3 602349_1]
svasāram jāraḥ abhi eti paścāt | [ṚV, 10, 3 602349_2]
su praketaiḥ dyubhiḥ agniḥ vitiṣṭhan ruśadbhiḥ varṇaiḥ abhi rāmam asthāt | [ṚV, 10, 3 602350_1]
asya yāmāsaḥ bṛhataḥ na vagnūn indhānāḥ agneḥ sakhyuḥ śivasya | [ṚV, 10, 3 602351_1]
īḍyasya vṛṣṇaḥ bṛhataḥ svāsaḥ bhāmāsaḥ yāman aktavaḥ cikitre svanāḥ na yasya bhāmāsaḥ pavante rocamānasya bṛhataḥ su divaḥ jyeṣṭhebhiḥ yaḥ tejiṣṭhaiḥ krīḍumadbhiḥ varṣiṣṭhebhiḥ bhānubhiḥ nakṣati dyām | [ṚV, 10, 3 602352_1]
svanāḥ na yasya bhāmāsaḥ pavante rocamānasya bṛhataḥ su divaḥ | [ṚV, 10, 3 602353_1]
jyeṣṭhebhiḥ yaḥ tejiṣṭhaiḥ krīḍumadbhiḥ varṣiṣṭhebhiḥ bhānubhiḥ nakṣati dyām | [ṚV, 10, 3 602354_1]
asya śuṣmāsaḥ dadṛśāna paveḥ jehamānasya svanayan niyudbhiḥ pratnebhiḥ yaḥ ruśadbhiḥ devatamaḥ vi rebhadbhiḥ aratiḥ bhāti vibhvā | [ṚV, 10, 3 602355_1]
saḥ ā vakṣi mahi naḥ ā ca satsi divaspṛthivyoḥ aratiḥ yuvatyoḥ | [ṚV, 10, 3 602357_1]
agniḥ sutukaḥ sutukebhiḥ aśvaiḥ rabhasvadbhiḥ rabhasvāṁ ā iha gamyāḥ | [ṚV, 10, 3 602358_1]
{ṚV, 10, 4}
pra te yakṣi pra te iyarmi manma bhuvaḥ yathā vandyaḥ naḥ haveṣu | [ṚV, 10, 4 602359_1]
dhanvan iva prapā asi tvam agne iyakṣave pūrave pratna rājan | [ṚV, 10, 4 602360_1]
yam tvā janāsaḥ abhi saṃcaranti gāvaḥ uṣṇam iva vrajam yaviṣṭha dūtaḥ devānām asi martyānām | [ṚV, 10, 4 602362_1]
antar mahān carasi rocanena | [ṚV, 10, 4 602362_2]
śiśum na tvā jenyam vardhayantī mātā bibharti sacanasyamānā | [ṚV, 10, 4 602363_1]
dhanoḥ adhi pravatā yāsi haryan | [ṚV, 10, 4 602364_1]
jigīṣase paśuḥ iva avasṛṣṭaḥ | [ṚV, 10, 4 602364_2]
mūrāḥ a mūraiḥ na vayam cikitvaḥ mahi tvam agne tvam aṅga vitse | [ṚV, 10, 4 602365_1]
śaye vavriḥ | [ṚV, 10, 4 602366_1]
carati jihvayā adan | [ṚV, 10, 4 602366_2]
rerihyate yuvatim viśpatiḥ san | [ṚV, 10, 4 602366_3]
kūcid jāyate sanayāsu navyaḥ | [ṚV, 10, 4 602367_1]
vane tasthau palitaḥ dhūma ketuḥ | [ṚV, 10, 4 602367_2]
asnātā apaḥ vṛṣabhaḥ na _ veti sacetasaḥ yam praṇayanta martāḥ | [ṚV, 10, 4 602368_1]
tanūtyajā iva taskarā vanargū raśanābhiḥ daśabhiḥ abhi adhītām | [ṚV, 10, 4 602369_1]
iyam te agne navyasī manīṣā | [ṚV, 10, 4 602370_1]
yukṣvā ratham na śucayadbhiḥ aṅgaiḥ | [ṚV, 10, 4 602370_2]
brahma ca te jātavedaḥ namaḥ ca iyam ca gīḥ sadam id vardhanī bhūt | [ṚV, 10, 4 602371_1]
rakṣā ṇaḥ agne tanayāni tokā rakṣa uta naḥ tanvaḥ aprayucchan | [ṚV, 10, 4 602372_1]
{ṚV, 10, 5}
ekaḥ samudraḥ dharuṇaḥ rayīṇām asmat hṛdaḥ bhūri janmā vi caṣṭe | [ṚV, 10, 5 602373_1]
siṣakti ūdhaḥ niṇyoḥ upasthe | [ṚV, 10, 5 602374_1]
utsasya madhye nihitam padam veḥ | [ṚV, 10, 5 602374_2]
samānam nīḍam vṛṣaṇaḥ vasānāḥ sam jagmire mahiṣāḥ arvatībhiḥ | [ṚV, 10, 5 602375_1]
ṛtasya padam kavayaḥ ni pānti | [ṚV, 10, 5 602376_1]
guhā nāmāni dadhire parāṇi | [ṚV, 10, 5 602376_2]
ṛtāyinī māyinī sam dadhāte | [ṚV, 10, 5 602377_1]
mitvā śiśum jajñatuḥ vardhayantī viśvasya nābhim carataḥ dhruvasya kaveḥ cit tantum manasā viyantaḥ | [ṚV, 10, 5 602377_2]
ṛtasya hi vartanayaḥ su jātam iṣaḥ vājāya pradivaḥ sacante | [ṚV, 10, 5 602379_1]
adhīvāsam rodasī vāvasāne ghṛtaiḥ annaiḥ vāvṛdhāte madhūnām | [ṚV, 10, 5 602380_1]
sapta svasṝḥ aruṣīḥ vāvaśānaḥ vidvān madhvaḥ ud jabhārā dṛśe kam | [ṚV, 10, 5 602381_1]
antar yeme antarikṣe purājāḥ | [ṚV, 10, 5 602382_1]
icchan vavrim avidat pūṣaṇasya | [ṚV, 10, 5 602382_2]
sapta maryādāḥ kavayaḥ tatakṣuḥ | [ṚV, 10, 5 602383_1]
tāsām ekām id abhi aṃhuraḥ gāt | [ṚV, 10, 5 602383_2]
āyoḥ ha skambhaḥ upamasya nīḍe pathām visarge dharuṇeṣu tasthau | [ṚV, 10, 5 602384_1]
asat ca sat ca parame vyoman dakṣasya janman aditeḥ upasthe | [ṚV, 10, 5 602385_1]
agniḥ ha naḥ prathama jāḥ ṛtasya pūrve āyuni vṛṣabhaḥ ca dhenuḥ | [ṚV, 10, 5 602386_1]
{ṚV, 10, 6}
ayam sa yasya śarman avobhiḥ agneḥ edhate jaritā abhiṣṭau jyeṣṭhebhiḥ yaḥ bhānubhiḥ ṛṣūṇām paryeti parivītaḥ vibhāvā yaḥ bhānubhiḥ vibhāvā vibhāti agniḥ devebhiḥ ṛtāvā ajasraḥ ā yaḥ vivāya sakhyā sakhibhyaḥ aparihvṛtaḥ atyaḥ na saptiḥ īśe yaḥ viśvasyāḥ deva vīteḥ īśe viśvāyuḥ uṣasaḥ vyuṣṭau ā yasmin manā havīṃṣi agnau a riṣṭa rathaḥ skabhnāti śūṣaiḥ | [ṚV, 10, 6 602387_1]
śūṣebhiḥ vṛdhaḥ juṣāṇaḥ arkaiḥ devāṁ acchā raghu patvā jigāti | [ṚV, 10, 6 602393_1]
mandraḥ hotā sa juhvā yajiṣṭhaḥ | [ṚV, 10, 6 602394_1]
sammiślaḥ agniḥ ā jigharti devān | [ṚV, 10, 6 602394_2]
tam usrām indram na rejamānam agnim gīrbhiḥ namobhiḥ ā kṛṇudhvam ā yam viprāsaḥ matibhiḥ gṛṇanti jātavedasam juhvam sahānām | [ṚV, 10, 6 602395_1]
sam yasmin viśvā vasūni jagmuḥ vāje na aśvāḥ saptīvantaḥ evaiḥ asme ūtīḥ indra vātatamāḥ arvācīnāḥ agne ā kṛṇuṣva | [ṚV, 10, 6 602398_1]
adhā hi agne mahnā niṣadyā sadyas jajñānaḥ havyaḥ babhūtha | [ṚV, 10, 6 602399_1]
tam te devāsaḥ anu ketam āyan | [ṚV, 10, 6 602400_1]
adha avardhanta prathamāsaḥ ūmāḥ | [ṚV, 10, 6 602400_2]
{ṚV, 10, 7}
svasti naḥ divaḥ agne pṛthivyāḥ dhehi yajathāya deva | [ṚV, 10, 7 602401_1]
sacemahi tava dasma praketaiḥ | [ṚV, 10, 7 602402_1]
uruṣyā ṇaḥ urubhiḥ deva śaṃsaiḥ | [ṚV, 10, 7 602402_2]
imāḥ agne matayaḥ tubhyam jātāḥ | [ṚV, 10, 7 602403_1]
gobhiḥ aśvaiḥ abhi gṛṇanti rādhaḥ yadā te martaḥ anu bhogam ānaṭ vaso dadhānaḥ matibhiḥ su jāta | [ṚV, 10, 7 602403_2]
agnim manye pitaram agnim āpim agnim bhrātaram sadam id sakhāyam | [ṚV, 10, 7 602405_1]
agneḥ anīkam bṛhataḥ saparyam divi śukram yajatam sūryasya | [ṚV, 10, 7 602406_1]
sidhrāḥ agne dhiyaḥ asme sanutrīḥ | [ṚV, 10, 7 602407_1]
yam trāyase dame ā nitya hotā ṛtāvā sa rohit aśvaḥ purukṣuḥ | [ṚV, 10, 7 602408_1]
dyubhiḥ asmai ahabhiḥ vāmam astu | [ṚV, 10, 7 602408_2]
dyubhiḥ hitam mitram iva prayogam pratnam ṛtvijam adhvarasya jāram bāhubhyām agnim āyavaḥ ajananta vikṣu hotāram ni asādayanta | [ṚV, 10, 7 602410_1]
svayam yajasva divi deva devān | [ṚV, 10, 7 602411_1]
kim te pākaḥ kṛṇavat apracetāḥ | [ṚV, 10, 7 602411_2]
yathā ayajaḥ ṛtubhiḥ deva devān evā yajasva tanvam su jāta | [ṚV, 10, 7 602412_1]
bhavā naḥ agne avitā uta gopāḥ | [ṚV, 10, 7 602413_1]
bhavā vayaskṛt uta naḥ vayodhāḥ | [ṚV, 10, 7 602413_2]
rāsvā ca naḥ su mahaḥ havya dātim trāsva uta naḥ tanvaḥ a prayucchan | [ṚV, 10, 7 602414_1]
{ṚV, 10, 8}
pra ketunā bṛhatā yāti agniḥ | [ṚV, 10, 8 602415_1]
ā rodasī vṛṣabhaḥ roravīti | [ṚV, 10, 8 602415_2]
divaḥ cit antāṁ upamāṁ ud ānaṭ | [ṚV, 10, 8 602416_1]
apām upasthe mahiṣaḥ vavardha | [ṚV, 10, 8 602416_2]
mumoda garbhaḥ vṛṣabhaḥ kakudmān | [ṚV, 10, 8 602417_1]
asremā vatsaḥ śimīvāṁ arāvīt | [ṚV, 10, 8 602417_2]
sa devatātī udyatāni kṛṇvan sveṣu kṣayeṣu prathamaḥ jigāti | [ṚV, 10, 8 602418_1]
ā yaḥ mūrdhānam pitroḥ arabdha ni adhvare dadhire sūraḥ arṇaḥ | [ṚV, 10, 8 602419_1]
asya patman aruṣīḥ aśva budhnāḥ ṛtasya yonau tanvaḥ juṣanta | [ṚV, 10, 8 602420_1]
uṣaḥ uṣaḥ hi vaso agram eṣi tvam yamayoḥ abhavaḥ vibhāvā | [ṚV, 10, 8 602421_1]
ṛtāya sapta dadhiṣe padāni janayan mitram tanve svāyai | [ṚV, 10, 8 602422_1]
bhuvaḥ cakṣuḥ mahaḥ ṛtasya gopāḥ | [ṚV, 10, 8 602423_1]
bhuvaḥ varuṇaḥ yat ṛtāya veṣi | [ṚV, 10, 8 602423_2]
bhuvaḥ apām napāt jātavedaḥ | [ṚV, 10, 8 602424_1]
bhuvaḥ dūtaḥ yasya havyam jujoṣaḥ | [ṚV, 10, 8 602424_2]
bhuvaḥ yajñasya rajasaḥ ca netā yatrā niyudbhiḥ sacase śivābhiḥ | [ṚV, 10, 8 602425_1]
divi mūrdhānam dadhiṣe svar sām jihvām agne cakṛṣe havya vāham | [ṚV, 10, 8 602426_1]
asya tritaḥ kratunā vavre antar icchan dhītim pituḥ evaiḥ parasya sacasyamānaḥ pitroḥ upasthe jāmi bruvāṇaḥ āyudhāni veti | [ṚV, 10, 8 602428_1]
sa pitryāṇi āyudhāni vidvān indra iṣitaḥ āptyaḥ abhi ayudhyat | [ṚV, 10, 8 602429_1]
tri śīrṣāṇam sapta raśmim jaghanvān tvāṣṭrasya cit niḥ sasṛje tritaḥ gāḥ | [ṚV, 10, 8 602430_1]
bhūri id indraḥ ud inakṣantam ojaḥ avābhinat satpatiḥ manyamānam | [ṚV, 10, 8 602431_1]
tvāṣṭrasya cit viśvarūpasya gonām ā cakrāṇaḥ trīṇi śīrṣā parā vark | [ṚV, 10, 8 602432_1]
{ṚV, 10, 9}
āpaḥ hi ṣṭhā mayaḥ bhuvaḥ | [ṚV, 10, 9 602433_1]
tāḥ naḥ ūrje dadhātana mahe raṇāya cakṣase | [ṚV, 10, 9 602433_2]
yaḥ vaḥ śivatamaḥ rasaḥ tasya bhājayata iha naḥ uśatīḥ iva mātaraḥ | [ṚV, 10, 9 602435_1]
tasmai aram gamāma vaḥ yasya kṣayāya jinvatha āpaḥ janayatha ca naḥ | [ṚV, 10, 9 602437_1]
śam naḥ devīḥ abhiṣṭaye āpaḥ bhavantu pītaye | [ṚV, 10, 9 602439_1]
śam yoḥ abhi sravantu naḥ | [ṚV, 10, 9 602440_1]
īśānāḥ vāryāṇām kṣayantīḥ carṣaṇīnām apaḥ yācāmi bheṣajam | [ṚV, 10, 9 602442_1]
apsu me somaḥ abravīt antar viśvāni bheṣajā agnim ca viśva śambhuvam | [ṚV, 10, 9 602443_1]
āpaḥ pṛṇīta bheṣajam varūtham tanve mama jyok ca sūryam dṛśe | [ṚV, 10, 9 602445_1]
idam āpaḥ pra vahata yat kim ca duritam mayi yat vā aham abhidudroha yat vā śepe uta anṛtam | [ṚV, 10, 9 602447_1]
āpaḥ adya anu acāriṣam | [ṚV, 10, 9 602449_1]
rasena sam agasmahi | [ṚV, 10, 9 602449_2]
payasvān agne ā gahi | [ṚV, 10, 9 602450_1]
tam mā sam sṛja varcasā | [ṚV, 10, 9 602450_2]
{ṚV, 10, 10}
ā u cit sakhāyam sakhyā vavṛtyām | [ṚV, 10, 10 602451_1]
tiras purū cit arṇavam jaganvān pituḥ napātam ā dadhīta vedhāḥ adhi kṣami prataram dīdhyānaḥ | [ṚV, 10, 10 602452_1]
na te sakhā sakhyam vaṣṭi etat salakṣmā yat viṣurūpā bhavāti | [ṚV, 10, 10 602453_1]
mahaḥ putrāsaḥ asurasya vīrāḥ divaḥ dhartāraḥ urviyā pari khyan | [ṚV, 10, 10 602454_1]
uśanti ghā te amṛtāsaḥ etat ekasya cit tyajasam martyasya | [ṚV, 10, 10 602455_1]
ni te manaḥ manasi dhāyi asme | [ṚV, 10, 10 602456_1]
janyuḥ patiḥ tanvam ā viviśyāḥ | [ṚV, 10, 10 602456_2]
na yat purā cakṛma kad ha nūnam | [ṚV, 10, 10 602457_1]
ṛtā vadantaḥ anṛtam rapema | [ṚV, 10, 10 602457_2]
gandharvaḥ apsu apyā ca yoṣā naḥ nābhiḥ | [ṚV, 10, 10 602458_1]
paramam jāmi tat nau | [ṚV, 10, 10 602458_2]
garbhe nu nau janitā dampatī kaḥ devaḥ tvaṣṭā savitā viśva rūpaḥ | [ṚV, 10, 10 602459_1]
nakir asya pra minanti vratāni | [ṚV, 10, 10 602460_1]
veda nau asya pṛthivī uta dyauḥ | [ṚV, 10, 10 602460_2]
kaḥ asya veda prathamasya ahnaḥ | [ṚV, 10, 10 602461_1]
kaḥ īm dadarśa | [ṚV, 10, 10 602461_2]
kaḥ iha pra vocat | [ṚV, 10, 10 602461_3]
bṛhat mitrasya varuṇasya dhāma | [ṚV, 10, 10 602462_1]
kad u bravaḥ āhanaḥ vīcyā nṝn | [ṚV, 10, 10 602462_2]
yamasya mā yamyam kāmaḥ āgan samāne yonau sahaśeyyāya | [ṚV, 10, 10 602463_1]
jāyā iva patye tanvam riricyām | [ṚV, 10, 10 602464_1]
vi cit vṛheva rathyā iva cakrā | [ṚV, 10, 10 602464_2]
na tiṣṭhanti | [ṚV, 10, 10 602465_1]
na ni miṣanti ete devānām spaśaḥ iha ye caranti | [ṚV, 10, 10 602465_2]
anyena mat āhanaḥ yāhi tūyam | [ṚV, 10, 10 602466_1]
tena vi vṛha rathyā iva cakrā | [ṚV, 10, 10 602466_2]
rātrībhiḥ asmai ahabhiḥ daśasyet | [ṚV, 10, 10 602467_1]
sūryasya cakṣuḥ muhur ud mimīyāt | [ṚV, 10, 10 602467_2]
divā pṛthivyā mithunā sabandhū | [ṚV, 10, 10 602468_1]
yamīḥ yamasya bibhṛyāt ajāmi | [ṚV, 10, 10 602468_2]
ā ghā tā gacchān uttarā yugāni yatra jāmayaḥ kṛṇavan ajāmi | [ṚV, 10, 10 602469_1]
upa barbṛhi vṛṣabhāya bāhum | [ṚV, 10, 10 602470_1]
anyam icchasva subhage patim mat | [ṚV, 10, 10 602470_2]
kim bhrātā asat yat anātham bhavāti | [ṚV, 10, 10 602471_1]
kim u svasā yat nirṛtiḥ nigacchāt | [ṚV, 10, 10 602471_2]
svasā | [ṚV, 10, 10 602471_3]
kāma mūtā bahu etat rapāmi | [ṚV, 10, 10 602472_1]
tanvā me tanvam sam pipṛgdhi | [ṚV, 10, 10 602472_2]
na vai u te tanvā tanvam sam papṛcyām | [ṚV, 10, 10 602473_1]
pāpam āhuḥ yaḥ svasāram nigacchāt | [ṚV, 10, 10 602473_2]
anyena mat pramudaḥ kalpayasva | [ṚV, 10, 10 602474_1]
na te bhrātā subhage vaṣṭi etat | [ṚV, 10, 10 602474_2]
bataḥ bata asi yama | [ṚV, 10, 10 602475_1]
na eva te manaḥ hṛdayam ca avidāma | [ṚV, 10, 10 602475_2]
anyā kila tvām kakṣyā iva yuktam pari svajāte libujā iva vṛkṣam | [ṚV, 10, 10 602476_1]
anyam ū ṣu tvam yamī anyaḥ u tvām pari svajāte libujā iva vṛkṣam | [ṚV, 10, 10 602477_1]
tasya vā tvam manaḥ iccha sa vā tava | [ṚV, 10, 10 602478_1]
adhā kṛṇuṣva saṃvidam su bhadrām | [ṚV, 10, 10 602478_2]
{ṚV, 10, 11}
vṛṣā vṛṣṇe duduhe dohasā divaḥ payāṃsi yahvaḥ aditeḥ adābhyaḥ | [ṚV, 10, 11 602479_1]
viśvam sa veda varuṇaḥ yathā dhiyā | [ṚV, 10, 11 602480_1]
sa yajñiyaḥ yajatu yajñiyāṁ ṛtūn | [ṚV, 10, 11 602480_2]
rapat gandharvīḥ apyā ca yoṣaṇā nadasya nāde pari pātu me manaḥ | [ṚV, 10, 11 602481_1]
iṣṭasya madhye aditiḥ ni dhātu naḥ | [ṚV, 10, 11 602482_1]
sā u cit nu bhadrā kṣumatī uṣāḥ uvāsa manave svarvatī yat uśantam uśatām anu kratum agnim hotāram vidathāya jījanan | [ṚV, 10, 11 602483_1]
adha tyam drapsam vibhvam vicakṣaṇam viḥ ābharat iṣitaḥ śyenaḥ adhvare yadī viśaḥ vṛṇate dasmam agnim hotāram | [ṚV, 10, 11 602485_1]
adha dhīḥ ajāyata | [ṚV, 10, 11 602486_1]
sadā asi raṇvaḥ yavasā iva puṣyate agne su adhvaraḥ viprasya vā yat śaśamānaḥ ukthyam vājam sasavāṁ upayāsi bhūribhiḥ | [ṚV, 10, 11 602487_1]
ud īraya pitarā jāraḥ ā bhagam | [ṚV, 10, 11 602489_1]
iyakṣati haryataḥ | [ṚV, 10, 11 602489_2]
hṛttas iṣyati | [ṚV, 10, 11 602489_3]
vivakti vahniḥ | [ṚV, 10, 11 602490_1]
svapasyate makhaḥ | [ṚV, 10, 11 602490_2]
taviṣyate asuraḥ | [ṚV, 10, 11 602490_3]
vepate matī | [ṚV, 10, 11 602490_4]
yaḥ te agne sumatim martaḥ akṣat ati sa pra śṛṇve | [ṚV, 10, 11 602491_1]
iṣam dadhānaḥ | [ṚV, 10, 11 602492_1]
vahamānaḥ aśvaiḥ | [ṚV, 10, 11 602492_2]
iṣam dadhānaḥ vahamānaḥ aśvaiḥ ā sa dyumāṁ amavān bhūṣati dyūn | [ṚV, 10, 11 602492_3]
yat agne eṣā samitiḥ bhavāti devī deveṣu yajatā yajatra ratnā ca yat vibhajāsi svadhāvas bhāgam naḥ atra vasumantam vītāt | [ṚV, 10, 11 602494_1]
śrudhi naḥ agne sadane sadhasthe | [ṚV, 10, 11 602495_1]
yukṣva ratham amṛtasya dravitnum | [ṚV, 10, 11 602495_2]
ā naḥ vaha rodasī deva putre | [ṚV, 10, 11 602496_1]
mākir devānām apa bhūḥ | [ṚV, 10, 11 602496_2]
iha syāḥ | [ṚV, 10, 11 602496_3]
{ṚV, 10, 12}
dyāvā ha kṣāmā prathame ṛtena abhiśrāve bhavataḥ satya vācā devaḥ yat martān yajathāya kṛṇvan sīdat hotā pratyaṅ svam asum yan | [ṚV, 10, 12 602497_1]
devaḥ devān paribhūḥ ṛtena vaha naḥ havyam prathamaḥ cikitvān dhūma ketuḥ samidhā bhāṛjīkaḥ mandraḥ hotā nityaḥ vācā yajīyān | [ṚV, 10, 12 602499_1]
svāvṛj devasya amṛtam goḥ atas jātāsaḥ dhārayante urvī | [ṚV, 10, 12 602501_1]
viśve devāḥ anu tat te yajuḥ guḥ duhe yat divyam ghṛtam vāḥ | [ṚV, 10, 12 602502_1]
arcāmi vām vardhāya apaḥ ghṛtasnū | [ṚV, 10, 12 602503_1]
dyāvā bhūmī śṛṇutam rodasī me | [ṚV, 10, 12 602503_2]
ahā yat dyāvaḥ asunītim ayan madhvā naḥ atra pitarā śiśītām | [ṚV, 10, 12 602504_1]
kim svid naḥ rājā jagṛhe | [ṚV, 10, 12 602505_1]
kad asya ati vratam cakṛmā | [ṚV, 10, 12 602505_2]
kaḥ vi veda | [ṚV, 10, 12 602505_3]
mitraḥ cit hi sma juhurāṇaḥ devān ślokaḥ na yātām api vājaḥ asti | [ṚV, 10, 12 602506_1]
durmantu atra amṛtasya nāma salakṣmā yat viṣurūpā bhavāti | [ṚV, 10, 12 602507_1]
yamasya yaḥ manavate sumantu agne tam ṛṣva pāhi aprayucchan | [ṚV, 10, 12 602508_1]
yasmin devāḥ vidathe mādayante vivasvataḥ sadane dhārayante sūrye jyotiḥ adadhuḥ māsi aktūn pari dyotanim carataḥ ajasrā yasmin devāḥ manmani saṃcaranti apīcye na vayam asya vidma | [ṚV, 10, 12 602511_1]
mitraḥ naḥ aditiḥ anāgān savitā devaḥ varuṇāya vocat | [ṚV, 10, 12 602512_1]
śrudhi naḥ agne sadane sadhasthe | [ṚV, 10, 12 602513_1]
yukṣva ratham amṛtasya dravitnum | [ṚV, 10, 12 602513_2]
ā naḥ vaha rodasī deva putre | [ṚV, 10, 12 602514_1]
mākir devānām apa bhūḥ | [ṚV, 10, 12 602514_2]
iha syāḥ | [ṚV, 10, 12 602514_3]
syāḥ | [ṚV, 10, 12 602514_4]
{ṚV, 10, 13}
yuje vām brahma pūrvyam namobhiḥ | [ṚV, 10, 13 602515_1]
vi ślokaḥ etu pathyā iva sūreḥ | [ṚV, 10, 13 602515_2]
śṛṇvantu viśve amṛtasya putrāḥ ā ye dhāmāni divyāni tasthuḥ | [ṚV, 10, 13 602516_1]
yame iva yatamāne yat aitam pra vām bharan mānuṣāḥ devayantaḥ | [ṚV, 10, 13 602517_1]
ā sīdatam svam ulokam vidāne | [ṚV, 10, 13 602518_1]
svāsasthe bhavatam indave naḥ | [ṚV, 10, 13 602518_2]
pañca padāni rupaḥ anu aroham catuṣpadīm anu emi vratena | [ṚV, 10, 13 602519_1]
akṣareṇa prati mime etām | [ṚV, 10, 13 602520_1]
ṛtasya nābhau adhi sam punāmi | [ṚV, 10, 13 602520_2]
devebhyaḥ kam avṛṇīta mṛtyum prajāyai kam amṛtam na avṛṇīta | [ṚV, 10, 13 602521_1]
bṛhaspatim yajñam akṛṇvata ṛṣim | [ṚV, 10, 13 602522_1]
priyām yamaḥ tanvam prārirecīt | [ṚV, 10, 13 602522_2]
sapta kṣaranti śiśave marutvate | [ṚV, 10, 13 602523_1]
pitre putrāsaḥ api avīvatan ṛtam | [ṚV, 10, 13 602523_2]
ubhe id asya ubhayasya rājataḥ | [ṚV, 10, 13 602524_1]
ubhe yatete ubhayasya puṣyataḥ | [ṚV, 10, 13 602524_2]
{ṚV, 10, 14}
pareyivāṃsam pravataḥ mahīḥ anu bahubhyaḥ panthām anupaspaśānam vaivasvatam saṃgamanam janānām yamam rājānam haviṣā duvasya | [ṚV, 10, 14 602526_1]
yamaḥ naḥ gātum prathamaḥ viveda | [ṚV, 10, 14 602527_1]
na eṣā gavyūtiḥ apabhartavai u | [ṚV, 10, 14 602527_2]
yatrā naḥ pūrve pitaraḥ pareyuḥ enā jajñānāḥ pathyāḥ anu svāḥ | [ṚV, 10, 14 602528_1]
mātalī kavyaiḥ yamaḥ aṅgirobhiḥ bṛhaspatiḥ ṛkvabhiḥ vāvṛdhānaḥ yān ca devāḥ vāvṛdhuḥ ye ca devān svāhā anye svadhayā anye madanti | [ṚV, 10, 14 602530_1]
imam yama prastaram ā sīda aṅgirobhiḥ pitṛbhiḥ saṃvidānaḥ | [ṚV, 10, 14 602531_1]
ā tvā mantrāḥ kavi śastāḥ vahantu | [ṚV, 10, 14 602532_1]
enā rājan haviṣā mādayasva | [ṚV, 10, 14 602532_2]
aṅgirobhiḥ ā gahi yajñiyebhiḥ | [ṚV, 10, 14 602533_1]
yama vairūpaiḥ iha mādayasva | [ṚV, 10, 14 602533_2]
vivasvantam huve yaḥ pitā te asmin yajñe barhiṣi ā niṣadya | [ṚV, 10, 14 602534_1]
aṅgirasaḥ naḥ pitaraḥ navagvāḥ atharvāṇaḥ bhṛgavaḥ somyāsaḥ | [ṚV, 10, 14 602535_1]
aṅgirasaḥ naḥ pitaraḥ navagvāḥ atharvāṇaḥ bhṛgavaḥ somyāsaḥ teṣām vayam sumatau yajñiyānām api bhadre saumanase syāma | [ṚV, 10, 14 602536_1]
prehi pathibhiḥ pūrvyebhiḥ yatrā naḥ pūrve pitaraḥ pareyuḥ | [ṚV, 10, 14 602537_1]
ubhā rājānā svadhayā madantā yamam paśyāsi varuṇam ca devam | [ṚV, 10, 14 602538_1]
sam gacchasva pitṛbhiḥ sam yamena iṣṭāpūrtena parame vyoman | [ṚV, 10, 14 602539_1]
hitvāya avadyam punar astam ehi | [ṚV, 10, 14 602540_1]
sam gacchasva tanvā suvarcāḥ | [ṚV, 10, 14 602540_2]
apeta vīta vi ca sarpata atas | [ṚV, 10, 14 602541_1]
asmai etam pitaraḥ lokam akran | [ṚV, 10, 14 602541_2]
ahobhiḥ adbhiḥ aktubhiḥ vyaktam yamaḥ dadāti avasānam asmai | [ṚV, 10, 14 602542_1]
ati drava sārameyau śvānau catur akṣau śabalau sādhunā pathā | [ṚV, 10, 14 602543_1]
athā pitṝn suvidatrāṁ upehi yamena ye sadhamādam madanti | [ṚV, 10, 14 602544_1]
yama tābhyām enam pari dehi rājan | [ṚV, 10, 14 602546_1]
svasti ca asmai anamīvam ca dhehi | [ṚV, 10, 14 602546_2]
urūṇasau asutṛpau udumbalau yamasya dūtau carataḥ janāṁ anu | [ṚV, 10, 14 602547_1]
tau asmabhyam dṛśaye sūryāya punar dātām asum adya iha bhadram | [ṚV, 10, 14 602548_1]
yamāya somam sunuta | [ṚV, 10, 14 602549_1]
yamāya juhuta haviḥ | [ṚV, 10, 14 602549_2]
yamam ha yajñaḥ gacchati agni dūtaḥ araṃkṛtaḥ | [ṚV, 10, 14 602550_1]
yamāya ghṛtavat haviḥ juhota pra ca tiṣṭhata | [ṚV, 10, 14 602551_1]
sa naḥ deveṣu ā yamat dīrgham āyuḥ pra jīvase | [ṚV, 10, 14 602552_1]
yamāya madhumattamam rājñe havyam juhotana | [ṚV, 10, 14 602553_1]
idam namaḥ ṛṣibhyaḥ pūrvajebhyaḥ pūrvebhyaḥ pathikṛdbhyaḥ | [ṚV, 10, 14 602554_1]
trikadrukebhiḥ patati | [ṚV, 10, 14 602555_1]
ṣaṣ urvīḥ ekam id bṛhat | [ṚV, 10, 14 602555_2]
triṣṭubh gāyatrī chandāṃsi sarvā tā yame āhitā | [ṚV, 10, 14 602556_1]
{ṚV, 10, 15}
ud īratām avare ud parāsaḥ ud madhyamāḥ pitaraḥ somyāsaḥ | [ṚV, 10, 15 602557_1]
asum ye īyuḥ avṛkāḥ ṛta jñāḥ te naḥ avantu pitaraḥ haveṣu | [ṚV, 10, 15 602558_1]
idam pitṛbhyaḥ namaḥ astu adya ye pūrvāsaḥ ye uparāsaḥ īyuḥ ye pārthive rajasi ā niṣattāḥ ye vā nūnam su vṛjanāsu vikṣu | [ṚV, 10, 15 602559_1]
ā aham pitṝn suvidatrāṁ avitsi napātam ca vikramaṇam ca viṣṇoḥ | [ṚV, 10, 15 602561_1]
barhiṣadaḥ ye svadhayā sutasya bhajanta te iha āgamiṣṭhāḥ | [ṚV, 10, 15 602562_1]
barhiṣadaḥ pitaraḥ ūtī arvāk imā vaḥ havyā cakṛma | [ṚV, 10, 15 602563_1]
te ā gata avasā śantamena | [ṚV, 10, 15 602564_1]
athā naḥ śam yoḥ arapaḥ dadhāta | [ṚV, 10, 15 602564_2]
upahūtāḥ pitaraḥ somyāsaḥ barhiṣyeṣu nidhiṣu priyeṣu | [ṚV, 10, 15 602565_1]
te ā gamantu | [ṚV, 10, 15 602566_1]
te iha śruvantu | [ṚV, 10, 15 602566_2]
adhi bruvantu | [ṚV, 10, 15 602566_3]
te avantu asmān | [ṚV, 10, 15 602566_4]
ācya jānu dakṣiṇatas niṣadya imam yajñam abhi gṛṇīta viśve | [ṚV, 10, 15 602567_1]
mā hiṃsiṣṭa pitaraḥ kena cit naḥ yat vaḥ āgaḥ puruṣa tā karāma | [ṚV, 10, 15 602568_1]
āsīnāsaḥ aruṇīnām upasthe rayim dhatta dāśuṣe martyāya | [ṚV, 10, 15 602569_1]
putrebhyaḥ pitaraḥ tasya vasvaḥ pra yacchata | [ṚV, 10, 15 602570_1]
te iha ūrjam dadhāta | [ṚV, 10, 15 602570_2]
ye naḥ pūrve pitaraḥ somyāsaḥ anūhire soma pītham vasiṣṭhāḥ tebhiḥ yamaḥ sam rarāṇaḥ havīṃṣi uśan uśadbhiḥ pratikāmam attu | [ṚV, 10, 15 602572_1]
ye tātṛṣuḥ devatrā jehamānāḥ stoma taṣṭāsaḥ arkaiḥ ā agne yāhi suvidatrebhiḥ arvāṅ satyaiḥ kavyaiḥ pitṛbhiḥ gharma sadbhiḥ | [ṚV, 10, 15 602574_1]
ye satyāsaḥ haviḥ adaḥ haviṣpāḥ indreṇa devaiḥ sa ratham dadhānāḥ ā agne yāhi sahasram deva vandaiḥ paraiḥ pūrvaiḥ pitṛbhiḥ gharma sadbhiḥ | [ṚV, 10, 15 602576_1]
agniṣvāttāḥ pitaraḥ ā iha gacchata | [ṚV, 10, 15 602577_1]
sadaḥ sadaḥ sadata su praṇītayaḥ | [ṚV, 10, 15 602577_2]
attā havīṃṣi prayatāni barhiṣi | [ṚV, 10, 15 602578_1]
athā rayim sarva vīram dadhātana | [ṚV, 10, 15 602578_2]
tvam agne īḍitaḥ jātavedaḥ avāṭ havyāni surabhīṇi kṛtvī | [ṚV, 10, 15 602579_1]
prādāḥ pitṛbhyaḥ | [ṚV, 10, 15 602580_1]
svadhayā te akṣan | [ṚV, 10, 15 602580_2]
addhi tvam deva prayatā havīṃṣi | [ṚV, 10, 15 602580_3]
ye ca iha pitaraḥ ye ca na iha yān ca vidma yāṁ u ca na pravidma tvam vettha yati te jātavedaḥ | [ṚV, 10, 15 602582_1]
svadhābhiḥ yajñam su kṛtam juṣasva | [ṚV, 10, 15 602582_2]
ye agnidagdhā ye anagnidagdhā madhye divaḥ svadhayā mādayante | [ṚV, 10, 15 14.1]
tebhiḥ svarāj asunītim etām | [ṚV, 10, 15 602584_1]
yathāvaśam tanvam kalpayasva | [ṚV, 10, 15 602584_2]
{ṚV, 10, 16}
mā enam agne vi dahaḥ | [ṚV, 10, 16 602585_1]
mā abhi śocaḥ | [ṚV, 10, 16 602585_2]
mā asya tvacam cikṣipaḥ mā śarīram | [ṚV, 10, 16 602585_3]
yadā śṛtam kṛṇavaḥ jātavedaḥ atha īm enam pra hiṇutāt pitṛbhyaḥ | [ṚV, 10, 16 602586_1]
śṛtam yadā karasi jātavedaḥ atha īm enam pari dattāt pitṛbhyaḥ | [ṚV, 10, 16 602587_1]
yadā gacchāti asunītim etām atha devānām vaśanīḥ bhavāti | [ṚV, 10, 16 602588_1]
sūryam cakṣuḥ gacchatu vātam ātmā | [ṚV, 10, 16 602589_1]
dyām ca gaccha pṛthivīm ca dharmaṇā | [ṚV, 10, 16 602589_2]
apaḥ vā gaccha yadi tatra te hitam | [ṚV, 10, 16 602590_1]
oṣadhīṣu prati tiṣṭha śarīraiḥ | [ṚV, 10, 16 602590_2]
ajaḥ bhāgaḥ | [ṚV, 10, 16 602591_1]
tapasā tam tapasva | [ṚV, 10, 16 602591_2]
tam te śociḥ tapatu tam te arciḥ | [ṚV, 10, 16 602591_3]
yāḥ te śivāḥ tanvaḥ jātavedaḥ tābhiḥ vaha enam su kṛtām u lokam | [ṚV, 10, 16 602592_1]
ava sṛja punar agne pitṛbhyaḥ yaḥ te āhutaḥ carati svadhābhiḥ | [ṚV, 10, 16 602593_1]
āyuḥ vasānaḥ upa vetu śeṣaḥ | [ṚV, 10, 16 602594_1]
sam gacchatām tanvā jātavedaḥ | [ṚV, 10, 16 602594_2]
yat te kṛṣṇaḥ śakunaḥ ātutoda pipīlaḥ sarpaḥ uta vā śvāpadaḥ agniḥ tat viśva ad agadam kṛṇotu somaḥ ca yaḥ brāhmaṇāṁ āviveśa | [ṚV, 10, 16 602596_1]
agneḥ varma pari gobhiḥ vyayasva | [ṚV, 10, 16 602597_1]
sam pra ūrṇuṣva pīvasā medasā ca na id tvā dhṛṣṇuḥ harasā jarhṛṣāṇaḥ vidhakṣyan paryaṅkhayāte | [ṚV, 10, 16 602597_2]
imam agne camasam mā vi jihvaraḥ | [ṚV, 10, 16 602599_1]
priyaḥ devānām uta somyānām | [ṚV, 10, 16 602599_2]
yaḥ camasaḥ deva pānaḥ tasmin devāḥ amṛtāḥ mādayante | [ṚV, 10, 16 602600_1]
agnim pra hiṇomi dūram | [ṚV, 10, 16 602601_1]
yama rājñaḥ gacchatu ripra vāhaḥ | [ṚV, 10, 16 602601_2]
iha eva ayam itaraḥ jātavedāḥ devebhyaḥ havyam vahatu prajānan | [ṚV, 10, 16 602602_1]
yaḥ agniḥ praviveśa vaḥ gṛham imam paśyan itaram jātavedasam | [ṚV, 10, 16 602603_1]
yaḥ yaḥ agniḥ agniḥ praviveśa praviveśa vaḥ vaḥ gṛham gṛham imam imam paśyan paśyan itaram itaram jātavedasam jātavedasam tam harāmi pitṛ yajñāya devam | [ṚV, 10, 16 602604_1]
sa gharmam invāt parame sadhasthe | [ṚV, 10, 16 602604_2]
yaḥ agniḥ kravya vāhanaḥ pitṝn yakṣat pra id u havyāni vocati devebhyaḥ ca pitṛbhyaḥ ā | [ṚV, 10, 16 602606_1]
uśantaḥ tvā ni dhīmahi uśantaḥ sam idhīmahi | [ṚV, 10, 16 602607_1]
uśan uśataḥ ā vaha pitṝn haviṣe attave | [ṚV, 10, 16 602608_1]
yam tvam agne samadahaḥ | [ṚV, 10, 16 602609_1]
yam tvam agne samadahaḥ tam u niḥ vāpayā punar | [ṚV, 10, 16 602609_2]
kiyāmbū atra rohatu pākadūrvā vyalkaśā | [ṚV, 10, 16 602610_1]
śītike śītikāvati hlādike hlādikāvati maṇḍūkyā su sam gamaḥ | [ṚV, 10, 16 602612_1]
imam su agnim harṣaya | [ṚV, 10, 16 602612_2]
{ṚV, 10, 17}
tvaṣṭā duhitre vahatum kṛṇoti iti | [ṚV, 10, 17 602613_1]
viśvam bhuvanam sam eti | [ṚV, 10, 17 602613_2]
yamasya mātā paryuhyamānā mahaḥ jāyā vivasvataḥ nanāśa | [ṚV, 10, 17 602614_1]
apāgūhan amṛtām martyebhyaḥ | [ṚV, 10, 17 602615_1]
kṛtvī savarṇām adaduḥ vivasvate | [ṚV, 10, 17 602615_2]
uta aśvinau abharat yat tat āsīt ajahāt u dvā mithunā saraṇyūḥ | [ṚV, 10, 17 602616_1]
pūṣā tvā itas cyāvayatu pra vidvān a naṣṭa paśuḥ bhuvanasya gopāḥ | [ṚV, 10, 17 602617_1]
sa tvā etebhyaḥ pari dadat pitṛbhyaḥ agniḥ devebhyaḥ suvidatriyebhyaḥ | [ṚV, 10, 17 602618_1]
āyuḥ pari pāsati tvā | [ṚV, 10, 17 602619_1]
pūṣā tvā pātu prapathe purastāt | [ṚV, 10, 17 602619_2]
yatra āsate su kṛtaḥ yatra te yayuḥ tatra tvā devaḥ savitā dadhātu | [ṚV, 10, 17 602620_1]
pūṣā imāḥ āśāḥ anu veda sarvāḥ | [ṚV, 10, 17 602621_1]
saḥ asmāṁ abhayatamena neṣat | [ṚV, 10, 17 602621_2]
svasti dāḥ āghṛṇiḥ sarva vīraḥ aprayucchan puras etu prajānan | [ṚV, 10, 17 602622_1]
prapathe pathām ajaniṣṭa pūṣā prapathe divaḥ prapathe pṛthivyāḥ | [ṚV, 10, 17 602623_1]
ubhe abhi priyatame sadhasthe ā ca parā ca carati prajānan | [ṚV, 10, 17 602624_1]
sarasvatīm devayantaḥ havante sarasvatīm adhvare tāyamāne | [ṚV, 10, 17 602625_1]
sarasvatīm su kṛtaḥ ahvayanta | [ṚV, 10, 17 602626_1]
sarasvatī dāśuṣe vāryam dāt | [ṚV, 10, 17 602626_2]
sarasvati yā sa ratham yayātha svadhābhiḥ devi pitṛbhiḥ madantī āsadya asmin barhiṣi mādayasva | [ṚV, 10, 17 602628_1]
anamīvā iṣaḥ ā dhehi | [ṚV, 10, 17 602628_2]
sarasvatīm yām pitaraḥ havante dakṣiṇā yajñam abhinakṣamāṇāḥ sahasra argham iḍaḥ atra bhāgam rāyaḥ poṣam yajamāneṣu dhehi | [ṚV, 10, 17 602630_1]
āpaḥ asmān mātaraḥ śundhayantu | [ṚV, 10, 17 602631_1]
ghṛtena naḥ ghṛta pvaḥ punantu viśvam hi ripram pravahanti devīḥ | [ṚV, 10, 17 602631_2]
ud id ābhyaḥ śuciḥ ā pūtaḥ emi | [ṚV, 10, 17 602632_1]
drapsaḥ caskanda prathamāṁ anu dyūn imam ca yonim anu yaḥ ca pūrvaḥ | [ṚV, 10, 17 602633_1]
samānam yonim anu saṃcarantam drapsam juhomi anu sapta hotrāḥ | [ṚV, 10, 17 602634_1]
tam juhomi manasā | [ṚV, 10, 17 602636_1]
payasvatīḥ oṣadhayaḥ | [ṚV, 10, 17 602639_1]
payasvat māmakam vacaḥ | [ṚV, 10, 17 602639_2]
apām payasvat id payaḥ | [ṚV, 10, 17 602640_1]
tena mā saha śundhata | [ṚV, 10, 17 602640_2]
{ṚV, 10, 18}
param mṛtyo anu parehi panthām yaḥ te svaḥ itaraḥ deva yānāt | [ṚV, 10, 18 602641_1]
cakṣuṣmate śṛṇvate te bravīmi mā naḥ prajām rīriṣaḥ mā uta vīrān | [ṚV, 10, 18 602642_1]
mṛtyoḥ padam yopayantaḥ yat aita drāghīyaḥ āyuḥ prataram dadhānāḥ āpyāyamānāḥ prajayā dhanena śuddhāḥ pūtāḥ bhavata | [ṚV, 10, 18 602644_1]
ime jīvāḥ mṛtaiḥ āvavṛtran | [ṚV, 10, 18 602645_1]
abhūt bhadrā deva hūtiḥ adya | [ṚV, 10, 18 602645_2]
prāñcaḥ agāma nṛtaye hasāya drāghīyaḥ āyuḥ prataram dadhānāḥ | [ṚV, 10, 18 602646_1]
imam jīvebhyaḥ paridhim dadhāmi | [ṚV, 10, 18 602647_1]
mā eṣām nu gāt aparaḥ artham etam | [ṚV, 10, 18 602647_2]
śatam jīvantu śaradaḥ purūcīḥ | [ṚV, 10, 18 602648_1]
antar mṛtyum dadhatām parvatena | [ṚV, 10, 18 602648_2]
yathā yathā ahāni ahāni anupūrvam anupūrvam bhavanti bhavanti yatha yatha ṛtavaḥ ṛtavaḥ ṛtubhiḥ ṛtubhiḥ yanti yanti sādhu sādhu yathā na pūrvam aparaḥ jahāti evā dhātar āyūṃṣi kalpaya eṣām | [ṚV, 10, 18 602650_1]
ā rohata āyuḥ jarasam vṛṇānāḥ anupūrvam yatamānāḥ yati ṣṭha | [ṚV, 10, 18 602651_1]
iha tvaṣṭā su janimā sajoṣāḥ dīrgham āyuḥ karati jīvase vaḥ | [ṚV, 10, 18 602652_1]
imāḥ nārīḥ a vidhavāḥ su patnīḥ āñjanena sarpiṣā sam viśantu | [ṚV, 10, 18 602653_1]
an aśravaḥ anamīvāḥ su ratnāḥ ā rohantu janayaḥ yonim agre | [ṚV, 10, 18 602654_1]
ud īrṣva nāri abhi jīva lokam | [ṚV, 10, 18 602655_1]
gatāsum etam upa śeṣe | [ṚV, 10, 18 602655_2]
abhi sam babhūtha | [ṚV, 10, 18 602656_1]
su vīrāḥ viśvāḥ spṛdhaḥ abhimātīḥ jayema | [ṚV, 10, 18 602658_1]
upa sarpa mātaram bhūmim etām uru vyacasam pṛthivīm su śevām | [ṚV, 10, 18 602659_1]
yuvatiḥ eṣā tvā pātu nirṛteḥ upasthāt | [ṚV, 10, 18 602660_1]
ucchvañcasva pṛthivi mā ni bādhathāḥ | [ṚV, 10, 18 602661_1]
su upāyanā asmai bhava su upavañcanā | [ṚV, 10, 18 602661_2]
mātā putram yathā sicā abhī enam bhūme ūrṇuhi | [ṚV, 10, 18 602662_1]
ucchvañcamānā pṛthivī su tiṣṭhatu sahasram mitaḥ upa hi śrayantām | [ṚV, 10, 18 602663_1]
te gṛhāsaḥ ghṛtaścutaḥ bhavantu | [ṚV, 10, 18 602664_1]
viśvāhā asmai śaraṇāḥ santu atra | [ṚV, 10, 18 602664_2]
ud te stabhnāmi pṛthivīm tvat pari | [ṚV, 10, 18 602665_1]
imam logam nidadhan mā u aham riṣam | [ṚV, 10, 18 602665_2]
etām sthūṇām pitaraḥ dhārayantu te | [ṚV, 10, 18 602666_1]
atrā yamaḥ sādanā minotu | [ṚV, 10, 18 602666_2]
pratīcīm jagrabhā vācam aśvam raśanayā yathā | [ṚV, 10, 18 602668_1]
{ṚV, 10, 19}
ni vartadhvam | [ṚV, 10, 19 602669_1]
mā anu gāta | [ṚV, 10, 19 602669_2]
asmān siṣakta revatīḥ | [ṚV, 10, 19 602669_3]
agnīṣomā punarvasū asme dhārayatam rayim | [ṚV, 10, 19 602670_1]
punar enāḥ ni vartaya | [ṚV, 10, 19 602671_1]
punar enāḥ ni ā kuru | [ṚV, 10, 19 602671_2]
indraḥ enāḥ ni yacchatu | [ṚV, 10, 19 602672_1]
agniḥ enāḥ upājatu | [ṚV, 10, 19 602672_2]
punar etāḥ ni vartantām | [ṚV, 10, 19 602673_1]
asmin puṣyantu gopatau | [ṚV, 10, 19 602673_2]
iha eva agne ni dhāraya | [ṚV, 10, 19 602674_1]
iha tiṣṭhatu yā rayiḥ | [ṚV, 10, 19 602674_2]
yat niyānam nyayanam saṃjñānam yat parāyaṇam āvartanam nivartanam yaḥ gopāḥ api tam huve | [ṚV, 10, 19 602676_1]
api gopāḥ ni vartatām | [ṚV, 10, 19 602678_1]
ā nivarta ni vartaya | [ṚV, 10, 19 602679_1]
punar naḥ indra gāḥ dehi | [ṚV, 10, 19 602679_2]
jīvābhiḥ bhunajāmahai | [ṚV, 10, 19 602680_1]
pari vaḥ viśvatas dadhe ūrjā ghṛtena payasā | [ṚV, 10, 19 602681_1]
ye devāḥ ke ca yajñiyāḥ te rayyā sam sṛjantu naḥ | [ṚV, 10, 19 602682_1]
ā nivartana vartaya | [ṚV, 10, 19 602683_1]
ni nivartana vartaya | [ṚV, 10, 19 602683_2]
bhūmyāḥ catasraḥ pradiśaḥ | [ṚV, 10, 19 602684_1]
tābhyaḥ enāḥ ni vartaya | [ṚV, 10, 19 602684_2]
{ṚV, 10, 20}
bhadram naḥ api vātaya manaḥ | [ṚV, 10, 20 602685_1]
agnim īḍe bhujām yaviṣṭham mitram yasya dharman svar enīḥ saparyanti mātuḥ ūdhaḥ | [ṚV, 10, 20 602686_1]
yam āsā bhāsā ketum vardhayanti bhrājate | [ṚV, 10, 20 602689_1]
aryaḥ viśām gātuḥ eti pra yat ānaṭ divaḥ antān kaviḥ abhram dīdyānaḥ | [ṚV, 10, 20 602690_1]
juṣat havyā mānuṣasya | [ṚV, 10, 20 602692_1]
ūrdhvaḥ tasthau ṛbhvāḥ yajñe | [ṚV, 10, 20 602692_2]
minvan sadma puras eti | [ṚV, 10, 20 602693_1]
sa hi kṣemaḥ haviḥ yajñaḥ | [ṚV, 10, 20 602694_1]
śruṣṭi id asya gātuḥ eti | [ṚV, 10, 20 602694_2]
agnim devāḥ vāśīmantam | [ṚV, 10, 20 602695_1]
yajñāsāham duvaḥ iṣe agnim pūrvasya śevasya | [ṚV, 10, 20 602696_1]
adreḥ sūnum āyum āhuḥ | [ṚV, 10, 20 602697_1]
naraḥ ye ke ca asmat ā viśvā id te vāme ā syuḥ agnim haviṣā vardhantaḥ | [ṚV, 10, 20 602698_1]
kṛṣṇaḥ śvetaḥ aruṣaḥ yāmaḥ asya | [ṚV, 10, 20 602700_1]
bradhnaḥ ṛjraḥ uta śoṇaḥ yaśasvān | [ṚV, 10, 20 602700_2]
hiraṇya rūpam janitā jajāna | [ṚV, 10, 20 602701_1]
iṣam ūrjam su kṣitim viśvam ābhāḥ | [ṚV, 10, 20 602703_1]
{ṚV, 10, 21}
ā agnim na svavṛktibhiḥ hotāram tvā vṛṇīmahe yajñāya stīrṇa barhiṣe | [ṚV, 10, 21 602704_1]
vi vaḥ made śīram pāvaka śociṣam vivakṣase | [ṚV, 10, 21 602705_1]
tvām u te su ābhuvaḥ śumbhanti aśva rādhasaḥ | [ṚV, 10, 21 602706_1]
veti tvām upasecanī ṛjītiḥ āhutiḥ | [ṚV, 10, 21 602707_1]
vi vaḥ made vivakṣase | [ṚV, 10, 21 602707_2]
tve dharmāṇaḥ āsate juhūbhiḥ siñcatīḥ iva | [ṚV, 10, 21 602708_1]
kṛṣṇā rūpāṇi arjunā viśvāḥ adhi śriyaḥ dhiṣe | [ṚV, 10, 21 602709_1]
vi vaḥ made vivakṣase | [ṚV, 10, 21 602709_2]
yam agne manyase rayim sahasāvan amartya tam ā bharāḥ | [ṚV, 10, 21 602711_1]
vi vaḥ made vivakṣase | [ṚV, 10, 21 602711_2]
agniḥ jātaḥ atharvaṇā vidat viśvāni kāvyā | [ṚV, 10, 21 602712_1]
bhuvat dūtaḥ vivasvataḥ priyaḥ yamasya kāmyaḥ | [ṚV, 10, 21 602713_1]
vaḥ made vivakṣase | [ṚV, 10, 21 602713_2]
tvām yajñeṣu īḍate agne prayati adhvare | [ṚV, 10, 21 602714_1]
tvam vasūni kāmyā viśvā dadhāsi dāśuṣe | [ṚV, 10, 21 602715_1]
vi vaḥ made vivakṣase | [ṚV, 10, 21 602715_2]
tvām yajñeṣu ṛtvijam cārum agne ni ṣedire ghṛta pratīkam manuṣaḥ śukram cetiṣṭham akṣabhiḥ | [ṚV, 10, 21 602716_1]
agne śukreṇa śociṣā uru prathayase bṛhat | [ṚV, 10, 21 602718_1]
abhikrandan vṛṣāyase | [ṚV, 10, 21 602719_1]
garbham dadhāsi jāmiṣu | [ṚV, 10, 21 602719_2]
vi vaḥ made vivakṣase | [ṚV, 10, 21 602719_3]
{ṚV, 10, 22}
kuha śrutaḥ indraḥ | [ṚV, 10, 22 602720_1]
kasmin adya jane mitraḥ na śrūyate ṛṣīṇām vā yaḥ kṣaye guhā vā carkṛṣe girā | [ṚV, 10, 22 602720_2]
iha śrutaḥ indraḥ | [ṚV, 10, 22 602722_1]
asme adya stave vajrī ṛcīṣamaḥ mitraḥ na yaḥ janeṣu ā yaśaḥ cakre asāmi ā mahaḥ yaḥ patiḥ śavasaḥ asāmi ā mahaḥ nṛmṇasya tūtujiḥ pitā putram iva priyam | [ṚV, 10, 22 602722_2]
mahaḥ yaḥ patiḥ śavasaḥ asāmi ā mahaḥ nṛmṇasya tūtujiḥ pitā putram iva priyam | [ṚV, 10, 22 602724_1]
yujānaḥ aśvā vātasya dhunī devaḥ devasya vajrivas syantā pathā virukmatā sṛjāna stoṣi adhvanaḥ | [ṚV, 10, 22 602727_1]
tvam tyā cit vātasya aśvā agāḥ ṛjrā tmanā vahadhyai yayoḥ devaḥ na martyaḥ yantā nakir vidāyyaḥ | [ṚV, 10, 22 602728_1]
adha gmantā uśanā pṛcchate vām kadarthāḥ naḥ ā gṛham | [ṚV, 10, 22 602730_1]
ā jagmathuḥ parākāt divaḥ ca gmaḥ ca martyam | [ṚV, 10, 22 602731_1]
ā naḥ indra pṛkṣase asmākam brahma udyatam | [ṚV, 10, 22 602732_1]
tat tvā yācāmahe avaḥ śuṣṇam yat han a mānuṣam | [ṚV, 10, 22 602733_1]
akarmā dasyuḥ abhi naḥ amantuḥ anya vrataḥ a mānuṣaḥ | [ṚV, 10, 22 602734_1]
tvam tasya amitra han vadhar dāsasya dambhaya | [ṚV, 10, 22 602735_1]
tvam naḥ indra śūra śūraiḥ uta tvotāsaḥ barhaṇā | [ṚV, 10, 22 602736_1]
purutrā vi pūrtayaḥ navanta kṣoṇayaḥ yathā | [ṚV, 10, 22 602737_1]
tvam tān vṛtra hatye codayaḥ nṝn kārpāṇe śūra vajrivas | [ṚV, 10, 22 602738_1]
guhā yadī kavīnāṃ viśāṃ na kṣatraśavasām | [ṚV, 10, 22 10.2]
makṣū tā te indra dānāpnase ākṣāṇe śūra vajrivas yat ha śuṣṇasya dambhayaḥ jātam viśvam sa yāvabhiḥ | [ṚV, 10, 22 602740_1]
mā akudhryak indra śūra vasvīḥ asme bhūvan abhiṣṭayaḥ | [ṚV, 10, 22 602742_1]
vayam vayam te āsām sumne syāma vajrivas | [ṚV, 10, 22 602743_1]
a hiṃsantīḥ upaspṛśaḥ vidyāma yāsām bhujaḥ dhenūnām na vajrivas | [ṚV, 10, 22 602744_1]
tā te indra santu satyā | [ṚV, 10, 22 602744_2]
ahastā yat apadī vardhata kṣāḥ śacībhiḥ vedyānām śuṣṇam pari pradakṣiṇit viśva āyave ni śiśnathaḥ | [ṚV, 10, 22 602747_1]
piba id indra śūra somam | [ṚV, 10, 22 602748_1]
mā riṣaṇyaḥ vasavāna vasuḥ san | [ṚV, 10, 22 602748_2]
uta trāyasva gṛṇataḥ maghonaḥ mahaḥ ca rāyaḥ revataḥ kṛdhī naḥ | [ṚV, 10, 22 602749_1]
{ṚV, 10, 23}
yajāmahe indram vajra dakṣiṇam harīṇām rathyam vivratānām | [ṚV, 10, 23 602750_1]
pra śmaśru dodhuvat ūrdhvathā bhūt vi senābhiḥ dayamānaḥ vi rādhasā | [ṚV, 10, 23 602751_1]
harī nu asya yā vane vide vasu | [ṚV, 10, 23 602752_1]
indraḥ maghaiḥ maghavā vṛtra hā bhuvat | [ṚV, 10, 23 602752_2]
ṛbhuḥ vājaḥ ṛbhukṣāḥ patyate śavaḥ | [ṚV, 10, 23 602753_1]
ava kṣṇaumi dāsasya nāma cit | [ṚV, 10, 23 602753_2]
yadā vajram hiraṇyam id athā ratham harī yam asya vahataḥ vi sūribhiḥ ā tiṣṭhati maghavā sana śrutaḥ indraḥ vājasya dīrgha śravasaḥ patiḥ | [ṚV, 10, 23 602755_1]
sā u cit nu vṛṣṭiḥ yūthyā svā indraḥ śmaśrūṇi haritā abhi pruṣṇute | [ṚV, 10, 23 602756_1]
veti su kṣayam sute madhu | [ṚV, 10, 23 602757_1]
ud id dhūnoti vātaḥ yathā vanam | [ṚV, 10, 23 602757_2]
yaḥ vācā vivācaḥ mṛdhravācaḥ purū sahasrā aśivā jaghāna tat tat id asya pauṃsyam gṛṇīmasi pitā iva yaḥ taviṣīm vāvṛdhe śavaḥ | [ṚV, 10, 23 602759_1]
stomam te indra vimadāḥ ajījanan apūrvyam purutamam su dānave vidma hi asya bhojanam inasya | [ṚV, 10, 23 602760_1]
yat ā paśum na gopāḥ karāmahe | [ṚV, 10, 23 602761_1]
mākir sakhyā vi yauṣuḥ indra vidma hi te pramatim deva jāmi vat | [ṚV, 10, 23 602762_1]
asme te santu sakhyā śivāni | [ṚV, 10, 23 602763_1]
{ṚV, 10, 24}
indra somam imam piba madhumantam camū sutam | [ṚV, 10, 24 602764_1]
asme rayim ni dhāraya sahasriṇam purūvaso | [ṚV, 10, 24 602765_1]
vi made vivakṣase | [ṚV, 10, 24 602765_2]
tvām yajñebhiḥ ukthaiḥ upa havyebhiḥ īmahe | [ṚV, 10, 24 602766_1]
śacīpate śacīnām śreṣṭham naḥ dhehi vāryam | [ṚV, 10, 24 602767_1]
vi made vivakṣase | [ṚV, 10, 24 602767_2]
yaḥ patiḥ vāryāṇām asi radhrasya coditā indra stotṝṇām avitā dviṣaḥ naḥ pāhi aṃhasaḥ | [ṚV, 10, 24 602769_1]
vi made vivakṣase | [ṚV, 10, 24 602769_2]
yuvam māyāvinā samīcī niḥ amanthatam vimadena yat īḍitā niramanthatam | [ṚV, 10, 24 602770_1]
viśve devāḥ akṛpanta samīcyoḥ | [ṚV, 10, 24 602772_1]
nāsatyau abruvan devāḥ punar ā vahatāt iti | [ṚV, 10, 24 602773_1]
madhumat me parāyaṇam madhumat punar āyanam | [ṚV, 10, 24 602774_1]
tā naḥ devatayā yuvam madhumataḥ kṛtam | [ṚV, 10, 24 602775_1]
{ṚV, 10, 25}
bhadram naḥ api vātaya manaḥ dakṣam uta kratum | [ṚV, 10, 25 602776_1]
adhā te sakhye andhasaḥ raṇan gāvaḥ na yavase | [ṚV, 10, 25 602777_1]
raṇan gāvaḥ na yavase | [ṚV, 10, 25 602777_2]
vi vaḥ made vivakṣase | [ṚV, 10, 25 602777_3]
hṛdispṛśaḥ te āsate viśveṣu soma dhāmasu | [ṚV, 10, 25 602778_1]
adhā kāmāḥ ime mama vi tiṣṭhante vasūyavaḥ | [ṚV, 10, 25 602779_1]
vi made vivakṣase | [ṚV, 10, 25 602779_2]
uta vratāni soma te pra aham mināmi pākyā | [ṚV, 10, 25 602780_1]
adhā pitā iva sūnave mṛḍa naḥ | [ṚV, 10, 25 602781_1]
abhi cit vadhāt | [ṚV, 10, 25 602781_2]
vi made vivakṣase | [ṚV, 10, 25 602781_3]
sam u pra yanti dhītayaḥ sargāsaḥ avatāṁ iva | [ṚV, 10, 25 602782_1]
kratum naḥ soma jīvase dhāraya camasāṁ iva | [ṚV, 10, 25 602783_1]
vi vaḥ made vivakṣase | [ṚV, 10, 25 602783_2]
tava tye soma śaktibhiḥ nikāmāsaḥ vi ṛṇvire gṛtsasya dhīrāḥ tavasaḥ vrajam gomantam aśvinam | [ṚV, 10, 25 602784_1]
vi vaḥ made vivakṣase | [ṚV, 10, 25 602785_1]
paśum naḥ soma rakṣasi purutrā viṣṭhitam jagat | [ṚV, 10, 25 602786_1]
samākṛṇoṣi jīvase viśvā saṃpaśyan bhuvanā | [ṚV, 10, 25 602787_1]
vi made vivakṣase | [ṚV, 10, 25 602787_2]
tvam naḥ soma viśvatas gopāḥ adābhyaḥ bhava | [ṚV, 10, 25 602788_1]
sedha rājan apa sridhaḥ | [ṚV, 10, 25 602789_1]
mā duḥśaṃsaḥ īśatā | [ṚV, 10, 25 602789_2]
vi made vivakṣase | [ṚV, 10, 25 602789_3]
tvam soma su kratuḥ vayaḥ dheyāya jāgṛhi | [ṚV, 10, 25 602790_1]
kṣetra vittaraḥ manuṣaḥ druhaḥ naḥ pāhi aṃhasaḥ | [ṚV, 10, 25 602791_1]
vi made vivakṣase | [ṚV, 10, 25 602791_2]
tvam naḥ vṛtra hantama indrasya indo śivaḥ sakhā yat sīm havante samithe yudhyamānāḥ toka sātau | [ṚV, 10, 25 602792_1]
vi made vivakṣase | [ṚV, 10, 25 602793_1]
ayam gha sa | [ṚV, 10, 25 602794_1]
turaḥ madaḥ indrasya vardhata priyaḥ | [ṚV, 10, 25 602794_2]
ayam kakṣīvataḥ matim viprasya vardhayat | [ṚV, 10, 25 602795_1]
ayam viprāya dāśuṣe vājāṁ iyarti gomataḥ | [ṚV, 10, 25 602796_1]
ayam pra andham śroṇam ca tāriṣat | [ṚV, 10, 25 602797_1]
vi made vivakṣase | [ṚV, 10, 25 602797_2]
{ṚV, 10, 26}
pra hi acchā manīṣāḥ spārhāḥ yanti niyutaḥ pra dasrā niyudrathaḥ pūṣā aviṣṭu māhinaḥ | [ṚV, 10, 26 602799_1]
yasya tyan mahitvaṃ vātāpyam ayaṃ janaḥ | [ṚV, 10, 26 2.1]
vipraḥ ā vaṃsat dhītibhiḥ | [ṚV, 10, 26 602801_1]
ciketa suṣṭutīnām | [ṚV, 10, 26 602801_2]
sa veda suṣṭutīnām | [ṚV, 10, 26 602802_1]
induḥ na pūṣā vṛṣā abhi psuraḥ pruṣāyati vrajam naḥ ā pruṣāyati | [ṚV, 10, 26 602803_1]
vrajam naḥ ā pruṣāyati | [ṚV, 10, 26 602803_2]
maṃsīmahi tvā vayam | [ṚV, 10, 26 602804_1]
asmākam deva pūṣan matīnām ca sādhanam viprāṇām ca ādhavam | [ṚV, 10, 26 602805_1]
pratyardhiḥ yajñānām aśva hayaḥ rathānām ṛṣiḥ sa yaḥ manuḥ hitaḥ viprasya yāvayat sakhaḥ | [ṚV, 10, 26 602806_1]
ādhīṣamāṇāyāḥ patiḥ śucāyāḥ ca śucasya ca vāsaḥ vāyaḥ avīnām ā vāsāṃsi marmṛjat | [ṚV, 10, 26 602808_1]
inaḥ vājānām patiḥ inaḥ puṣṭīnām sakhā pra śmaśru haryataḥ dūdhot vi vṛthā yaḥ adābhyaḥ | [ṚV, 10, 26 602811_1]
ā te rathasya pūṣan ajāḥ dhuram vavṛtyuḥ | [ṚV, 10, 26 602812_1]
viśvasya arthinaḥ sakhā sanojāḥ an apacyutaḥ | [ṚV, 10, 26 602813_1]
asmākam ūrjā ratham pūṣā aviṣṭu māhinaḥ | [ṚV, 10, 26 602814_1]
bhuvat vājānām vṛdhaḥ | [ṚV, 10, 26 602815_1]
imam naḥ śṛṇavat havam | [ṚV, 10, 26 602815_2]
{ṚV, 10, 27}
sa | [ṚV, 10, 27 602816_1]
asat su me jaritar sa abhivegaḥ yat sunvate yajamānāya śikṣam | [ṚV, 10, 27 602816_2]
an āśīrdām aham asmi prahantā satyadhvṛtam vṛjināyantam ābhum | [ṚV, 10, 27 602817_1]
yadi id aham yudhaye saṃnayāni a devayūn tanvā śūśujānān amā te tumram vṛṣabham pacāni | [ṚV, 10, 27 602819_1]
tīvram sutam pañcadaśam ni siñcam | [ṚV, 10, 27 602819_2]
na aham tam veda yaḥ iti bravīti a devayūn samaraṇe jaghanvān | [ṚV, 10, 27 602820_1]
yadā avākhyat samaraṇam ṛghāvat āt id ha vṛṣabhā pra bruvanti | [ṚV, 10, 27 602821_1]
yat ajñāteṣu vṛjaneṣu āsam viśve maghavānaḥ me āsan | [ṚV, 10, 27 602822_1]
jināmi vā id kṣeme ā santam ābhum | [ṚV, 10, 27 602823_1]
pra tam kṣiṇām parvate pādagṛhya | [ṚV, 10, 27 602823_2]
na vai u mām vṛjane vārayante na parvatāsaḥ yat aham manasye | [ṚV, 10, 27 602824_1]
mama svanāt kṛdhukarṇaḥ bhayāte | [ṚV, 10, 27 602825_1]
eva id anu dyūn kiraṇaḥ sam ejāt | [ṚV, 10, 27 602825_2]
darśan nu atra śṛtapām an indrān bāhukṣadaḥ śarave patyamānān ghṛṣum vā ye niniduḥ sakhāyam | [ṚV, 10, 27 602826_1]
adhi ū nu eṣu pavayaḥ vavṛtyuḥ | [ṚV, 10, 27 602827_1]
abhūḥ u aukṣīḥ vi u āyuḥ ānaṭ | [ṚV, 10, 27 602828_1]
darṣat nu pūrvaḥ | [ṚV, 10, 27 602828_2]
aparaḥ nu darṣat | [ṚV, 10, 27 602828_3]
dve pavaste pari tam na bhūtas yaḥ asya pāre rajasaḥ viveṣa | [ṚV, 10, 27 602829_1]
gāvaḥ prayutāḥ akṣan | [ṚV, 10, 27 602830_1]
tāḥ apaśyam saha gopāḥ carantīḥ | [ṚV, 10, 27 602830_2]
havāḥ id aryaḥ abhitas sam āyan | [ṚV, 10, 27 602831_1]
kiyat āsu sva patiḥ chandayāte | [ṚV, 10, 27 602831_2]
sam yat vayam yavasādaḥ janānām aham yavādaḥ urvajre antar atrā yuktaḥ avasātāram icchāt ayuktam yunajat vavanvān | [ṚV, 10, 27 602833_1]
atra id u me maṃsase satyam uktam yat saṃsṛjāni | [ṚV, 10, 27 602834_1]
strībhiḥ yaḥ atra vṛṣaṇam pṛtanyāt | [ṚV, 10, 27 602835_1]
strībhiḥ yaḥ atra vṛṣaṇam pṛtanyāt a yuddhaḥ asya vi bhajāni vedaḥ | [ṚV, 10, 27 602835_2]
yasya anakṣā duhitā āsa kaḥ tām vidvāṁ abhi manyāte andhām | [ṚV, 10, 27 602836_1]
kataraḥ menim prati tam mucāte yaḥ īm vahāte yaḥ īm vā vareyāt | [ṚV, 10, 27 602837_1]
kiyatī yoṣā maryataḥ vadhūyoḥ pariprītā panyasā vāryeṇa | [ṚV, 10, 27 602838_1]
bhadrā vadhūḥ bhavati yat su peśāḥ | [ṚV, 10, 27 602839_1]
svayam sā mitram vanute jane cit | [ṚV, 10, 27 602839_2]
pattas jagāra | [ṚV, 10, 27 602840_1]
pratyañcam atti | [ṚV, 10, 27 602840_2]
śīrṣṇā śiraḥ prati varūtham | [ṚV, 10, 27 602840_3]
āsīnaḥ ūrdhvām upasi kṣiṇāti | [ṚV, 10, 27 602841_1]
nyaṅ uttānām anu eti bhūmim | [ṚV, 10, 27 602841_2]
bṛhan acchāyaḥ a palāśaḥ arvā | [ṚV, 10, 27 602842_1]
tasthau mātā | [ṚV, 10, 27 602842_2]
viṣitaḥ atti garbhaḥ | [ṚV, 10, 27 602842_3]
anyasyāḥ vatsam rihatī mimāya | [ṚV, 10, 27 602843_1]
kayā bhuvā ni dadhe dhenuḥ ūdhaḥ | [ṚV, 10, 27 602843_2]
sapta vīrāsaḥ adharāt ud āyan aṣṭa uttarāttāt | [ṚV, 10, 27 602844_1]
sam ajagmiran te | [ṚV, 10, 27 602844_2]
nava paścātāt sthivimantaḥ āyan daśa prāk sānu vi tiranti aśnaḥ | [ṚV, 10, 27 602845_1]
daśānām ekam kapilam samānam tam hinvanti kratave pāryāya | [ṚV, 10, 27 602846_1]
garbham mātā su dhitam vakṣaṇāsu a venantam tuṣayantī bibharti | [ṚV, 10, 27 602847_1]
pīvānam meṣam apacanta vīrāḥ | [ṚV, 10, 27 602848_1]
nyuptāḥ akṣāḥ anu dīve āsan | [ṚV, 10, 27 602848_2]
dvā dhanum bṛhatīm apsu antar pavitravantā carataḥ punantā | [ṚV, 10, 27 602849_1]
vi krośanāsaḥ viṣvañcaḥ āyan | [ṚV, 10, 27 602850_1]
pacāti nemaḥ na hi pakṣat ardhaḥ | [ṚV, 10, 27 602850_2]
ayam me devaḥ savitā tat āha dru annaḥ id vanavat sarpiḥ annaḥ | [ṚV, 10, 27 602851_1]
apaśyam grāmam vahamānam ārāt a cakrayā svadhayā vartamānam | [ṚV, 10, 27 602852_1]
siṣakti aryaḥ pra yugā janānām sadyas śiśnā praminānaḥ navīyān | [ṚV, 10, 27 602853_1]
etau me gāvau pramarasya yuktau | [ṚV, 10, 27 602854_1]
mā u su pra sedhīḥ | [ṚV, 10, 27 602854_2]
muhur id mamandhi | [ṚV, 10, 27 602854_3]
āpaḥ cit asya vi naśanti artham sūraḥ ca markaḥ uparaḥ babhūvān | [ṚV, 10, 27 602855_1]
ayam yaḥ vajraḥ purudhā vivṛttaḥ avas sūryasya bṛhataḥ purīṣāt | [ṚV, 10, 27 602856_1]
śravaḥ id enā paras anyat asti | [ṚV, 10, 27 602857_1]
tat avyathī jarimāṇaḥ taranti | [ṚV, 10, 27 602857_2]
vṛkṣe vṛkṣe niyatā mīmayat gauḥ | [ṚV, 10, 27 602858_1]
tatas vayaḥ pra patān pūruṣa adaḥ | [ṚV, 10, 27 602858_2]
athā idam viśvam bhuvanam bhayāte indrāya sunvat ṛṣaye ca śikṣat | [ṚV, 10, 27 602859_1]
devānām māne prathamāḥ atiṣṭhan | [ṚV, 10, 27 602860_1]
kṛntatrāt eṣām uparāḥ ud āyan | [ṚV, 10, 27 602860_2]
trayaḥ tapanti pṛthivīm anūpāḥ | [ṚV, 10, 27 602861_1]
dvā bṛbūkam vahataḥ purīṣam | [ṚV, 10, 27 602861_2]
sā te jīvātuḥ | [ṚV, 10, 27 602862_1]
uta tasya viddhi | [ṚV, 10, 27 602862_2]
mā sma etādṛś apa gūhaḥ samarye āvis svar kṛṇute gūhate busam | [ṚV, 10, 27 602862_3]
sa pāduḥ asya nirṇijaḥ na mucyate | [ṚV, 10, 27 602863_1]
{ṚV, 10, 28}
viśvaḥ hi anyaḥ ariḥ ājagāma mama id aha śvaśuraḥ na ā jagāma | [ṚV, 10, 28 602864_1]
jakṣīyāt dhānāḥ uta somam papīyāt | [ṚV, 10, 28 602865_1]
su āśitaḥ punar astam jagāyāt | [ṚV, 10, 28 602865_2]
sa roruvat vṛṣabhaḥ tigma śṛṅgaḥ varṣman tasthau variman ā pṛthivyāḥ | [ṚV, 10, 28 602866_1]
viśveṣu enam vṛjaneṣu pāmi yaḥ me kukṣī suta somaḥ pṛṇāti | [ṚV, 10, 28 602867_1]
adriṇā te indra tūyān sunvanti somān | [ṚV, 10, 28 602868_1]
pibasi tvam eṣām | [ṚV, 10, 28 602868_2]
pacanti te vṛṣabhāṁ | [ṚV, 10, 28 602869_1]
atsi teṣām pṛkṣeṇa yan maghavan hūyamānaḥ | [ṚV, 10, 28 602869_2]
idam su me jaritar ā cikiddhi | [ṚV, 10, 28 602870_1]
pratīpam śāpam nadyaḥ vahanti | [ṚV, 10, 28 602870_2]
lopāśaḥ siṃham pratyañcam atsāḥ | [ṚV, 10, 28 602871_1]
kroṣṭā varāham niḥ atakta kakṣāt | [ṚV, 10, 28 602871_2]
kathā te etat aham ā ciketam gṛtsasya pākaḥ tavasaḥ manīṣām | [ṚV, 10, 28 602872_1]
tvam naḥ vidvāṁ ṛtuthā vi vocaḥ yam ardham te maghavan kṣemyā dhūḥ | [ṚV, 10, 28 602873_1]
evā hi mām tavasam vardhayanti divaḥ cit me uttarā dhūḥ | [ṚV, 10, 28 602874_1]
purū sahasrā ni śiśāmi sākam hi mā janitā jajāna | [ṚV, 10, 28 602875_1]
evā hi mām tavasam jajñuḥ ugram karman karman vṛṣaṇam indra devāḥ vadhīm vṛtram vajreṇa mandasānaḥ | [ṚV, 10, 28 602877_1]
apa vrajam mahinā dāśuṣe vam | [ṚV, 10, 28 602877_2]
devāsaḥ āyan | [ṚV, 10, 28 602878_1]
paraśūn abibhran | [ṚV, 10, 28 602878_2]
vanā vṛścantaḥ abhi viḍbhiḥ āyan ni su drvam dadhataḥ vakṣaṇāsu | [ṚV, 10, 28 602878_3]
yatrā kṛpīṭam anu tat dahanti | [ṚV, 10, 28 602879_1]
śaśaḥ kṣuram pratyañcam jagāra | [ṚV, 10, 28 602880_1]
adrim logena vi abhedam ārāt | [ṚV, 10, 28 602880_2]
bṛhantam cit ṛhate randhayāni | [ṚV, 10, 28 602881_1]
vayat vatsaḥ vṛṣabham śūśuvānaḥ | [ṚV, 10, 28 602881_2]
suparṇaḥ itthā nakham ā siṣāya avaruddhaḥ paripadam na siṃhaḥ | [ṚV, 10, 28 602882_1]
niruddhaḥ cit mahiṣaḥ tarṣyāvān | [ṚV, 10, 28 602883_1]
godhā tasmai ayatham karṣat etat | [ṚV, 10, 28 602883_2]
tebhyaḥ godhā ayatham karṣat ye brahmaṇaḥ pratipīyanti annaiḥ | [ṚV, 10, 28 602884_1]
sime ukṣṇaḥ avasṛṣṭāṁ adanti svayam balāni tanvaḥ śṛṇānāḥ | [ṚV, 10, 28 602885_1]
ete śamībhiḥ suśamī abhūvan ye hinvire tanvaḥ some ukthaiḥ | [ṚV, 10, 28 602886_1]
vadan upa naḥ māhi vājān | [ṚV, 10, 28 602887_1]
divi śravaḥ dadhiṣe nāma vīraḥ | [ṚV, 10, 28 602887_2]
{ṚV, 10, 29}
ni adhāyi | [ṚV, 10, 29 602888_1]
śuciḥ vām stomaḥ ajīgaḥ yasya id indraḥ puru dineṣu hotā nṛṇām naryaḥ nṛtamaḥ kṣapāvān | [ṚV, 10, 29 602888_2]
pra te asyāḥ uṣasaḥ pra aparasyāḥ nṛtau syāma nṛtamasya nṛṇām | [ṚV, 10, 29 602890_1]
anu triśokaḥ śatam āvahat nṝn kutsena rathaḥ yaḥ asat sasavān | [ṚV, 10, 29 602891_1]
kaḥ te madaḥ indra rantyaḥ bhūt | [ṚV, 10, 29 602892_1]
duraḥ giraḥ abhi ugraḥ vi dhāva | [ṚV, 10, 29 602892_2]
kad vāhaḥ arvāk upa mā manīṣā | [ṚV, 10, 29 602893_1]
ā tvā śakyām upamam rādhaḥ annaiḥ | [ṚV, 10, 29 602893_2]
kad u dyumnam indra nṝn | [ṚV, 10, 29 602894_1]
kayā dhiyā karase | [ṚV, 10, 29 602894_2]
kad naḥ āgan mitraḥ na satyaḥ urugāya bhṛtyā anne samasya yat asan manīṣāḥ | [ṚV, 10, 29 602894_3]
preraya sūraḥ artham na pāram ye asya kāmam janidhāḥ iva gman giraḥ ca ye tuvi jāta pūrvīḥ naraḥ indra pratiśikṣanti annaiḥ | [ṚV, 10, 29 602896_1]
mātre nu su mite indra pūrvī dyauḥ majmanā pṛthivī kāvyena | [ṚV, 10, 29 602898_1]
varāya te ghṛtavantaḥ sutāsaḥ | [ṚV, 10, 29 602899_1]
svādman bhavantu pītaye madhūni | [ṚV, 10, 29 602899_2]
ā madhvaḥ asmai asican amatram indrāya pūrṇam sa hi satya rādhāḥ | [ṚV, 10, 29 602900_1]
sa vāvṛdhe variman ā pṛthivyāḥ abhi kratvā naryaḥ pauṃsyaiḥ ca | [ṚV, 10, 29 602901_1]
vi ānaṭ indraḥ pṛtanāḥ su ojāḥ | [ṚV, 10, 29 602902_1]
ā asmai yatante sakhyāya pūrvīḥ | [ṚV, 10, 29 602902_2]
ā smā ratham na pṛtanāsu tiṣṭha yam bhadrayā sumatyā codayāse | [ṚV, 10, 29 602903_1]
{ṚV, 10, 30}
pra devatrā brahmaṇe gātuḥ etu apaḥ acchā manasaḥ na prayukti mahīm mitrasya varuṇasya dhāsim | [ṚV, 10, 30 602904_1]
pṛthu jrayase rīradhā suvṛktim | [ṚV, 10, 30 602905_1]
adhvaryavaḥ haviṣmantaḥ hi bhūta acchā apaḥ ita uśatīḥ ava yāḥ caṣṭe aruṇaḥ suparṇaḥ | [ṚV, 10, 30 602906_1]
tam āsyadhvam ūrmim adyā su hastāḥ | [ṚV, 10, 30 602907_1]
adhvaryavaḥ apa ita samudram | [ṚV, 10, 30 602908_1]
apām napātam haviṣā yajadhvam | [ṚV, 10, 30 602908_2]
sa vaḥ dadat ūrmim adyā su pūtam | [ṚV, 10, 30 602909_1]
tasmai somam madhumantam sunota yaḥ anidhmaḥ dīdayat apsu antar yam viprāsaḥ īḍate adhvareṣu | [ṚV, 10, 30 602909_2]
apām napāt madhumatīḥ apaḥ dāḥ yābhiḥ indraḥ vāvṛdhe vīryāya yābhiḥ somaḥ modate harṣate ca kalyāṇībhiḥ yuvatibhiḥ na maryaḥ | [ṚV, 10, 30 602911_1]
tāḥ adhvaryo apaḥ acchā parehi | [ṚV, 10, 30 602913_1]
yat āsiñcāḥ oṣadhībhiḥ punītāt | [ṚV, 10, 30 602913_2]
eva id yūne yuvatayaḥ namanta yat īm uśan uśatīḥ eti accha | [ṚV, 10, 30 602914_1]
sam jānate manasā sam cikitre adhvaryavaḥ dhiṣaṇā apaḥ ca | [ṚV, 10, 30 602915_1]
yaḥ vaḥ vṛtābhyaḥ akṛṇot u lokam yaḥ mahyāḥ abhiśasteḥ amuñcat tasmai indrāya madhumantam ūrmim deva mādanam pra hiṇotana apaḥ | [ṚV, 10, 30 602917_1]
pra asmai hinota madhumantam ūrmim garbhaḥ yaḥ vaḥ sindhavaḥ madhvaḥ utsaḥ ghṛta pṛṣṭham īḍyam adhvareṣu | [ṚV, 10, 30 602918_1]
āpaḥ revatīḥ śṛṇutā havam me | [ṚV, 10, 30 602919_1]
tam sindhavaḥ indra pānam ūrmim pra heta yaḥ ubhe iyarti mada cyutam auśānam nabhaḥ jām pari tri tantum vicarantam utsam | [ṚV, 10, 30 602920_1]
āvarvṛtatīr adha nu dvidhārā goṣuyudho na niyavaṃ carantīḥ | [ṚV, 10, 30 10.1]
ṛṣe janitrīḥ bhuvanasya patnīḥ apaḥ vandasva savṛdhaḥ sayonīḥ | [ṚV, 10, 30 602923_1]
hinotā naḥ adhvaram deva yajyā | [ṚV, 10, 30 602924_1]
hinota brahma sanaye dhanānām | [ṚV, 10, 30 602924_2]
ṛtasya yoge vi syadhvam ūdhaḥ | [ṚV, 10, 30 602925_1]
śruṣṭīvarīḥ bhūtana asmabhyam āpaḥ | [ṚV, 10, 30 602925_2]
āpaḥ revatīḥ kṣayathā hi vasvaḥ | [ṚV, 10, 30 602926_1]
kratum ca bhadram bibhṛtha amṛtam ca | [ṚV, 10, 30 602926_2]
rāyaḥ ca stha su apatyasya patnīḥ | [ṚV, 10, 30 602927_1]
sarasvatī tat gṛṇate vayaḥ dhāt | [ṚV, 10, 30 602927_2]
prati yat āpaḥ adṛśram āyatīḥ ghṛtam payāṃsi bibhratīḥ madhūni adhvaryubhiḥ manasā saṃvidānāḥ indrāya somam su sutam bharantīḥ ā imāḥ agman revatīḥ jīva dhanyāḥ | [ṚV, 10, 30 602930_1]
adhvaryavaḥ sādayatā sakhāyaḥ | [ṚV, 10, 30 602930_2]
ni barhiṣi dhattana somyāsaḥ apām naptrā saṃvidānāsaḥ enāḥ | [ṚV, 10, 30 602931_1]
āgman āpaḥ uśatīḥ barhiḥ ā idam | [ṚV, 10, 30 602932_1]
ni adhvare asadan devayantīḥ | [ṚV, 10, 30 602932_2]
adhvaryavaḥ sunuta indrāya somam | [ṚV, 10, 30 602933_1]
abhūt u vaḥ suśakā deva yajyā | [ṚV, 10, 30 602933_2]
{ṚV, 10, 31}
ā devānām upa vetu śaṃsaḥ viśvebhiḥ turaiḥ avase yajatraḥ | [ṚV, 10, 31 602934_1]
tebhiḥ vayam su sakhāyaḥ bhavema | [ṚV, 10, 31 602935_1]
tarantaḥ viśvā duritā syāma | [ṚV, 10, 31 602935_2]
pari cit martaḥ draviṇam mamanyāt | [ṚV, 10, 31 602936_1]
ṛtasya pathā namasā vivāset | [ṚV, 10, 31 602936_2]
uta svena kratunā sam vadeta śreyāṃsam dakṣam manasā jagṛbhyāt | [ṚV, 10, 31 602937_1]
adhāyi dhītiḥ | [ṚV, 10, 31 602938_1]
asasṛgram aṃśāḥ | [ṚV, 10, 31 602938_2]
tīrthe na dasmam upa yanti ūmāḥ | [ṚV, 10, 31 602938_3]
abhi ānaśma suvitasya śūṣam | [ṚV, 10, 31 602939_1]
navedasaḥ amṛtānām abhūma | [ṚV, 10, 31 602939_2]
nityaḥ cākanyāt sva patiḥ damūnāḥ yasmai u devaḥ savitā jajāna bhagaḥ vā gobhiḥ aryamā īm anajyāt | [ṚV, 10, 31 602940_1]
saḥ asmai cāruḥ chadayat uta syāt | [ṚV, 10, 31 602941_1]
iyam sā bhūyāḥ uṣasām iva kṣā | [ṚV, 10, 31 602942_1]
yat ha kṣumantaḥ śavasā samāyan stutim bhikṣamāṇāḥ ā naḥ śagmāsaḥ upa yantu vājāḥ | [ṚV, 10, 31 602943_1]
asya id eṣā sumatiḥ paprathānā abhavat pūrvyā bhūmanā gauḥ | [ṚV, 10, 31 602944_1]
asya sanīḍāḥ asurasya yonau samāne ā bharaṇe bibhramāṇāḥ | [ṚV, 10, 31 602945_1]
kim svid vanam ke u sa vṛkṣaḥ āsa yatas dyāvāpṛthivī niṣṭatakṣuḥ saṃtasthāne ajare itaūtī | [ṚV, 10, 31 602946_1]
ahāni jaranta | [ṚV, 10, 31 602947_1]
na etāvat enā paras anyat asti | [ṚV, 10, 31 602948_1]
ukṣā sa dyāvāpṛthivī bibharti | [ṚV, 10, 31 602948_2]
tvacam pavitram kṛṇuta svadhāvān yat īm sūryam na haritaḥ vahanti | [ṚV, 10, 31 602949_1]
stegaḥ na kṣām ati eti pṛthvīm | [ṚV, 10, 31 602950_1]
miham na vātaḥ vi ha vāti bhūma mitraḥ yatra varuṇaḥ ajyamānaḥ agniḥ vane na vi asṛṣṭa śokam | [ṚV, 10, 31 602950_2]
starīḥ yat sūta sadyas ajyamānā vyathiḥ a vyathīḥ kṛṇuta sva gopā | [ṚV, 10, 31 602952_1]
putraḥ yat pūrvaḥ pitroḥ janiṣṭa śamyām gauḥ jagāra yat ha pṛcchān | [ṚV, 10, 31 602953_1]
uta kaṇvam nṛṣadaḥ putram āhuḥ uta śyāvaḥ dhanam ādatta vājī | [ṚV, 10, 31 602954_1]
pra kṛṣṇāya ruśat apinvata ūdhar ṛtam atra nakir asmai apīpet | [ṚV, 10, 31 602955_1]
{ṚV, 10, 32}
pra su gmantā dhiyasānasya sakṣaṇi varebhiḥ varāṁ | [ṚV, 10, 32 602956_1]
asmākam indraḥ ubhayam jujoṣati yat somyasya andhasaḥ bubodhati | [ṚV, 10, 32 602957_1]
vi indra yāsi divyāni rocanā vi pārthivāni rajasā puruṣṭuta | [ṚV, 10, 32 602958_1]
ye tvā vahanti muhur adhvarāṁ upa te su vanvantu vagvanāṁ arādhasaḥ | [ṚV, 10, 32 602959_1]
tat id me chantsat vapuṣaḥ vapuṣṭaram putraḥ yat jānam pitroḥ adhīyati | [ṚV, 10, 32 602960_1]
jāyā patim vahati vagnunā sumat | [ṚV, 10, 32 602961_1]
puṃsaḥ id bhadraḥ vahatuḥ pariṣkṛtaḥ | [ṚV, 10, 32 602961_2]
tat id sadhastham abhi cāru dīdhaya gāvaḥ yat śāsan vahatum na dhenavaḥ mātā yat mantuḥ yūthasya pūrvyā vāṇasya sapta dhātuḥ janaḥ | [ṚV, 10, 32 602962_1]
pra vaḥ acchā ririce devayuḥ padam | [ṚV, 10, 32 602964_1]
ekaḥ rudrebhiḥ yāti turvaṇiḥ jarā vā yeṣu amṛteṣu dāvane | [ṚV, 10, 32 602964_2]
nidhīyamānam apagūḍham apsu pra me devānām vrata pāḥ uvāca | [ṚV, 10, 32 602966_1]
indraḥ vidvāṁ anu hi tvā cacakṣa | [ṚV, 10, 32 602967_1]
indraḥ vidvāṁ anu hi tvā cacakṣa tena aham agne anuśiṣṭaḥ āgām | [ṚV, 10, 32 602967_2]
a kṣetra vid kṣetra vidam hi aprāṭ sa praiti kṣetra vidā anuśiṣṭaḥ etat vai bhadram anuśāsanasya uta srutim vindati añjasīnām | [ṚV, 10, 32 602968_1]
adya id u prāṇīt | [ṚV, 10, 32 602970_1]
amaman imā ahā | [ṚV, 10, 32 602970_2]
apīvṛtaḥ adhayat mātuḥ ūdhaḥ | [ṚV, 10, 32 602970_3]
ā īm enam āpa jarimā yuvānam | [ṚV, 10, 32 602971_1]
etāni bhadrā kalaśa kriyāma kuruśravaṇa dadataḥ maghāni | [ṚV, 10, 32 602972_1]
dānaḥ id vaḥ saḥ astu ayam ca somaḥ hṛdi yam bibharmi | [ṚV, 10, 32 602973_1]
{ṚV, 10, 33}
pra mā yuyujre prayujaḥ janānām | [ṚV, 10, 33 602974_1]
vahāmi sma pūṣaṇam antareṇa | [ṚV, 10, 33 602974_2]
viśve devāsaḥ adha mām arakṣan | [ṚV, 10, 33 602975_1]
duḥśāsuḥ āgāt iti ghoṣaḥ āsīt | [ṚV, 10, 33 602975_2]
sam mā tapanti abhitas sapatnīḥ iva parśavaḥ | [ṚV, 10, 33 602976_1]
ni bādhate amatiḥ nagnatā jasuḥ | [ṚV, 10, 33 602977_1]
vevīyate matiḥ | [ṚV, 10, 33 602977_2]
mūṣaḥ na śiśnā vi adanti stotāram te śatakrato | [ṚV, 10, 33 602978_1]
sakṛt su naḥ maghavan indra mṛḍaya adhā pitā iva naḥ bhava | [ṚV, 10, 33 602979_1]
kuruśravaṇam āvṛṇi rājānam trāsadasyavam maṃhiṣṭham vāghatām ṛṣiḥ | [ṚV, 10, 33 602980_1]
adhi putra upamaśravaḥ napāt mitrātitheḥ ihi | [ṚV, 10, 33 602986_1]
pituḥ te asmi vanditā | [ṚV, 10, 33 602987_1]
yat īśīya amṛtānām uta vā martyānām jīvet id maghavā mama | [ṚV, 10, 33 602989_1]
na devānām ati śata ātmā cana jīvati | [ṚV, 10, 33 602990_1]
tathā yujā vi vāvṛte | [ṚV, 10, 33 602991_1]
{ṚV, 10, 34}
prāvepāḥ mā bṛhataḥ mādayanti pravātejāḥ iriṇe varvṛtānāḥ | [ṚV, 10, 34 602992_1]
somasya iva maujavatasya bhakṣaḥ vibhīdakaḥ jāgṛviḥ mahyam acchān | [ṚV, 10, 34 602993_1]
na mā mimetha na jihīḍa eṣā | [ṚV, 10, 34 602994_1]
śivā sakhibhyaḥ uta mahyam āsīt | [ṚV, 10, 34 602994_2]
akṣasya aham eka parasya hetoḥ anuvratām apa jāyām arodham | [ṚV, 10, 34 602995_1]
dveṣṭi śvaśrūḥ | [ṚV, 10, 34 602996_1]
apa jāyā ruṇaddhi | [ṚV, 10, 34 602996_2]
na nāthitaḥ vindate marḍitāram | [ṚV, 10, 34 602996_3]
aśvasya iva jarataḥ vasnyasya na aham vindāmi kitavasya bhogam | [ṚV, 10, 34 602997_1]
anye jāyām pari mṛśanti asya yasya agṛdhat vedane vājī akṣaḥ | [ṚV, 10, 34 602998_1]
pitā mātā bhrātaraḥ enam āhuḥ na jānīmaḥ nayata baddham etam | [ṚV, 10, 34 602999_1]
yat ā dīdhye na daviṣāṇi ebhiḥ parāyadbhyaḥ ava hīye sakhibhyaḥ | [ṚV, 10, 34 603000_1]
nyuptāḥ ca babhravaḥ vācam akrataṁ emi id eṣām niṣkṛtam jāriṇī iva | [ṚV, 10, 34 603001_1]
sabhām eti kitavaḥ pṛcchamānaḥ jeṣyāmi iti tanvā śūśujānaḥ | [ṚV, 10, 34 603002_1]
akṣāsaḥ asya vi tiranti kāmam pratidīvne dadhataḥ ā kṛtāni | [ṚV, 10, 34 603003_1]
akṣāsaḥ id aṅkuśinaḥ nitodinaḥ nikṛtvānaḥ tapanāḥ tāpayiṣṇavaḥ kumāra deṣṇāḥ jayataḥ punarhaṇaḥ madhvā saṃpṛktāḥ kitavasya barhaṇā | [ṚV, 10, 34 603004_1]
tripañcāśaḥ krīḍati vrātaḥ eṣām | [ṚV, 10, 34 603006_1]
devaḥ iva savitā satya dharmā | [ṚV, 10, 34 603006_2]
ugrasya cit manyave na namante | [ṚV, 10, 34 603007_1]
rājā cit ebhyaḥ namaḥ id kṛṇoti | [ṚV, 10, 34 603007_2]
nīcāḥ vartante | [ṚV, 10, 34 603008_1]
upari sphuranti | [ṚV, 10, 34 603008_2]
ahastāsaḥ hastavantam sahante | [ṚV, 10, 34 603008_3]
divyāḥ aṅgārāḥ iriṇe nyuptāḥ śītāḥ santaḥ hṛdayam niḥ dahanti | [ṚV, 10, 34 603009_1]
jāyā tapyate kitavasya hīnā mātā putrasya carataḥ kva svid | [ṚV, 10, 34 603010_1]
ṛṇāvā bibhyat dhanam icchamānaḥ anyeṣām astam upa naktam eti | [ṚV, 10, 34 603011_1]
striyam dṛṣṭvāya kitavam tatāpa anyeṣām jāyām su kṛtam ca yonim | [ṚV, 10, 34 603012_1]
pūrvāhṇe aśvān yuyuje hi babhrūn saḥ agneḥ ante vṛṣalaḥ papāda | [ṚV, 10, 34 603013_1]
yaḥ vaḥ senānīḥ mahataḥ gaṇasya rājā vrātasya prathamaḥ babhūva tasmai kṛṇomi na dhanā ruṇadhmi daśa aham prācīḥ tat ṛtam vadāmi | [ṚV, 10, 34 603015_1]
akṣaiḥ mā dīvyaḥ | [ṚV, 10, 34 603016_1]
kṛṣim id kṛṣasva | [ṚV, 10, 34 603016_2]
vitte ramasva bahu manyamānaḥ | [ṚV, 10, 34 603016_3]
tatra gāvaḥ kitava tatra jāyā | [ṚV, 10, 34 603017_1]
tat me vi caṣṭe savitā ayam aryaḥ | [ṚV, 10, 34 603017_2]
mitram kṛṇudhvam khalu | [ṚV, 10, 34 603018_1]
mṛḍata naḥ | [ṚV, 10, 34 603018_2]
mā naḥ ghoreṇa carata abhi dhṛṣṇu | [ṚV, 10, 34 603018_3]
ni vaḥ nu manyuḥ viśatām arātiḥ | [ṚV, 10, 34 603019_1]
anyaḥ babhrūṇām prasitau nu astu | [ṚV, 10, 34 603019_2]
{ṚV, 10, 35}
abudhram u tye indravantaḥ agnayaḥ jyotiḥ bharantaḥ uṣasaḥ vyuṣṭiṣu | [ṚV, 10, 35 603020_1]
mahī dyāvāpṛthivī cetatām apaḥ | [ṚV, 10, 35 603021_1]
adya devānām avaḥ ā vṛṇīmahe | [ṚV, 10, 35 603021_2]
divaspṛthivyoḥ avaḥ ā vṛṇīmahe | [ṚV, 10, 35 603022_1]
anāgāstvam īmahe | [ṚV, 10, 35 603023_1]
bhadram somaḥ suvānaḥ adya kṛṇotu naḥ | [ṚV, 10, 35 603023_2]
dyāvā naḥ adya pṛthivī anāgasaḥ mahī trāyetām suvitāya mātarā | [ṚV, 10, 35 603024_1]
uṣāḥ ucchantī apa bādhatām agham | [ṚV, 10, 35 603025_1]
svasti agnim sam idhānam īmahe | [ṚV, 10, 35 603025_2]
iyam naḥ usrā prathamā sanibhyaḥ revatī vi ucchatu | [ṚV, 10, 35 603026_1]
āre manyum durvidatrasya dhīmahi | [ṚV, 10, 35 603027_1]
svasti agnim sam idhānam īmahe | [ṚV, 10, 35 603027_2]
pra pra yāḥ yāḥ sisrate sisrate sūryasya sūryasya raśmibhiḥ raśmibhiḥ jyotiḥ jyotiḥ bharantīḥ bharantīḥ vyuṣṭiṣu vyuṣṭiṣu bhadrāḥ naḥ adya śravase vi ucchata | [ṚV, 10, 35 603029_1]
svasti agnim sam idhānam īmahe | [ṚV, 10, 35 603029_2]
anamīvāḥ uṣasaḥ ā carantu naḥ | [ṚV, 10, 35 603030_1]
ud agnayaḥ jihatām jyotiṣā bṛhat | [ṚV, 10, 35 603030_2]
ā yukṣātām aśvinā tūtujim ratham | [ṚV, 10, 35 603031_1]
svasti agnim sam idhānam īmahe | [ṚV, 10, 35 603031_2]
śreṣṭham naḥ adya savitar vareṇyam bhāgam ā suva sa hi ratna dhāḥ asi | [ṚV, 10, 35 603032_1]
rāyaḥ janitrīm dhiṣaṇām upa bruve | [ṚV, 10, 35 603033_1]
svasti agnim sam idhānam īmahe | [ṚV, 10, 35 603033_2]
pipartu mā tat ṛtasya pravācanam devānām yat manuṣyāḥ amanmahi | [ṚV, 10, 35 603034_1]
viśvāḥ id usrāḥ spaś ud eti sūryaḥ | [ṚV, 10, 35 603035_1]
svasti agnim sam idhānam īmahe | [ṚV, 10, 35 603035_2]
a dveṣaḥ adya barhiṣaḥ starīmaṇi grāvṇām yoge manmanaḥ sādhe īmahe | [ṚV, 10, 35 603036_1]
ādityānām śarmaṇi sthāḥ bhuraṇyasi | [ṚV, 10, 35 603037_1]
svasti agnim sam idhānam īmahe | [ṚV, 10, 35 603037_2]
ā naḥ barhiḥ sadhamāde | [ṚV, 10, 35 603038_1]
bṛhat divi devāṁ īḍe | [ṚV, 10, 35 603038_2]
sādayā sapta hotṝn | [ṚV, 10, 35 603038_3]
indram mitram varuṇam sātaye bhagam | [ṚV, 10, 35 603039_1]
svasti agnim sam idhānam īmahe | [ṚV, 10, 35 603039_2]
te ā gata sarvatātaye | [ṚV, 10, 35 603040_1]
vṛdhe naḥ yajñam avata | [ṚV, 10, 35 603040_2]
bṛhaspatim pūṣaṇam aśvinā bhagam | [ṚV, 10, 35 603041_1]
svasti agnim sam idhānam īmahe | [ṚV, 10, 35 603041_2]
tat naḥ devāḥ yacchata su pravācanam chardiḥ ādityāḥ paśve tokāya tanayāya jīvase | [ṚV, 10, 35 603042_1]
svasti agnim sam idhānam īmahe | [ṚV, 10, 35 603043_1]
viśve adya marutaḥ viśve ūtī viśve bhavantu agnayaḥ sam iddhāḥ | [ṚV, 10, 35 603044_1]
viśve naḥ devāḥ avasā gamantu | [ṚV, 10, 35 603045_1]
viśvam astu draviṇam vājaḥ asme | [ṚV, 10, 35 603045_2]
yaḥ vaḥ gopīthe na bhayasya veda te syāma deva vītaye turāsaḥ | [ṚV, 10, 35 603047_1]
{ṚV, 10, 36}
uṣāsānaktā bṛhatī supeśasā dyāvākṣāmā varuṇaḥ mitraḥ aryamā | [ṚV, 10, 36 603048_1]
indram huve marutaḥ parvatāṁ apaḥ ādityān dyāvāpṛthivī apaḥ svar | [ṚV, 10, 36 603049_1]
dyauḥ ca naḥ pṛthivī ca pracetasaḥ ṛtāvarī rakṣatām aṃhasaḥ riṣaḥ | [ṚV, 10, 36 603050_1]
mā durvidatrā nirṛtiḥ īśata | [ṚV, 10, 36 603051_1]
tat devānām avaḥ adyā vṛṇīmahe | [ṚV, 10, 36 603051_2]
viśvasmāt naḥ aditiḥ pātu aṃhasaḥ mātā mitrasya varuṇasya revataḥ | [ṚV, 10, 36 603052_1]
svarvat jyotiḥ avṛkam naśīmahi | [ṚV, 10, 36 603053_1]
tat devānām avaḥ adyā vṛṇīmahe | [ṚV, 10, 36 603053_2]
grāvā vadan apa rakṣāṃsi sedhatu duṣṣvapnyam nirṛtim viśvam atriṇam | [ṚV, 10, 36 603054_1]
ādityam śarma marutām aśīmahi | [ṚV, 10, 36 603055_1]
tat devānām avaḥ adyā vṛṇīmahe | [ṚV, 10, 36 603055_2]
ā indraḥ barhiḥ sīdatu | [ṚV, 10, 36 603056_1]
pinvatām iḍā | [ṚV, 10, 36 603056_2]
bṛhaspatiḥ sāmabhiḥ ṛkvaḥ arcatu | [ṚV, 10, 36 603056_3]
su praketam jīvase manma dhīmahi | [ṚV, 10, 36 603057_1]
tat devānām avaḥ adyā vṛṇīmahe | [ṚV, 10, 36 603057_2]
divispṛśam yajñam aśvinā jīra adhvaram kṛṇutam sumnam iṣṭaye prācīna raśmim āhutam ghṛtena | [ṚV, 10, 36 603058_1]
tat devānām avaḥ adyā vṛṇīmahe | [ṚV, 10, 36 603059_1]
upa hvaye su havam mārutam gaṇam pāvakam ṛṣvam sakhyāya śambhuvam | [ṚV, 10, 36 603060_1]
rāyaḥ poṣam sauśravasāya dhīmahi | [ṚV, 10, 36 603061_1]
tat devānām avaḥ adyā vṛṇīmahe | [ṚV, 10, 36 603061_2]
apām perum jīva dhanyam bharāmahe devāvyam su havam adhvara śriyam | [ṚV, 10, 36 603062_1]
su raśmim somam indriyam yamīmahi | [ṚV, 10, 36 603063_1]
tat devānām avaḥ adyā vṛṇīmahe | [ṚV, 10, 36 603063_2]
sanema tat susanitā sanitvabhiḥ jīvāḥ jīva putrāḥ anāgasaḥ | [ṚV, 10, 36 603064_1]
brahma dviṣaḥ viṣvak enaḥ bharerata | [ṚV, 10, 36 603065_1]
tat devānām avaḥ adyā vṛṇīmahe | [ṚV, 10, 36 603065_2]
ye stha manoḥ yajñiyāḥ te śṛṇotana | [ṚV, 10, 36 603066_1]
yat vaḥ devāḥ īmahe tat dadātana jaitram kratum rayimat vīravat yaśaḥ | [ṚV, 10, 36 603066_2]
tat devānām avaḥ adyā vṛṇīmahe | [ṚV, 10, 36 603067_1]
mahat adya mahatām ā vṛṇīmahe avaḥ devānām bṛhatām an arvaṇām yathā vasu vīra jātam naśāmahai | [ṚV, 10, 36 603068_1]
tat devānām avaḥ adyā vṛṇīmahe | [ṚV, 10, 36 603069_1]
mahaḥ agneḥ sam idhānasya śarmaṇi anāgāḥ mitre varuṇe svastaye śreṣṭhe syāma savituḥ savīmani | [ṚV, 10, 36 603070_1]
tat devānām avaḥ adyā vṛṇīmahe | [ṚV, 10, 36 603071_1]
ye savituḥ satya savasya viśve vrate varuṇasya devāḥ te saubhagam vīravat gomat apnaḥ dadhātana draviṇam citram asme | [ṚV, 10, 36 603073_1]
savitā paścātāt savitā purastāt savitā uttarāttāt savitā adharāttāt savitā naḥ suvatu sarvatātim | [ṚV, 10, 36 603074_1]
savitā naḥ rāsatām dīrgham āyuḥ | [ṚV, 10, 36 603075_1]
{ṚV, 10, 37}
namaḥ mitrasya varuṇasya cakṣase | [ṚV, 10, 37 603076_1]
mahaḥ devāya tat ṛtam saparyata | [ṚV, 10, 37 603076_2]
dūredṛśe deva jātāya ketave divaḥ putrāya sūryāya śaṃsata | [ṚV, 10, 37 603077_1]
mā pari pātu viśvatas dyāvā ca yatra tatanan ahāni ca | [ṚV, 10, 37 603078_1]
viśvam anyat ni viśate yat ejati | [ṚV, 10, 37 603079_1]
viśvāhā āpaḥ viśvāhā ud eti sūryaḥ | [ṚV, 10, 37 603079_2]
na te a devaḥ pradivaḥ ni vāsate yat etaśebhiḥ pataraiḥ ratharyasi | [ṚV, 10, 37 603080_1]
prācīnam anyat anu vartate rajaḥ ud anyena jyotiṣā yāsi sūrya | [ṚV, 10, 37 603081_1]
yena sūrya jyotiṣā bādhase tamaḥ jagat viśvam ud iyarṣi bhānunā tena asmat viśvām anirām anāhutim apa amīvām apa duṣṣvapnyam suva | [ṚV, 10, 37 603083_1]
viśvasya hi preṣitaḥ rakṣasi vratam | [ṚV, 10, 37 603084_1]
a heḍayan uccarasi svadhā anu | [ṚV, 10, 37 603084_2]
yat adya tvā upabravāmahai tam naḥ devāḥ anu maṃsīrata kratum | [ṚV, 10, 37 603085_1]
tam naḥ dyāvāpṛthivī tat naḥ āpaḥ indraḥ śṛṇvantu marutaḥ havam vacaḥ | [ṚV, 10, 37 603086_1]
mā śūne bhūma sūryasya saṃdṛśi | [ṚV, 10, 37 603087_1]
bhadram jīvantaḥ jaraṇām aśīmahi | [ṚV, 10, 37 603087_2]
viśvāhā tvā su manasaḥ su cakṣasaḥ prajāvantaḥ anamīvāḥ anāgasaḥ udyantam tvā mitra mahas dive dive jyok jīvāḥ prati paśyema sūrya | [ṚV, 10, 37 603088_1]
mahi jyotiḥ bibhratam tvā vicakṣaṇa bhāsvantam cakṣuṣe cakṣuṣe mayaḥ ārohantam bṛhataḥ pājasaḥ pari vayam jīvāḥ prati paśyema sūrya | [ṚV, 10, 37 603091_1]
yasya te viśvā bhuvanāni ketunā pra ca īrate ni ca viśante aktubhiḥ anāgāstvena hari keśa sūrya ahnā ahnā naḥ vasyasā vasyasā ud ihi | [ṚV, 10, 37 603093_1]
śam naḥ bhava cakṣasā śam naḥ ahnā śam bhānunā śam himā śam ghṛṇena yathā śam adhvan śam asat duroṇe | [ṚV, 10, 37 603094_1]
tat sūrya draviṇam dhehi citram | [ṚV, 10, 37 603095_1]
asmākam devāḥ ubhayāya janmane śarma yacchata dvipade catuṣpade | [ṚV, 10, 37 603096_1]
adat pibat ūrjayamānam āśitam tat asme śam yoḥ arapaḥ dadhātana | [ṚV, 10, 37 603097_1]
yat vaḥ devāḥ cakṛma jihvayā guru manasaḥ vā prayutī deva heḍanam arāvā yaḥ naḥ abhi ducchunāyate tasmin tat enaḥ vasavaḥ ni dhetana | [ṚV, 10, 37 603099_1]
{ṚV, 10, 38}
asmin naḥ indra pṛtsutau yaśasvati śimīvati krandasi pra ava sātaye yatra goṣātā dhṛṣiteṣu khādiṣu viṣvak patanti didyavaḥ nṛṣāhye | [ṚV, 10, 38 603100_1]
sa naḥ kṣumantam sadane vi ūrṇuhi goarṇasam rayim indra śravāyyam | [ṚV, 10, 38 603102_1]
syāma te jayataḥ śakra medinaḥ | [ṚV, 10, 38 603103_1]
yathā vayam uśmasi tat vaso kṛdhi | [ṚV, 10, 38 603103_2]
yudhaye ciketati asmābhiḥ suṣahāḥ santu śatravaḥ tvayā | [ṚV, 10, 38 603105_1]
yaḥ dabhrebhiḥ havyaḥ yaḥ ca bhūribhiḥ yaḥ abhīke varivaḥ vid nṛṣāhye tam vikhāde sasnim adya śrutam naram arvāñcam indram avase karāmahe | [ṚV, 10, 38 603107_1]
svavṛjam tvām aham indra śuśrava anānudam vṛṣabha radhra codanam | [ṚV, 10, 38 603108_1]
pra muñcasva pari kutsāt | [ṚV, 10, 38 603109_1]
iha ā gahi | [ṚV, 10, 38 603109_2]
kim u tvāvān muṣkayoḥ baddhaḥ āsate | [ṚV, 10, 38 603109_3]
{ṚV, 10, 39}
yaḥ vām parijmā suvṛt aśvinā rathaḥ doṣām uṣāsaḥ havyaḥ haviṣmatā śaśvattamāsaḥ tam u vām idam vayam pituḥ na nāma su havam havāmahe | [ṚV, 10, 39 603111_1]
codayatam sūnṛtāḥ | [ṚV, 10, 39 603112_1]
pinvatam dhiyaḥ | [ṚV, 10, 39 603112_2]
ud purandhīḥ īrayatam | [ṚV, 10, 39 603112_3]
tat uśmasi | [ṚV, 10, 39 603112_4]
yaśasam bhāgam kṛṇutam aśvinā somam na cārum maghavatsu naḥ kṛtam | [ṚV, 10, 39 603113_1]
bhavathaḥ | [ṚV, 10, 39 603114_1]
amājuraḥ cit bhavathaḥ yuvam bhagaḥ anāśoḥ cit avitārā apamasya cit | [ṚV, 10, 39 603114_2]
andhasya cit nāsatyā kṛśasya cit yuvām id āhuḥ bhiṣajā rutasya cit | [ṚV, 10, 39 603115_1]
yuvam cyavānam sanayam yathā ratham punar yuvānam carathāya takṣathuḥ | [ṚV, 10, 39 603116_1]
niḥ taugryam ūhathuḥ adbhyaḥ | [ṚV, 10, 39 603117_1]
pari viśvā id tā vām savaneṣu pravācyā | [ṚV, 10, 39 603117_2]
purāṇā vām vīryā pra bravā jane | [ṚV, 10, 39 603118_1]
atha u ha āsathuḥ bhiṣajā mayobhuvā | [ṚV, 10, 39 603118_2]
tā vām nu navyau avase karāmahe ayam nāsatyā śrath ariḥ yathā dadhat | [ṚV, 10, 39 603119_1]
iyam vām ahve | [ṚV, 10, 39 603120_1]
śṛṇutam me aśvinā | [ṚV, 10, 39 603120_2]
putrāya iva pitarā mahyam śikṣatam | [ṚV, 10, 39 603120_3]
an āpiḥ a jñā asajātyā amatiḥ | [ṚV, 10, 39 603121_1]
ava spṛtam | [ṚV, 10, 39 603121_2]
yuvam rathena vimadāya śundhyuvam ni ūhathuḥ purumitrasya yoṣaṇām | [ṚV, 10, 39 603122_1]
yuvam havam vadhrimatyāḥ agacchatam | [ṚV, 10, 39 603123_1]
yuvam suṣutim cakrathuḥ purandhaye | [ṚV, 10, 39 603123_2]
yuvam viprasya jaraṇām upeyuṣaḥ punar kaleḥ akṛṇutam yuvat vayaḥ | [ṚV, 10, 39 603124_1]
yuvam vandanam ṛśyadāt ud ūpathuḥ | [ṚV, 10, 39 603125_1]
yuvam sadyas viśpalām etave kṛthaḥ | [ṚV, 10, 39 603125_2]
yuvam ha rebham vṛṣaṇā guhā hitam ud airayatam mamṛvāṃsam aśvinā | [ṚV, 10, 39 603126_1]
yuvam ṛbīsam uta taptam atraye omanvantam cakrathuḥ saptavadhraye | [ṚV, 10, 39 603127_1]
yuvam śvetam pedave aśvinā aśvam navabhiḥ vājaiḥ navatī ca vājinam carkṛtyam dadathuḥ drāvayat sakham bhagam na nṛbhyaḥ havyam mayobhuvam | [ṚV, 10, 39 603129_1]
na tam rājānau adite kutas cana na aṃhaḥ aśnoti duritam nakir bhayam | [ṚV, 10, 39 603130_1]
yam rudravartanī puroratham kṛṇuthaḥ patnyā saha | [ṚV, 10, 39 603131_1]
ā tena yātam manasaḥ javīyasā ratham yam vām ṛbhavaḥ cakruḥ aśvinā yasya yoge duhitā jāyate divaḥ ubhe ahanī su dine vivasvataḥ | [ṚV, 10, 39 603132_1]
yasya yoge duhitā jāyate divaḥ ubhe ahanī su dine vivasvataḥ | [ṚV, 10, 39 603133_1]
tā vartiḥ yātam vi parvatam | [ṚV, 10, 39 603134_1]
apinvatam śayave dhenum aśvinā | [ṚV, 10, 39 603134_2]
vṛkasya cit vartikām antar āsyāt yuvam grasitām amuñcatam | [ṚV, 10, 39 603135_1]
etam vām stomam aśvinau akarma | [ṚV, 10, 39 603136_1]
atakṣāma bhṛgavaḥ na ratham | [ṚV, 10, 39 603136_2]
ni amṛkṣāma yoṣaṇām na marye nityam na sūnum tanayam dadhānāḥ | [ṚV, 10, 39 603137_1]
{ṚV, 10, 40}
ratham yāntam kuha kaḥ ha vām narā prati dyumantam suvitāya bhūṣati prātaryāvāṇam vibhvam viśe viśe vastoḥ vastoḥ vahamānam dhiyā śamī | [ṚV, 10, 40 603138_1]
kuha svid doṣā kuha vastoḥ aśvinā kuha abhipitvam karataḥ | [ṚV, 10, 40 603140_1]
kuha ūṣatuḥ | [ṚV, 10, 40 603140_2]
kaḥ vām śayutrā vidhavā iva devaram maryam na yoṣā kṛṇute sadhasthe ā | [ṚV, 10, 40 603141_1]
prātar jarethe jaraṇā iva kāpayā | [ṚV, 10, 40 603142_1]
vastoḥ vastoḥ yajatā gacchathaḥ gṛham | [ṚV, 10, 40 603142_2]
kasya dhvasrā bhavathaḥ kasya vā narā rāja putrā iva savanā ava gacchathaḥ | [ṚV, 10, 40 603143_1]
yuvām mṛgā iva vāraṇā mṛgaṇyavaḥ doṣā vastoḥ haviṣā ni hvayāmahe | [ṚV, 10, 40 603144_1]
yuvam hotrām ṛtuthā juhvate narā iṣam janāya vahathaḥ śubhaḥ patī | [ṚV, 10, 40 603145_1]
yuvām ha ghoṣā pari aśvinā yatī rājñaḥ ūce duhitā | [ṚV, 10, 40 603146_1]
pṛcche vām narā | [ṚV, 10, 40 603146_2]
bhūtam me ahne uta bhūtam aktave | [ṚV, 10, 40 603147_1]
aśvāvate rathine śaktam arvate | [ṚV, 10, 40 603147_2]
yuvam kavī sthaḥ pari aśvinā ratham | [ṚV, 10, 40 603148_1]
viśaḥ na kutsaḥ jarituḥ naśāyathaḥ | [ṚV, 10, 40 603148_2]
yuvoḥ ha makṣā pari aśvinā madhu āsā bharata niṣkṛtam na yoṣaṇā | [ṚV, 10, 40 603149_1]
yuvam ha bhujyum yuvam aśvinā vaśam yuvam śiñjāram uśanām upārathuḥ | [ṚV, 10, 40 603150_1]
yuvoḥ rarāvā pari sakhyam āsate yuvoḥ aham avasā sumnam ā cake | [ṚV, 10, 40 603151_1]
yuvam ha kṛśam yuvam aśvinā śayum yuvam vidhantam vidhavām uruṣyathaḥ | [ṚV, 10, 40 603152_1]
yuvam sanibhyaḥ stanayantam aśvinā apa vrajam ūrṇuthaḥ sapta āsyam | [ṚV, 10, 40 603153_1]
janiṣṭa yoṣā patayat kanīnakaḥ | [ṚV, 10, 40 603154_1]
vi vīrudhaḥ daṃsanā anu ā asmai rīyante nivanā iva sindhavaḥ | [ṚV, 10, 40 603155_1]
asmai ahne bhavati tat | [ṚV, 10, 40 603155_2]
jīvam rudanti | [ṚV, 10, 40 603156_1]
vi mayante adhvare | [ṚV, 10, 40 603156_2]
dīrghām anu prasitim dīdhiyuḥ naraḥ | [ṚV, 10, 40 603156_3]
vāmam pitṛbhyaḥ ye idam sam erire | [ṚV, 10, 40 603157_1]
mayaḥ patibhyaḥ janayaḥ pariṣvaje | [ṚV, 10, 40 603157_2]
na tasya vidma tat u su pra vocata yuvā ha yat yuvatyāḥ kṣeti yoniṣu | [ṚV, 10, 40 603158_1]
priya usriyasya vṛṣabhasya retinaḥ gṛham gamema aśvinā | [ṚV, 10, 40 603159_1]
tat uśmasi | [ṚV, 10, 40 603159_2]
ā vām agan sumatiḥ vājinīvasū | [ṚV, 10, 40 603160_1]
ni aśvinā hṛtsu kāmāḥ ayaṃsata | [ṚV, 10, 40 603160_2]
abhūtam gopā mithunā śubhaḥ patī | [ṚV, 10, 40 603161_1]
priyāḥ aryamṇaḥ duryām aśīmahi | [ṚV, 10, 40 603161_2]
tā mandasānā manuṣaḥ duroṇe ā dhattam rayim saha vīram vacasyave | [ṚV, 10, 40 603162_1]
kṛtam tīrtham su prapāṇam śubhas patī | [ṚV, 10, 40 603163_1]
sthāṇum patheṣṭhām apa durmatim hatam | [ṚV, 10, 40 603163_2]
kva svid adya katamāsu aśvinā vikṣu dasrā mādayete śubhaḥ patī | [ṚV, 10, 40 603164_1]
kaḥ īm ni yeme | [ṚV, 10, 40 603165_1]
katamasya jagmatuḥ viprasya vā yajamānasya vā gṛham | [ṚV, 10, 40 603165_2]
{ṚV, 10, 41}
samānam u tyam puruhūtam ukthyaṃ rathaṃ tricakraṃ savanā ganigmatam | [ṚV, 10, 41 1.1]
parijmānaṃ vidathyaṃ suvṛktibhir vayaṃ vyuṣṭā uṣaso havāmahe | [ṚV, 10, 41 1.2]
prātaryujaṃ nāsatyādhi tiṣṭhathaḥ prātaryāvāṇam madhuvāhanaṃ ratham | [ṚV, 10, 41 2.1]
viśo yena gacchatho yajvarīr narā kīreś cid yajñaṃ hotṛmantam aśvinā | [ṚV, 10, 41 2.2]
adhvaryuṃ vā madhupāṇiṃ suhastyam agnidhaṃ vā dhṛtadakṣaṃ damūnasam | [ṚV, 10, 41 3.1]
viprasya vā yat savanāni gacchatho 'ta ā yātam madhupeyam aśvinā | [ṚV, 10, 41 3.2]
{ṚV, 10, 42}
asteva su prataraṃ lāyam asyan bhūṣann iva pra bharā stomam asmai | [ṚV, 10, 42 1.1]
vācā viprās tarata vācam aryo ni rāmaya jaritaḥ soma indram | [ṚV, 10, 42 1.2]
dohena gām upa śikṣā sakhāyam pra bodhaya jaritar jāram indram | [ṚV, 10, 42 2.1]
kośaṃ na pūrṇaṃ vasunā nyṛṣṭam ā cyāvaya maghadeyāya śūram | [ṚV, 10, 42 2.2]
kim aṅga tvā maghavan bhojam āhuḥ śiśīhi mā śiśayaṃ tvā śṛṇomi | [ṚV, 10, 42 3.1]
apnasvatī mama dhīr astu śakra vasuvidam bhagam indrā bharā naḥ | [ṚV, 10, 42 3.2]
tvāṃ janā mamasatyeṣv indra saṃtasthānā vi hvayante samīke | [ṚV, 10, 42 4.1]
atrā yujaṃ kṛṇute yo haviṣmān nāsunvatā sakhyaṃ vaṣṭi śūraḥ | [ṚV, 10, 42 4.2]
dhanaṃ na syandram bahulaṃ yo asmai tīvrān somāṁ ā sunoti prayasvān | [ṚV, 10, 42 5.1]
tasmai śatrūn sutukān prātar ahno ni svaṣṭrān yuvati hanti vṛtram | [ṚV, 10, 42 5.2]
yasmin vayaṃ dadhimā śaṃsam indre yaḥ śiśrāya maghavā kāmam asme | [ṚV, 10, 42 6.1]
ārāc cit san bhayatām asya śatrur ny asmai dyumnā janyā namantām | [ṚV, 10, 42 6.2]
ārāc chatrum apa bādhasva dūram ugro yaḥ śambaḥ puruhūta tena | [ṚV, 10, 42 7.1]
asme dhehi yavamad gomad indra kṛdhī dhiyaṃ jaritre vājaratnām | [ṚV, 10, 42 7.2]
pra yam antar vṛṣasavāso agman tīvrāḥ somā bahulāntāsa indram | [ṚV, 10, 42 8.1]
nāha dāmānam maghavā ni yaṃsan ni sunvate vahati bhūri vāmam | [ṚV, 10, 42 8.2]
uta prahām ati dīvyā jayāti kṛtaṃ yac chvaghnī vicinoti kāle | [ṚV, 10, 42 9.1]
yo devakāmo na dhanā ruṇaddhi sam it taṃ rāyā sṛjati svadhāvān | [ṚV, 10, 42 9.2]
gobhiṣ ṭaremāmatiṃ durevāṃ yavena kṣudham puruhūta viśvām | [ṚV, 10, 42 10.1]
vayaṃ rājabhiḥ prathamā dhanāny asmākena vṛjanenā jayema | [ṚV, 10, 42 10.2]
bṛhaspatir naḥ pari pātu paścād utottarasmād adharād aghāyoḥ | [ṚV, 10, 42 11.1]
indraḥ purastād uta madhyato naḥ sakhā sakhibhyo varivaḥ kṛṇotu | [ṚV, 10, 42 11.2]
{ṚV, 10, 43}
acchā ma indram matayaḥ svarvidaḥ sadhrīcīr viśvā uśatīr anūṣata | [ṚV, 10, 43 1.1]
pari svajante janayaḥ yathā patim maryam na śundhyum maghavānam ūtaye | [ṚV, 10, 43 603195_1]
na ghā tvadrig apa veti me manas tve it kāmam puruhūta śiśraya | [ṚV, 10, 43 2.1]
rājeva dasma ni ṣado 'dhi barhiṣy asmin su some 'vapānam astu te | [ṚV, 10, 43 2.2]
viṣūvṛd indro amater uta kṣudhaḥ sa id rāyo maghavā vasva īśate | [ṚV, 10, 43 3.1]
tasyed ime pravaṇe sapta sindhavo vayo vardhanti vṛṣabhasya śuṣmiṇaḥ | [ṚV, 10, 43 3.2]
vayo na vṛkṣaṃ supalāśam āsadan somāsa indram mandinaś camūṣadaḥ | [ṚV, 10, 43 4.1]
praiṣām anīkaṃ śavasā davidyutad vidat svar manave jyotir āryam | [ṚV, 10, 43 4.2]
kṛtaṃ na śvaghnī vi cinoti devane saṃvargaṃ yan maghavā sūryaṃ jayat | [ṚV, 10, 43 5.1]
na tat te anyo anu vīryaṃ śakan na purāṇo maghavan nota nūtanaḥ | [ṚV, 10, 43 5.2]
viśaṃ viśam maghavā pary aśāyata janānāṃ dhenā ava cākaśad vṛṣā | [ṚV, 10, 43 6.1]
yasyāha śakraḥ savaneṣu raṇyati sa tīvraiḥ somaiḥ sahate pṛtanyataḥ | [ṚV, 10, 43 6.2]
āpaḥ na sindhum abhi yat sam akṣaran somāsaḥ indram kulyāḥ iva hradam vardhanti viprāḥ mahaḥ asya sādane yavam na vṛṣṭiḥ divyena dānunā | [ṚV, 10, 43 603207_1]
vṛṣā na kruddhaḥ patayad rajassv ā yo aryapatnīr akṛṇod imā apaḥ | [ṚV, 10, 43 8.1]
sa sunvate maghavā jīradānave 'vindaj jyotir manave haviṣmate | [ṚV, 10, 43 8.2]
ud jāyatām paraśuḥ jyotiṣā | [ṚV, 10, 43 603210_1]
saha bhūyāḥ ṛtasya sudughā purāṇa vat | [ṚV, 10, 43 603210_2]
vi rocatām aruṣaḥ bhānunā śuciḥ | [ṚV, 10, 43 603211_1]
śuśucīta satpatiḥ | [ṚV, 10, 43 603211_2]
gobhiṣ ṭaremāmatiṃ durevāṃ yavena kṣudham puruhūta viśvām | [ṚV, 10, 43 10.1]
vayaṃ rājabhiḥ prathamā dhanāny asmākena vṛjanenā jayema | [ṚV, 10, 43 10.2]
bṛhaspatir naḥ pari pātu paścād utottarasmād adharād aghāyoḥ | [ṚV, 10, 43 11.1]
indraḥ purastād uta madhyato naḥ sakhā sakhibhyo varivaḥ kṛṇotu | [ṚV, 10, 43 11.2]
{ṚV, 10, 44}
ā yātv indraḥ svapatir madāya yo dharmaṇā tūtujānas tuviṣmān | [ṚV, 10, 44 1.1]
pratvakṣāṇo ati viśvā sahāṃsy apāreṇa mahatā vṛṣṇyena | [ṚV, 10, 44 1.2]
suṣṭhāmā rathaḥ suyamā harī te mimyakṣa vajro nṛpate gabhastau | [ṚV, 10, 44 2.1]
śībhaṃ rājan supathā yāhy arvāṅ vardhāma te papuṣo vṛṣṇyāni | [ṚV, 10, 44 2.2]
endravāho nṛpatiṃ vajrabāhum ugram ugrāsas taviṣāsa enam | [ṚV, 10, 44 3.1]
pratvakṣasaṃ vṛṣabhaṃ satyaśuṣmam em asmatrā sadhamādo vahantu | [ṚV, 10, 44 3.2]
evā patiṃ droṇasācaṃ sacetasam ūrja skambhaṃ dharuṇa ā vṛṣāyase | [ṚV, 10, 44 4.1]
ojaḥ kṛṣva saṃ gṛbhāya tve apy aso yathā kenipānām ino vṛdhe | [ṚV, 10, 44 4.2]
gamann asme vasūny ā hi śaṃsiṣaṃ svāśiṣam bharam ā yāhi sominaḥ | [ṚV, 10, 44 5.1]
tvam īśiṣe sāsminn ā satsi barhiṣy anādhṛṣyā tava pātrāṇi dharmaṇā | [ṚV, 10, 44 5.2]
pṛthak prāyan prathamā devahūtayo 'kṛṇvata śravasyāni duṣṭarā | [ṚV, 10, 44 6.1]
na ye śekur yajñiyāṃ nāvam āruham īrmaiva te ny aviśanta kepayaḥ | [ṚV, 10, 44 6.2]
evaivāpāg apare santu dūḍhyo 'śvā yeṣāṃ duryuja ā yuyujre | [ṚV, 10, 44 7.1]
itthā ye prāg upare santi dāvane purūṇi yatra vayunāni bhojanā | [ṚV, 10, 44 7.2]
girīṃr ajrān rejamānāṁ adhārayad dyauḥ krandad antarikṣāṇi kopayat | [ṚV, 10, 44 8.1]
samīcīne dhiṣaṇe vi ṣkabhāyati vṛṣṇaḥ pītvā mada ukthāni śaṃsati | [ṚV, 10, 44 8.2]
imam bibharmi sukṛtaṃ te aṅkuśaṃ yenārujāsi maghavañchaphārujaḥ | [ṚV, 10, 44 9.1]
asmin su te savane astv okyaṃ suta iṣṭau maghavan bodhy ābhagaḥ | [ṚV, 10, 44 9.2]
gobhiṣ ṭaremāmatiṃ durevāṃ yavena kṣudham puruhūta viśvām | [ṚV, 10, 44 10.1]
vayaṃ rājabhiḥ prathamā dhanāny asmākena vṛjanenā jayema | [ṚV, 10, 44 10.2]
bṛhaspatir naḥ pari pātu paścād utottarasmād adharād aghāyoḥ | [ṚV, 10, 44 11.1]
indraḥ purastād uta madhyato naḥ sakhā sakhibhyo varivaḥ kṛṇotu | [ṚV, 10, 44 11.2]
{ṚV, 10, 45}
divas pari prathamaṃ jajñe agnir asmad dvitīyam pari jātavedāḥ | [ṚV, 10, 45 1.1]
tṛtīyam apsu nṛmaṇā ajasram indhāna enaṃ jarate svādhīḥ | [ṚV, 10, 45 1.2]
vidmā te agne tredhā trayāṇi vidmā te dhāma vibhṛtā purutrā | [ṚV, 10, 45 2.1]
vidmā te nāma paramaṃ guhā yad vidmā tam utsaṃ yata ājagantha | [ṚV, 10, 45 2.2]
samudre tvā nṛmaṇā apsv antar nṛcakṣā īdhe divo agna ūdhan | [ṚV, 10, 45 3.1]
tṛtīye tvā rajasi tasthivāṃsam apām upasthe mahiṣā avardhan | [ṚV, 10, 45 3.2]
akrandad agni stanayann iva dyauḥ kṣāmā rerihad vīrudhaḥ samañjan | [ṚV, 10, 45 4.1]
sadyo jajñāno vi hīm iddho akhyad ā rodasī bhānunā bhāty antaḥ | [ṚV, 10, 45 4.2]
śrīṇām udāro dharuṇo rayīṇām manīṣāṇām prārpaṇaḥ somagopāḥ | [ṚV, 10, 45 5.1]
vasuḥ sūnuḥ sahaso apsu rājā vi bhāty agra uṣasām idhānaḥ | [ṚV, 10, 45 5.2]
viśvasya ketur bhuvanasya garbha ā rodasī apṛṇāj jāyamānaḥ | [ṚV, 10, 45 6.1]
vīḍuṃ cid adrim abhinat parāyañ janā yad agnim ayajanta pañca | [ṚV, 10, 45 6.2]
uśik pāvako aratiḥ sumedhā marteṣv agnir amṛto ni dhāyi | [ṚV, 10, 45 7.1]
iyarti dhūmam aruṣam bharibhrad uc chukreṇa śociṣā dyām inakṣan | [ṚV, 10, 45 7.2]
dṛśāno rukma urviyā vy adyaud durmarṣam āyuḥ śriye rucānaḥ | [ṚV, 10, 45 8.1]
agnir amṛto abhavad vayobhir yad enaṃ dyaur janayat suretāḥ | [ṚV, 10, 45 8.2]
yas te adya kṛṇavad bhadraśoce 'pūpaṃ deva ghṛtavantam agne | [ṚV, 10, 45 9.1]
pra taṃ naya prataraṃ vasyo acchābhi sumnaṃ devabhaktaṃ yaviṣṭha | [ṚV, 10, 45 9.2]
ā tam bhaja sauśravaseṣv agna uktha uktha ā bhaja śasyamāne | [ṚV, 10, 45 10.1]
priyaḥ sūrye priyo agnā bhavāty uj jātena bhinadad uj janitvaiḥ | [ṚV, 10, 45 10.2]
tvām agne yajamānā anu dyūn viśvā vasu dadhire vāryāṇi | [ṚV, 10, 45 11.1]
tvayā saha draviṇam icchamānā vrajaṃ gomantam uśijo vi vavruḥ | [ṚV, 10, 45 11.2]
astāvy agnir narāṃ suśevo vaiśvānara ṛṣibhiḥ somagopāḥ | [ṚV, 10, 45 12.1]
adveṣe dyāvāpṛthivī huvema devā dhatta rayim asme suvīram | [ṚV, 10, 45 12.2]
{ṚV, 10, 46}
pra hotā jāto mahān nabhovin nṛṣadvā sīdad apām upasthe | [ṚV, 10, 46 1.1]
dadhir yo dhāyi sa te vayāṃsi yantā vasūni vidhate tanūpāḥ | [ṚV, 10, 46 1.2]
imaṃ vidhanto apāṃ sadhasthe paśuṃ na naṣṭam padair anu gman | [ṚV, 10, 46 2.1]
guhā catantam uśijo namobhir icchanto dhīrā bhṛgavo 'vindan | [ṚV, 10, 46 2.2]
imaṃ trito bhūry avindad icchan vaibhūvaso mūrdhany aghnyāyāḥ | [ṚV, 10, 46 3.1]
sa śevṛdho jāta ā harmyeṣu nābhir yuvā bhavati rocanasya | [ṚV, 10, 46 3.2]
mandraṃ hotāram uśijo namobhiḥ prāñcaṃ yajñaṃ netāram adhvarāṇām | [ṚV, 10, 46 4.1]
viśām akṛṇvann aratim pāvakaṃ havyavāhaṃ dadhato mānuṣeṣu | [ṚV, 10, 46 4.2]
pra bhūr jayantam mahāṃ vipodhāṃ mūrā amūram purāṃ darmāṇam | [ṚV, 10, 46 5.1]
nayanto garbhaṃ vanāṃ dhiyaṃ dhur hiriśmaśruṃ nārvāṇaṃ dhanarcam | [ṚV, 10, 46 5.2]
ni pastyāsu trita stabhūyan parivīto yonau sīdad antaḥ | [ṚV, 10, 46 6.1]
ataḥ saṃgṛbhyā viśāṃ damūnā vidharmaṇāyantrair īyate nṝn | [ṚV, 10, 46 6.2]
asyājarāso damām aritrā arcaddhūmāso agnayaḥ pāvakāḥ | [ṚV, 10, 46 7.1]
śvitīcayaḥ śvātrāso bhuraṇyavo vanarṣado vāyavo na somāḥ | [ṚV, 10, 46 7.2]
pra jihvayā bharate vepo agniḥ pra vayunāni cetasā pṛthivyāḥ | [ṚV, 10, 46 8.1]
tam āyavaḥ śucayantam pāvakam mandraṃ hotāraṃ dadhire yajiṣṭham | [ṚV, 10, 46 8.2]
dyāvā yam agnim pṛthivī janiṣṭām āpas tvaṣṭā bhṛgavo yaṃ sahobhiḥ | [ṚV, 10, 46 9.1]
īḍenyam prathamam mātariśvā devās tatakṣur manave yajatram | [ṚV, 10, 46 9.2]
yaṃ tvā devā dadhire havyavāham puruspṛho mānuṣāso yajatram | [ṚV, 10, 46 10.1]
sa yāmann agne stuvate vayo dhāḥ pra devayan yaśasaḥ saṃ hi pūrvīḥ | [ṚV, 10, 46 10.2]
{ṚV, 10, 47}
jagṛbhmā te dakṣiṇam indra hastaṃ vasūyavo vasupate vasūnām | [ṚV, 10, 47 1.1]
vidmā hi tvā gopatiṃ śūra gonām asmabhyaṃ citraṃ vṛṣaṇaṃ rayiṃ dāḥ | [ṚV, 10, 47 1.2]
svāyudhaṃ svavasaṃ sunīthaṃ catuḥsamudraṃ dharuṇaṃ rayīṇām | [ṚV, 10, 47 2.1]
carkṛtyaṃ śaṃsyam bhūrivāram asmabhyaṃ citraṃ vṛṣaṇaṃ rayiṃ dāḥ | [ṚV, 10, 47 2.2]
subrahmāṇaṃ devavantam bṛhantam uruṃ gabhīram pṛthubudhnam indra | [ṚV, 10, 47 3.1]
śrutaṛṣim ugram abhimātiṣāham asmabhyaṃ citraṃ vṛṣaṇaṃ rayiṃ dāḥ | [ṚV, 10, 47 3.2]
sanadvājaṃ vipravīraṃ tarutraṃ dhanaspṛtaṃ śūśuvāṃsaṃ sudakṣam | [ṚV, 10, 47 4.1]
dasyuhanam pūrbhidam indra satyam asmabhyaṃ citraṃ vṛṣaṇaṃ rayiṃ dāḥ | [ṚV, 10, 47 4.2]
aśvāvantaṃ rathinaṃ vīravantaṃ sahasriṇaṃ śatinaṃ vājam indra | [ṚV, 10, 47 5.1]
bhadravrātaṃ vipravīraṃ svarṣām asmabhyaṃ citraṃ vṛṣaṇaṃ rayiṃ dāḥ | [ṚV, 10, 47 5.2]
pra saptagum ṛtadhītiṃ sumedhām bṛhaspatim matir acchā jigāti | [ṚV, 10, 47 6.1]
ya āṅgiraso namasopasadyo 'smabhyaṃ citraṃ vṛṣaṇaṃ rayiṃ dāḥ | [ṚV, 10, 47 6.2]
vanīvāno mama dūtāsa indraṃ stomāś caranti sumatīr iyānāḥ | [ṚV, 10, 47 7.1]
hṛdispṛśo manasā vacyamānā asmabhyaṃ citraṃ vṛṣaṇaṃ rayiṃ dāḥ | [ṚV, 10, 47 7.2]
yat tvā yāmi daddhi tan na indra bṛhantaṃ kṣayam asamaṃ janānām | [ṚV, 10, 47 8.1]
abhi tad dyāvāpṛthivī gṛṇītām asmabhyaṃ citraṃ vṛṣaṇaṃ rayiṃ dāḥ | [ṚV, 10, 47 8.2]
{ṚV, 10, 48}
aham bhuvam vasunaḥ pūrvyaḥ patiḥ | [ṚV, 10, 48 603298_1]
aham dhanāni sam jayāmi śaśvataḥ | [ṚV, 10, 48 603298_2]
mām havante pitaram na jantavaḥ | [ṚV, 10, 48 603299_1]
aham dāśuṣe vi bhajāmi bhojanam | [ṚV, 10, 48 603299_2]
aham indro rodho vakṣo atharvaṇas tritāya gā ajanayam aher adhi | [ṚV, 10, 48 2.1]
ahaṃ dasyubhyaḥ pari nṛmṇam ā dade gotrā śikṣan dadhīce mātariśvane | [ṚV, 10, 48 2.2]
mahyam tvaṣṭā vajram atakṣat āyasam | [ṚV, 10, 48 603302_1]
mayi devāsaḥ avṛjan api kratum | [ṚV, 10, 48 603302_2]
mama anīkam sūryasya iva duṣṭaram | [ṚV, 10, 48 603303_1]
mām āryanti kṛtena kartvena ca | [ṚV, 10, 48 603303_2]
aham etaṃ gavyayam aśvyam paśum purīṣiṇaṃ sāyakenā hiraṇyayam | [ṚV, 10, 48 4.1]
purū sahasrā ni śiśāmi dāśuṣe yan mā somāsa ukthino amandiṣuḥ | [ṚV, 10, 48 4.2]
aham indro na parā jigya id dhanaṃ na mṛtyave 'va tasthe kadā cana | [ṚV, 10, 48 5.1]
somam in mā sunvanto yācatā vasu na me pūravaḥ sakhye riṣāthana | [ṚV, 10, 48 5.2]
aham etāñchāśvasato dvā dvendraṃ ye vajraṃ yudhaye 'kṛṇvata | [ṚV, 10, 48 6.1]
āhvayamānāṁ ava hanmanāhanaṃ dṛḍhā vadann anamasyur namasvinaḥ | [ṚV, 10, 48 6.2]
abhīdam ekam eko asmi niṣṣāḍ abhī dvā kim u trayaḥ karanti | [ṚV, 10, 48 7.1]
khale na parṣān prati hanmi bhūri kim mā nindanti śatravo 'nindrāḥ | [ṚV, 10, 48 7.2]
ahaṃ guṅgubhyo atithigvam iṣkaram iṣaṃ na vṛtraturaṃ vikṣu dhārayam | [ṚV, 10, 48 8.1]
yat parṇayaghna uta vā karañjahe prāham mahe vṛtrahatye aśuśravi | [ṚV, 10, 48 8.2]
pra me namī sāpya iṣe bhuje bhūd gavām eṣe sakhyā kṛṇuta dvitā | [ṚV, 10, 48 9.1]
didyuṃ yad asya samitheṣu maṃhayam ād id enaṃ śaṃsyam ukthyaṃ karam | [ṚV, 10, 48 9.2]
pra nemasmin dadṛśe somo antar gopā nemam āvir asthā kṛṇoti | [ṚV, 10, 48 10.1]
sa tigmaśṛṅgaṃ vṛṣabhaṃ yuyutsan druhas tasthau bahule baddho antaḥ | [ṚV, 10, 48 10.2]
ādityānāṃ vasūnāṃ rudriyāṇāṃ devo devānāṃ na mināmi dhāma | [ṚV, 10, 48 11.1]
te mā bhadrāya śavase tatakṣur aparājitam astṛtam aṣāḍham | [ṚV, 10, 48 11.2]
{ṚV, 10, 49}
ahaṃ dāṃ gṛṇate pūrvyaṃ vasv aham brahma kṛṇavam mahyaṃ vardhanam | [ṚV, 10, 49 1.1]
aham bhuvaṃ yajamānasya coditāyajvanaḥ sākṣi viśvasmin bhare | [ṚV, 10, 49 1.2]
māṃ dhur indraṃ nāma devatā divaś ca gmaś cāpāṃ ca jantavaḥ | [ṚV, 10, 49 2.1]
ahaṃ harī vṛṣaṇā vivratā raghū ahaṃ vajraṃ śavase dhṛṣṇv ā dade | [ṚV, 10, 49 2.2]
aham atkaṃ kavaye śiśnathaṃ hathair ahaṃ kutsam āvam ābhir ūtibhiḥ | [ṚV, 10, 49 3.1]
ahaṃ śuṣṇasya śnathitā vadhar yamaṃ na yo rara āryaṃ nāma dasyave | [ṚV, 10, 49 3.2]
aham pitā iva vetasūn abhiṣṭaye | [ṚV, 10, 49 603326_1]
tugram kutsāya smadibham ca randhayam | [ṚV, 10, 49 603326_2]
aham bhuvam yajamānasya rājani | [ṚV, 10, 49 603327_1]
pra yat bhare tujaye na priyā ādhṛṣe | [ṚV, 10, 49 603327_2]
ahaṃ randhayam mṛgayaṃ śrutarvaṇe yan mājihīta vayunā canānuṣak | [ṚV, 10, 49 5.1]
ahaṃ veśaṃ namram āyave 'karam ahaṃ savyāya paḍgṛbhim arandhayam | [ṚV, 10, 49 5.2]
ahaṃ sa yo navavāstvam bṛhadrathaṃ saṃ vṛtreva dāsaṃ vṛtrahārujam | [ṚV, 10, 49 6.1]
yad vardhayantam prathayantam ānuṣag dūre pāre rajaso rocanākaram | [ṚV, 10, 49 6.2]
ahaṃ sūryasya pari yāmy āśubhiḥ praitaśebhir vahamāna ojasā | [ṚV, 10, 49 7.1]
yan mā sāvo manuṣa āha nirṇija ṛdhak kṛṣe dāsaṃ kṛtvyaṃ hathaiḥ | [ṚV, 10, 49 7.2]
ahaṃ saptahā nahuṣo nahuṣṭaraḥ prāśrāvayaṃ śavasā turvaśaṃ yadum | [ṚV, 10, 49 8.1]
ahaṃ ny anyaṃ sahasā sahas karaṃ nava vrādhato navatiṃ ca vakṣayam | [ṚV, 10, 49 8.2]
ahaṃ sapta sravato dhārayaṃ vṛṣā dravitnvaḥ pṛthivyāṃ sīrā adhi | [ṚV, 10, 49 9.1]
aham arṇāṃsi vi tirāmi sukratur yudhā vidam manave gātum iṣṭaye | [ṚV, 10, 49 9.2]
ahaṃ tad āsu dhārayaṃ yad āsu na devaś cana tvaṣṭādhārayad ruśat | [ṚV, 10, 49 10.1]
spārhaṃ gavām ūdhassu vakṣaṇāsv ā madhor madhu śvātryaṃ somam āśiram | [ṚV, 10, 49 10.2]
evā devāṁ indro vivye nṝn pra cyautnena maghavā satyarādhāḥ | [ṚV, 10, 49 11.1]
viśvet tā te harivaḥ śacīvo 'bhi turāsaḥ svayaśo gṛṇanti | [ṚV, 10, 49 11.2]
{ṚV, 10, 50}
pra vo mahe mandamānāyāndhaso 'rcā viśvānarāya viśvābhuve | [ṚV, 10, 50 1.1]
indrasya yasya sumakhaṃ saho mahi śravo nṛmṇaṃ ca rodasī saparyataḥ | [ṚV, 10, 50 1.2]
so cin nu sakhyā narya ina stutaś carkṛtya indro māvate nare | [ṚV, 10, 50 2.1]
viśvāsu dhūrṣu vājakṛtyeṣu satpate vṛtre vāpsv abhi śūra mandase | [ṚV, 10, 50 2.2]
ke te nara indra ye ta iṣe ye te sumnaṃ sadhanyam iyakṣān | [ṚV, 10, 50 3.1]
ke te vājāyāsuryāya hinvire ke apsu svāsūrvarāsu pauṃsye | [ṚV, 10, 50 3.2]
bhuvas tvam indra brahmaṇā mahān bhuvo viśveṣu savaneṣu yajñiyaḥ | [ṚV, 10, 50 4.1]
bhuvo nṝṃś cyautno viśvasmin bhare jyeṣṭhaś ca mantro viśvacarṣaṇe | [ṚV, 10, 50 4.2]
avā nu kaṃ jyāyān yajñavanaso mahīṃ ta omātrāṃ kṛṣṭayo viduḥ | [ṚV, 10, 50 5.1]
aso nu kam ajaro vardhāś ca viśved etā savanā tūtumā kṛṣe | [ṚV, 10, 50 5.2]
etā viśvā savanā tūtumā kṛṣe svayaṃ sūno sahaso yāni dadhiṣe | [ṚV, 10, 50 6.1]
varāya te pātraṃ dharmaṇe tanā yajño mantro brahmodyataṃ vacaḥ | [ṚV, 10, 50 6.2]
ye te vipra brahmakṛtaḥ sute sacā vasūnāṃ ca vasunaś ca dāvane | [ṚV, 10, 50 7.1]
pra te sumnasya manasā pathā bhuvan made sutasya somyasyāndhasaḥ | [ṚV, 10, 50 7.2]
{ṚV, 10, 51}
mahat tad ulbaṃ sthaviraṃ tad āsīd yenāviṣṭitaḥ praviveśithāpaḥ | [ṚV, 10, 51 1.1]
viśvā apaśyad bahudhā te agne jātavedas tanvo deva ekaḥ | [ṚV, 10, 51 1.2]
ko mā dadarśa katamaḥ sa devo yo me tanvo bahudhā paryapaśyat | [ṚV, 10, 51 2.1]
kvāha mitrāvaruṇā kṣiyanty agner viśvāḥ samidho devayānīḥ | [ṚV, 10, 51 2.2]
aicchāma tvā bahudhā jātavedaḥ praviṣṭam agne apsv oṣadhīṣu | [ṚV, 10, 51 3.1]
taṃ tvā yamo acikec citrabhāno daśāntaruṣyād ati rocamānam | [ṚV, 10, 51 3.2]
hotrād ahaṃ varuṇa bibhyad āyaṃ ned eva mā yunajann atra devāḥ | [ṚV, 10, 51 4.1]
tasya me tanvo bahudhā niviṣṭā etam arthaṃ na ciketāham agniḥ | [ṚV, 10, 51 4.2]
ehi manur devayur yajñakāmo 'raṅkṛtyā tamasi kṣeṣy agne | [ṚV, 10, 51 5.1]
sugān pathaḥ kṛṇuhi devayānān vaha havyāni sumanasyamānaḥ | [ṚV, 10, 51 5.2]
agneḥ pūrve bhrātaro artham etaṃ rathīvādhvānam anv āvarīvuḥ | [ṚV, 10, 51 6.1]
tasmād bhiyā varuṇa dūram āyaṃ gauro na kṣepnor avije jyāyāḥ | [ṚV, 10, 51 6.2]
kurmas ta āyur ajaraṃ yad agne yathā yukto jātavedo na riṣyāḥ | [ṚV, 10, 51 7.1]
athā vahāsi sumanasyamāno bhāgaṃ devebhyo haviṣaḥ sujāta | [ṚV, 10, 51 7.2]
prayājān me anuyājāṃś ca kevalān ūrjasvantaṃ haviṣo datta bhāgam | [ṚV, 10, 51 8.1]
ghṛtaṃ cāpāṁ puruṣaṃ cauṣadhīnām agneś ca dīrgham āyur astu devāḥ | [ṚV, 10, 51 8.2]
tava prayājā anuyājāś ca kevala ūrjasvanto haviṣaḥ santu bhāgāḥ | [ṚV, 10, 51 9.1]
tavāgne yajño 'yam astu sarvas tubhyaṃ namantām pradiśaś catasraḥ | [ṚV, 10, 51 9.2]
{ṚV, 10, 52}
viśve devāḥ śāstana mā yatheha hotā vṛto manavai yan niṣadya | [ṚV, 10, 52 1.1]
pra me brūta bhāgadheyaṃ yathā vo yena pathā havyam ā vo vahāni | [ṚV, 10, 52 1.2]
ahaṃ hotā ny asīdaṃ yajīyān viśve devā maruto mā junanti | [ṚV, 10, 52 2.1]
ahar ahar aśvinādhvaryavaṃ vām brahmā samid bhavati sāhutir vām | [ṚV, 10, 52 2.2]
ayaṃ yo hotā kir u sa yamasya kam apy ūhe yat samañjanti devāḥ | [ṚV, 10, 52 3.1]
ahar ahar jāyate māsi māsy athā devā dadhire havyavāham | [ṚV, 10, 52 3.2]
māṃ devā dadhire havyavāham apamluktam bahu kṛcchrā carantam | [ṚV, 10, 52 4.1]
agnir vidvān yajñaṃ naḥ kalpayāti pañcayāmaṃ trivṛtaṃ saptatantum | [ṚV, 10, 52 4.2]
ā vo yakṣy amṛtatvaṃ suvīraṃ yathā vo devā varivaḥ karāṇi | [ṚV, 10, 52 5.1]
ā bāhvor vajram indrasya dheyām athemā viśvāḥ pṛtanā jayāti | [ṚV, 10, 52 5.2]
trīṇi śatā trī sahasrāṇi agnim triṃśat ca devāḥ nava ca asaparyan | [ṚV, 10, 52 603384_1]
aukṣan ghṛtaiḥ | [ṚV, 10, 52 603385_1]
astṛṇan barhiḥ asmai | [ṚV, 10, 52 603385_2]
āt id hotāram ni asādayanta | [ṚV, 10, 52 603385_3]
{ṚV, 10, 53}
yam aicchāma manasā so 'yam āgād yajñasya vidvān paruṣaś cikitvān | [ṚV, 10, 53 1.1]
sa no yakṣad devatātā yajīyān ni hi ṣatsad antaraḥ pūrvo asmat | [ṚV, 10, 53 1.2]
arādhi hotā niṣadā yajīyān abhi prayāṃsi sudhitāni hi khyat | [ṚV, 10, 53 2.1]
yajāmahai yajñiyān hanta devāṁ īḍāmahā īḍyāṁ ājyena | [ṚV, 10, 53 2.2]
sādhvīm akar devavītiṃ no adya yajñasya jihvām avidāma guhyām | [ṚV, 10, 53 3.1]
sa āyur āgāt surabhir vasāno bhadrām akar devahūtiṃ no adya | [ṚV, 10, 53 3.2]
tad adya vācaḥ prathamam masīya yenāsurāṁ abhi devā asāma | [ṚV, 10, 53 4.1]
ūrjāda uta yajñiyāsaḥ pañca janā mama hotraṃ juṣadhvam | [ṚV, 10, 53 4.2]
pañca janā mama hotraṃ juṣantāṃ gojātā uta ye yajñiyāsaḥ | [ṚV, 10, 53 5.1]
pṛthivī naḥ pārthivāt pātv aṃhaso 'ntarikṣaṃ divyāt pātv asmān | [ṚV, 10, 53 5.2]
tantuṃ tanvan rajaso bhānum anv ihi jyotiṣmataḥ patho rakṣa dhiyā kṛtān | [ṚV, 10, 53 6.1]
anulbaṇaṃ vayata joguvām apo manur bhava janayā daivyaṃ janam | [ṚV, 10, 53 6.2]
akṣānaho nahyatanota somyā iṣkṛṇudhvaṃ raśanā ota piṃśata | [ṚV, 10, 53 7.1]
aṣṭāvandhuraṃ vahatābhito rathaṃ yena devāso anayann abhi priyam | [ṚV, 10, 53 7.2]
aśmanvatī rīyate saṃ rabhadhvam ut tiṣṭhata pra taratā sakhāyaḥ | [ṚV, 10, 53 8.1]
atrā jahāma ye asann aśevāḥ śivān vayam ut taremābhi vājān | [ṚV, 10, 53 8.2]
tvaṣṭā māyā ved apasām apastamo bibhrat pātrā devapānāni śantamā | [ṚV, 10, 53 9.1]
śiśīte nūnam paraśuṃ svāyasaṃ yena vṛścād etaśo brahmaṇaspatiḥ | [ṚV, 10, 53 9.2]
sato nūnaṃ kavayaḥ saṃ śiśīta vāśībhir yābhir amṛtāya takṣatha | [ṚV, 10, 53 10.1]
vidvāṃsaḥ padā guhyāni kartana yena devāso amṛtatvam ānaśuḥ | [ṚV, 10, 53 10.2]
garbhe yoṣām adadhur vatsam āsany apīcyena manasota jihvayā | [ṚV, 10, 53 11.1]
sa viśvāhā sumanā yogyā abhi siṣāsanir vanate kāra ij jitim | [ṚV, 10, 53 11.2]
{ṚV, 10, 54}
tāṃ su te kīrtim maghavan mahitvā yat tvā bhīte rodasī ahvayetām | [ṚV, 10, 54 1.1]
prāvo devāṁ ātiro dāsam ojaḥ prajāyai tvasyai yad aśikṣa indra | [ṚV, 10, 54 1.2]
yad acaras tanvā vāvṛdhāno balānīndra prabruvāṇo janeṣu | [ṚV, 10, 54 2.1]
māyet sā te yāni yuddhāny āhur nādya śatruṃ nanu purā vivitse | [ṚV, 10, 54 2.2]
ka u nu te mahimanaḥ samasyāsmat pūrva ṛṣayo 'ntam āpuḥ | [ṚV, 10, 54 3.1]
yan mātaraṃ ca pitaraṃ ca sākam ajanayathās tanvaḥ svāyāḥ | [ṚV, 10, 54 3.2]
catvāri te asuryāṇi nāmādābhyāni mahiṣasya santi | [ṚV, 10, 54 4.1]
tvam aṅga tāni viśvāni vitse yebhiḥ karmāṇi maghavañ cakartha | [ṚV, 10, 54 4.2]
tvaṃ viśvā dadhiṣe kevalāni yāny āvir yā ca guhā vasūni | [ṚV, 10, 54 5.1]
kāmam in me maghavan mā vi tārīs tvam ājñātā tvam indrāsi dātā | [ṚV, 10, 54 5.2]
yo adadhāj jyotiṣi jyotir antar yo asṛjan madhunā sam madhūni | [ṚV, 10, 54 6.1]
adha priyaṃ śūṣam indrāya manma brahmakṛto bṛhadukthād avāci | [ṚV, 10, 54 6.2]
{ṚV, 10, 55}
dūre tat nāma guhyam parācais yat tvā bhīte ahvayetām | [ṚV, 10, 55 603420_1]
ud astabhnāḥ pṛthivīm dyām abhīke bhrātuḥ putrān maghavan titviṣāṇaḥ | [ṚV, 10, 55 603421_1]
mahat tan nāma guhyam puruspṛg yena bhūtaṃ janayo yena bhavyam | [ṚV, 10, 55 2.1]
pratnaṃ jātaṃ jyotir yad asya priyam priyāḥ sam aviśanta pañca | [ṚV, 10, 55 2.2]
ā rodasī apṛṇād ota madhyam pañca devāṁ ṛtuśaḥ sapta sapta | [ṚV, 10, 55 3.1]
catustriṃśatā purudhā vi caṣṭe sarūpeṇa jyotiṣā vivratena | [ṚV, 10, 55 3.2]
yad uṣa aucchaḥ prathamā vibhānām ajanayo yena puṣṭasya puṣṭam | [ṚV, 10, 55 4.1]
yat te jāmitvam avaram parasyā mahan mahatyā asuratvam ekam | [ṚV, 10, 55 4.2]
vidhum dadrāṇam samane bahūnām yuvānam santam palitaḥ jagāra | [ṚV, 10, 55 603428_1]
devasya paśya kāvyam mahitvā | [ṚV, 10, 55 603429_1]
adya mamāra sa | [ṚV, 10, 55 603429_2]
hyas sam āna | [ṚV, 10, 55 603429_3]
śākmanā śāko aruṇaḥ suparṇa ā yo mahaḥ śūraḥ sanād anīḍaḥ | [ṚV, 10, 55 6.1]
yac ciketa satyam it tan na moghaṃ vasu spārham uta jetota dātā | [ṚV, 10, 55 6.2]
aibhir dade vṛṣṇyā pauṃsyāni yebhir aukṣad vṛtrahatyāya vajrī | [ṚV, 10, 55 7.1]
ye karmaṇaḥ kriyamāṇasya mahna ṛtekarmam ud ajāyanta devāḥ | [ṚV, 10, 55 7.2]
yujā karmāṇi janayan viśvaujā aśastihā viśvamanās turāṣāṭ | [ṚV, 10, 55 8.1]
pītvī somasya diva ā vṛdhānaḥ śūro nir yudhādhamad dasyūn | [ṚV, 10, 55 8.2]
{ṚV, 10, 56}
idaṃ ta ekam para ū ta ekaṃ tṛtīyena jyotiṣā saṃ viśasva | [ṚV, 10, 56 1.1]
saṃveśane tanvaś cārur edhi priyo devānām parame janitre | [ṚV, 10, 56 1.2]
tanūṣ ṭe vājin tanvaṃ nayantī vāmam asmabhyaṃ dhātu śarma tubhyam | [ṚV, 10, 56 2.1]
ahruto maho dharuṇāya devān divīva jyotiḥ svam ā mimīyāḥ | [ṚV, 10, 56 2.2]
vājy asi vājinenā suvenīḥ suvita stomaṃ suvito divaṃ gāḥ | [ṚV, 10, 56 3.1]
suvito dharma prathamānu satyā suvito devān suvito 'nu patma | [ṚV, 10, 56 3.2]
mahimna eṣām pitaraś caneśire devā deveṣv adadhur api kratum | [ṚV, 10, 56 4.1]
sam avivyacur uta yāny atviṣur aiṣāṃ tanūṣu ni viviśuḥ punaḥ | [ṚV, 10, 56 4.2]
sahobhir viśvam pari cakramū rajaḥ pūrvā dhāmāny amitā mimānāḥ | [ṚV, 10, 56 5.1]
tanūṣu viśvā bhuvanā ni yemire prāsārayanta purudha prajā anu | [ṚV, 10, 56 5.2]
dvidhā sūnavo 'suraṃ svarvidam āsthāpayanta tṛtīyena karmaṇā | [ṚV, 10, 56 6.1]
svām prajām pitaraḥ pitryaṃ saha āvareṣv adadhus tantum ātatam | [ṚV, 10, 56 6.2]
nāvā na kṣodaḥ pradiśaḥ pṛthivyāḥ svastibhir ati durgāṇi viśvā | [ṚV, 10, 56 7.1]
svām prajām bṛhaduktho mahitvāvareṣv adadhād ā pareṣu | [ṚV, 10, 56 7.2]
{ṚV, 10, 57}
mā pra gāma pathaḥ vayam mā yajñāt indra sominaḥ | [ṚV, 10, 57 603450_1]
mā antar sthuḥ naḥ arātayaḥ | [ṚV, 10, 57 603451_1]
yaḥ yajñasya prasādhanaḥ tantuḥ deveṣu ātataḥ tam āhutam naśīmahi | [ṚV, 10, 57 603453_1]
manaḥ nu ā huvāmahe nārāśaṃsena somena pitṝṇām ca manmabhiḥ | [ṚV, 10, 57 603454_1]
ā te etu manaḥ punar kratve dakṣāya jīvase jyok ca sūryam dṛśe | [ṚV, 10, 57 603456_1]
punar naḥ pitaraḥ manaḥ dadātu daivyaḥ janaḥ | [ṚV, 10, 57 603458_1]
jīvam vrātam sacemahi | [ṚV, 10, 57 603459_1]
vayam soma vrate tava manaḥ tanūṣu bibhrataḥ prajāvantaḥ sacemahi | [ṚV, 10, 57 603461_1]
{ṚV, 10, 58}
yat te yamaṃ vaivasvatam mano jagāma dūrakam | [ṚV, 10, 58 1.1]
tat ta ā vartayāmasīha kṣayāya jīvase | [ṚV, 10, 58 1.2]
yat te divaṃ yat pṛthivīm mano jagāma dūrakam | [ṚV, 10, 58 2.1]
tat ta ā vartayāmasīha kṣayāya jīvase | [ṚV, 10, 58 2.2]
yat te bhūmim catur bhṛṣṭim manaḥ jagāma dūrakam tat te ā vartayāmasi iha kṣayāya jīvase | [ṚV, 10, 58 603467_1]
yat te catasraḥ pradiśaḥ manaḥ jagāma dūrakam tat te ā vartayāmasi iha kṣayāya jīvase | [ṚV, 10, 58 603469_1]
yat te samudram arṇavam mano jagāma dūrakam | [ṚV, 10, 58 5.1]
tat ta ā vartayāmasīha kṣayāya jīvase | [ṚV, 10, 58 5.2]
yat te marīcīḥ pravato mano jagāma dūrakam | [ṚV, 10, 58 6.1]
tat ta ā vartayāmasīha kṣayāya jīvase | [ṚV, 10, 58 6.2]
yat te apo yad oṣadhīr mano jagāma dūrakam | [ṚV, 10, 58 7.1]
tat ta ā vartayāmasīha kṣayāya jīvase | [ṚV, 10, 58 7.2]
yat te sūryaṃ yad uṣasam mano jagāma dūrakam | [ṚV, 10, 58 8.1]
tat ta ā vartayāmasīha kṣayāya jīvase | [ṚV, 10, 58 8.2]
yat te parvatān bṛhato mano jagāma dūrakam | [ṚV, 10, 58 9.1]
tat ta ā vartayāmasīha kṣayāya jīvase | [ṚV, 10, 58 9.2]
yat te viśvam idaṃ jagan mano jagāma dūrakam | [ṚV, 10, 58 10.1]
tat ta ā vartayāmasīha kṣayāya jīvase | [ṚV, 10, 58 10.2]
yat te parāḥ parāvato mano jagāma dūrakam | [ṚV, 10, 58 11.1]
tat ta ā vartayāmasīha kṣayāya jīvase | [ṚV, 10, 58 11.2]
yat te bhūtaṃ ca bhavyaṃ ca mano jagāma dūrakam | [ṚV, 10, 58 12.1]
tat ta ā vartayāmasīha kṣayāya jīvase | [ṚV, 10, 58 12.2]
{ṚV, 10, 59}
pra tāry āyuḥ prataraṃ navīya sthātāreva kratumatā rathasya | [ṚV, 10, 59 1.1]
adha cyavāna ut tavīty artham parātaraṃ su nirṛtir jihītām | [ṚV, 10, 59 1.2]
sāman nu rāye nidhiman nv annaṃ karāmahe su purudha śravāṃsi | [ṚV, 10, 59 2.1]
tā no viśvāni jaritā mamattu parātaraṃ su nirṛtir jihītām | [ṚV, 10, 59 2.2]
abhī ṣv aryaḥ pauṃsyair bhavema dyaur na bhūmiṃ girayo nājrān | [ṚV, 10, 59 3.1]
tā no viśvāni jaritā ciketa parātaraṃ su nirṛtir jihītām | [ṚV, 10, 59 3.2]
mo ṣu ṇaḥ soma mṛtyave parā dāḥ paśyema nu sūryam uccarantam | [ṚV, 10, 59 4.1]
dyubhir hito jarimā sū no astu parātaraṃ su nirṛtir jihītām | [ṚV, 10, 59 4.2]
asunīte mano asmāsu dhāraya jīvātave su pra tirā na āyuḥ | [ṚV, 10, 59 5.1]
rārandhi naḥ sūryasya saṃdṛśi ghṛtena tvaṃ tanvaṃ vardhayasva | [ṚV, 10, 59 5.2]
asunīte punar asmāsu cakṣuḥ punaḥ prāṇam iha no dhehi bhogam | [ṚV, 10, 59 6.1]
jyok paśyema sūryam uccarantam anumate mṛḍayā naḥ svasti | [ṚV, 10, 59 6.2]
punar no asum pṛthivī dadātu punar dyaur devī punar antarikṣam | [ṚV, 10, 59 7.1]
punar naḥ somas tanvaṃ dadātu punaḥ pūṣā pathyāṃ yā svastiḥ | [ṚV, 10, 59 7.2]
śaṃ rodasī subandhave yahvī ṛtasya mātarā | [ṚV, 10, 59 8.1]
bharatām apa yad rapo dyauḥ pṛthivi kṣamā rapo mo ṣu te kiṃ canāmamat | [ṚV, 10, 59 8.2]
ava dvake ava trikā divaś caranti bheṣajā | [ṚV, 10, 59 9.1]
kṣamā cariṣṇv ekakam bharatām apa yad rapo dyauḥ pṛthivi kṣamā rapo mo ṣu te kiṃ canāmamat | [ṚV, 10, 59 9.2]
sam indreraya gām anaḍvāhaṃ ya āvahad uśīnarāṇyā anaḥ | [ṚV, 10, 59 10.1]
bharatām apa yad rapo dyauḥ pṛthivi kṣamā rapo mo ṣu te kiṃ canāmamat | [ṚV, 10, 59 10.2]
{ṚV, 10, 60}
ā janaṃ tveṣasaṃdṛśam māhīnānām upastutam | [ṚV, 10, 60 1.1]
aganma bibhrato namaḥ | [ṚV, 10, 60 1.2]
asamātiṃ nitośanaṃ tveṣaṃ niyayinaṃ ratham | [ṚV, 10, 60 2.1]
bhajerathasya satpatim | [ṚV, 10, 60 2.2]
yo janān mahiṣāṁ ivātitasthau pavīravān | [ṚV, 10, 60 3.1]
utāpavīravān yudhā | [ṚV, 10, 60 3.2]
yasyekṣvākur upa vrate revān marāyy edhate | [ṚV, 10, 60 4.1]
divīva pañca kṛṣṭayaḥ | [ṚV, 10, 60 4.2]
indra kṣatrā asamātiṣu rathaproṣṭheṣu dhāraya divi iva sūryam dṛśe | [ṚV, 10, 60 603514_1]
agastyasya nadbhyaḥ saptī yunakṣi rohitā | [ṚV, 10, 60 6.1]
paṇīn ny akramīr abhi viśvān rājann arādhasaḥ | [ṚV, 10, 60 6.2]
ayam mātāyam pitāyaṃ jīvātur āgamat | [ṚV, 10, 60 7.1]
idaṃ tava prasarpaṇaṃ subandhav ehi nir ihi | [ṚV, 10, 60 7.2]
yathā yugam varatrayā nahyanti dharuṇāya kam evā dādhāra te manaḥ jīvātave na mṛtyave atha u ariṣṭatātaye | [ṚV, 10, 60 603521_1]
yathā iyam pṛthivī mahī dādhāra imān vanaspatīn evā dādhāra te manaḥ jīvātave na mṛtyave atha u ariṣṭatātaye | [ṚV, 10, 60 603523_1]
yamād ahaṃ vaivasvatāt subandhor mana ābharam | [ṚV, 10, 60 10.1]
jīvātave na mṛtyave 'tho ariṣṭatātaye | [ṚV, 10, 60 10.2]
nyag vāto 'va vāti nyak tapati sūryaḥ | [ṚV, 10, 60 11.1]
nīcīnam aghnyā duhe nyag bhavatu te rapaḥ | [ṚV, 10, 60 11.2]
ayam me hasto bhagavān ayam me bhagavattaraḥ | [ṚV, 10, 60 12.1]
ayam me viśvabheṣajo 'yaṃ śivābhimarśanaḥ | [ṚV, 10, 60 12.2]
{ṚV, 10, 61}
idam itthā raudraṃ gūrtavacā brahma kratvā śacyām antar ājau | [ṚV, 10, 61 1.1]
krāṇā yad asya pitarā maṃhaneṣṭhāḥ parṣat pakthe ahann ā sapta hotṝn | [ṚV, 10, 61 1.2]
sa id dānāya dabhyāya vanvañcyavānaḥ sūdair amimīta vedim | [ṚV, 10, 61 2.1]
tūrvayāṇo gūrtavacastamaḥ kṣodo na reta itaūti siñcat | [ṚV, 10, 61 2.2]
mano na yeṣu havaneṣu tigmaṃ vipaḥ śacyā vanutho dravantā | [ṚV, 10, 61 3.1]
ā yaḥ śaryābhis tuvinṛmṇo asyāśrīṇītādiśaṃ gabhastau | [ṚV, 10, 61 3.2]
kṛṣṇā yad goṣv aruṇīṣu sīdad divo napātāśvinā huve vām | [ṚV, 10, 61 4.1]
vītam me yajñam ā gatam me annaṃ vavanvāṃsā neṣam asmṛtadhrū | [ṚV, 10, 61 4.2]
prathiṣṭa yasya vīrakarmam iṣṇad anuṣṭhitaṃ nu naryo apauhat | [ṚV, 10, 61 5.1]
punas tad ā vṛhati yat kanāyā duhitur ā anubhṛtam anarvā | [ṚV, 10, 61 5.2]
madhyā yat kartvam abhavad abhīke kāmaṃ kṛṇvāne pitari yuvatyām | [ṚV, 10, 61 6.1]
manānag reto jahatur viyantā sānau niṣiktaṃ sukṛtasya yonau | [ṚV, 10, 61 6.2]
pitā yat svāṃ duhitaram adhi ṣkan kṣmayā retaḥ saṃ jagmāno ni ṣiñcat | [ṚV, 10, 61 7.1]
svādhyo 'janayan brahma devā vāstoṣpatiṃ vratapāṃ nir atakṣan | [ṚV, 10, 61 7.2]
sa īṃ vṛṣā na phenam asyad ājau smad ā paraid apa dabhracetāḥ | [ṚV, 10, 61 8.1]
sarat padā na dakṣiṇā parāvṛṅ na tā nu me pṛśanyo jagṛbhre | [ṚV, 10, 61 8.2]
makṣū na vahniḥ prajāyā upabdir agniṃ na nagna upa sīdad ūdhaḥ | [ṚV, 10, 61 9.1]
sanitedhmaṃ sanitota vājaṃ sa dhartā jajñe sahasā yavīyut | [ṚV, 10, 61 9.2]
makṣū kanāyāḥ sakhyaṃ navagvā ṛtaṃ vadanta ṛtayuktim agman | [ṚV, 10, 61 10.1]
dvibarhaso ya upa gopam āgur adakṣiṇāso acyutā dudukṣan | [ṚV, 10, 61 10.2]
makṣū kanāyāḥ sakhyaṃ navīyo rādho na reta ṛtam it turaṇyan | [ṚV, 10, 61 11.1]
śuci yat te rekṇa āyajanta sabardughāyāḥ paya usriyāyāḥ | [ṚV, 10, 61 11.2]
paśvā yat paścā viyutā budhanteti bravīti vaktarī rarāṇaḥ | [ṚV, 10, 61 12.1]
vasor vasutvā kāravo 'nehā viśvaṃ viveṣṭi draviṇam upa kṣu | [ṚV, 10, 61 12.2]
tad in nv asya pariṣadvāno agman purū sadanto nārṣadam bibhitsan | [ṚV, 10, 61 13.1]
vi śuṣṇasya saṃgrathitam anarvā vidat puruprajātasya guhā yat | [ṚV, 10, 61 13.2]
bhargaḥ ha nāma uta yasya devāḥ svar na ye triṣadhasthe niṣeduḥ agniḥ ha nāma uta jātavedāḥ | [ṚV, 10, 61 603556_1]
śrudhi naḥ hotar ṛtasya hotā adhruk | [ṚV, 10, 61 603557_1]
uta tyā me raudrāv arcimantā nāsatyāv indra gūrtaye yajadhyai | [ṚV, 10, 61 15.1]
manuṣvad vṛktabarhiṣe rarāṇā mandū hitaprayasā vikṣu yajyū | [ṚV, 10, 61 15.2]
ayam stutaḥ rājā vandi vedhāḥ | [ṚV, 10, 61 603560_1]
apaḥ ca vipraḥ tarati sva setuḥ | [ṚV, 10, 61 603560_2]
sa kakṣīvantam rejayat saḥ agnim nemim na cakram arvataḥ raghudru | [ṚV, 10, 61 603561_1]
sa dvibandhur vaitaraṇo yaṣṭā sabardhuṃ dhenum asvaṃ duhadhyai | [ṚV, 10, 61 17.1]
saṃ yan mitrāvaruṇā vṛñja ukthair jyeṣṭhebhir aryamaṇaṃ varūthaiḥ | [ṚV, 10, 61 17.2]
tadbandhuḥ sūrir divi te dhiyandhā nābhānediṣṭho rapati pra venan | [ṚV, 10, 61 18.1]
sā no nābhiḥ paramāsya vā ghāhaṃ tat paścā katithaś cid āsa | [ṚV, 10, 61 18.2]
iyam me nābhir iha me sadhastham ime me devā ayam asmi sarvaḥ | [ṚV, 10, 61 19.1]
dvijā aha prathamajā ṛtasyedaṃ dhenur aduhaj jāyamānā | [ṚV, 10, 61 19.2]
adhāsu mandro aratir vibhāvāva syati dvivartanir vaneṣāṭ | [ṚV, 10, 61 20.1]
ūrdhvā yacchreṇir na śiśur dan makṣū sthiraṃ śevṛdhaṃ sūta mātā | [ṚV, 10, 61 20.2]
adhā gāva upamātiṃ kanāyā anu śvāntasya kasya cit pareyuḥ | [ṚV, 10, 61 21.1]
śrudhi tvaṃ sudraviṇo nas tvaṃ yāḍ āśvaghnasya vāvṛdhe sūnṛtābhiḥ | [ṚV, 10, 61 21.2]
adha tvam indra viddhy asmān maho rāye nṛpate vajrabāhuḥ | [ṚV, 10, 61 22.1]
rakṣā ca no maghonaḥ pāhi sūrīn anehasas te harivo abhiṣṭau | [ṚV, 10, 61 22.2]
adha yad rājānā gaviṣṭau sarat saraṇyuḥ kārave jaraṇyuḥ | [ṚV, 10, 61 23.1]
vipraḥ preṣṭhaḥ sa hy eṣām babhūva parā ca vakṣad uta parṣad enān | [ṚV, 10, 61 23.2]
adhā nv asya jenyasya puṣṭau vṛthā rebhanta īmahe tad ū nu | [ṚV, 10, 61 24.1]
saraṇyur asya sūnur aśvo vipraś cāsi śravasaś ca sātau | [ṚV, 10, 61 24.2]
yuvor yadi sakhyāyāsme śardhāya stomaṃ jujuṣe namasvān | [ṚV, 10, 61 25.1]
viśvatra yasminn ā giraḥ samīcīḥ pūrvīva gātur dāśat sūnṛtāyai | [ṚV, 10, 61 25.2]
sa gṛṇāno adbhir devavān iti subandhur namasā sūktaiḥ | [ṚV, 10, 61 26.1]
vardhad ukthair vacobhir ā hi nūnaṃ vy adhvaiti payasa usriyāyāḥ | [ṚV, 10, 61 26.2]
ta ū ṣu ṇo maho yajatrā bhūta devāsa ūtaye sajoṣāḥ | [ṚV, 10, 61 27.1]
ye vājāṁ anayatā viyanto ye sthā nicetāro amūrāḥ | [ṚV, 10, 61 27.2]
{ṚV, 10, 62}
ye yajñena dakṣiṇayā samaktā indrasya sakhyam amṛtatvam ānaśa | [ṚV, 10, 62 1.1]
tebhyo bhadram aṅgiraso vo astu prati gṛbhṇīta mānavaṃ sumedhasaḥ | [ṚV, 10, 62 1.2]
ya udājan pitaro gomayaṃ vasv ṛtenābhindan parivatsare valam | [ṚV, 10, 62 2.1]
dīrghāyutvam aṅgiraso vo astu prati gṛbhṇīta mānavaṃ sumedhasaḥ | [ṚV, 10, 62 2.2]
ya ṛtena sūryam ārohayan divy aprathayan pṛthivīm mātaraṃ vi | [ṚV, 10, 62 3.1]
suprajāstvam aṅgiraso vo astu prati gṛbhṇīta mānavaṃ sumedhasaḥ | [ṚV, 10, 62 3.2]
ayaṃ nābhā vadati valgu vo gṛhe devaputrā ṛṣayas tacchṛṇotana | [ṚV, 10, 62 4.1]
subrahmaṇyam aṅgiraso vo astu prati gṛbhṇīta mānavaṃ sumedhasaḥ | [ṚV, 10, 62 4.2]
virūpāsa id ṛṣayas ta id gambhīravepasaḥ | [ṚV, 10, 62 5.1]
te aṅgirasaḥ sūnavaḥ | [ṚV, 10, 62 603593_1]
te agneḥ pari jajñire | [ṚV, 10, 62 603593_2]
ye agneḥ pari jajñire virūpāso divas pari | [ṚV, 10, 62 6.1]
navagvo nu daśagvo aṅgirastamo sacā deveṣu maṃhate | [ṚV, 10, 62 6.2]
indreṇa yujā niḥ sṛjanta vāghato vrajaṃ gomantam aśvinam | [ṚV, 10, 62 7.1]
sahasram me dadato aṣṭakarṇyaḥ śravo deveṣv akrata | [ṚV, 10, 62 7.2]
pra nūnaṃ jāyatām ayam manus tokmeva rohatu | [ṚV, 10, 62 8.1]
yaḥ sahasraṃ śatāśvaṃ sadyo dānāya maṃhate | [ṚV, 10, 62 8.2]
na tam aśnoti kaścana divaḥ iva sānū ārabham | [ṚV, 10, 62 603600_1]
sāvarṇyasya dakṣiṇā vi sindhuḥ iva paprathe | [ṚV, 10, 62 603601_1]
uta dāsā pariviṣe smaddiṣṭī goparīṇasā | [ṚV, 10, 62 10.1]
yadus turvaś ca māmahe | [ṚV, 10, 62 10.2]
sahasradā grāmaṇīr mā riṣan manuḥ sūryeṇāsya yatamānaitu dakṣiṇā | [ṚV, 10, 62 11.1]
sāvarṇer devāḥ pra tirantv āyur yasminn aśrāntā asanāma vājam | [ṚV, 10, 62 11.2]
{ṚV, 10, 63}
parāvato ye didhiṣanta āpyam manuprītāso janimā vivasvataḥ | [ṚV, 10, 63 1.1]
yayāter ye nahuṣyasya barhiṣi devā āsate te adhi bruvantu naḥ | [ṚV, 10, 63 1.2]
viśvā hi vo namasyāni vandyā nāmāni devā uta yajñiyāni vaḥ | [ṚV, 10, 63 2.1]
ye stha jātā aditer adbhyas pari ye pṛthivyās te ma iha śrutā havam | [ṚV, 10, 63 2.2]
yebhyo mātā madhumat pinvate payaḥ pīyūṣaṃ dyaur aditir adribarhāḥ | [ṚV, 10, 63 3.1]
ukthaśuṣmān vṛṣabharān svapnasas tāṁ ādityāṁ anu madā svastaye | [ṚV, 10, 63 3.2]
nṛcakṣaso animiṣanto arhaṇā bṛhad devāso amṛtatvam ānaśuḥ | [ṚV, 10, 63 4.1]
jyotīrathā ahimāyā anāgaso divo varṣmāṇaṃ vasate svastaye | [ṚV, 10, 63 4.2]
samrājo ye suvṛdho yajñam āyayur aparihvṛtā dadhire divi kṣayam | [ṚV, 10, 63 5.1]
tāṁ ā vivāsa namasā suvṛktibhir maho ādityāṁ aditiṃ svastaye | [ṚV, 10, 63 5.2]
ko va stomaṃ rādhati yaṃ jujoṣatha viśve devāso manuṣo yati ṣṭhana | [ṚV, 10, 63 6.1]
ko vo 'dhvaraṃ tuvijātā araṃ karad yo naḥ parṣad aty aṃhaḥ svastaye | [ṚV, 10, 63 6.2]
yebhyo hotrām prathamām ā yeje manuḥ samiddhāgnir manasā sapta hotṛbhiḥ | [ṚV, 10, 63 7.1]
ta ādityā abhayaṃ śarma yacchata sugā naḥ karta supathā svastaye | [ṚV, 10, 63 7.2]
ya īśire bhuvanasya pracetaso viśvasya sthātur jagataś ca mantavaḥ | [ṚV, 10, 63 8.1]
te naḥ kṛtād akṛtād enasas pary adyā devāsaḥ pipṛtā svastaye | [ṚV, 10, 63 8.2]
bhareṣv indraṃ suhavaṃ havāmahe 'ṃhomucaṃ sukṛtaṃ daivyaṃ janam | [ṚV, 10, 63 9.1]
agnim mitraṃ varuṇaṃ sātaye bhagaṃ dyāvāpṛthivī marutaḥ svastaye | [ṚV, 10, 63 9.2]
sutrāmāṇam pṛthivīṃ dyām anehasaṃ suśarmāṇam aditiṃ supraṇītim | [ṚV, 10, 63 10.1]
daivīṃ nāvaṃ svaritrām anāgasam asravantīm ā ruhemā svastaye | [ṚV, 10, 63 10.2]
viśve yajatrā adhi vocatotaye trāyadhvaṃ no durevāyā abhihrutaḥ | [ṚV, 10, 63 11.1]
satyayā vo devahūtyā huvema śṛṇvato devā avase svastaye | [ṚV, 10, 63 11.2]
apāmīvām apa viśvām anāhutim apārātiṃ durvidatrām aghāyataḥ | [ṚV, 10, 63 12.1]
āre devā dveṣo asmad yuyotanoru ṇaḥ śarma yacchatā svastaye | [ṚV, 10, 63 12.2]
ariṣṭaḥ sa marto viśva edhate pra prajābhir jāyate dharmaṇas pari | [ṚV, 10, 63 13.1]
yam ādityāso nayathā sunītibhir ati viśvāni duritā svastaye | [ṚV, 10, 63 13.2]
yaṃ devāso 'vatha vājasātau yaṃ śūrasātā maruto hite dhane | [ṚV, 10, 63 14.1]
prātaryāvāṇaṃ ratham indra sānasim ariṣyantam ā ruhemā svastaye | [ṚV, 10, 63 14.2]
svasti naḥ pathyāsu dhanvasu svasty apsu vṛjane svarvati | [ṚV, 10, 63 15.1]
svasti naḥ putrakṛtheṣu yoniṣu svasti rāye maruto dadhātana | [ṚV, 10, 63 15.2]
svastir iddhi prapathe śreṣṭhā rekṇasvaty abhi yā vāmam eti | [ṚV, 10, 63 16.1]
sā no amā so araṇe ni pātu svāveśā bhavatu devagopā | [ṚV, 10, 63 16.2]
evā plateḥ sūnur avīvṛdhad vo viśva ādityā adite manīṣī | [ṚV, 10, 63 17.1]
īśānāso naro amartyenāstāvi jano divyo gayena | [ṚV, 10, 63 17.2]
{ṚV, 10, 64}
kathā devānāṃ katamasya yāmani sumantu nāma śṛṇvatām manāmahe | [ṚV, 10, 64 1.1]
ko mṛḍāti katamo no mayas karat katama ūtī abhy ā vavartati | [ṚV, 10, 64 1.2]
kratūyanti kratavo hṛtsu dhītayo venanti venāḥ patayanty ā diśaḥ | [ṚV, 10, 64 2.1]
na marḍitā vidyate anya ebhyo deveṣu me adhi kāmā ayaṃsata | [ṚV, 10, 64 2.2]
narā vā śaṃsam pūṣaṇam agohyam agniṃ deveddham abhy arcase girā | [ṚV, 10, 64 3.1]
sūryāmāsā candramasā yamaṃ divi tritaṃ vātam uṣasam aktum aśvinā | [ṚV, 10, 64 3.2]
kathā kavis tuvīravān kayā girā bṛhaspatir vāvṛdhate suvṛktibhiḥ | [ṚV, 10, 64 4.1]
aja ekapāt suhavebhir ṛkvabhir ahiḥ śṛṇotu budhnyo havīmani | [ṚV, 10, 64 4.2]
dakṣasya vādite janmani vrate rājānā mitrāvaruṇā vivāsasi | [ṚV, 10, 64 5.1]
atūrtapanthāḥ pururatho aryamā saptahotā viṣurūpeṣu janmasu | [ṚV, 10, 64 5.2]
te no arvanto havanaśruto havaṃ viśve śṛṇvantu vājino mitadravaḥ | [ṚV, 10, 64 6.1]
sahasrasā medhasātāv iva tmanā maho ye dhanaṃ samitheṣu jabhrire | [ṚV, 10, 64 6.2]
pra vo vāyuṃ rathayujam purandhiṃ stomaiḥ kṛṇudhvaṃ sakhyāya pūṣaṇam | [ṚV, 10, 64 7.1]
te hi devasya savituḥ savīmani kratuṃ sacante sacitaḥ sacetasaḥ | [ṚV, 10, 64 7.2]
triḥ sapta sasrā nadyo mahīr apo vanaspatīn parvatāṁ agnim ūtaye | [ṚV, 10, 64 8.1]
kṛśānum astṝn tiṣyaṃ sadhastha ā rudraṃ rudreṣu rudriyaṃ havāmahe | [ṚV, 10, 64 8.2]
sarasvatī sarayuḥ sindhur ūrmibhir maho mahīr avasā yantu vakṣaṇīḥ | [ṚV, 10, 64 9.1]
devīr āpo mātaraḥ sūdayitnvo ghṛtavat payo madhuman no arcata | [ṚV, 10, 64 9.2]
uta mātā bṛhaddivā śṛṇotu nas tvaṣṭā devebhir janibhiḥ pitā vacaḥ | [ṚV, 10, 64 10.1]
ṛbhukṣā vājo rathaspatir bhago raṇvaḥ śaṃsaḥ śaśamānasya pātu naḥ | [ṚV, 10, 64 10.2]
raṇvaḥ saṃdṛṣṭau pitumāṁ iva kṣayo bhadrā rudrāṇām marutām upastutiḥ | [ṚV, 10, 64 11.1]
gobhiḥ ṣyāma yaśaso janeṣv ā sadā devāsa iḍayā sacemahi | [ṚV, 10, 64 11.2]
yām me dhiyam marutaḥ indra devāḥ adadāta varuṇa mitra yūyam tām pīpayata payasā iva dhenum | [ṚV, 10, 64 603663_1]
kuvid giraḥ adhi rathe vahātha | [ṚV, 10, 64 603663_2]
kuvid aṅga prati yathā cid asya naḥ sajātyasya maruto bubodhatha | [ṚV, 10, 64 13.1]
nābhā yatra prathamaṃ saṃ nasāmahe tatra jāmitvam aditir dadhātu naḥ | [ṚV, 10, 64 13.2]
te hi dyāvāpṛthivī mātarā mahī devī devāñ janmanā yajñiye itaḥ | [ṚV, 10, 64 14.1]
ubhe bibhṛta ubhayam bharīmabhiḥ purū retāṃsi pitṛbhiś ca siñcataḥ | [ṚV, 10, 64 14.2]
vi ṣā hotrā viśvam aśnoti vāryam bṛhaspatir aramatiḥ panīyasī | [ṚV, 10, 64 15.1]
grāvā yatra madhuṣud ucyate bṛhad avīvaśanta matibhir manīṣiṇaḥ | [ṚV, 10, 64 15.2]
evā kavis tuvīravāṁ ṛtajñā draviṇasyur draviṇasaś cakānaḥ | [ṚV, 10, 64 16.1]
ukthebhir atra matibhiś ca vipro 'pīpayad gayo divyāni janma | [ṚV, 10, 64 16.2]
evā plateḥ sūnur avīvṛdhad vo viśva ādityā adite manīṣī | [ṚV, 10, 64 17.1]
īśānāso naro amartyenāstāvi jano divyo gayena | [ṚV, 10, 64 17.2]
{ṚV, 10, 65}
agnir indro varuṇo mitro aryamā vāyuḥ pūṣā sarasvatī sajoṣasaḥ | [ṚV, 10, 65 1.1]
ādityā viṣṇur marutaḥ svar bṛhat somo rudro aditir brahmaṇaspatiḥ | [ṚV, 10, 65 1.2]
indrāgnī vṛtrahatyeṣu satpatī mitho hinvānā tanvā samokasā | [ṚV, 10, 65 2.1]
antarikṣam mahy ā paprur ojasā somo ghṛtaśrīr mahimānam īrayan | [ṚV, 10, 65 2.2]
teṣāṃ hi mahnā mahatām anarvaṇāṃ stomāṁ iyarmy ṛtajñā ṛtāvṛdhām | [ṚV, 10, 65 3.1]
ye apsavam arṇavaṃ citrarādhasas te no rāsantām mahaye sumitryāḥ | [ṚV, 10, 65 3.2]
svarṇaram antarikṣāṇi rocanā dyāvābhūmī pṛthivīṃ skambhur ojasā | [ṚV, 10, 65 4.1]
pṛkṣā iva mahayantaḥ surātayo devā stavante manuṣāya sūrayaḥ | [ṚV, 10, 65 4.2]
mitrāya śikṣa varuṇāya dāśuṣe yā samrājā manasā na pra yucchataḥ | [ṚV, 10, 65 5.1]
yayor dhāma dharmaṇā rocate bṛhad yayor ubhe rodasī nādhasī vṛtau | [ṚV, 10, 65 5.2]
yā gaur vartanim paryeti niṣkṛtam payo duhānā vratanīr avārataḥ | [ṚV, 10, 65 6.1]
sā prabruvāṇā varuṇāya dāśuṣe devebhyo dāśaddhaviṣā vivasvate | [ṚV, 10, 65 6.2]
divakṣaso agnijihvā ṛtāvṛdha ṛtasya yoniṃ vimṛśanta āsate | [ṚV, 10, 65 7.1]
dyāṃ skabhitvy apa ā cakrur ojasā yajñaṃ janitvī tanvī ni māmṛjuḥ | [ṚV, 10, 65 7.2]
pari kṣitā pitarā pūrvajāvarī ṛtasya yonā kṣayataḥ samokasā | [ṚV, 10, 65 8.1]
dyāvāpṛthivī varuṇāya savrate ghṛtavat payo mahiṣāya pinvataḥ | [ṚV, 10, 65 8.2]
parjanyāvātā vṛṣabhā purīṣiṇendravāyū varuṇo mitro aryamā | [ṚV, 10, 65 9.1]
devāṁ ādityāṁ aditiṃ havāmahe ye pārthivāso divyāso apsu ye | [ṚV, 10, 65 9.2]
tvaṣṭāraṃ vāyum ṛbhavo ya ohate daivyā hotārā uṣasaṃ svastaye | [ṚV, 10, 65 10.1]
bṛhaspatiṃ vṛtrakhādaṃ sumedhasam indriyaṃ somaṃ dhanasā u īmahe | [ṚV, 10, 65 10.2]
brahma gām aśvaṃ janayanta oṣadhīr vanaspatīn pṛthivīm parvatāṁ apaḥ | [ṚV, 10, 65 11.1]
sūryaṃ divi rohayantaḥ sudānava āryā vratā visṛjanto adhi kṣami | [ṚV, 10, 65 11.2]
bhujyum aṃhasaḥ pipṛtho nir aśvinā śyāvam putraṃ vadhrimatyā ajinvatam | [ṚV, 10, 65 12.1]
kamadyuvaṃ vimadāyohathur yuvaṃ viṣṇāpvaṃ viśvakāyāva sṛjathaḥ | [ṚV, 10, 65 12.2]
pāvīravī tanyatur ekapād ajo divo dhartā sindhur āpaḥ samudriyaḥ | [ṚV, 10, 65 13.1]
viśve devāsaḥ śṛṇavan vacāṃsi me sarasvatī saha dhībhiḥ purandhyā | [ṚV, 10, 65 13.2]
viśve devāḥ saha dhībhiḥ purandhyā manor yajatrā amṛtā ṛtajñāḥ | [ṚV, 10, 65 14.1]
rātiṣāco abhiṣācaḥ svarvidaḥ svar giro brahma sūktaṃ juṣerata | [ṚV, 10, 65 14.2]
devān vasiṣṭho amṛtān vavande ye viśvā bhuvanābhi pratasthuḥ | [ṚV, 10, 65 15.1]
te no rāsantām urugāyam adya yūyam pāta svastibhiḥ sadā naḥ | [ṚV, 10, 65 15.2]
{ṚV, 10, 66}
devān huve bṛhacchravasaḥ svastaye jyotiṣkṛto adhvarasya pracetasaḥ | [ṚV, 10, 66 1.1]
ye vāvṛdhuḥ prataraṃ viśvavedasa indrajyeṣṭhāso amṛtā ṛtāvṛdhaḥ | [ṚV, 10, 66 1.2]
indraprasūtā varuṇapraśiṣṭā ye sūryasya jyotiṣo bhāgam ānaśuḥ | [ṚV, 10, 66 2.1]
marudgaṇe vṛjane manma dhīmahi māghone yajñaṃ janayanta sūrayaḥ | [ṚV, 10, 66 2.2]
indro vasubhiḥ pari pātu no gayam ādityair no aditiḥ śarma yacchatu | [ṚV, 10, 66 3.1]
rudro rudrebhir devo mṛḍayāti nas tvaṣṭā no gnābhiḥ suvitāya jinvatu | [ṚV, 10, 66 3.2]
aditir dyāvāpṛthivī ṛtam mahad indrāviṣṇū marutaḥ svar bṛhat | [ṚV, 10, 66 4.1]
devāṁ ādityāṁ avase havāmahe vasūn rudrān savitāraṃ sudaṃsasam | [ṚV, 10, 66 4.2]
sarasvān dhībhir varuṇo dhṛtavrataḥ pūṣā viṣṇur mahimā vāyur aśvinā | [ṚV, 10, 66 5.1]
brahmakṛto amṛtā viśvavedasaḥ śarma no yaṃsan trivarūtham aṃhasaḥ | [ṚV, 10, 66 5.2]
vṛṣā yajño vṛṣaṇaḥ santu yajñiyā vṛṣaṇo devā vṛṣaṇo haviṣkṛtaḥ | [ṚV, 10, 66 6.1]
vṛṣaṇā dyāvāpṛthivī ṛtāvarī vṛṣā parjanyo vṛṣaṇo vṛṣastubhaḥ | [ṚV, 10, 66 6.2]
agnīṣomā vṛṣaṇā vājasātaye purupraśastā vṛṣaṇā upa bruve | [ṚV, 10, 66 7.1]
yāv ījire vṛṣaṇo devayajyayā tā naḥ śarma trivarūthaṃ vi yaṃsataḥ | [ṚV, 10, 66 7.2]
dhṛtavratāḥ kṣatriyā yajñaniṣkṛto bṛhaddivā adhvarāṇām abhiśriyaḥ | [ṚV, 10, 66 8.1]
agnihotāra ṛtasāpo adruho 'po asṛjann anu vṛtratūrye | [ṚV, 10, 66 8.2]
dyāvāpṛthivī janayann abhi vratāpa oṣadhīr vanināni yajñiyā | [ṚV, 10, 66 9.1]
antarikṣaṃ svar ā paprur ūtaye vaśaṃ devāsas tanvī ni māmṛjuḥ | [ṚV, 10, 66 9.2]
dhartāro diva ṛbhavaḥ suhastā vātāparjanyā mahiṣasya tanyatoḥ | [ṚV, 10, 66 10.1]
āpa oṣadhīḥ pra tirantu no giro bhago rātir vājino yantu me havam | [ṚV, 10, 66 10.2]
samudraḥ sindhū rajo antarikṣam aja ekapāt tanayitnur arṇavaḥ | [ṚV, 10, 66 11.1]
ahir budhnyaḥ śṛṇavad vacāṃsi me viśve devāsa uta sūrayo mama | [ṚV, 10, 66 11.2]
syāma vo manavo devavītaye prāñcaṃ no yajñam pra ṇayata sādhuyā | [ṚV, 10, 66 12.1]
ādityā rudrā vasavaḥ sudānava imā brahma śasyamānāni jinvata | [ṚV, 10, 66 12.2]
daivyā hotārā prathamā purohita ṛtasya panthām anv emi sādhuyā | [ṚV, 10, 66 13.1]
kṣetrasya patim prativeśam īmahe viśvān devāṁ amṛtāṁ aprayucchataḥ | [ṚV, 10, 66 13.2]
vasiṣṭhāsaḥ pitṛvad vācam akrata devāṁ īḍānā ṛṣivat svastaye | [ṚV, 10, 66 14.1]
prītā iva jñātayaḥ kāmam etyāsme devāso 'va dhūnutā vasu | [ṚV, 10, 66 14.2]
devān vasiṣṭho amṛtān vavande ye viśvā bhuvanābhi pratasthuḥ | [ṚV, 10, 66 15.1]
te no rāsantām urugāyam adya yūyam pāta svastibhiḥ sadā naḥ | [ṚV, 10, 66 15.2]
{ṚV, 10, 67}
imāṃ dhiyaṃ saptaśīrṣṇīm pitā na ṛtaprajātām bṛhatīm avindat | [ṚV, 10, 67 1.1]
turīyaṃ svij janayad viśvajanyo 'yāsya uktham indrāya śaṃsan | [ṚV, 10, 67 1.2]
ṛtaṃ śaṃsanta ṛju dīdhyānā divas putrāso asurasya vīrāḥ | [ṚV, 10, 67 2.1]
vipram padam aṅgiraso dadhānā yajñasya dhāma prathamam mananta | [ṚV, 10, 67 2.2]
haṃsair iva sakhibhir vāvadadbhir aśmanmayāni nahanā vyasyan | [ṚV, 10, 67 3.1]
bṛhaspatir abhi kanikradad gā uta prāstaud uc ca vidvāṁ agāyat | [ṚV, 10, 67 3.2]
avo dvābhyām para ekayā gā guhā tiṣṭhantīr anṛtasya setau | [ṚV, 10, 67 4.1]
bṛhaspatis tamasi jyotir icchann ud usrā ākar vi hi tisra āvaḥ | [ṚV, 10, 67 4.2]
vibhidyā puraṃ śayathem apācīṃ nis trīṇi sākam udadher akṛntat | [ṚV, 10, 67 5.1]
bṛhaspatir uṣasaṃ sūryaṃ gām arkaṃ viveda stanayann iva dyauḥ | [ṚV, 10, 67 5.2]
indro valaṃ rakṣitāraṃ dughānāṃ kareṇeva vi cakartā raveṇa | [ṚV, 10, 67 6.1]
svedāñjibhir āśiram icchamāno 'rodayat paṇim ā gā amuṣṇāt | [ṚV, 10, 67 6.2]
sa īṃ satyebhiḥ sakhibhiḥ śucadbhir godhāyasaṃ vi dhanasair adardaḥ | [ṚV, 10, 67 7.1]
brahmaṇaspatir vṛṣabhir varāhair gharmasvedebhir draviṇaṃ vy ānaṭ | [ṚV, 10, 67 7.2]
te satyena manasā gopatiṃ gā iyānāsa iṣaṇayanta dhībhiḥ | [ṚV, 10, 67 8.1]
bṛhaspatir mithoavadyapebhir ud usriyā asṛjata svayugbhiḥ | [ṚV, 10, 67 8.2]
taṃ vardhayanto matibhiḥ śivābhiḥ siṃham iva nānadataṃ sadhasthe | [ṚV, 10, 67 9.1]
bṛhaspatiṃ vṛṣaṇaṃ śūrasātau bhare bhare anu madema jiṣṇum | [ṚV, 10, 67 9.2]
yadā vājam asanad viśvarūpam ā dyām arukṣad uttarāṇi sadma | [ṚV, 10, 67 10.1]
bṛhaspatiṃ vṛṣaṇaṃ vardhayanto nānā santo bibhrato jyotir āsā | [ṚV, 10, 67 10.2]
satyām āśiṣaṃ kṛṇutā vayodhai kīriṃ ciddhy avatha svebhir evaiḥ | [ṚV, 10, 67 11.1]
paścā mṛdho apa bhavantu viśvās tad rodasī śṛṇutaṃ viśvaminve | [ṚV, 10, 67 11.2]
indro mahnā mahato arṇavasya vi mūrdhānam abhinad arbudasya | [ṚV, 10, 67 12.1]
ahann ahim ariṇāt sapta sindhūn devair dyāvāpṛthivī prāvataṃ naḥ | [ṚV, 10, 67 12.2]
{ṚV, 10, 68}
udapruto na vayo rakṣamāṇā vāvadato abhriyasyeva ghoṣāḥ | [ṚV, 10, 68 1.1]
giribhrajo normayo madanto bṛhaspatim abhy arkā anāvan | [ṚV, 10, 68 1.2]
sam gobhiḥ āṅgirasaḥ nakṣamāṇaḥ bhagaḥ iva id aryamaṇam nināya | [ṚV, 10, 68 603760_1]
jane mitraḥ na dampatī anakti | [ṚV, 10, 68 603761_1]
bṛhaspate vājaya āśūn iva ājau | [ṚV, 10, 68 603761_2]
sādhvaryā atithinīr iṣirā spārhāḥ suvarṇā anavadyarūpāḥ | [ṚV, 10, 68 3.1]
bṛhaspatiḥ parvatebhyo vitūryā nir gā ūpe yavam iva sthivibhyaḥ | [ṚV, 10, 68 3.2]
āpruṣāyan madhuna ṛtasya yonim avakṣipann arka ulkām iva dyoḥ | [ṚV, 10, 68 4.1]
bṛhaspatir uddharann aśmano gā bhūmyā udneva vi tvacam bibheda | [ṚV, 10, 68 4.2]
apa jyotiṣā tamo antarikṣād udnaḥ śīpālam iva vāta ājat | [ṚV, 10, 68 5.1]
bṛhaspatir anumṛśyā valasyābhram iva vāta ā cakra ā gāḥ | [ṚV, 10, 68 5.2]
yadā valasya pīyato jasum bhed bṛhaspatir agnitapobhir arkaiḥ | [ṚV, 10, 68 6.1]
dadbhir na jihvā pariviṣṭam ādad āvir nidhīṃr akṛṇod usriyāṇām | [ṚV, 10, 68 6.2]
bṛhaspatir amata hi tyad āsāṃ nāma svarīṇāṃ sadane guhā yat | [ṚV, 10, 68 7.1]
āṇḍeva bhittvā śakunasya garbham ud usriyāḥ parvatasya tmanājat | [ṚV, 10, 68 7.2]
aśnāpinaddham madhu pary apaśyan matsyaṃ na dīna udani kṣiyantam | [ṚV, 10, 68 8.1]
niṣ ṭaj jabhāra camasaṃ na vṛkṣād bṛhaspatir viraveṇā vikṛtya | [ṚV, 10, 68 8.2]
soṣām avindat sa svaḥ so agniṃ so arkeṇa vi babādhe tamāṃsi | [ṚV, 10, 68 9.1]
bṛhaspatir govapuṣo valasya nir majjānaṃ na parvaṇo jabhāra | [ṚV, 10, 68 9.2]
himeva parṇā muṣitā vanāni bṛhaspatinākṛpayad valo gāḥ | [ṚV, 10, 68 10.1]
anānukṛtyam apunaś cakāra yāt sūryāmāsā mitha uccarātaḥ | [ṚV, 10, 68 10.2]
abhi śyāvam na kṛśanebhiḥ aśvam nakṣatrebhiḥ pitaraḥ dyām apiṃśan | [ṚV, 10, 68 603778_1]
rātryām tamaḥ adadhuḥ jyotiḥ ahan | [ṚV, 10, 68 603779_1]
bṛhaspatiḥ bhinat adrim vidat gāḥ | [ṚV, 10, 68 603779_2]
idam akarma namo abhriyāya yaḥ pūrvīr anv ā nonavīti | [ṚV, 10, 68 12.1]
bṛhaspatiḥ sa hi gobhiḥ so aśvaiḥ sa vīrebhiḥ sa nṛbhir no vayo dhāt | [ṚV, 10, 68 12.2]
{ṚV, 10, 69}
bhadrā agner vadhryaśvasya saṃdṛśo vāmī praṇītiḥ suraṇā upetayaḥ | [ṚV, 10, 69 1.1]
yad īṃ sumitrā viśo agra indhate ghṛtenāhuto jarate davidyutat | [ṚV, 10, 69 1.2]
ghṛtam agneḥ vadhryaśvasya vardhanam ghṛtam annam ghṛtam u asya medanam | [ṚV, 10, 69 603784_1]
ghṛtena āhutaḥ urviyā vi paprathe | [ṚV, 10, 69 603785_1]
sūryaḥ iva rocate sarpiḥ āsutiḥ | [ṚV, 10, 69 603785_2]
yat te manur yad anīkaṃ sumitraḥ samīdhe agne tad idaṃ navīyaḥ | [ṚV, 10, 69 3.1]
sa revacchoca sa giro juṣasva sa vājaṃ darṣi sa iha śravo dhāḥ | [ṚV, 10, 69 3.2]
yaṃ tvā pūrvam īḍito vadhryaśvaḥ samīdhe agne sa idaṃ juṣasva | [ṚV, 10, 69 4.1]
sa na stipā uta bhavā tanūpā dātraṃ rakṣasva yad idaṃ te asme | [ṚV, 10, 69 4.2]
bhavā dyumnī vādhryaśvota gopā mā tvā tārīd abhimātir janānām | [ṚV, 10, 69 5.1]
śūra iva dhṛṣṇuś cyavanaḥ sumitraḥ pra nu vocaṃ vādhryaśvasya nāma | [ṚV, 10, 69 5.2]
sam ajryā parvatyā vasūni dāsā vṛtrāṇy āryā jigetha | [ṚV, 10, 69 6.1]
śūra iva dhṛṣṇuś cyavano janānāṃ tvam agne pṛtanāyūṃr abhi ṣyāḥ | [ṚV, 10, 69 6.2]
dīrghatantur bṛhadukṣāyam agniḥ sahasrastarīḥ śatanītha ṛbhvā | [ṚV, 10, 69 7.1]
dyumān dyumatsu nṛbhir mṛjyamānaḥ sumitreṣu dīdayo devayatsu | [ṚV, 10, 69 7.2]
tve dhenuḥ sudughā jātavedo 'saścateva samanā sabardhuk | [ṚV, 10, 69 8.1]
tvaṃ nṛbhir dakṣiṇāvadbhir agne sumitrebhir idhyase devayadbhiḥ | [ṚV, 10, 69 8.2]
devāś cit te amṛtā jātavedo mahimānaṃ vādhryaśva pra vocan | [ṚV, 10, 69 9.1]
yat saṃpṛccham mānuṣīr viśa āyan tvaṃ nṛbhir ajayas tvāvṛdhebhiḥ | [ṚV, 10, 69 9.2]
piteva putram abibhar upasthe tvām agne vadhryaśvaḥ saparyan | [ṚV, 10, 69 10.1]
juṣāṇo asya samidhaṃ yaviṣṭhota pūrvāṃ avanor vrādhataś cit | [ṚV, 10, 69 10.2]
śaśvad agnir vadhryaśvasya śatrūn nṛbhir jigāya sutasomavadbhiḥ | [ṚV, 10, 69 11.1]
samanaṃ cid adahaś citrabhāno 'va vrādhantam abhinad vṛdhaś cit | [ṚV, 10, 69 11.2]
ayam agnir vadhryaśvasya vṛtrahā sanakāt preddho namasopavākyaḥ | [ṚV, 10, 69 12.1]
sa no ajāmīṃr uta vā vijāmīn abhi tiṣṭha śardhato vādhryaśva | [ṚV, 10, 69 12.2]
{ṚV, 10, 70}
imām me agne samidhaṃ juṣasveḍas pade prati haryā ghṛtācīm | [ṚV, 10, 70 1.1]
varṣman pṛthivyāḥ sudinatve ahnām ūrdhvo bhava sukrato devayajyā | [ṚV, 10, 70 1.2]
ā devānām agrayāveha yātu narāśaṃso viśvarūpebhir aśvaiḥ | [ṚV, 10, 70 2.1]
ṛtasya pathā namasā miyedho devebhyo devatamaḥ suṣūdat | [ṚV, 10, 70 2.2]
śaśvattamam īḍate dūtyāya haviṣmanto manuṣyāso agnim | [ṚV, 10, 70 3.1]
vahiṣṭhair aśvaiḥ suvṛtā rathenā devān vakṣi ni ṣadeha hotā | [ṚV, 10, 70 3.2]
vi prathatāṃ devajuṣṭaṃ tiraścā dīrghaṃ drāghmā surabhi bhūtv asme | [ṚV, 10, 70 4.1]
aheḍatā manasā deva barhir indrajyeṣṭhāṁ uśato yakṣi devān | [ṚV, 10, 70 4.2]
divo vā sānu spṛśatā varīyaḥ pṛthivyā vā mātrayā vi śrayadhvam | [ṚV, 10, 70 5.1]
uśatīr dvāro mahinā mahadbhir devaṃ rathaṃ rathayur dhārayadhvam | [ṚV, 10, 70 5.2]
devī divo duhitarā suśilpe uṣāsānaktā sadatāṃ ni yonau | [ṚV, 10, 70 6.1]
ā vāṃ devāsa uśatī uśanta urau sīdantu subhage upasthe | [ṚV, 10, 70 6.2]
ūrdhvo grāvā bṛhad agniḥ samiddhaḥ priyā dhāmāny aditer upasthe | [ṚV, 10, 70 7.1]
purohitāv ṛtvijā yajñe asmin viduṣṭarā draviṇam ā yajethām | [ṚV, 10, 70 7.2]
tisro devīr barhir idaṃ varīya ā sīdata cakṛmā vaḥ syonam | [ṚV, 10, 70 8.1]
manuṣvad yajñaṃ sudhitā havīṃṣīḍā devī ghṛtapadī juṣanta | [ṚV, 10, 70 8.2]
deva tvaṣṭar yaddha cārutvam ānaḍ yad aṅgirasām abhavaḥ sacābhūḥ | [ṚV, 10, 70 9.1]
sa devānām pātha upa pra vidvāṁ uśan yakṣi draviṇodaḥ suratnaḥ | [ṚV, 10, 70 9.2]
vanaspate raśanayā niyūya devānām pāthaḥ upa vakṣi vidvān | [ṚV, 10, 70 603824_1]
svadāti devaḥ kṛṇavat havīṃṣi | [ṚV, 10, 70 603825_1]
avatām dyāvāpṛthivī havam me | [ṚV, 10, 70 603825_2]
āgne vaha varuṇam iṣṭaye na indraṃ divo maruto antarikṣāt | [ṚV, 10, 70 11.1]
sīdantu barhir viśva ā yajatrāḥ svāhā devā amṛtā mādayantām | [ṚV, 10, 70 11.2]
{ṚV, 10, 71}
bṛhaspate prathamam vācaḥ agram yat prairata nāmadheyam dadhānāḥ | [ṚV, 10, 71 603828_1]
yat eṣām śreṣṭham yat aripram āsīt preṇā tat eṣām nihitam guhā āvis | [ṚV, 10, 71 603829_1]
saktum iva titaunā punantaḥ yatra dhīrāḥ manasā vācam akrata atra sakhāyaḥ sakhyāni jānate | [ṚV, 10, 71 603831_1]
bhadrā eṣām lakṣmīḥ nihitā adhi vāci | [ṚV, 10, 71 603831_2]
yajñena vācaḥ padavīyam āyan | [ṚV, 10, 71 603832_1]
tām anu avindan ṛṣiṣu praviṣṭām | [ṚV, 10, 71 603832_2]
tām ābhṛtya vi adadhuḥ purutrā | [ṚV, 10, 71 603833_1]
tām sapta rebhāḥ abhi sam navante | [ṚV, 10, 71 603833_2]
uta tvaḥ paśyan na dadarśa vācam uta tvaḥ śṛṇvan na śṛṇoty enām | [ṚV, 10, 71 4.1]
uto tvasmai tanvaṃ vi sasre jāyeva patya uśatī suvāsāḥ | [ṚV, 10, 71 4.2]
uta tvaṃ sakhye sthirapītam āhur nainaṃ hinvanty api vājineṣu | [ṚV, 10, 71 5.1]
adhenvā carati māyayaiṣa vācaṃ śuśruvāṁ aphalām apuṣpām | [ṚV, 10, 71 5.2]
yaḥ tityāja sacividam sakhāyam na tasya vāci api bhāgaḥ asti | [ṚV, 10, 71 603838_1]
yat īm śṛṇoti alakam śṛṇoti | [ṚV, 10, 71 603839_1]
nahi praveda su kṛtasya panthām | [ṚV, 10, 71 603839_2]
akṣaṇvantaḥ karṇavantaḥ sakhāyaḥ manaḥ javeṣu asamāḥ babhūvuḥ | [ṚV, 10, 71 603840_1]
ādaghnāsaḥ upakakṣāsaḥ u tve hradāḥ iva snātvāḥ u tve dadṛśre | [ṚV, 10, 71 603841_1]
hṛdā taṣṭeṣu manaso javeṣu yad brāhmaṇāḥ saṃyajante sakhāyaḥ | [ṚV, 10, 71 8.1]
atrāha tvaṃ vi jahur vedyābhir ohabrahmāṇo vi caranty u tve | [ṚV, 10, 71 8.2]
ime ye nārvāṅ na paraś caranti na brāhmaṇāso na sutekarāsaḥ | [ṚV, 10, 71 9.1]
ta ete vācam abhipadya pāpayā sirīs tantraṃ tanvate aprajajñayaḥ | [ṚV, 10, 71 9.2]
sarve nandanti yaśasāgatena sabhāsāhena sakhyā sakhāyaḥ | [ṚV, 10, 71 10.1]
kilbiṣaspṛt pituṣaṇir hy eṣām araṃ hito bhavati vājināya | [ṚV, 10, 71 10.2]
ṛcāṃ tvaḥ poṣam āste pupuṣvān gāyatraṃ tvo gāyati śakvarīṣu | [ṚV, 10, 71 11.1]
brahmā tvaḥ vadati jāta vidyām | [ṚV, 10, 71 603849_1]
yajñasya mātrām vi mimīte u tvaḥ | [ṚV, 10, 71 603849_2]
{ṚV, 10, 72}
devānāṃ nu vayaṃ jānā pra vocāma vipanyayā | [ṚV, 10, 72 1.1]
uktheṣu śasyamāneṣu yaḥ paśyād uttare yuge | [ṚV, 10, 72 1.2]
brahmaṇas patir etā saṃ karmāra ivādhamat | [ṚV, 10, 72 2.1]
devānām pūrvye yuge 'sataḥ sad ajāyata | [ṚV, 10, 72 2.2]
devānāṃ yuge prathame 'sataḥ sad ajāyata | [ṚV, 10, 72 3.1]
tad āśā anv ajāyanta tad uttānapadas pari | [ṚV, 10, 72 3.2]
bhūr jajña uttānapado bhuva āśā ajāyanta | [ṚV, 10, 72 4.1]
aditer dakṣo ajāyata dakṣād v aditiḥ pari | [ṚV, 10, 72 4.2]
aditir hy ajaniṣṭa dakṣa yā duhitā tava | [ṚV, 10, 72 5.1]
tāṃ devā anv ajāyanta bhadrā amṛtabandhavaḥ | [ṚV, 10, 72 5.2]
yad devā adaḥ salile susaṃrabdhā atiṣṭhata | [ṚV, 10, 72 6.1]
atrā vo nṛtyatām iva tīvro reṇur apāyata | [ṚV, 10, 72 6.2]
yat yatayaḥ yathā bhuvanāni apinvata atrā samudre ā gūḍham ā sūryam ajabhartana | [ṚV, 10, 72 603863_1]
aṣṭau putrāso aditer ye jātās tanvas pari | [ṚV, 10, 72 8.1]
devāṁ upa prait saptabhiḥ parā mārtāṇḍam āsyat | [ṚV, 10, 72 8.2]
saptabhiḥ putrair aditir upa prait pūrvyaṃ yugam | [ṚV, 10, 72 9.1]
prajāyai mṛtyave tvat punar mārtāṇḍam ābharat | [ṚV, 10, 72 9.2]
{ṚV, 10, 73}
janiṣṭhā ugraḥ sahase turāya mandra ojiṣṭho bahulābhimānaḥ | [ṚV, 10, 73 1.1]
avardhann indram marutaś cid atra mātā yad vīraṃ dadhanad dhaniṣṭhā | [ṚV, 10, 73 1.2]
druho niṣattā pṛśanī cid evaiḥ purū śaṃsena vāvṛdhuṣ ṭa indram | [ṚV, 10, 73 2.1]
abhīvṛteva tā mahāpadena dhvāntāt prapitvād ud aranta garbhāḥ | [ṚV, 10, 73 2.2]
ṛṣvā te pādā pra yaj jigāsy avardhan vājā uta ye cid atra | [ṚV, 10, 73 3.1]
tvam indra sālāvṛkān sahasram āsan dadhiṣe aśvinā vavṛtyāḥ | [ṚV, 10, 73 3.2]
samanā tūrṇir upa yāsi yajñam ā nāsatyā sakhyāya vakṣi | [ṚV, 10, 73 4.1]
vasāvyām indra dhārayaḥ sahasrāśvinā śūra dadatur maghāni | [ṚV, 10, 73 4.2]
mandamāna ṛtād adhi prajāyai sakhibhir indra iṣirebhir artham | [ṚV, 10, 73 5.1]
ābhir hi māyā upa dasyum āgān mihaḥ pra tamrā avapat tamāṃsi | [ṚV, 10, 73 5.2]
avāhan uṣasaḥ yathā anaḥ | [ṚV, 10, 73 603878_1]
ṛṣvair agacchaḥ sakhibhir nikāmaiḥ sākam pratiṣṭhā hṛdyā jaghantha | [ṚV, 10, 73 6.2]
tvaṃ jaghantha namucim makhasyuṃ dāsaṃ kṛṇvāna ṛṣaye vimāyam | [ṚV, 10, 73 7.1]
tvaṃ cakartha manave syonān patho devatrāñjaseva yānān | [ṚV, 10, 73 7.2]
tvam etāni papriṣe vi nāmeśāna indra dadhiṣe gabhastau | [ṚV, 10, 73 8.1]
anu tvā devāḥ śavasā madanty uparibudhnān vaninaś cakartha | [ṚV, 10, 73 8.2]
cakraṃ yad asyāpsv ā niṣattam uto tad asmai madhv ic cachadyāt | [ṚV, 10, 73 9.1]
pṛthivyām atiṣitaṃ yad ūdhaḥ payo goṣv adadhā oṣadhīṣu | [ṚV, 10, 73 9.2]
aśvād iyāyeti yad vadanty ojaso jātam uta manya enam | [ṚV, 10, 73 10.1]
manyor iyāya harmyeṣu tasthau yataḥ prajajña indro asya veda | [ṚV, 10, 73 10.2]
vayaḥ suparṇā upa sedur indram priyamedhā ṛṣayo nādhamānāḥ | [ṚV, 10, 73 11.1]
apa dhvāntam ūrṇuhi pūrdhi cakṣur mumugdhy asmān nidhayeva baddhān | [ṚV, 10, 73 11.2]
{ṚV, 10, 74}
vasūnāṃ vā carkṛṣa iyakṣan dhiyā vā yajñair vā rodasyoḥ | [ṚV, 10, 74 1.1]
arvanto vā ye rayimantaḥ sātau vanuṃ vā ye suśruṇaṃ suśruto dhuḥ | [ṚV, 10, 74 1.2]
hava eṣām asuro nakṣata dyāṃ śravasyatā manasā niṃsata kṣām | [ṚV, 10, 74 2.1]
cakṣāṇā yatra suvitāya devā dyaur na vārebhiḥ kṛṇavanta svaiḥ | [ṚV, 10, 74 2.2]
iyam eṣām amṛtānāṃ gīḥ sarvatātā ye kṛpaṇanta ratnam | [ṚV, 10, 74 3.1]
dhiyaṃ ca yajñaṃ ca sādhantas te no dhāntu vasavyam asāmi | [ṚV, 10, 74 3.2]
ā tat ta indrāyavaḥ panantābhi ya ūrvaṃ gomantaṃ titṛtsān | [ṚV, 10, 74 4.1]
sakṛtsvaṃ ye puruputrām mahīṃ sahasradhārām bṛhatīṃ dudukṣan | [ṚV, 10, 74 4.2]
śacīva indram avase kṛṇudhvam anānataṃ damayantam pṛtanyūn | [ṚV, 10, 74 5.1]
ṛbhukṣaṇam maghavānaṃ suvṛktim bhartā yo vajraṃ naryam purukṣuḥ | [ṚV, 10, 74 5.2]
yad vāvāna purutamam purāṣāḍ ā vṛtrahendro nāmāny aprāḥ | [ṚV, 10, 74 6.1]
aceti prāsahas patis tuviṣmān yad īm uśmasi kartave karat tat | [ṚV, 10, 74 6.2]
{ṚV, 10, 75}
pra su vaḥ āpaḥ mahimānam uttamam kāruḥ vocāti sadane vivasvataḥ | [ṚV, 10, 75 603902_1]
pra sapta sapta tredhā hi cakramuḥ | [ṚV, 10, 75 603903_1]
pra sṛtvarīṇām ati sindhuḥ ojasā | [ṚV, 10, 75 603903_2]
pra te aradat varuṇaḥ yātave pathaḥ sindho yat vājāṁ abhī adravaḥ tvam | [ṚV, 10, 75 603904_1]
bhūmyāḥ adhi pravatā yāsi sānunā yat eṣām agram jagatām irajyasi | [ṚV, 10, 75 603905_1]
divi svanaḥ yatate bhūmyā upari | [ṚV, 10, 75 603906_1]
anantam śuṣmam ud iyarti bhānunā | [ṚV, 10, 75 603906_2]
abhrāt iva pra stanayanti vṛṣṭayaḥ sindhuḥ yat eti vṛṣabhaḥ na roruvat | [ṚV, 10, 75 603907_1]
abhi tvā sindho śiśum id na mātaraḥ vāśrāḥ arṣanti payasā iva dhenavaḥ | [ṚV, 10, 75 603908_1]
rājā iva yudhvā nayasi tvam id sicau yat āsām agram pravatām inakṣasi | [ṚV, 10, 75 603909_1]
imam me gaṅge yamune sarasvati śutudri stomam sacata paruṣṇi ā | [ṚV, 10, 75 603910_1]
asiknyā marudvṛdhe vitastayā ārjīkīye śṛṇuhi ā suṣomayā | [ṚV, 10, 75 603911_1]
tṛṣṭāmayā prathamam yātave sajūs susartvā rasayā śvetyā tyā tvam sindho kubhayā gomatīm krumum mehatnvā sa ratham yābhiḥ īyase | [ṚV, 10, 75 603913_1]
ṛjītī enī ruśatī mahitvā pari jrayāṃsi bharate rajāṃsi adabdhā sindhuḥ apasām apastamā aśvā na citrā vapuṣi iva darśatā | [ṚV, 10, 75 603914_1]
su aśvā sindhuḥ su rathā su vāsāḥ hiraṇyayī su kṛtā vājinīvatī | [ṚV, 10, 75 603916_1]
ūrṇāvatī yuvatiḥ sīlamāvatī uta adhi vaste subhagā madhuvṛdham | [ṚV, 10, 75 603917_1]
sukham ratham yuyuje sindhuḥ aśvinam | [ṚV, 10, 75 603918_1]
tena vājam saniṣat asmin ājau | [ṚV, 10, 75 603918_2]
mahān hi asya mahimā panasyate adabdhasya sva yaśasaḥ virapśinaḥ | [ṚV, 10, 75 603919_1]
{ṚV, 10, 76}
ā va ṛñjasa ūrjāṃ vyuṣṭiṣv indram maruto rodasī anaktana | [ṚV, 10, 76 1.1]
ubhe yathā no ahanī sacābhuvā sadaḥ sado varivasyāta udbhidā | [ṚV, 10, 76 1.2]
tat u śreṣṭham savanam sunotana | [ṚV, 10, 76 603922_1]
atyaḥ na hasta yataḥ adriḥ sotari | [ṚV, 10, 76 603922_2]
vidat hi aryaḥ abhibhūti pauṃsyam mahaḥ rāye cit tarute | [ṚV, 10, 76 603923_1]
yathā purā manave gātum aśret goarṇasi tvāṣṭre aśva nirṇiji adhvareṣu adhvarāṁ aśiśrayuḥ | [ṚV, 10, 76 603925_1]
apa hata rakṣaso bhaṅgurāvata skabhāyata nirṛtiṃ sedhatāmatim | [ṚV, 10, 76 4.1]
ā naḥ rayim sarva vīram sunotana | [ṚV, 10, 76 603927_1]
devāvyam bharata ślokam adrayaḥ | [ṚV, 10, 76 603927_2]
divaś cid ā vo 'mavattarebhyo vibhvanā cid āśvapastarebhyaḥ | [ṚV, 10, 76 5.1]
vāyoś cid ā somarabhastarebhyo 'gneś cid arca pitukṛttarebhyaḥ | [ṚV, 10, 76 5.2]
bhurantu no yaśasaḥ sotv andhaso grāvāṇo vācā divitā divitmatā | [ṚV, 10, 76 6.1]
naro yatra duhate kāmyam madhv āghoṣayanto abhito mithasturaḥ | [ṚV, 10, 76 6.2]
sunvanti somaṃ rathirāso adrayo nir asya rasaṃ gaviṣo duhanti te | [ṚV, 10, 76 7.1]
duhanty ūdhar upasecanāya kaṃ naro havyā na marjayanta āsabhiḥ | [ṚV, 10, 76 7.2]
ete naraḥ svapaso abhūtana ya indrāya sunutha somam adrayaḥ | [ṚV, 10, 76 8.1]
vāmaṃ vāmaṃ vo divyāya dhāmne vasu vasu vaḥ pārthivāya sunvate | [ṚV, 10, 76 8.2]
{ṚV, 10, 77}
abhrapruṣo na vācā pruṣā vasu haviṣmanto na yajñā vi jānuṣaḥ | [ṚV, 10, 77 1.1]
sumārutaṃ na brahmāṇam arhase gaṇam astoṣy eṣāṃ na śobhase | [ṚV, 10, 77 1.2]
śriye maryāso añjīṃr akṛṇvata sumārutaṃ na pūrvīr ati kṣapaḥ | [ṚV, 10, 77 2.1]
divas putrāsa etā na yetira ādityāsas te akrā na vāvṛdhuḥ | [ṚV, 10, 77 2.2]
pra ye divaḥ pṛthivyāḥ na barhaṇā tmanā riricre abhrāt na sūryaḥ pājasvantaḥ na vīrāḥ panasyavaḥ riśādasaḥ na maryāḥ abhidyavaḥ | [ṚV, 10, 77 603941_1]
yuṣmākam budhne apām na yāmani vithuryati na mahī śratharyati | [ṚV, 10, 77 603942_1]
viśvapsuḥ yajñaḥ arvāk ayam su vaḥ | [ṚV, 10, 77 603943_1]
prayasvantaḥ na ā gata | [ṚV, 10, 77 603943_2]
yūyaṃ dhūrṣu prayujo na raśmibhir jyotiṣmanto na bhāsā vyuṣṭiṣu | [ṚV, 10, 77 5.1]
śyenāso na svayaśaso riśādasaḥ pravāso na prasitāsaḥ paripruṣaḥ | [ṚV, 10, 77 5.2]
pra yad vahadhve marutaḥ parākād yūyam mahaḥ saṃvaraṇasya vasvaḥ | [ṚV, 10, 77 6.1]
vidānāso vasavo rādhyasyārāc cid dveṣaḥ sanutar yuyota | [ṚV, 10, 77 6.2]
ya udṛci yajñe adhvareṣṭhā marudbhyo na mānuṣo dadāśat | [ṚV, 10, 77 7.1]
revat sa vayo dadhate suvīraṃ sa devānām api gopīthe astu | [ṚV, 10, 77 7.2]
te hi yajñeṣu yajñiyāsa ūmā ādityena nāmnā śambhaviṣṭhāḥ | [ṚV, 10, 77 8.1]
te no 'vantu rathatūr manīṣām mahaś ca yāmann adhvare cakānāḥ | [ṚV, 10, 77 8.2]
{ṚV, 10, 78}
viprāso na manmabhiḥ svādhyo devāvyo na yajñaiḥ svapnasaḥ | [ṚV, 10, 78 1.1]
rājāno na citrāḥ susaṃdṛśaḥ kṣitīnāṃ na maryā arepasaḥ | [ṚV, 10, 78 1.2]
agnir na ye bhrājasā rukmavakṣaso vātāso na svayujaḥ sadyaūtayaḥ | [ṚV, 10, 78 2.1]
prajñātāro na jyeṣṭhāḥ sunītayaḥ suśarmāṇo na somā ṛtaṃ yate | [ṚV, 10, 78 2.2]
vātāso na ye dhunayo jigatnavo 'gnīnāṃ na jihvā virokiṇaḥ | [ṚV, 10, 78 3.1]
varmaṇvanto na yodhāḥ śimīvantaḥ pitṝṇāṃ na śaṃsāḥ surātayaḥ | [ṚV, 10, 78 3.2]
śiśūlā na krīḍayaḥ sumātaro mahāgrāmo na yāmann uta tviṣā | [ṚV, 10, 78 6.2]
uṣasām na ketavaḥ adhvara śriyaḥ śubhaṃyavaḥ na añjibhiḥ vi aśvitan | [ṚV, 10, 78 603964_1]
sindhavaḥ na bhrājat ṛṣṭayaḥ parāvataḥ na yojanāni mamire | [ṚV, 10, 78 603965_1]
subhāgān no devāḥ kṛṇutā suratnān asmān stotṝn maruto vāvṛdhānāḥ | [ṚV, 10, 78 8.1]
adhi stotrasya sakhyasya gāta sanāddhi vo ratnadheyāni santi | [ṚV, 10, 78 8.2]
{ṚV, 10, 79}
apaśyam asya mahato mahitvam amartyasya martyāsu vikṣu | [ṚV, 10, 79 1.1]
nānā hanū vibhṛte sam bharete asinvatī bapsatī bhūry attaḥ | [ṚV, 10, 79 1.2]
guhā śiro nihitam ṛdhag akṣī asinvann atti jihvayā vanāni | [ṚV, 10, 79 2.1]
atrāṇy asmai paḍbhiḥ sam bharanty uttānahastā namasādhi vikṣu | [ṚV, 10, 79 2.2]
pra mātuḥ prataraṃ guhyam icchan kumāro na vīrudhaḥ sarpad urvīḥ | [ṚV, 10, 79 3.1]
sasaṃ na pakvam avidacchucantaṃ ririhvāṃsaṃ ripa upasthe antaḥ | [ṚV, 10, 79 3.2]
tad vām ṛtaṃ rodasī pra bravīmi jāyamāno mātarā garbho atti | [ṚV, 10, 79 4.1]
nāhaṃ devasya martyaś ciketāgnir aṅga vicetāḥ sa pracetāḥ | [ṚV, 10, 79 4.2]
yo asmā annaṃ tṛṣv ādadhāty ājyair ghṛtair juhoti puṣyati | [ṚV, 10, 79 5.1]
tasmai sahasram akṣabhir vi cakṣe 'gne viśvataḥ pratyaṅṅ asi tvam | [ṚV, 10, 79 5.2]
kim deveṣu tyajaḥ enaḥ cakartha agne | [ṚV, 10, 79 603978_1]
pṛcchāmi nu tvām a vidvān | [ṚV, 10, 79 603978_2]
a krīḍan krīḍan hariḥ attave a dat | [ṚV, 10, 79 603979_1]
vi parvaśas cakarta gām iva asiḥ | [ṚV, 10, 79 603979_2]
viṣūco aśvān yuyuje vanejā ṛjītibhī raśanābhir gṛbhītān | [ṚV, 10, 79 7.1]
cakṣade mitro vasubhiḥ sujātaḥ sam ānṛdhe parvabhir vāvṛdhānaḥ | [ṚV, 10, 79 7.2]
{ṚV, 10, 80}
agniḥ saptiṃ vājambharaṃ dadāty agnir vīraṃ śrutyaṃ karmaniṣṭhām | [ṚV, 10, 80 1.1]
agnī rodasī vi carat samañjann agnir nārīṃ vīrakukṣim purandhim | [ṚV, 10, 80 1.2]
agner apnasaḥ samid astu bhadrāgnir mahī rodasī ā viveśa | [ṚV, 10, 80 2.1]
agnir ekaṃ codayat samatsv agnir vṛtrāṇi dayate purūṇi | [ṚV, 10, 80 2.2]
agnir ha tyaṃ jarataḥ karṇam āvāgnir adbhyo nir adahaj jarūtham | [ṚV, 10, 80 3.1]
agnir atriṃ gharma uruṣyad antar agnir nṛmedham prajayāsṛjat sam | [ṚV, 10, 80 3.2]
agnir dād draviṇaṃ vīrapeśā agnir ṛṣiṃ yaḥ sahasrā sanoti | [ṚV, 10, 80 4.1]
agnir divi havyam ā tatānāgner dhāmāni vibhṛtā purutrā | [ṚV, 10, 80 4.2]
agnim ukthair ṛṣayo vi hvayante 'gniṃ naro yāmani bādhitāsaḥ | [ṚV, 10, 80 5.1]
agniṃ vayo antarikṣe patanto 'gniḥ sahasrā pari yāti gonām | [ṚV, 10, 80 5.2]
agniṃ viśa īḍate mānuṣīr yā agnim manuṣo nahuṣo vi jātāḥ | [ṚV, 10, 80 6.1]
agnir gāndharvīm pathyām ṛtasyāgner gavyūtir ghṛta ā niṣattā | [ṚV, 10, 80 6.2]
agnaye brahma ṛbhavas tatakṣur agnim mahām avocāmā suvṛktim | [ṚV, 10, 80 7.1]
agne prāva jaritāraṃ yaviṣṭhāgne mahi draviṇam ā yajasva | [ṚV, 10, 80 7.2]
{ṚV, 10, 81}
ya imā viśvā bhuvanāni juhvad ṛṣir hotā ny asīdat pitā naḥ | [ṚV, 10, 81 1.1]
sa āśiṣā draviṇam icchamānaḥ prathamacchad avarāṁ ā viveśa | [ṚV, 10, 81 1.2]
kiṃ svid āsīd adhiṣṭhānam ārambhaṇaṃ katamat svit kathāsīt | [ṚV, 10, 81 2.1]
yato bhūmiṃ janayan viśvakarmā vi dyām aurṇon mahinā viśvacakṣāḥ | [ṚV, 10, 81 2.2]
viśvataścakṣur uta viśvatomukho viśvatobāhur uta viśvataspāt | [ṚV, 10, 81 3.1]
sam bāhubhyāṃ dhamati sam patatrair dyāvābhūmī janayan deva ekaḥ | [ṚV, 10, 81 3.2]
kiṃ svid vanaṃ ka u sa vṛkṣa āsa yato dyāvāpṛthivī niṣṭatakṣuḥ | [ṚV, 10, 81 4.1]
manīṣiṇo manasā pṛcchated u tad yad adhyatiṣṭhad bhuvanāni dhārayan | [ṚV, 10, 81 4.2]
yā te dhāmāni paramāṇi yāvamā yā madhyamā viśvakarmann utemā | [ṚV, 10, 81 5.1]
śikṣā sakhibhyo haviṣi svadhāvaḥ svayaṃ yajasva tanvaṃ vṛdhānaḥ | [ṚV, 10, 81 5.2]
viśvakarman haviṣā vāvṛdhānaḥ svayaṃ yajasva pṛthivīm uta dyām | [ṚV, 10, 81 6.1]
muhyantv anye abhito janāsa ihāsmākam maghavā sūrir astu | [ṚV, 10, 81 6.2]
vācas patiṃ viśvakarmāṇam ūtaye manojuvaṃ vāje adyā huvema | [ṚV, 10, 81 7.1]
sa no viśvāni havanāni joṣad viśvaśaṃbhūr avase sādhukarmā | [ṚV, 10, 81 7.2]
{ṚV, 10, 82}
cakṣuṣaḥ pitā manasā hi dhīro ghṛtam ene ajanan nannamāne | [ṚV, 10, 82 1.1]
yaded antā adadṛhanta pūrva ād id dyāvāpṛthivī aprathetām | [ṚV, 10, 82 1.2]
viśvakarmā vimanā ād vihāyā dhātā vidhātā paramota saṃdṛk | [ṚV, 10, 82 2.1]
teṣām iṣṭāni sam iṣā madanti yatrā saptaṛṣīn para ekam āhuḥ | [ṚV, 10, 82 2.2]
yo naḥ pitā janitā yo vidhātā dhāmāni veda bhuvanāni viśvā | [ṚV, 10, 82 3.1]
yo devānāṃ nāmadhā eka eva taṃ sampraśnam bhuvanā yanty anyā | [ṚV, 10, 82 3.2]
ta āyajanta draviṇaṃ sam asmā ṛṣayaḥ pūrve jaritāro na bhūnā | [ṚV, 10, 82 4.1]
asūrte sūrte rajasi niṣatte ye bhūtāni samakṛṇvann imāni | [ṚV, 10, 82 4.2]
paro divā para enā pṛthivyā paro devebhir asurair yad asti | [ṚV, 10, 82 5.1]
kaṃ svid garbham prathamaṃ dadhra āpo yatra devāḥ samapaśyanta viśve | [ṚV, 10, 82 5.2]
tam id garbham prathamaṃ dadhra āpo yatra devāḥ samagacchanta viśve | [ṚV, 10, 82 6.1]
ajasya nābhāv adhy ekam arpitaṃ yasmin viśvāni bhuvanāni tasthuḥ | [ṚV, 10, 82 6.2]
na taṃ vidātha ya imā jajānānyad yuṣmākam antaram babhūva | [ṚV, 10, 82 7.1]
nīhāreṇa prāvṛtā jalpyā cāsutṛpa ukthaśāsaś caranti | [ṚV, 10, 82 7.2]
{ṚV, 10, 83}
yas te manyo 'vidhad vajra sāyaka saha ojaḥ puṣyati viśvam ānuṣak | [ṚV, 10, 83 1.1]
sāhyāma dāsam āryaṃ tvayā yujā sahaskṛtena sahasā sahasvatā | [ṚV, 10, 83 1.2]
manyur indro manyur evāsa devo manyur hotā varuṇo jātavedāḥ | [ṚV, 10, 83 2.1]
manyuṃ viśa īḍate mānuṣīr yāḥ pāhi no manyo tapasā sajoṣāḥ | [ṚV, 10, 83 2.2]
abhīhi manyo tavasas tavīyān tapasā yujā vi jahi śatrūn | [ṚV, 10, 83 3.1]
amitrahā vṛtrahā dasyuhā ca viśvā vasūny ā bharā tvaṃ naḥ | [ṚV, 10, 83 3.2]
tvaṃ hi manyo abhibhūtyojāḥ svayaṃbhūr bhāmo abhimātiṣāhaḥ | [ṚV, 10, 83 4.1]
viśvacarṣaṇiḥ sahuriḥ sahāvān asmāsv ojaḥ pṛtanāsu dhehi | [ṚV, 10, 83 4.2]
abhāgaḥ sann apa pareto asmi tava kratvā taviṣasya pracetaḥ | [ṚV, 10, 83 5.1]
taṃ tvā manyo akratur jihīḍāhaṃ svā tanūr baladeyāya mehi | [ṚV, 10, 83 5.2]
ayaṃ te asmy upa mehy arvāṅ pratīcīnaḥ sahure viśvadhāyaḥ | [ṚV, 10, 83 6.1]
manyo vajrinn abhi mām ā vavṛtsva hanāva dasyūṃr uta bodhy āpeḥ | [ṚV, 10, 83 6.2]
abhi prehi dakṣiṇato bhavā me 'dhā vṛtrāṇi jaṅghanāva bhūri | [ṚV, 10, 83 7.1]
juhomi te dharuṇam madhvo agram ubhā upāṃśu prathamā pibāva | [ṚV, 10, 83 7.2]
{ṚV, 10, 84}
tvayā manyo saratham ārujanto harṣamāṇāso dhṛṣitā marutvaḥ | [ṚV, 10, 84 1.1]
tigmeṣava āyudhā saṃśiśānā abhi pra yantu naro agnirūpāḥ | [ṚV, 10, 84 1.2]
agnir iva manyo tviṣitaḥ sahasva senānīr naḥ sahure hūta edhi | [ṚV, 10, 84 2.1]
hatvāya śatrūn vi bhajasva veda ojo mimāno vi mṛdho nudasva | [ṚV, 10, 84 2.2]
sahasva manyo abhimātim asme rujan mṛṇan pramṛṇan prehi śatrūn | [ṚV, 10, 84 3.1]
ugraṃ te pājo nanv ā rurudhre vaśī vaśaṃ nayasa ekaja tvam | [ṚV, 10, 84 3.2]
eko bahūnām asi manyav īḍito viśaṃ viśaṃ yudhaye saṃ śiśādhi | [ṚV, 10, 84 4.1]
akṛttaruk tvayā yujā vayaṃ dyumantaṃ ghoṣaṃ vijayāya kṛṇmahe | [ṚV, 10, 84 4.2]
vijeṣakṛd indra ivānavabravo 'smākam manyo adhipā bhaveha | [ṚV, 10, 84 5.1]
priyaṃ te nāma sahure gṛṇīmasi vidmā tam utsaṃ yata ābabhūtha | [ṚV, 10, 84 5.2]
ābhūtyā sahajā vajra sāyaka saho bibharṣy abhibhūta uttaram | [ṚV, 10, 84 6.1]
kratvā no manyo saha medy edhi mahādhanasya puruhūta saṃsṛji | [ṚV, 10, 84 6.2]
saṃsṛṣṭaṃ dhanam ubhayaṃ samākṛtam asmabhyaṃ dattāṃ varuṇaś ca manyuḥ | [ṚV, 10, 84 7.1]
bhiyaṃ dadhānā hṛdayeṣu śatravaḥ parājitāso apa ni layantām | [ṚV, 10, 84 7.2]
{ṚV, 10, 85}
satyenottabhitā bhūmiḥ sūryeṇottabhitā dyauḥ | [ṚV, 10, 85 1.1]
ṛtenādityās tiṣṭhanti divi somo adhi śritaḥ | [ṚV, 10, 85 1.2]
somenādityā balinaḥ somena pṛthivī mahī | [ṚV, 10, 85 2.1]
atho nakṣatrāṇām eṣām upasthe soma āhitaḥ | [ṚV, 10, 85 2.2]
somam manyate papivān yat sampiṃṣanty oṣadhim | [ṚV, 10, 85 3.1]
somaṃ yam brahmāṇo vidur na tasyāśnāti kaścana | [ṚV, 10, 85 3.2]
ācchadvidhānair gupito bārhataiḥ soma rakṣitaḥ | [ṚV, 10, 85 4.1]
grāvṇām icchṛṇvan tiṣṭhasi na te aśnāti pārthivaḥ | [ṚV, 10, 85 4.2]
yat tvā deva prapibanti tata ā pyāyase punaḥ | [ṚV, 10, 85 5.1]
vāyuḥ somasya rakṣitā samānām māsa ākṛtiḥ | [ṚV, 10, 85 5.2]
raibhy āsīd anudeyī nārāśaṃsī nyocanī | [ṚV, 10, 85 6.1]
sūryāyā bhadram id vāso gāthayaiti pariṣkṛtam | [ṚV, 10, 85 6.2]
cittir ā upabarhaṇaṃ cakṣur ā abhyañjanam | [ṚV, 10, 85 7.1]
dyaur bhūmiḥ kośa āsīd yad ayāt sūryā patim | [ṚV, 10, 85 7.2]
stomā āsan pratidhayaḥ kurīraṃ chanda opaśaḥ | [ṚV, 10, 85 8.1]
sūryāyā aśvinā varāgnir āsīt purogavaḥ | [ṚV, 10, 85 8.2]
somo vadhūyur abhavad aśvināstām ubhā varā | [ṚV, 10, 85 9.1]
sūryāṃ yat patye śaṃsantīm manasā savitādadāt | [ṚV, 10, 85 9.2]
mano asyā ana āsīd dyaur āsīd uta cchadiḥ | [ṚV, 10, 85 10.1]
śukrāv anaḍvāhāv āstāṃ yad ayāt sūryā gṛham | [ṚV, 10, 85 10.2]
ṛc sāmābhyām abhihitau gāvau te sāmanau itaḥ | [ṚV, 10, 85 604072_1]
śrotram te cakre āstām | [ṚV, 10, 85 604073_1]
divi panthāḥ cara acaraḥ | [ṚV, 10, 85 604073_2]
śucī te cakre yātyā vyāno akṣa āhataḥ | [ṚV, 10, 85 12.1]
ano manasmayaṃ sūryārohat prayatī patim | [ṚV, 10, 85 12.2]
sūryāyā vahatuḥ prāgāt savitā yam avāsṛjat | [ṚV, 10, 85 13.1]
aghāsu hanyante gāvo 'rjunyoḥ pary uhyate | [ṚV, 10, 85 13.2]
yad aśvinā pṛcchamānāv ayātaṃ tricakreṇa vahatuṃ sūryāyāḥ | [ṚV, 10, 85 14.1]
viśve devā anu tad vām ajānan putraḥ pitarāv avṛṇīta pūṣā | [ṚV, 10, 85 14.2]
yad ayātaṃ śubhas patī vareyaṃ sūryām upa | [ṚV, 10, 85 15.1]
kvaikaṃ cakraṃ vām āsīt kva deṣṭrāya tasthathuḥ | [ṚV, 10, 85 15.2]
dve te cakre sūrye brahmāṇa ṛtuthā viduḥ | [ṚV, 10, 85 16.1]
athaikaṃ cakraṃ yad guhā tad addhātaya id viduḥ | [ṚV, 10, 85 16.2]
sūryāyai devebhyo mitrāya varuṇāya ca | [ṚV, 10, 85 17.1]
ye bhūtasya pracetasa idaṃ tebhyo 'karaṃ namaḥ | [ṚV, 10, 85 17.2]
pūrvāparaṃ carato māyayaitau śiśū krīḍantau pari yāto adhvaram | [ṚV, 10, 85 18.1]
viśvāny anyo bhuvanābhicaṣṭa ṛtūṃr anyo vidadhaj jāyate punaḥ | [ṚV, 10, 85 18.2]
navo navo bhavati jāyamāno 'hnāṃ ketur uṣasām ety agram | [ṚV, 10, 85 19.1]
bhāgaṃ devebhyo vi dadhāty āyan pra candramās tirate dīrgham āyuḥ | [ṚV, 10, 85 19.2]
sukiṃśukaṃ śalmaliṃ viśvarūpaṃ hiraṇyavarṇaṃ suvṛtaṃ sucakram | [ṚV, 10, 85 20.1]
ā roha sūrye amṛtasya lokaṃ syonam patye vahatuṃ kṛṇuṣva | [ṚV, 10, 85 20.2]
ud īrṣva atas pativatī hi eṣā viśvāvasum namasā gīrbhiḥ īḍe anyām iccha pitṛṣadam vyaktām sa te bhāgaḥ januṣā tasya viddhi | [ṚV, 10, 85 604092_1]
ud īrṣvāto viśvāvaso namaseḍāmahe tvā | [ṚV, 10, 85 22.1]
anyām iccha prapharvyaṃ saṃ jāyām patyā sṛja | [ṚV, 10, 85 22.2]
anṛkṣarā ṛjavaḥ santu panthā yebhiḥ sakhāyo yanti no vareyam | [ṚV, 10, 85 23.1]
sam aryamā sam bhago no ninīyāt saṃ jāspatyaṃ suyamam astu devāḥ | [ṚV, 10, 85 23.2]
pra tvā muñcāmi varuṇasya pāśāt yena tvā abadhnāt savitā su śevaḥ | [ṚV, 10, 85 604098_1]
ṛtasya yonau sukṛtasya loke ariṣṭām tvā saha patyā dadhāmi | [ṚV, 10, 85 604099_1]
preto muñcāmi nāmutaḥ subaddhām amutas karam | [ṚV, 10, 85 25.1]
yatheyam indra mīḍhvaḥ suputrā subhagāsati | [ṚV, 10, 85 25.2]
pūṣā tveto nayatu hastagṛhyāśvinā tvā pra vahatāṃ rathena | [ṚV, 10, 85 26.1]
gṛhān gaccha gṛhapatnī yathāso vaśinī tvaṃ vidatham ā vadāsi | [ṚV, 10, 85 26.2]
iha priyam prajayā te sam ṛdhyatām | [ṚV, 10, 85 604104_1]
asmin gṛhe gārhapatyāya jāgṛhi | [ṚV, 10, 85 604104_2]
enā patyā tanvaṃ saṃ sṛjasvādhā jivrī vidatham ā vadāthaḥ | [ṚV, 10, 85 27.2]
nīla lohitam bhavati | [ṚV, 10, 85 604106_1]
kṛtyā āsaktiḥ | [ṚV, 10, 85 604106_2]
vi ajyate | [ṚV, 10, 85 604106_3]
edhante asyāḥ jñātayaḥ | [ṚV, 10, 85 604107_1]
patiḥ bandheṣu badhyate | [ṚV, 10, 85 604107_2]
parā dehi śāmulyam brahmabhyo vi bhajā vasu | [ṚV, 10, 85 29.1]
kṛtyaiṣā padvatī bhūtvy ā jāyā viśate patim | [ṚV, 10, 85 29.2]
aśrīrā tanūr bhavati ruśatī pāpayāmuyā | [ṚV, 10, 85 30.1]
patir yad vadhvo vāsasā svam aṅgam abhidhitsate | [ṚV, 10, 85 30.2]
ye vadhvaś candraṃ vahatuṃ yakṣmā yanti janād anu | [ṚV, 10, 85 31.1]
punas tān yajñiyā devā nayantu yata āgatāḥ | [ṚV, 10, 85 31.2]
mā vidan paripanthino ya āsīdanti dampatī | [ṚV, 10, 85 32.1]
sugebhir durgam atītām apa drāntv arātayaḥ | [ṚV, 10, 85 32.2]
sumaṅgalīr iyaṃ vadhūr imāṃ sameta paśyata | [ṚV, 10, 85 33.1]
saubhāgyam asyai dattvāyāthāstaṃ vi paretana | [ṚV, 10, 85 33.2]
tṛṣṭam etat kaṭukam etad apāṣṭhavad viṣavan naitad attave | [ṚV, 10, 85 34.1]
sūryāṃ yo brahmā vidyāt sa id vādhūyam arhati | [ṚV, 10, 85 34.2]
āśasanaṃ viśasanam atho adhivikartanam | [ṚV, 10, 85 35.1]
sūryāyāḥ paśya rūpāṇi tāni brahmā tu śundhati | [ṚV, 10, 85 35.2]
gṛbhṇāmi te saubhagatvāya hastam mayā patyā jaradaṣṭir yathāsaḥ | [ṚV, 10, 85 36.1]
bhago aryamā savitā purandhir mahyaṃ tvādur gārhapatyāya devāḥ | [ṚV, 10, 85 36.2]
tām pūṣañchivatamām erayasva yasyām bījam manuṣyā vapanti | [ṚV, 10, 85 37.1]
yā na ūrū uśatī viśrayāte yasyām uśantaḥ praharāma śepam | [ṚV, 10, 85 37.2]
tubhyam agre pary avahan sūryāṃ vahatunā saha | [ṚV, 10, 85 38.1]
punaḥ patibhyo jāyāṃ dā agne prajayā saha | [ṚV, 10, 85 38.2]
punaḥ patnīm agnir adād āyuṣā saha varcasā | [ṚV, 10, 85 39.1]
dīrghāyur asyā yaḥ patir jīvāti śaradaḥ śatam | [ṚV, 10, 85 39.2]
somaḥ prathamo vivide gandharvo vivida uttaraḥ | [ṚV, 10, 85 40.1]
tṛtīyo agniṣ ṭe patis turīyas te manuṣyajāḥ | [ṚV, 10, 85 40.2]
somo dadad gandharvāya gandharvo dadad agnaye | [ṚV, 10, 85 41.1]
rayiṃ ca putrāṃś cādād agnir mahyam atho imām | [ṚV, 10, 85 41.2]
ihaiva stam mā vi yauṣṭaṃ viśvam āyur vy aśnutam | [ṚV, 10, 85 42.1]
krīḍantau putrair naptṛbhir modamānau sve gṛhe | [ṚV, 10, 85 42.2]
ā naḥ prajāṃ janayatu prajāpatir ājarasāya sam anaktv aryamā | [ṚV, 10, 85 43.1]
adurmaṅgalīḥ patilokam ā viśa śaṃ no bhava dvipade śaṃ catuṣpade | [ṚV, 10, 85 43.2]
aghoracakṣur apatighny edhi śivā paśubhyaḥ sumanāḥ suvarcāḥ | [ṚV, 10, 85 44.1]
vīrasūr devakāmā syonā śaṃ no bhava dvipade śaṃ catuṣpade | [ṚV, 10, 85 44.2]
imāṃ tvam indra mīḍhvaḥ suputrāṃ subhagāṃ kṛṇu | [ṚV, 10, 85 45.1]
daśāsyām putrān ā dhehi patim ekādaśaṃ kṛdhi | [ṚV, 10, 85 45.2]
samrājñī śvaśure bhava samrājñī śvaśrvām bhava | [ṚV, 10, 85 46.1]
nanāndari samrājñī bhava samrājñī adhi devṛṣu | [ṚV, 10, 85 46.2]
sam añjantu viśve devāḥ sam āpo hṛdayāni nau | [ṚV, 10, 85 47.1]
sam mātariśvā saṃ dhātā sam u deṣṭrī dadhātu nau | [ṚV, 10, 85 47.2]
{ṚV, 10, 86}
vi hi sotor asṛkṣata nendraṃ devam amaṃsata | [ṚV, 10, 86 1.1]
yatrāmadad vṛṣākapir aryaḥ puṣṭeṣu matsakhā viśvasmād indra uttaraḥ | [ṚV, 10, 86 1.2]
parā hīndra dhāvasi vṛṣākaper ati vyathiḥ | [ṚV, 10, 86 2.1]
no aha pra vindasy anyatra somapītaye viśvasmād indra uttaraḥ | [ṚV, 10, 86 2.2]
kim ayaṃ tvāṃ vṛṣākapiś cakāra harito mṛgaḥ | [ṚV, 10, 86 3.1]
yasmā irasyasīd u nv aryo vā puṣṭimad vasu viśvasmād indra uttaraḥ | [ṚV, 10, 86 3.2]
yam imaṃ tvaṃ vṛṣākapim priyam indrābhirakṣasi | [ṚV, 10, 86 4.1]
śvā nv asya jambhiṣad api karṇe varāhayur viśvasmād indra uttaraḥ | [ṚV, 10, 86 4.2]
priyā taṣṭāni me kapir vyaktā vy adūduṣat | [ṚV, 10, 86 5.1]
śiro nv asya rāviṣaṃ na sugaṃ duṣkṛte bhuvaṃ viśvasmād indra uttaraḥ | [ṚV, 10, 86 5.2]
na mat strī subhasattarā na suyāśutarā bhuvat | [ṚV, 10, 86 6.1]
na mat praticyavīyasī na sakthy udyamīyasī viśvasmād indra uttaraḥ | [ṚV, 10, 86 6.2]
uve amba sulābhike yathā iva aṅga bhaviṣyati | [ṚV, 10, 86 604158_1]
bhasan me amba sakthi me śiro me vīva hṛṣyati viśvasmād indra uttaraḥ | [ṚV, 10, 86 7.2]
kiṃ subāho svaṅgure pṛthuṣṭo pṛthujāghane | [ṚV, 10, 86 8.1]
kiṃ śūrapatni nas tvam abhy amīṣi vṛṣākapiṃ viśvasmād indra uttaraḥ | [ṚV, 10, 86 8.2]
avīrām iva mām ayaṃ śarārur abhi manyate | [ṚV, 10, 86 9.1]
utāham asmi vīriṇīndrapatnī marutsakhā viśvasmād indra uttaraḥ | [ṚV, 10, 86 9.2]
saṃhotraṃ sma purā nārī samanaṃ vāva gacchati | [ṚV, 10, 86 10.1]
vedhā ṛtasya vīriṇīndrapatnī mahīyate viśvasmād indra uttaraḥ | [ṚV, 10, 86 10.2]
indrāṇīm āsu nāriṣu subhagām aham aśravam | [ṚV, 10, 86 11.1]
nahy asyā aparaṃ cana jarasā marate patir viśvasmād indra uttaraḥ | [ṚV, 10, 86 11.2]
nāham indrāṇi rāraṇa sakhyur vṛṣākaper ṛte | [ṚV, 10, 86 12.1]
yasyedam apyaṃ haviḥ priyaṃ deveṣu gacchati viśvasmād indra uttaraḥ | [ṚV, 10, 86 12.2]
vṛṣākapāyi revati suputra ād u susnuṣe | [ṚV, 10, 86 13.1]
ghasat ta indra ukṣaṇaḥ priyaṃ kācitkaraṃ havir viśvasmād indra uttaraḥ | [ṚV, 10, 86 13.2]
ukṣṇo hi me pañcadaśa sākam pacanti viṃśatim | [ṚV, 10, 86 14.1]
utāham admi pīva id ubhā kukṣī pṛṇanti me viśvasmād indra uttaraḥ | [ṚV, 10, 86 14.2]
vṛṣabho na tigmaśṛṅgo 'ntar yūtheṣu roruvat | [ṚV, 10, 86 15.1]
manthas ta indra śaṃ hṛde yaṃ te sunoti bhāvayur viśvasmād indra uttaraḥ | [ṚV, 10, 86 15.2]
na seśe yasya rambate 'ntarā sakthyā kapṛt | [ṚV, 10, 86 16.1]
sed īśe yasya romaśaṃ niṣeduṣo vijṛmbhate viśvasmād indra uttaraḥ | [ṚV, 10, 86 16.2]
na seśe yasya romaśaṃ niṣeduṣo vijṛmbhate | [ṚV, 10, 86 17.1]
sed īśe yasya rambate 'ntarā sakthyā kapṛd viśvasmād indra uttaraḥ | [ṚV, 10, 86 17.2]
ayam indra vṛṣākapiḥ parasvantaṃ hataṃ vidat | [ṚV, 10, 86 18.1]
asiṃ sūnāṃ navaṃ carum ād edhasyāna ācitaṃ viśvasmād indra uttaraḥ | [ṚV, 10, 86 18.2]
ayam emi vicākaśad vicinvan dāsam āryam | [ṚV, 10, 86 19.1]
pibāmi pākasutvano 'bhi dhīram acākaśaṃ viśvasmād indra uttaraḥ | [ṚV, 10, 86 19.2]
dhanva ca yat kṛntatraṃ ca kati svit tā vi yojanā | [ṚV, 10, 86 20.1]
nedīyaso vṛṣākape 'stam ehi gṛhāṁ upa viśvasmād indra uttaraḥ | [ṚV, 10, 86 20.2]
punar ehi vṛṣākape suvitā kalpayāvahai | [ṚV, 10, 86 21.1]
ya eṣa svapnanaṃśano 'stam eṣi pathā punar viśvasmād indra uttaraḥ | [ṚV, 10, 86 21.2]
yad udañco vṛṣākape gṛham indrājagantana | [ṚV, 10, 86 22.1]
kva sya pulvagho mṛgaḥ kam agañ janayopano viśvasmād indra uttaraḥ | [ṚV, 10, 86 22.2]
parśur ha nāma mānavī sākaṃ sasūva viṃśatim | [ṚV, 10, 86 23.1]
bhadram bhala tyasyā abhūd yasyā udaram āmayad viśvasmād indra uttaraḥ | [ṚV, 10, 86 23.2]
{ṚV, 10, 87}
rakṣohaṇaṃ vājinam ā jigharmi mitram prathiṣṭham upa yāmi śarma | [ṚV, 10, 87 1.1]
śiśāno agniḥ kratubhiḥ samiddhaḥ sa no divā sa riṣaḥ pātu naktam | [ṚV, 10, 87 1.2]
ayodaṃṣṭro arciṣā yātudhānān upa spṛśa jātavedaḥ samiddhaḥ | [ṚV, 10, 87 2.1]
ā jihvayā mūradevān rabhasva kravyādo vṛktvy api dhatsvāsan | [ṚV, 10, 87 2.2]
ubhobhayāvinn upa dhehi daṃṣṭrā hiṃsraḥ śiśāno 'varam paraṃ ca | [ṚV, 10, 87 3.1]
utāntarikṣe pari yāhi rājañ jambhaiḥ saṃ dhehy abhi yātudhānān | [ṚV, 10, 87 3.2]
yajñair iṣūḥ saṃnamamāno agne vācā śalyāṁ aśanibhir dihānaḥ | [ṚV, 10, 87 4.1]
tābhir vidhya hṛdaye yātudhānān pratīco bāhūn prati bhaṅdhy eṣām | [ṚV, 10, 87 4.2]
agne tvacaṃ yātudhānasya bhinddhi hiṃsrāśanir harasā hantv enam | [ṚV, 10, 87 5.1]
pra parvāṇi jātavedaḥ śṛṇīhi kravyāt kraviṣṇur vi cinotu vṛkṇam | [ṚV, 10, 87 5.2]
yatredānīm paśyasi jātavedas tiṣṭhantam agna uta vā carantam | [ṚV, 10, 87 6.1]
yad vāntarikṣe pathibhiḥ patantaṃ tam astā vidhya śarvā śiśānaḥ | [ṚV, 10, 87 6.2]
utālabdhaṃ spṛṇuhi jātaveda ālebhānād ṛṣṭibhir yātudhānāt | [ṚV, 10, 87 7.1]
agne pūrvo ni jahi śośucāna āmādaḥ kṣviṅkās tam adantv enīḥ | [ṚV, 10, 87 7.2]
iha pra brūhi yatamaḥ so agne yo yātudhāno ya idaṃ kṛṇoti | [ṚV, 10, 87 8.1]
tam ā rabhasva samidhā yaviṣṭha nṛcakṣasaś cakṣuṣe randhayainam | [ṚV, 10, 87 8.2]
tīkṣṇenāgne cakṣuṣā rakṣa yajñam prāñcaṃ vasubhyaḥ pra ṇaya pracetaḥ | [ṚV, 10, 87 9.1]
hiṃsraṃ rakṣāṃsy abhi śośucānam mā tvā dabhan yātudhānā nṛcakṣaḥ | [ṚV, 10, 87 9.2]
nṛcakṣā rakṣaḥ pari paśya vikṣu tasya trīṇi prati śṛṇīhy agrā | [ṚV, 10, 87 10.1]
tasyāgne pṛṣṭīr harasā śṛṇīhi tredhā mūlaṃ yātudhānasya vṛśca | [ṚV, 10, 87 10.2]
trir yātudhānaḥ prasitiṃ ta etv ṛtaṃ yo agne anṛtena hanti | [ṚV, 10, 87 11.1]
tam arciṣā sphūrjayañjātavedaḥ samakṣam enaṃ gṛṇate ni vṛṅdhi | [ṚV, 10, 87 11.2]
tad agne cakṣuḥ prati dhehi rebhe śaphārujaṃ yena paśyasi yātudhānam | [ṚV, 10, 87 12.1]
atharvavaj jyotiṣā daivyena satyaṃ dhūrvantam acitaṃ ny oṣa | [ṚV, 10, 87 12.2]
yad agne adya mithunā śapāto yad vācas tṛṣṭaṃ janayanta rebhāḥ | [ṚV, 10, 87 13.1]
manyor manasaḥ śaravyā jāyate yā tayā vidhya hṛdaye yātudhānān | [ṚV, 10, 87 13.2]
parā śṛṇīhi tapasā yātudhānān parāgne rakṣo harasā śṛṇīhi | [ṚV, 10, 87 14.1]
parārciṣā mūradevāñchṛṇīhi parāsutṛpo abhi śośucānaḥ | [ṚV, 10, 87 14.2]
parādya devā vṛjinaṃ śṛṇantu pratyag enaṃ śapathā yantu tṛṣṭāḥ | [ṚV, 10, 87 15.1]
vācāstenaṃ śarava ṛcchantu marman viśvasyaitu prasitiṃ yātudhānaḥ | [ṚV, 10, 87 15.2]
yaḥ pauruṣeyeṇa kraviṣā samaṅkte yo aśvyena paśunā yātudhānaḥ | [ṚV, 10, 87 16.1]
yo aghnyāyā bharati kṣīram agne teṣāṃ śīrṣāṇi harasāpi vṛśca | [ṚV, 10, 87 16.2]
saṃvatsarīṇam paya usriyāyās tasya māśīd yātudhāno nṛcakṣaḥ | [ṚV, 10, 87 17.1]
pīyūṣam agne yatamas titṛpsāt tam pratyañcam arciṣā vidhya marman | [ṚV, 10, 87 17.2]
viṣaṃ gavāṃ yātudhānāḥ pibantv ā vṛścantām aditaye durevāḥ | [ṚV, 10, 87 18.1]
parainān devaḥ savitā dadātu parā bhāgam oṣadhīnāṃ jayantām | [ṚV, 10, 87 18.2]
sanād agne mṛṇasi yātudhānān na tvā rakṣāṃsi pṛtanāsu jigyuḥ | [ṚV, 10, 87 19.1]
anudaha sahamūrān kravyādo mā te hetyā mukṣata daivyāyāḥ | [ṚV, 10, 87 19.2]
tvaṃ no agne adharād udaktāt tvam paścād uta rakṣā purastāt | [ṚV, 10, 87 20.1]
prati te te ajarāsas tapiṣṭhā aghaśaṃsaṃ śośucato dahantu | [ṚV, 10, 87 20.2]
paścāt purastād adharād udaktāt kaviḥ kāvyena pari pāhi rājan | [ṚV, 10, 87 21.1]
sakhe sakhāyam ajaro jarimṇe 'gne martāṁ amartyas tvaṃ naḥ | [ṚV, 10, 87 21.2]
pari tvāgne puraṃ vayaṃ vipraṃ sahasya dhīmahi | [ṚV, 10, 87 22.1]
dhṛṣadvarṇaṃ dive dive hantāram bhaṅgurāvatām | [ṚV, 10, 87 22.2]
viṣeṇa bhaṅgurāvataḥ prati ṣma rakṣaso daha | [ṚV, 10, 87 23.1]
agne tigmena śociṣā tapuragrābhir ṛṣṭibhiḥ | [ṚV, 10, 87 23.2]
praty agne mithunā daha yātudhānā kimīdinā | [ṚV, 10, 87 24.1]
saṃ tvā śiśāmi jāgṛhy adabdhaṃ vipra manmabhiḥ | [ṚV, 10, 87 24.2]
praty agne harasā haraḥ śṛṇīhi viśvataḥ prati | [ṚV, 10, 87 25.1]
yātudhānasya rakṣaso balaṃ vi ruja vīryam | [ṚV, 10, 87 25.2]
{ṚV, 10, 88}
haviṣpāntam ajaraṃ svarvidi divispṛśy āhutaṃ juṣṭam agnau | [ṚV, 10, 88 1.1]
tasya bharmaṇe bhuvanāya devā dharmaṇe kaṃ svadhayā paprathanta | [ṚV, 10, 88 1.2]
gīrṇam bhuvanaṃ tamasāpagūḍham āviḥ svar abhavaj jāte agnau | [ṚV, 10, 88 2.1]
tasya devāḥ pṛthivī dyaur utāpo 'raṇayann oṣadhīḥ sakhye asya | [ṚV, 10, 88 2.2]
devebhir nv iṣito yajñiyebhir agniṃ stoṣāṇy ajaram bṛhantam | [ṚV, 10, 88 3.1]
yo bhānunā pṛthivīṃ dyām utemām ātatāna rodasī antarikṣam | [ṚV, 10, 88 3.2]
yo hotāsīt prathamo devajuṣṭo yaṃ samāñjann ājyenā vṛṇānāḥ | [ṚV, 10, 88 4.1]
sa patatrītvaraṃ sthā jagad yacchvātram agnir akṛṇoj jātavedāḥ | [ṚV, 10, 88 4.2]
yaj jātavedo bhuvanasya mūrdhann atiṣṭho agne saha rocanena | [ṚV, 10, 88 5.1]
taṃ tvāhema matibhir gīrbhir ukthaiḥ sa yajñiyo abhavo rodasiprāḥ | [ṚV, 10, 88 5.2]
mūrdhā bhuvo bhavati naktam agnis tataḥ sūryo jāyate prātar udyan | [ṚV, 10, 88 6.1]
māyām ū tu yajñiyānām etām apo yat tūrṇiś carati prajānan | [ṚV, 10, 88 6.2]
dṛśenyo yo mahinā samiddho 'rocata diviyonir vibhāvā | [ṚV, 10, 88 7.1]
tasminn agnau sūktavākena devā havir viśva ājuhavus tanūpāḥ | [ṚV, 10, 88 7.2]
sūktavākam prathamam ād id agnim ād iddhavir ajanayanta devāḥ | [ṚV, 10, 88 8.1]
sa eṣāṃ yajño abhavat tanūpās taṃ dyaur veda tam pṛthivī tam āpaḥ | [ṚV, 10, 88 8.2]
yaṃ devāso 'janayantāgniṃ yasminn ājuhavur bhuvanāni viśvā | [ṚV, 10, 88 9.1]
so arciṣā pṛthivīṃ dyām utemām ṛjūyamāno atapan mahitvā | [ṚV, 10, 88 9.2]
stomena hi divi devāso agnim ajījanañchaktibhī rodasiprām | [ṚV, 10, 88 10.1]
tam ū akṛṇvan tredhā bhuve kaṃ sa oṣadhīḥ pacati viśvarūpāḥ | [ṚV, 10, 88 10.2]
yaded enam adadhur yajñiyāso divi devāḥ sūryam āditeyam | [ṚV, 10, 88 11.1]
yadā cariṣṇū mithunāv abhūtām ād it prāpaśyan bhuvanāni viśvā | [ṚV, 10, 88 11.2]
viśvasmā agnim bhuvanāya devā vaiśvānaraṃ ketum ahnām akṛṇvan | [ṚV, 10, 88 12.1]
ā yas tatānoṣaso vibhātīr apo ūrṇoti tamo arciṣā yan | [ṚV, 10, 88 12.2]
vaiśvānaraṃ kavayo yajñiyāso 'gniṃ devā ajanayann ajuryam | [ṚV, 10, 88 13.1]
nakṣatram pratnam aminac cariṣṇu yakṣasyādhyakṣaṃ taviṣam bṛhantam | [ṚV, 10, 88 13.2]
vaiśvānaraṃ viśvahā dīdivāṃsam mantrair agniṃ kavim acchā vadāmaḥ | [ṚV, 10, 88 14.1]
yo mahimnā paribabhūvorvī utāvastād uta devaḥ parastāt | [ṚV, 10, 88 14.2]
dve srutī aśṛṇavam pitṝṇām ahaṃ devānām uta martyānām | [ṚV, 10, 88 15.1]
tābhyām idaṃ viśvam ejat sam eti yad antarā pitaram mātaraṃ ca | [ṚV, 10, 88 15.2]
dve samīcī bibhṛtaś carantaṃ śīrṣato jātam manasā vimṛṣṭam | [ṚV, 10, 88 16.1]
sa pratyaṅ viśvā bhuvanāni tasthāv aprayucchan taraṇir bhrājamānaḥ | [ṚV, 10, 88 16.2]
yatrā vadete avaraḥ paraś ca yajñanyoḥ kataro nau vi veda | [ṚV, 10, 88 17.1]
ā śekur it sadhamādaṃ sakhāyo nakṣanta yajñaṃ ka idaṃ vi vocat | [ṚV, 10, 88 17.2]
katy agnayaḥ kati sūryāsaḥ katy uṣāsaḥ katy u svid āpaḥ | [ṚV, 10, 88 18.1]
nopaspijaṃ vaḥ pitaro vadāmi pṛcchāmi vaḥ kavayo vidmane kam | [ṚV, 10, 88 18.2]
yāvanmātram uṣaso na pratīkaṃ suparṇyo vasate mātariśvaḥ | [ṚV, 10, 88 19.1]
tāvad dadhāty upa yajñam āyan brāhmaṇo hotur avaro niṣīdan | [ṚV, 10, 88 19.2]
{ṚV, 10, 89}
indraṃ stavā nṛtamaṃ yasya mahnā vibabādhe rocanā vi jmo antān | [ṚV, 10, 89 1.1]
ā yaḥ paprau carṣaṇīdhṛd varobhiḥ pra sindhubhyo riricāno mahitvā | [ṚV, 10, 89 1.2]
sa sūryaḥ pari urū varāṃsi | [ṚV, 10, 89 604282_1]
ā indraḥ vavṛtyāt rathyā iva cakrā atiṣṭhantam apasyam na sargam | [ṚV, 10, 89 604282_2]
kṛṣṇā tamāṃsi tviṣyā jaghāna | [ṚV, 10, 89 604283_1]
samānam asmai anapāvṛt arcā kṣmayā divaḥ asamam brahma navyam | [ṚV, 10, 89 604284_1]
vi yaḥ pṛṣṭheva janimāny arya indraś cikāya na sakhāyam īṣe | [ṚV, 10, 89 3.2]
indrāya giro aniśitasargā apaḥ prerayaṃ sagarasya budhnāt | [ṚV, 10, 89 4.1]
yo akṣeṇeva cakriyā śacībhir viṣvak tastambha pṛthivīm uta dyām | [ṚV, 10, 89 4.2]
āpāntamanyus tṛpalaprabharmā dhuniḥ śimīvāñcharumāṁ ṛjīṣī | [ṚV, 10, 89 5.1]
somo viśvāny atasā vanāni nārvāg indram pratimānāni debhuḥ | [ṚV, 10, 89 5.2]
na yasya dyāvāpṛthivī na dhanva nāntarikṣaṃ nādrayaḥ somo akṣāḥ | [ṚV, 10, 89 6.1]
yad asya manyur adhinīyamānaḥ śṛṇāti vīḍu rujati sthirāṇi | [ṚV, 10, 89 6.2]
jaghāna vṛtram svadhitiḥ vanā iva | [ṚV, 10, 89 604292_1]
aradat na sindhūn | [ṚV, 10, 89 604292_2]
bibheda girim navam id na kumbham | [ṚV, 10, 89 604293_1]
ā gāḥ indraḥ akṛṇuta sva yugbhiḥ | [ṚV, 10, 89 604293_2]
tvaṃ ha tyad ṛṇayā indra dhīro 'sir na parva vṛjinā śṛṇāsi | [ṚV, 10, 89 8.1]
pra ye mitrasya varuṇasya dhāma yujaṃ na janā minanti mitram | [ṚV, 10, 89 8.2]
pra ye mitram prāryamaṇaṃ durevāḥ pra saṃgiraḥ pra varuṇam minanti | [ṚV, 10, 89 9.1]
ny amitreṣu vadham indra tumraṃ vṛṣan vṛṣāṇam aruṣaṃ śiśīhi | [ṚV, 10, 89 9.2]
indro diva indra īśe pṛthivyā indro apām indra it parvatānām | [ṚV, 10, 89 10.1]
indro vṛdhām indra in medhirāṇām indraḥ kṣeme yoge havya indraḥ | [ṚV, 10, 89 10.2]
prāktubhya indraḥ pra vṛdho ahabhyaḥ prāntarikṣāt pra samudrasya dhāseḥ | [ṚV, 10, 89 11.1]
pra vātasya prathasaḥ pra jmo antāt pra sindhubhyo ririce pra kṣitibhyaḥ | [ṚV, 10, 89 11.2]
pra śośucatyā uṣaso na ketur asinvā te vartatām indra hetiḥ | [ṚV, 10, 89 12.1]
aśmeva vidhya diva ā sṛjānas tapiṣṭhena heṣasā droghamitrān | [ṚV, 10, 89 12.2]
anv aha māsā anv id vanāny anv oṣadhīr anu parvatāsaḥ | [ṚV, 10, 89 13.1]
anv indraṃ rodasī vāvaśāne anv āpo ajihata jāyamānam | [ṚV, 10, 89 13.2]
karhi svid sā te indra cetyā asat aghasya yat bhinadaḥ rakṣaḥ mitrakruvaḥ yat śasane na gāvaḥ pṛthivyāḥ āpṛk amuyā śayante | [ṚV, 10, 89 604306_1]
śatrūyanto abhi ye nas tatasre mahi vrādhanta ogaṇāsa indra | [ṚV, 10, 89 15.1]
andhenāmitrās tamasā sacantāṃ sujyotiṣo aktavas tāṁ abhi ṣyuḥ | [ṚV, 10, 89 15.2]
purūṇi hi tvā savanā janānām brahmāṇi mandan gṛṇatām ṛṣīṇām | [ṚV, 10, 89 16.1]
imām āghoṣann avasā sahūtiṃ tiro viśvāṁ arcato yāhy arvāṅ | [ṚV, 10, 89 16.2]
evā te vayam indra bhuñjatīnāṃ vidyāma sumatīnāṃ navānām | [ṚV, 10, 89 17.1]
vidyāma vastor avasā gṛṇanto viśvāmitrā uta ta indra nūnam | [ṚV, 10, 89 17.2]
śunaṃ huvema maghavānam indram asmin bhare nṛtamaṃ vājasātau | [ṚV, 10, 89 18.1]
śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām | [ṚV, 10, 89 18.2]
{ṚV, 10, 90}
sahasraśīrṣā puruṣaḥ sahasrākṣaḥ sahasrapāt | [ṚV, 10, 90 1.1]
sa bhūmiṃ viśvato vṛtvāty atiṣṭhad daśāṅgulam | [ṚV, 10, 90 1.2]
puruṣa evedaṃ sarvaṃ yad bhūtaṃ yac ca bhavyam | [ṚV, 10, 90 2.1]
utāmṛtatvasyeśāno yad annenātirohati | [ṚV, 10, 90 2.2]
etāvān asya mahimāto jyāyāṃś ca pūruṣaḥ | [ṚV, 10, 90 3.1]
pādo 'sya viśvā bhūtāni tripād asyāmṛtaṃ divi | [ṚV, 10, 90 3.2]
tripād ūrdhva ud ait puruṣaḥ pādo 'syehābhavat punaḥ | [ṚV, 10, 90 4.1]
tato viṣvaṅ vy akrāmat sāśanānaśane abhi | [ṚV, 10, 90 4.2]
tasmād virāḍ ajāyata virājo adhi pūruṣaḥ | [ṚV, 10, 90 5.1]
sa jāto aty aricyata paścād bhūmim atho puraḥ | [ṚV, 10, 90 5.2]
yat puruṣeṇa haviṣā devā yajñam atanvata | [ṚV, 10, 90 6.1]
vasanto asyāsīd ājyaṃ grīṣma idhmaḥ śaraddhaviḥ | [ṚV, 10, 90 6.2]
taṃ yajñam barhiṣi praukṣan puruṣaṃ jātam agrataḥ | [ṚV, 10, 90 7.1]
tena devā ayajanta sādhyā ṛṣayaś ca ye | [ṚV, 10, 90 7.2]
tasmād yajñāt sarvahutaḥ saṃbhṛtam pṛṣadājyam | [ṚV, 10, 90 8.1]
paśūn tāṃś cakre vāyavyān āraṇyān grāmyāś ca ye | [ṚV, 10, 90 8.2]
tasmād yajñāt sarvahuta ṛcaḥ sāmāni jajñire | [ṚV, 10, 90 9.1]
chandāṃsi jajñire tasmād yajus tasmād ajāyata | [ṚV, 10, 90 9.2]
tasmād aśvā ajāyanta ye ke cobhayādataḥ | [ṚV, 10, 90 10.1]
gāvo ha jajñire tasmāt tasmāj jātā ajāvayaḥ | [ṚV, 10, 90 10.2]
yat puruṣaṃ vy adadhuḥ katidhā vy akalpayan | [ṚV, 10, 90 11.1]
mukhaṃ kim asya kau bāhū kā ūrū pādā ucyete | [ṚV, 10, 90 11.2]
brāhmaṇo 'sya mukham āsīd bāhū rājanyaḥ kṛtaḥ | [ṚV, 10, 90 12.1]
ūrū tad asya yad vaiśyaḥ padbhyāṃ śūdro ajāyata | [ṚV, 10, 90 12.2]
candramā manaso jātaś cakṣoḥ sūryo ajāyata | [ṚV, 10, 90 13.1]
mukhād indraś cāgniś ca prāṇād vāyur ajāyata | [ṚV, 10, 90 13.2]
nābhyā āsīd antarikṣaṃ śīrṣṇo dyauḥ sam avartata | [ṚV, 10, 90 14.1]
padbhyām bhūmir diśaḥ śrotrāt tathā lokāṁ akalpayan | [ṚV, 10, 90 14.2]
saptāsyāsan paridhayas triḥ sapta samidhaḥ kṛtāḥ | [ṚV, 10, 90 15.1]
devā yad yajñaṃ tanvānā abadhnan puruṣam paśum | [ṚV, 10, 90 15.2]
yajñena yajñam ayajanta devāḥ | [ṚV, 10, 90 604346_1]
tāni dharmāṇi prathamāni āsan | [ṚV, 10, 90 604346_2]
te ha nākam mahimānaḥ sacanta yatra pūrve sādhyāḥ santi devāḥ | [ṚV, 10, 90 604347_1]
{ṚV, 10, 91}
saṃ jāgṛvadbhir jaramāṇa idhyate dame damūnā iṣayann iḍas pade | [ṚV, 10, 91 1.1]
viśvasya hotā haviṣo vareṇyo vibhur vibhāvā suṣakhā sakhīyate | [ṚV, 10, 91 1.2]
sa darśataśrīr atithir gṛhe gṛhe vane vane śiśriye takvavīr iva | [ṚV, 10, 91 2.1]
janaṃ janaṃ janyo nāti manyate viśa ā kṣeti viśyo viśaṃ viśam | [ṚV, 10, 91 2.2]
sudakṣo dakṣaiḥ kratunāsi sukratur agne kaviḥ kāvyenāsi viśvavit | [ṚV, 10, 91 3.1]
vasur vasūnāṃ kṣayasi tvam eka id dyāvā ca yāni pṛthivī ca puṣyataḥ | [ṚV, 10, 91 3.2]
prajānan agne yonim ṛtviyam iḍāyāḥ pade ghṛtavantam āsadaḥ | [ṚV, 10, 91 604354_1]
ā te cikitre uṣasām iva ītayaḥ | [ṚV, 10, 91 604355_1]
arepasaḥ sūryasya iva raśmayaḥ | [ṚV, 10, 91 604355_2]
tava śriyo varṣyasyeva vidyutaś citrāś cikitra uṣasāṃ na ketavaḥ | [ṚV, 10, 91 5.1]
yad oṣadhīr abhisṛṣṭo vanāni ca pari svayaṃ cinuṣe annam āsye | [ṚV, 10, 91 5.2]
tam oṣadhīr dadhire garbham ṛtviyaṃ tam āpo agniṃ janayanta mātaraḥ | [ṚV, 10, 91 6.1]
tam it samānaṃ vaninaś ca vīrudho 'ntarvatīś ca suvate ca viśvahā | [ṚV, 10, 91 6.2]
vāta upadhūtaḥ iṣitaḥ vaśāṁ tṛṣu yat annā veviṣat vitiṣṭhase ā yatante rathyaḥ yathā pṛthak agne | [ṚV, 10, 91 604361_1]
medhākāraṃ vidathasya prasādhanam agniṃ hotāram paribhūtamam matim | [ṚV, 10, 91 8.1]
tam id arbhe haviṣy ā samānam it tam in mahe vṛṇate nānyaṃ tvat | [ṚV, 10, 91 8.2]
tvām id atra vṛṇate tvāyavo hotāram agne vidatheṣu vedhasaḥ | [ṚV, 10, 91 9.1]
yad devayanto dadhati prayāṃsi te haviṣmanto manavo vṛktabarhiṣaḥ | [ṚV, 10, 91 9.2]
tavāgne hotraṃ tava potram ṛtviyaṃ tava neṣṭraṃ tvam agnid ṛtāyataḥ | [ṚV, 10, 91 10.1]
tava praśāstraṃ tvam adhvarīyasi brahmā cāsi gṛhapatiś ca no dame | [ṚV, 10, 91 10.2]
yas tubhyam agne amṛtāya martyaḥ samidhā dāśad uta vā haviṣkṛti | [ṚV, 10, 91 11.1]
tasya hotā bhavasi yāsi dūtyam upa brūṣe yajasy adhvarīyasi | [ṚV, 10, 91 11.2]
imā asmai matayo vāco asmad āṃ ṛco giraḥ suṣṭutayaḥ sam agmata | [ṚV, 10, 91 12.1]
vasūyavo vasave jātavedase vṛddhāsu cid vardhano yāsu cākanat | [ṚV, 10, 91 12.2]
imām pratnāya suṣṭutiṃ navīyasīṃ voceyam asmā uśate śṛṇotu naḥ | [ṚV, 10, 91 13.1]
bhūyā antarā hṛdy asya nispṛśe jāyeva patya uśatī suvāsāḥ | [ṚV, 10, 91 13.2]
yasmin aśvāsaḥ ṛṣabhāsaḥ ukṣaṇaḥ vaśāḥ meṣāḥ avasṛṣṭāsaḥ āhutāḥ kīlāla pe soma pṛṣṭhāya vedhase hṛdā matim janaye cārum agnaye | [ṚV, 10, 91 604375_1]
ahāvy agne havir āsye te srucīva ghṛtaṃ camvīva somaḥ | [ṚV, 10, 91 15.1]
vājasaniṃ rayim asme suvīram praśastaṃ dhehi yaśasam bṛhantam | [ṚV, 10, 91 15.2]
{ṚV, 10, 92}
yajñasya vo rathyaṃ viśpatiṃ viśāṃ hotāram aktor atithiṃ vibhāvasum | [ṚV, 10, 92 1.1]
śocañchuṣkāsu hariṇīṣu jarbhurad vṛṣā ketur yajato dyām aśāyata | [ṚV, 10, 92 1.2]
imam añjaspām ubhaye akṛṇvata dharmāṇam agniṃ vidathasya sādhanam | [ṚV, 10, 92 2.1]
aktuṃ na yahvam uṣasaḥ purohitaṃ tanūnapātam aruṣasya niṃsate | [ṚV, 10, 92 2.2]
baḍ asya nīthā vi paṇeś ca manmahe vayā asya prahutā āsur attave | [ṚV, 10, 92 3.1]
yadā ghorāso amṛtatvam āśatād ij janasya daivyasya carkiran | [ṚV, 10, 92 3.2]
ṛtasya hi prasitir dyaur uru vyaco namo mahy aramatiḥ panīyasī | [ṚV, 10, 92 4.1]
indro mitro varuṇaḥ saṃ cikitrire 'tho bhagaḥ savitā pūtadakṣasaḥ | [ṚV, 10, 92 4.2]
pra rudreṇa yayinā yanti sindhavas tiro mahīm aramatiṃ dadhanvire | [ṚV, 10, 92 5.1]
yebhiḥ parijmā pariyann uru jrayo vi roruvaj jaṭhare viśvam ukṣate | [ṚV, 10, 92 5.2]
krāṇā rudrā maruto viśvakṛṣṭayo divaḥ śyenāso asurasya nīḍayaḥ | [ṚV, 10, 92 6.1]
tebhiś caṣṭe varuṇo mitro aryamendro devebhir arvaśebhir arvaśaḥ | [ṚV, 10, 92 6.2]
indre bhujaṃ śaśamānāsa āśata sūro dṛśīke vṛṣaṇaś ca pauṃsye | [ṚV, 10, 92 7.1]
pra ye nv asyārhaṇā tatakṣire yujaṃ vajraṃ nṛṣadaneṣu kāravaḥ | [ṚV, 10, 92 7.2]
sūraś cid ā harito asya rīramad indrād ā kaścid bhayate tavīyasaḥ | [ṚV, 10, 92 8.1]
bhīmasya vṛṣṇo jaṭharād abhiśvaso dive dive sahuri stann abādhitaḥ | [ṚV, 10, 92 8.2]
stomaṃ vo adya rudrāya śikvase kṣayadvīrāya namasā didiṣṭana | [ṚV, 10, 92 9.1]
yebhiḥ śivaḥ svavāṁ evayāvabhir divaḥ siṣakti svayaśā nikāmabhiḥ | [ṚV, 10, 92 9.2]
te hi prajāyai abharanta vi śravaḥ bṛhaspatiḥ vṛṣabhaḥ soma jāmayaḥ | [ṚV, 10, 92 604396_1]
yajñaiḥ atharvā prathamaḥ vi dhārayat | [ṚV, 10, 92 604397_1]
devāḥ dakṣaiḥ bhṛgavaḥ sam cikitrire | [ṚV, 10, 92 604397_2]
te hi dyāvāpṛthivī bhūriretasā narāśaṃsaś caturaṅgo yamo 'ditiḥ | [ṚV, 10, 92 11.1]
devas tvaṣṭā draviṇodā ṛbhukṣaṇaḥ pra rodasī maruto viṣṇur arhire | [ṚV, 10, 92 11.2]
uta sya na uśijām urviyā kavir ahiḥ śṛṇotu budhnyo havīmani | [ṚV, 10, 92 12.1]
sūryāmāsā vicarantā divikṣitā dhiyā śamīnahuṣī asya bodhatam | [ṚV, 10, 92 12.2]
pra naḥ pūṣā carathaṃ viśvadevyo 'pāṃ napād avatu vāyur iṣṭaye | [ṚV, 10, 92 13.1]
ātmānaṃ vasyo abhi vātam arcata tad aśvinā suhavā yāmani śrutam | [ṚV, 10, 92 13.2]
viśām āsām abhayānām adhikṣitaṃ gīrbhir u svayaśasaṃ gṛṇīmasi | [ṚV, 10, 92 14.1]
gnābhir viśvābhir aditim anarvaṇam aktor yuvānaṃ nṛmaṇā adhā patim | [ṚV, 10, 92 14.2]
rebhad atra januṣā pūrvo aṅgirā grāvāṇa ūrdhvā abhi cakṣur adhvaram | [ṚV, 10, 92 15.1]
yebhir vihāyā abhavad vicakṣaṇaḥ pāthaḥ sumekaṃ svadhitir vananvati | [ṚV, 10, 92 15.2]
{ṚV, 10, 93}
mahi dyāvāpṛthivī bhūtam urvī nārī yahvī na rodasī sadaṃ naḥ | [ṚV, 10, 93 1.1]
tebhir naḥ pātaṃ sahyasa ebhir naḥ pātaṃ śūṣaṇi | [ṚV, 10, 93 1.2]
yajñe yajñe sa martyo devān saparyati | [ṚV, 10, 93 2.1]
yaḥ sumnair dīrghaśruttama ā vivāsaty enān | [ṚV, 10, 93 2.2]
viśveṣām irajyavo devānāṃ vār mahaḥ | [ṚV, 10, 93 3.1]
viśve hi viśvamahaso viśve yajñeṣu yajñiyāḥ | [ṚV, 10, 93 3.2]
te ghā rājāno amṛtasya mandrā aryamā mitro varuṇaḥ parijmā | [ṚV, 10, 93 4.1]
kad rudro nṛṇāṃ stuto marutaḥ pūṣaṇo bhagaḥ | [ṚV, 10, 93 4.2]
uta no naktam apāṃ vṛṣaṇvasū sūryāmāsā sadanāya sadhanyā | [ṚV, 10, 93 5.1]
sacā yat sādy eṣām ahir budhneṣu budhnyaḥ | [ṚV, 10, 93 5.2]
uta no devāv aśvinā śubhas patī dhāmabhir mitrāvaruṇā uruṣyatām | [ṚV, 10, 93 6.1]
mahaḥ sa rāya eṣate 'ti dhanveva duritā | [ṚV, 10, 93 6.2]
uta no rudrā cin mṛḍatām aśvinā viśve devāso rathaspatir bhagaḥ | [ṚV, 10, 93 7.1]
ṛbhur vāja ṛbhukṣaṇaḥ parijmā viśvavedasaḥ | [ṚV, 10, 93 7.2]
ṛbhur ṛbhukṣā ṛbhur vidhato mada ā te harī jūjuvānasya vājinā | [ṚV, 10, 93 8.1]
duṣṭaraṃ yasya sāma cid ṛdhag yajño na mānuṣaḥ | [ṚV, 10, 93 8.2]
kṛdhī no ahrayo deva savitaḥ sa ca stuṣe maghonām | [ṚV, 10, 93 9.1]
saho na indro vahnibhir ny eṣāṃ carṣaṇīnāṃ cakraṃ raśmiṃ na yoyuve | [ṚV, 10, 93 9.2]
aiṣu dyāvāpṛthivī dhātam mahad asme vīreṣu viśvacarṣaṇi śravaḥ | [ṚV, 10, 93 10.1]
pṛkṣaṃ vājasya sātaye pṛkṣaṃ rāyota turvaṇe | [ṚV, 10, 93 10.2]
etaṃ śaṃsam indrāsmayuṣ ṭvaṃ kūcit santaṃ sahasāvann abhiṣṭaye | [ṚV, 10, 93 11.1]
sadā pāhy abhiṣṭaye medatāṃ vedatā vaso | [ṚV, 10, 93 11.2]
etam me stomam tanā na sūrye dyutat yāmānam vāvṛdhanta nṛṇām saṃvananam na aśvyam taṣṭā iva an apacyutam | [ṚV, 10, 93 604430_1]
vāvarta yeṣāṃ rāyā yuktaiṣāṃ hiraṇyayī | [ṚV, 10, 93 13.1]
nemadhitā na pauṃsyā vṛtheva viṣṭāntā | [ṚV, 10, 93 13.2]
pra tad duḥśīme pṛthavāne vene pra rāme vocam asure maghavatsu | [ṚV, 10, 93 14.1]
ye yuktvāya pañca śatāsmayu pathā viśrāvy eṣām | [ṚV, 10, 93 14.2]
adhīn nv atra saptatiṃ ca sapta ca | [ṚV, 10, 93 15.1]
sadyo didiṣṭa tānvaḥ sadyo didiṣṭa pārthyaḥ sadyo didiṣṭa māyavaḥ | [ṚV, 10, 93 15.2]
{ṚV, 10, 94}
praite vadantu pra vayaṃ vadāma grāvabhyo vācaṃ vadatā vadadbhyaḥ | [ṚV, 10, 94 1.1]
yad adrayaḥ parvatāḥ sākam āśavaḥ ślokaṃ ghoṣam bharathendrāya sominaḥ | [ṚV, 10, 94 1.2]
ete vadanti śatavat sahasravad abhi krandanti haritebhir āsabhiḥ | [ṚV, 10, 94 2.1]
viṣṭvī grāvāṇaḥ sukṛtaḥ sukṛtyayā hotuś cit pūrve haviradyam āśata | [ṚV, 10, 94 2.2]
ete vadanty avidann anā madhu ny ūṅkhayante adhi pakva āmiṣi | [ṚV, 10, 94 3.1]
vṛkṣasya śākhām aruṇasya bapsatas te sūbharvā vṛṣabhāḥ prem arāviṣuḥ | [ṚV, 10, 94 3.2]
bṛhad vadanti madireṇa mandinendraṃ krośanto 'vidann anā madhu | [ṚV, 10, 94 4.1]
saṃrabhyā dhīrāḥ svasṛbhir anartiṣur āghoṣayantaḥ pṛthivīm upabdibhiḥ | [ṚV, 10, 94 4.2]
suparṇā vācam akratopa dyavy ākhare kṛṣṇā iṣirā anartiṣuḥ | [ṚV, 10, 94 5.1]
nyaṅ ni yanty uparasya niṣkṛtam purū reto dadhire sūryaśvitaḥ | [ṚV, 10, 94 5.2]
ugrāḥ iva pravahantaḥ samāyamuḥ sākam yuktāḥ vṛṣaṇaḥ bibhrataḥ dhuraḥ | [ṚV, 10, 94 604448_1]
yat śvasantaḥ jagrasānāḥ arāviṣuḥ śṛṇve eṣām prothathaḥ arvatām iva | [ṚV, 10, 94 604449_1]
daśāvanibhyo daśakakṣyebhyo daśayoktrebhyo daśayojanebhyaḥ | [ṚV, 10, 94 7.1]
daśābhīśubhyo arcatājarebhyo daśa dhuro daśa yuktā vahadbhyaḥ | [ṚV, 10, 94 7.2]
te adrayaḥ daśa yantrāsaḥ āśavaḥ | [ṚV, 10, 94 604452_1]
teṣām ādhānam pari eti haryatam | [ṚV, 10, 94 604452_2]
ta ū sutasya somyasyāndhaso 'ṃśoḥ pīyūṣam prathamasya bhejire | [ṚV, 10, 94 8.2]
te somādo harī indrasya niṃsate 'ṃśuṃ duhanto adhy āsate gavi | [ṚV, 10, 94 9.1]
tebhir dugdham papivān somyam madhv indro vardhate prathate vṛṣāyate | [ṚV, 10, 94 9.2]
vṛṣā vo aṃśur na kilā riṣāthaneḍāvantaḥ sadam it sthanāśitāḥ | [ṚV, 10, 94 10.1]
raivatyeva mahasā cārava sthana yasya grāvāṇo ajuṣadhvam adhvaram | [ṚV, 10, 94 10.2]
tṛdilā atṛdilāso adrayo 'śramaṇā aśṛthitā amṛtyavaḥ | [ṚV, 10, 94 11.1]
anāturā ajarā sthāmaviṣṇavaḥ supīvaso atṛṣitā atṛṣṇajaḥ | [ṚV, 10, 94 11.2]
dhruvā eva vaḥ pitaro yuge yuge kṣemakāmāsaḥ sadaso na yuñjate | [ṚV, 10, 94 12.1]
ajuryāso hariṣāco haridrava ā dyāṃ raveṇa pṛthivīm aśuśravuḥ | [ṚV, 10, 94 12.2]
tad id vadanty adrayo vimocane yāmann añjaspā iva ghed upabdibhiḥ | [ṚV, 10, 94 13.1]
vapanto bījam iva dhānyākṛtaḥ pṛñcanti somaṃ na minanti bapsataḥ | [ṚV, 10, 94 13.2]
sute adhvare adhi vācam akratā krīḍayo na mātaraṃ tudantaḥ | [ṚV, 10, 94 14.1]
vi ṣū muñcā suṣuvuṣo manīṣāṃ vi vartantām adrayaś cāyamānāḥ | [ṚV, 10, 94 14.2]
{ṚV, 10, 95}
haye jāye manasā tiṣṭha ghore vacāṃsi miśrā kṛṇavāvahai nu | [ṚV, 10, 95 1.1]
na nau mantrā anuditāsa ete mayas karan paratare canāhan | [ṚV, 10, 95 1.2]
kim etā vācā kṛṇavā tavāham prākramiṣam uṣasām agriyeva | [ṚV, 10, 95 2.1]
purūravaḥ punar astam parehi durāpanā vāta ivāham asmi | [ṚV, 10, 95 2.2]
iṣur na śriya iṣudher asanā goṣāḥ śatasā na raṃhiḥ | [ṚV, 10, 95 3.1]
avīre kratau vi davidyutan norā na māyuṃ citayanta dhunayaḥ | [ṚV, 10, 95 3.2]
sā vasu dadhatī śvaśurāya vaya uṣo yadi vaṣṭy antigṛhāt | [ṚV, 10, 95 4.1]
astaṃ nanakṣe yasmiñcākan divā naktaṃ śnathitā vaitasena | [ṚV, 10, 95 4.2]
triḥ sma māhnaḥ śnathayo vaitasenota sma me 'vyatyai pṛṇāsi | [ṚV, 10, 95 5.1]
purūravo 'nu te ketam āyaṃ rājā me vīra tanvas tad āsīḥ | [ṚV, 10, 95 5.2]
yā sujūrṇiḥ śreṇiḥ sumnaāpiḥ hradecakṣuḥ na granthinī caraṇyuḥ tāḥ añjayaḥ aruṇayaḥ na sasruḥ | [ṚV, 10, 95 604477_1]
śriye gāvaḥ na dhenavaḥ anavanta | [ṚV, 10, 95 604477_2]
sam asmiñ jāyamāna āsata gnā utem avardhan nadyaḥ svagūrtāḥ | [ṚV, 10, 95 7.1]
mahe yat tvā purūravo raṇāyāvardhayan dasyuhatyāya devāḥ | [ṚV, 10, 95 7.2]
sacā yat āsu jahatīṣu atkam amānuṣīṣu mānuṣaḥ niṣeve apa sma mat na bhujyuḥ tāḥ atrasan ratha spṛśaḥ nā aśvāḥ | [ṚV, 10, 95 604481_1]
yat āsu martaḥ amṛtāsu nispṛh sam kṣoṇībhiḥ kratubhiḥ na pṛṅkte tāḥ ātayaḥ na tanvaḥ śumbhata svāḥ aśvāsaḥ na krīḍayaḥ dandaśānāḥ | [ṚV, 10, 95 604483_1]
vidyun na yā patantī davidyod bharantī me apyā kāmyāni | [ṚV, 10, 95 10.1]
janiṣṭo apo naryaḥ sujātaḥ prorvaśī tirata dīrgham āyuḥ | [ṚV, 10, 95 10.2]
jajñiṣa itthā gopīthyāya hi dadhātha tat purūravo ma ojaḥ | [ṚV, 10, 95 11.1]
aśāsaṃ tvā viduṣī sasminn ahan na ma āśṛṇoḥ kim abhug vadāsi | [ṚV, 10, 95 11.2]
kadā sūnuḥ pitaraṃ jāta icchāc cakran nāśru vartayad vijānan | [ṚV, 10, 95 12.1]
ko dampatī samanasā vi yūyod adha yad agniḥ śvaśureṣu dīdayat | [ṚV, 10, 95 12.2]
prati bravāṇi vartayate aśru cakran na krandad ādhye śivāyai | [ṚV, 10, 95 13.1]
pra tat te hinavā yat te asme parehy astaṃ nahi mūra māpaḥ | [ṚV, 10, 95 13.2]
sudevo adya prapated anāvṛt parāvatam paramāṃ gantavā u | [ṚV, 10, 95 14.1]
adhā śayīta nirṛter upasthe 'dhainaṃ vṛkā rabhasāso adyuḥ | [ṚV, 10, 95 14.2]
purūravo mā mṛthā mā pra papto mā tvā vṛkāso aśivāsa u kṣan | [ṚV, 10, 95 15.1]
na vai straiṇāni sakhyāni santi sālāvṛkāṇāṃ hṛdayāny etā | [ṚV, 10, 95 15.2]
yad virūpācaram martyeṣv avasaṃ rātrīḥ śaradaś catasraḥ | [ṚV, 10, 95 16.1]
ghṛtasya stokaṃ sakṛd ahna āśnāṃ tād evedaṃ tātṛpāṇā carāmi | [ṚV, 10, 95 16.2]
antarikṣaprāṃ rajaso vimānīm upa śikṣāmy urvaśīṃ vasiṣṭhaḥ | [ṚV, 10, 95 17.1]
upa tvā rātiḥ sukṛtasya tiṣṭhān ni vartasva hṛdayaṃ tapyate me | [ṚV, 10, 95 17.2]
iti tvā devāḥ ime āhuḥ aiḍa yathā īm etat bhavasi mṛtyu bandhuḥ | [ṚV, 10, 95 604500_1]
prajā te devān haviṣā yajāti svarga u tvam api mādayāse | [ṚV, 10, 95 18.2]
{ṚV, 10, 96}
pra te mahe vidathe śaṃsiṣaṃ harī pra te vanve vanuṣo haryatam madam | [ṚV, 10, 96 1.1]
ghṛtaṃ na yo haribhiś cāru secata ā tvā viśantu harivarpasaṃ giraḥ | [ṚV, 10, 96 1.2]
harim hi yonim abhi ye samasvaran hinvantaḥ harī divyam yathā sadaḥ | [ṚV, 10, 96 604504_1]
ā yam pṛṇanti haribhiḥ na dhenavaḥ indrāya śūṣam harivantam arcata | [ṚV, 10, 96 604505_1]
so asya vajro harito ya āyaso harir nikāmo harir ā gabhastyoḥ | [ṚV, 10, 96 3.1]
dyumnī suśipro harimanyusāyaka indre ni rūpā haritā mimikṣire | [ṚV, 10, 96 3.2]
divi na ketur adhi dhāyi haryato vivyacad vajro harito na raṃhyā | [ṚV, 10, 96 4.1]
tudad ahiṃ hariśipro ya āyasaḥ sahasraśokā abhavaddharimbharaḥ | [ṚV, 10, 96 4.2]
tvaṃ tvam aharyathā upastutaḥ pūrvebhir indra harikeśa yajvabhiḥ | [ṚV, 10, 96 5.1]
tvaṃ haryasi tava viśvam ukthyam asāmi rādho harijāta haryatam | [ṚV, 10, 96 5.2]
tā vajriṇam mandinaṃ stomyam mada indraṃ rathe vahato haryatā harī | [ṚV, 10, 96 6.1]
purūṇy asmai savanāni haryata indrāya somā harayo dadhanvire | [ṚV, 10, 96 6.2]
araṃ kāmāya harayo dadhanvire sthirāya hinvan harayo harī turā | [ṚV, 10, 96 7.1]
arvadbhir yo haribhir joṣam īyate so asya kāmaṃ harivantam ānaśe | [ṚV, 10, 96 7.2]
hariśmaśārur harikeśa āyasas turaspeye yo haripā avardhata | [ṚV, 10, 96 8.1]
arvadbhir yo haribhir vājinīvasur ati viśvā duritā pāriṣaddharī | [ṚV, 10, 96 8.2]
sruveva yasya hariṇī vipetatuḥ śipre vājāya hariṇī davidhvataḥ | [ṚV, 10, 96 9.1]
pra yat kṛte camase marmṛjaddharī pītvā madasya haryatasyāndhasaḥ | [ṚV, 10, 96 9.2]
uta sma sadma haryatasya pastyoḥ | [ṚV, 10, 96 604520_1]
atyaḥ na vājam harivāṁ acikradat | [ṚV, 10, 96 604520_2]
mahī cit hi dhiṣaṇā aharyat bṛhat vayaḥ dadhiṣe haryataḥ cit ā | [ṚV, 10, 96 604521_1]
ā rodasī haryamāṇo mahitvā navyaṃ navyaṃ haryasi manma nu priyam | [ṚV, 10, 96 11.1]
pra pastyam asura haryataṃ gor āviṣ kṛdhi haraye sūryāya | [ṚV, 10, 96 11.2]
ā tvā haryantam prayujo janānāṃ rathe vahantu hariśipram indra | [ṚV, 10, 96 12.1]
pibā yathā pratibhṛtasya madhvo haryan yajñaṃ sadhamāde daśoṇim | [ṚV, 10, 96 12.2]
apāḥ pūrveṣāṃ harivaḥ sutānām atho idaṃ savanaṃ kevalaṃ te | [ṚV, 10, 96 13.1]
mamaddhi somam madhumantam indra satrā vṛṣañ jaṭhara ā vṛṣasva | [ṚV, 10, 96 13.2]
{ṚV, 10, 97}
yā oṣadhīḥ pūrvā jātā devebhyas triyugam purā | [ṚV, 10, 97 1.1]
manai nu babhrūṇām ahaṃ śataṃ dhāmāni sapta ca | [ṚV, 10, 97 1.2]
śatam vaḥ amba dhāmāni | [ṚV, 10, 97 604530_1]
sahasram uta vaḥ ruhaḥ | [ṚV, 10, 97 604530_2]
adhā śata kratvaḥ yūyam imam me agadam kṛta | [ṚV, 10, 97 604531_1]
oṣadhīḥ prati modadhvam puṣpavatīḥ prasūvarīḥ | [ṚV, 10, 97 604532_1]
aśvāḥ iva sa jitvarīḥ vīrudhaḥ pārayiṣṇvaḥ | [ṚV, 10, 97 604533_1]
oṣadhīr iti mātaras tad vo devīr upa bruve | [ṚV, 10, 97 4.1]
saneyam aśvaṃ gāṃ vāsa ātmānaṃ tava pūruṣa | [ṚV, 10, 97 4.2]
aśvatthe vo niṣadanam parṇe vo vasatiṣ kṛtā | [ṚV, 10, 97 5.1]
gobhāja it kilāsatha yat sanavatha pūruṣam | [ṚV, 10, 97 5.2]
yatrauṣadhīḥ samagmata rājānaḥ samitāv iva | [ṚV, 10, 97 6.1]
vipraḥ sa ucyate bhiṣag rakṣohāmīvacātanaḥ | [ṚV, 10, 97 6.2]
aśvāvatīṃ somāvatīm ūrjayantīm udojasam | [ṚV, 10, 97 7.1]
āvitsi sarvā oṣadhīr asmā ariṣṭatātaye | [ṚV, 10, 97 7.2]
ud śuṣmāḥ oṣadhīnām gāvaḥ goṣṭhāt iva īrate dhanam saniṣyantīnām ātmānam tava pūruṣa | [ṚV, 10, 97 604542_1]
iṣkṛtir nāma vo mātātho yūyaṃ stha niṣkṛtīḥ | [ṚV, 10, 97 9.1]
sīrāḥ patatriṇī sthana yad āmayati niṣ kṛtha | [ṚV, 10, 97 9.2]
ati viśvāḥ pariṣṭhā stena iva vrajam akramuḥ | [ṚV, 10, 97 10.1]
oṣadhīḥ prācucyavur yat kiṃ ca tanvo rapaḥ | [ṚV, 10, 97 10.2]
yat imāḥ vājayan aham oṣadhīḥ haste ādadhe ātmā yakṣmasya naśyati purā jīva gṛbhaḥ yathā | [ṚV, 10, 97 604549_1]
yasyauṣadhīḥ prasarpathāṅgam aṅgam paruṣ paruḥ | [ṚV, 10, 97 12.1]
tato yakṣmaṃ vi bādhadhva ugro madhyamaśīr iva | [ṚV, 10, 97 12.2]
sākaṃ yakṣma pra pata cāṣeṇa kikidīvinā | [ṚV, 10, 97 13.1]
sākaṃ vātasya dhrājyā sākaṃ naśya nihākayā | [ṚV, 10, 97 13.2]
anyā vo anyām avatv anyānyasyā upāvata | [ṚV, 10, 97 14.1]
tāḥ sarvāḥ saṃvidānā idam me prāvatā vacaḥ | [ṚV, 10, 97 14.2]
yāḥ phalinīr yā aphalā apuṣpā yāś ca puṣpiṇīḥ | [ṚV, 10, 97 15.1]
bṛhaspatiprasūtās tā no muñcantv aṃhasaḥ | [ṚV, 10, 97 15.2]
muñcantu mā śapathyād atho varuṇyād uta | [ṚV, 10, 97 16.1]
atho yamasya paḍbīśāt sarvasmād devakilbiṣāt | [ṚV, 10, 97 16.2]
avapatantīr avadan diva oṣadhayas pari | [ṚV, 10, 97 17.1]
yaṃ jīvam aśnavāmahai na sa riṣyāti pūruṣaḥ | [ṚV, 10, 97 17.2]
yā oṣadhīḥ somarājñīr bahvīḥ śatavicakṣaṇāḥ | [ṚV, 10, 97 18.1]
tāsāṃ tvam asy uttamāraṃ kāmāya śaṃ hṛde | [ṚV, 10, 97 18.2]
yā oṣadhīḥ somarājñīr viṣṭhitāḥ pṛthivīm anu | [ṚV, 10, 97 19.1]
bṛhaspatiprasūtā asyai saṃ datta vīryam | [ṚV, 10, 97 19.2]
mā vo riṣat khanitā yasmai cāhaṃ khanāmi vaḥ | [ṚV, 10, 97 20.1]
dvipac catuṣpad asmākaṃ sarvam astv anāturam | [ṚV, 10, 97 20.2]
yāś cedam upaśṛṇvanti yāś ca dūram parāgatāḥ | [ṚV, 10, 97 21.1]
sarvāḥ saṃgatya vīrudho 'syai saṃ datta vīryam | [ṚV, 10, 97 21.2]
oṣadhayaḥ saṃ vadante somena saha rājñā | [ṚV, 10, 97 22.1]
yasmai kṛṇoti brāhmaṇas taṃ rājan pārayāmasi | [ṚV, 10, 97 22.2]
tvam uttamāsy oṣadhe tava vṛkṣā upastayaḥ | [ṚV, 10, 97 23.1]
upastir astu so 'smākaṃ yo asmāṁ abhidāsati | [ṚV, 10, 97 23.2]
{ṚV, 10, 98}
bṛhaspate prati me devatām ihi mitro vā yad varuṇo vāsi pūṣā | [ṚV, 10, 98 1.1]
ādityair vā yad vasubhir marutvān sa parjanyaṃ śantanave vṛṣāya | [ṚV, 10, 98 1.2]
ā devo dūto ajiraś cikitvān tvad devāpe abhi mām agacchat | [ṚV, 10, 98 2.1]
pratīcīnaḥ prati mām ā vavṛtsva dadhāmi te dyumatīṃ vācam āsan | [ṚV, 10, 98 2.2]
asme dhehi dyumatīṃ vācam āsan bṛhaspate anamīvām iṣirām | [ṚV, 10, 98 3.1]
yayā vṛṣṭiṃ śantanave vanāva divo drapso madhumāṁ ā viveśa | [ṚV, 10, 98 3.2]
ā no drapsā madhumanto viśantv indra dehy adhirathaṃ sahasram | [ṚV, 10, 98 4.1]
ni ṣīda hotram ṛtuthā yajasva devān devāpe haviṣā saparya | [ṚV, 10, 98 4.2]
ārṣṭiṣeṇo hotram ṛṣir niṣīdan devāpir devasumatiṃ cikitvān | [ṚV, 10, 98 5.1]
sa uttarasmād adharaṃ samudram apo divyā asṛjad varṣyā abhi | [ṚV, 10, 98 5.2]
asmin samudre adhy uttarasminn āpo devebhir nivṛtā atiṣṭhan | [ṚV, 10, 98 6.1]
tā adravann ārṣṭiṣeṇena sṛṣṭā devāpinā preṣitā mṛkṣiṇīṣu | [ṚV, 10, 98 6.2]
yad devāpiḥ śantanave purohito hotrāya vṛtaḥ kṛpayann adīdhet | [ṚV, 10, 98 7.1]
devaśrutaṃ vṛṣṭivaniṃ rarāṇo bṛhaspatir vācam asmā ayacchat | [ṚV, 10, 98 7.2]
yaṃ tvā devāpiḥ śuśucāno agna ārṣṭiṣeṇo manuṣyaḥ samīdhe | [ṚV, 10, 98 8.1]
viśvebhir devair anumadyamānaḥ pra parjanyam īrayā vṛṣṭimantam | [ṚV, 10, 98 8.2]
tvām pūrva ṛṣayo gīrbhir āyan tvām adhvareṣu puruhūta viśve | [ṚV, 10, 98 9.1]
sahasrāṇy adhirathāny asme ā no yajñaṃ rohidaśvopa yāhi | [ṚV, 10, 98 9.2]
etāny agne navatir nava tve āhutāny adhirathā sahasrā | [ṚV, 10, 98 10.1]
tebhir vardhasva tanvaḥ śūra pūrvīr divo no vṛṣṭim iṣito rirīhi | [ṚV, 10, 98 10.2]
etāny agne navatiṃ sahasrā sam pra yaccha vṛṣṇa indrāya bhāgam | [ṚV, 10, 98 11.1]
vidvān patha ṛtuśo devayānān apy aulānaṃ divi deveṣu dhehi | [ṚV, 10, 98 11.2]
agne bādhasva vi mṛdho vi durgahāpāmīvām apa rakṣāṃsi sedha | [ṚV, 10, 98 12.1]
asmāt samudrād bṛhato divo no 'pām bhūmānam upa naḥ sṛjeha | [ṚV, 10, 98 12.2]
{ṚV, 10, 99}
kaṃ naś citram iṣaṇyasi cikitvān pṛthugmānaṃ vāśraṃ vāvṛdhadhyai | [ṚV, 10, 99 1.1]
kat tasya dātu śavaso vyuṣṭau takṣad vajraṃ vṛtraturam apinvat | [ṚV, 10, 99 1.2]
sa hi dyutā vidyutā veti sāma pṛthuṃ yonim asuratvā sasāda | [ṚV, 10, 99 2.1]
sa sanīḍebhiḥ prasahāno asya bhrātur na ṛte saptathasya māyāḥ | [ṚV, 10, 99 2.2]
sa vājaṃ yātāpaduṣpadā yan svarṣātā pari ṣadat saniṣyan | [ṚV, 10, 99 3.1]
anarvā yacchatadurasya vedo ghnañchiśnadevāṁ abhi varpasā bhūt | [ṚV, 10, 99 3.2]
sa yahvyo 'vanīr goṣv arvā juhoti pradhanyāsu sasriḥ | [ṚV, 10, 99 4.1]
apādo yatra yujyāso 'rathā droṇyaśvāsa īrate ghṛtaṃ vāḥ | [ṚV, 10, 99 4.2]
sa rudrebhir aśastavāra ṛbhvā hitvī gayam āreavadya āgāt | [ṚV, 10, 99 5.1]
vamrasya manye mithunā vivavrī annam abhītyārodayan muṣāyan | [ṚV, 10, 99 5.2]
sa id dāsaṃ tuvīravam patir dan ṣaḍakṣaṃ triśīrṣāṇaṃ damanyat | [ṚV, 10, 99 6.1]
asya trito nv ojasā vṛdhāno vipā varāham ayoagrayā han | [ṚV, 10, 99 6.2]
sa druhvaṇe manuṣa ūrdhvasāna ā sāviṣad arśasānāya śarum | [ṚV, 10, 99 7.1]
sa nṛtamo nahuṣo 'smat sujātaḥ puro 'bhinad arhan dasyuhatye | [ṚV, 10, 99 7.2]
so abhriyo na yavasa udanyan kṣayāya gātuṃ vidan no asme | [ṚV, 10, 99 8.1]
upa yat sīdad induṃ śarīraiḥ śyeno 'yopāṣṭir hanti dasyūn | [ṚV, 10, 99 8.2]
sa vrādhataḥ śavasānebhir asya kutsāya śuṣṇaṃ kṛpaṇe parādāt | [ṚV, 10, 99 9.1]
ayaṃ kavim anayacchasyamānam atkaṃ yo asya sanitota nṛṇām | [ṚV, 10, 99 9.2]
ayaṃ daśasyan naryebhir asya dasmo devebhir varuṇo na māyī | [ṚV, 10, 99 10.1]
ayaṃ kanīna ṛtupā avedy amimītāraruṃ yaś catuṣpāt | [ṚV, 10, 99 10.2]
asya stomebhir auśija ṛjiśvā vrajaṃ darayad vṛṣabheṇa piproḥ | [ṚV, 10, 99 11.1]
sutvā yad yajato dīdayad gīḥ pura iyāno abhi varpasā bhūt | [ṚV, 10, 99 11.2]
evā maho asura vakṣathāya vamrakaḥ paḍbhir upa sarpad indram | [ṚV, 10, 99 12.1]
sa iyānaḥ karati svastim asmā iṣam ūrjaṃ sukṣitiṃ viśvam ābhāḥ | [ṚV, 10, 99 12.2]
{ṚV, 10, 100}
indra dṛhya maghavan tvāvad id bhuja iha stutaḥ sutapā bodhi no vṛdhe | [ṚV, 10, 100 1.1]
devebhir naḥ savitā prāvatu śrutam ā sarvatātim aditiṃ vṛṇīmahe | [ṚV, 10, 100 1.2]
bharāya su bharata bhāgam ṛtviyam pra vāyave śucipe krandadiṣṭaye | [ṚV, 10, 100 2.1]
gaurasya yaḥ payasaḥ pītim ānaśa ā sarvatātim aditiṃ vṛṇīmahe | [ṚV, 10, 100 2.2]
ā no devaḥ savitā sāviṣad vaya ṛjūyate yajamānāya sunvate | [ṚV, 10, 100 3.1]
yathā devān pratibhūṣema pākavad ā sarvatātim aditiṃ vṛṇīmahe | [ṚV, 10, 100 3.2]
rājā somaḥ suvitasya adhi etu naḥ yathā yathā mitradhitāni saṃdadhuḥ | [ṚV, 10, 100 604628_1]
indra ukthena śavasā parur dadhe bṛhaspate pratarītāsy āyuṣaḥ | [ṚV, 10, 100 5.1]
yajño manuḥ pramatir naḥ pitā hi kam ā sarvatātim aditiṃ vṛṇīmahe | [ṚV, 10, 100 5.2]
indrasya nu sukṛtaṃ daivyaṃ saho 'gnir gṛhe jaritā medhiraḥ kaviḥ | [ṚV, 10, 100 6.1]
yajñaś ca bhūd vidathe cārur antama ā sarvatātim aditiṃ vṛṇīmahe | [ṚV, 10, 100 6.2]
na vo guhā cakṛma bhūri duṣkṛtaṃ nāviṣṭyaṃ vasavo devaheḍanam | [ṚV, 10, 100 7.1]
mākir no devā anṛtasya varpasa ā sarvatātim aditiṃ vṛṇīmahe | [ṚV, 10, 100 7.2]
apāmīvāṃ savitā sāviṣan nyag varīya id apa sedhantv adrayaḥ | [ṚV, 10, 100 8.1]
grāvā yatra madhuṣud ucyate bṛhad ā sarvatātim aditiṃ vṛṇīmahe | [ṚV, 10, 100 8.2]
ūrdhvo grāvā vasavo 'stu sotari viśvā dveṣāṃsi sanutar yuyota | [ṚV, 10, 100 9.1]
sa no devaḥ savitā pāyur īḍya ā sarvatātim aditiṃ vṛṇīmahe | [ṚV, 10, 100 9.2]
ūrjaṃ gāvo yavase pīvo attana ṛtasya yāḥ sadane kośe aṅgdhve | [ṚV, 10, 100 10.1]
tanūr eva tanvo astu bheṣajam ā sarvatātim aditiṃ vṛṇīmahe | [ṚV, 10, 100 10.2]
kratuprāvā jaritā śaśvatāṁ ava indra id bhadrā pramatiḥ sutāvatām | [ṚV, 10, 100 11.1]
pūrṇam ūdhar divyaṃ yasya siktaya ā sarvatātim aditiṃ vṛṇīmahe | [ṚV, 10, 100 11.2]
citras te bhānuḥ kratuprā abhiṣṭiḥ santi spṛdho jaraṇiprā adhṛṣṭāḥ | [ṚV, 10, 100 12.1]
rajiṣṭhayā rajyā paśva ā gos tūtūrṣati pary agraṃ duvasyuḥ | [ṚV, 10, 100 12.2]
{ṚV, 10, 101}
ud budhyadhvaṃ samanasaḥ sakhāyaḥ sam agnim indhvam bahavaḥ sanīḍāḥ | [ṚV, 10, 101 1.1]
dadhikrām agnim uṣasaṃ ca devīm indrāvato 'vase ni hvaye vaḥ | [ṚV, 10, 101 1.2]
mandrā kṛṇudhvaṃ dhiya ā tanudhvaṃ nāvam aritraparaṇīṃ kṛṇudhvam | [ṚV, 10, 101 2.1]
iṣkṛṇudhvam āyudhāraṃ kṛṇudhvam prāñcaṃ yajñam pra ṇayatā sakhāyaḥ | [ṚV, 10, 101 2.2]
yunakta sīrā vi yugā tanudhvaṃ kṛte yonau vapateha bījam | [ṚV, 10, 101 3.1]
girā ca śruṣṭiḥ sabharā asan no nedīya it sṛṇyaḥ pakvam eyāt | [ṚV, 10, 101 3.2]
sīrā yuñjanti kavayo yugā vi tanvate pṛthak | [ṚV, 10, 101 4.1]
dhīrā deveṣu sumnayā | [ṚV, 10, 101 4.2]
nir āhāvān kṛṇotana saṃ varatrā dadhātana | [ṚV, 10, 101 5.1]
siñcāmahā avatam udriṇaṃ vayaṃ suṣekam anupakṣitam | [ṚV, 10, 101 5.2]
iṣkṛtāhāvam avataṃ suvaratraṃ suṣecanam | [ṚV, 10, 101 6.1]
udriṇaṃ siñce akṣitam | [ṚV, 10, 101 6.2]
prīṇītāśvān hitaṃ jayātha svastivāhaṃ ratham it kṛṇudhvam | [ṚV, 10, 101 7.1]
droṇāhāvam avatam aśmacakram aṃsatrakośaṃ siñcatā nṛpāṇam | [ṚV, 10, 101 7.2]
vrajaṃ kṛṇudhvaṃ sa hi vo nṛpāṇo varma sīvyadhvam bahulā pṛthūni | [ṚV, 10, 101 8.1]
puraḥ kṛṇudhvam āyasīr adhṛṣṭā mā vaḥ susroc camaso dṛṃhatā tam | [ṚV, 10, 101 8.2]
ā dhiyam yajñiyām varte ūtaye devāḥ devīm yajatām yajñiyām iha | [ṚV, 10, 101 604662_1]
sā naḥ duhīyat yavasā iva gatvī sahasra dhārā payasā mahī gauḥ | [ṚV, 10, 101 604663_1]
ā tū ṣiñca harim īṃ dror upasthe vāśībhis takṣatāśmanmayībhiḥ | [ṚV, 10, 101 10.1]
pari ṣvajadhvaṃ daśa kakṣyābhir ubhe dhurau prati vahniṃ yunakta | [ṚV, 10, 101 10.2]
ubhe dhurau vahnir āpibdamāno 'ntar yoneva carati dvijāniḥ | [ṚV, 10, 101 11.1]
vanaspatiṃ vana āsthāpayadhvaṃ ni ṣū dadhidhvam akhananta utsam | [ṚV, 10, 101 11.2]
kapṛn naraḥ kapṛtham ud dadhātana codayata khudata vājasātaye | [ṚV, 10, 101 12.1]
niṣṭigryaḥ putram ā cyāvayotaya indraṃ sabādha iha somapītaye | [ṚV, 10, 101 12.2]
{ṚV, 10, 102}
pra te ratham mithūkṛtam indro 'vatu dhṛṣṇuyā | [ṚV, 10, 102 1.1]
asminn ājau puruhūta śravāyye dhanabhakṣeṣu no 'va | [ṚV, 10, 102 1.2]
ut sma vāto vahati vāso 'syā adhirathaṃ yad ajayat sahasram | [ṚV, 10, 102 2.1]
rathīr abhūn mudgalānī gaviṣṭau bhare kṛtaṃ vy aced indrasenā | [ṚV, 10, 102 2.2]
antar yaccha jighāṃsato vajram indrābhidāsataḥ | [ṚV, 10, 102 3.1]
dāsasya vā maghavann āryasya vā sanutar yavayā vadham | [ṚV, 10, 102 3.2]
udno hradam apibaj jarhṛṣāṇaḥ kūṭaṃ sma tṛṃhad abhimātim eti | [ṚV, 10, 102 4.1]
pra muṣkabhāraḥ śrava icchamāno 'jiram bāhū abharat siṣāsan | [ṚV, 10, 102 4.2]
ny akrandayann upayanta enam amehayan vṛṣabham madhya ājeḥ | [ṚV, 10, 102 5.1]
tena sūbharvaṃ śatavat sahasraṃ gavām mudgalaḥ pradhane jigāya | [ṚV, 10, 102 5.2]
kakardave vṛṣabho yukta āsīd avāvacīt sārathir asya keśī | [ṚV, 10, 102 6.1]
dudher yuktasya dravataḥ sahānasa ṛcchanti ṣmā niṣpado mudgalānīm | [ṚV, 10, 102 6.2]
uta pradhim ud ahann asya vidvān upāyunag vaṃsagam atra śikṣan | [ṚV, 10, 102 7.1]
indra ud āvat patim aghnyānām araṃhata padyābhiḥ kakudmān | [ṚV, 10, 102 7.2]
śunam aṣṭrāvi acarat kapardī varatrāyām dāru ānahyamānaḥ | [ṚV, 10, 102 604684_1]
nṛmṇāni kṛṇvan bahave janāya gāḥ paspaśānaḥ taviṣīḥ adhatta | [ṚV, 10, 102 604685_1]
imaṃ tam paśya vṛṣabhasya yuñjaṃ kāṣṭhāyā madhye drughaṇaṃ śayānam | [ṚV, 10, 102 9.1]
yena jigāya śatavat sahasraṃ gavām mudgalaḥ pṛtanājyeṣu | [ṚV, 10, 102 9.2]
āre aghā ko nv itthā dadarśa yaṃ yuñjanti tam v ā sthāpayanti | [ṚV, 10, 102 10.1]
nāsmai tṛṇaṃ nodakam ā bharanty uttaro dhuro vahati pradediśat | [ṚV, 10, 102 10.2]
parivṛkteva patividyam ānaṭ pīpyānā kūcakreṇeva siñcan | [ṚV, 10, 102 11.1]
eṣaiṣyā cid rathyā jayema sumaṅgalaṃ sinavad astu sātam | [ṚV, 10, 102 11.2]
tvaṃ viśvasya jagataś cakṣur indrāsi cakṣuṣaḥ | [ṚV, 10, 102 12.1]
vṛṣā yad ājiṃ vṛṣaṇā siṣāsasi codayan vadhriṇā yujā | [ṚV, 10, 102 12.2]
{ṚV, 10, 103}
āśuḥ śiśāno vṛṣabho na bhīmo ghanāghanaḥ kṣobhaṇaś carṣaṇīnām | [ṚV, 10, 103 1.1]
saṃkrandano 'nimiṣa ekavīraḥ śataṃ senā ajayat sākam indraḥ | [ṚV, 10, 103 1.2]
saṃkrandanenānimiṣeṇa jiṣṇunā yutkāreṇa duścyavanena dhṛṣṇunā | [ṚV, 10, 103 2.1]
tad indreṇa jayata tat sahadhvaṃ yudho nara iṣuhastena vṛṣṇā | [ṚV, 10, 103 2.2]
sa iṣuhastaiḥ sa niṣaṅgibhir vaśī saṃsraṣṭā sa yudha indro gaṇena | [ṚV, 10, 103 3.1]
saṃsṛṣṭajit somapā bāhuśardhy ugradhanvā pratihitābhir astā | [ṚV, 10, 103 3.2]
bṛhaspate pari dīyā rathena rakṣohāmitrāṁ apabādhamānaḥ | [ṚV, 10, 103 4.1]
prabhañjan senāḥ pramṛṇo yudhā jayann asmākam edhy avitā rathānām | [ṚV, 10, 103 4.2]
balavijñāya sthaviraḥ pravīraḥ sahasvān vājī sahamāna ugraḥ | [ṚV, 10, 103 5.1]
abhivīro abhisatvā sahojā jaitram indra ratham ā tiṣṭha govit | [ṚV, 10, 103 5.2]
gotrabhidaṃ govidaṃ vajrabāhuṃ jayantam ajma pramṛṇantam ojasā | [ṚV, 10, 103 6.1]
imaṃ sajātā anu vīrayadhvam indraṃ sakhāyo anu saṃ rabhadhvam | [ṚV, 10, 103 6.2]
abhi gotrāṇi sahasā gāhamāno 'dayo vīraḥ śatamanyur indraḥ | [ṚV, 10, 103 7.1]
duścyavanaḥ pṛtanāṣāḍ ayudhyo 'smākaṃ senā avatu pra yutsu | [ṚV, 10, 103 7.2]
indra āsāṃ netā bṛhaspatir dakṣiṇā yajñaḥ pura etu somaḥ | [ṚV, 10, 103 8.1]
devasenānām abhibhañjatīnāṃ jayantīnām maruto yantv agram | [ṚV, 10, 103 8.2]
indrasya vṛṣṇo varuṇasya rājña ādityānām marutāṃ śardha ugram | [ṚV, 10, 103 9.1]
mahāmanasām bhuvanacyavānāṃ ghoṣo devānāṃ jayatām ud asthāt | [ṚV, 10, 103 9.2]
ud dharṣaya maghavann āyudhāny ut satvanām māmakānām manāṃsi | [ṚV, 10, 103 10.1]
ud vṛtrahan vājināṃ vājināny ud rathānāṃ jayatāṃ yantu ghoṣāḥ | [ṚV, 10, 103 10.2]
asmākam indraḥ samṛteṣu dhvajeṣv asmākaṃ yā iṣavas tā jayantu | [ṚV, 10, 103 11.1]
asmākaṃ vīrā uttare bhavantv asmāṁ u devā avatā haveṣu | [ṚV, 10, 103 11.2]
amīṣāṃ cittam pratilobhayantī gṛhāṇāṅgāny apve parehi | [ṚV, 10, 103 12.1]
abhi prehi nir daha hṛtsu śokair andhenāmitrās tamasā sacantām | [ṚV, 10, 103 12.2]
pretā jayatā nara indro vaḥ śarma yacchatu | [ṚV, 10, 103 13.1]
ugrā vaḥ santu bāhavo 'nādhṛṣyā yathāsatha | [ṚV, 10, 103 13.2]
{ṚV, 10, 104}
asāvi somaḥ puruhūta tubhyaṃ haribhyāṃ yajñam upa yāhi tūyam | [ṚV, 10, 104 1.1]
tubhyaṃ giro vipravīrā iyānā dadhanvira indra pibā sutasya | [ṚV, 10, 104 1.2]
apsu dhūtasya harivaḥ pibeha nṛbhiḥ sutasya jaṭharam pṛṇasva | [ṚV, 10, 104 2.1]
mimikṣur yam adraya indra tubhyaṃ tebhir vardhasva madam ukthavāhaḥ | [ṚV, 10, 104 2.2]
progrām pītiṃ vṛṣṇa iyarmi satyām prayai sutasya haryaśva tubhyam | [ṚV, 10, 104 3.1]
indra dhenābhir iha mādayasva dhībhir viśvābhiḥ śacyā gṛṇānaḥ | [ṚV, 10, 104 3.2]
ūtī śacīvas tava vīryeṇa vayo dadhānā uśija ṛtajñāḥ | [ṚV, 10, 104 4.1]
prajāvad indra manuṣo duroṇe tasthur gṛṇantaḥ sadhamādyāsaḥ | [ṚV, 10, 104 4.2]
praṇītibhiṣ ṭe haryaśva suṣṭoḥ suṣumnasya pururuco janāsaḥ | [ṚV, 10, 104 5.1]
maṃhiṣṭhām ūtiṃ vitire dadhānā stotāra indra tava sūnṛtābhiḥ | [ṚV, 10, 104 5.2]
upa brahmāṇi harivo haribhyāṃ somasya yāhi pītaye sutasya | [ṚV, 10, 104 6.1]
indra tvā yajñaḥ kṣamamāṇam ānaḍ dāśvāṁ asy adhvarasya praketaḥ | [ṚV, 10, 104 6.2]
sahasravājam abhimātiṣāhaṃ suteraṇam maghavānaṃ suvṛktim | [ṚV, 10, 104 7.1]
upa bhūṣanti giro apratītam indraṃ namasyā jarituḥ pananta | [ṚV, 10, 104 7.2]
saptāpo devīḥ suraṇā amṛktā yābhiḥ sindhum atara indra pūrbhit | [ṚV, 10, 104 8.1]
navatiṃ srotyā nava ca sravantīr devebhyo gātum manuṣe ca vindaḥ | [ṚV, 10, 104 8.2]
apo mahīr abhiśaster amuñco 'jāgar āsv adhi deva ekaḥ | [ṚV, 10, 104 9.1]
indra yās tvaṃ vṛtratūrye cakartha tābhir viśvāyus tanvam pupuṣyāḥ | [ṚV, 10, 104 9.2]
vīreṇyaḥ kratur indraḥ suśastir utāpi dhenā puruhūtam īṭṭe | [ṚV, 10, 104 10.1]
ārdayad vṛtram akṛṇod u lokaṃ sasāhe śakraḥ pṛtanā abhiṣṭiḥ | [ṚV, 10, 104 10.2]
śunaṃ huvema maghavānam indram asmin bhare nṛtamaṃ vājasātau | [ṚV, 10, 104 11.1]
śṛṇvantam ugram ūtaye samatsu ghnantaṃ vṛtrāṇi saṃjitaṃ dhanānām | [ṚV, 10, 104 11.2]
{ṚV, 10, 105}
kadā vaso stotraṃ haryata āva śmaśā rudhad vāḥ | [ṚV, 10, 105 1.1]
dīrghaṃ sutaṃ vātāpyāya | [ṚV, 10, 105 1.2]
harī yasya suyujā vivratā ver arvantānu śepā | [ṚV, 10, 105 2.1]
ubhā rajī na keśinā patir dan | [ṚV, 10, 105 2.2]
apa yor indraḥ pāpaja ā marto na śaśramāṇo bibhīvān | [ṚV, 10, 105 3.1]
śubhe yad yuyuje taviṣīvān | [ṚV, 10, 105 3.2]
sacāyor indraś carkṛṣa āṃ upānasaḥ saparyan | [ṚV, 10, 105 4.1]
nadayor vivratayoḥ śūra indraḥ | [ṚV, 10, 105 4.2]
adhi yas tasthau keśavantā vyacasvantā na puṣṭyai | [ṚV, 10, 105 5.1]
vanoti śiprābhyāṃ śipriṇīvān | [ṚV, 10, 105 5.2]
prāstaut ṛṣva ojāḥ ṛṣvebhiḥ | [ṚV, 10, 105 604752_1]
tatakṣa śūraḥ śavasā ṛbhuḥ na kratubhiḥ mātariśvā | [ṚV, 10, 105 604752_2]
vajraṃ yaś cakre suhanāya dasyave hirīmaśo hirīmān | [ṚV, 10, 105 7.1]
arutahanur adbhutaṃ na rajaḥ | [ṚV, 10, 105 7.2]
ava no vṛjinā śiśīhy ṛcā vanemānṛcaḥ | [ṚV, 10, 105 8.1]
nābrahmā yajña ṛdhag joṣati tve | [ṚV, 10, 105 8.2]
ūrdhvā yat te tretinī bhūd yajñasya dhūrṣu sadman | [ṚV, 10, 105 9.1]
sajūr nāvaṃ svayaśasaṃ sacāyoḥ | [ṚV, 10, 105 9.2]
śriye te pṛśnir upasecanī bhūcchriye darvir arepāḥ | [ṚV, 10, 105 10.1]
yayā sve pātre siñcasa ut | [ṚV, 10, 105 10.2]
śataṃ vā yad asurya prati tvā sumitra itthāstaud durmitra itthāstaut | [ṚV, 10, 105 11.1]
āvo yad dasyuhatye kutsaputram prāvo yad dasyuhatye kutsavatsam | [ṚV, 10, 105 11.2]
{ṚV, 10, 106}
ubhā u nūnaṃ tad id arthayethe vi tanvāthe dhiyo vastrāpaseva | [ṚV, 10, 106 1.1]
sadhrīcīnā yātave prem ajīgaḥ sudineva pṛkṣa ā taṃsayethe | [ṚV, 10, 106 1.2]
uṣṭāreva pharvareṣu śrayethe prāyogeva śvātryā śāsur ethaḥ | [ṚV, 10, 106 2.1]
dūteva hi ṣṭho yaśasā janeṣu māpa sthātam mahiṣevāvapānāt | [ṚV, 10, 106 2.2]
sākaṃyujā śakunasyeva pakṣā paśveva citrā yajur ā gamiṣṭam | [ṚV, 10, 106 3.1]
agnir iva devayor dīdivāṃsā parijmāneva yajathaḥ purutrā | [ṚV, 10, 106 3.2]
āpī vaḥ asme pitarā iva putrā | [ṚV, 10, 106 604770_1]
ugrā iva rucā | [ṚV, 10, 106 604770_2]
nṛpatī turyai | [ṚV, 10, 106 604770_3]
iryeva puṣṭyai kiraṇeva bhujyai śruṣṭīvāneva havam ā gamiṣṭam | [ṚV, 10, 106 4.2]
vaṃsageva pūṣaryā śimbātā mitreva ṛtā śatarā śātapantā | [ṚV, 10, 106 5.1]
vājevoccā vayasā gharmyeṣṭhā meṣeveṣā saparyā purīṣā | [ṚV, 10, 106 5.2]
sṛṇyeva jarbharī turpharītū naitośeva turpharī parpharīkā | [ṚV, 10, 106 6.1]
udanyajeva jemanā maderū tā me jarāyv ajaram marāyu | [ṚV, 10, 106 6.2]
pajreva carcaraṃ jāram marāyu kṣadmevārtheṣu tartarītha ugrā | [ṚV, 10, 106 7.1]
ṛbhū nāpat kharamajrā kharajrur vāyur na parpharat kṣayad rayīṇām | [ṚV, 10, 106 7.2]
gharmeva madhu jaṭhare sanerū bhagevitā turpharī phārivāram | [ṚV, 10, 106 8.1]
patareva cacarā candranirṇiṅ manaṛṅgā mananyā na jagmī | [ṚV, 10, 106 8.2]
bṛhanteva gambhareṣu pratiṣṭhām pādeva gādhaṃ tarate vidāthaḥ | [ṚV, 10, 106 9.1]
karṇeva śāsur anu hi smarātho 'ṃśeva no bhajataṃ citram apnaḥ | [ṚV, 10, 106 9.2]
āraṅgareva madhv erayethe sāragheva gavi nīcīnabāre | [ṚV, 10, 106 10.1]
kīnāreva svedam āsiṣvidānā kṣāmevorjā sūyavasāt sacethe | [ṚV, 10, 106 10.2]
ṛdhyāma stomaṃ sanuyāma vājam ā no mantraṃ sarathehopa yātam | [ṚV, 10, 106 11.1]
yaśo na pakvam madhu goṣv antar ā bhūtāṃśo aśvinoḥ kāmam aprāḥ | [ṚV, 10, 106 11.2]
{ṚV, 10, 107}
āvir abhūn mahi māghonam eṣāṃ viśvaṃ jīvaṃ tamaso nir amoci | [ṚV, 10, 107 1.1]
mahi jyotiḥ pitṛbhir dattam āgād uruḥ panthā dakṣiṇāyā adarśi | [ṚV, 10, 107 1.2]
uccā divi dakṣiṇāvanto asthur ye aśvadāḥ saha te sūryeṇa | [ṚV, 10, 107 2.1]
hiraṇyadā amṛtatvam bhajante vāsodāḥ soma pra tiranta āyuḥ | [ṚV, 10, 107 2.2]
daivī pūrtir dakṣiṇā devayajyā na kavāribhyo nahi te pṛṇanti | [ṚV, 10, 107 3.1]
athā naraḥ prayatadakṣiṇāso 'vadyabhiyā bahavaḥ pṛṇanti | [ṚV, 10, 107 3.2]
śatadhāraṃ vāyum arkaṃ svarvidaṃ nṛcakṣasas te abhi cakṣate haviḥ | [ṚV, 10, 107 4.1]
ye pṛṇanti pra ca yacchanti saṃgame te dakṣiṇāṃ duhate saptamātaram | [ṚV, 10, 107 4.2]
dakṣiṇāvān prathamo hūta eti dakṣiṇāvān grāmaṇīr agram eti | [ṚV, 10, 107 5.1]
tam eva manye nṛpatiṃ janānāṃ yaḥ prathamo dakṣiṇām āvivāya | [ṚV, 10, 107 5.2]
tam eva ṛṣiṃ tam u brahmāṇam āhur yajñanyaṃ sāmagām ukthaśāsam | [ṚV, 10, 107 6.1]
sa śukrasya tanvo veda tisro yaḥ prathamo dakṣiṇayā rarādha | [ṚV, 10, 107 6.2]
dakṣiṇāśvaṃ dakṣiṇā gāṃ dadāti dakṣiṇā candram uta yaddhiraṇyam | [ṚV, 10, 107 7.1]
dakṣiṇānnaṃ vanute yo na ātmā dakṣiṇāṃ varma kṛṇute vijānan | [ṚV, 10, 107 7.2]
na bhojā mamrur na nyartham īyur na riṣyanti na vyathante ha bhojāḥ | [ṚV, 10, 107 8.1]
idaṃ yad viśvam bhuvanaṃ svaś caitat sarvaṃ dakṣiṇaibhyo dadāti | [ṚV, 10, 107 8.2]
bhojā jigyuḥ surabhiṃ yonim agre bhojā jigyur vadhvaṃ yā suvāsāḥ | [ṚV, 10, 107 9.1]
bhojā jigyur antaḥpeyaṃ surāyā bhojā jigyur ye ahūtāḥ prayanti | [ṚV, 10, 107 9.2]
bhojāyāśvaṃ sam mṛjanty āśum bhojāyāste kanyā śumbhamānā | [ṚV, 10, 107 10.1]
bhojasyedam puṣkariṇīva veśma pariṣkṛtaṃ devamāneva citram | [ṚV, 10, 107 10.2]
bhojam aśvāḥ suṣṭhuvāho vahanti suvṛd ratho vartate dakṣiṇāyāḥ | [ṚV, 10, 107 11.1]
bhojaṃ devāso 'vatā bhareṣu bhojaḥ śatrūn samanīkeṣu jetā | [ṚV, 10, 107 11.2]
{ṚV, 10, 108}
kim icchantī saramā predam ānaḍ dūre hy adhvā jaguriḥ parācaiḥ | [ṚV, 10, 108 1.1]
kāsmehitiḥ kā paritakmyāsīt kathaṃ rasāyā ataraḥ payāṃsi | [ṚV, 10, 108 1.2]
indrasya dūtīr iṣitā carāmi maha icchantī paṇayo nidhīn vaḥ | [ṚV, 10, 108 2.1]
atiṣkado bhiyasā tan na āvat tathā rasāyā ataram payāṃsi | [ṚV, 10, 108 2.2]
kīdṛṅṅ indraḥ sarame kā dṛśīkā yasyedaṃ dūtīr asaraḥ parākāt | [ṚV, 10, 108 3.1]
ā ca gacchān mitram enā dadhāmāthā gavāṃ gopatir no bhavāti | [ṚV, 10, 108 3.2]
nāhaṃ taṃ veda dabhyaṃ dabhat sa yasyedaṃ dūtīr asaram parākāt | [ṚV, 10, 108 4.1]
na taṃ gūhanti sravato gabhīrā hatā indreṇa paṇayaḥ śayadhve | [ṚV, 10, 108 4.2]
imā gāvaḥ sarame yā aicchaḥ pari divo antān subhage patantī | [ṚV, 10, 108 5.1]
kas ta enā ava sṛjād ayudhvy utāsmākam āyudhā santi tigmā | [ṚV, 10, 108 5.2]
asenyā vaḥ paṇayo vacāṃsy aniṣavyās tanvaḥ santu pāpīḥ | [ṚV, 10, 108 6.1]
adhṛṣṭo va etavā astu panthā bṛhaspatir va ubhayā na mṛḍāt | [ṚV, 10, 108 6.2]
ayaṃ nidhiḥ sarame adribudhno gobhir aśvebhir vasubhir nyṛṣṭaḥ | [ṚV, 10, 108 7.1]
rakṣanti tam paṇayo ye sugopā reku padam alakam ā jagantha | [ṚV, 10, 108 7.2]
eha gamann ṛṣayaḥ somaśitā ayāsyo aṅgiraso navagvāḥ | [ṚV, 10, 108 8.1]
ta etam ūrvaṃ vi bhajanta gonām athaitad vacaḥ paṇayo vamann it | [ṚV, 10, 108 8.2]
evā ca tvaṃ sarama ājagantha prabādhitā sahasā daivyena | [ṚV, 10, 108 9.1]
svasāraṃ tvā kṛṇavai mā punar gā apa te gavāṃ subhage bhajāma | [ṚV, 10, 108 9.2]
nāhaṃ veda bhrātṛtvaṃ no svasṛtvam indro vidur aṅgirasaś ca ghorāḥ | [ṚV, 10, 108 10.1]
gokāmā me acchadayan yad āyam apāta ita paṇayo varīyaḥ | [ṚV, 10, 108 10.2]
dūram ita paṇayo varīya ud gāvo yantu minatīr ṛtena | [ṚV, 10, 108 11.1]
bṛhaspatir yā avindan nigūḍhāḥ somo grāvāṇa ṛṣayaś ca viprāḥ | [ṚV, 10, 108 11.2]
{ṚV, 10, 109}
te 'vadan prathamā brahmakilbiṣe 'kūpāraḥ salilo mātariśvā | [ṚV, 10, 109 1.1]
vīḍuharās tapa ugro mayobhūr āpo devīḥ prathamajā ṛtena | [ṚV, 10, 109 1.2]
somo rājā prathamo brahmajāyām punaḥ prāyacchad ahṛṇīyamānaḥ | [ṚV, 10, 109 2.1]
anvartitā varuṇo mitra āsīd agnir hotā hastagṛhyā nināya | [ṚV, 10, 109 2.2]
hastenaiva grāhya ādhir asyā brahmajāyeyam iti ced avocan | [ṚV, 10, 109 3.1]
na dūtāya prahye tastha eṣā tathā rāṣṭraṃ gupitaṃ kṣatriyasya | [ṚV, 10, 109 3.2]
devā etasyām avadanta pūrve saptaṛṣayas tapase ye niṣeduḥ | [ṚV, 10, 109 4.1]
bhīmā jāyā brāhmaṇasyopanītā durdhāṃ dadhāti parame vyoman | [ṚV, 10, 109 4.2]
brahmacārī carati veviṣad viṣaḥ sa devānām bhavaty ekam aṅgam | [ṚV, 10, 109 5.1]
tena jāyām anv avindad bṛhaspatiḥ somena nītāṃ juhvaṃ na devāḥ | [ṚV, 10, 109 5.2]
punar vai devā adaduḥ punar manuṣyā uta | [ṚV, 10, 109 6.1]
rājānaḥ satyaṃ kṛṇvānā brahmajāyām punar daduḥ | [ṚV, 10, 109 6.2]
punardāya brahmajāyāṃ kṛtvī devair nikilbiṣam | [ṚV, 10, 109 7.1]
ūrjam pṛthivyā bhaktvāyorugāyam upāsate | [ṚV, 10, 109 7.2]
{ṚV, 10, 110}
samiddho adya manuṣo duroṇe devo devān yajasi jātavedaḥ | [ṚV, 10, 110 1.1]
ā ca vaha mitramahaś cikitvān tvaṃ dūtaḥ kavir asi pracetāḥ | [ṚV, 10, 110 1.2]
tanūnapāt patha ṛtasya yānān madhvā samañjan svadayā sujihva | [ṚV, 10, 110 2.1]
manmāni dhībhir uta yajñam ṛndhan devatrā ca kṛṇuhy adhvaraṃ naḥ | [ṚV, 10, 110 2.2]
ājuhvāna īḍyo vandyaś cā yāhy agne vasubhiḥ sajoṣāḥ | [ṚV, 10, 110 3.1]
tvaṃ devānām asi yahva hotā sa enān yakṣīṣito yajīyān | [ṚV, 10, 110 3.2]
prācīnam barhiḥ pradiśā pṛthivyā vastor asyā vṛjyate agre ahnām | [ṚV, 10, 110 4.1]
vy u prathate vitaraṃ varīyo devebhyo aditaye syonam | [ṚV, 10, 110 4.2]
vyacasvatīr urviyā vi śrayantām patibhyo na janayaḥ śumbhamānāḥ | [ṚV, 10, 110 5.1]
devīr dvāro bṛhatīr viśvaminvā devebhyo bhavata suprāyaṇāḥ | [ṚV, 10, 110 5.2]
ā suṣvayantī yajate upāke uṣāsānaktā sadatāṃ ni yonau | [ṚV, 10, 110 6.1]
divye yoṣaṇe bṛhatī surukme adhi śriyaṃ śukrapiśaṃ dadhāne | [ṚV, 10, 110 6.2]
daivyā hotārā prathamā suvācā mimānā yajñam manuṣo yajadhyai | [ṚV, 10, 110 7.1]
pracodayantā vidatheṣu kārū prācīnaṃ jyotiḥ pradiśā diśantā | [ṚV, 10, 110 7.2]
ā no yajñam bhāratī tūyam etv iḍā manuṣvad iha cetayantī | [ṚV, 10, 110 8.1]
tisro devīr barhir edaṃ syonaṃ sarasvatī svapasaḥ sadantu | [ṚV, 10, 110 8.2]
ya ime dyāvāpṛthivī janitrī rūpair apiṃśad bhuvanāni viśvā | [ṚV, 10, 110 9.1]
tam adya hotar iṣito yajīyān devaṃ tvaṣṭāram iha yakṣi vidvān | [ṚV, 10, 110 9.2]
upāvasṛja tmanyā samañjan devānām pātha ṛtuthā havīṃṣi | [ṚV, 10, 110 10.1]
vanaspatiḥ śamitā devo agniḥ svadantu havyam madhunā ghṛtena | [ṚV, 10, 110 10.2]
sadyo jāto vy amimīta yajñam agnir devānām abhavat purogāḥ | [ṚV, 10, 110 11.1]
asya hotuḥ pradiśy ṛtasya vāci svāhākṛtaṃ havir adantu devāḥ | [ṚV, 10, 110 11.2]
{ṚV, 10, 111}
manīṣiṇaḥ pra bharadhvam manīṣām yathā yathā matayaḥ santi nṛṇām | [ṚV, 10, 111 604866_1]
indraṃ satyair erayāmā kṛtebhiḥ sa hi vīro girvaṇasyur vidānaḥ | [ṚV, 10, 111 1.2]
ṛtasya hi sadaso dhītir adyaut saṃ gārṣṭeyo vṛṣabho gobhir ānaṭ | [ṚV, 10, 111 2.1]
ud atiṣṭhat taviṣeṇā raveṇa mahānti cit saṃ vivyācā rajāṃsi | [ṚV, 10, 111 2.2]
indraḥ kila śrutyā asya veda sa hi jiṣṇuḥ pathikṛt sūryāya | [ṚV, 10, 111 3.1]
ān menāṃ kṛṇvann acyuto bhuvad goḥ patir divaḥ sanajā apratītaḥ | [ṚV, 10, 111 3.2]
indro mahnā mahato arṇavasya vratāminād aṅgirobhir gṛṇānaḥ | [ṚV, 10, 111 4.1]
purūṇi cin ni tatānā rajāṃsi dādhāra yo dharuṇaṃ satyatātā | [ṚV, 10, 111 4.2]
indro divaḥ pratimānam pṛthivyā viśvā veda savanā hanti śuṣṇam | [ṚV, 10, 111 5.1]
mahīṃ cid dyām ātanot sūryeṇa cāskambha cit kambhanena skabhīyān | [ṚV, 10, 111 5.2]
vajreṇa hi vṛtrahā vṛtram astar adevasya śūśuvānasya māyāḥ | [ṚV, 10, 111 6.1]
vi dhṛṣṇo atra dhṛṣatā jaghanthāthābhavo maghavan bāhvojāḥ | [ṚV, 10, 111 6.2]
sacanta yad uṣasaḥ sūryeṇa citrām asya ketavo rām avindan | [ṚV, 10, 111 7.1]
ā yan nakṣatraṃ dadṛśe divo na punar yato nakir addhā nu veda | [ṚV, 10, 111 7.2]
dūraṃ kila prathamā jagmur āsām indrasya yāḥ prasave sasrur āpaḥ | [ṚV, 10, 111 8.1]
kva svid agraṃ kva budhna āsām āpo madhyaṃ kva vo nūnam antaḥ | [ṚV, 10, 111 8.2]
sṛjaḥ sindhūṃr ahinā jagrasānāṁ ād id etāḥ pra vivijre javena | [ṚV, 10, 111 9.1]
mumukṣamāṇā uta yā mumucre 'dhed etā na ramante nitiktāḥ | [ṚV, 10, 111 9.2]
sadhrīcīḥ sindhum uśatīr ivāyan sanāj jāra āritaḥ pūrbhid āsām | [ṚV, 10, 111 10.1]
astam ā te pārthivā vasūny asme jagmuḥ sūnṛtā indra pūrvīḥ | [ṚV, 10, 111 10.2]
{ṚV, 10, 112}
indra piba pratikāmaṃ sutasya prātaḥsāvas tava hi pūrvapītiḥ | [ṚV, 10, 112 1.1]
harṣasva hantave śūra śatrūn ukthebhiṣ ṭe vīryā pra bravāma | [ṚV, 10, 112 1.2]
yas te ratho manaso javīyān endra tena somapeyāya yāhi | [ṚV, 10, 112 2.1]
tūyam ā te harayaḥ pra dravantu yebhir yāsi vṛṣabhir mandamānaḥ | [ṚV, 10, 112 2.2]
haritvatā varcasā sūryasya śreṣṭhai rūpais tanvaṃ sparśayasva | [ṚV, 10, 112 3.1]
asmābhir indra sakhibhir huvānaḥ sadhrīcīno mādayasvā niṣadya | [ṚV, 10, 112 3.2]
yasya tyat te mahimānam madeṣv ime mahī rodasī nāviviktām | [ṚV, 10, 112 4.1]
tad oka ā haribhir indra yuktaiḥ priyebhir yāhi priyam annam accha | [ṚV, 10, 112 4.2]
yasya śaśvat papivāṃ indra śatrūn anānukṛtyā raṇyā cakartha | [ṚV, 10, 112 5.1]
sa te purandhiṃ taviṣīm iyarti sa te madāya suta indra somaḥ | [ṚV, 10, 112 5.2]
idaṃ te pātraṃ sanavittam indra pibā somam enā śatakrato | [ṚV, 10, 112 6.1]
pūrṇa āhāvo madirasya madhvo yaṃ viśva id abhiharyanti devāḥ | [ṚV, 10, 112 6.2]
vi hi tvām indra purudhā janāso hitaprayaso vṛṣabha hvayante | [ṚV, 10, 112 7.1]
asmākaṃ te madhumattamānīmā bhuvan savanā teṣu harya | [ṚV, 10, 112 7.2]
pra ta indra pūrvyāṇi pra nūnaṃ vīryā vocam prathamā kṛtāni | [ṚV, 10, 112 8.1]
satīnamanyur aśrathāyo adriṃ suvedanām akṛṇor brahmaṇe gām | [ṚV, 10, 112 8.2]
ni ṣu sīda gaṇapate gaṇeṣu tvām āhur vipratamaṃ kavīnām | [ṚV, 10, 112 9.1]
na ṛte tvat kriyate kiṃ canāre mahām arkam maghavañ citram arca | [ṚV, 10, 112 9.2]
abhikhyā no maghavan nādhamānān sakhe bodhi vasupate sakhīnām | [ṚV, 10, 112 10.1]
raṇaṃ kṛdhi raṇakṛt satyaśuṣmābhakte cid ā bhajā rāye asmān | [ṚV, 10, 112 10.2]
{ṚV, 10, 113}
tam asya dyāvāpṛthivī sacetasā viśvebhir devair anu śuṣmam āvatām | [ṚV, 10, 113 1.1]
yad ait kṛṇvāno mahimānam indriyam pītvī somasya kratumāṁ avardhata | [ṚV, 10, 113 1.2]
tam asya viṣṇur mahimānam ojasāṃśuṃ dadhanvān madhuno vi rapśate | [ṚV, 10, 113 2.1]
devebhir indro maghavā sayāvabhir vṛtraṃ jaghanvāṁ abhavad vareṇyaḥ | [ṚV, 10, 113 2.2]
vṛtreṇa yad ahinā bibhrad āyudhā samasthithā yudhaye śaṃsam āvide | [ṚV, 10, 113 3.1]
viśve te atra marutaḥ saha tmanāvardhann ugra mahimānam indriyam | [ṚV, 10, 113 3.2]
jajñāna eva vy abādhata spṛdhaḥ prāpaśyad vīro abhi pauṃsyaṃ raṇam | [ṚV, 10, 113 4.1]
avṛścad adrim ava asyadaḥ sṛjad astabhnān nākaṃ svapasyayā pṛthum | [ṚV, 10, 113 4.2]
ād indraḥ satrā taviṣīr apatyata varīyo dyāvāpṛthivī abādhata | [ṚV, 10, 113 5.1]
avābharad dhṛṣito vajram āyasaṃ śevam mitrāya varuṇāya dāśuṣe | [ṚV, 10, 113 5.2]
indrasyātra taviṣībhyo virapśina ṛghāyato araṃhayanta manyave | [ṚV, 10, 113 6.1]
vṛtraṃ yad ugro vy avṛścad ojasāpo bibhrataṃ tamasā parīvṛtam | [ṚV, 10, 113 6.2]
yā vīryāṇi prathamāni kartvā mahitvebhir yatamānau samīyatuḥ | [ṚV, 10, 113 7.1]
dhvāntaṃ tamo 'va dadhvase hata indro mahnā pūrvahūtāv apatyata | [ṚV, 10, 113 7.2]
viśve devāso adha vṛṣṇyāni te 'vardhayan somavatyā vacasyayā | [ṚV, 10, 113 8.1]
raddhaṃ vṛtram ahim indrasya hanmanāgnir na jambhais tṛṣv annam āvayat | [ṚV, 10, 113 8.2]
bhūri dakṣebhir vacanebhir ṛkvabhiḥ sakhyebhiḥ sakhyāni pra vocata | [ṚV, 10, 113 9.1]
indro dhuniṃ ca cumuriṃ ca dambhayañchraddhāmanasyā śṛṇute dabhītaye | [ṚV, 10, 113 9.2]
tvam purūṇy ā bharā svaśvyā yebhir maṃsai nivacanāni śaṃsan | [ṚV, 10, 113 10.1]
sugebhir viśvā duritā tarema vido ṣu ṇa urviyā gādham adya | [ṚV, 10, 113 10.2]
{ṚV, 10, 114}
gharmā samantā trivṛtaṃ vy āpatus tayor juṣṭim mātariśvā jagāma | [ṚV, 10, 114 1.1]
divas payo didhiṣāṇā aveṣan vidur devāḥ sahasāmānam arkam | [ṚV, 10, 114 1.2]
tisro deṣṭrāya nirṛtīr upāsate dīrghaśruto vi hi jānanti vahnayaḥ | [ṚV, 10, 114 2.1]
tāsāṃ ni cikyuḥ kavayo nidānam pareṣu yā guhyeṣu vrateṣu | [ṚV, 10, 114 2.2]
catuṣkapardā yuvatiḥ supeśā ghṛtapratīkā vayunāni vaste | [ṚV, 10, 114 3.1]
tasyāṃ suparṇā vṛṣaṇā ni ṣedatur yatra devā dadhire bhāgadheyam | [ṚV, 10, 114 3.2]
ekaḥ suparṇaḥ sa samudram ā viveśa sa idaṃ viśvam bhuvanaṃ vi caṣṭe | [ṚV, 10, 114 4.1]
tam pākena manasāpaśyam antitas tam mātā reḍhi sa u reḍhi mātaram | [ṚV, 10, 114 4.2]
suparṇaṃ viprāḥ kavayo vacobhir ekaṃ santam bahudhā kalpayanti | [ṚV, 10, 114 5.1]
chandāṃsi ca dadhato adhvareṣu grahān somasya mimate dvādaśa | [ṚV, 10, 114 5.2]
ṣaṭtriṃśāṃś ca caturaḥ kalpayantaś chandāṃsi ca dadhata ādvādaśam | [ṚV, 10, 114 6.1]
yajñaṃ vimāya kavayo manīṣarksāmābhyām pra rathaṃ vartayanti | [ṚV, 10, 114 6.2]
caturdaśānye mahimāno asya taṃ dhīrā vācā pra ṇayanti sapta | [ṚV, 10, 114 7.1]
āpnānaṃ tīrthaṃ ka iha pra vocad yena pathā prapibante sutasya | [ṚV, 10, 114 7.2]
sahasradhā pañcadaśāny ukthā yāvad dyāvāpṛthivī tāvad it tat | [ṚV, 10, 114 8.1]
sahasradhā mahimānaḥ sahasraṃ yāvad brahma viṣṭhitaṃ tāvatī vāk | [ṚV, 10, 114 8.2]
kaś chandasāṃ yogam ā veda dhīraḥ ko dhiṣṇyām prati vācam papāda | [ṚV, 10, 114 9.1]
kam ṛtvijām aṣṭamaṃ śūram āhur harī indrasya ni cikāya kaḥ svit | [ṚV, 10, 114 9.2]
bhūmyā antam pary eke caranti rathasya dhūrṣu yuktāso asthuḥ | [ṚV, 10, 114 10.1]
śramasya dāyaṃ vi bhajanty ebhyo yadā yamo bhavati harmye hitaḥ | [ṚV, 10, 114 10.2]
{ṚV, 10, 115}
citra icchiśos taruṇasya vakṣatho na yo mātarāv apyeti dhātave | [ṚV, 10, 115 1.1]
anūdhā yadi jījanad adhā ca nu vavakṣa sadyo mahi dūtyaṃ caran | [ṚV, 10, 115 1.2]
agnir ha nāma dhāyi dann apastamaḥ saṃ yo vanā yuvate bhasmanā datā | [ṚV, 10, 115 2.1]
abhipramurā juhvā svadhvara ino na prothamāno yavase vṛṣā | [ṚV, 10, 115 2.2]
taṃ vo viṃ na druṣadaṃ devam andhasa indum prothantam pravapantam arṇavam | [ṚV, 10, 115 3.1]
āsā vahniṃ na śociṣā virapśinam mahivrataṃ na sarajantam adhvanaḥ | [ṚV, 10, 115 3.2]
vi yasya te jrayasānasyājara dhakṣor na vātāḥ pari santy acyutāḥ | [ṚV, 10, 115 4.1]
ā raṇvāso yuyudhayo na satvanaṃ tritaṃ naśanta pra śiṣanta iṣṭaye | [ṚV, 10, 115 4.2]
sa id agniḥ kaṇvatamaḥ kaṇvasakhāryaḥ parasyāntarasya taruṣaḥ | [ṚV, 10, 115 5.1]
agniḥ pātu gṛṇato agniḥ sūrīn agnir dadātu teṣām avo naḥ | [ṚV, 10, 115 5.2]
vājintamāya sahyase supitrya tṛṣu cyavāno anu jātavedase | [ṚV, 10, 115 6.1]
anudre cid yo dhṛṣatā varaṃ sate mahintamāya dhanvaned aviṣyate | [ṚV, 10, 115 6.2]
ūrjo napāt sahasāvann iti tvopastutasya vandate vṛṣā vāk | [ṚV, 10, 115 8.1]
tvāṃ stoṣāma tvayā suvīrā drāghīya āyuḥ prataraṃ dadhānāḥ | [ṚV, 10, 115 8.2]
iti tvāgne vṛṣṭihavyasya putrā upastutāsa ṛṣayo 'vocan | [ṚV, 10, 115 9.1]
tāṃś ca pāhi gṛṇataś ca sūrīn vaṣaḍ vaṣaḍ ity ūrdhvāso anakṣan namo nama ity ūrdhvāso anakṣan | [ṚV, 10, 115 9.2]
{ṚV, 10, 116}
piba somam mahate indriyāya | [ṚV, 10, 116 604964_1]
piba vṛtrāya hantave śaviṣṭha | [ṚV, 10, 116 604964_2]
piba rāye śavase hūyamānaḥ | [ṚV, 10, 116 604965_1]
piba madhvaḥ | [ṚV, 10, 116 604965_2]
tṛpat indrāḥ vṛṣasva | [ṚV, 10, 116 604965_3]
asya piba kṣumataḥ prasthitasyendra somasya varam ā sutasya | [ṚV, 10, 116 2.1]
svastidā manasā mādayasvārvācīno revate saubhagāya | [ṚV, 10, 116 2.2]
mamattu tvā divyaḥ soma indra mamattu yaḥ sūyate pārthiveṣu | [ṚV, 10, 116 3.1]
mamattu yena varivaś cakartha mamattu yena niriṇāsi śatrūn | [ṚV, 10, 116 3.2]
ā dvibarhā amino yātv indro vṛṣā haribhyām pariṣiktam andhaḥ | [ṚV, 10, 116 4.1]
gavy ā sutasya prabhṛtasya madhvaḥ satrā khedām aruśahā vṛṣasva | [ṚV, 10, 116 4.2]
ni tigmāni bhrāśayan bhrāśyāny ava sthirā tanuhi yātujūnām | [ṚV, 10, 116 5.1]
ugrāya te saho balaṃ dadāmi pratītyā śatrūn vigadeṣu vṛśca | [ṚV, 10, 116 5.2]
vy arya indra tanuhi śravāṃsy oja sthireva dhanvano 'bhimātīḥ | [ṚV, 10, 116 6.1]
asmadryag vāvṛdhānaḥ sahobhir anibhṛṣṭas tanvaṃ vāvṛdhasva | [ṚV, 10, 116 6.2]
idaṃ havir maghavan tubhyaṃ rātam prati samrāḍ ahṛṇāno gṛbhāya | [ṚV, 10, 116 7.1]
tubhyaṃ suto maghavan tubhyam pakvo 'ddhīndra piba ca prasthitasya | [ṚV, 10, 116 7.2]
addhi id indra prasthitā imā havīṃṣi | [ṚV, 10, 116 604978_1]
canaḥ dadhiṣva pacatā uta somam | [ṚV, 10, 116 604978_2]
prayasvantaḥ prati haryāmasi tvā | [ṚV, 10, 116 604979_1]
satyāḥ santu yajamānasya kāmāḥ | [ṚV, 10, 116 604979_2]
pra indra agnibhyām su vacasyām iyarmi | [ṚV, 10, 116 604980_1]
sindhau iva prerayam nāvam arkaiḥ | [ṚV, 10, 116 604980_2]
pari caranti devāḥ ye asmabhyam dhana dāḥ udbhidaḥ ca | [ṚV, 10, 116 604981_1]
{ṚV, 10, 117}
na vā u devāḥ kṣudham id vadhaṃ dadur utāśitam upa gacchanti mṛtyavaḥ | [ṚV, 10, 117 1.1]
uto rayiḥ pṛṇato nopa dasyaty utāpṛṇan marḍitāraṃ na vindate | [ṚV, 10, 117 1.2]
ya ādhrāya cakamānāya pitvo 'nnavān san raphitāyopajagmuṣe | [ṚV, 10, 117 2.1]
sthiram manaḥ kṛṇute sevate puroto cit sa marḍitāraṃ na vindate | [ṚV, 10, 117 2.2]
sa id bhojo yo gṛhave dadāty annakāmāya carate kṛśāya | [ṚV, 10, 117 3.1]
aram asmai bhavati yāmahūtā utāparīṣu kṛṇute sakhāyam | [ṚV, 10, 117 3.2]
na sa sakhā yaḥ na dadāti sakhye sacābhuve sacamānāya pitvaḥ | [ṚV, 10, 117 604988_1]
apa asmāt preyāt | [ṚV, 10, 117 604989_1]
na tat okaḥ asti | [ṚV, 10, 117 604989_2]
pṛṇantam anyam araṇam cit icchet | [ṚV, 10, 117 604989_3]
pṛṇīyāt id nādhamānāya tavyān | [ṚV, 10, 117 604990_1]
drāghīyāṃsam anu paśyeta panthām ā u hi vartante rathyā iva cakrā | [ṚV, 10, 117 604990_2]
anyam anyam upa tiṣṭhanta rāyaḥ | [ṚV, 10, 117 604991_1]
mogham annaṃ vindate apracetāḥ satyam bravīmi vadha it sa tasya | [ṚV, 10, 117 6.1]
nāryamaṇam puṣyati no sakhāyaṃ kevalāgho bhavati kevalādī | [ṚV, 10, 117 6.2]
kṛṣan id phālaḥ āśitam kṛṇoti | [ṚV, 10, 117 604994_1]
yan adhvānam apa vṛṅkte caritraiḥ | [ṚV, 10, 117 604994_2]
vadan brahmā a vadataḥ vanīyān | [ṚV, 10, 117 604995_1]
pṛṇan āpiḥ a pṛṇantam abhi syāt | [ṚV, 10, 117 604995_2]
ekapād bhūyo dvipado vi cakrame dvipāt tripādam abhy eti paścāt | [ṚV, 10, 117 8.1]
catuṣpād eti dvipadām abhisvare sampaśyan paṅktīr upatiṣṭhamānaḥ | [ṚV, 10, 117 8.2]
samau ciddhastau na samaṃ viviṣṭaḥ sammātarā cin na samaṃ duhāte | [ṚV, 10, 117 9.1]
yamayoś cin na samā vīryāṇi jñātī cit santau na samam pṛṇītaḥ | [ṚV, 10, 117 9.2]
{ṚV, 10, 118}
agne haṃsi ny atriṇaṃ dīdyan martyeṣv ā | [ṚV, 10, 118 1.1]
sve kṣaye śucivrata | [ṚV, 10, 118 1.2]
ut tiṣṭhasi svāhuto ghṛtāni prati modase | [ṚV, 10, 118 2.1]
yat tvā srucaḥ samasthiran | [ṚV, 10, 118 2.2]
sa āhuto vi rocate 'gnir īḍenyo girā | [ṚV, 10, 118 3.1]
srucā pratīkam ajyate | [ṚV, 10, 118 3.2]
ghṛtenāgniḥ sam ajyate madhupratīka āhutaḥ | [ṚV, 10, 118 4.1]
rocamāno vibhāvasuḥ | [ṚV, 10, 118 4.2]
jaramāṇaḥ sam idhyase devebhyo havyavāhana | [ṚV, 10, 118 5.1]
taṃ tvā havanta martyāḥ | [ṚV, 10, 118 5.2]
tam martā amartyaṃ ghṛtenāgniṃ saparyata | [ṚV, 10, 118 6.1]
adābhyaṃ gṛhapatim | [ṚV, 10, 118 6.2]
adābhyena śociṣāgne rakṣas tvaṃ daha | [ṚV, 10, 118 7.1]
gopā ṛtasya dīdihi | [ṚV, 10, 118 7.2]
sa tvam agne pratīkena praty oṣa yātudhānyaḥ | [ṚV, 10, 118 8.1]
urukṣayeṣu dīdyat | [ṚV, 10, 118 8.2]
taṃ tvā gīrbhir urukṣayā havyavāhaṃ sam īdhire | [ṚV, 10, 118 9.1]
yajiṣṭham mānuṣe jane | [ṚV, 10, 118 9.2]
{ṚV, 10, 119}
iti vā iti me mano gām aśvaṃ sanuyām iti | [ṚV, 10, 119 1.1]
kuvit somasyāpām iti | [ṚV, 10, 119 1.2]
pra vātā iva dodhata un mā pītā ayaṃsata | [ṚV, 10, 119 2.1]
kuvit somasyāpām iti | [ṚV, 10, 119 2.2]
ud mā pītāḥ ayaṃsata ratham aśvāḥ iva āśavaḥ | [ṚV, 10, 119 605022_1]
kuvid somasya apām iti | [ṚV, 10, 119 605023_1]
upa mā matiḥ asthita vāśrā putram iva priyam | [ṚV, 10, 119 605024_1]
kuvid somasya apām iti | [ṚV, 10, 119 605025_1]
ahaṃ taṣṭeva vandhuram pary acāmi hṛdā matim | [ṚV, 10, 119 5.1]
kuvit somasyāpām iti | [ṚV, 10, 119 5.2]
nahi me akṣipac canācchāntsuḥ pañca kṛṣṭayaḥ | [ṚV, 10, 119 6.1]
kuvit somasyāpām iti | [ṚV, 10, 119 6.2]
nahi me rodasī ubhe anyam pakṣaṃ cana prati | [ṚV, 10, 119 7.1]
kuvit somasyāpām iti | [ṚV, 10, 119 7.2]
abhi dyām mahinā bhuvam abhīmām pṛthivīm mahīm | [ṚV, 10, 119 8.1]
kuvit somasyāpām iti | [ṚV, 10, 119 8.2]
hantāham pṛthivīm imāṃ ni dadhānīha veha vā | [ṚV, 10, 119 9.1]
kuvit somasyāpām iti | [ṚV, 10, 119 9.2]
oṣam it pṛthivīm ahaṃ jaṅghanānīha veha vā | [ṚV, 10, 119 10.1]
kuvit somasyāpām iti | [ṚV, 10, 119 10.2]
divi me anyaḥ pakṣo 'dho anyam acīkṛṣam | [ṚV, 10, 119 11.1]
kuvit somasyāpām iti | [ṚV, 10, 119 11.2]
aham asmi mahāmaho 'bhinabhyam udīṣitaḥ | [ṚV, 10, 119 12.1]
kuvit somasyāpām iti | [ṚV, 10, 119 12.2]
gṛho yāmy araṃkṛto devebhyo havyavāhanaḥ | [ṚV, 10, 119 13.1]
kuvit somasyāpām iti | [ṚV, 10, 119 13.2]
{ṚV, 10, 120}
tad id āsa bhuvaneṣu jyeṣṭhaṃ yato jajña ugras tveṣanṛmṇaḥ | [ṚV, 10, 120 1.1]
sadyo jajñāno ni riṇāti śatrūn anu yaṃ viśve madanty ūmāḥ | [ṚV, 10, 120 1.2]
vāvṛdhānaḥ śavasā bhūryojāḥ śatrur dāsāya bhiyasaṃ dadhāti | [ṚV, 10, 120 2.1]
avyanac ca vyanac ca sasni saṃ te navanta prabhṛtā madeṣu | [ṚV, 10, 120 2.2]
tve kratum api vṛñjanti viśve dvir yad ete trir bhavanty ūmāḥ | [ṚV, 10, 120 3.1]
svādoḥ svādīyaḥ svādunā sṛjā sam adaḥ su madhu madhunābhi yodhīḥ | [ṚV, 10, 120 3.2]
iti ciddhi tvā dhanā jayantam made made anumadanti viprāḥ | [ṚV, 10, 120 4.1]
ojīyo dhṛṣṇo sthiram ā tanuṣva mā tvā dabhan yātudhānā durevāḥ | [ṚV, 10, 120 4.2]
tvayā vayaṃ śāśadmahe raṇeṣu prapaśyanto yudhenyāni bhūri | [ṚV, 10, 120 5.1]
codayāmi ta āyudhā vacobhiḥ saṃ te śiśāmi brahmaṇā vayāṃsi | [ṚV, 10, 120 5.2]
stuṣeyyam puruvarpasam ṛbhvam inatamam āptyam āptyānām | [ṚV, 10, 120 6.1]
ā darṣate śavasā sapta dānūn pra sākṣate pratimānāni bhūri | [ṚV, 10, 120 6.2]
ni tad dadhiṣe 'varam paraṃ ca yasminn āvithāvasā duroṇe | [ṚV, 10, 120 7.1]
ā mātarā sthāpayase jigatnū ata inoṣi karvarā purūṇi | [ṚV, 10, 120 7.2]
imā brahma bṛhaddivo vivaktīndrāya śūṣam agriyaḥ svarṣāḥ | [ṚV, 10, 120 8.1]
maho gotrasya kṣayati svarājo duraś ca viśvā avṛṇod apa svāḥ | [ṚV, 10, 120 8.2]
evā mahān bṛhaddivo atharvāvocat svāṃ tanvam indram eva | [ṚV, 10, 120 9.1]
svasāro mātaribhvarīr ariprā hinvanti ca śavasā vardhayanti ca | [ṚV, 10, 120 9.2]
{ṚV, 10, 121}
hiraṇyagarbhaḥ sam avartatāgre bhūtasya jātaḥ patir eka āsīt | [ṚV, 10, 121 1.1]
sa dādhāra pṛthivīṃ dyām utemāṃ kasmai devāya haviṣā vidhema | [ṚV, 10, 121 1.2]
ya ātmadā baladā yasya viśva upāsate praśiṣaṃ yasya devāḥ | [ṚV, 10, 121 2.1]
yasya chāyāmṛtaṃ yasya mṛtyuḥ kasmai devāya haviṣā vidhema | [ṚV, 10, 121 2.2]
yaḥ prāṇataḥ nimiṣataḥ mahitvā ekaḥ id rājā jagataḥ babhūva yaḥ īśe asya dvipadaḥ catuṣpadaḥ kasmai devāya haviṣā vidhema | [ṚV, 10, 121 605067_1]
yasyeme himavanto mahitvā yasya samudraṃ rasayā sahāhuḥ | [ṚV, 10, 121 4.1]
yasyemāḥ pradiśo yasya bāhū kasmai devāya haviṣā vidhema | [ṚV, 10, 121 4.2]
yena dyaur ugrā pṛthivī ca dṛḍhā yena sva stabhitaṃ yena nākaḥ | [ṚV, 10, 121 5.1]
yo antarikṣe rajaso vimānaḥ kasmai devāya haviṣā vidhema | [ṚV, 10, 121 5.2]
yaṃ krandasī avasā tastabhāne abhy aikṣetām manasā rejamāne | [ṚV, 10, 121 6.1]
yatrādhi sūra udito vibhāti kasmai devāya haviṣā vidhema | [ṚV, 10, 121 6.2]
āpo ha yad bṛhatīr viśvam āyan garbhaṃ dadhānā janayantīr agnim | [ṚV, 10, 121 7.1]
tato devānāṃ sam avartatāsur ekaḥ kasmai devāya haviṣā vidhema | [ṚV, 10, 121 7.2]
yaś cid āpo mahinā paryapaśyad dakṣaṃ dadhānā janayantīr yajñam | [ṚV, 10, 121 8.1]
yo deveṣv adhi deva eka āsīt kasmai devāya haviṣā vidhema | [ṚV, 10, 121 8.2]
mā no hiṃsīj janitā yaḥ pṛthivyā yo vā divaṃ satyadharmā jajāna | [ṚV, 10, 121 9.1]
yaś cāpaś candrā bṛhatīr jajāna kasmai devāya haviṣā vidhema | [ṚV, 10, 121 9.2]
prajāpate na tvad etāny anyo viśvā jātāni pari tā babhūva | [ṚV, 10, 121 10.1]
yatkāmās te juhumas tan no astu vayaṃ syāma patayo rayīṇām | [ṚV, 10, 121 10.2]
{ṚV, 10, 122}
vasuṃ na citramahasaṃ gṛṇīṣe vāmaṃ śevam atithim adviṣeṇyam | [ṚV, 10, 122 1.1]
sa rāsate śurudho viśvadhāyaso 'gnir hotā gṛhapatiḥ suvīryam | [ṚV, 10, 122 1.2]
juṣāṇo agne prati harya me vaco viśvāni vidvān vayunāni sukrato | [ṚV, 10, 122 2.1]
ghṛtanirṇig brahmaṇe gātum eraya tava devā ajanayann anu vratam | [ṚV, 10, 122 2.2]
sapta dhāmāni pariyann amartyo dāśad dāśuṣe sukṛte māmahasva | [ṚV, 10, 122 3.1]
suvīreṇa rayiṇāgne svābhuvā yas ta ānaṭ samidhā taṃ juṣasva | [ṚV, 10, 122 3.2]
yajñasya ketum prathamam purohitaṃ haviṣmanta īḍate sapta vājinam | [ṚV, 10, 122 4.1]
śṛṇvantam agniṃ ghṛtapṛṣṭham ukṣaṇam pṛṇantaṃ devam pṛṇate suvīryam | [ṚV, 10, 122 4.2]
tvaṃ dūtaḥ prathamo vareṇyaḥ sa hūyamāno amṛtāya matsva | [ṚV, 10, 122 5.1]
tvām marjayan maruto dāśuṣo gṛhe tvāṃ stomebhir bhṛgavo vi rurucuḥ | [ṚV, 10, 122 5.2]
iṣaṃ duhan sudughāṃ viśvadhāyasaṃ yajñapriye yajamānāya sukrato | [ṚV, 10, 122 6.1]
agne ghṛtasnus trir ṛtāni dīdyad vartir yajñam pariyan sukratūyase | [ṚV, 10, 122 6.2]
tvām id asyā uṣaso vyuṣṭiṣu dūtaṃ kṛṇvānā ayajanta mānuṣāḥ | [ṚV, 10, 122 7.1]
tvāṃ devā mahayāyyāya vāvṛdhur ājyam agne nimṛjanto adhvare | [ṚV, 10, 122 7.2]
ni tvā vasiṣṭhā ahvanta vājinaṃ gṛṇanto agne vidatheṣu vedhasaḥ | [ṚV, 10, 122 8.1]
rāyaspoṣaṃ yajamāneṣu dhāraya yūyam pāta svastibhiḥ sadā naḥ | [ṚV, 10, 122 8.2]
{ṚV, 10, 123}
ayam venaḥ codayat pṛśni garbhāḥ jyotiḥ jarāyū rajasaḥ vimāne | [ṚV, 10, 123 605098_1]
imam apām saṃgame sūryasya śiśum na viprāḥ matibhiḥ rihanti | [ṚV, 10, 123 605099_1]
samudrād ūrmim ud iyarti veno nabhojāḥ pṛṣṭhaṃ haryatasya darśi | [ṚV, 10, 123 2.1]
ṛtasya sānāv adhi viṣṭapi bhrāṭ samānaṃ yonim abhy anūṣata vrāḥ | [ṚV, 10, 123 2.2]
samānam pūrvīr abhi vāvaśānās tiṣṭhan vatsasya mātaraḥ sanīḍāḥ | [ṚV, 10, 123 3.1]
ṛtasya sānāv adhi cakramāṇā rihanti madhvo amṛtasya vāṇīḥ | [ṚV, 10, 123 3.2]
jānanto rūpam akṛpanta viprā mṛgasya ghoṣam mahiṣasya hi gman | [ṚV, 10, 123 4.1]
ṛtena yanto adhi sindhum asthur vidad gandharvo amṛtāni nāma | [ṚV, 10, 123 4.2]
apsarā jāram upasiṣmiyāṇā yoṣā bibharti parame vyoman | [ṚV, 10, 123 5.1]
carat priyasya yoniṣu priyaḥ san sīdat pakṣe hiraṇyaye sa venaḥ | [ṚV, 10, 123 5.2]
nāke suparṇam upa yat patantaṃ hṛdā venanto abhy acakṣata tvā | [ṚV, 10, 123 6.1]
hiraṇyapakṣaṃ varuṇasya dūtaṃ yamasya yonau śakunam bhuraṇyum | [ṚV, 10, 123 6.2]
ūrdhvaḥ gandharvaḥ adhi nāke asthāt pratyaṅ citrā bibhrat asya āyudhāni vasānaḥ atkam surabhim dṛśe kam svar na | [ṚV, 10, 123 605110_1]
nāma janata priyāṇi | [ṚV, 10, 123 605111_1]
drapsaḥ samudram abhi yaj jigāti paśyan gṛdhrasya cakṣasā vidharman | [ṚV, 10, 123 8.1]
bhānuḥ śukreṇa śociṣā cakānas tṛtīye cakre rajasi priyāṇi | [ṚV, 10, 123 8.2]
{ṚV, 10, 124}
imaṃ no agna upa yajñam ehi pañcayāmaṃ trivṛtaṃ saptatantum | [ṚV, 10, 124 1.1]
aso havyavāḍ uta naḥ purogā jyog eva dīrghaṃ tama āśayiṣṭhāḥ | [ṚV, 10, 124 1.2]
adevād devaḥ pracatā guhā yan prapaśyamāno amṛtatvam emi | [ṚV, 10, 124 2.1]
śivaṃ yat santam aśivo jahāmi svāt sakhyād araṇīṃ nābhim emi | [ṚV, 10, 124 2.2]
paśyann anyasyā atithiṃ vayāyā ṛtasya dhāma vi mime purūṇi | [ṚV, 10, 124 3.1]
śaṃsāmi pitre asurāya śevam ayajñiyād yajñiyam bhāgam emi | [ṚV, 10, 124 3.2]
bahvīḥ samā akaram antar asminn indraṃ vṛṇānaḥ pitaraṃ jahāmi | [ṚV, 10, 124 4.1]
agniḥ somo varuṇas te cyavante paryāvard rāṣṭraṃ tad avāmy āyan | [ṚV, 10, 124 4.2]
nirmāyā u tye asurā abhūvan tvaṃ ca mā varuṇa kāmayāse | [ṚV, 10, 124 5.1]
ṛtena rājann anṛtaṃ viviñcan mama rāṣṭrasyādhipatyam ehi | [ṚV, 10, 124 5.2]
idaṃ svar idam id āsa vāmam ayam prakāśa urv antarikṣam | [ṚV, 10, 124 6.1]
hanāva vṛtraṃ nirehi soma haviṣ ṭvā santaṃ haviṣā yajāma | [ṚV, 10, 124 6.2]
kaviḥ kavitvā divi rūpam āsajad aprabhūtī varuṇo nir apaḥ sṛjat | [ṚV, 10, 124 7.1]
kṣemaṃ kṛṇvānā janayo na sindhavas tā asya varṇaṃ śucayo bharibhrati | [ṚV, 10, 124 7.2]
tā asya jyeṣṭham indriyaṃ sacante tā īm ā kṣeti svadhayā madantīḥ | [ṚV, 10, 124 8.1]
tā īṃ viśo na rājānaṃ vṛṇānā bībhatsuvo apa vṛtrād atiṣṭhan | [ṚV, 10, 124 8.2]
bībhatsūnāṃ sayujaṃ haṃsam āhur apāṃ divyānāṃ sakhye carantam | [ṚV, 10, 124 9.1]
anuṣṭubham anu carcūryamāṇam indraṃ ni cikyuḥ kavayo manīṣā | [ṚV, 10, 124 9.2]
{ṚV, 10, 125}
ahaṃ rudrebhir vasubhiś carāmy aham ādityair uta viśvadevaiḥ | [ṚV, 10, 125 1.1]
aham mitrāvaruṇobhā bibharmy aham indrāgnī aham aśvinobhā | [ṚV, 10, 125 1.2]
ahaṃ somam āhanasam bibharmy ahaṃ tvaṣṭāram uta pūṣaṇam bhagam | [ṚV, 10, 125 2.1]
ahaṃ dadhāmi draviṇaṃ haviṣmate suprāvye yajamānāya sunvate | [ṚV, 10, 125 2.2]
ahaṃ rāṣṭrī saṃgamanī vasūnāṃ cikituṣī prathamā yajñiyānām | [ṚV, 10, 125 3.1]
tām mā devā vy adadhuḥ purutrā bhūristhātrām bhūry āveśayantīm | [ṚV, 10, 125 3.2]
mayā so annam atti yo vipaśyati yaḥ prāṇiti ya īṃ śṛṇoty uktam | [ṚV, 10, 125 4.1]
amantavo māṃ ta upa kṣiyanti śrudhi śruta śraddhivaṃ te vadāmi | [ṚV, 10, 125 4.2]
aham eva svayam idaṃ vadāmi juṣṭaṃ devebhir uta mānuṣebhiḥ | [ṚV, 10, 125 5.1]
yaṃ kāmaye taṃ tam ugraṃ kṛṇomi tam brahmāṇaṃ tam ṛṣiṃ taṃ sumedhām | [ṚV, 10, 125 5.2]
ahaṃ rudrāya dhanur ā tanomi brahmadviṣe śarave hantavā u | [ṚV, 10, 125 6.1]
ahaṃ janāya samadaṃ kṛṇomy ahaṃ dyāvāpṛthivī ā viveśa | [ṚV, 10, 125 6.2]
ahaṃ suve pitaram asya mūrdhan mama yonir apsv antaḥ samudre | [ṚV, 10, 125 7.1]
tato vi tiṣṭhe bhuvanānu viśvotāmūṃ dyāṃ varṣmaṇopa spṛśāmi | [ṚV, 10, 125 7.2]
aham eva vāta iva pra vāmy ārabhamāṇā bhuvanāni viśvā | [ṚV, 10, 125 8.1]
paro divā para enā pṛthivyaitāvatī mahinā sam babhūva | [ṚV, 10, 125 8.2]
{ṚV, 10, 126}
na tam aṃho na duritaṃ devāso aṣṭa martyam | [ṚV, 10, 126 1.1]
sajoṣaso yam aryamā mitro nayanti varuṇo ati dviṣaḥ | [ṚV, 10, 126 1.2]
taddhi vayaṃ vṛṇīmahe varuṇa mitrāryaman | [ṚV, 10, 126 2.1]
yenā nir aṃhaso yūyam pātha nethā ca martyam ati dviṣaḥ | [ṚV, 10, 126 2.2]
te nūnaṃ no 'yam ūtaye varuṇo mitro aryamā | [ṚV, 10, 126 3.1]
nayiṣṭhā u no neṣaṇi parṣiṣṭhā u naḥ parṣaṇy ati dviṣaḥ | [ṚV, 10, 126 3.2]
yūyaṃ viśvam pari pātha varuṇo mitro aryamā | [ṚV, 10, 126 4.1]
yuṣmākaṃ śarmaṇi priye syāma supraṇītayo 'ti dviṣaḥ | [ṚV, 10, 126 4.2]
ādityāso ati sridho varuṇo mitro aryamā | [ṚV, 10, 126 5.1]
ugram marudbhī rudraṃ huvemendram agniṃ svastaye 'ti dviṣaḥ | [ṚV, 10, 126 5.2]
netāra ū ṣu ṇas tiro varuṇo mitro aryamā | [ṚV, 10, 126 6.1]
ati viśvāni duritā rājānaś carṣaṇīnām ati dviṣaḥ | [ṚV, 10, 126 6.2]
śunam asmabhyam ūtaye varuṇo mitro aryamā | [ṚV, 10, 126 7.1]
śarma yacchantu sapratha ādityāso yad īmahe ati dviṣaḥ | [ṚV, 10, 126 7.2]
yathā ha tyad vasavaḥ gauryam cit padi sitām amuñcata yajatrāḥ eva u su asmat muñcata vi aṃhaḥ | [ṚV, 10, 126 605163_1]
{ṚV, 10, 127}
rātrī vy akhyad āyatī purutrā devy akṣabhiḥ | [ṚV, 10, 127 1.1]
viśvā adhi śriyo 'dhita | [ṚV, 10, 127 1.2]
orv aprā amartyā nivato devy udvataḥ | [ṚV, 10, 127 2.1]
jyotiṣā bādhate tamaḥ | [ṚV, 10, 127 2.2]
nir u svasāram askṛtoṣasaṃ devy āyatī | [ṚV, 10, 127 3.1]
aped u hāsate tamaḥ | [ṚV, 10, 127 3.2]
sā no adya yasyā vayaṃ ni te yāmann avikṣmahi | [ṚV, 10, 127 4.1]
vṛkṣe na vasatiṃ vayaḥ | [ṚV, 10, 127 4.2]
ni grāmāso avikṣata ni padvanto ni pakṣiṇaḥ | [ṚV, 10, 127 5.1]
ni śyenāsaś cid arthinaḥ | [ṚV, 10, 127 5.2]
yāvayā vṛkyaṃ vṛkaṃ yavaya stenam ūrmye | [ṚV, 10, 127 6.1]
athā naḥ sutarā bhava | [ṚV, 10, 127 6.2]
upa mā pepiśat tamaḥ kṛṣṇaṃ vyaktam asthita | [ṚV, 10, 127 7.1]
uṣa ṛṇeva yātaya | [ṚV, 10, 127 7.2]
upa te gā ivākaraṃ vṛṇīṣva duhitar divaḥ | [ṚV, 10, 127 8.1]
rātri stomaṃ na jigyuṣe | [ṚV, 10, 127 8.2]
{ṚV, 10, 128}
mamāgne varco vihaveṣv astu vayaṃ tvendhānās tanvam puṣema | [ṚV, 10, 128 1.1]
mahyaṃ namantām pradiśaś catasras tvayādhyakṣeṇa pṛtanā jayema | [ṚV, 10, 128 1.2]
mama devā vihave santu sarva indravanto maruto viṣṇur agniḥ | [ṚV, 10, 128 2.1]
mamāntarikṣam urulokam astu mahyaṃ vātaḥ pavatāṃ kāme asmin | [ṚV, 10, 128 2.2]
mayi devā draviṇam ā yajantām mayy āśīr astu mayi devahūtiḥ | [ṚV, 10, 128 3.1]
daivyā hotāro vanuṣanta pūrve 'riṣṭāḥ syāma tanvā suvīrāḥ | [ṚV, 10, 128 3.2]
mahyaṃ yajantu mama yāni havyākūtiḥ satyā manaso me astu | [ṚV, 10, 128 4.1]
eno mā ni gāṃ katamac canāhaṃ viśve devāso adhi vocatā naḥ | [ṚV, 10, 128 4.2]
devīḥ ṣaḍ urvīr uru naḥ kṛṇota viśve devāsa iha vīrayadhvam | [ṚV, 10, 128 5.1]
mā hāsmahi prajayā mā tanūbhir mā radhāma dviṣate soma rājan | [ṚV, 10, 128 5.2]
agne manyum pratinudan pareṣām adabdho gopāḥ pari pāhi nas tvam | [ṚV, 10, 128 6.1]
pratyañco yantu nigutaḥ punas te 'maiṣāṃ cittam prabudhāṃ vi neśat | [ṚV, 10, 128 6.2]
dhātā dhātṝṇām bhuvanasya yas patir devaṃ trātāram abhimātiṣāham | [ṚV, 10, 128 7.1]
imaṃ yajñam aśvinobhā bṛhaspatir devāḥ pāntu yajamānaṃ nyarthāt | [ṚV, 10, 128 7.2]
uruvyacā no mahiṣaḥ śarma yaṃsad asmin have puruhūtaḥ purukṣuḥ | [ṚV, 10, 128 8.1]
sa naḥ prajāyai haryaśva mṛḍayendra mā no rīriṣo mā parā dāḥ | [ṚV, 10, 128 8.2]
ye naḥ sapatnā apa te bhavantv indrāgnibhyām ava bādhāmahe tān | [ṚV, 10, 128 9.1]
vasavo rudrā ādityā uparispṛśam mograṃ cettāram adhirājam akran | [ṚV, 10, 128 9.2]
{ṚV, 10, 129}
nā asat āsīt | [ṚV, 10, 129 605198_1]
na u sat āsīt tadānīm | [ṚV, 10, 129 605198_2]
na āsīt rajaḥ na u vyomā paras yat | [ṚV, 10, 129 605198_3]
kim āvarīvar kuha kasya śarman | [ṚV, 10, 129 605199_1]
ambhaḥ kim āsīt gahanam gabhīram | [ṚV, 10, 129 605199_2]
na mṛtyuḥ āsīt amṛtam na tarhi | [ṚV, 10, 129 605200_1]
na rātryāḥ ahnaḥ āsīt praketaḥ | [ṚV, 10, 129 605200_2]
ānīt a vātam svadhayā tat ekam | [ṚV, 10, 129 605201_1]
tasmāt ha anyat na paras kim cana āsa | [ṚV, 10, 129 605201_2]
tamaḥ āsīt tamasā gūḍham agre | [ṚV, 10, 129 605202_1]
a praketam salilam sarvam āḥ idam | [ṚV, 10, 129 605202_2]
tucchyena ābhu apihitam yat āsīt tapasaḥ tat ajāyata ekam | [ṚV, 10, 129 605203_1]
kāmaḥ tat agre sam avartata adhi manasaḥ retaḥ prathamam yat āsīt | [ṚV, 10, 129 605204_1]
sataḥ bandhum asati niḥ avindan hṛdi pratīṣya kavayaḥ manīṣā | [ṚV, 10, 129 605205_1]
tiraścīnaḥ vitataḥ raśmiḥ eṣām | [ṚV, 10, 129 605206_1]
adhas svid āsīt | [ṚV, 10, 129 605206_2]
upari svid āsīt | [ṚV, 10, 129 605206_3]
retaḥ dhāḥ āsan | [ṚV, 10, 129 605207_1]
mahimānaḥ āsan | [ṚV, 10, 129 605207_2]
svadhā avastāt | [ṚV, 10, 129 605207_3]
prayatiḥ parastāt | [ṚV, 10, 129 605207_4]
kaḥ addhā veda | [ṚV, 10, 129 605208_1]
kaḥ iha pra vocat | [ṚV, 10, 129 605208_2]
kutas ājātā | [ṚV, 10, 129 605208_3]
kutas iyam visṛṣṭiḥ | [ṚV, 10, 129 605208_4]
arvāk devā asya visarjanena | [ṚV, 10, 129 605209_1]
athā kaḥ veda yatas ābabhūva | [ṚV, 10, 129 605209_2]
iyam visṛṣṭiḥ yatas ābabhūva yadi vā dadhe yadi vā na yaḥ asya adhyakṣaḥ parame vyoman saḥ aṅga veda yadi vā na veda | [ṚV, 10, 129 605211_1]
{ṚV, 10, 130}
yo yajño viśvatas tantubhis tata ekaśataṃ devakarmebhir āyataḥ | [ṚV, 10, 130 1.1]
ime vayanti pitaro ya āyayuḥ pra vayāpa vayety āsate tate | [ṚV, 10, 130 1.2]
pumāṁ enaṃ tanuta ut kṛṇatti pumān vi tatne adhi nāke asmin | [ṚV, 10, 130 2.1]
ime mayūkhā upa sedur ū sadaḥ sāmāni cakrus tasarāṇy otave | [ṚV, 10, 130 2.2]
kāsīt pramā pratimā kiṃ nidānam ājyaṃ kim āsīt paridhiḥ ka āsīt | [ṚV, 10, 130 3.1]
chandaḥ kim āsīt praugaṃ kim ukthaṃ yad devā devam ayajanta viśve | [ṚV, 10, 130 3.2]
agner gāyatry abhavat sayugvoṣṇihayā savitā sam babhūva | [ṚV, 10, 130 4.1]
anuṣṭubhā soma ukthair mahasvān bṛhaspater bṛhatī vācam āvat | [ṚV, 10, 130 4.2]
virāṇ mitrāvaruṇayor abhiśrīr indrasya triṣṭub iha bhāgo ahnaḥ | [ṚV, 10, 130 5.1]
viśvān devāñ jagaty ā viveśa tena cākﾱpra ṛṣayo manuṣyāḥ | [ṚV, 10, 130 5.2]
cākﾱpre tena ṛṣayo manuṣyā yajñe jāte pitaro naḥ purāṇe | [ṚV, 10, 130 6.1]
paśyan manye manasā cakṣasā tān ya imaṃ yajñam ayajanta pūrve | [ṚV, 10, 130 6.2]
sahastomāḥ sahachandasa āvṛtaḥ sahapramā ṛṣayaḥ sapta daivyāḥ | [ṚV, 10, 130 7.1]
pūrveṣām panthām anudṛśya dhīrā anvālebhire rathyo na raśmīn | [ṚV, 10, 130 7.2]
{ṚV, 10, 131}
apa prāca indra viśvāṁ amitrān apāpāco abhibhūte nudasva | [ṚV, 10, 131 1.1]
apodīco apa śūrādharāca urau yathā tava śarman madema | [ṚV, 10, 131 1.2]
kuvid aṅga yavamantaḥ yavam cit yathā dānti anupūrvam viyūya | [ṚV, 10, 131 605228_1]
ihehaiṣāṃ kṛṇuhi bhojanāni ye barhiṣo namovṛktiṃ na jagmuḥ | [ṚV, 10, 131 2.2]
nahi sthūry ṛtuthā yātam asti nota śravo vivide saṃgameṣu | [ṚV, 10, 131 3.1]
gavyanta indraṃ sakhyāya viprā aśvāyanto vṛṣaṇaṃ vājayantaḥ | [ṚV, 10, 131 3.2]
yuvaṃ surāmam aśvinā namucāv āsure sacā | [ṚV, 10, 131 4.1]
vipipānā śubhas patī indraṃ karmasv āvatam | [ṚV, 10, 131 4.2]
putram iva pitarau aśvinā ubhā indra āvathuḥ kāvyaiḥ daṃsanābhiḥ | [ṚV, 10, 131 605234_1]
yat surāmam vi apibaḥ śacībhiḥ sarasvatī tvā maghavan abhiṣṇak | [ṚV, 10, 131 605235_1]
indraḥ sutrāmā svavāṁ avobhiḥ sumṛḍīko bhavatu viśvavedāḥ | [ṚV, 10, 131 6.1]
bādhatāṃ dveṣo abhayaṃ kṛṇotu suvīryasya patayaḥ syāma | [ṚV, 10, 131 6.2]
tasya vayaṃ sumatau yajñiyasyāpi bhadre saumanase syāma | [ṚV, 10, 131 7.1]
sa sutrāmā svavāṁ indro asme ārāc cid dveṣaḥ sanutar yuyotu | [ṚV, 10, 131 7.2]
{ṚV, 10, 132}
ījānam id dyaur gūrtāvasur ījānam bhūmir abhi prabhūṣaṇi | [ṚV, 10, 132 1.1]
ījānaṃ devāv aśvināv abhi sumnair avardhatām | [ṚV, 10, 132 1.2]
tā vām mitrāvaruṇā dhārayatkṣitī suṣumneṣitatvatā yajāmasi | [ṚV, 10, 132 2.1]
yuvoḥ krāṇāya sakhyair abhi ṣyāma rakṣasaḥ | [ṚV, 10, 132 2.2]
adhā cin nu yad didhiṣāmahe vām abhi priyaṃ rekṇaḥ patyamānāḥ | [ṚV, 10, 132 3.1]
dadvāṁ vā yat puṣyati rekṇaḥ sam v āran nakir asya maghāni | [ṚV, 10, 132 3.2]
asāv anyo asura sūyata dyaus tvaṃ viśveṣāṃ varuṇāsi rājā | [ṚV, 10, 132 4.1]
mūrdhā rathasya cākan naitāvatainasāntakadhruk | [ṚV, 10, 132 4.2]
asmin sv etacchakapūta eno hite mitre nigatān hanti vīrān | [ṚV, 10, 132 5.1]
avor vā yad dhāt tanūṣv avaḥ priyāsu yajñiyāsv arvā | [ṚV, 10, 132 5.2]
yuvor hi mātāditir vicetasā dyaur na bhūmiḥ payasā pupūtani | [ṚV, 10, 132 6.1]
ava priyā didiṣṭana sūro ninikta raśmibhiḥ | [ṚV, 10, 132 6.2]
yuvam hi apnarājau asīdatam tiṣṭhat ratham na dhūrṣadam vanarṣadam | [ṚV, 10, 132 605252_1]
tāḥ naḥ kaṇūkayantīḥ nṛmedhaḥ tatre aṃhasaḥ sumedhaḥ tatre aṃhasaḥ | [ṚV, 10, 132 605253_1]
{ṚV, 10, 133}
pro ṣv asmai puroratham indrāya śūṣam arcata | [ṚV, 10, 133 1.1]
abhīke cid u lokakṛt saṃge samatsu vṛtrahāsmākam bodhi coditā nabhantām anyakeṣāṃ jyākā adhi dhanvasu | [ṚV, 10, 133 1.2]
tvaṃ sindhūṁ avāsṛjo 'dharāco ahann ahim | [ṚV, 10, 133 2.1]
aśatrur indra jajñiṣe viśvam puṣyasi vāryaṃ taṃ tvā pari ṣvajāmahe nabhantām anyakeṣāṃ jyākā adhi dhanvasu | [ṚV, 10, 133 2.2]
vi ṣu viśvā arātayo 'ryo naśanta no dhiyaḥ | [ṚV, 10, 133 3.1]
astāsi śatrave vadhaṃ yo na indra jighāṃsati yā te rātir dadir vasu nabhantām anyakeṣāṃ jyākā adhi dhanvasu | [ṚV, 10, 133 3.2]
yo na indrābhito jano vṛkāyur ādideśati | [ṚV, 10, 133 4.1]
adhaspadaṃ tam īṃ kṛdhi vibādho asi sāsahir nabhantām anyakeṣāṃ jyākā adhi dhanvasu | [ṚV, 10, 133 4.2]
yo na indrābhidāsati sanābhir yaś ca niṣṭyaḥ | [ṚV, 10, 133 5.1]
ava tasya balaṃ tira mahīva dyaur adha tmanā nabhantām anyakeṣāṃ jyākā adhi dhanvasu | [ṚV, 10, 133 5.2]
vayam indra tvāyavaḥ sakhitvam ā rabhāmahe | [ṚV, 10, 133 6.1]
ṛtasya naḥ pathā nayāti viśvāni duritā nabhantām anyakeṣāṃ jyākā adhi dhanvasu | [ṚV, 10, 133 6.2]
asmabhyaṃ su tvam indra tāṃ śikṣa yā dohate prati varaṃ jaritre | [ṚV, 10, 133 7.1]
acchidrodhnī pīpayad yathā naḥ sahasradhārā payasā mahī gauḥ | [ṚV, 10, 133 7.2]
{ṚV, 10, 134}
ubhe yad indra rodasī āpaprāthoṣā iva | [ṚV, 10, 134 1.1]
mahāntaṃ tvā mahīnāṃ samrājaṃ carṣaṇīnāṃ devī janitry ajījanad bhadrā janitry ajījanat | [ṚV, 10, 134 1.2]
ava sma durhaṇāyato martasya tanuhi sthiram | [ṚV, 10, 134 2.1]
adhaspadaṃ tam īṃ kṛdhi yo asmāṁ ādideśati devī janitry ajījanad bhadrā janitry ajījanat | [ṚV, 10, 134 2.2]
ava tyā bṛhatīr iṣo viśvaścandrā amitrahan | [ṚV, 10, 134 3.1]
śacībhiḥ śakra dhūnuhīndra viśvābhir ūtibhir devī janitry ajījanad bhadrā janitry ajījanat | [ṚV, 10, 134 3.2]
ava yat tvaṃ śatakratav indra viśvāni dhūnuṣe | [ṚV, 10, 134 4.1]
rayiṃ na sunvate sacā sahasriṇībhir ūtibhir devī janitry ajījanad bhadrā janitry ajījanat | [ṚV, 10, 134 4.2]
ava svedā ivābhito viṣvak patantu didyavaḥ | [ṚV, 10, 134 5.1]
dūrvāyā iva tantavo vy asmad etu durmatir devī janitry ajījanad bhadrā janitry ajījanat | [ṚV, 10, 134 5.2]
mantumas pūrveṇa maghavan padā ajaḥ vayām yathā yamaḥ | [ṚV, 10, 134 605279_1]
nakir devā minīmasi nakir ā yopayāmasi mantraśrutyaṃ carāmasi | [ṚV, 10, 134 7.1]
pakṣebhir apikakṣebhir atrābhi saṃ rabhāmahe | [ṚV, 10, 134 7.2]
{ṚV, 10, 135}
yasmin vṛkṣe supalāśe devaiḥ saṃpibate yamaḥ | [ṚV, 10, 135 1.1]
atrā no viśpatiḥ pitā purāṇāṁ anu venati | [ṚV, 10, 135 1.2]
purāṇāṁ anuvenantaṃ carantam pāpayāmuyā | [ṚV, 10, 135 2.1]
asūyann abhy acākaśaṃ tasmā aspṛhayam punaḥ | [ṚV, 10, 135 2.2]
yaṃ kumāra navaṃ ratham acakram manasākṛṇoḥ | [ṚV, 10, 135 3.1]
ekeṣaṃ viśvataḥ prāñcam apaśyann adhi tiṣṭhasi | [ṚV, 10, 135 3.2]
yaṃ kumāra prāvartayo rathaṃ viprebhyas pari | [ṚV, 10, 135 4.1]
taṃ sāmānu prāvartata sam ito nāvy āhitam | [ṚV, 10, 135 4.2]
kaḥ kumāram ajanayad rathaṃ ko nir avartayat | [ṚV, 10, 135 5.1]
kaḥ svit tad adya no brūyād anudeyī yathābhavat | [ṚV, 10, 135 5.2]
yathā abhavat anudeyī tatas agram ajāyata | [ṚV, 10, 135 605292_1]
purastād budhna ātataḥ paścān nirayaṇaṃ kṛtam | [ṚV, 10, 135 6.2]
idaṃ yamasya sādanaṃ devamānaṃ yad ucyate | [ṚV, 10, 135 7.1]
iyam asya dhamyate nāḍīr ayaṃ gīrbhiḥ pariṣkṛtaḥ | [ṚV, 10, 135 7.2]
{ṚV, 10, 136}
keśy agniṃ keśī viṣaṃ keśī bibharti rodasī | [ṚV, 10, 136 1.1]
keśī viśvaṃ svar dṛśe keśīdaṃ jyotir ucyate | [ṚV, 10, 136 1.2]
munayo vātaraśanāḥ piśaṅgā vasate malā | [ṚV, 10, 136 2.1]
vātasyānu dhrājiṃ yanti yad devāso avikṣata | [ṚV, 10, 136 2.2]
unmaditā mauneyena vātāṁ ā tasthimā vayam | [ṚV, 10, 136 3.1]
śarīred asmākaṃ yūyam martāso abhi paśyatha | [ṚV, 10, 136 3.2]
antarikṣeṇa patati viśvā rūpāvacākaśat | [ṚV, 10, 136 4.1]
munir devasya devasya saukṛtyāya sakhā hitaḥ | [ṚV, 10, 136 4.2]
vātasyāśvo vāyoḥ sakhātho deveṣito muniḥ | [ṚV, 10, 136 5.1]
ubhau samudrāv ā kṣeti yaś ca pūrva utāparaḥ | [ṚV, 10, 136 5.2]
apsarasāṃ gandharvāṇām mṛgāṇāṃ caraṇe caran | [ṚV, 10, 136 6.1]
keśī ketasya vidvān sakhā svādur madintamaḥ | [ṚV, 10, 136 6.2]
vāyur asmā upāmanthat pinaṣṭi smā kunannamā | [ṚV, 10, 136 7.1]
keśī viṣasya pātreṇa yad rudreṇāpibat saha | [ṚV, 10, 136 7.2]
{ṚV, 10, 137}
uta devā avahitaṃ devā un nayathā punaḥ | [ṚV, 10, 137 1.1]
utāgaś cakruṣaṃ devā devā jīvayathā punaḥ | [ṚV, 10, 137 1.2]
dvāv imau vātau vāta ā sindhor ā parāvataḥ | [ṚV, 10, 137 2.1]
dakṣaṃ te anya ā vātu parānyo vātu yad rapaḥ | [ṚV, 10, 137 2.2]
ā vāta vāhi bheṣajaṃ vi vāta vāhi yad rapaḥ | [ṚV, 10, 137 3.1]
tvaṃ hi viśvabheṣajo devānāṃ dūta īyase | [ṚV, 10, 137 3.2]
ā tvāgamaṃ śantātibhir atho ariṣṭatātibhiḥ | [ṚV, 10, 137 4.1]
dakṣaṃ te bhadram ābhārṣam parā yakṣmaṃ suvāmi te | [ṚV, 10, 137 4.2]
trāyantām iha devās trāyatām marutāṃ gaṇaḥ | [ṚV, 10, 137 5.1]
trāyantāṃ viśvā bhūtāni yathāyam arapā asat | [ṚV, 10, 137 5.2]
āpa id vā u bheṣajīr āpo amīvacātanīḥ | [ṚV, 10, 137 6.1]
āpaḥ sarvasya bheṣajīs tās te kṛṇvantu bheṣajam | [ṚV, 10, 137 6.2]
hastābhyāṃ daśaśākhābhyāṃ jihvā vācaḥ purogavī | [ṚV, 10, 137 7.1]
anāmayitnubhyāṃ tvā tābhyāṃ tvopa spṛśāmasi | [ṚV, 10, 137 7.2]
{ṚV, 10, 138}
tava tya indra sakhyeṣu vahnaya ṛtam manvānā vy adardirur valam | [ṚV, 10, 138 1.1]
yatrā daśasyann uṣaso riṇann apaḥ kutsāya manmann ahyaś ca daṃsayaḥ | [ṚV, 10, 138 1.2]
avāsṛjaḥ prasvaḥ śvañcayo girīn ud āja usrā apibo madhu priyam | [ṚV, 10, 138 2.1]
avardhayo vanino asya daṃsasā śuśoca sūrya ṛtajātayā girā | [ṚV, 10, 138 2.2]
vi sūryo madhye amucad rathaṃ divo vidad dāsāya pratimānam āryaḥ | [ṚV, 10, 138 3.1]
dṛḍhāni pipror asurasya māyina indro vy āsyac cakṛvāṁ ṛjiśvanā | [ṚV, 10, 138 3.2]
anādhṛṣṭāni dhṛṣitaḥ vi āsyat | [ṚV, 10, 138 605330_1]
nidhīṃr adevāṁ amṛṇat ayāsyaḥ | [ṚV, 10, 138 605330_2]
māsā iva sūryaḥ vasu puryam ā dade | [ṚV, 10, 138 605331_1]
gṛṇānaḥ śatrūṃr aśṛṇāt virukmatā | [ṚV, 10, 138 605331_2]
ayuddhaseno vibhvā vibhindatā dāśad vṛtrahā tujyāni tejate | [ṚV, 10, 138 5.1]
indrasya vajrād abibhed abhiśnathaḥ prākrāmacchundhyūr ajahād uṣā anaḥ | [ṚV, 10, 138 5.2]
etā tyā te śrutyāni kevalā yad eka ekam akṛṇor ayajñam | [ṚV, 10, 138 6.1]
māsāṃ vidhānam adadhā adhi dyavi tvayā vibhinnam bharati pradhim pitā | [ṚV, 10, 138 6.2]
{ṚV, 10, 139}
sūrya raśmiḥ hari keśaḥ purastāt savitā jyotiḥ ud ayān ajasram | [ṚV, 10, 139 605336_1]
tasya pūṣā prasave yāti vidvān saṃpaśyan viśvā bhuvanāni gopāḥ | [ṚV, 10, 139 1.2]
nṛcakṣā eṣa divo madhya āsta āpaprivān rodasī antarikṣam | [ṚV, 10, 139 2.1]
sa viśvācīr abhi caṣṭe ghṛtācīr antarā pūrvam aparaṃ ca ketum | [ṚV, 10, 139 2.2]
rāyo budhnaḥ saṃgamano vasūnāṃ viśvā rūpābhi caṣṭe śacībhiḥ | [ṚV, 10, 139 3.1]
deva iva savitā satyadharmendro na tasthau samare dhanānām | [ṚV, 10, 139 3.2]
viśvāvasuṃ soma gandharvam āpo dadṛśuṣīs tad ṛtenā vy āyan | [ṚV, 10, 139 4.1]
tad anvavaid indro rārahāṇa āsām pari sūryasya paridhīṃr apaśyat | [ṚV, 10, 139 4.2]
viśvāvasur abhi tan no gṛṇātu divyo gandharvo rajaso vimānaḥ | [ṚV, 10, 139 5.1]
yad vā ghā satyam uta yan na vidma dhiyo hinvāno dhiya in no avyāḥ | [ṚV, 10, 139 5.2]
sasnim avindac caraṇe nadīnām apāvṛṇod duro aśmavrajānām | [ṚV, 10, 139 6.1]
prāsāṃ gandharvo amṛtāni vocad indro dakṣam pari jānād ahīnām | [ṚV, 10, 139 6.2]
{ṚV, 10, 140}
agne tava śravo vayo mahi bhrājante arcayo vibhāvaso | [ṚV, 10, 140 1.1]
bṛhadbhāno śavasā vājam ukthyaṃ dadhāsi dāśuṣe kave | [ṚV, 10, 140 1.2]
pāvakavarcāḥ śukravarcā anūnavarcā ud iyarṣi bhānunā | [ṚV, 10, 140 2.1]
putro mātarā vicarann upāvasi pṛṇakṣi rodasī ubhe | [ṚV, 10, 140 2.2]
ūrjo napāj jātavedaḥ suśastibhir mandasva dhītibhir hitaḥ | [ṚV, 10, 140 3.1]
tve iṣaḥ saṃ dadhur bhūrivarpasaś citrotayo vāmajātāḥ | [ṚV, 10, 140 3.2]
irajyann agne prathayasva jantubhir asme rāyo amartya | [ṚV, 10, 140 4.1]
sa darśatasya vapuṣo vi rājasi pṛṇakṣi sānasiṃ kratum | [ṚV, 10, 140 4.2]
iṣkartāram adhvarasya pracetasaṃ kṣayantaṃ rādhaso mahaḥ | [ṚV, 10, 140 5.1]
rātiṃ vāmasya subhagām mahīm iṣaṃ dadhāsi sānasiṃ rayim | [ṚV, 10, 140 5.2]
ṛtāvānam mahiṣaṃ viśvadarśatam agniṃ sumnāya dadhire puro janāḥ | [ṚV, 10, 140 6.1]
śrutkarṇaṃ saprathastamaṃ tvā girā daivyam mānuṣā yugā | [ṚV, 10, 140 6.2]
{ṚV, 10, 141}
agne acchā vadeha naḥ pratyaṅ naḥ sumanā bhava | [ṚV, 10, 141 1.1]
pra no yaccha viśas pate dhanadā asi nas tvam | [ṚV, 10, 141 1.2]
pra no yacchatv aryamā pra bhagaḥ pra bṛhaspatiḥ | [ṚV, 10, 141 2.1]
pra devāḥ prota sūnṛtā rāyo devī dadātu naḥ | [ṚV, 10, 141 2.2]
somaṃ rājānam avase 'gniṃ gīrbhir havāmahe | [ṚV, 10, 141 3.1]
ādityān viṣṇuṃ sūryam brahmāṇaṃ ca bṛhaspatim | [ṚV, 10, 141 3.2]
indravāyū bṛhaspatiṃ suhaveha havāmahe | [ṚV, 10, 141 4.1]
yathā naḥ sarva ij janaḥ saṃgatyāṃ sumanā asat | [ṚV, 10, 141 4.2]
aryamaṇam bṛhaspatim indraṃ dānāya codaya | [ṚV, 10, 141 5.1]
vātaṃ viṣṇuṃ sarasvatīṃ savitāraṃ ca vājinam | [ṚV, 10, 141 5.2]
tvaṃ no agne agnibhir brahma yajñaṃ ca vardhaya | [ṚV, 10, 141 6.1]
tvaṃ no devatātaye rāyo dānāya codaya | [ṚV, 10, 141 6.2]
{ṚV, 10, 142}
ayam agne jaritā tve abhūd api sahasaḥ sūno nahy anyad asty āpyam | [ṚV, 10, 142 1.1]
bhadraṃ hi śarma trivarūtham asti ta āre hiṃsānām apa didyum ā kṛdhi | [ṚV, 10, 142 1.2]
pravat te agne janimā pitūyataḥ sācīva viśvā bhuvanā ny ṛñjase | [ṚV, 10, 142 2.1]
pra saptayaḥ pra saniṣanta no dhiyaḥ puraś caranti paśupā iva tmanā | [ṚV, 10, 142 2.2]
uta vā u pari vṛṇakṣi bapsad bahor agna ulapasya svadhāvaḥ | [ṚV, 10, 142 3.1]
uta khilyā urvarāṇām bhavanti mā te hetiṃ taviṣīṃ cukrudhāma | [ṚV, 10, 142 3.2]
yad udvato nivato yāsi bapsat pṛthag eṣi pragardhinīva senā | [ṚV, 10, 142 4.1]
yadā te vāto anuvāti śocir vapteva śmaśru vapasi pra bhūma | [ṚV, 10, 142 4.2]
praty asya śreṇayo dadṛśra ekaṃ niyānam bahavo rathāsaḥ | [ṚV, 10, 142 5.1]
bāhū yad agne anumarmṛjāno nyaṅṅ uttānām anveṣi bhūmim | [ṚV, 10, 142 5.2]
ut te śuṣmā jihatām ut te arcir ut te agne śaśamānasya vājāḥ | [ṚV, 10, 142 6.1]
ucchvañcasva ni nama vardhamāna ā tvādya viśve vasavaḥ sadantu | [ṚV, 10, 142 6.2]
apām idaṃ nyayanaṃ samudrasya niveśanam | [ṚV, 10, 142 7.1]
anyaṃ kṛṇuṣvetaḥ panthāṃ tena yāhi vaśāṁ anu | [ṚV, 10, 142 7.2]
āyane te parāyaṇe dūrvā rohantu puṣpiṇīḥ | [ṚV, 10, 142 8.1]
hradāś ca puṇḍarīkāṇi samudrasya gṛhā ime | [ṚV, 10, 142 8.2]
{ṚV, 10, 143}
tyam cit aśvam na vājinam areṇavaḥ yam atnata dṛḍham granthim na vi syatam atrim yaviṣṭham ā rajaḥ | [ṚV, 10, 143 605391_1]
narā daṃsiṣṭhāv atraye śubhrā siṣāsataṃ dhiyaḥ | [ṚV, 10, 143 3.1]
athā hi vāṃ divo narā puna stomo na viśase | [ṚV, 10, 143 3.2]
cite tad vāṃ surādhasā rātiḥ sumatir aśvinā | [ṚV, 10, 143 4.1]
ā yan naḥ sadane pṛthau samane parṣatho narā | [ṚV, 10, 143 4.2]
yuvam bhujyuṃ samudra ā rajasaḥ pāra īṅkhitam | [ṚV, 10, 143 5.1]
yātam acchā patatribhir nāsatyā sātaye kṛtam | [ṚV, 10, 143 5.2]
ā vāṃ sumnaiḥ śaṃyū iva maṃhiṣṭhā viśvavedasā | [ṚV, 10, 143 6.1]
sam asme bhūṣataṃ narotsaṃ na pipyuṣīr iṣaḥ | [ṚV, 10, 143 6.2]
{ṚV, 10, 144}
ayam hi te amartyaḥ induḥ atyaḥ na patyate dakṣaḥ viśva āyuḥ vedhase ayam asmāsu kāvyaḥ ṛbhuḥ vajraḥ dāsvate | [ṚV, 10, 144 605402_1]
ayam bibharti ūrdhva kṛśanam madam ṛbhuḥ na kṛtvyam madam | [ṚV, 10, 144 605403_1]
ghṛṣuḥ śyenāya kṛtvana āsu svāsu vaṃsagaḥ | [ṚV, 10, 144 3.1]
ava dīdhed ahīśuvaḥ | [ṚV, 10, 144 3.2]
yaṃ suparṇaḥ parāvataḥ śyenasya putra ābharat | [ṚV, 10, 144 4.1]
śatacakraṃ yo 'hyo vartaniḥ | [ṚV, 10, 144 4.2]
yaṃ te śyenaś cārum avṛkam padābharad aruṇam mānam andhasaḥ | [ṚV, 10, 144 5.1]
enā vayo vi tāry āyur jīvasa enā jāgāra bandhutā | [ṚV, 10, 144 5.2]
evā tad indra indunā deveṣu cid dhārayāte mahi tyajaḥ | [ṚV, 10, 144 6.1]
kratvā vayo vi tāry āyuḥ sukrato kratvāyam asmad ā sutaḥ | [ṚV, 10, 144 6.2]
{ṚV, 10, 145}
imām khanāmi oṣadhim vīrudham balavattamām yayā sapatnīm bādhate yayā saṃvindate patim | [ṚV, 10, 145 605412_1]
uttāna parṇe subhage deva jūte sahasvati sapatnīm me parā dhama | [ṚV, 10, 145 605415_1]
patim me kevalam kuru | [ṚV, 10, 145 605415_2]
uttarā aham uttare uttarā id uttarābhyaḥ | [ṚV, 10, 145 605416_1]
atha sapatnī yā mama adharā sā adharābhyaḥ | [ṚV, 10, 145 605417_1]
nahi asyāḥ nāma gṛbhṇāmi | [ṚV, 10, 145 605418_1]
na u asmin ramate jane | [ṚV, 10, 145 605418_2]
parām eva parāvatam sapatnīm gamayāmasi | [ṚV, 10, 145 605419_1]
aham asmi sahamānā | [ṚV, 10, 145 605420_1]
atha tvam asi sāsahiḥ | [ṚV, 10, 145 605420_2]
ubhe sahasvatī bhūtvī sapatnīm me sahāvahai | [ṚV, 10, 145 605421_1]
upa te adhām sahamānām | [ṚV, 10, 145 605422_1]
abhi tvā adhām sahīyasā | [ṚV, 10, 145 605422_2]
mām anu pra te manaḥ vatsam gauḥ iva dhāvatu pathā vār iva dhāvatu | [ṚV, 10, 145 605423_1]
{ṚV, 10, 146}
araṇyāny araṇyāny asau yā preva naśyasi | [ṚV, 10, 146 1.1]
kathā grāmaṃ na pṛcchasi na tvā bhīr iva vindatīm | [ṚV, 10, 146 1.2]
vṛṣāravāya vadate yad upāvati ciccikaḥ | [ṚV, 10, 146 2.1]
āghāṭibhir iva dhāvayann araṇyānir mahīyate | [ṚV, 10, 146 2.2]
uta gāva ivādanty uta veśmeva dṛśyate | [ṚV, 10, 146 3.1]
uto araṇyāniḥ sāyaṃ śakaṭīr iva sarjati | [ṚV, 10, 146 3.2]
gām aṅgaiṣa ā hvayati dārv aṅgaiṣo apāvadhīt | [ṚV, 10, 146 4.1]
vasann araṇyānyāṃ sāyam akrukṣad iti manyate | [ṚV, 10, 146 4.2]
na vā araṇyānir hanty anyaś cen nābhigacchati | [ṚV, 10, 146 5.1]
svādoḥ phalasya jagdhvāya yathākāmaṃ ni padyate | [ṚV, 10, 146 5.2]
āñjanagandhiṃ surabhim bahvannām akṛṣīvalām | [ṚV, 10, 146 6.1]
prāham mṛgāṇām mātaram araṇyānim aśaṃsiṣam | [ṚV, 10, 146 6.2]
{ṚV, 10, 147}
śrat te dadhāmi prathamāya manyave 'han yad vṛtraṃ naryaṃ viver apaḥ | [ṚV, 10, 147 1.1]
ubhe yat tvā bhavato rodasī anu rejate śuṣmāt pṛthivī cid adrivaḥ | [ṚV, 10, 147 1.2]
tvam māyābhir anavadya māyinaṃ śravasyatā manasā vṛtram ardayaḥ | [ṚV, 10, 147 2.1]
tvām in naro vṛṇate gaviṣṭiṣu tvāṃ viśvāsu havyāsv iṣṭiṣu | [ṚV, 10, 147 2.2]
aiṣu cākandhi puruhūta sūriṣu vṛdhāso ye maghavann ānaśur magham | [ṚV, 10, 147 3.1]
arcanti toke tanaye pariṣṭiṣu medhasātā vājinam ahraye dhane | [ṚV, 10, 147 3.2]
sa in nu rāyaḥ subhṛtasya cākanan madaṃ yo asya raṃhyaṃ ciketati | [ṚV, 10, 147 4.1]
tvāvṛdho maghavan dāśvadhvaro makṣū sa vājam bharate dhanā nṛbhiḥ | [ṚV, 10, 147 4.2]
tvaṃ śardhāya mahinā gṛṇāna uru kṛdhi maghavañchagdhi rāyaḥ | [ṚV, 10, 147 5.1]
tvaṃ no mitro varuṇo na māyī pitvo na dasma dayase vibhaktā | [ṚV, 10, 147 5.2]
{ṚV, 10, 148}
suṣvāṇāsa indra stumasi tvā sasavāṃsaś ca tuvinṛmṇa vājam | [ṚV, 10, 148 1.1]
ā no bhara suvitaṃ yasya cākan tmanā tanā sanuyāma tvotāḥ | [ṚV, 10, 148 1.2]
ṛṣvas tvam indra śūra jāto dāsīr viśaḥ sūryeṇa sahyāḥ | [ṚV, 10, 148 2.1]
guhā hitaṃ guhyaṃ gūḍham apsu bibhṛmasi prasravaṇe na somam | [ṚV, 10, 148 2.2]
aryo vā giro abhy arca vidvān ṛṣīṇāṃ vipraḥ sumatiṃ cakānaḥ | [ṚV, 10, 148 3.1]
te syāma ye raṇayanta somair enota tubhyaṃ rathoḍha bhakṣaiḥ | [ṚV, 10, 148 3.2]
imā brahmendra tubhyaṃ śaṃsi dā nṛbhyo nṛṇāṃ śūra śavaḥ | [ṚV, 10, 148 4.1]
tebhir bhava sakratur yeṣu cākann uta trāyasva gṛṇata uta stīn | [ṚV, 10, 148 4.2]
śrudhī havam indra śūra pṛthyā uta stavase venyasyārkaiḥ | [ṚV, 10, 148 5.1]
ā yas te yoniṃ ghṛtavantam asvār ūrmir na nimnair dravayanta vakvāḥ | [ṚV, 10, 148 5.2]
{ṚV, 10, 149}
savitā yantraiḥ pṛthivīm aramṇāt | [ṚV, 10, 149 605456_1]
askambhane savitā dyām adṛṃhat | [ṚV, 10, 149 605456_2]
aśvam iva adhukṣat dhunim antarikṣam atūrte baddham savitā samudram | [ṚV, 10, 149 605457_1]
yatrā samudra skabhito vy aunad apāṃ napāt savitā tasya veda | [ṚV, 10, 149 2.1]
ato bhūr ata ā utthitaṃ rajo 'to dyāvāpṛthivī aprathetām | [ṚV, 10, 149 2.2]
paścedam anyad abhavad yajatram amartyasya bhuvanasya bhūnā | [ṚV, 10, 149 3.1]
suparṇo aṅga savitur garutmān pūrvo jātaḥ sa u asyānu dharma | [ṚV, 10, 149 3.2]
gāvaḥ iva grāmam yūyudhiḥ iva aśvān vāśrā iva vatsam sumanāḥ duhānā patiḥ iva jāyām abhi naḥ ni etu dhartā divaḥ savitā viśva vāraḥ | [ṚV, 10, 149 605463_1]
hiraṇyastūpaḥ yathā āṅgirasaḥ juhve vāje asmin evā tvā arcan avase vandamānaḥ somasya aṃśum prati jāgara aham | [ṚV, 10, 149 605465_1]
{ṚV, 10, 150}
samiddhaś cit sam idhyase devebhyo havyavāhana | [ṚV, 10, 150 1.1]
ādityai rudrair vasubhir na ā gahi mṛḍīkāya na ā gahi | [ṚV, 10, 150 1.2]
imaṃ yajñam idaṃ vaco jujuṣāṇa upāgahi | [ṚV, 10, 150 2.1]
martāsas tvā samidhāna havāmahe mṛḍīkāya havāmahe | [ṚV, 10, 150 2.2]
tvām u jātavedasaṃ viśvavāraṃ gṛṇe dhiyā | [ṚV, 10, 150 3.1]
agne devāṁ ā vaha naḥ priyavratān mṛḍīkāya priyavratān | [ṚV, 10, 150 3.2]
agnir devo devānām abhavat purohito 'gnim manuṣyā ṛṣayaḥ sam īdhire | [ṚV, 10, 150 4.1]
agnim maho dhanasātāv ahaṃ huve mṛḍīkaṃ dhanasātaye | [ṚV, 10, 150 4.2]
agnir atrim bharadvājaṃ gaviṣṭhiram prāvan naḥ kaṇvaṃ trasadasyum āhave | [ṚV, 10, 150 5.1]
agniṃ vasiṣṭho havate purohito mṛḍīkāya purohitaḥ | [ṚV, 10, 150 5.2]
{ṚV, 10, 151}
śraddhayāgniḥ sam idhyate śraddhayā hūyate haviḥ | [ṚV, 10, 151 1.1]
śraddhām bhagasya mūrdhani vacasā vedayāmasi | [ṚV, 10, 151 1.2]
priyaṃ śraddhe dadataḥ priyaṃ śraddhe didāsataḥ | [ṚV, 10, 151 2.1]
priyam bhojeṣu yajvasv idam ma uditaṃ kṛdhi | [ṚV, 10, 151 2.2]
yathā devāḥ asureṣu śraddhām ugreṣu cakrire evam bhojeṣu yajvasu asmākam uditam kṛdhi | [ṚV, 10, 151 605481_1]
śraddhāṃ devā yajamānā vāyugopā upāsate | [ṚV, 10, 151 4.1]
śraddhāṃ hṛdayyayākūtyā śraddhayā vindate vasu | [ṚV, 10, 151 4.2]
śraddhām prātar havāmahe śraddhām madhyandinam pari | [ṚV, 10, 151 5.1]
śraddhāṃ sūryasya nimruci śraddhe śrad dhāpayeha naḥ | [ṚV, 10, 151 5.2]
{ṚV, 10, 152}
śāsa itthā mahāṁ asy amitrakhādo adbhutaḥ | [ṚV, 10, 152 1.1]
na yasya hanyate sakhā na jīyate kadācana | [ṚV, 10, 152 1.2]
svastidā viśas patir vṛtrahā vimṛdho vaśī | [ṚV, 10, 152 2.1]
vṛṣendraḥ pura etu naḥ somapā abhayaṅkaraḥ | [ṚV, 10, 152 2.2]
vi rakṣo vi mṛdho jahi vi vṛtrasya hanū ruja | [ṚV, 10, 152 3.1]
vi manyum indra vṛtrahann amitrasyābhidāsataḥ | [ṚV, 10, 152 3.2]
vi na indra mṛdho jahi nīcā yaccha pṛtanyataḥ | [ṚV, 10, 152 4.1]
yo asmāṁ abhidāsaty adharaṃ gamayā tamaḥ | [ṚV, 10, 152 4.2]
apendra dviṣato mano 'pa jijyāsato vadham | [ṚV, 10, 152 5.1]
vi manyoḥ śarma yaccha varīyo yavayā vadham | [ṚV, 10, 152 5.2]
{ṚV, 10, 153}
īṅkhayantīr apasyuva indraṃ jātam upāsate | [ṚV, 10, 153 1.1]
bhejānāsaḥ suvīryam | [ṚV, 10, 153 1.2]
tvam indra balād adhi sahaso jāta ojasaḥ | [ṚV, 10, 153 2.1]
tvaṃ vṛṣan vṛṣed asi | [ṚV, 10, 153 2.2]
tvam indrāsi vṛtrahā vy antarikṣam atiraḥ | [ṚV, 10, 153 3.1]
ud dyām astabhnā ojasā | [ṚV, 10, 153 3.2]
tvam indra sajoṣasam arkam bibharṣi bāhvoḥ | [ṚV, 10, 153 4.1]
vajraṃ śiśāna ojasā | [ṚV, 10, 153 4.2]
tvam indrābhibhūr asi viśvā jātāny ojasā | [ṚV, 10, 153 5.1]
sa viśvā bhuva ābhavaḥ | [ṚV, 10, 153 5.2]
{ṚV, 10, 154}
soma ekebhyaḥ pavate ghṛtam eka upāsate | [ṚV, 10, 154 1.1]
yebhyo madhu pradhāvati tāṃś cid evāpi gacchatāt | [ṚV, 10, 154 1.2]
tapasā ye anādhṛṣyās tapasā ye svar yayuḥ | [ṚV, 10, 154 2.1]
tapo ye cakrire mahas tāṃś cid evāpi gacchatāt | [ṚV, 10, 154 2.2]
ye yudhyante pradhaneṣu śūrāso ye tanūtyajaḥ | [ṚV, 10, 154 3.1]
ye vā sahasradakṣiṇās tāṃś cid evāpi gacchatāt | [ṚV, 10, 154 3.2]
ye cit pūrva ṛtasāpa ṛtāvāna ṛtāvṛdhaḥ | [ṚV, 10, 154 4.1]
pitṝn tapasvato yama tāṃś cid evāpi gacchatāt | [ṚV, 10, 154 4.2]
sahasraṇīthāḥ kavayo ye gopāyanti sūryam | [ṚV, 10, 154 5.1]
ṛṣīn tapasvato yama tapojāṁ api gacchatāt | [ṚV, 10, 154 5.2]
{ṚV, 10, 155}
arāyi kāṇe vikaṭe giriṃ gaccha sadānve | [ṚV, 10, 155 1.1]
śirimbiṭhasya satvabhis tebhiṣ ṭvā cātayāmasi | [ṚV, 10, 155 1.2]
catto itaś cattāmutaḥ sarvā bhrūṇāny āruṣī | [ṚV, 10, 155 2.1]
arāyyam brahmaṇas pate tīkṣṇaśṛṅgodṛṣann ihi | [ṚV, 10, 155 2.2]
ado yad dāru plavate sindhoḥ pāre apūruṣam | [ṚV, 10, 155 3.1]
tad ā rabhasva durhaṇo tena gaccha parastaram | [ṚV, 10, 155 3.2]
yaddha prācīr ajagantoro maṇḍūradhāṇikīḥ | [ṚV, 10, 155 4.1]
hatā indrasya śatravaḥ sarve budbudayāśavaḥ | [ṚV, 10, 155 4.2]
parīme gām aneṣata pary agnim ahṛṣata | [ṚV, 10, 155 5.1]
deveṣv akrata śravaḥ ka imāṁ ā dadharṣati | [ṚV, 10, 155 5.2]
{ṚV, 10, 156}
agnim hinvantu naḥ dhiyaḥ saptim āśum iva ājiṣu | [ṚV, 10, 156 605526_1]
tena jeṣma dhanam dhanam | [ṚV, 10, 156 605527_1]
yayā gā ākarāmahe senayāgne tavotyā | [ṚV, 10, 156 2.1]
tāṃ no hinva maghattaye | [ṚV, 10, 156 2.2]
āgne sthūraṃ rayim bhara pṛthuṃ gomantam aśvinam | [ṚV, 10, 156 3.1]
aṅdhi khaṃ vartayā paṇim | [ṚV, 10, 156 3.2]
agne nakṣatram ajaram ā sūryaṃ rohayo divi | [ṚV, 10, 156 4.1]
dadhaj jyotir janebhyaḥ | [ṚV, 10, 156 4.2]
agne ketur viśām asi preṣṭhaḥ śreṣṭha upasthasat | [ṚV, 10, 156 5.1]
bodhā stotre vayo dadhat | [ṚV, 10, 156 5.2]
{ṚV, 10, 157}
imā nu kam bhuvanā sīṣadhāmendraś ca viśve ca devāḥ | [ṚV, 10, 157 1.1]
yajñaṃ ca nas tanvaṃ ca prajāṃ cādityair indraḥ saha cīkﾱpāti | [ṚV, 10, 157 2.1]
ādityair indraḥ sagaṇo marudbhir asmākam bhūtv avitā tanūnām | [ṚV, 10, 157 3.1]
hatvāya devā asurān yad āyan devā devatvam abhirakṣamāṇāḥ | [ṚV, 10, 157 4.1]
pratyañcam arkam anayañchacībhir ād it svadhām iṣirām pary apaśyan | [ṚV, 10, 157 5.1]
{ṚV, 10, 158}
sūryo no divas pātu vāto antarikṣāt | [ṚV, 10, 158 1.1]
agnir naḥ pārthivebhyaḥ | [ṚV, 10, 158 1.2]
joṣā savitar yasya te haraḥ śataṃ savāṁ arhati | [ṚV, 10, 158 2.1]
pāhi no didyutaḥ patantyāḥ | [ṚV, 10, 158 2.2]
cakṣur no devaḥ savitā cakṣur na uta parvataḥ | [ṚV, 10, 158 3.1]
cakṣur dhātā dadhātu naḥ | [ṚV, 10, 158 3.2]
cakṣur no dhehi cakṣuṣe cakṣur vikhyai tanūbhyaḥ | [ṚV, 10, 158 4.1]
saṃ cedaṃ vi ca paśyema | [ṚV, 10, 158 4.2]
susaṃdṛśaṃ tvā vayam prati paśyema sūrya | [ṚV, 10, 158 5.1]
vi paśyema nṛcakṣasaḥ | [ṚV, 10, 158 5.2]
{ṚV, 10, 159}
ud asau sūryo agād ud ayam māmako bhagaḥ | [ṚV, 10, 159 1.1]
ahaṃ tad vidvalā patim abhy asākṣi viṣāsahiḥ | [ṚV, 10, 159 1.2]
ahaṃ ketur aham mūrdhāham ugrā vivācanī | [ṚV, 10, 159 2.1]
mamed anu kratum patiḥ sehānāyā upācaret | [ṚV, 10, 159 2.2]
mama putrāḥ śatruhaṇo 'tho me duhitā virāṭ | [ṚV, 10, 159 3.1]
utāham asmi saṃjayā patyau me śloka uttamaḥ | [ṚV, 10, 159 3.2]
yenendro haviṣā kṛtvy abhavad dyumny uttamaḥ | [ṚV, 10, 159 4.1]
idaṃ tad akri devā asapatnā kilābhuvam | [ṚV, 10, 159 4.2]
asapatnā sapatnaghnī jayanty abhibhūvarī | [ṚV, 10, 159 5.1]
āvṛkṣam anyāsāṃ varco rādho astheyasām iva | [ṚV, 10, 159 5.2]
sam ajaiṣam imā ahaṃ sapatnīr abhibhūvarī | [ṚV, 10, 159 6.1]
yathāham asya vīrasya virājāni janasya ca | [ṚV, 10, 159 6.2]
{ṚV, 10, 160}
tīvrasyābhivayaso asya pāhi sarvarathā vi harī iha muñca | [ṚV, 10, 160 1.1]
indra mā tvā yajamānāso anye ni rīraman tubhyam ime sutāsaḥ | [ṚV, 10, 160 1.2]
tubhyaṃ sutās tubhyam u sotvāsas tvāṃ giraḥ śvātryā ā hvayanti | [ṚV, 10, 160 2.1]
indredam adya savanaṃ juṣāṇo viśvasya vidvāṁ iha pāhi somam | [ṚV, 10, 160 2.2]
ya uśatā manasā somam asmai sarvahṛdā devakāmaḥ sunoti | [ṚV, 10, 160 3.1]
na gā indras tasya parā dadāti praśastam ic cārum asmai kṛṇoti | [ṚV, 10, 160 3.2]
anuspaṣṭo bhavaty eṣo asya yo asmai revān na sunoti somam | [ṚV, 10, 160 4.1]
nir aratnau maghavā taṃ dadhāti brahmadviṣo hanty anānudiṣṭaḥ | [ṚV, 10, 160 4.2]
aśvāyanto gavyanto vājayanto havāmahe tvopagantavā u | [ṚV, 10, 160 5.1]
ābhūṣantas te sumatau navāyāṃ vayam indra tvā śunaṃ huvema | [ṚV, 10, 160 5.2]
{ṚV, 10, 161}
muñcāmi tvā haviṣā jīvanāya kam ajñāta yakṣmāt uta rājayakṣmāt | [ṚV, 10, 161 605573_1]
grāhiḥ jagrāha yadi vā etat enam tasyāḥ indra agnī pra mumuktam enam | [ṚV, 10, 161 605574_1]
yadi kṣita āyuḥ yadi vā paretaḥ yadi mṛtyoḥ antikam nītaḥ eva tam ā harāmi nirṛteḥ upasthāt | [ṚV, 10, 161 605576_1]
aspārṣam enam śata śāradāya | [ṚV, 10, 161 605576_2]
sahasra akṣeṇa śata śāradena śata āyuṣā haviṣā ahārṣam enam śatam yathā imam śaradaḥ nayāti indraḥ viśvasya duritasya pāram | [ṚV, 10, 161 605577_1]
śatam jīva śaradaḥ vardhamānaḥ śatam hemantān śatam u vasantān | [ṚV, 10, 161 605579_1]
śatam indra agnī savitā bṛhaspatiḥ śata āyuṣā haviṣā imam punar duḥ | [ṚV, 10, 161 605580_1]
āhārṣam tvā | [ṚV, 10, 161 605581_1]
avidam tvā | [ṚV, 10, 161 605581_2]
punar āgāḥ punarnava | [ṚV, 10, 161 605581_3]
sarva aṅga sarvam te cakṣuḥ sarvam āyuḥ ca te avidam | [ṚV, 10, 161 605582_1]
{ṚV, 10, 162}
brahmaṇā agniḥ saṃvidānaḥ rakṣaḥ hā bādhatām itas amīvā yaḥ te garbham durṇāmā yonim āśaye | [ṚV, 10, 162 605583_1]
yaḥ te garbham amīvā durṇāmā yonim āśaye agniḥ ṭam brahmaṇā saha niṣ kravya adam anīnaśat | [ṚV, 10, 162 605586_1]
yaḥ te hanti patayantam niṣatsnum yaḥ sarīsṛpam jātam yaḥ te jighāṃsati tam itas nāśayāmasi | [ṚV, 10, 162 605588_1]
yaḥ te ūrū viharati antarā dampatī śaye yonim yaḥ antar āreḍhi tam itas nāśayāmasi | [ṚV, 10, 162 605590_1]
yaḥ tvā bhrātā patiḥ bhūtvā jāraḥ bhūtvā nipadyate prajām yaḥ te jighāṃsati tam itas nāśayāmasi | [ṚV, 10, 162 605592_1]
yaḥ tvā svapnena tamasā mohayitvā nipadyate prajām yaḥ te jighāṃsati tam itas nāśayāmasi | [ṚV, 10, 162 605594_1]
{ṚV, 10, 163}
akṣībhyāṃ te nāsikābhyāṃ karṇābhyāṃ chubukād adhi | [ṚV, 10, 163 1.1]
yakṣmaṃ śīrṣaṇyam mastiṣkāj jihvāyā vi vṛhāmi te | [ṚV, 10, 163 1.2]
grīvābhyas ta uṣṇihābhyaḥ kīkasābhyo anūkyāt | [ṚV, 10, 163 2.1]
yakṣmaṃ doṣaṇyam aṃsābhyām bāhubhyāṃ vi vṛhāmi te | [ṚV, 10, 163 2.2]
āntrebhyas te gudābhyo vaniṣṭhor hṛdayād adhi | [ṚV, 10, 163 3.1]
yakṣmam matasnābhyāṃ yaknaḥ plāśibhyo vi vṛhāmi te | [ṚV, 10, 163 3.2]
ūrubhyāṃ te aṣṭhīvadbhyām pārṣṇibhyām prapadābhyām | [ṚV, 10, 163 4.1]
yakṣmaṃ śroṇibhyām bhāsadād bhaṃsaso vi vṛhāmi te | [ṚV, 10, 163 4.2]
mehanād vanaṅkaraṇāl lomabhyas te nakhebhyaḥ | [ṚV, 10, 163 5.1]
yakṣmaṃ sarvasmād ātmanas tam idaṃ vi vṛhāmi te | [ṚV, 10, 163 5.2]
aṅgād aṅgāl lomno lomno jātam parvaṇi parvaṇi | [ṚV, 10, 163 6.1]
yakṣmaṃ sarvasmād ātmanas tam idaṃ vi vṛhāmi te | [ṚV, 10, 163 6.2]
{ṚV, 10, 164}
apehi manasas pate apa krāma paras cara | [ṚV, 10, 164 605607_1]
paras nirṛtyai ā cakṣva bahudhā jīvataḥ manaḥ | [ṚV, 10, 164 605608_1]
bhadram vai varam vṛṇate | [ṚV, 10, 164 605609_1]
bhadram yuñjanti dakṣiṇam | [ṚV, 10, 164 605609_2]
bhadram vaivasvate cakṣuḥ | [ṚV, 10, 164 605610_1]
bahutrā jīvataḥ manaḥ | [ṚV, 10, 164 605610_2]
yat āśasā niḥśasā abhiśasā upa ārima jāgrataḥ yat svapantaḥ agniḥ viśvāni apa duṣkṛtāni ajuṣṭāni āre asmat dadhātu | [ṚV, 10, 164 605612_1]
yat indra brahmaṇas pate abhidroham carāmasi pracetāḥ naḥ āṅgirasaḥ dviṣatām pātu aṃhasaḥ | [ṚV, 10, 164 605614_1]
ajaiṣma adya asanāma ca | [ṚV, 10, 164 605615_1]
abhūma anāgasaḥ vayam | [ṚV, 10, 164 605615_2]
jāgrat svapnaḥ saṃkalpaḥ pāpaḥ yam dviṣmaḥ tam saḥ ṛcchatu | [ṚV, 10, 164 605616_1]
yaḥ naḥ dveṣṭi tam ṛcchatu | [ṚV, 10, 164 605616_2]
{ṚV, 10, 165}
devāḥ kapota iṣito yad icchan dūto nirṛtyā idam ājagāma | [ṚV, 10, 165 1.1]
tasmā arcāma kṛṇavāma niṣkṛtiṃ śaṃ no astu dvipade śaṃ catuṣpade | [ṚV, 10, 165 1.2]
śivaḥ kapota iṣito no astv anāgā devāḥ śakuno gṛheṣu | [ṚV, 10, 165 2.1]
agnir hi vipro juṣatāṃ havir naḥ pari hetiḥ pakṣiṇī no vṛṇaktu | [ṚV, 10, 165 2.2]
hetiḥ pakṣiṇī na dabhāty asmān āṣṭryām padaṃ kṛṇute agnidhāne | [ṚV, 10, 165 3.1]
śaṃ no gobhyaś ca puruṣebhyaś cāstu mā no hiṃsīd iha devāḥ kapotaḥ | [ṚV, 10, 165 3.2]
yad ulūko vadati mogham etad yat kapotaḥ padam agnau kṛṇoti | [ṚV, 10, 165 4.1]
yasya dūtaḥ prahita eṣa etat tasmai yamāya namo astu mṛtyave | [ṚV, 10, 165 4.2]
ṛcā kapotaṃ nudata praṇodam iṣam madantaḥ pari gāṃ nayadhvam | [ṚV, 10, 165 5.1]
saṃyopayanto duritāni viśvā hitvā na ūrjam pra patāt patiṣṭhaḥ | [ṚV, 10, 165 5.2]
{ṚV, 10, 166}
ṛṣabham mā samānānām sapatnānām viṣāsahim hantāram śatrūṇām kṛdhi virājam go patim gavām | [ṚV, 10, 166 605627_1]
aham asmi sapatna hā indraḥ iva ariṣṭaḥ akṣataḥ | [ṚV, 10, 166 605629_1]
adhas sapatnāḥ me padoḥ ime sarve abhiṣṭhitāḥ | [ṚV, 10, 166 605630_1]
atrā eva vaḥ api nahyāmi ubhe ārtnī iva jyayā | [ṚV, 10, 166 605631_1]
vācaspate ni ṣedha imān yathā mat adharam vadān | [ṚV, 10, 166 605632_1]
abhibhūḥ aham āgamam viśva karmeṇa dhāmnā | [ṚV, 10, 166 605633_1]
ā vaḥ cittam ā vaḥ vratam ā vaḥ aham samitim dade | [ṚV, 10, 166 605634_1]
yogakṣemam vaḥ ādāya aham bhūyāsam uttamaḥ | [ṚV, 10, 166 605635_1]
ā vaḥ mūrdhānam akramīm | [ṚV, 10, 166 605635_2]
adhas padān me ud vadata maṇḍūkāḥ iva udakāt maṇḍūkāḥ udakāt iva | [ṚV, 10, 166 605636_1]
{ṚV, 10, 167}
tubhyedam indra pari ṣicyate madhu tvaṃ sutasya kalaśasya rājasi | [ṚV, 10, 167 1.1]
tvaṃ rayim puruvīrām u nas kṛdhi tvaṃ tapaḥ paritapyājayaḥ svaḥ | [ṚV, 10, 167 1.2]
svarjitam mahi mandānam andhaso havāmahe pari śakraṃ sutāṁ upa | [ṚV, 10, 167 2.1]
imaṃ no yajñam iha bodhy ā gahi spṛdho jayantam maghavānam īmahe | [ṚV, 10, 167 2.2]
somasya rājño varuṇasya dharmaṇi bṛhaspater anumatyā u śarmaṇi | [ṚV, 10, 167 3.1]
tavāham adya maghavann upastutau dhātar vidhātaḥ kalaśāṁ abhakṣayam | [ṚV, 10, 167 3.2]
prasūto bhakṣam akaraṃ carāv api stomaṃ cemam prathamaḥ sūrir un mṛje | [ṚV, 10, 167 4.1]
sute sātena yady āgamaṃ vām prati viśvāmitrajamadagnī dame | [ṚV, 10, 167 4.2]
{ṚV, 10, 168}
vātasya nu mahimānam rathasya | [ṚV, 10, 168 605645_1]
rujan eti | [ṚV, 10, 168 605645_2]
stanayan asya ghoṣaḥ | [ṚV, 10, 168 605645_3]
divispṛś yāti aruṇāni kṛṇvan | [ṚV, 10, 168 605646_1]
uta u eti pṛthivyāḥ reṇum asyan | [ṚV, 10, 168 605646_2]
sam prerate anu vātasya viṣṭhāḥ | [ṚV, 10, 168 605647_1]
ā enam gacchanti samanam na yoṣāḥ | [ṚV, 10, 168 605647_2]
na ni viśate katamat cana ahar | [ṚV, 10, 168 605649_1]
apām sakhā prathama jāḥ ṛtāvā kva svid jātaḥ | [ṚV, 10, 168 605650_1]
kutas ā babhūva | [ṚV, 10, 168 605650_2]
ātmā devānām bhuvanasya garbhaḥ yathāvaśam carati devaḥ eṣaḥ | [ṚV, 10, 168 605651_1]
ghoṣāḥ id asya śṛṇvire na rūpam | [ṚV, 10, 168 605652_1]
tasmai vātāya haviṣā vidhema | [ṚV, 10, 168 605652_2]
{ṚV, 10, 169}
mayobhūr vāto abhi vātūsrā ūrjasvatīr oṣadhīr ā riśantām | [ṚV, 10, 169 1.1]
pīvasvatīr jīvadhanyāḥ pibantv avasāya padvate rudra mṛḍa | [ṚV, 10, 169 1.2]
yāḥ sarūpā virūpā ekarūpā yāsām agnir iṣṭyā nāmāni veda | [ṚV, 10, 169 2.1]
yā aṅgirasas tapaseha cakrus tābhyaḥ parjanya mahi śarma yaccha | [ṚV, 10, 169 2.2]
yā deveṣu tanvam airayanta yāsāṃ somo viśvā rūpāṇi veda | [ṚV, 10, 169 3.1]
tā asmabhyam payasā pinvamānāḥ prajāvatīr indra goṣṭhe rirīhi | [ṚV, 10, 169 3.2]
prajāpatir mahyam etā rarāṇo viśvair devaiḥ pitṛbhiḥ saṃvidānaḥ | [ṚV, 10, 169 4.1]
śivāḥ satīr upa no goṣṭham ākas tāsāṃ vayam prajayā saṃ sadema | [ṚV, 10, 169 4.2]
{ṚV, 10, 170}
vibhrāj bṛhat pibatu somyam madhu āyuḥ dadhat yajñapatau a vihrutam | [ṚV, 10, 170 605661_1]
vāta jūtaḥ yaḥ abhirakṣati tmanā prajāḥ pupoṣa purudhā vi rājati | [ṚV, 10, 170 605662_1]
vibhrāj bṛhat su bhṛtam vāja sātamam dharman divaḥ dharuṇe satyam arpitam | [ṚV, 10, 170 605663_1]
amitra hā vṛtra hā dasyu hantamam jyotiḥ jajñe asura hā sapatna hā | [ṚV, 10, 170 605664_1]
idam śreṣṭham jyotiṣām jyotiḥ uttamam | [ṚV, 10, 170 605665_1]
viśva jit dhana jit ucyate bṛhat | [ṚV, 10, 170 605665_2]
viśva bhrāj bhrājaḥ mahi sūryaḥ dṛśe uru paprathe sahaḥ ojaḥ acyutam | [ṚV, 10, 170 605666_1]
vibhrājan jyotiṣā svar agacchaḥ rocanam divaḥ yena imā viśvā bhuvanāni ābhṛtā viśvakarmaṇā viśvadevyāvatā | [ṚV, 10, 170 605667_1]
{ṚV, 10, 171}
tvaṃ tyam iṭato ratham indra prāvaḥ sutāvataḥ | [ṚV, 10, 171 1.1]
aśṛṇoḥ somino havam | [ṚV, 10, 171 1.2]
tvam makhasya dodhataḥ śiro 'va tvaco bharaḥ | [ṚV, 10, 171 2.1]
agacchaḥ somino gṛham | [ṚV, 10, 171 2.2]
tvaṃ tyam indra martyam āstrabudhnāya venyam | [ṚV, 10, 171 3.1]
muhuḥ śrathnā manasyave | [ṚV, 10, 171 3.2]
tvaṃ tyam indra sūryam paścā santam puras kṛdhi | [ṚV, 10, 171 4.1]
devānāṃ cit tiro vaśam | [ṚV, 10, 171 4.2]
{ṚV, 10, 172}
ā yāhi vanasā saha | [ṚV, 10, 172 605677_1]
gāvaḥ sacanta vartanim yat ūdhabhiḥ | [ṚV, 10, 172 605677_2]
ā yāhi vasvyā dhiyā maṃhiṣṭhaḥ jārayat makhaḥ sudānubhiḥ | [ṚV, 10, 172 605678_1]
pitu bhṛtaḥ na tantum id sudānavaḥ prati dadhmaḥ yajāmasi | [ṚV, 10, 172 605679_1]
uṣāḥ apa svasuḥ tamaḥ sam vartayati vartanim su jāta tā | [ṚV, 10, 172 605680_1]
{ṚV, 10, 173}
ā tvā ahārṣam | [ṚV, 10, 173 605681_1]
antar edhi | [ṚV, 10, 173 605681_2]
dhruvaḥ tiṣṭha avicācaliḥ | [ṚV, 10, 173 605681_3]
viśaḥ tvā sarvāḥ vāñchantu | [ṚV, 10, 173 605682_1]
mā tvat rāṣṭram adhi bhraśat | [ṚV, 10, 173 605682_2]
iha evā edhi | [ṚV, 10, 173 605683_1]
mā apa cyoṣṭhāḥ parvataḥ iva avicācaliḥ | [ṚV, 10, 173 605683_2]
indraḥ iva iha dhruvaḥ tiṣṭha | [ṚV, 10, 173 605684_1]
iha rāṣṭram u dhāraya | [ṚV, 10, 173 605684_2]
imam indraḥ adīdharat dhruvam dhruveṇa haviṣā | [ṚV, 10, 173 605685_1]
tasmai somaḥ adhi bravat tasmai u brahmaṇas patiḥ | [ṚV, 10, 173 605686_1]
dhruvā dyauḥ | [ṚV, 10, 173 605687_1]
dhruvā pṛthivī | [ṚV, 10, 173 605687_2]
dhruvāsaḥ parvatāḥ ime | [ṚV, 10, 173 605687_3]
dhruvam viśvam idam jagat | [ṚV, 10, 173 605688_1]
dhruvaḥ rājā viśām ayam | [ṚV, 10, 173 605688_2]
dhruvam te rājā varuṇaḥ dhruvam devaḥ bṛhaspatiḥ dhruvam te indraḥ ca agniḥ ca rāṣṭram dhārayatām dhruvam | [ṚV, 10, 173 605689_1]
dhruvam dhruveṇa haviṣā abhi somam mṛśāmasi | [ṚV, 10, 173 605691_1]
atha u te indraḥ kevalīḥ viśaḥ bali hṛtas karat | [ṚV, 10, 173 605692_1]
{ṚV, 10, 174}
abhīvartena haviṣā yena indraḥ abhivāvṛte tena asmān brahmaṇaspate abhi rāṣṭrāya vartaya | [ṚV, 10, 174 605694_1]
abhivṛtya sapatnān abhi yāḥ naḥ arātayaḥ abhi pṛtanyantam tiṣṭha abhi yaḥ naḥ irasyati | [ṚV, 10, 174 605696_1]
abhi tvā devaḥ savitā abhi somaḥ avīvṛtat abhi tvā viśvā bhūtāni abhīvartaḥ yathā asasi | [ṚV, 10, 174 605697_1]
yena indraḥ haviṣā kṛtvī abhavat dyumnī uttamaḥ idam tat akri devāḥ | [ṚV, 10, 174 605700_1]
asapatnaḥ kila abhuvam | [ṚV, 10, 174 605700_2]
asapatnaḥ sapatna hā abhirāṣṭraḥ viṣāsahiḥ yathā aham eṣām bhūtānām virājāni janasya ca | [ṚV, 10, 174 605701_1]
{ṚV, 10, 175}
pra vo grāvāṇaḥ savitā devaḥ suvatu dharmaṇā | [ṚV, 10, 175 1.1]
dhūrṣu yujyadhvaṃ sunuta | [ṚV, 10, 175 1.2]
grāvāṇo apa ducchunām apa sedhata durmatim | [ṚV, 10, 175 2.1]
usrāḥ kartana bheṣajam | [ṚV, 10, 175 2.2]
grāvāṇa upareṣv ā mahīyante sajoṣasaḥ | [ṚV, 10, 175 3.1]
vṛṣṇe dadhato vṛṣṇyam | [ṚV, 10, 175 3.2]
grāvāṇaḥ savitā nu vo devaḥ suvatu dharmaṇā | [ṚV, 10, 175 4.1]
yajamānāya sunvate | [ṚV, 10, 175 4.2]
{ṚV, 10, 176}
pra sūnavaḥ ṛbhūṇām bṛhat navanta vṛjanā kṣāmā ye viśva dhāyasaḥ aśnan dhenum na mātaram | [ṚV, 10, 176 605711_1]
pra devaṃ devyā dhiyā bharatā jātavedasam | [ṚV, 10, 176 2.1]
havyā no vakṣad ānuṣak | [ṚV, 10, 176 2.2]
ayam u pra devayuḥ hotā yajñāya nīyate | [ṚV, 10, 176 605715_1]
rathaḥ na abhīvṛtaḥ ghṛṇīvān cetati tmanā | [ṚV, 10, 176 605716_1]
ayam agnir uruṣyaty amṛtād iva janmanaḥ | [ṚV, 10, 176 4.1]
sahasaś cit sahīyān devo jīvātave kṛtaḥ | [ṚV, 10, 176 4.2]
{ṚV, 10, 177}
pataṅgam aktam asurasya māyayā hṛdā paśyanti manasā vipaścitaḥ | [ṚV, 10, 177 1.1]
samudre antaḥ kavayo vi cakṣate marīcīnām padam icchanti vedhasaḥ | [ṚV, 10, 177 1.2]
pataṅgo vācam manasā bibharti tāṃ gandharvo 'vadad garbhe antaḥ | [ṚV, 10, 177 2.1]
tāṃ dyotamānāṃ svaryam manīṣām ṛtasya pade kavayo ni pānti | [ṚV, 10, 177 2.2]
apaśyaṃ gopām anipadyamānam ā ca parā ca pathibhiś carantam | [ṚV, 10, 177 3.1]
sa sadhrīcīḥ sa viṣūcīr vasāna ā varīvarti bhuvaneṣv antaḥ | [ṚV, 10, 177 3.2]
{ṚV, 10, 178}
tyam ū ṣu vājinaṃ devajūtaṃ sahāvānaṃ tarutāraṃ rathānām | [ṚV, 10, 178 1.1]
ariṣṭanemim pṛtanājam āśuṃ svastaye tārkṣyam ihā huvema | [ṚV, 10, 178 1.2]
indrasyeva rātim ājohuvānāḥ svastaye nāvam ivā ruhema | [ṚV, 10, 178 2.1]
urvī na pṛthvī bahule gabhīre mā vām etau mā paretau riṣāma | [ṚV, 10, 178 2.2]
sadyas cit yaḥ śavasā pañca kṛṣṭīḥ sūryaḥ iva jyotiṣā apaḥ tatāna sahasra sāḥ śata sāḥ asya raṃhiḥ | [ṚV, 10, 178 605730_1]
na smā varante yuvatim na śaryām | [ṚV, 10, 178 605730_2]
{ṚV, 10, 179}
ut tiṣṭhatāva paśyatendrasya bhāgam ṛtviyam | [ṚV, 10, 179 1.1]
yadi śrāto juhotana yady aśrāto mamattana | [ṚV, 10, 179 1.2]
śrātam haviḥ | [ṚV, 10, 179 605733_1]
ā u ṣu indra pra yāhi | [ṚV, 10, 179 605733_2]
jagāma sūraḥ adhvanaḥ vimadhyam | [ṚV, 10, 179 605733_3]
pari tvā āsate nidhibhiḥ sakhāyaḥ kulapāḥ na vrāja patim carantam | [ṚV, 10, 179 605734_1]
carantam | [ṚV, 10, 179 605734_2]
śrātam manya ūdhani śrātam agnau suśrātam manye tad ṛtaṃ navīyaḥ | [ṚV, 10, 179 3.1]
mādhyandinasya savanasya dadhnaḥ pibendra vajrin purukṛj juṣāṇaḥ | [ṚV, 10, 179 3.2]
{ṚV, 10, 180}
pra sasāhiṣe puruhūta śatrūñ jyeṣṭhas te śuṣma iha rātir astu | [ṚV, 10, 180 1.1]
indrā bhara dakṣiṇenā vasūni patiḥ sindhūnām asi revatīnām | [ṚV, 10, 180 1.2]
mṛgo na bhīmaḥ kucaro giriṣṭhāḥ parāvata ā jaganthā parasyāḥ | [ṚV, 10, 180 2.1]
sṛkaṃ saṃśāya pavim indra tigmaṃ vi śatrūn tāḍhi vi mṛdho nudasva | [ṚV, 10, 180 2.2]
indra kṣatram abhi vāmam ojo 'jāyathā vṛṣabha carṣaṇīnām | [ṚV, 10, 180 3.1]
apānudo janam amitrayantam uruṃ devebhyo akṛṇor u lokam | [ṚV, 10, 180 3.2]
{ṚV, 10, 181}
prathaś ca yasya saprathaś ca nāmānuṣṭubhasya haviṣo havir yat | [ṚV, 10, 181 1.1]
dhātur dyutānāt savituś ca viṣṇo rathantaram ā jabhārā vasiṣṭhaḥ | [ṚV, 10, 181 1.2]
avindan te atihitaṃ yad āsīd yajñasya dhāma paramaṃ guhā yat | [ṚV, 10, 181 2.1]
dhātur dyutānāt savituś ca viṣṇor bharadvājo bṛhad ā cakre agneḥ | [ṚV, 10, 181 2.2]
te 'vindan manasā dīdhyānā yaju ṣkannam prathamaṃ devayānam | [ṚV, 10, 181 3.1]
dhātur dyutānāt savituś ca viṣṇor ā sūryād abharan gharmam ete | [ṚV, 10, 181 3.2]
{ṚV, 10, 182}
bṛhaspatir nayatu durgahā tiraḥ punar neṣad aghaśaṃsāya manma | [ṚV, 10, 182 1.1]
kṣipad aśastim apa durmatiṃ hann athā karad yajamānāya śaṃ yoḥ | [ṚV, 10, 182 1.2]
narāśaṃso no 'vatu prayāje śaṃ no astv anuyājo haveṣu | [ṚV, 10, 182 2.1]
kṣipad aśastim apa durmatiṃ hann athā karad yajamānāya śaṃ yoḥ | [ṚV, 10, 182 2.2]
tapurmūrdhā tapatu rakṣaso ye brahmadviṣaḥ śarave hantavā u | [ṚV, 10, 182 3.1]
kṣipad aśastim apa durmatiṃ hann athā karad yajamānāya śaṃ yoḥ | [ṚV, 10, 182 3.2]
{ṚV, 10, 183}
apaśyaṃ tvā manasā cekitānaṃ tapaso jātaṃ tapaso vibhūtam | [ṚV, 10, 183 1.1]
iha prajām iha rayiṃ rarāṇaḥ pra jāyasva prajayā putrakāma | [ṚV, 10, 183 1.2]
apaśyaṃ tvā manasā dīdhyānāṃ svāyāṃ tanū ṛtvye nādhamānām | [ṚV, 10, 183 2.1]
upa mām uccā yuvatir babhūyāḥ pra jāyasva prajayā putrakāme | [ṚV, 10, 183 2.2]
ahaṃ garbham adadhām oṣadhīṣv ahaṃ viśveṣu bhuvaneṣv antaḥ | [ṚV, 10, 183 3.1]
aham prajā ajanayam pṛthivyām ahaṃ janibhyo aparīṣu putrān | [ṚV, 10, 183 3.2]
{ṚV, 10, 184}
viṣṇuḥ yonim kalpayatu | [ṚV, 10, 184 605761_1]
tvaṣṭā rūpāṇi piṃśatu | [ṚV, 10, 184 605761_2]
ā siñcatu prajāpatiḥ | [ṚV, 10, 184 605762_1]
dhātā garbham dadhātu te | [ṚV, 10, 184 605762_2]
garbham dhehi sinīvāli | [ṚV, 10, 184 605763_1]
garbham dhehi sarasvati | [ṚV, 10, 184 605763_2]
garbham te aśvinau devau ā dhattām puṣkarasrajā | [ṚV, 10, 184 605764_1]
hiraṇyayī araṇī yam nirmanthataḥ aśvinā tam te garbham havāmahe daśame māsi sūtave | [ṚV, 10, 184 605766_1]
{ṚV, 10, 185}
mahi trīṇām avo 'stu dyukṣam mitrasyāryamṇaḥ | [ṚV, 10, 185 1.1]
durādharṣaṃ varuṇasya | [ṚV, 10, 185 1.2]
nahi teṣām amā cana nādhvasu vāraṇeṣu | [ṚV, 10, 185 2.1]
īśe ripur aghaśaṃsaḥ | [ṚV, 10, 185 2.2]
yasmai putrāso aditeḥ pra jīvase martyāya | [ṚV, 10, 185 3.1]
jyotir yacchanty ajasram | [ṚV, 10, 185 3.2]
{ṚV, 10, 186}
vāta ā vātu bheṣajaṃ śambhu mayobhu no hṛde | [ṚV, 10, 186 1.1]
pra ṇa āyūṃṣi tāriṣat | [ṚV, 10, 186 1.2]
uta vāta pitāsi na uta bhrātota naḥ sakhā | [ṚV, 10, 186 2.1]
sa no jīvātave kṛdhi | [ṚV, 10, 186 2.2]
yad ado vāta te gṛhe 'mṛtasya nidhir hitaḥ | [ṚV, 10, 186 3.1]
tato no dehi jīvase | [ṚV, 10, 186 3.2]
{ṚV, 10, 187}
prāgnaye vācam īraya vṛṣabhāya kṣitīnām | [ṚV, 10, 187 1.1]
sa naḥ parṣad ati dviṣaḥ | [ṚV, 10, 187 1.2]
yaḥ parasyāḥ parāvatas tiro dhanvātirocate | [ṚV, 10, 187 2.1]
sa naḥ parṣad ati dviṣaḥ | [ṚV, 10, 187 2.2]
yo rakṣāṃsi nijūrvati vṛṣā śukreṇa śociṣā | [ṚV, 10, 187 3.1]
sa naḥ parṣad ati dviṣaḥ | [ṚV, 10, 187 3.2]
yo viśvābhi vipaśyati bhuvanā saṃ ca paśyati | [ṚV, 10, 187 4.1]
sa naḥ parṣad ati dviṣaḥ | [ṚV, 10, 187 4.2]
yo asya pāre rajasaḥ śukro agnir ajāyata | [ṚV, 10, 187 5.1]
sa naḥ parṣad ati dviṣaḥ | [ṚV, 10, 187 5.2]
{ṚV, 10, 188}
pra nūnaṃ jātavedasam aśvaṃ hinota vājinam | [ṚV, 10, 188 1.1]
idaṃ no barhir āsade | [ṚV, 10, 188 1.2]
asya pra jātavedaso vipravīrasya mīḍhuṣaḥ | [ṚV, 10, 188 2.1]
mahīm iyarmi suṣṭutim | [ṚV, 10, 188 2.2]
yā ruco jātavedaso devatrā havyavāhanīḥ | [ṚV, 10, 188 3.1]
tābhir no yajñam invatu | [ṚV, 10, 188 3.2]
{ṚV, 10, 189}
ā ayam gauḥ pṛśniḥ akramīt | [ṚV, 10, 189 605795_1]
asadat mātaram puras pitaram ca prayan svar | [ṚV, 10, 189 605795_2]
antar carati rocanā asya prāṇāt apānatī | [ṚV, 10, 189 605797_1]
vi akhyat mahiṣaḥ divam | [ṚV, 10, 189 605798_1]
triṃśat dhāma vi rājati | [ṚV, 10, 189 605799_1]
vāc pataṅgāya dhīyate prati vastoḥ aha dyubhiḥ | [ṚV, 10, 189 605799_2]
{ṚV, 10, 190}
ṛtam ca satyam ca abhīddhāt tapasaḥ adhi ajāyata | [ṚV, 10, 190 605801_1]
tato rātry ajāyata tataḥ samudro arṇavaḥ | [ṚV, 10, 190 1.2]
samudrād arṇavād adhi saṃvatsaro ajāyata | [ṚV, 10, 190 2.1]
ahorātrāṇi vidadhad viśvasya miṣato vaśī | [ṚV, 10, 190 2.2]
sūryācandramasau dhātā yathāpūrvam akalpayat | [ṚV, 10, 190 3.1]
divaṃ ca pṛthivīṃ cāntarikṣam atho svaḥ | [ṚV, 10, 190 3.2]
{ṚV, 10, 191}
sam sam id yuvase vṛṣan agne viśvāni aryaḥ ā | [ṚV, 10, 191 605807_1]
iḍas pade sam idhyase | [ṚV, 10, 191 605808_1]
sa naḥ vasūni ā bhara | [ṚV, 10, 191 605808_2]
sam gacchadhvam | [ṚV, 10, 191 605809_1]
sam vadadhvam | [ṚV, 10, 191 605809_2]
sam vaḥ manāṃsi jānatām | [ṚV, 10, 191 605809_3]
devāḥ bhāgam yathā pūrve saṃjānānāḥ upāsate | [ṚV, 10, 191 605810_1]
samānaḥ mantraḥ | [ṚV, 10, 191 605811_1]
samitiḥ samānī | [ṚV, 10, 191 605811_2]
samānam manaḥ | [ṚV, 10, 191 605811_3]
saha cittam eṣām | [ṚV, 10, 191 605811_4]
samānam mantram abhi mantraye vaḥ | [ṚV, 10, 191 605812_1]
samānena vaḥ haviṣā juhomi | [ṚV, 10, 191 605812_2]
samānī vaḥ ākūtiḥ | [ṚV, 10, 191 605813_1]
samānā hṛdayāni vaḥ | [ṚV, 10, 191 605813_2]
samānam astu vaḥ manaḥ yathā vaḥ su saha asati | [ṚV, 10, 191 605814_1]
