{GītGov, 1}
meghaiḥ meduram ambaram vanabhuvaḥ śyāmāḥ tamāladrumaiḥ naktam bhīruḥ ayam tvam eva tat imam rādhe gṛham prāpaya | [GītGov, 1 1.1]
ittham nandanideśataḥ calitayoḥ pratyadhvakuñjadrumam rādhāmādhavayoḥ jayanti yamunākūle rahaḥkelayaḥ | [GītGov, 1 1.2]
vāgdevatācaritacitritacittasadmā padmāvatīcaraṇacāraṇacakravartī | [GītGov, 1 2.1]
śrīvāsudevaratikelikathāsametam etam karoti jayadevakaviḥ prabandham | [GītGov, 1 2.2]
vācaḥ pallavayati umāpatidharaḥ saṃdarbhaśuddhim girām jānīte jayadevaḥ eva śaraṇaḥ ślāghyaḥ durūhadrute | [GītGov, 1 3.1]
śṛṅgārottarasatprameyaracanaiḥ ācāryagovardhanaspardhī ko 'pi na viśrutaḥ śrutidharaḥ dhoyī kavikṣmāpatiḥ | [GītGov, 1 3.2]
yadi harismaraṇe sarasam manaḥ yadi vilāsakalāsu kutūhalam | [GītGov, 1 4.1]
madhurakomalakāntapadāvalīm śṛṇu tadā jayadevasarasvatīm | [GītGov, 1 4.2]
pralayapayodhijale dhṛtavān asi vedam vihitavahitracaritram akhedam | [GītGov, 1 5.1]
keśava dhṛtamīnaśarīra jaya jagadīśa hare | [GītGov, 1 5.2]
kṣitiḥ ativipulatare tava tiṣṭhati pṛṣṭhe dharaṇidharaṇakiṇacakragariṣṭhe | [GītGov, 1 6.1]
keśava dhṛtakacchaparūpa jaya jagadīśa hare | [GītGov, 1 6.2]
vasati daśanaśikhare dharaṇī tava lagnā śaśini kalaṅkakalā iva nimagnā | [GītGov, 1 7.1]
keśava dhṛtaśūkararūpa jaya jagadīśa hare | [GītGov, 1 7.2]
tava karakamalavare nakham adbhutaśṛṅgam dalitahiraṇyakaśiputanubhṛṅgam | [GītGov, 1 8.1]
keśava dhṛtanaraharirūpa jaya jagadīśa hare | [GītGov, 1 9.1]
chalayasi vikramaṇe balim adbhutavāmana padanakhanīrajanitajanapāvana | [GītGov, 1 10.1]
keśava dhṛtavāmanarūpa jaya jagadīśa hare | [GītGov, 1 10.2]
kṣatriyarudhiramaye jagat apagatapāpam snapayasi payasi śamitabhavatāpam | [GītGov, 1 11.1]
keśava dhṛtabhṛgupatirūpa jaya jagadīśa hare | [GītGov, 1 12.1]
vitarasi dikṣu raṇe dikpatikamanīyam daśamukhamaulibalim ramaṇīyam | [GītGov, 1 13.1]
keśava dhṛtarāmaśarīra jaya jagadīśa hare | [GītGov, 1 14.1]
vahasi vapuṣi viśade vasanam jaladābham halahatibhītimilitayamunābham | [GītGov, 1 15.1]
keśava dhṛtahaladhararūpa jaya jagadīśa hare | [GītGov, 1 16.1]
nindasi yajñavidheḥ ahaha śrutijātam sadayahṛdaya darśitapaśughātam | [GītGov, 1 17.1]
keśava dhṛtabuddhaśarīra jaya jagadīśa hare | [GītGov, 1 18.1]
mlecchanivahanidhane kalayasi karavālam dhūmaketum iva kim api karālam | [GītGov, 1 19.1]
keśava dhṛtakalkiśarīra jaya jagadīśa hare | [GītGov, 1 19.2]
śrījayadevakaveḥ idam uditam udāram śṛṇu sukhadam śubhadam bhavasāram | [GītGov, 1 20.1]
keśava dhṛtadaśavidharūpa jaya jagadīśa hare | [GītGov, 1 20.2]
vedān uddharate jagat nivahate bhūgolam udbibhrate daityam dārayate balim chalayate kṣatrakṣayam kurvate | [GītGov, 1 21.1]
paulastyam jayate halam kalayate kāruṇyam ātanvate mlecchān mūrchayate daśākṛtikṛte kṛṣṇāya tubhyam namaḥ | [GītGov, 1 21.2]
śritakamalākucamaṇḍala dhṛtakuṇḍala e | [GītGov, 1 22.1]
kalitalalitavanamāla jaya jayadeva hare | [GītGov, 1 22.2]
dinamaṇimaṇḍalamaṇḍana bhavakhaṇḍana e | [GītGov, 1 23.1]
munijanamānasahaṃsa jaya jayadeva hare | [GītGov, 1 23.2]
kāliyaviṣadharagañjana janarañjana e | [GītGov, 1 24.1]
yadukulanalinadineśa jaya jayadeva hare | [GītGov, 1 24.2]
madhumuranarakavināśana garuḍāsana e | [GītGov, 1 25.1]
surakulakelinidāna jaya jayadeva hare | [GītGov, 1 25.2]
amalakamaladalalocana bhavamocana e | [GītGov, 1 26.1]
tribhuvanabhavananidhāna jaya jayadeva hare | [GītGov, 1 26.2]
janakasutākṛtabhūṣaṇa jitadūṣaṇa e | [GītGov, 1 27.1]
samaraśamitadaśakaṇṭha jaya jayadeva hare | [GītGov, 1 27.2]
abhinavajaladharasundara dhṛtamandara e | [GītGov, 1 28.1]
śrīmukhacandracakora jaya jayadeva hare | [GītGov, 1 28.2]
śrījayadevakaveḥ idam kurute mudam e | [GītGov, 1 29.1]
maṅgalam ujjvalagītam jaya jayadeva hare | [GītGov, 1 29.2]
padmāpayodharataṭīparirambhalagnakāśmīramudritam uraḥ madhusūdanasya | [GītGov, 1 30.1]
vyaktānurāgam iva khelatanaṅgakhedasvedāmbupūram anupūrayatu priyam vaḥ | [GītGov, 1 30.2]
vasante vāsantīkusumasukumāraiḥ avayavaiḥ bhramantīm kāntāre bahuvihitakṛṣṇānusaraṇām | [GītGov, 1 31.1]
amandam kandarpajvarajanitacintākulatayā valadbādhām rādhām sarasam idam ūce sahacarī | [GītGov, 1 31.2]
lalitalavaṅgalatāpariśīlanakomalamalayasamīre madhukaranikarakarambitakokilakūjitakuñjakuṭīre | [GītGov, 1 32.1]
viharati hariḥ iha sarasavasante nṛtyati yuvatijanena samam sakhi virahijanasya durante | [GītGov, 1 32.2]
unmadamadanamanorathapathikavadhūjanajanitavilāpe alikulasaṃkulakusumasamūhanirākulabakulakalāpe | [GītGov, 1 33.1]
viharati hariḥ iha sarasavasante nṛtyati yuvatijanena samam sakhi virahijanasya durante | [GītGov, 1 34.1]
mṛgamadasaurabharabhasavaśaṃvadanavadalamālatamāle yuvajanahṛdayavidāraṇamanasijanakharucikiṃśukajāle | [GītGov, 1 35.1]
viharati hariḥ iha sarasavasante nṛtyati yuvatijanena samam sakhi virahijanasya durante | [GītGov, 1 36.1]
madanamahīpatikanakadaṇḍarucikesarakusumavikāse militaśilīmukhapāṭalipaṭalakṛtasmaratūṇavilāse | [GītGov, 1 37.1]
viharati hariḥ iha sarasavasante nṛtyati yuvatijanena samam sakhi virahijanasya durante | [GītGov, 1 37.2]
vigalitalajjitajagadavalokanataruṇakaruṇakṛtahāse virahinikṛntanakuntamukhākṛtiketakadanturitāśe | [GītGov, 1 38.1]
viharati hariḥ iha sarasavasante nṛtyati yuvatijanena samam sakhi virahijanasya durante | [GītGov, 1 38.2]
mādhavikāparimalalalite navamālikajātisugandhau munimanasām api mohanakāriṇi taruṇakāraṇabandhau | [GītGov, 1 39.1]
viharati hariḥ iha sarasavasante nṛtyati yuvatijanena samam sakhi virahijanasya durante | [GītGov, 1 39.2]
sphuradatimuktalatāparirambhaṇamukulitapulakitacūte vṛndāvanavipine parisaraparigatayamunājalapūte | [GītGov, 1 40.1]
viharati hariḥ iha sarasavasante nṛtyati yuvatijanena samam sakhi virahijanasya durante | [GītGov, 1 40.2]
śrījayadevabhaṇitam idam udayati haricaraṇasmṛtisāram sarasavasantasamayavanavarṇanam anugatamadanavikāram | [GītGov, 1 41.1]
viharati hariḥ iha sarasavasante nṛtyati yuvatijanena samam sakhi virahijanasya durante | [GītGov, 1 41.2]
daravidalitamallīvallicañcatparāgaprakaṭitapaṭavāsaiḥ vāsayan kānanāni | [GītGov, 1 42.1]
iha hi dahati cetaḥ ketakīgandhabandhuḥ prasaratasamabāṇaprāṇavatgandhavāhaḥ | [GītGov, 1 42.2]
unmīlanmadhugandhalubdhamadhupavyādhūtacūtaṅkurakrīḍatkokilakākalīkalakalaiḥ udgīrṇakarṇajvarāḥ | [GītGov, 1 43.1]
nīyante pathikaiḥ katham katham api dhyānavadhānakṣaṇaprāptaprāṇasamāsamāgamarasollāsaiḥ amī vāsarāḥ | [GītGov, 1 43.2]
anekanārīparirambhasambhramasphuranmanohārivilāsalālasam | [GītGov, 1 44.1]
murārim ārāt upadarśayantī asau sakhī samakṣam punaḥ āha rādhikām | [GītGov, 1 44.2]
candanacarcitanīlakalevarapītavasanavanamālī | [GītGov, 1 45.1]
kelicalanmaṇikuṇḍalamaṇḍitagaṇḍayugasmitaśālī | [GītGov, 1 45.2]
hariḥ iha mugdhavadhūnikare vilāsini vilasati kelipare | [GītGov, 1 45.3]
pīnapayodharabhāreṇa harim parirabhya sarāgam | [GītGov, 1 46.1]
gopavadhūḥ anugāyati kācit udañcitapañcamarāgam | [GītGov, 1 46.2]
hariḥ iha mugdhavadhūnikare vilāsini vilasati kelipare | [GītGov, 1 46.3]
kāpi vilāsavilolavilocanakhelanajanitamanojam | [GītGov, 1 47.1]
dhyāyati mugdhavadhūḥ adhikam madhusūdanavadanasarojam | [GītGov, 1 47.2]
hariḥ iha mugdhavadhūnikare vilāsini vilasati kelipare | [GītGov, 1 47.3]
kāpi kapolatale militā lapitum kimapi śrutimūle | [GītGov, 1 48.1]
cāru cucumba nitambavatī dayitam pulakaiḥ anukūle | [GītGov, 1 48.2]
hariḥ iha mugdhavadhūnikare vilāsini vilasati kelipare | [GītGov, 1 48.3]
kelikalākutukena ca kācit amum yamunājalakūle | [GītGov, 1 49.1]
mañjulavañjulakuñjagatam vicakarṣa kareṇa dukūle | [GītGov, 1 49.2]
hariḥ iha mugdhavadhūnikare vilāsini vilasati kelipare | [GītGov, 1 49.3]
karatalatālataralavalayāvalikalitakalasvanavaṃśe | [GītGov, 1 50.1]
rāsarase sahanṛtyaparā hariṇā yuvatiḥ praśaśaṃse | [GītGov, 1 50.2]
hariḥ iha mugdhavadhūnikare vilāsini vilasati kelipare | [GītGov, 1 50.3]
śliṣyati kāmapi cumbati kāmapi kāmapi ramayati rāmām | [GītGov, 1 51.1]
paśyati sasmitacāruparām aparām anugacchati vāmām | [GītGov, 1 51.2]
hariḥ iha mugdhavadhūnikare vilāsini vilasati kelipare | [GītGov, 1 51.3]
śrījayadevakaveḥ idam adbhutakeśavakelirahasyam | [GītGov, 1 52.1]
vṛndāvanavipine lalitam vitanotu śubhāni yaśasyam | [GītGov, 1 52.2]
hariḥ iha mugdhavadhūnikare vilāsini vilasati kelipare | [GītGov, 1 52.3]
viśveṣām anurañjanena janayan ānandam indīvaraśreṇīśyāmalakomalaiḥ upanayan aṅgaiḥ anaṅgotsavam | [GītGov, 1 53.1]
svacchandam vrajasundarībhiḥ abhitaḥ pratiaṅgam āliṅgitaḥ śṛṅgāraḥ sakhi mūrtimān iva madhau mugdhaḥ hariḥ krīḍati | [GītGov, 1 53.2]
adya utsaṅgavasadbhujaṅgakavalakleśāt iva īśācalam prāleyaplavanecchayā anusarati śrīkhaṇḍaśailānilaḥ | [GītGov, 1 54.1]
kiṃca snigdharasālamaulimukulāni ālokya harṣodayāt unmīlanti kuhūḥ kuhūḥ iti kalottālāḥ pikānām giraḥ | [GītGov, 1 54.2]
{GītGov, 2}
viharati vane rādhā sādhāraṇapraṇaye harau vigalitanijotkarṣāt īrṣyāvaśena gatā anyataḥ | [GītGov, 2 1.1]
kvacit api latākuñje guñjanmadhuvratamaṇḍalī mukharaśikhare līnā dīnā api uvāca rahaḥ sakhīm | [GītGov, 2 1.2]
saṃcaradadharasudhāmadhuradhvanimukharitamohanavaṃśam | [GītGov, 2 2.1]
calitadṛgañcalacañcalamaulikapolavilolavataṃsam | [GītGov, 2 2.2]
rāse harim iha vihitavilāsam smarati manaḥ mama kṛtaparihāsam | [GītGov, 2 3.1]
candrakacārumayūraśikhaṇḍakamaṇḍalavalayitakeśam | [GītGov, 2 4.1]
pracurapurandaradhanuranurañjitameduramudirasuveśam | [GītGov, 2 4.2]
rāse harim iha vihitavilāsam smarati manaḥ mama kṛtaparihāsam | [GītGov, 2 5.1]
gopakadambanitambavatīmukhacumbanalambhitalobham | [GītGov, 2 6.1]
bandhujīvamadhurādharapallavam ullasitasmitaśobham | [GītGov, 2 6.2]
rāse harim iha vihitavilāsam smarati manaḥ mama kṛtaparihāsam | [GītGov, 2 7.1]
vipulapulakabhujapallavavalayitaballavayuvatisahasram | [GītGov, 2 8.1]
karacaraṇorasi maṇigaṇabhūṣaṇakiraṇavibhinnatamisram | [GītGov, 2 8.2]
rāse harim iha vihitavilāsam smarati manaḥ mama kṛtaparihāsam | [GītGov, 2 9.1]
jaladapaṭalavaladinduvinindakacandanatilakalalāṭam | [GītGov, 2 10.1]
pīnaghanastanamaṇḍalamardananirdayahṛdayakapāṭam | [GītGov, 2 10.2]
rāse harim iha vihitavilāsam smarati manaḥ mama kṛtaparihāsam | [GītGov, 2 11.1]
maṇimayamakaramanoharakuṇḍalamaṇḍitagaṇḍam udāram | [GītGov, 2 12.1]
pītavasanam anugatamunimanujasurāsuravaraparivāram | [GītGov, 2 12.2]
rāse harim iha vihitavilāsam smarati manaḥ mama kṛtaparihāsam | [GītGov, 2 13.1]
viśadakadambatale militam kalikaluṣabhayaṃ śamayantam | [GītGov, 2 14.1]
mām api kimapi taraṅgadanaṅgadṛśā manasā ramayantam | [GītGov, 2 14.2]
rāse harim iha vihitavilāsam smarati manaḥ mama kṛtaparihāsam | [GītGov, 2 15.1]
śrījayadevabhaṇitam atisundaramohanamadhuripurūpam | [GītGov, 2 16.1]
haricaraṇasmaraṇam prati saṃprati puṇyavatām anurūpam | [GītGov, 2 16.2]
rāse harim iha vihitavilāsam smarati manaḥ mama kṛtaparihāsam | [GītGov, 2 17.1]
gaṇayati guṇagrāmam bhāmam bhramāt api na īhate vahati ca parītoṣam doṣam vimuñcati dūrataḥ | [GītGov, 2 18.1]
yuvatiṣu valattṛṣṇe kṛṣṇe vihāriṇi mām vinā punaḥ api manaḥ vāmam kāmam karoti karomi kim | [GītGov, 2 18.2]
nibhṛtanikuñjagṛham gatayā niśi rahasi nilīya vasantam | [GītGov, 2 19.1]
cakitavilokitasakaladiśā ratirabhasarasena hasantam | [GītGov, 2 19.2]
sakhi he keśimathanam udāram ramaya mayā saha madanamanorathabhāvitayā savikāram | [GītGov, 2 20.1]
prathamasamāgamalajjitayā paṭucāṭuśataiḥ anukūlam | [GītGov, 2 21.1]
mṛdumadhurasmitabhāṣitayā śithilīkṛtajaghanadukūlam | [GītGov, 2 21.2]
sakhi he keśimathanam udāram ramaya mayā saha madanamanorathabhāvitayā savikāram | [GītGov, 2 22.1]
kisalayaśayananiveśitayā ciram urasi mama eva śayānam | [GītGov, 2 23.1]
kṛtaparirambhaṇacumbanayā parirabhya kṛtādharapānam | [GītGov, 2 23.2]
sakhi he keśimathanam udāram ramaya mayā saha madanamanorathabhāvitayā savikāram | [GītGov, 2 24.1]
alasanimīlitalocanayā pulakāvalilalitakapolam | [GītGov, 2 25.1]
śramajalasakalakalevarayā varamadanamadāt atilolam | [GītGov, 2 25.2]
sakhi he keśimathanam udāram ramaya mayā saha madanamanorathabhāvitayā savikāram | [GītGov, 2 26.1]
kokilakalaravakūjitayā jitamanasijatantravicāram | [GītGov, 2 27.1]
ślathakusumākulakuntalayā nakhalikhitaghanastanabhāram | [GītGov, 2 27.2]
sakhi he keśimathanam udāram ramaya mayā saha madanamanorathabhāvitayā savikāram | [GītGov, 2 28.1]
caraṇaraṇitamaṇinūpurayā paripūritasuratavitānam | [GītGov, 2 29.1]
mukharaviśṛṅkhalamekhalayā sakacagrahacumbanadānam | [GītGov, 2 29.2]
sakhi he keśimathanam udāram ramaya mayā saha madanamanorathabhāvitayā savikāram | [GītGov, 2 30.1]
ratisukhasamayarasālasayā daramukulitanayanasarojam | [GītGov, 2 31.1]
niḥsahanipatitatanulatayā madhusūdanam uditamanojam | [GītGov, 2 31.2]
sakhi he keśimathanam udāram ramaya mayā saha madanamanorathabhāvitayā savikāram | [GītGov, 2 32.1]
śrījayadevabhaṇitam idam atiśayamadhuripunidhuvanaśīlam | [GītGov, 2 33.1]
sukham utkaṇṭhitagopavadhūkathitam vitanotu salīlam | [GītGov, 2 33.2]
sakhi he keśimathanam udāram ramaya mayā saha madanamanorathabhāvitayā savikāram | [GītGov, 2 34.1]
hastasrastavilāsavaṃśam anṛjubhrūvallimat ballavī vṛndotsāridṛgantavīkṣitam atisvedārdragaṇḍasthalam | [GītGov, 2 35.1]
mām udvīkṣya vilakṣitam smitasudhāmugdhānanam kānane govindam vrajasundarīgaṇavṛtam paśyāmi hṛṣyāmi ca | [GītGov, 2 35.2]
durālokastokastabakanavakāśokalatikāvikāsaḥ kāsāropavanapavano 'pi vyathayati | [GītGov, 2 36.1]
api bhrāmyadbhṛṅgīraṇitaramaṇīyā na mukulaprasūtiḥ cūtānām sakhi śikhariṇī iyam sukhayati | [GītGov, 2 36.2]
{GītGov, 3}
kaṃsāriḥ api saṃsāravāsanābandhaśṛṅkhalām | [GītGov, 3 1.1]
rādhām ādhāya hṛdaye tatyāja vrajasundarīḥ | [GītGov, 3 1.2]
itaḥ tataḥ tām anusṛtya rādhikām anaṅgabāṇavraṇakhinnamānasaḥ | [GītGov, 3 2.1]
kṛtānutāpaḥ sa kalindanandinītaṭāntakuñje viṣasāda mādhavaḥ | [GītGov, 3 2.2]
mām iyam calitā vilokya vṛtam vadhūnicayena | [GītGov, 3 3.1]
sāparādhatayā mām api na vāritātibhayena | [GītGov, 3 3.2]
harihari hatādaratayā gatā sā kupitā iva | [GītGov, 3 4.1]
kim kariṣyati kim vadiṣyati sā ciram viraheṇa | [GītGov, 3 5.1]
kim dhanena janena kim mama jīvitena gṛheṇa | [GītGov, 3 5.2]
harihari hatādaratayā gatā sā kupitā iva | [GītGov, 3 6.1]
cintayāmi tadānanam kuṭilabhru kopabhareṇa | [GītGov, 3 7.1]
śoṇapadmam iva upari bhramatā ākulam bhramareṇa | [GītGov, 3 7.2]
harihari hatādaratayā gatā sā kupitā iva | [GītGov, 3 8.1]
tām aham hṛdi saṃgatām aniśam bhṛśam ramayāmi | [GītGov, 3 9.1]
kim vane anusarāmi tām iha kim vṛthā vilapāmi | [GītGov, 3 9.2]
harihari hatādaratayā gatā sā kupitā iva | [GītGov, 3 10.1]
tanvi khinnam asūyayā hṛdayam tava ākalayāmi | [GītGov, 3 11.1]
tat na vedmi kutaḥ gatā asi na tena te anunayāmi | [GītGov, 3 11.2]
harihari hatādaratayā gatā sā kupitā iva | [GītGov, 3 12.1]
dṛśyase purataḥ gatāgatam eva me vidadhāsi | [GītGov, 3 13.1]
kim purā iva sasaṃbhramaṃ parirambhaṇam na dadāsi | [GītGov, 3 13.2]
harihari hatādaratayā gatā sā kupitā iva | [GītGov, 3 14.1]
kṣamyatām aparam kadāpi tava īdṛśam na karomi | [GītGov, 3 15.1]
dehi sundari darśanam mama manmathena dunomi | [GītGov, 3 15.2]
harihari hatādaratayā gatā sā kupitā iva | [GītGov, 3 16.1]
varṇitam jayadevakena hareḥ idam pravaṇena | [GītGov, 3 17.1]
harihari hatādaratayā gatā sā kupitā iva | [GītGov, 3 18.1]
hṛdi bisalatāhāraḥ na ayam bhujaṅgamanāyakaḥ kuvalayadalaśreṇī kaṇṭhe na sā garaladyutiḥ | [GītGov, 3 19.1]
malayajarajaḥ na idam bhasma prihārahite mayi prahara na harabhrāntyā anaṅga krudhā kimu dhāvasi | [GītGov, 3 19.2]
pāṇau mā kuru cūtasāyakam amum mā cāpam āropaya krīḍānirjitaviśva mūrchitajanāghātena kim pauruṣam | [GītGov, 3 20.1]
tasyāḥ eva mṛgīdṛśaḥ manasijapreṅkhatkaṭākṣāśuga śreṇījarjaritam manāk api manaḥ na adya api saṃdhukṣate | [GītGov, 3 20.2]
bhrūcāpe nihitaḥ kaṭākṣaviśikhaḥ nirmātu marmavyathām śyāmātmā kuṭilaḥ karotu kabarībhāraḥ api mārodyamam | [GītGov, 3 21.1]
moham tāvat ayam ca tanvi tanutām bimbādharaḥ rāgavān sadvṛttastanamaṇḍalaḥ tava katham prāṇaiḥ mama krīḍati | [GītGov, 3 21.2]
tāni sparśasukhāni te ca taralāḥ snigdhāḥ dṛśoḥ vibhramāḥ tadvaktrāmbujasaurabham saḥ ca sudhāsyandī girām vakrimā | [GītGov, 3 22.1]
sā bimbādharamādhurī iti viṣayāsaṅge api cen mānasam tasyām lagnasamādhi hanta virahavyādhiḥ katham vardhate | [GītGov, 3 22.2]
bhrūpallavam dhanuḥ apāṅgataraṅgitāni bāṇāḥ guṇaḥ śravaṇapāliḥ iti smareṇa | [GītGov, 3 23.1]
tasyām anaṅgajayajaṅgamadevatāyām astrāṇi nirjitajaganti kim arpitāni | [GītGov, 3 23.2]
{GītGov, 4}
yamunātīravānīranikuñje mandamāsthitam | [GītGov, 4 1.1]
prāha premabharodbhrāntam mādhavam rādhikāsakhī | [GītGov, 4 1.2]
nindati candanam indukaraṇam anu vindati khedam adhīram | [GītGov, 4 2.1]
vyālanilayamilanena garalam iva kalayati malayasamīram | [GītGov, 4 2.2]
sā virahe tava dīnā mādhava manasijaviśikhabhayāt iva bhāvanayā tvayi līnā | [GītGov, 4 3.1]
aviralanipatitamadanaśarāt iva bhavadavanāya viśālam | [GītGov, 4 4.1]
svahṛdayamarmaṇi varma karoti sajalanalinīdalajālam | [GītGov, 4 4.2]
sā virahe tava dīnā mādhava manasijaviśikhabhayāt iva bhāvanayā tvayi līnā | [GītGov, 4 5.1]
kusumaviśikhaśaratalpam analpavilāsakalākamanīyam | [GītGov, 4 6.1]
vratam iva tava parirambhasukhāya karoti kusumaśayanīyam | [GītGov, 4 6.2]
sā virahe tava dīnā mādhava manasijaviśikhabhayāt iva bhāvanayā tvayi līnā | [GītGov, 4 7.1]
vahati ca galitavilocanajalabharam ānanakamalam udāram | [GītGov, 4 8.1]
vidhum iva vikaṭavidhuntudadantadalanagalitāmṛtadhāram | [GītGov, 4 8.2]
sā virahe tava dīnā mādhava manasijaviśikhabhayāt iva bhāvanayā tvayi līnā | [GītGov, 4 9.1]
vilikhati rahasi kuraṅgamadena bhavantam asamaśarabhūtam | [GītGov, 4 10.1]
praṇamati makaram adhaḥ vinidhāya kare ca śaram navacūtam | [GītGov, 4 10.2]
sā virahe tava dīnā mādhava manasijaviśikhabhayāt iva bhāvanayā tvayi līnā | [GītGov, 4 11.1]
pratipadam idam api nigadati mādhava tava caraṇe patitā aham | [GītGov, 4 12.1]
tvayi vimukhe mayi sapadi sudhānidhiḥ api tanute tanudāham | [GītGov, 4 12.2]
sā virahe tava dīnā mādhava manasijaviśikhabhayāt iva bhāvanayā tvayi līnā | [GītGov, 4 13.1]
dhyānalayena puraḥ parikalpya bhavantam atīva durāpam | [GītGov, 4 14.1]
vilapati hasati viṣīdati roditi cañcati muñcati tāpam | [GītGov, 4 14.2]
sā virahe tava dīnā mādhava manasijaviśikhabhayāt iva bhāvanayā tvayi līnā | [GītGov, 4 15.1]
śrījayadevabhaṇitam idam adhikam yadi manasā naṭanīyam | [GītGov, 4 16.1]
harivirahākulaballavayuvatisakhīvacanam paṭhanīyam | [GītGov, 4 16.2]
sā virahe tava dīnā mādhava manasijaviśikhabhayāt iva bhāvanayā tvayi līnā | [GītGov, 4 17.1]
āvāsaḥ vipināyate priyasakhīmālā api jālāyate tāpaḥ api śvasitena dāvadahanajvālākalāpāyate | [GītGov, 4 18.1]
sā api tvadviraheṇa hanta hariṇīrūpāyate hā katham kandarpaḥ api yamāyate viracayan śārdūlavikrīḍitam | [GītGov, 4 18.2]
stanavinihitam api hāram udāram | [GītGov, 4 19.1]
sā manute kṛśatanuḥ atibhāram | [GītGov, 4 19.2]
rādhikā virahe tava keśava | [GītGov, 4 20.1]
sarasamasṛṇam api malayajapaṅkam | [GītGov, 4 21.1]
paśyati viṣam iva vapuṣi saśaṅkam | [GītGov, 4 21.2]
rādhikā virahe tava keśava | [GītGov, 4 22.1]
śvasitapavanam anupamapariṇāham | [GītGov, 4 23.1]
madanadahanam iva vahati sadāham | [GītGov, 4 23.2]
rādhikā virahe tava keśava | [GītGov, 4 24.1]
diśi diśi kirati sajalakaṇajālam | [GītGov, 4 25.1]
nayananalinam iva vigalitanālam | [GītGov, 4 25.2]
rādhikā virahe tava keśava | [GītGov, 4 26.1]
nayanaviṣayam api kisalayatalpam | [GītGov, 4 27.1]
kalayati vihitahutāśavikalpam | [GītGov, 4 27.2]
rādhikā virahe tava keśava | [GītGov, 4 28.1]
tyajati na pāṇitalena kapolam | [GītGov, 4 29.1]
bālaśaśinam iva sāyam alolam | [GītGov, 4 29.2]
rādhikā virahe tava keśava | [GītGov, 4 30.1]
hariḥ iti hariḥ iti japati sakāmam | [GītGov, 4 31.1]
virahavihitamaraṇā iva nikāmam | [GītGov, 4 31.2]
rādhikā virahe tava keśava | [GītGov, 4 32.1]
śrījayadevabhaṇitam iti gītam | [GītGov, 4 33.1]
sukhayatu keśavapadam upanītam | [GītGov, 4 33.2]
rādhikā virahe tava keśava | [GītGov, 4 34.1]
sā romāñcati sītkaroti vilapati utkampate tāmyati dhyāyati udbhramati pramīlati patati udyāti mūrchati api | [GītGov, 4 35.1]
etāvati atanujvare varatanuḥ jīvet na kim te rasāt svaḥvaidyapratima prasīdasi yadi tyaktaḥ anyathā na antakaḥ | [GītGov, 4 35.2]
smarāturām daivatavaidyahṛdya tvadaṅgasaṅgāmṛtamātrasādhyām | [GītGov, 4 36.1]
vimuktabādhām kuruṣe na rādhām upendra vajrāt api dāruṇaḥ asi | [GītGov, 4 36.2]
kandarpajvarasaṃjvarāturatanoḥ āścaryam asyāḥ ciram cetaḥ candanacandramaḥkamalinīcintāsu saṃtāmyati | [GītGov, 4 37.1]
kiṃtu klāntivaśena śītalatanum tvām ekam eva priyam dhyāyantī rahasi sthitā kathamapi kṣīṇā kṣaṇam prāṇiti | [GītGov, 4 37.2]
kṣaṇam api virahaḥ purā na sehe nayananimīlanakhinnayā yayā te | [GītGov, 4 38.1]
śvasiti katham asau rasālaśākhām ciraviraheṇa vilokya puṣpitāgrām | [GītGov, 4 38.2]
{GītGov, 5}
aham iha nivasāmi yāhi rādhām anunaya madvacanena ca ānayethāḥ | [GītGov, 5 1.1]
iti madhuripuṇā sakhī niyuktā svayam idam etya punaḥ jagāda rādhām | [GītGov, 5 1.2]
vahati malayasamīre madanam upanidhāya | [GītGov, 5 2.1]
sphuṭati kusumanikare virahihṛdayadalanāya | [GītGov, 5 2.2]
tava virahe vanamālī sakhi sīdati | [GītGov, 5 3.1]
dahati śiśiramayūkhe maraṇam anukaroti | [GītGov, 5 4.1]
patati madanaviśikhe vilapati vikalataraḥ ati | [GītGov, 5 4.2]
tava virahe vanamālī sakhi sīdati | [GītGov, 5 5.1]
dhvanati madhupasamūhe śravaṇam apidadhāti | [GītGov, 5 6.1]
manasi valitavirahe niśi niśi rujam upayāti | [GītGov, 5 6.2]
tava virahe vanamālī sakhi sīdati | [GītGov, 5 7.1]
vasati vipinavitāne tyajati lalitadhāma | [GītGov, 5 8.1]
luṭhati dharaṇiśayane bahu vilapati tava nāma | [GītGov, 5 8.2]
tava virahe vanamālī sakhi sīdati | [GītGov, 5 9.1]
bhaṇati kavijayadeve virahivilasitena | [GītGov, 5 10.1]
manasi rabhasavibhave hariḥ udayatu sukṛtena | [GītGov, 5 10.2]
tava virahe vanamālī sakhi sīdati | [GītGov, 5 11.1]
pūrvam yatra samam tvayā ratipateḥ āsāditāḥ siddhayaḥ tasmin eva nikuñjamanmathamahātīrthe punaḥ mādhavaḥ | [GītGov, 5 12.1]
dhyāyan tvām aniśam japan api tava eva ālāpamantrāvalīm bhūyaḥ tvatkucakumbhanirbharaparīrambhāmṛtam vāñchati | [GītGov, 5 12.2]
ratisukhasāre gatam abhisāre madanamanoharaveśam | [GītGov, 5 13.1]
na kuru nitambini gamanavilambanam anusara tam hṛdayeśam | [GītGov, 5 13.2]
dhīrasamīre yamunātīre vasati vane vanamālī | [GītGov, 5 14.1]
nāmasametam kṛtasaṅketam vādayate mṛduveṇum | [GītGov, 5 15.1]
bahu manute nanu te tanusaṃgatapavanacalitam api reṇum | [GītGov, 5 15.2]
dhīrasamīre yamunātīre vasati vane vanamālī | [GītGov, 5 16.1]
patati patatre vicalati patre śaṅkitabhavadupayānam | [GītGov, 5 17.1]
racayati śayanam sacakitanayanam paśyati tava panthānam | [GītGov, 5 17.2]
dhīrasamīre yamunātīre vasati vane vanamālī | [GītGov, 5 18.1]
mukharam adhīram tyaja mañjīram ripum iva kelisulolam | [GītGov, 5 19.1]
cala sakhi kuñjam satimirapuñjam śīlaya nīlanicolam | [GītGov, 5 19.2]
dhīrasamīre yamunātīre vasati vane vanamālī | [GītGov, 5 20.1]
urasi murāreḥ upahitahāre ghane iva taralabalāke | [GītGov, 5 21.1]
taḍit iva pīte rativiparīte rājasi sukṛtavipāke | [GītGov, 5 21.2]
dhīrasamīre yamunātīre vasati vane vanamālī | [GītGov, 5 22.1]
vigalitavasanam parihṛtarasanam ghaṭaya jaghanam apidhānam | [GītGov, 5 23.1]
kisalayaśayane paṅkajanayane nidhim iva harṣanidānam | [GītGov, 5 23.2]
dhīrasamīre yamunātīre vasati vane vanamālī | [GītGov, 5 24.1]
hariḥ abhimānī rajaniḥ idānīm iyam api yāti virāmam | [GītGov, 5 25.1]
kuru mama vacanam satvararacanam pūraya madhuripukāmam | [GītGov, 5 25.2]
dhīrasamīre yamunātīre vasati vane vanamālī | [GītGov, 5 26.1]
śrījayadeve kṛtahariseve bhaṇati paramaramaṇīyam | [GītGov, 5 27.1]
pramuditahṛdayam harim atisadayam namata sukṛtakamanīyam | [GītGov, 5 27.2]
dhīrasamīre yamunātīre vasati vane vanamālī | [GītGov, 5 28.1]
vikirati muhuḥ śvāsān āśāḥ puraḥ muhuḥ īkṣate praviśati muhuḥ kuñjam guñjan muhuḥ bahu tāmyati | [GītGov, 5 29.1]
racayati muhuḥ śayyām paryākulam muhuḥ īkṣate madanakadanaklāntaḥ kānte priyaḥ tava vartate | [GītGov, 5 29.2]
tvadvāmyena samam samagram adhunā tigmāṃśuḥ astam gataḥ govindasya manorathena ca samam prāptam tamaḥ sāndratām | [GītGov, 5 30.1]
kokānām karuṇasvanena sadṛśī dīrghā madabhyarthanā tat mugdhe viphalam vilambanam asau ramyaḥ abhisārakṣaṇaḥ | [GītGov, 5 30.2]
āśleṣāt anu cumbanāt anu nakhollekhāt anu svāntaja prodbodhāt anu saṃbhramāt anu ratārambhāt anu prītayoḥ | [GītGov, 5 31.1]
anyārtham gatayoḥ bhramāt militayoḥ saṃbhāṣaṇaiḥ jānatoḥ dampatyoḥ iha kaḥ na kaḥ na tamasi vrīḍāvimiśraḥ rasaḥ | [GītGov, 5 31.2]
sabhayacakitam vinyasyantīm dṛśam timire pathi pratitaru muhuḥ sthitvā mandam padāni vitanvatīm | [GītGov, 5 32.1]
kathamapi rahaḥ prāptām aṅgaiḥ anaṅgataraṃgibhiḥ sumukhi subhagaḥ paśyan saḥ tvām upaitu kṛtārthatām | [GītGov, 5 32.2]
{GītGov, 6}
atha tām gantum aśaktām ciram anuraktām latāgṛhe dṛṣṭvā | [GītGov, 6 1.1]
taccaritam govinde manasijamande sakhī prāha | [GītGov, 6 1.2]
paśyati diśi diśi rahasi bhavantam | [GītGov, 6 2.1]
tadadharamadhuramadhūni pibantam | [GītGov, 6 2.2]
nātha hare sīdati rādhā vāsagṛhe | [GītGov, 6 3.1]
tvadabhisaraṇarabhasena valantī | [GītGov, 6 4.1]
patati padāni kiyanti calantī | [GītGov, 6 4.2]
nātha hare sīdati rādhā vāsagṛhe | [GītGov, 6 5.1]
vihitaviśadabisakisalayavalayā | [GītGov, 6 6.1]
jīvati param iha tava ratikalayā | [GītGov, 6 6.2]
nātha hare sīdati rādhā vāsagṛhe | [GītGov, 6 7.1]
muhuḥ avalokitamaṇḍanalīlā | [GītGov, 6 8.1]
madhuripuḥ aham iti bhāvanaśīlā | [GītGov, 6 8.2]
nātha hare sīdati rādhā vāsagṛhe | [GītGov, 6 9.1]
tvaritam upaiti na katham abhisāram | [GītGov, 6 10.1]
hariḥ iti vadati sakhīm anuvāram | [GītGov, 6 10.2]
nātha hare sīdati rādhā vāsagṛhe | [GītGov, 6 11.1]
śliṣyati cumbati jaladharakalpam | [GītGov, 6 12.1]
hariḥ upagataḥ iti timiram analpam | [GītGov, 6 12.2]
nātha hare sīdati rādhā vāsagṛhe | [GītGov, 6 13.1]
bhavati vilambini vigalitalajjā | [GītGov, 6 14.1]
vilapati roditi vāsakasajjā | [GītGov, 6 14.2]
nātha hare sīdati rādhā vāsagṛhe | [GītGov, 6 15.1]
śrījayadevakaveḥ idam uditam | [GītGov, 6 16.1]
rasikajanam tanutām atimuditam | [GītGov, 6 16.2]
nātha hare sīdati rādhā vāsagṛhe | [GītGov, 6 17.1]
vipulapulakapāliḥ sphītasītkāram antar janitajaḍimakākuvyākulam vyāharantī | [GītGov, 6 18.1]
tava kitava vidhāya amandakandarpacintām rasajaladhinimagnā dhyānalagnā mṛgākṣī | [GītGov, 6 18.2]
aṅgeṣu ābharaṇam karoti bahuśaḥ patre api saṃcāriṇi prāptam tvām pariśaṅkate vitanute śayyām ciram dhyāyati | [GītGov, 6 19.1]
iti ākalpavikalpatalparacanāsaṃkalpalīlāśatavyāsaktā api vinā tvayā varatanuḥ naiṣā niśām neṣyati | [GītGov, 6 19.2]
{GītGov, 7}
atra antare ca kulaṭākulavartmapātasaṃjātapātakaḥ iva sphuṭalāñchanaśrīḥ | [GītGov, 7 1.1]
vṛndāvanāntaram adīpayat aṃśujālair diksundarīvadanacandanabinduḥ induḥ | [GītGov, 7 1.2]
prasarati śaśadharabimbe vihitavilambe ca mādhave vidhurā | [GītGov, 7 2.1]
viracitavividhavilāpam sā paritāpam cakāra uccaiḥ | [GītGov, 7 2.2]
kathitasamaye api hariḥ ahaha na yayau vanam | [GītGov, 7 3.1]
mama viphalam idam amalarūpam api yauvanam | [GītGov, 7 3.2]
yāmi he kam iha śaraṇam sakhījanavacanavañcitā | [GītGov, 7 4.1]
yat anugamanāya niśi gahanam api śīlitam | [GītGov, 7 5.1]
tena mama hṛdayam idam asamaśarakīlitam | [GītGov, 7 5.2]
yāmi he kam iha śaraṇam sakhījanavacanavañcitā | [GītGov, 7 6.1]
mama maraṇam eva varam ativitathaketanā | [GītGov, 7 7.1]
kim iha viṣahāmi virahānalam acetanā | [GītGov, 7 7.2]
yāmi he kam iha śaraṇam sakhījanavacanavañcitā | [GītGov, 7 8.1]
mām ahaha vidhurayati madhuramadhuyāminī | [GītGov, 7 9.1]
kāpi harim anubhavati kṛtasukṛtakāminī | [GītGov, 7 9.2]
yāmi he kam iha śaraṇam sakhījanavacanavañcitā | [GītGov, 7 10.1]
ahaha kalayāmi valayādimaṇibhūṣaṇam | [GītGov, 7 11.1]
harivirahadahanavahanena bahudūṣaṇam | [GītGov, 7 11.2]
yāmi he kam iha śaraṇam sakhījanavacanavañcitā | [GītGov, 7 12.1]
kusumasukumāratanum atanuśaralīlayā | [GītGov, 7 13.1]
srak api hṛdi hanti mām ativiṣamaśilayā | [GītGov, 7 13.2]
yāmi he kam iha śaraṇam sakhījanavacanavañcitā | [GītGov, 7 14.1]
aham iha nivasāmi nagaṇitavanavetasā | [GītGov, 7 15.1]
smarati madhusūdanaḥ mām api na cetasā | [GītGov, 7 15.2]
yāmi he kam iha śaraṇam sakhījanavacanavañcitā | [GītGov, 7 16.1]
haricaraṇaśaraṇajayadevakavibhāratī | [GītGov, 7 17.1]
vasatu hṛdi yuvatiḥ iva komalakalāvatī | [GītGov, 7 17.2]
yāmi he kam iha śaraṇam sakhījanavacanavañcitā | [GītGov, 7 18.1]
tat kim kāmapi kāminīm abhisṛtaḥ kim vā kalākelibhiḥ baddhaḥ bandhubhiḥ andhakāriṇi vanopānte kimu bhrāmyati | [GītGov, 7 19.1]
kāntaḥ klāntamanāḥ manāk api pathi prasthātum eva akṣamaḥ saṃketīkṛtamañjuvañjulalatākuñje api yat na āgataḥ | [GītGov, 7 19.2]
atha āgatām mādhavam antareṇa sakhīm iyam vīkṣya viṣādamūkām | [GītGov, 7 20.1]
viśaṅkamānā ramitam kayāpi janārdanam dṛṣṭavat etat āha | [GītGov, 7 20.2]
smarasamarocitaviracitaveśā | [GītGov, 7 21.1]
galitakusumadaravilulitakeśā | [GītGov, 7 21.2]
kāpi madhuripuṇā vilasati yuvatiḥ adhikaguṇā | [GītGov, 7 22.1]
hariparirambhaṇavalitavikārā | [GītGov, 7 23.1]
kucakalaśopari taralitahārā | [GītGov, 7 23.2]
kāpi madhuripuṇā vilasati yuvatiḥ adhikaguṇā | [GītGov, 7 24.1]
vicaladalakalalitānanacandrā | [GītGov, 7 25.1]
tadadharapānarabhasakṛtatandrā | [GītGov, 7 25.2]
kāpi madhuripuṇā vilasati yuvatiḥ adhikaguṇā | [GītGov, 7 26.1]
cañcalakuṇḍaladalitakapolā | [GītGov, 7 27.1]
mukharitarasanajaghanagatilolā | [GītGov, 7 27.2]
kāpi madhuripuṇā vilasati yuvatiḥ adhikaguṇā | [GītGov, 7 28.1]
dayitavilokitalajjitahasitā | [GītGov, 7 29.1]
bahuvidhakūjitaratirasarasitā | [GītGov, 7 29.2]
kāpi madhuripuṇā vilasati yuvatiḥ adhikaguṇā | [GītGov, 7 30.1]
vipulapulakapṛthuvepathubhaṅgā | [GītGov, 7 31.1]
śvasitanimīlitavikasadanaṅgā | [GītGov, 7 31.2]
kāpi madhuripuṇā vilasati yuvatiḥ adhikaguṇā | [GītGov, 7 32.1]
śramajalakaṇabharasubhagaśarīrā | [GītGov, 7 33.1]
paripatitā urasi ratiraṇadhīrā | [GītGov, 7 33.2]
kāpi madhuripuṇā vilasati yuvatiḥ adhikaguṇā | [GītGov, 7 34.1]
śrījayadevabhaṇitahariramitam | [GītGov, 7 35.1]
kalikaluṣam janayatu pariśamitam | [GītGov, 7 35.2]
kāpi madhuripuṇā vilasati yuvatiḥ adhikaguṇā | [GītGov, 7 36.1]
virahapāṇḍumurārimukhāmbujadyutiḥ iyam tirayan api cetanām | [GītGov, 7 37.1]
vidhuḥ atīva tanoti manobhuvaḥ sahṛdaye hṛdaye madanavyathām | [GītGov, 7 37.2]
samuditamadane ramaṇīvadane cumbanavalitādhare | [GītGov, 7 38.1]
mṛgamadatilakam likhati sapulakam mṛgam iva rajanīkare | [GītGov, 7 38.2]
ramate yamunāpulinavane vijayī murāriḥ adhunā | [GītGov, 7 39.1]
ghanacayarucire racayati cikure taralitataruṇānane | [GītGov, 7 40.1]
kurabakakusumam capalāsuṣamam ratipatimṛgakānane | [GītGov, 7 40.2]
ramate yamunāpulinavane vijayī murāriḥ adhunā | [GītGov, 7 41.1]
ghaṭayati sughane kucayugagagane mṛgamadarucirūṣite | [GītGov, 7 42.1]
maṇisaram amalam tārakapaṭalam nakhapadaśaśibhūṣite | [GītGov, 7 42.2]
ramate yamunāpulinavane vijayī murāriḥ adhunā | [GītGov, 7 43.1]
jitabisaśakale mṛdubhujayugale karatalanalinīdale | [GītGov, 7 44.1]
marakatavalayam madhukaranicayam vitarati himaśītale | [GītGov, 7 44.2]
ramate yamunāpulinavane vijayī murāriḥ adhunā | [GītGov, 7 45.1]
ratigṛhajaghane vipulāpaghane manasijakanakāsane | [GītGov, 7 46.1]
maṇimayarasanam toraṇahasanam vikirati kṛtavāsane | [GītGov, 7 46.2]
ramate yamunāpulinavane vijayī murāriḥ adhunā | [GītGov, 7 47.1]
caraṇakisalaye kamalānilaye nakhamaṇigaṇapūjite | [GītGov, 7 48.1]
bahirapavaraṇam yāvakabharaṇam janayati hṛdi yojite | [GītGov, 7 48.2]
ramate yamunāpulinavane vijayī murāriḥ adhunā | [GītGov, 7 49.1]
ramayati sudṛśam kāmapi subhṛśam khalahaladharasodare | [GītGov, 7 50.1]
kim aphalam avasam ciram iha virasam vada sakhi viṭapodare | [GītGov, 7 50.2]
ramate yamunāpulinavane vijayī murāriḥ adhunā | [GītGov, 7 51.1]
iha rasabhaṇane kṛtahariguṇane madhuripupadasevake | [GītGov, 7 52.1]
kaliyugacaritam na vasatu duritam kavinṛpajayadevake | [GītGov, 7 52.2]
ramate yamunāpulinavane vijayī murāriḥ adhunā | [GītGov, 7 53.1]
na āyātaḥ sakhi nirdayaḥ yadi śaṭhaḥ tvam dūti kim dūyase svacchandam bahuvallabhaḥ saḥ ramate kim tatra te dūṣaṇam | [GītGov, 7 54.1]
paśya adya priyasaṃgamāya dayitasya ākṛṣyamāṇam guṇair utkaṇṭhārtibharāt iva sphuṭat idam cetaḥ svayam yāsyāmi | [GītGov, 7 54.2]
anilataralakuvalayanayanena | [GītGov, 7 55.1]
tapati na sā kisalayaśayanena | [GītGov, 7 55.2]
sakhi yā ramitā vanamālinā | [GītGov, 7 56.1]
vikasitasarasijalalitamukhena | [GītGov, 7 57.1]
sphuṭati na sā manasijaviśikhena | [GītGov, 7 57.2]
sakhi yā ramitā vanamālinā | [GītGov, 7 58.1]
amṛtamadhuramṛdutaravacanena | [GītGov, 7 59.1]
jvalati na sā malayajapavanena | [GītGov, 7 59.2]
sakhi yā ramitā vanamālinā | [GītGov, 7 60.1]
sthalajalaruharucikaracaraṇena | [GītGov, 7 61.1]
luṭhati na sā himakarakiraṇena | [GītGov, 7 61.2]
sakhi yā ramitā vanamālinā | [GītGov, 7 62.1]
sajalajaladasamudayarucireṇa | [GītGov, 7 63.1]
dalati na sā hṛdi ciraviraheṇa | [GītGov, 7 63.2]
sakhi yā ramitā vanamālinā | [GītGov, 7 64.1]
kanakanikaṣaruciśucivasanena | [GītGov, 7 65.1]
śvasiti na sā parijanahasanena | [GītGov, 7 65.2]
sakhi yā ramitā vanamālinā | [GītGov, 7 66.1]
sakalabhuvanajanavarataruṇena | [GītGov, 7 67.1]
vahati na sā rujam atikaruṇena | [GītGov, 7 67.2]
sakhi yā ramitā vanamālinā | [GītGov, 7 68.1]
śrījayadevabhaṇitavacanena | [GītGov, 7 69.1]
praviśatu hariḥ api hṛdayam anena | [GītGov, 7 69.2]
sakhi yā ramitā vanamālinā | [GītGov, 7 70.1]
manobhavānandana candanānila prasīda re dakṣiṇa muñca vāmatām | [GītGov, 7 71.1]
kṣaṇam jagatprāṇa vidhāya mādhavaṃ puraḥ mama prāṇaharaḥ bhaviṣyasi | [GītGov, 7 71.2]
ripuḥ iva sakhīsaṃvāsaḥ ayam śikhī iva himānilaḥ viṣam iva sudhāraśmiḥ yasmin dunoti manaḥgate | [GītGov, 7 72.1]
hṛdayam adaye tasmin evam punaḥ valate balāt kuvalayadṛśām vāmaḥ kāmaḥ nikāmaniraṅkuśaḥ | [GītGov, 7 72.2]
bādhām vidhehi malayānila pañcabāṇa prāṇān gṛhāṇa na gṛham punaḥ āśrayiṣye | [GītGov, 7 73.1]
kim te kṛtāntabhagini kṣamayā taraṅgaiḥ aṅgāni siñca mama śāmyatu dehadāhaḥ | [GītGov, 7 73.2]
{GītGov, 8}
atha kathamapi yāminīm vinīya smaraśarajarjaritā api sā prabhāte | [GītGov, 8 1.1]
anunayavacanam vadantam agre praṇatam api priyam āha sābhyasūyam | [GītGov, 8 1.2]
rajanijanitagurujāgararāgakaṣāyitam alasaniveśam | [GītGov, 8 2.1]
vahati nayanam anurāgam iva sphuṭam uditarasābhiniveśam | [GītGov, 8 2.2]
harihari yāhi mādhava yāhi keśava mā vada kaitavavādam tām anusara sarasīruhalocana yā tava harati viṣādam | [GītGov, 8 3.1]
kajjalamalinavilocanacumbanaviracitanīlimarūpam | [GītGov, 8 4.1]
daśanavasanam aruṇam tava kṛṣṇa tanoti tanoḥ anurūpam | [GītGov, 8 4.2]
harihari yāhi mādhava yāhi keśava mā vada kaitavavādam tām anusara sarasīruhalocana yā tava harati viṣādam | [GītGov, 8 5.1]
vapuḥ anuharati tava smarasaṅgarakharanakharakṣatarekham | [GītGov, 8 6.1]
marakataśakalakalitakaladhautalipeḥ iva ratijayalekham | [GītGov, 8 6.2]
harihari yāhi mādhava yāhi keśava mā vada kaitavavādam tām anusara sarasīruhalocana yā tava harati viṣādam | [GītGov, 8 7.1]
caraṇakamalagaladalaktakasiktam idam tava hṛdayam udāram | [GītGov, 8 8.1]
darśayati iva bahiḥ madanadrumanavakisalayaparivāram | [GītGov, 8 8.2]
harihari yāhi mādhava yāhi keśava mā vada kaitavavādam tām anusara sarasīruhalocana yā tava harati viṣādam | [GītGov, 8 9.1]
daśanapadam bhavadadharagatam mama janayati cetasi khedam | [GītGov, 8 10.1]
kathayati katham adhunā api mayā saha tava vapuḥ etat abhedam | [GītGov, 8 10.2]
harihari yāhi mādhava yāhi keśava mā vada kaitavavādam tām anusara sarasīruhalocana yā tava harati viṣādam | [GītGov, 8 11.1]
bahiḥ iva malinataram tava kṛṣṇa manaḥ api bhaviṣyati nūnam | [GītGov, 8 12.1]
katham atha vañcayase janam anugatam asamaśarajvaradūnam | [GītGov, 8 12.2]
harihari yāhi mādhava yāhi keśava mā vada kaitavavādam tām anusara sarasīruhalocana yā tava harati viṣādam | [GītGov, 8 13.1]
bhramati bhavān abalākavalāya vaneṣu kim atra vicitram | [GītGov, 8 14.1]
prathayati pūtanikā eva vadhūvadhanirdayabālacaritram | [GītGov, 8 14.2]
harihari yāhi mādhava yāhi keśava mā vada kaitavavādam tām anusara sarasīruhalocana yā tava harati viṣādam | [GītGov, 8 15.1]
śrījayadevabhaṇitarativañcitakhaṇḍitayuvativilāpam | [GītGov, 8 16.1]
śṛṇuta sudhāmadhuram vibudhāḥ vibudhālayataḥ api durāpam | [GītGov, 8 16.2]
harihari yāhi mādhava yāhi keśava mā vada kaitavavādam tām anusara sarasīruhalocana yā tava harati viṣādam | [GītGov, 8 17.1]
tava idam paśyantyāḥ prasaradanurāgam bahiḥ iva priyāpādālaktachuritam aruṇachāyahṛdayam | [GītGov, 8 18.1]
mama adya prakhyātapraṇayabharabhaṅgena kitava tvadālokaḥ śokād api kim api lajjām janayati | [GītGov, 8 18.2]
{GītGov, 9}
tām atha manmathakhinnām ratirasabhinnām viṣādasampannām | [GītGov, 9 1.1]
anucintitaharicaritām kalahāntaritām uvāca sakhī | [GītGov, 9 1.2]
hariḥ abhisarati vahati madhupavane | [GītGov, 9 2.1]
kim aparam adhikasukham sakhi bhavane | [GītGov, 9 2.2]
mādhave mā kuru mānini mānam aye | [GītGov, 9 3.1]
tālaphalāt api gurum atisarasam | [GītGov, 9 4.1]
kim viphalīkuruṣe kucakalaśam | [GītGov, 9 4.2]
mādhave mā kuru mānini mānam aye | [GītGov, 9 5.1]
kati na kathitam idam anupadam aciram | [GītGov, 9 6.1]
mā parihara harim atiśayaruciram | [GītGov, 9 6.2]
mādhave mā kuru mānini mānam aye | [GītGov, 9 7.1]
kim iti viṣīdasi rodiṣi vikalā | [GītGov, 9 8.1]
vihasati yuvatisabhā tava sakalā | [GītGov, 9 8.2]
mādhave mā kuru mānini mānam aye | [GītGov, 9 9.1]
sajalanalinīdalaśītalaśayane | [GītGov, 9 10.1]
harim avalokaya saphalaya nayane | [GītGov, 9 10.2]
mādhave mā kuru mānini mānam aye | [GītGov, 9 11.1]
janayasi manasi kim iti gurukhedam | [GītGov, 9 12.1]
śṛṇu mama vacanam anīhitabhedam | [GītGov, 9 12.2]
mādhave mā kuru mānini mānam aye | [GītGov, 9 13.1]
hariḥ upayātu vadatu bahumadhuram | [GītGov, 9 14.1]
kim iti karoṣi hṛdayam atividhuram | [GītGov, 9 14.2]
mādhave mā kuru mānini mānam aye | [GītGov, 9 15.1]
śrījayadevabhaṇitam atilalitam | [GītGov, 9 16.1]
sukhayatu rasikajanam haricaritam | [GītGov, 9 16.2]
mādhave mā kuru mānini mānam aye | [GītGov, 9 17.1]
snigdhe yat paruṣā asi yat praṇamati stabdhā asi yat rāgiṇi dveṣasthā asi yat unmukhe vimukhatām yātā asi tasmin priye | [GītGov, 9 18.1]
yuktam tat viparītakāriṇi tava śrīkhaṇḍacarcā viṣam śītāṃśuḥ tapanaḥ himam hutavahaḥ krīḍāmudaḥ yātanāḥ | [GītGov, 9 18.2]
{GītGov, 10}
atra antare masṛṇaroṣavaśām asīmaniḥśvāsaniḥsahamukhīm sumukhīm upetya | [GītGov, 10 1.1]
savrīḍam īkṣitasakhīvadanām dinānte sānandagadgadapadam hariḥ iti uvāca | [GītGov, 10 1.2]
vadasi yadi kiṃcit api dantarucikaumudī harati daratimiram atighoram | [GītGov, 10 2.1]
sphuradadharasīdhave tava vadanacandramāḥ rocayatu locanacakoram | [GītGov, 10 2.2]
priye cāruśīle muñca mayi mānam anidānam sapadi madanānalaḥ dahati mama mānasam dehi mukhakamalamadhupānam | [GītGov, 10 3.1]
satyam eva asi yadi sudati mayi kopinī dehi kharanakharaśaraghātam | [GītGov, 10 4.1]
ghaṭaya bhujabandhanam janaya radakhaṇḍanam yena vā bhavati sukhajātam | [GītGov, 10 4.2]
priye cāruśīle muñca mayi mānam anidānam sapadi madanānalaḥ dahati mama mānasam dehi mukhakamalamadhupānam | [GītGov, 10 5.1]
tvam asi mama bhūṣaṇam tvam asi mama jīvanam tvam asi mama bhavajaladhiratnam | [GītGov, 10 6.1]
bhavatu bhavatī iha mayi satatam anurodhinī tatra mama hṛdayam atiyatnam | [GītGov, 10 6.2]
priye cāruśīle muñca mayi mānam anidānam sapadi madanānalaḥ dahati mama mānasam dehi mukhakamalamadhupānam | [GītGov, 10 7.1]
nīlanalinābham api tanvi tava locanam dhārayati kokanadarūpam | [GītGov, 10 8.1]
kusumaśarabāṇabhāvena yadi rañjayasi kṛṣṇam idam etat anurūpam | [GītGov, 10 8.2]
priye cāruśīle muñca mayi mānam anidānam sapadi madanānalaḥ dahati mama mānasam dehi mukhakamalamadhupānam | [GītGov, 10 9.1]
sphuratu kucakumbhayoḥ upari maṇimañjarī rañjayatu tava hṛdayadeśam | [GītGov, 10 10.1]
rasatu raśanā api tava ghanajaghanamaṇḍale ghoṣayatu manmathanideśam | [GītGov, 10 10.2]
priye cāruśīle muñca mayi mānam anidānam sapadi madanānalaḥ dahati mama mānasam dehi mukhakamalamadhupānam | [GītGov, 10 11.1]
sthalakamalagañjanam mama hṛdayarañjanam janitaratiraṅgaparabhāgam | [GītGov, 10 12.1]
bhaṇa masṛṇavāṇi karavāṇi padapaṅkajam sarasalasadalaktakarāgam | [GītGov, 10 12.2]
priye cāruśīle muñca mayi mānam anidānam sapadi madanānalaḥ dahati mama mānasam dehi mukhakamalamadhupānam | [GītGov, 10 13.1]
smaragaralakhaṇḍanam mama śirasi maṇḍanam dehi padapallavam udāram | [GītGov, 10 14.1]
jvalati mayi dāruṇaḥ madanakadanāruṇaḥ haratu tadupāhitavikāram | [GītGov, 10 14.2]
priye cāruśīle muñca mayi mānam anidānam sapadi madanānalaḥ dahati mama mānasam dehi mukhakamalamadhupānam | [GītGov, 10 15.1]
iti caṭulacāṭupaṭucāru muravairiṇaḥ rādhikām adhi vacanajātam | [GītGov, 10 16.1]
jayati padmāvatīramaṇajayadevakavibhāratībhaṇitam atiśātam | [GītGov, 10 16.2]
priye cāruśīle muñca mayi mānam anidānam sapadi madanānalaḥ dahati mama mānasam dehi mukhakamalamadhupānam | [GītGov, 10 17.1]
parihara kṛtātaṅke śaṅkām tvayā satatam ghanastanajaghanayā ākrānte svānte parānavakāśini | [GītGov, 10 18.1]
viśati vitanoḥ anyaḥ dhanyaḥ na kaḥ api mamāntaram stanabharaparīrambhārambhe vidhehi vidheyatām | [GītGov, 10 18.2]
mugdhe vidhehi mayi nirdayadantadaṃśadoḥvallibandhanibiḍastanapīḍanāni | [GītGov, 10 19.1]
caṇḍi tvam eva mudam añca na pañcabāṇacaṇḍālakāṇḍadalanāt asavaḥ prayāntu | [GītGov, 10 19.2]
vyathayati vṛthā maunam tanvi prapañcaya pañcamam taruṇi madhurālāpaiḥ tāpam vinodaya dṛṣṭibhiḥ | [GītGov, 10 20.1]
sumukhi vimukhībhāvam tāvat vimuñca na muñca mām svayam atiśayasnigdhaḥ mugdhe priyaḥ aham upasthitaḥ | [GītGov, 10 20.2]
bandhūkadyutibāndhavaḥ ayam adharaḥ snigdhaḥ madhūkachaviḥ gaṇḍaḥ caṇḍi cakāsti nīlanalinaśrīmocanam locanam | [GītGov, 10 21.1]
nāsā abhyeti tilaprasūnapadavīm kundābhadanti priye prāyaḥ tvanmukhasevayā vijayate viśvam saḥ puṣpāyudhaḥ | [GītGov, 10 21.2]
dṛśau tava madālase vadanam indusaṃdīpakam gatiḥ janamanoramā vidhutarambham ūrudvayam | [GītGov, 10 22.1]
ratiḥ tava kalāvatī ruciracitralekhe bhruvau aho vibudhayauvatam vahasi tanvi pṛthvīgatā | [GītGov, 10 22.2]
{GītGov, 11}
suciram anunayena prīṇayitvā mṛgākṣīm gatavati kṛtaveśe keśave kuñjaśayyām | [GītGov, 11 1.1]
racitarucirabhūṣām dṛṣṭimoṣe pradoṣe sphurati niravasādām kāpi rādhām jagāda | [GītGov, 11 1.2]
viracitacāṭuvacanaracanam caraṇe racitapraṇipātam | [GītGov, 11 2.1]
saṃprati mañjulavañjulasīmani keliśayanam anuyātam | [GītGov, 11 2.2]
mugdhe madhumathanam anugatam anusara rādhike | [GītGov, 11 3.1]
ghanajaghanastanabhārabhare daramantharacaraṇavihāram | [GītGov, 11 4.1]
mukharitamaṇimañjīram upaihi vidhehi marālavikāram | [GītGov, 11 4.2]
mugdhe madhumathanam anugatam anusara rādhike | [GītGov, 11 5.1]
śṛṇu ramaṇīyataram taruṇījanamohanamadhupavirāvam | [GītGov, 11 6.1]
kusumaśarāsanaśāsanabandini pikanikare bhaja bhāvam | [GītGov, 11 6.2]
mugdhe madhumathanam anugatam anusara rādhike | [GītGov, 11 7.1]
anilataralakisalayanikareṇa kareṇa latānikurambam | [GītGov, 11 8.1]
preraṇam iva karabhoru karoti gatim pratimuñca vilambam | [GītGov, 11 8.2]
mugdhe madhumathanam anugatam anusara rādhike | [GītGov, 11 9.1]
sphuritam anaṅgataraṅgavaśāt iva sūcitahariparirambham | [GītGov, 11 10.1]
pṛccha manoharahāravimalajaladhāram amum kucakumbham | [GītGov, 11 10.2]
mugdhe madhumathanam anugatam anusara rādhike | [GītGov, 11 11.1]
adhigatam akhilasakhībhiḥ idam tava vapuḥ api ratiraṇasajjam | [GītGov, 11 12.1]
caṇḍi rasitaraśanāravaḍiṇḍimam abhisara sarasam alajjam | [GītGov, 11 12.2]
mugdhe madhumathanam anugatam anusara rādhike | [GītGov, 11 13.1]
smaraśarasubhaganakhena kareṇa sakhīm avalambya salīlam | [GītGov, 11 14.1]
cala valayakvaṇitaiḥ avabodhaya harim api nijagatiśīlam | [GītGov, 11 14.2]
mugdhe madhumathanam anugatam anusara rādhike | [GītGov, 11 15.1]
śrījayadevabhaṇitam adharīkṛtahāram udāsitavāmam | [GītGov, 11 16.1]
harivinihitamanasām adhitiṣṭhatu kaṇṭhataṭīm avirāmam | [GītGov, 11 16.2]
mugdhe madhumathanam anugatam anusara rādhike | [GītGov, 11 17.1]
sā mām drakṣyati vakṣyati smarakathām pratyaṅgam āliṅganaiḥ prītim yāsyati raṃsyate sakhi samāgatya iti cintākulaḥ | [GītGov, 11 18.1]
saḥ tvām paśyati vepate pulakayati ānandati svidyati pratyudgacchati mūrchati sthiratamaḥpuñje nikuñje priyaḥ | [GītGov, 11 18.2]
akṣṇoḥ nikṣipadañjanam śravaṇayoḥ tāpicchagucchāvalīm mūrdhni śyāmasarojadāma kucayoḥ kastūrikāpatrakam | [GītGov, 11 19.1]
dhūrtānām abhisārasatvarahṛdām viṣvaknikuñje sakhi dhvāntam nīlanicolacāru sudṛśām pratyaṅgam āliṅgati | [GītGov, 11 19.2]
kāśmīragauravapuṣām abhisārikāṇām ābaddharekham abhitaḥ rucimañjarībhiḥ | [GītGov, 11 20.1]
etat tamāladalanīlatamam tamisram tatpremahemanikaṣopalatām tanoti | [GītGov, 11 20.2]
hārāvalītaralakāñcidāmakeyūrakaṅkaṇamaṇidyutidīpitasya | [GītGov, 11 21.1]
dvāre nikuñjanilayasya harim nirīkṣya vrīḍāvatīm atha sakhī nijagāda rādhām | [GītGov, 11 21.2]
mañjutarakuñjatalakelisadane | [GītGov, 11 22.1]
vilasa ratirabhasahasitavadane | [GītGov, 11 22.2]
praviśa rādhe mādhavasamīpam iha | [GītGov, 11 23.1]
navabhavadaśokadalaśayanasāre | [GītGov, 11 24.1]
vilasa kucakalaśataralahāre | [GītGov, 11 24.2]
praviśa rādhe mādhavasamīpam iha | [GītGov, 11 25.1]
kusumacayaracitaśucivāsagehe | [GītGov, 11 26.1]
vilasa kusumasukumāradehe | [GītGov, 11 26.2]
praviśa rādhe mādhavasamīpam iha | [GītGov, 11 27.1]
calamalayavanapavanasurabhiśīte | [GītGov, 11 28.1]
vilasa rasavalitalalitagīte | [GītGov, 11 28.2]
praviśa rādhe mādhavasamīpam iha | [GītGov, 11 29.1]
madhumuditamadhupakulakalitarāve | [GītGov, 11 30.1]
vilasa madanarasasarasabhāve | [GītGov, 11 30.2]
praviśa rādhe mādhavasamīpam iha | [GītGov, 11 31.1]
madhuratarapikanikaraninadamukhare | [GītGov, 11 32.1]
vilasa daśanaruciruciraśikhare | [GītGov, 11 32.2]
praviśa rādhe mādhavasamīpam iha | [GītGov, 11 33.1]
vitatabahuvallinavapallavaghane | [GītGov, 11 34.1]
vilasa ciram alasapīnajaghane | [GītGov, 11 34.2]
praviśa rādhe mādhavasamīpam iha | [GītGov, 11 35.1]
vihitapadmāvatīsukhasamāje | [GītGov, 11 36.1]
kuru murāre maṅgalaśatāni bhaṇati jayadevakavirāje | [GītGov, 11 36.2]
praviśa rādhe mādhavasamīpam iha | [GītGov, 11 37.1]
tvām cittena ciram vahan ayam atiśrāntaḥ bhṛśam tāpitaḥ kandarpeṇa tu pātum icchati sudhāsaṃbādhabimbādharam | [GītGov, 11 38.1]
asya aṅgam tat alaṃkuru kṣaṇam iha bhrūkṣepalakṣmīlavakrīte dāse iva upasevitapadāmbhoje kutaḥ sambhramaḥ | [GītGov, 11 38.2]
sā sasādhvasasānandam govinde lolalocanā | [GītGov, 11 39.1]
siñjānamañjumañjīram praviveśa niveśanam | [GītGov, 11 39.2]
rādhāvadanavilokanavikasitavividhavikāravibhaṅgam | [GītGov, 11 40.1]
jalanidhim iva vidhumaṇḍaladarśanataralitatuṅgataraṅgam | [GītGov, 11 40.2]
harim ekarasam ciram abhilaṣitavilāsam sā dadarśa guruharṣavaśaṃvadavadanam anaṅganivāsam | [GītGov, 11 41.1]
hāram amalataratāram urasi dadhatam parirabhya vidūram | [GītGov, 11 42.1]
sphuṭataraphenakadambakarambitam iva yamunājalapūram | [GītGov, 11 42.2]
harim ekarasam ciram abhilaṣitavilāsam sā dadarśa guruharṣavaśaṃvadavadanam anaṅganivāsam | [GītGov, 11 43.1]
śyāmalamṛdulakalevaramaṇḍalam adhigatagauradukūlam | [GītGov, 11 44.1]
nīlanalinam iva pītaparāgapaṭalabharavalayitamūlam | [GītGov, 11 44.2]
harim ekarasam ciram abhilaṣitavilāsam sā dadarśa guruharṣavaśaṃvadavadanam anaṅganivāsam | [GītGov, 11 45.1]
taraladṛgañcalacalanamanoharavadanajanitaratirāgam | [GītGov, 11 46.1]
sphuṭakamalodarakhelitakhañjanayugam iva śaradi taḍāgam | [GītGov, 11 46.2]
harim ekarasam ciram abhilaṣitavilāsam sā dadarśa guruharṣavaśaṃvadavadanam anaṅganivāsam | [GītGov, 11 47.1]
vadanakamalapariśīlanamilitamihirasamakuṇḍalaśobham | [GītGov, 11 48.1]
smitarucirucirasamullasitādharapallavakṛtaratilobham | [GītGov, 11 48.2]
harim ekarasam ciram abhilaṣitavilāsam sā dadarśa guruharṣavaśaṃvadavadanam anaṅganivāsam | [GītGov, 11 49.1]
śaśikiraṇachuritodarajaladharasundarasakusumakośam | [GītGov, 11 50.1]
timiroditavidhumaṇḍalanirmalamalayajatilakaniveśam | [GītGov, 11 50.2]
harim ekarasam ciram abhilaṣitavilāsam sā dadarśa guruharṣavaśaṃvadavadanam anaṅganivāsam | [GītGov, 11 51.1]
vipulapulakabharadanturitam ratikelikalābhiḥ adhīram | [GītGov, 11 52.1]
maṇigaṇakiraṇasamūhasamujjvalabhūṣaṇasubhagaśarīram | [GītGov, 11 52.2]
harim ekarasam ciram abhilaṣitavilāsam sā dadarśa guruharṣavaśaṃvadavadanam anaṅganivāsam | [GītGov, 11 53.1]
śrījayadevabhaṇitavibhavadviguṇīkṛtabhūṣaṇabhāram | [GītGov, 11 54.1]
praṇamata hṛdi suciram vinidhāya harim sukṛtodayasāram | [GītGov, 11 54.2]
harim ekarasam ciram abhilaṣitavilāsam sā dadarśa guruharṣavaśaṃvadavadanam anaṅganivāsam | [GītGov, 11 55.1]
atikramya apāṅgam śravaṇapathaparyantagamanaprayāsena iva akṣṇoḥ taralataratāram patitayoḥ | [GītGov, 11 56.1]
idānīm rādhāyāḥ priyatamasamālokasamaye papāta svedāmbuprasara iva harṣāśrunikaraḥ | [GītGov, 11 56.2]
bhajantyāḥ talpāntam kṛtakapaṭakaṇḍūtipihitasmitam yāte gehāt bahiḥ avahitālīparijane | [GītGov, 11 57.1]
priyāsyam paśyantyāḥ smaraśarasamākūtasubhagam salajjā lajjā api vyagamat iva dūram mṛgadṛśaḥ | [GītGov, 11 57.2]
{GītGov, 12}
gatavati sakhīvṛnde amandatrapābharanirbharasmaraparavaśākūtasphītasmitasnapitādharām | [GītGov, 12 1.1]
sarasamanasam dṛṣṭvā rādhām muhuḥ navapallavaprasavaśayane nikṣiptākṣīm uvāca hariḥ priyām | [GītGov, 12 1.2]
kisalayaśayanatale kuru kāmini caraṇanalinaviniveśam | [GītGov, 12 2.1]
tava padapallavavairiparābhavam idam anubhavatu suveśam | [GītGov, 12 2.2]
kṣaṇam adhunā nārāyaṇam anugatam anusara rādhike | [GītGov, 12 3.1]
karakamalena karomi caraṇamaham āgamitā asi vidūram | [GītGov, 12 4.1]
kṣaṇam upakuru śayanopari mām iva nūpuram anugataśūram | [GītGov, 12 4.2]
kṣaṇam adhunā nārāyaṇam anugatam anusara rādhike | [GītGov, 12 5.1]
vadanasudhānidhigalitam amṛtamiva racaya vacanam anukūlam | [GītGov, 12 6.1]
viraham iva apanayāmi payodhararodhakam urasi dukūlam | [GītGov, 12 6.2]
kṣaṇam adhunā nārāyaṇam anugatam anusara rādhike | [GītGov, 12 7.1]
priyaparirambhaṇarabhasavalitam iva pulakitam atiduravāpam | [GītGov, 12 8.1]
madurasi kucakalaśam viniveśaya śoṣaya manasijatāpam | [GītGov, 12 8.2]
kṣaṇam adhunā nārāyaṇam anugatam anusara rādhike | [GītGov, 12 9.1]
adharasudhārasam upanaya bhāvini jīvaya mṛtam iva dāsam | [GītGov, 12 10.1]
tvayi vinihitamanasam virahānaladagdhavapuṣam avilāsam | [GītGov, 12 10.2]
kṣaṇam adhunā nārāyaṇam anugatam anusara rādhike | [GītGov, 12 11.1]
śaśimukhi mukharaya maṇiraśanāguṇam anuguṇakaṇṭhaninādam | [GītGov, 12 12.1]
śrutiyugale pikarutavikale mama śamaya cirāt avasādam | [GītGov, 12 12.2]
kṣaṇam adhunā nārāyaṇam anugatam anusara rādhike | [GītGov, 12 13.1]
mām ativiphalaruṣā vikalīkṛtam avalokitum adhunā idam | [GītGov, 12 14.1]
mīlitalajjitam iva nayanam tava virama visṛja ratikhedam | [GītGov, 12 14.2]
kṣaṇam adhunā nārāyaṇam anugatam anusara rādhike | [GītGov, 12 15.1]
śrījayadevabhaṇitam idam anupadanigaditamadhuripumodam | [GītGov, 12 16.1]
janayatu rasikajaneṣu manoramaratisabhāvavinodam | [GītGov, 12 16.2]
kṣaṇam adhunā nārāyaṇam anugatam anusara rādhike | [GītGov, 12 17.1]
mārāṅke ratikelisaṃkularaṇārambhe tayā sāhasaprāyam kāntajayāya kiṃcit upari prārambhi yatsambhramāt | [GītGov, 12 18.1]
niṣpandā jaghanasthalī śithilā dorvalliḥ utkampitam vakṣaḥ mīlitam akṣi pauruṣarasaḥ strīṇām kutaḥ sidhyati | [GītGov, 12 18.2]
atha kāntam ratiklāntam api maṇḍanavāñchayā | [GītGov, 12 19.1]
nijagāda nirābādhā rādhā svādhīnabhartṛkā | [GītGov, 12 19.2]
kuru yadunandana candanaśiśiratareṇa kareṇa payodhare | [GītGov, 12 20.1]
mṛgamadapatrakam atra manobhavamaṅgalakalaśasahodare | [GītGov, 12 20.2]
nijagāda sā yadunandane krīḍati hṛdayānandane | [GītGov, 12 21.1]
alikulagañjanam añjanakam ratināyakasāyakamocane | [GītGov, 12 22.1]
tvadadharacumbanalambitakajjalam ujjvalaya priya locane | [GītGov, 12 22.2]
nijagāda sā yadunandane krīḍati hṛdayānandane | [GītGov, 12 23.1]
nayanakuraṅgataraṅgavikāsanirāsakare śrutimaṇḍale | [GītGov, 12 24.1]
manasijapāśavilāsadhare śubhaveśa niveśaya kuṇḍale | [GītGov, 12 24.2]
nijagāda sā yadunandane krīḍati hṛdayānandane | [GītGov, 12 25.1]
bhramaracayam racayantam upari ruciram suciram mama saṃmukhe | [GītGov, 12 26.1]
jitakamale vimale parikarmaya narmajanakam alakam mukhe | [GītGov, 12 26.2]
nijagāda sā yadunandane krīḍati hṛdayānandane | [GītGov, 12 27.1]
mṛgamadarasavalitam lalitam kuru tilakam alikarajanīkare | [GītGov, 12 28.1]
vihitakalaṅkakalam kamalānana viśramitaśramaśīkare | [GītGov, 12 28.2]
nijagāda sā yadunandane krīḍati hṛdayānandane | [GītGov, 12 29.1]
mama rucire cikure kuru mānada mānasajadhvajacāmare | [GītGov, 12 30.1]
ratigalite lalite kusumāni śikhaṇḍiśikhaṇḍakaḍāmare | [GītGov, 12 30.2]
nijagāda sā yadunandane krīḍati hṛdayānandane | [GītGov, 12 31.1]
sarasaghane jaghane mama śambaradāraṇavāraṇakandare | [GītGov, 12 32.1]
maṇiraśanāvasanābharaṇāni śubhāśaya vāsaya sundare | [GītGov, 12 32.2]
nijagāda sā yadunandane krīḍati hṛdayānandane | [GītGov, 12 33.1]
śrījayadevavacasi rucire hṛdayam sadayam kuru maṇḍane | [GītGov, 12 34.1]
haricaraṇasmaraṇāmṛtakṛtakalikaluṣabhavajvarakhaṇḍane | [GītGov, 12 34.2]
nijagāda sā yadunandane krīḍati hṛdayānandane | [GītGov, 12 35.1]
racaya kucayoḥ patram citram kuruṣva kapolayoḥ ghaṭaya jaghane kāñcīm añca srajā kavarībharam | [GītGov, 12 36.1]
kalaya valayaśreṇīm pāṇau pade kuru nūpurau iti nigaditaḥ prītaḥ pītāmbaraḥ api tathā akarot | [GītGov, 12 36.2]
yat gāndharvakalāsu kauśalam anudhyānam ca yat vaiṣṇavam yat śṛṅgāravivekatattvam api yat kāvyeṣu līlāyitam | [GītGov, 12 37.1]
tat sarvam jayadevapaṇḍitakaveḥ kṛṣṇaikatānātmanaḥ sānandāḥ pariśodhayantu sudhiyaḥ śrīgītagovindataḥ | [GītGov, 12 37.2]
śrībhojadevaprabhavasya rāmādevīsutaśrījayadevakasya | [GītGov, 12 38.1]
parāśarādipriyavargakaṇṭhe śrīgītagovindakavitvam astu | [GītGov, 12 38.2]
