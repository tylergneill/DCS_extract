{RAdhy, 1}
siddhiḥ śrīnāmato yeṣāṃ bhavetsarvepsitaṃ śriyām | [RAdhy, 1 1.1]
natvā tānarhataḥ kurve kaṅkālādhyāyavārttikam | [RAdhy, 1 1.2]
gurubhyaḥ kiṃcidākarṇya tajjñaiḥ saṃsṛjya kiṃcana | [RAdhy, 1 2.1]
kiṃcidapyanubhūyāsau grantho vivrīyate mayā | [RAdhy, 1 2.2]
prokto'pi guruṇā sākṣāddhātuvādo na sidhyati | [RAdhy, 1 3.1]
yāvan na dṛśyate dvistrirgurupārśve kriyāvidhiḥ | [RAdhy, 1 3.2]
yasmāttasmādapi śrutvā yatra kutrāpi vīkṣya ca | [RAdhy, 1 4.1]
dravyavyayaṃ prakurvanto mudhā tāmyanti bāliśāḥ | [RAdhy, 1 4.2]
prasannībhūya cetsarvaṃ darśayetkarma sadguruḥ | [RAdhy, 1 5.1]
līlayāpi tadā sarve yogāḥ sidhyantyasaṃśayam | [RAdhy, 1 5.2]
tato'tra vyaktam ukte'pi granthārthe mukhyaniścayāt | [RAdhy, 1 6.1]
gurūnupekṣya no kāryo dhātuvāde pariśramaḥ | [RAdhy, 1 6.2]
vakti yo na sa jānāti yo jānāti na vakti saḥ | [RAdhy, 1 7.1]
tato yatrāpi tatrāpi prasāryaṃ na mukhaṃ budhaiḥ | [RAdhy, 1 7.2]
rasaguṭyañjanābhijñaḥ śrīkaṅkālayayogyabhūt | [RAdhy, 1 8.1]
tena svaśiṣyaśikṣārthaṃ rasatattvaṃ niveditam | [RAdhy, 1 8.2]
śrīkaṅkālayaśiṣyo'pi svānyopakṛtaye kṛtī | [RAdhy, 1 9.1]
ekaviṃśatyadhīkāraṃ rasādhyāyaṃ nibaddhavān | [RAdhy, 1 9.2]
śrībhairavaṃ praṇamyādau sarvajñaṃ trijagatprabhum | [RAdhy, 1 10.1]
śrībhāratīṃ ca vighneśaṃ vande pratyūhaśāntaye | [RAdhy, 1 10.2]
brahmacaryaṃ tapaḥ kāryaṃ haviṣyānnasya bhojanam | [RAdhy, 1 11.1]
kriyābhraṣṭe na sidhyanti taponaṣṭe phalanti na | [RAdhy, 1 11.2]
athādhyāyaṃ samāyātaṃ śrīkaṅkālayayoginaḥ | [RAdhy, 1 12.1]
vadāmi vyañjito yatra yuktibhiḥ śṛṅkhalārasaḥ | [RAdhy, 1 12.2]
sūtadoṣāṃs tataḥ śuddhiṃ saṃskārāt prāk vadāmyaham | [RAdhy, 1 13.1]
rasānāṃ phalamutpattiṃ dehaloharasāyanam | [RAdhy, 1 13.2]
mṛnmayaḥ kañcukaścaiko dvikaḥ pāṣāṇakañcukaḥ | [RAdhy, 1 14.1]
tṛtīyo jalajātaśca dvau dvau ca nāgavaṅgajau | [RAdhy, 1 14.2]
kapālikālikā vaṅge nāge śyāmakapālike | [RAdhy, 1 15.1]
yādṛśā ca tarā dugdhe tadrūpe dve kapālike | [RAdhy, 1 15.2]
pañcavarṇā bhavet śyāmā kālikā kṛṣṇavarṇikā | [RAdhy, 1 16.1]
sadā sūtasya jāyante sahajāḥ sapta kañcukāḥ | [RAdhy, 1 16.2]
maladoṣo bhavedeko dvitīyo vahnisambhavaḥ | [RAdhy, 1 17.1]
viṣadoṣastṛtīyastu caturtho darpasaṃjñakaḥ | [RAdhy, 1 17.2]
unmattaḥ pañcamo doṣo doṣāḥ pañca sadā rase | [RAdhy, 1 18.1]
mṛṇmayāt kañcukāt kuṣṭhaṃ jāyate ca śarīriṇām | [RAdhy, 1 18.2]
pāṣāṇājjāyate jāḍyaṃ vātastomaś ca vārijāt | [RAdhy, 1 19.1]
kuryātāṃ cilharī dehe vaṅganāgakapālike | [RAdhy, 1 19.2]
gajacarmāṇi dadrūṇi kurute kālikā sadā | [RAdhy, 1 20.1]
pāṇḍurogaṃ tathā mohaṃ dubhitāni ca kāmalām | [RAdhy, 1 20.2]
jāyate śvetakuṣṭhaṃ ca śyāmākañcukasambhavam | [RAdhy, 1 21.1]
hanti tejaḥ śarīrasya malaḥ pāradasambhavaḥ | [RAdhy, 1 21.2]
sattvaghātaṃ karotyagnirviṣaṃ ghūrmaṃ karoti ca | [RAdhy, 1 22.1]
darpādaṅgaṃ sphuṭatyevonmattād unmattatā bhavet | [RAdhy, 1 22.2]
yuktaṃ dvādaśabhir doṣair yastu dadyāttu pāradam | [RAdhy, 1 23.1]
brahmahatyādikā hatyā bhaveyus tasya sarvadā | [RAdhy, 1 23.2]
muktaṃ dvādaśabhirdoṣairdadyādyaḥ pāradeśvaram | [RAdhy, 1 24.1]
mahīyān iha loke syātparatra svargabhāg bhavet | [RAdhy, 1 24.2]
doṣairdvādaśabhirmukto dehaṃ nīrogayed rasaḥ | [RAdhy, 1 25.1]
saṃskārair dvīpasaṃkhyaiś ca saṃskṛto dehalohakṛt | [RAdhy, 1 25.2]
sūte'ṣṭādaśasaṃskārāstatrādyaḥ pāṭasāraṇaḥ | [RAdhy, 1 26.1]
dvitīyo mardano nāma tṛtīyaḥ śodhano mataḥ | [RAdhy, 1 26.2]
mūrchanotthāpanas turyaḥ pañcamo rasapātanaḥ | [RAdhy, 1 27.1]
rasasyotthāpanaṃ ṣaṣṭhaḥ saptamaḥ svedano bhavet | [RAdhy, 1 27.2]
niyāmako 'ṣṭamaḥ prokto navamastu nirodhakaḥ | [RAdhy, 1 28.1]
daśamo mukhakārī syāt rudrasaṃkhyo hi jāraṇaḥ | [RAdhy, 1 28.2]
sūryāṅko bandhakṛt prokto yakṣasaṃsthas tu sāraṇaḥ | [RAdhy, 1 29.1]
māraṇo manusaṃkhyaḥ syāt tithyaṅkaḥ pratisāraṇaḥ | [RAdhy, 1 29.2]
krāmaṇaḥ ṣoḍaśāṅkaḥ syād vedhaḥ saptadaśīkakaḥ | [RAdhy, 1 30.1]
aṣṭādaśaśca saṃskārastajjñair udghāṭano mataḥ | [RAdhy, 1 30.2]
vāsasā gālite sūte saṃskāraḥ pāṭasāraṇaḥ | [RAdhy, 1 31.1]
vaṅganāgādikāḥ sarvā vastre tiṣṭhanti vikriyāḥ | [RAdhy, 1 31.2]
kārṣṇyaṃ tyājayituṃ sūtād vidheyo loṣṭajīkakaḥ | [RAdhy, 1 32.1]
tatpalaikaṃ ca sūtasya catuḥṣaṣṭipalāni ca | [RAdhy, 1 32.2]
khalve prakṣipya saṃmelya mardayed yāmamātrataḥ | [RAdhy, 1 33.1]
mardito nirmalībhūtaḥ kṛṣṇatvaṃ tyajati dhruvam | [RAdhy, 1 33.2]
vajrīkṣīreṇa sampiṣṭāt saptāhaṃ yāti bhūmijaḥ | [RAdhy, 1 34.1]
saptāhaṃ cārkadugdhena piṣṭād yātyaśmakañcukaḥ | [RAdhy, 1 34.2]
parpaṭān brahmavṛkṣasya jalaklinnāṃś ca vartayet | [RAdhy, 1 35.1]
tadrasena ca saptāhaṃ piṣṭād yātyambukañcukaḥ | [RAdhy, 1 35.2]
citrakakvāthasampiṣṭāt kāpālī yāti vaṅgajā | [RAdhy, 1 36.1]
vajrakandarasenaiva piṣṭād vaṅgajakālikā | [RAdhy, 1 36.2]
kaṭutumbīpayaḥpiṣṭāt śyāmā naśyati nāgajā | [RAdhy, 1 37.1]
bīyājalena sampiṣṭāt kapālī nāgasambhavā | [RAdhy, 1 37.2]
saptasaptadinaiḥ piṣṭātsūtān naśyanti kañcukāḥ | [RAdhy, 1 38.1]
triphalākvāthasampiṣṭād vrajatyevaṃ kṣayaṃ malaḥ | [RAdhy, 1 38.2]
citrakakvāthasampiṣṭād agnidoṣaḥ praṇaśyati | [RAdhy, 1 39.1]
aśvagandhārasenaivaṃ viṣadoṣaḥ praśāmyati | [RAdhy, 1 39.2]
nāhyārasena sampiṣṭād darpadoṣo vinaśyati | [RAdhy, 1 40.1]
piṣṭāt kudhyarasenaivam unmatto 'pi vilīyate | [RAdhy, 1 40.2]
saptasaptadinaiḥ piṣṭād doṣā naśyanti pañca vai | [RAdhy, 1 41.1]
itthaṃ dvādaśabhir doṣairmuktaḥ śuddho bhaved rasaḥ | [RAdhy, 1 41.2]
auṣadhasyauṣadhasyānte kṣālayet kāñjikena ca | [RAdhy, 1 42.1]
kartavyā sūtasaṃśuddhir ekādaśabhirauṣadhaiḥ | [RAdhy, 1 42.2]
kvāthena trikaṭoḥ kṣuṇṇaṃ prākṛtaṃ śodhitaṃ rasam | [RAdhy, 1 43.1]
rasenāsannadūdhilyās tathārdrāyā rasena ca | [RAdhy, 1 43.2]
kākamācīrasenaivaṃ devadālīrasena ca | [RAdhy, 1 44.1]
śuṣkaṃ śuṣkaṃ punaḥ kṣuṇṇaṃ saṃmardyāmardya śoṣayet | [RAdhy, 1 44.2]
auṣadhasyauṣadhasyānte kṣālayet kāñjikena ca | [RAdhy, 1 45.1]
pratyauṣadhaṃ dinānīha sapta saptaiva mardayet | [RAdhy, 1 45.2]
mūrchitotthāpanaṃ sūte kāryaṃ pañcabhir auṣadhaiḥ | [RAdhy, 1 46.1]
tejasvī jāyate 'vaśyaṃ mūrchitotthitapāradaḥ | [RAdhy, 1 46.2]
kajjalābho yadā sūto vihāya ghanacāpalam | [RAdhy, 1 47.1]
saṃmūrchitas tadā jñeyo nānāvarṇo 'pi tat kvacit | [RAdhy, 1 47.2]
utthāpayen nirudhyātha pātrasampuṭamadhyagam | [RAdhy, 1 48.1]
punas tan mūrchayet sūtaṃ kañcukīr nāśayet tataḥ | [RAdhy, 1 48.2]
evam etatkrameṇaitat saptavārāṃs tu mūrchayet | [RAdhy, 1 49.1]
itthaṃ saṃmūrchitaḥ sūto doṣaśūnyaḥ prajāyate | [RAdhy, 1 49.2]
āranālamṛte sūtam utthāpyaṃ rasadhīmatā | [RAdhy, 1 50.1]
mūrchitotthitasūtasya catuḥṣaṣṭipalāni ca | [RAdhy, 1 50.2]
palāni tāmracūrṇasya khalve prakṣipya ṣoḍaśa | [RAdhy, 1 51.1]
nimbukaṃ ca rasaṃ kṣiptvā lūnaṃ dvātriṃśadaṃśakam | [RAdhy, 1 51.2]
tāvat saṃmardayed yāvat pīṭhī syān mṛkṣaṇopamā | [RAdhy, 1 52.1]
muktvā kaṭāhabundhe tāṃ pradadyād vastrasampuṭam | [RAdhy, 1 52.2]
vastrāntāni mṛdā limpej jāritānīva bundhake | [RAdhy, 1 52.3]
sajalasthālikāvaktre kaṭāhaṃ pradhvaraṃ kṣipet | [RAdhy, 1 53.1]
kaṇṭhaṃ kaṭāhabandhaṃ ca limped vastraṃ mṛdā tathā | [RAdhy, 1 53.2]
chāṇakāni kaṭāhātte yāmārdhaṃ jvālayedyathā | [RAdhy, 1 54.1]
jalamadhye raso yāti tāmraṃ tiṣṭhati bundhake | [RAdhy, 1 54.2]
saptavāramidaṃ kāryaṃ śuddhaṃ syād rasapātanam | [RAdhy, 1 55.1]
sūkṣmadoṣā vilīyate mūrchitotthitapātane | [RAdhy, 1 55.2]
khalvena sahitaṃ sūtaṃ mardayec ca dinatrayam | [RAdhy, 1 56.1]
pūrvavatpātayettaṃ tu adhordhvaṃ tiryagaṃ ca tat | [RAdhy, 1 56.2]
evaṃ pātanayantreṇa saptavāraṃ tu pātayet | [RAdhy, 1 57.1]
sūtamabhraṃ dvayaṃ mardyaṃ kāñjikena samantataḥ | [RAdhy, 1 57.2]
sthālikātalamadhye'pi sthāpyaṃ tat kṛtagolakam | [RAdhy, 1 58.1]
triphalārājikāvahniviṣaśigrusamāṃśakaiḥ | [RAdhy, 1 58.2]
ūrdhvasthālīṃ samālipya kartavyaṃ sampuṭaṃ varam | [RAdhy, 1 59.1]
saṃdhau ca mṛtsnayāveṣṭya ḍamaruṃ yantramuttamam | [RAdhy, 1 59.2]
kāryā cāsyordhvabhāge 'pi kuṇḍalī vihitā parā | [RAdhy, 1 60.1]
tadadho jvālayedagniṃ mandaṃ mandaṃ triyāmakam | [RAdhy, 1 60.2]
adhaḥ sthālīṃ parityajya cordhvasthālyāṃ parivrajet | [RAdhy, 1 61.1]
kāsīsaṃ saindhavaṃ sūtaṃ tattulyaṃ ca dināvadhi | [RAdhy, 1 61.2]
kāsīsasya hy abhāvena dātavyā phullatūrikā | [RAdhy, 1 61.3]
stokaṃ stokaṃ kṣipetkhalve trayamekatra mardayet | [RAdhy, 1 62.1]
pratyekaṃ śataniṣkaṃ syādūnaṃ naivādhikaṃ kvacit | [RAdhy, 1 62.2]
sthālīsampuṭayantreṇa dinaṃ caṇḍāgninā pacet | [RAdhy, 1 63.1]
ūrdhvalagnaṃ tu taṃ śuddhaṃ pāradaṃ cāharet śubham | [RAdhy, 1 63.2]
pattrāṇi tāmrasya laghūni piṣṭīṃ kṛtvā rasena triguṇena bhāṇḍe | [RAdhy, 1 64.1]
tāmrāt sūtaṃ rasāttāmraṃ pātanāya pṛthakkṛtam | [RAdhy, 1 65.1]
dvayaṃ tathaiva sampiṣya pīṭhī kāryā ca pūrvavat | [RAdhy, 1 65.2]
tāṃ tāmrasūtayoḥ pīṭhīṃ sthālikāyāṃ kṣipetpunaḥ | [RAdhy, 1 66.1]
sthālīṃ cādhomukhīṃ tv anyāṃ limped vastramṛdā mukhe | [RAdhy, 1 66.2]
yantro ḍamarukākhyo'sau tathā vidyādharābhidhaḥ | [RAdhy, 1 67.1]
upari sthālikābundhe dātavyaṃ gomayaṃ tataḥ | [RAdhy, 1 67.2]
adhaḥ sthālyāstvadho bundhe yāmaṃ mṛdvagninā pacet | [RAdhy, 1 68.1]
sūto yātyuparisthālyāstāmraṃ tatraiva tiṣṭhati | [RAdhy, 1 68.2]
saptavelam idaṃ kāryaṃ sūtotthāpanamucyate | [RAdhy, 1 69.1]
vyāpako jāyate svacchaḥ pātitotthāpito rasaḥ | [RAdhy, 1 69.2]
śigruvṛkṣasya pattrāṇi vāriṇā vartayedyathā | [RAdhy, 1 70.1]
jāyate'timṛduḥ piṇḍaḥ kuryātpiṇḍasya kulhaḍīm | [RAdhy, 1 70.2]
tāmraṃ tyaktvotthitaṃ sūtaṃ luṇaṃ dvātriṃśadaṃśakam | [RAdhy, 1 71.1]
kṛtaprākkulhaḍīmadhye prakṣipettaṃ samagrakam | [RAdhy, 1 71.2]
āranālaṃ kṣipetsthālyāṃ rasaṃ nimbukasambhavam | [RAdhy, 1 72.1]
kaṇṭhe kāṣṭhaṃ ca badhnīyādvastre prākkṛtakulhaḍīm | [RAdhy, 1 72.2]
kāṣṭhe vastraṃ ca badhnīyān na spṛśetkāñjikaṃ yathā | [RAdhy, 1 73.1]
pihitāyāṃ tathā sthālyāṃ mṛdvagnir jvālayedadhaḥ | [RAdhy, 1 73.2]
pratyahaṃ tv aṣṭayāmaṃ ca kāryaṃ saptadināni vai | [RAdhy, 1 74.1]
pratyahaṃ śigrupattraiś ca kāryā kulhaḍikā navā | [RAdhy, 1 74.2]
naṣṭaṃ naṣṭaṃ cāranālaṃ prakṣipen nūtanaṃ muhuḥ | [RAdhy, 1 75.1]
dolāyantreṇa kartavyā rasasya svedane vidhiḥ | [RAdhy, 1 75.2]
svedanair vahnir utpanno raso jāto bubhukṣitaḥ | [RAdhy, 1 76.1]
sampraty ūrdhvaraso 'tyarthaṃ sahate 'gniṃ vipācane | [RAdhy, 1 76.2]
rājikālavaṇavahnimūlakai rūṣaṇāikayutaiḥ kalāṃśakaiḥ | [RAdhy, 1 77.1]
pāradasya mṛduvahnitastvidaṃ svedanaṃ tuṣajalena tanyate | [RAdhy, 1 77.2]
kāñjikauṣadhapattrāntaḥ poṭalīmadhyalambanaḥ | [RAdhy, 1 78.1]
culhāgnau svedyate svedyaṃ yatredaṃ dolayantrakam | [RAdhy, 1 78.2]
vastraṃ catuṣpuṭaṃ kṛtvā khagenāpi puṭīkṛtam | [RAdhy, 1 79.1]
svedyaṃ sūtaṃ ca mandāgnau yathā nopakṣayaṃ vrajet | [RAdhy, 1 79.2]
vyoṣārdraśigrukandaśca mayūramūlakāsurī | [RAdhy, 1 80.1]
kāñjikena ca saṃsvedyaṃ sūtaṃ buddhimatā dinam | [RAdhy, 1 80.2]
gomahiṣyāś ca meṣāṇāṃ kharamūtraiśca pañcabhiḥ | [RAdhy, 1 81.1]
pañcabhirlavaṇaiḥ kṣāraiḥ svedanīyaṃ raseśvaram | [RAdhy, 1 81.2]
cāṅgerī kāñjikaṃ nimbujambīrabījapūrakaiḥ | [RAdhy, 1 82.1]
rasaiḥ saṃsvedanīyaṃ ca pāradaṃ mukhavāñchayā | [RAdhy, 1 82.2]
uttarasyāṃ bhavetsthūlo raktasaindhavakhoṭakaḥ | [RAdhy, 1 83.1]
tadgarbhe randhrakaṃ kṛtvā sūtaṃ ca sveditaṃ kṣipet | [RAdhy, 1 83.2]
tataśca caṇakakṣāraṃ dattvā copari naimbukam | [RAdhy, 1 84.1]
rasaṃ prakṣipya dātavyastādṛk saindhavakhoṭakaḥ | [RAdhy, 1 84.2]
gartāṃ kṛtvātha bhūgarbhe kṣiptvā saindhavasampuṭam | [RAdhy, 1 85.1]
dhūlim aṣṭāṅguliṃ dattvā kārīṣaṃ dinasaptakam | [RAdhy, 1 85.2]
vahniṃ saṃjvālya tadgrāhyaṃ kṣālayetkāñjikena ca | [RAdhy, 1 86.1]
ayaṃ niyāmako nāma saṃskāro hy aṣṭamaḥ smṛtaḥ | [RAdhy, 1 86.2]
caṇakakṣāranāśe ca cūrṇaṃ syān navasārajam | [RAdhy, 1 87.1]
sājīkṣārasya tannāśe kṣāro jhījaraṭasya ca | [RAdhy, 1 87.2]
hiṅgupūṣā ca tannāśe tathairaṇḍaphalāni ca | [RAdhy, 1 88.1]
pūṣā dattvā ca pratyekaṃ prakṣipen naimbukaṃ rasam | [RAdhy, 1 88.2]
atīvāgnisaho jātaḥ pārado'sau niyāmakaḥ | [RAdhy, 1 89.1]
annārthaṃ rasanā lolā niḥśaṅkaṃ saṃskṛtaḥ sadā | [RAdhy, 1 89.2]
kācakumpe mṛdā limpen madhye niyāmakaṃ rasam | [RAdhy, 1 90.1]
kṣiptvāsye cīvaraṃ baddhvā channaṃ koḍīyakena ca | [RAdhy, 1 90.2]
bhūgarte kumpikāṃ kṣiptvā dattvā copari vālukām | [RAdhy, 1 91.1]
kārīṣāgniṃ pratidinaṃ jvālayed dinasaptakam | [RAdhy, 1 91.2]
kumpikāyā raso grāhyo vidhiprokto nirodhakaḥ | [RAdhy, 1 92.1]
rasanāṃ lelihānaśca pīḍito 'tibubhukṣayā | [RAdhy, 1 92.2]
snuhī ca girikarṇī ca kṣīriṇī vajrakañcukī | [RAdhy, 1 93.1]
sarpākṣī meghanādā ca matsyākṣī mṛgabhojanī | [RAdhy, 1 93.2]
śiraḥpuṅkhā ca cāṅgerī vajravastrī punarnavā | [RAdhy, 1 94.1]
madhukaṃsārive tiktā trāyantī candanāmṛtā | [RAdhy, 1 94.2]
araṇyatulasī kṛṣṇā śākhinī ravibhūlikā | [RAdhy, 1 95.1]
etāni yamikā proktā rasakarmaṇi śambhunā | [RAdhy, 1 95.2]
āsāṃ niyāmikānāṃ tu yathālābhaṃ prakalpayet | [RAdhy, 1 96.1]
pakṣachinno bhaven nūnam oṣadhyā puṇyapākataḥ | [RAdhy, 1 96.2]
niyāmikāṃ tato vacmi sūtasya mārakarmaṇi | [RAdhy, 1 97.1]
sarpākṣī kṣīriṇī vandhyā matsyākṣī śaṅkhapuṣpikā | [RAdhy, 1 97.2]
kākajaṅghā śikhiśikhā brahmadaṇḍy ākhuparṇikā | [RAdhy, 1 98.1]
varṣābhūḥ kañcukī mūrvā mācīkotpalaciñcikam | [RAdhy, 1 98.2]
śatāvarī ca dvilatā vajrakandādikarṇikā | [RAdhy, 1 99.1]
maṇḍūkaparṇī pāṭhālī citrako grīṣmasundaraḥ | [RAdhy, 1 99.2]
kākamācī mahārāṣṭrī haridrā tilaparṇikā | [RAdhy, 1 100.1]
śvetārkau śigrudhattūramṛgadūrvā harītakī | [RAdhy, 1 100.2]
guḍūcī musalī puṅkhā bhṛṅgarāḍ raktacitrakam | [RAdhy, 1 101.1]
nāraṅgaṃ sūraṇaṃ muṇḍī malaṃ kāpotakokilam | [RAdhy, 1 101.2]
saindhavaṃ śvetavarṣābhūkhāparaṃ hiṅgumākṣikam | [RAdhy, 1 102.1]
viṣṇukrāntā somavallī brahmaghnī yakṣalocanā | [RAdhy, 1 102.2]
vyāghrapādī haṃsapādī vṛścikālī kutumbakam | [RAdhy, 1 103.1]
svayībhukkusamaṃ kumbhī hastiśuṇḍīndravāruṇī | [RAdhy, 1 103.2]
bījīnyarūṣkarasyāpi sarva ete niyāmikāḥ | [RAdhy, 1 104.1]
etāḥ samastā vyastā vā deyā saptadaśādhikāḥ | [RAdhy, 1 104.2]
māraṇe mūrchane bandhe rasasyaitā niyojayet | [RAdhy, 1 105.1]
aprasūtagavāṃ mūtraiḥ piṣṭā mūrvāṃ niyāmakāḥ | [RAdhy, 1 105.2]
taddrāvair mardayet sūtaṃ yathā pūrvoditaṃ kramāt | [RAdhy, 1 106.1]
ityevaṃ jāraṇāyuktaṃ māraṇaṃ parikīrtitam | [RAdhy, 1 106.2]
bījapūrasya sadvṛntaṃ protsārya kuru randhrakam | [RAdhy, 1 107.1]
nirodhakaṃ salavaṇaṃ kṣiptvaikaṃ tena chādayet | [RAdhy, 1 107.2]
kāñjikena bhṛtā sthālī nimbukānāṃ rasācitā | [RAdhy, 1 108.1]
dolāyantreṇa tanmadhye bruḍantaṃ bījapūrakam | [RAdhy, 1 108.2]
baddhvā pidhāya saptāhaṃ haṭhāgniṃ jvālayed adhaḥ | [RAdhy, 1 109.1]
pratyahaṃ mātuliṅgaiś ca navyair bhavyabhavan mukham | [RAdhy, 1 109.2]
grasate cābhrakādīni sūtenāsyaṃ prasāritam | [RAdhy, 1 110.1]
vyāttavaktro grasatyeva kṣiptaṃ sarvaṃ ca jīryati | [RAdhy, 1 110.2]
karkoṭīphaṇinetrābhyāṃ ciñcikāmbujamārkavaiḥ | [RAdhy, 1 111.1]
niyamyo 'sau tataḥ samyak capalatvaṃ nivartayet | [RAdhy, 1 111.2]
mardanamūrchanapātaiḥ kadarthito bhavati mandavīryastu | [RAdhy, 1 112.1]
sṛṣṭyambujair nirodhāt taladvayaprāyo na khaṇḍaḥ syāt | [RAdhy, 1 112.2]
itthaṃkadarthitatanurgalitātmavīryaḥ sṛṣṭyāṃ citaś chagaṇakaiḥ puṭito balī syāt | [RAdhy, 1 113.1]
svinnastryahe tuṣajale'thabhavetsudīptaḥ | [RAdhy, 1 113.3]
triphalā citramūlaṃ ca saurāṣṭrī navasādaram | [RAdhy, 1 114.1]
śigrurasena saṃbhāvya mardayec ca dinatrayam | [RAdhy, 1 114.2]
tenaiva madhyagaṃ kṛtvā niyamyo'sau punaḥ punaḥ | [RAdhy, 1 115.1]
trayodaśe 'hṇi samprāpte jāyate dīpanaṃ śubham | [RAdhy, 1 115.2]
bhūkhagaṭaṅkaṇamanaḥśilalavaṇāsuriśigrukāñcikais tridinam | [RAdhy, 1 116.1]
svedena dīnadīpto'sau grāsārthī jāyate sūtaḥ | [RAdhy, 1 116.2]
vyāttāsyaṃ kācakumpyantaḥ sallūṇaṃ naimbukaṃ rasam | [RAdhy, 1 117.1]
palaṃ dhānyābhrakaṃ kṣiptvā limped vastramṛdā mukham | [RAdhy, 1 117.2]
mukhe koḍīyakaṃ dadyāt kuṇḍīkā vālukābhṛtā | [RAdhy, 1 118.1]
kumpikāṃ vālukāmadhye kṣiptvā copari vālukām | [RAdhy, 1 118.2]
pradāyādho'ṣṭayāmaṃ ca haṭhāgniṃ jvālayet sudhīḥ | [RAdhy, 1 119.1]
palaṃ dhānyābhrakaṃ caikaṃ jāraṇīyam aharniśam | [RAdhy, 1 119.2]
sūtādaṣṭaguṇaṃ jāryaṃ dhānyābhraṃ rasavedinā | [RAdhy, 1 120.1]
nāmnāsau gaganagrāsaḥ pāradaḥ parikīrtitaḥ | [RAdhy, 1 120.2]
ekapattrīkṛtaṃ sarvamabhrakaṃ tadanantaram | [RAdhy, 1 121.1]
taptakharparavinyastaṃ pradahettīvravahninā | [RAdhy, 1 121.2]
agastipuṣpatoye ca kumudānāṃ rasena ca | [RAdhy, 1 122.1]
varṣābhūtaṇḍulīyena maricaiḥ sumukhena ca | [RAdhy, 1 122.2]
māhiṣeṇaiva dugdhena sārayitvābhrakaṃ tataḥ | [RAdhy, 1 123.1]
yavaciñcikātoyena plāvayitvā puṭe pacet | [RAdhy, 1 123.2]
maricāsurīsiddhārthaviṣacūrṇaiśca sūtakam | [RAdhy, 1 124.1]
svedayet kāñjike baddhaṃ dolāyāṃ divasatrayam | [RAdhy, 1 124.2]
evaṃ svinno rasaḥ paścāt kāñjike yavaciñcikām | [RAdhy, 1 125.1]
samūlapattrāṃ saṃkuṭya saṃdhayitvā vicakṣaṇaḥ | [RAdhy, 1 125.2]
kāñjike jāyate devyarasabandhe tu nityaśaḥ | [RAdhy, 1 126.1]
hemakriyā hemamukhe tāre tāramukhaṃ kṛtam | [RAdhy, 1 126.2]
yavaciñcikātoyena svedayan svedayed budhaḥ | [RAdhy, 1 127.1]
lohāgre bhramatho śālasudagdhaṃ varṣayet tathā | [RAdhy, 1 127.2]
jīrṇasya lakṣaṇaṃ jñeyaṃ jalaukādaṇḍadhāriṇaḥ | [RAdhy, 1 128.1]
dvitīye kākaviṣṭhābhaṃ tṛtīye tailako bhavet | [RAdhy, 1 128.2]
kapilo 'tha nirudgāro vipruṣo naiva muñcati | [RAdhy, 1 129.1]
agnau hi ghrātanikvastho vyomajīrṇasya lakṣaṇam | [RAdhy, 1 129.2]
atha vaikṛtakasparśād divyauṣadhimukhaṃ prati | [RAdhy, 1 130.1]
atha ha carati kṣipraṃ kṣaṇādeva nibadhyate | [RAdhy, 1 130.2]
tato lohakapālasthaṃ svedayenmṛduvahninā | [RAdhy, 1 131.1]
sukhoṣṇenāranālena prakṣālitarasaṃ budhaḥ | [RAdhy, 1 131.2]
evam abhrakajīrṇasya rasasyāṣṭamabhāgataḥ | [RAdhy, 1 132.1]
viḍaṃ dadyāc ca vidhivaj jārayet taṃ vicakṣaṇaḥ | [RAdhy, 1 132.2]
evaṃ ṣaḍguṇajīrṇaṃ tu sūtakaṃ jārayet budhaḥ | [RAdhy, 1 133.1]
bhūmau lagati yatkṣipraṃ taddhānyābhrakam ucyate | [RAdhy, 1 133.2]
abhrake dviguṇe jīrṇe dhūmavyājena gacchati | [RAdhy, 1 133.3]
jīrṇe caturguṇe tasmin gatiśaktirvihanyate | [RAdhy, 1 134.1]
utplutyotplutya bāhye ca mūṣāyāḥ patati dhruvam | [RAdhy, 1 134.2]
jīrṇe ca ṣaḍguṇe sūtaṃ kampate 'sau muhurmuhuḥ | [RAdhy, 1 135.1]
bāhye coḍḍīya no yāti sthitaḥ sthāne sthirāyate | [RAdhy, 1 135.2]
tasminnaṣṭaguṇe jīrṇe dhmātaṃ śāmyati pāradaḥ | [RAdhy, 1 136.1]
haṭhena vahninādhmātaḥ sthirībhūtasuvarṇavat | [RAdhy, 1 136.2]
rūpyagadyāṇakayācohyanenābhyañjya gālite | [RAdhy, 1 137.1]
daśavarṇaṃ bhaveddhema kathitaṃ rasavedibhiḥ | [RAdhy, 1 137.2]
abhrakasya ca pattrāṇi ślakṣṇacūrṇīkṛtāni ca | [RAdhy, 1 138.1]
karpāsīrasatoyena marditāni dinatrayam | [RAdhy, 1 138.2]
mātuliṅgakanakasyāpi vārkatoyena mardayet | [RAdhy, 1 139.1]
kṣiptvā ṭaṅkaṇakṣāraṃ ca navasāraṃ tathaiva ca | [RAdhy, 1 139.2]
khalvamadhye tataḥ kṣiptvā mardayet prativāsaram | [RAdhy, 1 140.1]
rasaiḥ pūrvoditair bhūyo yāvat tad gilate sphuṭam | [RAdhy, 1 140.2]
yavākhyākadalīśigruciñcāphalapunarnavā | [RAdhy, 1 141.1]
śatamūlai rasairabhraṃ bhāvitaṃ munisaṃkhyayā | [RAdhy, 1 141.2]
tadgrāsaṃ rasarājo'sau sukhaṃ bhuṅkte vare mukhe | [RAdhy, 1 142.1]
saṃjāte dehasiddhyarthaṃ dhātusiddhyarthameva hi | [RAdhy, 1 142.2]
svalpamapyabhrakaṃ sūto yadi gṛhṇāti cetsukham | [RAdhy, 1 143.1]
badhyate svagṛhāntastho yathā cauro 'ticañcalaḥ | [RAdhy, 1 143.2]
kumārī kadalī vajrī jārī hemapādī naṭī | [RAdhy, 1 144.1]
bṛhatī cāgnidamanī lāṅgalī samabhāgataḥ | [RAdhy, 1 144.2]
pattrābhram abhracūrṇaṃ vā vanyaṃ malanīguṇabhāvitam | [RAdhy, 1 145.1]
taptena lohacūrṇena piṣṭiḥ syānmardane rase | [RAdhy, 1 145.2]
lohakhalve catuṣpāde sūtagrastābhrakaṃ kṣipet | [RAdhy, 1 146.1]
catuḥṣaṣṭyaṃśabhāgena cūrṇaṃ kāntāyasaṃ rasāt | [RAdhy, 1 146.2]
kāñjikenaiva saṃddāṣṭaṃ bavveraṃ yac ca thūthakam | [RAdhy, 1 147.1]
tattathā vai viḍaṃ proktaṃ candanaṃ rasavedibhiḥ | [RAdhy, 1 147.2]
thūthāviḍena sampiṣṇan mṛdvagniṃ jvālayedadhaḥ | [RAdhy, 1 148.1]
sūtādaṣṭaguṇaṃ lohaṃ jāraṇīyaṃ sadā budhaiḥ | [RAdhy, 1 148.2]
aprāptau kāntalohasya cūrṇaṃ tīkṣṇasya saṃkṣipet | [RAdhy, 1 149.1]
catuḥṣaṣṭitamaṃ cāṃśaṃ jīrṇe jīrṇe kṣipen muhuḥ | [RAdhy, 1 149.2]
sūto'sau jīrṇalohaḥ sangodhūmābhaḥ kaṣāyataḥ | [RAdhy, 1 150.1]
pāśito rāgasahano jāto rāgaśca jīryati | [RAdhy, 1 150.2]
lohakhalve catuṣpāde jīrṇalohaṃ rasaṃ kṣipet | [RAdhy, 1 151.1]
ayaḥprakāśe rājeśca catuḥṣaṣṭyaṃśacūrṇakam | [RAdhy, 1 151.2]
thūthāviḍena sampiṣya mṛdvagnir jvālayed adhaḥ | [RAdhy, 1 152.1]
sūtādaṣṭaguṇā jāryā rājiścāyaḥprakāśikā | [RAdhy, 1 152.2]
ayaḥprakāśarājau ca jīrṇāyāṃ pītatā bhavet | [RAdhy, 1 153.1]
raktatāpādanārthaṃ ca himarājiṃ ca jārayet | [RAdhy, 1 153.2]
lohakhalvacatuṣpāde saṃjīrṇāyaḥprakāśikam | [RAdhy, 1 154.1]
pāradaṃ hemarājeśca catuḥṣaṣṭyaṃśacūrṇakam | [RAdhy, 1 154.2]
thūthāviḍena sampiṣya mṛdvagniṃ jvālayedadhaḥ | [RAdhy, 1 155.1]
sūtādaṣṭaguṇā jāryā hemarājiśca kovidaiḥ | [RAdhy, 1 155.2]
jīrṇāyāṃ hemarājau ca raktatā jāyate dhruvam | [RAdhy, 1 156.1]
loṣṭagartaḥ sudhāliptaścūrṇena saguḍena vā | [RAdhy, 1 156.2]
gāḍhaṃ liptasvasaṃśuṣko yantro 'yaṃ bhūdharo mataḥ | [RAdhy, 1 156.3]
jīrṇahemākhyarājiśca sūtaṃ yantre ca bhūdhare | [RAdhy, 1 157.1]
kṣiptvā vai ṣoḍaśāṃśena śuddhagandhakacūrṇakam | [RAdhy, 1 157.2]
mukhe koḍīyakaṃ dadyād adhovaktraṃ pidhānake | [RAdhy, 1 158.1]
vastramṛttikayā limpet haṭhāgniṃ jvālayettathā | [RAdhy, 1 158.2]
ṣoḍaśāṃśaṃ muhurdadyāt muhuḥ koḍīyakaṃ tathā | [RAdhy, 1 159.1]
pāradāt ṣaḍguṇo yāvaj jīryate śuddhagandhakaḥ | [RAdhy, 1 159.2]
bhaved dārḍhyaṃ ca rāgena jīrṇe sūtena gandhake | [RAdhy, 1 160.1]
rūpyaṃ tāmraṃ tathā lohaṃ vaṅgaṃ nāgaṃ ca pittalam | [RAdhy, 1 160.2]
kāṃsyaṃ ca saptalohāni rasenābhyañjya gālayet | [RAdhy, 1 161.1]
tithivarṇaṃ bhavaty evaṃ suvarṇaṃ naiva saṃśayaḥ | [RAdhy, 1 161.2]
khaṭikā 1 lavaṇam 2 tūrī 2 gairikadhātuḥ 4 jīkakam 5 | [RAdhy, 1 162.1]
saṃśodhane suvarṇasya tv imāḥ syuḥ pañca mṛttikāḥ | [RAdhy, 1 162.2]
prakṣipya bhūdhare yantre pāradaṃ jīrṇagandhakam | [RAdhy, 1 163.1]
kṣiptvā manaḥśilāsattvaṃ sūtād dvātriṃśadaṃśakam | [RAdhy, 1 163.2]
mukhe koḍīyakaṃ dadyād adhovaktre pidhānakam | [RAdhy, 1 164.1]
vastramṛttikayā limpet haṭhāgniṃ jvālayettataḥ | [RAdhy, 1 164.2]
jīrṇe jīrṇe muhurdadyād aktāṃśaṃ sūtaśodhakaḥ | [RAdhy, 1 165.1]
sūtatulyaṃ tv idaṃ jāryaṃ na tu hīnaṃ na cādhikam | [RAdhy, 1 165.2]
jīrṇe manaḥśilāsattve pañca vakṣyāmi mṛttikāḥ | [RAdhy, 1 166.1]
dāghīcheda2kaṣā3vartta4śodhane hema śudhyati | [RAdhy, 1 166.2]
sūtaṃ jīrṇaśilāsattvaṃ lohakhalve catuṣpade | [RAdhy, 1 167.1]
kṣiptvā khāparasattvasya catuḥṣaṣṭyaṃśacūrṇakam | [RAdhy, 1 167.2]
thūthāviḍena sampiṣya mṛdvagniṃ jvālayed adhaḥ | [RAdhy, 1 168.1]
jīrṇe jīrṇe muhuḥ kṣiptvā jāryam aṣṭaguṇaṃ rasāt | [RAdhy, 1 168.2]
jīrṇe puṣpākṣasattve ca sasneho jāyate rasaḥ | [RAdhy, 1 169.1]
jīryate 'nnapathaṃ vaktraṃ sampratyūrdhvaṃ ca pāradaḥ | [RAdhy, 1 169.2]
tridhānnapathavakrāṇāṃ madhyād ekaṃ ca hīrakam | [RAdhy, 1 170.1]
yena sūtena saṃjīrṇaṃ sattvaṃ puṣpākṣasambhavam | [RAdhy, 1 170.2]
prakṣipya lohasattve tau catuṣpāda ubhāv api | [RAdhy, 1 171.1]
thūthāviḍena saṃpiṣyan mṛdvagniṃ jvālayedadhaḥ | [RAdhy, 1 171.2]
jvālyo 'gnistāvatā yāvajjīryate sa ca hīrakaḥ | [RAdhy, 1 172.1]
hīrake 'nnapathe jīrṇe sarvavyāpī bhavedrasaḥ | [RAdhy, 1 172.2]
evaṃbhūtastu sūto 'yaṃ raudrasaṃhārakārakaḥ | [RAdhy, 1 173.1]
yatkiṃciddīyate tasya rasoparasavātakaḥ | [RAdhy, 1 173.2]
tatsarvaṃ grasate vegāt yathā devo maheśvaraḥ | [RAdhy, 1 174.1]
kṣaṇena jāyate jīrṇaṃ tanmukhe patitaṃ tu yat | [RAdhy, 1 174.2]
sphāṭikāntāni ratnāni jīryante cātivegataḥ | [RAdhy, 1 175.1]
tataḥ koṭiguṇe jīrṇe śaṅkhavedhī bhavedrasaḥ | [RAdhy, 1 175.2]
tatkṣaṇād amaratvaṃ ca khecaratvaṃ dadāti ca | [RAdhy, 1 176.1]
ajīrṇaṃ tumbābījaṃ tu sūtakaṃ yastu vātayet | [RAdhy, 1 176.2]
brahmahā sa durācāro mama drohī maheśvari | [RAdhy, 1 176.3]
tasmāt sarvaprayatnena jāritaṃ mārayedrasam | [RAdhy, 1 177.1]
saṃsthāpya gomayaṃ bhūmau paścāt mūṣāṃ tadopari | [RAdhy, 1 177.2]
tanmadhye kaṭutumbyotthaṃ tailaṃ dattvā rasaṃ kṣipet | [RAdhy, 1 178.1]
kākamācīraso deyastailatulyastataḥ punaḥ | [RAdhy, 1 178.2]
gandhakaṃ vrīhimātraṃ ca kṣiptvā taṃ ca nirodhayet | [RAdhy, 1 179.1]
tatpṛṣṭhe śrāvakaṃ dattvā pūrṇatāvadbhiṣak param | [RAdhy, 1 179.2]
svāṅgaśītaṃ ca taṃ jñātvā jīrṇaṃ tailaṃ ca gandhakam | [RAdhy, 1 180.1]
kākamācīdravaṃ cāgniṃ dattvā dattvā tu jārayet | [RAdhy, 1 180.2]
mūṣāyāṃ gomayaṃ sārdraṃ dattvā cādho'tha pāvakam | [RAdhy, 1 181.1]
ṣaḍguṇaṃ gandhakaṃ jāryaṃ sūtasyaivaṃ muṣaṃ bhavet | [RAdhy, 1 181.2]
tatsūtaṃ mardayet khalve jambīrotthadravairdinam | [RAdhy, 1 182.1]
catuḥṣaṣṭyaṃśakaṃ pūrvaṃ dvātriṃśāṃśaṃ tataḥ punaḥ | [RAdhy, 1 182.2]
ṣoḍaśāṃśaṃ śuddhahemapattraṃ sūteṣu jārayet | [RAdhy, 1 183.1]
sāgre sāgre tu tanmardyaṃ jambīrāṇāṃ dravair dṛḍham | [RAdhy, 1 183.2]
mūlikā lavaṇaṃ gandhamabhāve pittatailayoḥ | [RAdhy, 1 184.1]
piṣyo jambīranīreṇa hemapattraṃ pralepayet | [RAdhy, 1 184.2]
ityevaṃ jāraṇā kāryā tataḥ sūtaṃ vimārayet | [RAdhy, 1 184.3]
athavā nirmuṣaṃ cemaṃ viḍayogena jārayet | [RAdhy, 1 185.1]
viḍam atra pravakṣyāmi sādhayedbhiṣaguttamaḥ | [RAdhy, 1 185.2]
śaṅkhacūrṇaṃ ravikṣīrairātape bhāvayeddinam | [RAdhy, 1 186.1]
tadvajjambīrajair dravair dinaikaṃ dhūmasārakam | [RAdhy, 1 186.2]
sauvarcalamajāmūtraiḥ kvāthaṃ yāmacatuṣṭayam | [RAdhy, 1 187.1]
kaṇṭakārīrasaṃ kvāthaṃ dinaikaṃ naramūtrake | [RAdhy, 1 187.2]
sājīkṣāraṃ ca kāsīsaṃ tintiṇīkaṃ śilājatu | [RAdhy, 1 188.1]
jambīrotthadravair bhāvyaṃ pṛthak yāmacatuṣṭayam | [RAdhy, 1 188.2]
jepālabījaṃ tvagghīnaṃ mūlakānāṃ dravair dinam | [RAdhy, 1 189.1]
saindhavaṃ ṭaṅkaṇaṃ guñjā śigrumūladravair dinam | [RAdhy, 1 189.2]
etatsarvaṃ samāṃśaṃ tu mardyaṃ jambīrajairdravaiḥ | [RAdhy, 1 190.1]
tadgolaṃ rakṣayedyatnāt viḍo 'yaṃ vaḍabānalaḥ | [RAdhy, 1 190.2]
anena mardayetsūtaṃ grasate taptakhalvake | [RAdhy, 1 191.1]
svarṇābhrasarvalohāni sattvāni grasate kṣaṇāt | [RAdhy, 1 191.2]
ādyo garbhaparaḥ piṇḍaḥ pariṇāmastṛtīyakaḥ | [RAdhy, 1 192.1]
sūtāntaḥ sarvajāryāṇāṃ jāraṇastrividho vidhiḥ | [RAdhy, 1 192.2]
jārye tu jārite sūte vastreṇa gālite sati | [RAdhy, 1 193.1]
vastre tiṣṭhati cet sarvamādyo vai garbhasaṃjñakaḥ | [RAdhy, 1 193.2]
punarjāritajārye tu vastrān niḥśeṣanirgate | [RAdhy, 1 194.1]
khyāto'lpādadhike sūte soparipiṇḍasaṃjñakaḥ | [RAdhy, 1 194.2]
jālaṃ kārayatā sūte vastrānniḥsarate punaḥ | [RAdhy, 1 195.1]
saṃsthite ca nije laulye jīrṇajāryas tṛtīyakaḥ | [RAdhy, 1 195.2]
kumbhasyādhaḥ kṛte chidre dvigranthiṃ dorakaṃ kṣipet | [RAdhy, 1 196.1]
ekaṃ madhye paraṃ bāhye kumbhe kāryo galadghaṭī | [RAdhy, 1 196.2]
mahoḍākasya mūlānāṃ śrīkhaṇḍena ghaṭe tataḥ | [RAdhy, 1 197.1]
kṣiptvāyaḥsthālikāmadhye pāradaṃ jīrṇāhīrakam | [RAdhy, 1 197.2]
sacchidrāṃ ḍhaṅkaṇīṃ dattvā kumbhaṃ śrīkhaṇḍasaṃbhṛtam | [RAdhy, 1 198.1]
pradhvarāyāṃ ca ḍhaṅkaṇyāṃ kṣiptvāgniṃ jvālayeddhaṭhāt | [RAdhy, 1 198.2]
sthālikādhaścaturyāmaṃ ḍhaṅkaṇīchidramadhyataḥ | [RAdhy, 1 199.1]
śrīpiṇḍo dorakāccyutvā muhuḥ patati pārade | [RAdhy, 1 199.2]
taddagdhasūtasammiśraṃ śvetabhasma prajāyate | [RAdhy, 1 200.1]
tat kṣiped andhamūṣāyāṃ sākaṃ madhvājyaṭaṅkaṇaiḥ | [RAdhy, 1 200.2]
dhmātaṃ satkurute bandhaṃ pāradasya na saṃśayaḥ | [RAdhy, 1 201.1]
na kṣīyate muhur dhmāte 'tīvaniścalatāṃ gataḥ | [RAdhy, 1 201.2]
jāryamāṇaśca yaḥ sūtaḥ svayameva nibadhyate | [RAdhy, 1 202.1]
sa hi siddharasānāṃ hi dehaloho nibadhyati | [RAdhy, 1 202.2]
mṛgasyākṛṣṇanetre ca prarohatyandhacakṣuṣi | [RAdhy, 1 203.1]
rasābhyakte tayoḥ pīḍā naśyatyandhaśca paśyati | [RAdhy, 1 203.2]
devadānavagandharvasiddhaguhyakakhecaraiḥ | [RAdhy, 1 204.1]
raso vaktre sthito yasya tadgatiḥ khe na hanyate | [RAdhy, 1 204.2]
mriyate na viṣeṇāpi dahyate naiva vahninā | [RAdhy, 1 205.1]
ākāśe siddhavidyasya mṛto jīvati tatkṣaṇāt | [RAdhy, 1 205.2]
maṇimantrauṣadhebhyo 'pi prabhāvātiśayo mahān | [RAdhy, 1 206.1]
mṛtasaṃjīvano nāma rasabandhaḥ prakīrtitaḥ | [RAdhy, 1 206.2]
baddhasūtacatuḥṣaṣṭipalāny āvartayet sudhīḥ | [RAdhy, 1 207.1]
hemarājicatuḥṣaṣṭipalāny āvartayet pṛthak | [RAdhy, 1 207.2]
ḍhālayeddhemarājiṃ tāṃ baddhasūtadravopari | [RAdhy, 1 208.1]
raktaṣoṭo bhavatyevaṃ saṃskāraḥ sāraṇo mataḥ | [RAdhy, 1 208.2]
tāramadhyagataṃ kṛtvā pūrvavatpātayedrasam | [RAdhy, 1 209.1]
hemapiṣṭānusaṃpiṣṭaṃ kumārīrasamarditam | [RAdhy, 1 209.2]
uparisthasya bhāṇḍasya budhnasaṃlepitaṃ dhruvam | [RAdhy, 1 210.1]
evaṃ tu gandhakaṃ tāmrarajate hāṭake tathā | [RAdhy, 1 210.2]
punaḥ punastathā pātyaṃ cetthaṃ saṃsārayettataḥ | [RAdhy, 1 210.3]
raktaṣoṭasya yāvanto gadyāṇāḥ sāraṇe kṛte | [RAdhy, 1 211.1]
dvighnāḥ śuddhaśilāyāste bhṛśaṃ cūrṇīkṛtā muhuḥ | [RAdhy, 1 211.2]
vistīrṇakācakūpyāṃ tad deyaṃ cūrṇamuparyadhaḥ | [RAdhy, 1 212.1]
raktaṣoṭaṃ ca tadgarbhe kṣiptvāsya cābhracācikam | [RAdhy, 1 212.2]
kūpikāyāṃ veṣṭanāni sapta deyāni ca mṛdaḥ | [RAdhy, 1 213.1]
narapramāṇikaṃ gartaṃ khanitvā chāṇakair bhṛtam | [RAdhy, 1 213.2]
tadgarbhe kūpikāṃ kṣiptvā haṭhāgniṃ jvālayet tataḥ | [RAdhy, 1 214.1]
svāṅgaśītaṃ ca tad grāhyam etanmāraṇam ucyate | [RAdhy, 1 214.2]
saṃskārair manusaṃkhyaiśca sūtaḥ saṃskṛtya māritaḥ | [RAdhy, 1 215.1]
khalve kṣiptvā sa sampiṣṭaḥ procyate pratisāraṇam | [RAdhy, 1 215.2]
māritaṃ mṛtanāgena hema tasyāpi cūrṇakam | [RAdhy, 1 216.1]
yatpratisāraṇe kṣipyam etat krāmaṇam ucyate | [RAdhy, 1 216.2]
nāgavallyāśca patreṇa tadataṃttāmitaram | [RAdhy, 1 217.1]
ratimātraṃ kṣipet kuryānnāgapatrasya veḍhanīm | [RAdhy, 1 217.2]
gālayitvātha taccūrṇaṃ sarvaloheṣu nikṣipet | [RAdhy, 1 218.1]
gālyamāneṣu tāyeta sahasrasya pravedhakam | [RAdhy, 1 218.2]
gālite nāgagadyāṇe sūtagadyāṇakaṃ kṣipet | [RAdhy, 1 219.1]
taccūrṇamadhye kṣeptavyo gadyāṇo gaṃdhakasya ca | [RAdhy, 1 219.2]
sarjikāyāśca gadyāṇe milite syāccatuṣṭayam | [RAdhy, 1 220.1]
cūrṇaṃ sampiṣya kartavyaṃ jalenāloḍayettataḥ | [RAdhy, 1 220.2]
śarāvasampuṭe kṣiptvā nīrandhravastramṛtsnayā | [RAdhy, 1 221.1]
hastapramāṇikaṃ gartaṃ khanitvā chāṇakairbhṛtam | [RAdhy, 1 221.2]
śarāvasampuṭaṃ garte kṣiptvāgnirjvālayettataḥ | [RAdhy, 1 222.1]
svāṅgaśītaṃ gṛhītvā tat kartavyaṃ sūkṣmacūrṇakam | [RAdhy, 1 222.2]
gālite viddhasūte'tha kṣiptvā sarṣapamātrakam | [RAdhy, 1 223.1]
evaṃ kṛte ca sūtasyodghāṭanaṃ jāyate dhruvam | [RAdhy, 1 223.2]
jīvaśulvasya bhāgaikaṃ dvau bhāgau śuddhahemajau | [RAdhy, 1 224.1]
bhāgatrayaṃ samāvartapattraṃ kuryāt sujadukam | [RAdhy, 1 224.2]
nimbukānāṃ rasaiḥ kṣuttvā yannāgaṃ śilayā mṛtam | [RAdhy, 1 225.1]
tena lepaḥ pradātavyo jaḍapattrasya pakṣayoḥ | [RAdhy, 1 225.2]
citrakūṭasya ṣaḍbhāgaṃ bhāgaikaṃ lavaṇasya ca | [RAdhy, 1 226.1]
samabhāgena saṃcūrṇya bhartavyā sthālikā tataḥ | [RAdhy, 1 226.2]
liptaṃ pattraṃ ca tanmadhye bruḍantaṃ cordhvagaṃ kṣipet | [RAdhy, 1 227.1]
śarāve'dhomukhe datte kaṇṭhaṃ nīrandhrayenmṛdā | [RAdhy, 1 227.2]
tato hy adhomukhīṃ dadyāccharāvopari ḍhaṅkaṇīm | [RAdhy, 1 228.1]
sthālikādhaścaturyāmaṃ haṭhāgniṃ jvālayedadhaḥ | [RAdhy, 1 228.2]
vidhinā hi ca tenaivaṃ pattraṃ phāḍītrayaṃ bhavet | [RAdhy, 1 229.1]
gṛhītvā madhyamāṃ phāḍīṃ pakṣaphāḍīdvayaṃ tyajet | [RAdhy, 1 229.2]
madhyaphāḍyāśca cūrṇena hemarājir bhaved dhruvam | [RAdhy, 1 230.1]
catuḥṣaṣṭyaṃśadānena jāryaścāṣṭaguṇo rasāt | [RAdhy, 1 230.2]
nāgarājistu sāmānyā mākṣikī madhyamā smṛtā | [RAdhy, 1 231.1]
uttamā ghoṣarājiśca yaḥ prakāśāttaduttamā | [RAdhy, 1 231.2]
palaikaṃ tīkṣṇalohasya kāṃsyasyāpi paladvayam | [RAdhy, 1 232.1]
palāni nava tāmrasya pittalasya palatrayam | [RAdhy, 1 232.2]
śilayā mṛtanāgasya tithisaṃkhyāpalāni ca | [RAdhy, 1 233.1]
triṃśatpalāni mūṣāyāḥ prakṣipyāvartayet sudhīḥ | [RAdhy, 1 233.2]
tataḥ suvarṇamākṣīkaṃ sārdhasaptapalāni ca | [RAdhy, 1 234.1]
stoke stokena kṣiptvātha śanaiścāvartayet sudhīḥ | [RAdhy, 1 234.2]
yāvatastāmrabhāgasya tatsamānaṃ yadā bhavet | [RAdhy, 1 235.1]
stokaḥ prakāśarājiḥ syāt prathamā parikīrtitā | [RAdhy, 1 235.2]
tīkṣṇalohasya cūrṇena samānaṃ kāṃsyacūrṇakam | [RAdhy, 1 236.1]
prakṣipyāvartya mūṣāyāṃ kriyate caikapiṇḍakam | [RAdhy, 1 236.2]
piṇḍādardhaguṇaṃ nāgaṃ kṣiptvā jāryaṃ punaḥ punaḥ | [RAdhy, 1 237.1]
ghoṣarājir bhavejjīrṇe nāge kāṃsyācca ṣaḍguṇe | [RAdhy, 1 237.2]
śuddhatāmrasya catvāri palānyāvartayet pṛthak | [RAdhy, 1 238.1]
thūthāpalāni catvāri mākṣikaṃ ca catuḥpalam | [RAdhy, 1 238.2]
palāṣṭānāṃ kṛtaṃ cūrṇaṃ stoke stokena prakṣipet | [RAdhy, 1 239.1]
tāmraśeṣaṃ bhavedyāvadrājirmākṣīkajā matā | [RAdhy, 1 239.2]
yāvacchulvasya bhāgaikaṃ śanairāvartayetpṛthak | [RAdhy, 1 240.1]
śilayā mṛtanāgāṣṭau thūthābhāgacatuṣṭayam | [RAdhy, 1 240.2]
piṣṭvā cūrṇīkṛte śulbe stokastokena prakṣipet | [RAdhy, 1 241.1]
nāgarājir bhavecceyam [... au12 Zeichenjh] | [RAdhy, 1 241.2]
rājyabhyucchritalohānāṃ cūrṇaṃ kāryaṃ sadā budhaiḥ | [RAdhy, 1 242.1]
tajjaiśca rājirekaikā jāryā cāṣṭaguṇā rasāt | [RAdhy, 1 242.2]
atha khāparasattvapātanavidhiḥ | [RAdhy, 1 243.1]
maṇaikaṃ rasakasyātha nṛmūtreṇa dinatrayam | [RAdhy, 1 243.2]
kvāthayitvātape śuṣkaṃ yāmaṃ dugdhena pācayet | [RAdhy, 1 243.3]
śuṣkaṃ cūrṇīkṛtaṃ tasmin kṣepyo'ṣṭāṃśaḥ khalasya ca | [RAdhy, 1 244.1]
ṭaṅkaṇakṣāraturyāṃśo 'ṣṭāṃśaḥ pūrvaguḍasya ca | [RAdhy, 1 244.2]
sādhite ye mṛdo mūṣe kacūlākāravartule | [RAdhy, 1 245.1]
ekasyāścāntare kṣiptvā mūṣāṃ cūrṇasya vartatām | [RAdhy, 1 245.2]
aparasyāṃ punarnālaṃ mūrdhaṃ caturdaśāṅgulam | [RAdhy, 1 246.1]
mṛnmayaṃ chidraṃ budhne vinyasettāmadhomukhīm | [RAdhy, 1 246.2]
niraghnatat samastaṃ ca parito vastramṛtsnayā | [RAdhy, 1 247.1]
yantras tumbīnalīnāṃ vai kartavyaḥ sattvapātane | [RAdhy, 1 247.2]
koṭhīmadhye kṣipedyantraṃ babbūlakhadirāvalīm | [RAdhy, 1 248.1]
prabhṛtīnāṃ mṛtāṅgāraiḥ pūrṇaṃ pūrṇaṃ dhamenmuhuḥ | [RAdhy, 1 248.2]
sadṛśaiśca vidhṛtyāstumbīnalīmadhyato mukhīm | [RAdhy, 1 249.1]
mūṣāmadhyād dhṛtaṃ yāvatsarvaṃ veṣāparīyakam | [RAdhy, 1 249.2]
atha manaḥśilāsattvapātanavidhiḥ | [RAdhy, 1 250.1]
śreṣṭhā kaṇayarī khalve peṣyā manaḥśilā budhaiḥ | [RAdhy, 1 250.2]
pidadhyād abhrakeṇāsyaṃ tāṃ kṣiptvā kācakumpake | [RAdhy, 1 250.3]
dadyāt salavaṇaṃ dagdhāśmacūrṇaṃ mastakopari | [RAdhy, 1 251.1]
vastramṛttikayā limpet samagramapi kumpakam | [RAdhy, 1 251.2]
bhaṅktvā pakvaghaṭaṃ kaṇṭhe muktvā mṛlliptakumpakam | [RAdhy, 1 252.1]
haṭhāgnir jvālanīyo 'dho yāmaṃ dvādaśakaṃ maṇe | [RAdhy, 1 252.2]
kumpodaraṃ bhavedriktaṃ sattvaṃ galati kaṇṭhake | [RAdhy, 1 253.1]
kumpaṃ bhaṅktvā śilāsattvaṃ grāhyaṃ yatnena dhīmatā | [RAdhy, 1 253.2]
bhāvenāpi mṛto bheko yatra kutrāpi labhyate | [RAdhy, 1 254.1]
sphaṭikaṣṭaṅkaṇakṣāras tasya khoṭās tu sūkṣmakāḥ | [RAdhy, 1 254.2]
bhekodaraṃ vidāryātha te kṣepyāḥ sūkṣmakhoṭakāḥ | [RAdhy, 1 255.1]
ghṛtatailādinā digdhaṃ sthālyāṃ bhekaṃ kṣipecca tat | [RAdhy, 1 255.2]
pradhvarāṃ ḍhaṅkaṇīṃ dattvā sthālī bhūmau nikhanyate | [RAdhy, 1 256.1]
bhuvaḥ sthālīṃ samākṛṣya hy atītaiḥ ṣaṣṭivāsaraiḥ | [RAdhy, 1 256.2]
sthālyā madhyād viśudhyaivaṃ grāhyaṃ tacca samagrakam | [RAdhy, 1 257.1]
kharale prakṣipya tatsarvaṃ peṣṭavyaṃ cātisūkṣmakam | [RAdhy, 1 257.2]
gālayitvātha gadyāṇaṃ himajaṃ tithivarṇakam | [RAdhy, 1 258.1]
tanmadhye bhekacūrṇasya vallaḥ kṣepyo vicakṣaṇaiḥ | [RAdhy, 1 258.2]
na bandho jāyate hemno jātaṃ taddravarūpitam | [RAdhy, 1 259.1]
iyaṃ hemadrutir jātā tajjñairniṣpāditā kila | [RAdhy, 1 259.2]
hemāntarnihite valle yathā syātkāñcanī drutiḥ | [RAdhy, 1 260.1]
kāntalohe tathā rūpye vaṅge nāge tathaiva ca | [RAdhy, 1 260.2]
tāmre ṣaṭsvapi loheṣu cūrṇaṃ ṣoḍaśavedhakam | [RAdhy, 1 261.1]
ṣaṇṇāṃ madhyācca lohāṇāṃ kasyāpyekasya gālite | [RAdhy, 1 261.2]
gadyāṇe vastramātraṃ ca prakṣiped bhekacūrṇakam | [RAdhy, 1 262.1]
tallohaṃ dravarūpaṃ syāttannāmnaiva drutirbhavet | [RAdhy, 1 262.2]
ṣaḍlohadrutistajjñaiḥ kṛtā bhavet sakarmaṇā | [RAdhy, 1 263.1]
anayā yāni karmāṇi vakṣyante tāni dhātuṣu | [RAdhy, 1 263.2]
pītāṅgādeva dālīṃ ca pañcāṅgāṃ kuru khaṇḍaśaḥ | [RAdhy, 1 264.1]
karpare jvālayitvā ca kartavyaṃ bhasma sūkṣmakam | [RAdhy, 1 264.2]
śeṣānte eva pañcāṅgāṃ niśāhvāyāṃ ca vartayet | [RAdhy, 1 265.1]
tadrasenaiva dātavyā bhāvanāsyaiva bhasmanaḥ | [RAdhy, 1 265.2]
gālite caikagadyāṇe tithivarṇe ca hemaje | [RAdhy, 1 266.1]
prakṣipte bhasmano vallaṃ vallaṃ ca prakṣipet punaḥ | [RAdhy, 1 266.2]
evaṃ gadyāṇamadhye ca jāryo gadyāṇakaḥ sadā | [RAdhy, 1 267.1]
itthaṃ hemadrutirjātā sarvaloheṣvayaṃ vidhiḥ | [RAdhy, 1 267.2]
jvālayetkarpare śvetaṃ devadālyaṅgapañcakam | [RAdhy, 1 268.1]
gomūtrairbhāvanā deyā bhasmanastvekaviṃśatiḥ | [RAdhy, 1 268.2]
tataḥ ṣaṭsvapi loheṣu kāryaḥ prāgudito vidhiḥ | [RAdhy, 1 269.1]
jāyate ṣaṭsu loheṣu drutirevaṃ na saṃśayaḥ | [RAdhy, 1 269.2]
nāgaṃ manaḥśilā hanti haritālaṃ ca vaṅgakam | [RAdhy, 1 270.1]
hiṅgulena tathā lohaṃ tāmraṃ ca śuddhagandhakam | [RAdhy, 1 270.2]
rūpyaṃ ca tilamākṣīkaṃ svarṇaṃ nāgena hanyate | [RAdhy, 1 271.1]
yathā tāmravidhiḥ proktaḥ sa vidhiḥ pañcamāraṇe | [RAdhy, 1 271.2]
pattraṃ tāmrasya cūrṇaṃ vā kṛtvā muñcetpṛthak sudhīḥ | [RAdhy, 1 272.1]
śuddhagandhakacūrṇaṃ ca tāmrācca dviguṇīkṛtam | [RAdhy, 1 272.2]
kṣuṇṇaṃ rasena kumāryā dugdhena tadasaṃbhave | [RAdhy, 1 273.1]
tasya pūpādvayasyāntaḥ prakṣipet tāmrapattrakam | [RAdhy, 1 273.2]
śarāvasampuṭasyāntastat kṣiptvā lipya mṛtsnayā | [RAdhy, 1 274.1]
saṃdhiṃ vastramṛdā liptvā kaṭāhe tatkṣipet puṭam | [RAdhy, 1 274.2]
chāṇakāni kaṭāhītat kṣiptvāgniṃ jvālayettataḥ | [RAdhy, 1 275.1]
jvalite śītalībhūte tāmraṃ grāhyaṃ mṛtaṃ budhaiḥ | [RAdhy, 1 275.2]
atha tridhānnapathyahīrakakaraṇaṃ pañcadhāmāraṇam | [RAdhy, 1 276.1]
bījapūrasya yadvṛntaṃ kuryāduttārya randhrakam | [RAdhy, 1 276.2]
tanmadhye hīrakaṃ jātyaṃ kṣiptvā vṛntena chādayet | [RAdhy, 1 276.3]
bījapūraṃ samagraṃ tu veṣṭayedvastramṛtsnayā | [RAdhy, 1 277.1]
dairghye cādhastathā vyāse gartaṃ hastapramāṇakam | [RAdhy, 1 277.2]
chāṇakaiḥ sthāpitaiḥ pūrṇe tadgarte bījapūrakam | [RAdhy, 1 278.1]
pidadhyātkarpareṇāsyaṃ madhye vahniṃ kṣipettataḥ | [RAdhy, 1 278.2]
jvalitvā śītalībhūte navanavair bījapūrakaiḥ | [RAdhy, 1 279.1]
punaḥ punaḥ prakartavyo navavelamayaṃ vidhiḥ | [RAdhy, 1 279.2]
nisāhāyāṃ ca saṃvartya susūkṣmā vaḍhavāikā | [RAdhy, 1 280.1]
tatpiṇḍāntaḥ kṣipedvarjaṃ piṇḍaḥ śarāvasampuṭe | [RAdhy, 1 280.2]
bhartavyā prākkṛtā gartā chāṇakaiḥ sthāpitaiḥ punaḥ | [RAdhy, 1 281.1]
tatpṛṣṭhaṃ vastramṛlliptaṃ gartāṃ garbhe pacet sudhīḥ | [RAdhy, 1 281.2]
nūnnābhir vaḍavāibhir navadhā saṃpacenmuhuḥ | [RAdhy, 1 282.1]
tato rājabadaryāśca śākhā kisalayātmikā | [RAdhy, 1 282.2]
tāṃ gṛhītvātha tadgarbhe randhraṃ kuryādvicakṣaṇaḥ | [RAdhy, 1 283.1]
nesahiṅgum adhaścordhvaṃ dattvā taṃ hīrakaṃ kṣipet | [RAdhy, 1 283.2]
vastramṛdātha nīrandhraśākhākisalayaṃ tataḥ | [RAdhy, 1 284.1]
prākpramuktagartāyāṃ navadhā pūrvarītijā | [RAdhy, 1 284.2]
nesahiṅgumaye khoṭe randhraṃ kṛtvātha hīrakam | [RAdhy, 1 285.1]
kṣiptvāsyaṃ hiṅgunācchādya muṣarimāṣapīṭhikā | [RAdhy, 1 285.2]
kṣiptvā tattailasampūrṇe pātre'gniṃ jvālayedadhaḥ | [RAdhy, 1 286.1]
yuktyaivaṃ navadhā kāryaṃ hiṅgukhoṭe nave nave | [RAdhy, 1 286.2]
vidhinā tripatho jātyo hīrako jāyate sphuṭam | [RAdhy, 1 287.1]
thūthāviḍena sampiṣya rase jārayate sudhīḥ | [RAdhy, 1 287.2]
karṇebhyo mahiṣīnāṃ ca malā grāhyāḥ samagrakāḥ | [RAdhy, 1 288.1]
taiśca sampattido hīrān jātyān saṃveṣṭayet sudhīḥ | [RAdhy, 1 288.2]
sūraṇakṣudrakandeṣu tat kṣiptvā vastramṛtsnayā | [RAdhy, 1 289.1]
veṣṭayitvā puṭaṃ deyaṃ bhūmau kurkuṭasaṃnibham | [RAdhy, 1 289.2]
vāraṃ vāraṃ śrutimalaiḥ sūraṇakṣudrakandakaiḥ | [RAdhy, 1 290.1]
vastramṛdbhirnavīnābhirdātavyāni puṭāni ca | [RAdhy, 1 290.2]
ekaviṃśativāraiśca bhūmau kurkuṭakaiḥ puṭaiḥ | [RAdhy, 1 291.1]
vidhīyante sukhenaiva hīrāś cānnapathā budhaiḥ | [RAdhy, 1 291.2]
yā bhūmyā mardakī tasyā mṛdupattrāṇi vartayet | [RAdhy, 1 292.1]
tatpiṇḍyāntar vinikṣipya hīrakān kuru golakam | [RAdhy, 1 292.2]
taṃ śarāvapuṭe kṣiptvā saṃdhikarpaṭamṛtsnayā | [RAdhy, 1 293.1]
veṣṭayitvā puṭo deyo bhūmau kurkuṭasaṃnibhaḥ | [RAdhy, 1 293.2]
nūtanair nūtanairmuhuḥ sarvaiścatuḥṣaṣṭipuṭāni ca | [RAdhy, 1 294.1]
kurkuṭānyeva deyāni hīrāścānnapathīkṛtāḥ | [RAdhy, 1 294.2]
agninā dahyate naiva bhajyate na hato ghanaiḥ | [RAdhy, 1 295.1]
jale bruḍati naivāyaṃ duḥśakyo hi parīkṣitum | [RAdhy, 1 295.2]
līlakaṃ hastayoḥ kṣiptvā hīrakānāṃ ca viṃśatiḥ | [RAdhy, 1 296.1]
hastābhyāṃ mardanīyāste na syur nistejasaśca ye | [RAdhy, 1 296.2]
yeṣvekā na bhavedrekhā te jātyā hīrakāḥ smṛtāḥ | [RAdhy, 1 297.1]
karparaṃ pakvam ānīya gartāḥ kāryāstvanekaśaḥ | [RAdhy, 1 297.2]
jātyahīrān kṣipetteṣu tatastu mṛtajīvibhiḥ | [RAdhy, 1 298.1]
dhmātvā dhmātvā śikhivarṇaṃ kāryaṃ tajjñaiśca karparam | [RAdhy, 1 298.2]
nṛmūtraṃ thauharaṃ dugdhaṃ tulyamekatra miśritam | [RAdhy, 1 299.1]
tābhyāṃ vidhmāpayed dhmātaṃ karparaṃ ca muhurmuhuḥ | [RAdhy, 1 299.2]
karpareṣu navīneṣu gartānkṛtvātha hīrakān | [RAdhy, 1 300.1]
tāneva dhmāpayet kṣiptvā dhmātān miśreṇa chaṇṭayet | [RAdhy, 1 300.2]
yuktyānayā saptavāraṃ dhmātvā vidhmāpayenmuhuḥ | [RAdhy, 1 301.1]
tādṛśāḥ prathame dhmāne jāmbulāḥ syur dvitīyake | [RAdhy, 1 301.2]
nistejasastṛtīye turye tryasrāśca vartulāḥ | [RAdhy, 1 302.1]
pañcame chāṇikā chinnāśchidyante hīrakā dhruvam | [RAdhy, 1 302.2]
hastābhyāṃ marditāḥ ṣaṣṭhe bhajyante saptame punaḥ | [RAdhy, 1 303.1]
bhasmībhūtāstatasteṣāṃ prakṣepyaṃ bhasma kumpake | [RAdhy, 1 303.2]
gandhakāmalasārākhyo haritālo manaḥśilā | [RAdhy, 1 304.1]
turyaḥ suvarṇamākṣīkaḥ kartavyāḥ samatulyakāḥ | [RAdhy, 1 304.2]
catvāro vāriṇā piṣṭvā kāryāste rābasadṛśāḥ | [RAdhy, 1 305.1]
puṣpālyā ghanapuṣpāṇi nisāhāyāṃ pravartayet | [RAdhy, 1 305.2]
piṇḍaṃ piṣṭasya kṛtvātha tanmadhye jātyahīrakān | [RAdhy, 1 306.1]
kṣiptvātha golakaṃ kṛtvā vajramūṣāntare kṣipet | [RAdhy, 1 306.2]
dhmātāṃ tāmagnivarṇābhāṃ rābāmadhye kṣipenmuhuḥ | [RAdhy, 1 307.1]
evamitthaṃvidhiḥ kāryo vārānekacaturdaśa | [RAdhy, 1 307.2]
anāyāsena vajrāṇi bhasmāni syur na saṃśayaḥ | [RAdhy, 1 308.1]
cūrṇaṃ vidhāya teṣāṃ ca prakṣipetkumpake sudhīḥ | [RAdhy, 1 308.2]
ketakīnāṃ stanāneva nisāhāyāṃ jalaṃ vinā | [RAdhy, 1 309.1]
vartayitvā raso grāhyo vastrapūto hi nirmalaḥ | [RAdhy, 1 309.2]
rasenānena sūkṣmā ca vartanīyā manaḥśilā | [RAdhy, 1 310.1]
tayā saṃveṣṭya vajrāṇi vajramūṣāntare kṣipet | [RAdhy, 1 310.2]
vidhmāpyārkadugdhena dhmātāṃ tām agninibhāṃ kṛtām | [RAdhy, 1 311.1]
evamicchanmuhuḥ kāryaḥ saptavelam ayaṃ vidhiḥ | [RAdhy, 1 311.2]
sadvajrāṇi mriyante ca sukhasādhyāni niścitam | [RAdhy, 1 312.1]
tacca cūrṇaṃ kumpe kṣepyaṃ mṛtahīrakasambhavam | [RAdhy, 1 312.2]
mandārārkāstu ye śvetāsteṣāṃ mūlāni dāhayet | [RAdhy, 1 313.1]
jvālyamāneṣu teṣu taiśca kartavyā mṛtajīvinaḥ | [RAdhy, 1 313.2]
teṣvagālepane teṣu kāryā yatnena gartakāḥ | [RAdhy, 1 314.1]
teṣu vajrāṇi vinyasyāgniṣṭe sauvarṇake kṣipet | [RAdhy, 1 314.2]
āmbilyāulibabulaiḥ saṃpatyāmṛtajīvibhiḥ | [RAdhy, 1 315.1]
suvajrānagninā dhmātvā kvāthe kaulatthake kṣipet | [RAdhy, 1 315.2]
sukhenātha tayā yuktyā māryaṃ te hīrakā budhaiḥ | [RAdhy, 1 316.1]
bhasmībhūtaṃ tu vastrāṇi cūrṇaṃ kṣepyaṃ ca kumpake | [RAdhy, 1 316.2]
agnisaṃyuktamūlāni mukhāulyāḥ samānayet | [RAdhy, 1 317.1]
śrīkhaṇḍaṃ gharṣayet teṣāṃ sasardhena pralepayet | [RAdhy, 1 317.2]
vajramūṣāṃ taraṃgagarbhe prakṣipyo jātyahīrakaḥ | [RAdhy, 1 318.1]
kṣiptvā śrīkhaṇḍaśeṣārdhaṃ mūṣāmagniṣṭake kṣipet | [RAdhy, 1 318.2]
dhmātvādyāgninibhāṃ kṛtvā vajridugdhena ḍhālayet | [RAdhy, 1 319.1]
sukhenāthānayā yuktyā mriyante jātyahīrakāḥ | [RAdhy, 1 319.2]
tasmiṃsteṣāṃ kṛte cūrṇaṃ prakṣipetkumpake sudhīḥ | [RAdhy, 1 320.1]
yo vajrabhasmanā karma prabhāvo 'gre bhaviṣyati | [RAdhy, 1 320.2]
sthālikāyāṃ kṣiped dugdhaṃ baddhvā śaithilyadātharam | [RAdhy, 1 321.1]
dāthare gandhakaṃ kṣiptvā lipetkaṇṭhaṃ mṛdā dṛḍham | [RAdhy, 1 321.2]
agniṣṭaṃ copari kṣiptvā jvālayed ghaṭikādvayam | [RAdhy, 1 322.1]
yāvad vyeti payo madhye sa śuddho gandhako bhavet | [RAdhy, 1 322.2]
karṣe kuṇḍalikāyā vā ghṛtenābhyajya gandhakam | [RAdhy, 1 323.1]
kṣiptvādho jvālayettāvadyāvattailopamo bhavet | [RAdhy, 1 323.2]
tailābho ḍhālyate dugdhaṃ jāyate śuddhagandhakaḥ | [RAdhy, 1 324.1]
prakāradvayasaṃśuddho'dhikṛto rasakarmaṇi | [RAdhy, 1 324.2]
nimbukānāṃ rasaiḥ kṣālyaṃ yat kiṃcittāmrapātrakam | [RAdhy, 1 325.1]
kṛtvā cātyujjvalaṃ tatra śuddhaṃ rasarantīṃ kṣipet | [RAdhy, 1 325.2]
saṃśuddhāṃ gandhakarantīṃ kṣiptvāṅgulyā pramardayet | [RAdhy, 1 326.1]
vidhinaivaṃ muhuḥ kāryā pīṭhā gandhakasūtayoḥ | [RAdhy, 1 326.2]
gandhakāmalasārasya tathā śuddharasasya ca | [RAdhy, 1 327.1]
pratyekaṃ viṃśagadyāṇān khalve ekatra mardayet | [RAdhy, 1 327.2]
tān kṛtvā kajjalīṃ sūkṣmāṃ vāsasā gālayettataḥ | [RAdhy, 1 328.1]
hemavallyāśca kandānāṃ śrīkhaṇḍena rasena vā | [RAdhy, 1 328.2]
piṣṭvā syāt kajjalīpiṣṭaṃ pīṭhī prakṣālya sārajā | [RAdhy, 1 329.1]
prakāradvayaṃ saṃdṛṣṭvā pīṭhī gandhakasambhavā | [RAdhy, 1 329.2]
mṛduvartitapattrāṇi pātālasya gurutmanā | [RAdhy, 1 330.1]
piḍyāṃ piṣṭasya kṣiptvaināṃ pīṭhīṃ kṛtvā ca golakam | [RAdhy, 1 330.2]
taṃ śarāvapuṭe kṣipet saṃdhikarpaṭamṛtsnayā | [RAdhy, 1 331.1]
nīrandhrajvaladaṅgāraiḥ puṭaṃ deyaṃ ca kaukkuṭam | [RAdhy, 1 331.2]
svāṅgaśītīkṛtaṃ cūrṇaṃ prakṣipetkumpake sudhīḥ | [RAdhy, 1 332.1]
rūpyasya ca catuḥṣaṣṭirgālyā gadyāṇakāstathā | [RAdhy, 1 332.2]
tanmadhye caikagadyāṇe pīṭhīcūrṇe niveśite | [RAdhy, 1 333.1]
tithivarṇaṃ bhaveddhema niścitaṃ naiṣa saṃśayaḥ | [RAdhy, 1 333.2]
iti gandhakajā pīṭhī catuḥṣaṣṭyaṃśavedhikā | [RAdhy, 1 334.1]
hemakartṝṇi karmāṇi jāyante saṃgatāni vai | [RAdhy, 1 334.2]
utkṛṣṭasarjikā turyamapānāṃ sūkṣmacūrṇakam | [RAdhy, 1 335.1]
kṣiptvā sthālyāṃ hi saṃdhyāyāṃ kumbhamānaṃ jalaṃ kṣipet | [RAdhy, 1 335.2]
tyaktavyaṃ kābasammanītāryasajjikāpayaḥ | [RAdhy, 1 336.1]
utkṛṣṭāśmanā vedāsteṣāṃ cūrṇaṃ tu sūkṣmakam | [RAdhy, 1 336.2]
gandhakāmalasārasya maṇaikaṃ sūkṣmacūrṇakam | [RAdhy, 1 337.1]
kṣiptvaivātra hyubhe cūrṇe piṣṭvā caikātmatāṃ nayet | [RAdhy, 1 337.2]
kṣipetpañcamaṇān sthālyāṃ yasyāṃ matighaṭadvayam | [RAdhy, 1 338.1]
svarjikā jalamanyasyāṃ muktvā cullyopari kṣipet | [RAdhy, 1 338.2]
eraṇḍatailavattailam uparyāyāti gandhakam | [RAdhy, 1 339.1]
tatsthālyā muhurādāya kṣipecchītaṃ ca kūmpake | [RAdhy, 1 339.2]
śuddhasūtasya gadyāṇān bhūdhare daśa vinyaset | [RAdhy, 1 340.1]
gandhatailasya gadyāṇaṃ dadyātkoḍīyakaṃ mukhe | [RAdhy, 1 340.2]
sandhau vastraṃ mṛdā liptvā caturbhiḥ chāṇakaiḥ puṭam | [RAdhy, 1 341.1]
dātavyaṃ cānayā rītyā vāraṃ vāram puṭaṃ śatam | [RAdhy, 1 341.2]
prakṣipettailagadyāṇaṃ gandhakaṃ ca puṭe puṭe | [RAdhy, 1 342.1]
mukhe koḍīyakaṃ dadyānnavāṃ vastramṛdaṃ muhuḥ | [RAdhy, 1 342.2]
tailaṃ sūtena saṃjīrṇaṃ daśaghnaṃ gandhakaṃ śanaiḥ | [RAdhy, 1 343.1]
hemarājestato vallyā daśa kṣepyāḥ puṭe puṭe | [RAdhy, 1 343.2]
pūrvarītyā puṭaṃ deyaṃ turyaturyaiśca chāṇakaiḥ | [RAdhy, 1 344.1]
hemarājeśca sūtena karṣo jīrṇaścatuḥpuṭaḥ | [RAdhy, 1 344.2]
śuddharūpyasya patrāṇi amunā dravarūpiṇā | [RAdhy, 1 345.1]
liptvā śrāvapuṭe kṣiptvā tatsaṃdhiṃ vastramṛtsnayā | [RAdhy, 1 345.2]
liptvā bhūmau pradātavyaṃ chāṇakaiḥ kaukkuṭaṃ puṭam | [RAdhy, 1 346.1]
tithivarṇaṃ bhaveddhema kartavyā naiva saṃśayaḥ | [RAdhy, 1 346.2]
bhāgā dvādaśa rūpyasya tathā tāmrasya ṣoḍaśa | [RAdhy, 1 347.1]
gālayenmiśritān vajramūṣāyāmaṣṭaviṃśatim | [RAdhy, 1 347.2]
khoṭaścandrārkanāmābhūttasya patrāṇi kārayet | [RAdhy, 1 348.1]
ekāṅgulāni saṃlipya jīrṇahemākhyarājinā | [RAdhy, 1 348.2]
tāni śrāvapuṭe kṣiptvā tatsandhiṃ vastramṛtsnayā | [RAdhy, 1 349.1]
liptvā bhūmau pradātavyaṃ chāṇakaiḥ kaukkuṭaṃ puṭam | [RAdhy, 1 349.2]
prakāreṇa dvitīyena hemasyāttithivarṇakam | [RAdhy, 1 350.1]
atha pittalapatrāṇi liptvā yuktyānayā tathā | [RAdhy, 1 350.2]
kaukkuṭena puṭenaiva hema syāttithivarṇakam | [RAdhy, 1 351.1]
evaṃ gandhakatailena tridhā hema prajāyate | [RAdhy, 1 351.2]
nālaṃ ca gostanākāraṃ madhye vartulakairdhṛtam | [RAdhy, 1 352.1]
vartulāṃ vajramūṣāṃ ca pūrvaṃ kuryādvicakṣaṇaḥ | [RAdhy, 1 352.2]
daśaghnaṃ gandhakaṃ tailaṃ hemarājeśca karṣakaḥ | [RAdhy, 1 353.1]
yena jīrṇaśca tatsarvaṃ mūṣāyāṃ prakṣipedrasam | [RAdhy, 1 353.2]
kṣipecca kaṅguṇītailaṃ yathā bruḍati pāradaḥ | [RAdhy, 1 354.1]
mūṣāmagniṣṭake dhmāyādaṅgāraiḥ paripūrite | [RAdhy, 1 354.2]
yāvattolyo hi sūtaḥ syāttattolyāṃ hemarājikām | [RAdhy, 1 355.1]
gālayitvānyamūṣāyāṃ vajramūṣāntare kṣipet | [RAdhy, 1 355.2]
khoṭā bhūdhavidhānena sahasrasya pravedhakaḥ | [RAdhy, 1 356.1]
tāratāmrādināgānāṃ gadyāṇānāṃ sahasrakam | [RAdhy, 1 356.2]
pratyekaṃ pṛthaggālyānāṃ tanmadhye ṣoṭasambhavaḥ | [RAdhy, 1 357.1]
gadyāṇaikapṛthak kṣepyo hema syāduttamaṃ pṛthak | [RAdhy, 1 357.2]
utkṛṣṭasarjikākṣāramaṇānāṃ sūkṣmacūrṇakam | [RAdhy, 1 358.1]
saṃdhyāyāṃ tu maṇaṃ sthālyāṃ kumbhamānaṃ jalaṃ kṣipet | [RAdhy, 1 358.2]
prātastyaktvā rasaṃ tyaktvā bhūyo'pi prakṣipenmaṇam | [RAdhy, 1 359.1]
evaṃ ṣaḍvāsare kuryāt ṣaṇmaṇaṃ sarjikājalam | [RAdhy, 1 359.2]
nītā ye ca jalaṃ śeṣam atyacchaṃ kurute sudhīḥ | [RAdhy, 1 360.1]
gandhakāmalasāro'pi vāriṇā tena peṣayet | [RAdhy, 1 360.2]
taṃ ca vārinibhaṃ kuryātprakṣipetkuṃpake sudhīḥ | [RAdhy, 1 361.1]
kumbhavastramṛdāveṣṭya dattvāsye cāmracātikām | [RAdhy, 1 361.2]
ahorātraṃ jvalatyagniṃ channā yatra ca cūhyake | [RAdhy, 1 362.1]
nikṣipya kuṃpakaṃ garbhe rakṣā deyā ṣaḍaṅgulām | [RAdhy, 1 362.2]
nikṣiptaśca rahāsmoyann ekaviṃśativāsarān | [RAdhy, 1 363.1]
vilagnaḥ sarjikākṣāraḥ kumpyantaḥ parito bhraman | [RAdhy, 1 363.2]
nālikerajalābho'bhūtpītatoyo hi gandhakaḥ | [RAdhy, 1 364.1]
hṛtipīṭhīti vikhyātaṃ vārigandhakajaṃ tvidam | [RAdhy, 1 364.2]
śuddhasūtasya caturo vallān piṣṭvā ghaṭīdvayam | [RAdhy, 1 365.1]
pītena vāriṇā tena bhasmībhavati pāradaḥ | [RAdhy, 1 365.2]
śuddharūpyasya patrāṇi sūte cānena lepayet | [RAdhy, 1 366.1]
dhmāyācca vajramūṣāyāṃ dhamaṇyā ca vatkṛyām | [RAdhy, 1 366.2]
rūpyaṃ kṛṣṇamayaṃ jātaṃ tasyāṣṭau gadīyāṇakāḥ | [RAdhy, 1 367.1]
utkṛṣṭahemagadyāṇaiḥ sūryasaṃkhyaiḥ samanvitāḥ | [RAdhy, 1 367.2]
gālitā viṃśatiḥ svarṇaṃ bhaveyustithivarṇakam | [RAdhy, 1 368.1]
karpare śuddhasūtaṃ ca kṣiptvādho jvālayenmṛdu | [RAdhy, 1 368.2]
ahorātraṃ mṛduvahnimekaviṃśativāsarān | [RAdhy, 1 369.1]
prākṛtaṃ gandhakaṃ vāri bindumātraṃ kṣipenmuhuḥ | [RAdhy, 1 369.2]
śuddhasūtas tvahorātram ekaviṃśativāsaraḥ | [RAdhy, 1 370.1]
evaṃ niṣpadyate bandhaḥ sūtaḥ ṣoṭaśca jāyate | [RAdhy, 1 370.2]
mṛdu vartaya patrāṇi pātālasya gurutmanā | [RAdhy, 1 371.1]
piṇḍyāṃ piṣṭasya te ṣoṭaṃ kṣiptvā kāryo hi golakam | [RAdhy, 1 371.2]
taṃ sarāvapuṭe kṣiptvā sandhikarpaṭamṛtsnayā | [RAdhy, 1 372.1]
veṣṭayitvā puṭaṃ deyaṃ bhūmau kukkuṭasaṃjñakam | [RAdhy, 1 372.2]
nirdhūmairjvaladaṅgāraiḥ ṣoṭo 'bhūt pītavarṇakaḥ | [RAdhy, 1 373.1]
gālanīyā catuḥṣaṣṭigadyāṇāḥ śuddharūpyajāḥ | [RAdhy, 1 373.2]
tanmadhye ṣoṭagadyāṇe kṣiptaṃ syātsvarṇamuttamam | [RAdhy, 1 374.1]
gāndhikīha drutiḥ pīṭhī catuḥṣaṣṭipravedhikā | [RAdhy, 1 374.2]
godantī haritālāyās tāvat patrāṇi dāpaya | [RAdhy, 1 375.1]
yāvanna syurdvidhā tāni dolāyantre kṣipettataḥ | [RAdhy, 1 375.2]
aśmacūrṇasya yā cāchibhṛtā sthālī tayā dṛḍhā | [RAdhy, 1 376.1]
dolāyantre tathā kāryā vastraṃ bundhe lagenna hi | [RAdhy, 1 376.2]
tajjñena svedanīyāni yāmayugmaṃ haṭhāgninā | [RAdhy, 1 377.1]
svedanasvedanasyānte jalena kṣālayettathā | [RAdhy, 1 377.2]
niḥsaranti yathā tebhyo nīlapītādikṛṣṇikāḥ | [RAdhy, 1 378.1]
sadaivātapaśuṣkāṇi dolāyaṃtre parikṣipet | [RAdhy, 1 378.2]
yaṃtre yaṃtre punastāni svedyāni praharadvayam | [RAdhy, 1 379.1]
luṇayuktyā tu nālena dvivelaṃ svedayettataḥ | [RAdhy, 1 379.2]
tato dugdhe gavādīnāṃ svedayettatkrameṇa ca | [RAdhy, 1 380.1]
kuṣmāṇḍaṃ khaṇḍaśaḥ kṛtvā svedayettadrasena ca | [RAdhy, 1 380.2]
vartanīyāni sāhāyāṃ vaḍavāpyājvalānvitaḥ | [RAdhy, 1 381.1]
susūkṣmāścandanākārāḥ svedayettadrasena ca | [RAdhy, 1 381.2]
śodhanaiḥ pañcabhiḥ śuddhāḥ godaṃtī nirviṣībhavet | [RAdhy, 1 382.1]
hṛdutkledamaśuddhyā sā ghūrmāraṃ ca karoti ca | [RAdhy, 1 382.2]
tāpaṃ ca nāḍisaṃkocam antastāpaṃ karoti ca | [RAdhy, 1 383.1]
ataḥ prāgeva saṃśuddhā haritālāmṛtopamā | [RAdhy, 1 383.2]
śuddhasūtasya catvāri śuddhatālasya viṃśatim | [RAdhy, 1 384.1]
kṣiptvā chāgīvasāyāśca palikārdhe muhurmuhuḥ | [RAdhy, 1 384.2]
caturviṃśatigadyāṇān khalve piṣṭvaikavāsaram | [RAdhy, 1 385.1]
tatsarvaṃ kuṃpake kṣiptvā mukhe karparacātikām | [RAdhy, 1 385.2]
dattvā vastramṛdā limpetkuṃpakaṃ vastramṛtsnayā | [RAdhy, 1 386.1]
ā kaṃṭhaṃ saptadhāveṣṭyaṃ cullyantaḥ prakṣipecca tam | [RAdhy, 1 386.2]
saṃkīrṇoccatarā culhī tathā kāryā navīnakā | [RAdhy, 1 387.1]
dolāyaṃtravadābhāti kumpārdhaṃ culhake yathā | [RAdhy, 1 387.2]
kuṃpakādardhaśca yāmaikaṃ vahnir yojyo mṛdustataḥ | [RAdhy, 1 388.1]
jvālanīyo haṭho vahniryāvadyāmacatuṣṭayam | [RAdhy, 1 388.2]
sattvaṃ proḍḍīya sūtaśca kumpakaṇṭhe lagiṣyati | [RAdhy, 1 389.1]
tatastaṃ kuṃpakaṃ bhaṅktvā kaṃṭhād grāhyaṃ samagrakam | [RAdhy, 1 389.2]
kṣiptvā sthālīvasāyāśca palikārdhaṃ pratikṣaṇam | [RAdhy, 1 390.1]
saptāhaṃ pratyahaṃ piṣṭvā navīne kuṃpake kṣipet | [RAdhy, 1 390.2]
saptadhā saptabhiḥ kuṃpaiḥ kāryaḥ prāgvihito vidhiḥ | [RAdhy, 1 391.1]
tataḥ saptamavelāyāṃ kṛṣṇatvaṃ yāti kaṇṭhake | [RAdhy, 1 391.2]
kuṃpabandhe rahantyeva ye vārisadṛśāḥ kaṇāḥ | [RAdhy, 1 392.1]
satvabhūtāśca te sarve grāhyāḥ kāryavivarjitāḥ | [RAdhy, 1 392.2]
tolayitvā tatastasmāddviguṇaṃ śuddhapāradam | [RAdhy, 1 393.1]
yāmaṃ khalve dvayaṃ piṣṭvā nimbukena rasena ca | [RAdhy, 1 393.2]
vāraṃ vāraṃ ca prakṣepyo mardane naimbuko rasaḥ | [RAdhy, 1 394.1]
tataḥ sā pīṭhikā jātā sūtatālakasaṃbhavā | [RAdhy, 1 394.2]
sthālikāyāṃ ca tāṃ pīṭhīṃ kāṃjikaṃ lavaṇānvitam | [RAdhy, 1 395.1]
niṃbukāni ca khaṇḍāni prakṣipya svedayeddinam | [RAdhy, 1 395.2]
naṣṭaṃ naṣṭaṃ muhuḥ kṣepyaṃ kāṃjikaṃ lavaṇānvitam | [RAdhy, 1 396.1]
svedottīrṇā ca sā pīṭhī saṃśoṣyā cātape dṛḍhā | [RAdhy, 1 396.2]
pīṭhīṃ tāṃ ṭaṃkaṇakṣāraṃ samatulyaṃ ca peṣayet | [RAdhy, 1 397.1]
mīṇapūpādvayaṃ kṛtvā caikasyāṃ pīṭhikāṃ kṣipet | [RAdhy, 1 397.2]
dvitīyāṃ copari dattvā kāryā veḍhinikā budhaiḥ | [RAdhy, 1 398.1]
yāvat taulyā hi sā pīṭhī tat taulyaṃ śuddharūpyakam | [RAdhy, 1 398.2]
gālayedvajramūṣāyāṃ veḍhanīṃ copari kṣipet | [RAdhy, 1 399.1]
dahyate ṭaṃkaṇakṣāro mīṇe dhrāte dṛḍhe sati | [RAdhy, 1 399.2]
tālarūpyaṃ bhavetṣoṭaḥ śvetaśaṃkhasya sannibhaḥ | [RAdhy, 1 400.1]
tāmrasyaiva catuḥṣaṣṭiḥ gālayedgadīyāṇakān | [RAdhy, 1 400.2]
tanmadhye ṣoṭagadyāṇe kṣipte rūpyaṃ bhaved dhruvam | [RAdhy, 1 401.1]
ṣoṭo'bhūttālarūpyo'yaṃ catuḥṣaṣṭipravedhakaḥ | [RAdhy, 1 401.2]
yaḥ karoti ratimātraṃ pratyahaṃ prātarutthitaḥ | [RAdhy, 1 402.1]
ṣaḍbhirmāsaiḥ praṇaśyanti aṣṭa kuṣṭhā daśāpi hi | [RAdhy, 1 402.2]
udgacchanti navā dantāḥ keśāḥ kṛṣṇā bhavanti ca | [RAdhy, 1 403.1]
palitaṃ mūlato yāti valināśo bhaved dhruvam | [RAdhy, 1 403.2]
kodravā vyāghramadanāsteṣāṃ poṣaya setikām | [RAdhy, 1 404.1]
piṣṭamadhyāt susūkṣmaṃ ca grāhayenmāṇakadvayam | [RAdhy, 1 404.2]
kāṃjikaṃ sthālikāyāṃ ca kṣiptvākaṇṭhaṃ kṣipejjalam | [RAdhy, 1 405.1]
atīvāmlaṃ bhavettacca hyatītaiḥ saptavāsaraiḥ | [RAdhy, 1 405.2]
vidhinānena kartavyaṃ cātyamlaṃ dvitīyaṃ jalam | [RAdhy, 1 406.1]
maṇaṃ śvetābhrakaṃ cūrṇaṃ saṃyuktaṃ tena vāriṇā | [RAdhy, 1 406.2]
prakṣipyolūkhale kuṭṭayan yāmadhānyābhrakaṃ bhavet | [RAdhy, 1 407.1]
jale dhānyābhrakaṃ tasminnekaviṃśativārakān | [RAdhy, 1 407.2]
buḍacca rāhayitvātha saṃśoṣyaṃ cātape punaḥ | [RAdhy, 1 408.1]
rālā syāt ṭaṃkaṇakṣāro lavaṇaṃ kaṇaguggulaḥ | [RAdhy, 1 408.2]
pratyekaṃ maṇadīpāṃśaṃ caturṇāṃ milito maṇaḥ | [RAdhy, 1 409.1]
tilānāṃ palagadyāṇā viṃśatiśca guḍasya ca | [RAdhy, 1 409.2]
vallānāṃ pallikāpīṭhī dvau karṣau madhudugdhayoḥ | [RAdhy, 1 410.1]
yuktaṃ dhānyābhrakenaiva kṣodanīyaṃ muhurmuhuḥ | [RAdhy, 1 410.2]
daśa gadyāṇakā mātrāḥ pūpāḥ kāryā anekaśaḥ | [RAdhy, 1 411.1]
kṣiptvaikāṃ rākṣase yaṃtre tamaṅgāraiśca pūrayet | [RAdhy, 1 411.2]
ekasyāṃ gālitāyāṃ ca dvitīyāṃ prakṣipetsudhīḥ | [RAdhy, 1 412.1]
yāmairgālyāḥ kramāt sarvāḥ svāṃgaśītāḥ samuddharet | [RAdhy, 1 412.2]
tāsāṃ madhyāt samākṛṣyāt drutirabhrakasaṃbhavā | [RAdhy, 1 413.1]
sukhenāpyanayā yuktyā drutirdhānyābhrakādbhavet | [RAdhy, 1 413.2]
śvetadhānyābhrakaṃ cūrṇaṃ gadyāṇadvayasaṃmitam | [RAdhy, 1 414.1]
kṣiptvā dugdhapālīmadhye pātavyaḥ sehulo muhuḥ | [RAdhy, 1 414.2]
koṣṭikāyāsave kṣepyo yāti so 'nyatrato yathā | [RAdhy, 1 415.1]
pītvā pītvā hi taddugdhaṃ purīṣaṃ tatra muñcati | [RAdhy, 1 415.2]
sarvaṃ grāhyaṃ purīṣaṃ tadatītairbahubhirdinaiḥ | [RAdhy, 1 416.1]
tattolayitvā caturthāṃśaṃ ṭaṃkaṇakṣārajaṃ kṣipet | [RAdhy, 1 416.2]
tatpiṣṭvājyamadhubhyāṃ ca kṛtaṃ lepasya sannibham | [RAdhy, 1 417.1]
tena tumbīnalīyantramadhyaṃ lepyaṃ dṛḍhaṃ khalu | [RAdhy, 1 417.2]
iṃgālaiḥ pūrayitvā tāṃ dhamaṇyā vakravaktrayā | [RAdhy, 1 418.1]
dhmātavyā yāmamekaṃ ca sā tvavāṅmukhakumpikā | [RAdhy, 1 418.2]
lepaspheṭhaṃ drutirjātā śvetadhānyābhrakodbhavā | [RAdhy, 1 419.1]
dvitīyapariṇā tajjñaiḥ kartavyā cābhrakī drutiḥ | [RAdhy, 1 419.2]
bhramadbhirdṛśyate kvāpi bhāvena śaśako mṛtaḥ | [RAdhy, 1 420.1]
tasya mastakamadhyācca gṛhītavyo hi mecakaḥ | [RAdhy, 1 420.2]
dhānyābhrakasya gadyāṇān catvāriṃśat prapeṣayet | [RAdhy, 1 421.1]
tanmadhyānmecakonmānaṃ cūrṇaṃ prakṣipya mecake | [RAdhy, 1 421.2]
dvayaṃ saṃmardya saṃmardya piṇḍaṃ kṛtvā dṛḍhaṃ tataḥ | [RAdhy, 1 422.1]
ghṛtatailādinā digdhā sthālikāyāṃ kṣipecca tam | [RAdhy, 1 422.2]
pradhvarā ḍhaṅkaṇī deyā nīrandhrā vastramṛtsnayā | [RAdhy, 1 423.1]
kaṇīnāṃ koṣṭhake kṣepyo rahāpyāhas trisaptakam | [RAdhy, 1 423.2]
tanmadhye kṛmayo jātā nityaṃ bhakṣyanti cābhrakam | [RAdhy, 1 424.1]
tāpe ca mecakābhāve mriyante ca bubhukṣayā | [RAdhy, 1 424.2]
vipannāsu ca sarvāsu śeṣaṃ dhānyābhrakī drutiḥ | [RAdhy, 1 425.1]
tṛtīyapariṇā tajjñaiḥ khyātā dhānyābhrakā drutiḥ | [RAdhy, 1 425.2]
vikhyātā yuktayastisraścaturthī nopapadyate | [RAdhy, 1 426.1]
tisṛṇāṃ yāni karmāṇi vakṣyante tāni sāṃpratam | [RAdhy, 1 426.2]
śuddhasūtasya gadyāṇān vajramūṣāntare daśa | [RAdhy, 1 427.1]
kṣiptvā tāṃ vālukāyaṃtre mṛdvagniṃ jvālayeddinam | [RAdhy, 1 427.2]
kṣipedbindumahorātraṃ muhurbhūnāgasatvajam | [RAdhy, 1 428.1]
vaktraṃ sūtasya jāyeta dattaṃ sarvaṃ ca jīryati | [RAdhy, 1 428.2]
nisāhāyāṃ prapeṣṭavyā cilhā cātīva sūkṣmakā | [RAdhy, 1 429.1]
niścotyaiva raso grāhyo vastraśuddho 'tinirgulaḥ | [RAdhy, 1 429.2]
yasmin vāripalaṃ māti tanmātre kāṃtapātrake | [RAdhy, 1 430.1]
jātavaktrasya sūtasya kṣepyā gadyāṇakā daśa | [RAdhy, 1 430.2]
drutitrayāntarekasyā gadyāṇāṃśca kṣipeddaśa | [RAdhy, 1 431.1]
tataścilhā jalāpūrṇam ākaṇṭhaṃ kāṃtapātrakam | [RAdhy, 1 431.2]
tacca kāntāyasaṃ pātraṃ yantre vālukake kṣipet | [RAdhy, 1 432.1]
ahorātraṃ mṛduṃ vahniṃ tadadho jvālayenmuhuḥ | [RAdhy, 1 432.2]
dvayoraikyeṇa niṣpanno vajraṣoṭo'yamadbhutaḥ | [RAdhy, 1 433.1]
kṣiptvā taṃ vajramūṣāyāṃ dhmāyādiṅgālakaiḥ sudhīḥ | [RAdhy, 1 433.2]
śuddharūpyasya gadyāṇānmadhye prakṣipya viṃśatim | [RAdhy, 1 434.1]
gālayet sudṛḍhaṃ paścātsamuttārayati śṛtān | [RAdhy, 1 434.2]
akṣayo nāma tejovānniścalaś cātinirmalaḥ | [RAdhy, 1 435.1]
gururjāto'tha bhagnaśca bhajyate sa hi khoṭakaḥ | [RAdhy, 1 435.2]
gālayedvajramūṣāyāṃ vaṅgagadyāṇakaṃ śatam | [RAdhy, 1 436.1]
tanmadhye ṣoṭagadyāṇe kṣipte rūpyaṃ bhaved dhruvam | [RAdhy, 1 436.2]
tridhābhrakadruteḥ karma vaṅge syācchatavedhakam | [RAdhy, 1 437.1]
ṣoṭamadhyād ratimātraṃ yaḥ karoti sadā naraḥ | [RAdhy, 1 437.2]
ṣaḍbhirmāsaiḥ sa jāyeta sutejā nirmalo'kṣayaḥ | [RAdhy, 1 438.1]
khoṭo'yaṃ bhuvi vikhyāto lohadehakaro dhruvam | [RAdhy, 1 438.2]
utkṛṣṭasvarṇagadyāṇān gālayeccaturaḥ sudhīḥ | [RAdhy, 1 439.1]
jarakīśadalānīva teṣāṃ patrāṇi kārayet | [RAdhy, 1 439.2]
nṛkapālodbhavaṃ caikaṃ palaṃ dhattūramūlajam | [RAdhy, 1 440.1]
candanaṃ ca pṛthak ghṛṣṭvā tulyamekatra miśritam | [RAdhy, 1 440.2]
kṣipecchrīkhaṇḍamadhye ca gadyāṇaṃ vajrabhasmanaḥ | [RAdhy, 1 441.1]
khalve saṃpeṣayet tāvad yāvad ekātmatāṃ bhajet | [RAdhy, 1 441.2]
hemapatrāṇi tenaiva lepayet sudṛḍhāni ca | [RAdhy, 1 442.1]
gadyāṇaṃ cāṃdhamūṣāyāṃ kṣiped bhūnāgasatvajam | [RAdhy, 1 442.2]
hemapatrāṇi tatraiva kṣiptvā mūṣāṃ yadṛcchayā | [RAdhy, 1 443.1]
koṣṭhikāgniṣṭagartāsu vivelaṃ pūritāṃ muhuḥ | [RAdhy, 1 443.2]
vakravaktradhamaṇyāṃ dhmāpayenmṛtajīvibhiḥ | [RAdhy, 1 444.1]
hemavajrātmakaḥ ṣoṭo bhaved bhūnāgasatvajaḥ | [RAdhy, 1 444.2]
artayitvā ca taṃ ṣoṭaṃ cūrṇaṃ kāryaṃ susūkṣmakam | [RAdhy, 1 445.1]
kācakumpīm athākaṇṭhaṃ saptadhā vastramṛtsnayā | [RAdhy, 1 445.2]
veṣṭayitvā ca tanmadhye prathamaṃ karṣamātrakam | [RAdhy, 1 446.1]
kṣiped bhūnāgajaṃ satvaṃ tanmadhye śuddhapāradam | [RAdhy, 1 446.2]
ṣaṭ gadyāṇāṃstato dadyādyaṃtre vālukake kṣipet | [RAdhy, 1 447.1]
culhyāmāropya taṃ yantraṃ hyadho'gniṃ jvālayeddhaṭhāt | [RAdhy, 1 447.2]
naṣṭaṃ naṣṭaṃ muhuḥ kṣepyaṃ satvaṃ bhūnāgasambhavam | [RAdhy, 1 448.1]
satvena dravarūpeṇa bhṛtā dhāryā ca kumpikā | [RAdhy, 1 448.2]
ahorātraṃ rasaḥ svedyaḥ sudhiyā saptavāsaram | [RAdhy, 1 449.1]
itthaṃ svinnāḥ ṣaḍevaite sveditāḥ śuddhasūtajāḥ | [RAdhy, 1 449.2]
vaktraṃ sūtasya saṃjātaṃ sūto jātaśca rākṣasaḥ | [RAdhy, 1 450.1]
ṣaṭ gadyāṇāḥ kṛtāḥ pūrvahemavallyādisattvajām | [RAdhy, 1 450.2]
catuḥṣaṣṭitamaṃ cāṃśaṃ teṣāṃ madhyānmuhurmuhuḥ | [RAdhy, 1 451.1]
kṣiptvā khalve'pi sūtāntaḥ piṣṭvā piṣṭvā śanaiḥ śanaiḥ | [RAdhy, 1 451.2]
jāraṇīyāḥ ṣaḍevaite śeṣāḥ ṣaṭ sūtajāḥ sthitāḥ | [RAdhy, 1 452.1]
utkṛṣṭasūtagadyāṇāḥ ṣaḍetābhiśca miśritāḥ | [RAdhy, 1 452.2]
gālyā dvādaśamūṣāyāṃ ṣoṭaḥ syācchatavedhakaḥ | [RAdhy, 1 453.1]
rūpyatāmrādināgānāṃ gadyāṇānāṃ śataṃ śatam | [RAdhy, 1 453.2]
trayāṇāṃ ca śataikasmin pratyekaṃ gālite pṛthak | [RAdhy, 1 454.1]
tanmadhye ṣoṭagadyāṇaṃ pratyekaṃ ca pṛthak kṣipet | [RAdhy, 1 454.2]
triṣu dhātuṣu hema syānniścitaṃ tithivarṇakam | [RAdhy, 1 455.1]
ṣoṭamadhyādratīmātraṃ prage'mṛtakalānvitam | [RAdhy, 1 455.2]
ādatte niyataṃ velaṃ valistasya na jāyate | [RAdhy, 1 456.1]
palitaṃ mūlato yāti kṛṣṇāḥ keśā bhavanti ca | [RAdhy, 1 456.2]
śarīre jāyate dārḍhyaṃ śarīraṃ kṣīyate na hi | [RAdhy, 1 457.1]
dehakāntiḥ suvarṇābhā nityaṃ ṣoṭasya sevanāt | [RAdhy, 1 457.2]
hemavajrādibhūnāgasatvairniṣpāditastribhiḥ | [RAdhy, 1 458.1]
dehakṛcchatavedhī ca ṣoṭo jāto 'yamadbhutaḥ | [RAdhy, 1 458.2]
śrībhairavagaṇādhyakṣaśrīvāṇībhyo namaḥ sadā | [RAdhy, 1 459.1]
yatprasādāddhi sidhyanti guṭikāṃjanapāradāḥ | [RAdhy, 1 459.2]
saṃkhyāśītiḥ saturyā syātpratyekaṃ ca pṛthak triṣu | [RAdhy, 1 460.1]
evaṃ saṃkhyātrayāṇāṃ syād dvipañcāśatśatadvayam | [RAdhy, 1 460.2]
etasyāḥ sarvasaṃkhyāyā madhyādekasya kasyacit | [RAdhy, 1 461.1]
ārambhādau phalānte ca tapaḥ kuryādakhaṇḍitam | [RAdhy, 1 461.2]
avāṅmāsaikataḥ pūrvaṃ niṣpatter ā phalādapi | [RAdhy, 1 462.1]
brahmacaryaṃ bhuvi svāpaṃ haviṣyānnaṃ ca bhojanam | [RAdhy, 1 462.2]
tapovidhiṣu sidhyanti tapaḥsādhyā rasādayaḥ | [RAdhy, 1 463.1]
doṣaṃ daivasya yacchanti tapohīnā hi sādhakāḥ | [RAdhy, 1 463.2]
vārttoktā guṭikāstena śrīkaṅkālayayoginā | [RAdhy, 1 464.1]
guṭīṃ jñānaphalāṃ vakṣye dvipañcāśatsuvallikā | [RAdhy, 1 464.2]
catvāro'bhrakasatvasya catvāraḥ svarṇamākṣikāt | [RAdhy, 1 465.1]
śuddharūpyasya catvāro vallaiko hemarājikāḥ | [RAdhy, 1 465.2]
śuddho'ṣṭādaśasaṃskāraiḥ pūrvo yastu pāradaḥ | [RAdhy, 1 466.1]
tasyaikonacatvāriṃśaddvipañcāśacca mīlitāḥ | [RAdhy, 1 466.2]
khalve prakṣipya sarvāstānmardayeddinasaptakam | [RAdhy, 1 467.1]
varuṇasya taror bhūtaśrīkhaṇḍasūkṣmakaṃ muhuḥ | [RAdhy, 1 467.2]
mṛdvagnau svedayettena dolāyantre dinadvayam | [RAdhy, 1 468.1]
svedayettadguṭīṃ kṛtvā kramāt pañcāmṛtena ca | [RAdhy, 1 468.2]
madhvājyaṃ dadhi dugdhaṃ ca śarkarā ceti pañcamī | [RAdhy, 1 469.1]
asmin pañcāmṛte svedyā yāmāṣṭāṣṭā mṛtaṃ prati | [RAdhy, 1 469.2]
kāntalohamaye pātre madhunā ca guṭīṃ kṣipet | [RAdhy, 1 470.1]
tatpātraṃ vālukāpūrṇaṃ sthālikāntaśca vinyaset | [RAdhy, 1 470.2]
culhyāṃ sthālīṃ caṭāyyāgniṃ yāmāṣṭau jvālayedadhaḥ | [RAdhy, 1 471.1]
svedane'yaṃ vidhiḥ kāryaḥ stokake cāmṛte kramāt | [RAdhy, 1 471.2]
naṣṭe naṣṭe muhuḥ kṣepyaṃ kramāt pañcāmṛtaṃ sadā | [RAdhy, 1 472.1]
madhuyuktikrameṇaiva pañcadhā svedayed guṭīm | [RAdhy, 1 472.2]
taponiṣṭhaḥ kriyāvāṃśca hastābhyāṃ tāṃ pracālayet | [RAdhy, 1 473.1]
niṣpannā guṭikā kāryā dvipañcāśatsuvallikā | [RAdhy, 1 473.2]
yasyāḥ śuddhāvubhau pakṣau prasūtā cottame kule | [RAdhy, 1 474.1]
brāhmaṇī kṣatriyā vāpi vaiśyī caivaṃvidhā ca yā | [RAdhy, 1 474.2]
śūdrīvarjaṃ trivarṇāyā garbhaḥ syātprathamo yadā | [RAdhy, 1 475.1]
māsaikānantaraṃ tasyā guṭikāṃ tāṃ samarpayet | [RAdhy, 1 475.2]
bhojanauṣadhatāṃbūlapānavelāṃ vinā tayā | [RAdhy, 1 476.1]
aharniśaṃ mukhe dhāryā māsamekaṃ nirantaram | [RAdhy, 1 476.2]
māse vīte ca sā pṛṣṭā jñānaṃ vakti trikālajam | [RAdhy, 1 477.1]
bhāvi bhūtaṃ vartamānaṃ sadyaḥ pratyayakārakam | [RAdhy, 1 477.2]
guṭikāyāḥ prabhāvo'yamatīvāścaryakārakaḥ | [RAdhy, 1 478.1]
rasaguṭyāṃ janeṣu syātprabhāvātiśayo mahān | [RAdhy, 1 478.2]
yādṛśaṃ svadhiyā jñātaṃ tādṛśaṃ likhitaṃ mayā | [RAdhy, 1 479.1]
yadi kvacid vyalīkaṃ syāttadā śodhyaṃ vicakṣaṇaiḥ | [RAdhy, 1 479.2]
khyātastathā yādavavaṃśaratnabhūjāladevābhidharāulo 'bhūt | [RAdhy, 1 480.1]
tadātmajanmā mahipābhidhānas tasyātmajo bhādiganāmadheyaḥ | [RAdhy, 1 480.2]
tadātmajaś campanāmadheyo rasajñageyojjvalakāntikīrtiḥ | [RAdhy, 1 481.1]
paropakāraikarasaḥ kalāvān manāgajākau kila yasya bandhū | [RAdhy, 1 481.2]
