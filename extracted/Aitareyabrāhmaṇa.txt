{AB, 1, 1}
agniḥ vai devānām avamaḥ viṣṇuḥ paramaḥ | [AB, 1, 1 635654_1]
tad antareṇa sarvāḥ anyāḥ devatāḥ | [AB, 1, 1 635654_2]
āgnāvaiṣṇavam puroﾱāśam nirvapanti dīkṣaṇīyam ekādaśa kapālam | [AB, 1, 1 635655_1]
sarvābhyaḥ eva enam tat devatābhyaḥ anantarāyam nirvapanti | [AB, 1, 1 635656_1]
agniḥ vai sarvāḥ devatāḥ | [AB, 1, 1 635657_1]
viṣṇuḥ sarvāḥ devatāḥ | [AB, 1, 1 635657_2]
ete vai yajñasya antye tanvau yat agniḥ ca viṣṇuḥ ca | [AB, 1, 1 635658_1]
tat yat āgnāvaiṣṇavam puroﾱāśam nirvapanti antatas eva tat devān ṛdhnuvanti | [AB, 1, 1 635658_2]
tat āhuḥ yat ekādaśa kapālaḥ puroﾱāśaḥ dvau agnāviṣṇū kā enayoḥ tatra kﾱptiḥ kā vibhaktiḥ iti | [AB, 1, 1 635659_1]
aṣṭākapālaḥ āgneyaḥ | [AB, 1, 1 635660_1]
aṣṭa akṣarā vai gāyatrī | [AB, 1, 1 635660_2]
gāyatram agneḥ chandaḥ | [AB, 1, 1 635660_3]
tri kapālaḥ vaiṣṇavaḥ | [AB, 1, 1 635660_4]
vaiṣṇavaḥ | [AB, 1, 1 635660_5]
tris hi idam viṣṇuḥ vyakramata | [AB, 1, 1 635660_6]
sā enayoḥ tatra kﾱptiḥ sā vibhaktiḥ | [AB, 1, 1 635660_7]
sā vibhaktiḥ | [AB, 1, 1 635660_8]
ghṛte carum nirvapeta yaḥ a pratiṣṭhitaḥ manyeta | [AB, 1, 1 635661_1]
asyām vāva sa na pratitiṣṭhati yaḥ na pratitiṣṭhati | [AB, 1, 1 635662_1]
tat yat ghṛtam tat striyai payaḥ ye taṇḍulāḥ te puṃsaḥ | [AB, 1, 1 635663_1]
tat mithunam | [AB, 1, 1 635663_2]
mithunena eva enam tat prajayā paśubhiḥ prajanayati prajātyai | [AB, 1, 1 635663_3]
prajāyate prajayā paśubhiḥ yaḥ evam veda | [AB, 1, 1 635664_1]
ārabdha yajñaḥ vai eṣaḥ ārabdha devataḥ yaḥ darśa pūrṇamāsābhyām yajate | [AB, 1, 1 635665_1]
āmāvāsyena vā haviṣā iṣṭvā paurṇamāsena vā tasmin eva haviṣi tasmin barhiṣi dīkṣeta | [AB, 1, 1 635665_2]
eṣā u ekā dīkṣā | [AB, 1, 1 635665_3]
saptadaśa sāmidhenīḥ anubrūyāt | [AB, 1, 1 635666_1]
saptadaśaḥ vai prajāpatiḥ | [AB, 1, 1 635667_1]
dvādaśa māsāḥ | [AB, 1, 1 635667_2]
pañca ṛtavaḥ hemanta śiśirayoḥ samāsena | [AB, 1, 1 635667_3]
tāvān saṃvatsaraḥ | [AB, 1, 1 635667_4]
saṃvatsaraḥ prajāpatiḥ | [AB, 1, 1 635667_5]
prajāpati āyatanābhiḥ eva ābhiḥ rādhnoti yaḥ evam veda | [AB, 1, 1 635668_1]
{AB, 1, 2}
yajñaḥ vai devebhyaḥ udakrāmat | [AB, 1, 2 635669_1]
tam iṣṭibhiḥ praiṣam aicchan | [AB, 1, 2 635669_2]
yat iṣṭibhiḥ praiṣam aicchan tat iṣṭīnām iṣṭi tvam | [AB, 1, 2 635669_3]
tam anvavindan | [AB, 1, 2 635669_4]
anuvitta yajñaḥ rādhnoti yaḥ evam veda | [AB, 1, 2 635670_1]
āhūtayaḥ vai nāma etāḥ yat āhutayaḥ | [AB, 1, 2 635671_1]
etābhiḥ vai devān yajamānaḥ hvayati | [AB, 1, 2 635671_2]
tat āhutīnām āhuti tvam | [AB, 1, 2 635671_3]
ūtayaḥ khalu vai tāḥ nāma yābhiḥ devāḥ yajamānasya havam āyanti | [AB, 1, 2 635672_1]
ye vai panthānaḥ yāḥ srutayaḥ tāḥ vai ūtayaḥ | [AB, 1, 2 635672_2]
te u eva etat svarga yānāḥ yajamānasya bhavanti | [AB, 1, 2 635672_3]
tat āhuḥ yat anyaḥ juhoti atha yaḥ anu ca āha yajati ca kasmāt tam hotā iti ācakṣate iti | [AB, 1, 2 635673_1]
yat vāva sa tatra yathābhājanam devatāḥ amum āvaha amum āvaha iti āvāhayati tat eva hotuḥ hotṛ tvam | [AB, 1, 2 635674_1]
hotā bhavati | [AB, 1, 2 635675_1]
hotā iti enam ācakṣate yaḥ evam veda | [AB, 1, 2 635675_2]
{AB, 1, 3}
punar vai etam ṛtvijaḥ garbham kurvanti yam dīkṣayanti | [AB, 1, 3 635676_1]
adbhiḥ abhiṣiñcanti | [AB, 1, 3 635677_1]
retaḥ vai āpaḥ | [AB, 1, 3 635678_1]
sa retasam eva enam tat kṛtvā dīkṣayanti | [AB, 1, 3 635678_2]
navanītena abhyañjanti | [AB, 1, 3 635679_1]
ājyam vai devānām | [AB, 1, 3 635680_1]
surabhi ghṛtam manuṣyāṇām | [AB, 1, 3 635680_2]
āyutam pitṝṇām | [AB, 1, 3 635680_3]
navanītam garbhāṇām | [AB, 1, 3 635680_4]
tat yat navanītena abhyañjanti svena eva enam tat bhāgadheyena samardhayanti | [AB, 1, 3 635680_5]
āñjanti enam | [AB, 1, 3 635681_1]
tejaḥ vai etat akṣyoḥ yat āñjanam | [AB, 1, 3 635682_1]
sa tejasam eva enam tat kṛtvā dīkṣayanti | [AB, 1, 3 635682_2]
ekaviṃśatyā darbha piñjūlaiḥ pāvayanti | [AB, 1, 3 635683_1]
śuddham eva enam tat pūtam dīkṣayanti | [AB, 1, 3 635684_1]
dīkṣita vimitam prapādayanti | [AB, 1, 3 635685_1]
yoniḥ vai eṣā dīkṣitasya yat dīkṣita vimitam | [AB, 1, 3 635686_1]
yonim eva enam tat svām prapādayanti | [AB, 1, 3 635686_2]
tasmāt dhruvāt yoneḥ āste ca carati ca | [AB, 1, 3 635687_1]
tasmāt dhruvāt yoneḥ garbhāḥ dhīyante ca pra ca jāyante | [AB, 1, 3 635688_1]
tasmāt dīkṣitam na anyatra dīkṣita vimitāt ādityaḥ abhyudiyāt vā abhyastam iyāt vā api vā abhyāśrāvayeyuḥ | [AB, 1, 3 635689_1]
vāsasā prorṇuvanti | [AB, 1, 3 635690_1]
ulbam vai etat dīkṣitasya yat vāsaḥ | [AB, 1, 3 635691_1]
ulbena eva enam tat prorṇuvanti | [AB, 1, 3 635691_2]
kṛṣṇājinam uttaram bhavati | [AB, 1, 3 635692_1]
uttaram vai ulbāt jarāyu | [AB, 1, 3 635693_1]
jarāyuṇā eva enam tat prorṇuvanti | [AB, 1, 3 635693_2]
muṣṭī kurute | [AB, 1, 3 635694_1]
muṣṭī vai kṛtvā garbhaḥ antar śete | [AB, 1, 3 635695_1]
muṣṭī kṛtvā kumāraḥ jāyate | [AB, 1, 3 635695_2]
tat yat muṣṭī kurute yajñam ca eva tat sarvāḥ ca devatāḥ muṣṭyoḥ kurute | [AB, 1, 3 635695_3]
tat āhuḥ na pūrva dīkṣiṇaḥ saṃsavaḥ asti parigṛhītaḥ vai etasya yajñaḥ parigṛhītāḥ devatāḥ na etasya ārtiḥ asti apara dīkṣiṇaḥ eva yathā tathā iti | [AB, 1, 3 635696_1]
unmucya kṛṣṇājinam avabhṛtham abhyavaiti | [AB, 1, 3 635697_1]
tasmāt muktāḥ garbhāḥ jarāyoḥ jāyante | [AB, 1, 3 635697_2]
saha eva vāsasā abhyavaiti | [AB, 1, 3 635698_1]
tasmāt saha eva ulbena kumāraḥ jāyate | [AB, 1, 3 635698_2]
{AB, 1, 4}
tvam agne saprathāḥ asi soma yāḥ te mayaḥ bhuvaḥ iti ājya bhāgayoḥ puronuvākye anubrūyāt yaḥ pūrvam an ījānaḥ syāt tasmai | [AB, 1, 4 635699_1]
tvayā yajñam vi tanvate iti yajñam eva asmai etat vitanoti | [AB, 1, 4 635700_1]
agniḥ pratnena manmanā soma gīrbhiḥ tvā vayam iti yaḥ pūrvam ījānaḥ syāt tasmai | [AB, 1, 4 635701_1]
pratnam iti pūrvam karma abhivadati | [AB, 1, 4 635702_1]
tat tat na ādṛtyam | [AB, 1, 4 635703_1]
agniḥ vṛtrāṇi jaṅghanat tvam soma asi sat patiḥ iti vārtraghnau eva kuryāt | [AB, 1, 4 635704_1]
vṛtram vai eṣa hanti yam yajñaḥ upanamati | [AB, 1, 4 635705_1]
tasmāt vārtraghnau eva kartavyau | [AB, 1, 4 635705_2]
agniḥ mukham prathamaḥ devatānām agniḥ ca viṣṇo tapaḥ uttamam mahaḥ iti āgnāvaiṣṇavasya haviṣaḥ yājyā anuvākye bhavataḥ | [AB, 1, 4 635706_1]
āgnāvaiṣṇavyau rūpa samṛddhe | [AB, 1, 4 635707_1]
etat vai yajñasya samṛddham yat rūpa samṛddham yat karma kriyamāṇam ṛc abhivadati | [AB, 1, 4 635707_2]
agniḥ ca ha vai viṣṇuḥ ca devānām dīkṣā pālau | [AB, 1, 4 635708_1]
tau dīkṣāyāḥ īśāte | [AB, 1, 4 635708_2]
tat yat āgnāvaiṣṇavam haviḥ bhavati yau dīkṣāyāḥ īśāte tau prītau dīkṣām prayacchatām yau dīkṣayitārau tau dīkṣayetām iti | [AB, 1, 4 635708_3]
triṣṭubhau bhavataḥ sa indriya tvāya | [AB, 1, 4 635709_1]
{AB, 1, 5}
gāyatryau sviṣṭakṛtaḥ saṃyājye kurvīta tejaskāmaḥ brahmavarcasa kāmaḥ | [AB, 1, 5 635710_1]
tejaḥ vai brahmavarcasam gāyatrī | [AB, 1, 5 635711_1]
tejasvī brahmavarcasī bhavati yaḥ evam vidvān gāyatryau kurute | [AB, 1, 5 635712_1]
uṣṇihau āyuṣkāmaḥ kurvīta | [AB, 1, 5 635713_1]
āyuḥ vai uṣṇih | [AB, 1, 5 635714_1]
sarvam āyuḥ eti yaḥ evam vidvān uṣṇihau kurute | [AB, 1, 5 635715_1]
anuṣṭubhau svarga kāmaḥ kurvīta | [AB, 1, 5 635716_1]
catuḥṣaṣṭiḥ | [AB, 1, 5 635717_1]
dvayoḥ vai anuṣṭubhoḥ catuḥṣaṣṭiḥ akṣarāṇi | [AB, 1, 5 635717_2]
trayaḥ ime ūrdhvāḥ ekaviṃśāḥ lokāḥ | [AB, 1, 5 635717_3]
ime | [AB, 1, 5 635717_4]
ekaviṃśatyā ekaviṃśatyā eva imān lokān rohati | [AB, 1, 5 635717_5]
svarge eva loke catuḥṣaṣṭitamena pratitiṣṭhati | [AB, 1, 5 635717_6]
pratitiṣṭhati yaḥ evam vidvān anuṣṭubhau kurute | [AB, 1, 5 635718_1]
bṛhatyau śrī kāmaḥ yaśaskāmaḥ kurvīta | [AB, 1, 5 635719_1]
śrīḥ vai yaśaḥ chandasām bṛhatī | [AB, 1, 5 635720_1]
śriyam eva yaśaḥ ātman dhatte yaḥ evam vidvān bṛhatyau kurute | [AB, 1, 5 635721_1]
paṅktī yajña kāmaḥ kurvīta | [AB, 1, 5 635722_1]
pāṅktaḥ vai yajñaḥ | [AB, 1, 5 635723_1]
upa enam yajñaḥ namati yaḥ evam vidvān paṅktī kurute | [AB, 1, 5 635724_1]
triṣṭubhau vīrya kāmaḥ kurvīta | [AB, 1, 5 635725_1]
ojaḥ vai indriyam vīryam triṣṭubhau | [AB, 1, 5 635726_1]
ojasvī indriyavān vīryavān bhavati yaḥ evam vidvān triṣṭubhau kurute | [AB, 1, 5 635727_1]
jagatyau paśu kāmaḥ kurvīta | [AB, 1, 5 635728_1]
jāgatāḥ vai paśavaḥ | [AB, 1, 5 635729_1]
paśumān bhavati yaḥ evam vidvān jagatyau kurute | [AB, 1, 5 635730_1]
virājau annādya kāmaḥ kurvīta | [AB, 1, 5 635731_1]
annam vai virāj | [AB, 1, 5 635732_1]
tasmāt yasya eva iha bhūyiṣṭham annam bhavati saḥ eva bhūyiṣṭham loke virājati | [AB, 1, 5 635733_1]
tat virājaḥ virāj tvam | [AB, 1, 5 635733_2]
vi sveṣu rājati śreṣṭhaḥ svānām bhavati yaḥ evam veda | [AB, 1, 5 635734_1]
{AB, 1, 6}
atho pañca vīryam vai etat chandaḥ yat virāj | [AB, 1, 6 635735_1]
gāyatryau | [AB, 1, 6 635736_1]
yat tri padā tena uṣṇihā gāyatryau | [AB, 1, 6 635736_2]
yat asyāḥ ekādaśa akṣarāṇi padāni tena triṣṭubh | [AB, 1, 6 635736_3]
yat trayastriṃśat akṣarā tena anuṣṭubh | [AB, 1, 6 635736_4]
na vai ekena akṣareṇa chandāṃsi viyanti na dvābhyām | [AB, 1, 6 635736_5]
yat virāj tat pañcamam | [AB, 1, 6 635736_6]
sarveṣām chandasām vīryam avarunddhe sarveṣām chandasām vīryam aśnute sarveṣām chandasām sāyujyam sarūpa tām salokatām aśnute anna ādaḥ anna patiḥ bhavati aśnute prajayā annādyam yaḥ evam vidvān kurute | [AB, 1, 6 635737_1]
tasmāt virājau eva kartavye | [AB, 1, 6 635738_1]
preddhaḥ agne imā u agne iti ete | [AB, 1, 6 635739_1]
ṛtam vāva dīkṣā | [AB, 1, 6 635740_1]
satyam dīkṣā | [AB, 1, 6 635740_2]
tasmāt dīkṣitena satyam eva vaditavyam | [AB, 1, 6 635740_3]
atho khalu āhuḥ kaḥ arhati manuṣyaḥ sarvam satyam vaditum satya saṃhitāḥ vai devāḥ anṛta saṃhitāḥ manuṣyāḥ iti | [AB, 1, 6 635741_1]
vicakṣaṇavatīm vācam vadet | [AB, 1, 6 635742_1]
cakṣuḥ vai vicakṣaṇam vi hi enena paśyati iti | [AB, 1, 6 635743_1]
etat ha vai manuṣyeṣu satyam nihitam yat cakṣuḥ | [AB, 1, 6 635744_1]
tasmāt ācakṣāṇam āhuḥ adrāk iti | [AB, 1, 6 635745_1]
sa yadi adarśam iti āha atha asya śraddadhati | [AB, 1, 6 635745_2]
yadi u vai svayam paśyati na bahūnām cana anyeṣām śraddadhāti | [AB, 1, 6 635745_3]
tasmāt vicakṣaṇavatīm eva vācam vadet | [AB, 1, 6 635746_1]
satya uttarā ha eva asya vāc uditā bhavati | [AB, 1, 6 635746_2]
{AB, 1, 7}
svargam vai etena lokam upa prayanti yat prāyaṇīyaḥ | [AB, 1, 7 635747_1]
tat prāyaṇīyasya prāyaṇīya tvam | [AB, 1, 7 635747_2]
prāṇaḥ vai prāyaṇīyaḥ | [AB, 1, 7 635748_1]
udānaḥ udayanīyaḥ | [AB, 1, 7 635748_2]
samānaḥ hotā bhavati | [AB, 1, 7 635748_3]
samānau hi prāṇa udānau prāṇānām kﾱptyai prāṇānām pratiprajñātyai | [AB, 1, 7 635748_4]
yajñaḥ vai devebhyaḥ udakrāmat | [AB, 1, 7 635749_1]
te devāḥ na kiṃcana aśaknuvan kartum | [AB, 1, 7 635749_2]
na prājānan | [AB, 1, 7 635749_3]
te abruvan aditim tvayā imam yajñam prajānāma iti | [AB, 1, 7 635749_4]
sā tathā iti abravīt sā vai vaḥ varam vṛṇai iti | [AB, 1, 7 635749_5]
vṛṇīṣva iti | [AB, 1, 7 635749_6]
sā etam eva varam avṛṇīta mad prāyaṇāḥ yajñāḥ santu mad udayanāḥ iti | [AB, 1, 7 635749_7]
tathā iti | [AB, 1, 7 635749_8]
tasmāt ādityaḥ caruḥ prāyaṇīyaḥ bhavati ādityaḥ udayanīyaḥ | [AB, 1, 7 635749_9]
vara vṛtaḥ hi asyāḥ | [AB, 1, 7 635749_10]
atho etam varam avṛṇīta mayā eva prācīm diśam prajānātha agninā dakṣiṇām somena pratīcīm savitrā udīcīm iti | [AB, 1, 7 635750_1]
mayā eva prācīm diśam prajānātha agninā dakṣiṇām somena pratīcīm savitrā udīcīm iti | [AB, 1, 7 635750_2]
pathyām yajati | [AB, 1, 7 635751_1]
yat pathyām yajati tasmāt asau puras udeti paścā astam eti | [AB, 1, 7 635752_1]
pathyām hi eṣaḥ anusaṃcarati | [AB, 1, 7 635752_2]
agnim yajati | [AB, 1, 7 635753_1]
yat agnim yajati tasmāt dakṣiṇatas agre oṣadhayaḥ pacyamānāḥ āyanti | [AB, 1, 7 635754_1]
āgneyyaḥ hi oṣadhayaḥ | [AB, 1, 7 635754_2]
somam yajati | [AB, 1, 7 635755_1]
yat somam yajati tasmāt pratīcyaḥ api āpaḥ bahvyaḥ syandante | [AB, 1, 7 635756_1]
saumyāḥ hi āpaḥ | [AB, 1, 7 635756_2]
savitāram yajati | [AB, 1, 7 635757_1]
yat savitāram yajati tasmāt uttaratas paścāt ayam bhūyiṣṭham pavamānaḥ pavate | [AB, 1, 7 635758_1]
savitṛ prasūtaḥ hi eṣaḥ etat pavate | [AB, 1, 7 635758_2]
uttamām aditim yajati | [AB, 1, 7 635759_1]
yat uttamām aditim yajati tasmāt asau imām vṛṣṭyā abhyunatti abhijighrati | [AB, 1, 7 635760_1]
pañca devatāḥ yajati | [AB, 1, 7 635761_1]
pāṅktaḥ yajñaḥ | [AB, 1, 7 635761_2]
sarvāḥ diśaḥ kalpante | [AB, 1, 7 635761_3]
kalpate yajñaḥ api | [AB, 1, 7 635761_4]
tasyai janatāyai kalpate yatra evam vidvān hotā bhavati | [AB, 1, 7 635762_1]
{AB, 1, 8}
yaḥ tejaḥ brahmavarcasam icchet prayāja āhutibhiḥ prāṅ saḥ iyāt | [AB, 1, 8 635763_1]
tejaḥ vai brahmavarcasam prācī diś | [AB, 1, 8 635763_2]
tejasvī brahmavarcasī bhavati yaḥ evam vidvān prāṅ eti | [AB, 1, 8 635764_1]
yaḥ annādyam icchet prayāja āhutibhiḥ dakṣiṇā saḥ iyāt | [AB, 1, 8 635765_1]
anna ādaḥ vai eṣaḥ anna patiḥ yat agniḥ | [AB, 1, 8 635765_2]
anna ādaḥ anna patiḥ bhavati aśnute prajayā annādyam yaḥ evam vidvān dakṣiṇā eti | [AB, 1, 8 635766_1]
yaḥ paśūn icchet prayāja āhutibhiḥ pratyaṅ saḥ iyāt | [AB, 1, 8 635767_1]
paśavaḥ vai ete yat āpaḥ | [AB, 1, 8 635767_2]
paśumān bhavati yaḥ evam vidvān pratyaṅ eti | [AB, 1, 8 635768_1]
yaḥ soma pītham icchet prayāja āhutibhiḥ udaṅ saḥ iyāt | [AB, 1, 8 635769_1]
uttarā ha vai somaḥ rājā | [AB, 1, 8 635769_2]
pra soma pītham āpnoti yaḥ evam vidvān udaṅ eti | [AB, 1, 8 635770_1]
svargyā eva ūrdhvā diś | [AB, 1, 8 635771_1]
sarvāsu dikṣu rādhnoti | [AB, 1, 8 635771_2]
samyañcaḥ vai ime lokāḥ | [AB, 1, 8 635772_1]
samyañcaḥ asmai ime lokāḥ śriyai dīdyati yaḥ evam veda | [AB, 1, 8 635772_2]
pathyām yajati | [AB, 1, 8 635773_1]
yat pathyām yajati vācam eva tat yajña mukhe saṃbharati | [AB, 1, 8 635773_2]
prāṇa apānau agnīṣomau | [AB, 1, 8 635774_1]
prasavāya savitā | [AB, 1, 8 635774_2]
pratiṣṭhityai aditiḥ | [AB, 1, 8 635774_3]
pathyām eva yajati | [AB, 1, 8 635775_1]
yat pathyām eva yajati vācā eva tat yajñam panthām apinayati | [AB, 1, 8 635775_2]
cakṣuṣī eva agnīṣomau | [AB, 1, 8 635776_1]
prasavāya savitā | [AB, 1, 8 635776_2]
pratiṣṭhityai aditiḥ | [AB, 1, 8 635776_3]
cakṣuṣā vai devāḥ yajñam prājānan | [AB, 1, 8 635777_1]
cakṣuṣā vai etat prajñāyate yat a prajñeyam | [AB, 1, 8 635777_2]
tasmāt api mugdhaḥ caritvā yadā eva anuṣṭhyā cakṣuṣā prajānāti atha prajānāti | [AB, 1, 8 635777_3]
yat vai tat devāḥ yajñam prājānan asyām vāva tat prājānan | [AB, 1, 8 635778_1]
asyām samabharan | [AB, 1, 8 635778_2]
asyai vai yajñaḥ tāyate asyai kriyate asyai saṃbhriyate | [AB, 1, 8 635778_3]
iyam hi aditiḥ | [AB, 1, 8 635778_4]
tat uttamām aditim yajati | [AB, 1, 8 635778_5]
yat uttamām aditim yajati yajñasya prajñātyai svargasya lokasya anukhyātyai | [AB, 1, 8 635778_6]
{AB, 1, 9}
deva viśaḥ kalpayitavyāḥ iti āhuḥ | [AB, 1, 9 635779_1]
tāḥ kalpamānāḥ anu manuṣya viśaḥ kalpante iti | [AB, 1, 9 635779_2]
sarvāḥ viśaḥ kalpante | [AB, 1, 9 635779_3]
kalpate yajñaḥ api | [AB, 1, 9 635779_4]
tasyai janatāyai kalpate yatra evam vidvān hotā bhavati | [AB, 1, 9 635780_1]
svasti naḥ pathyāsu dhanvasu iti anvāha svasti apsu vṛjane svarvati svasti naḥ putrakṛtheṣu yoniṣu svasti rāye marutaḥ dadhātana iti | [AB, 1, 9 635781_1]
marutaḥ vai devānām viśaḥ | [AB, 1, 9 635783_1]
tāḥ eva etat yajña mukhe acīkﾱpat | [AB, 1, 9 635783_2]
sarvaiḥ chandobhiḥ yajet iti āhuḥ | [AB, 1, 9 635784_1]
sarvaiḥ vai chandobhiḥ iṣṭvā devāḥ svargam lokam ajayan | [AB, 1, 9 635784_2]
tathā eva etat yajamānaḥ sarvaiḥ chandobhiḥ iṣṭvā svargam lokam jayati | [AB, 1, 9 635784_3]
svasti naḥ pathyāsu dhanvasu svastiḥ id hi prapathe śreṣṭhā iti pathyāyāḥ svasteḥ triṣṭubhau | [AB, 1, 9 635785_1]
agne naya su pathā rāye asmān ā devānām api panthām aganma iti agneḥ triṣṭubhau | [AB, 1, 9 635785_2]
tvam soma pra cikitaḥ manīṣā yā te dhāmāni divi yā pṛthivyām iti somasya triṣṭubhau | [AB, 1, 9 635785_3]
ā viśva devam sat patim yaḥ imā viśvā jātāni iti savituḥ gāyatryau | [AB, 1, 9 635785_4]
su trāmāṇam pṛthivīm dyām anehasam mahīm u su mātaram suvratānām iti aditeḥ jagatyau | [AB, 1, 9 635785_5]
etāni vāva sarvāṇi chandāṃsi gāyatram traiṣṭubham jāgatam | [AB, 1, 9 635786_1]
anu anyāni | [AB, 1, 9 635786_2]
etāni hi yajñe pratamām iva kriyante | [AB, 1, 9 635786_3]
etaiḥ ha vai asya chandobhiḥ yajataḥ sarvaiḥ chandobhiḥ iṣṭam bhavati yaḥ evam veda | [AB, 1, 9 635787_1]
{AB, 1, 10}
tāḥ vai etāḥ pravatyaḥ netṛmatyaḥ pathimatyaḥ svastimatyaḥ etasya haviṣaḥ yājyā anuvākyāḥ | [AB, 1, 10 635788_1]
etābhiḥ vai iṣṭvā devāḥ svargam lokam ajayan | [AB, 1, 10 635788_2]
tathā eva etat yajamānaḥ etābhiḥ iṣṭvā svargam lokam jayati | [AB, 1, 10 635788_3]
tāsu padam asti svasti rāye marutaḥ dadhātana iti | [AB, 1, 10 635789_1]
marutaḥ ha vai deva viśaḥ antarikṣa bhājanāḥ | [AB, 1, 10 635789_2]
tebhyaḥ ha yaḥ a nivedya svargam lokam eti īśvarāḥ ha enam ni vā roddhoḥ vi vā mathitoḥ | [AB, 1, 10 635789_3]
sa yat āha svasti rāye marutaḥ dadhātana iti tam marudbhyaḥ deva viḍbhyaḥ yajamānam nivedayati | [AB, 1, 10 635789_4]
na ha vai enam marutaḥ deva viśaḥ svargam lokam yantam nirundhate na vimathnate | [AB, 1, 10 635789_5]
svasti ha enam atyarjanti svargam lokam abhi yaḥ evam veda | [AB, 1, 10 635790_1]
virājau etasya haviṣaḥ sviṣṭakṛtaḥ saṃyājye syātām ye trayastriṃśat akṣare | [AB, 1, 10 635791_1]
syātām | [AB, 1, 10 635791_2]
sa id agniḥ agnīṃr ati astu anyān sa id agniḥ yaḥ vanuṣyataḥ nipāti iti ete | [AB, 1, 10 635792_1]
virāḍbhyām vai iṣṭvā devāḥ svargam lokam ajayan | [AB, 1, 10 635793_1]
tathā eva etat yajamānaḥ virāḍbhyām iṣṭvā svargam lokam jayati | [AB, 1, 10 635793_2]
te trayastriṃśat akṣare bhavataḥ | [AB, 1, 10 635794_1]
trayastriṃśat vai devāḥ aṣṭau vasavaḥ ekādaśa rudrāḥ dvādaśā ādityāḥ prajāpatiḥ ca vaṣaṭkāraḥ ca | [AB, 1, 10 635794_2]
tat prathame yajña mukhe devatāḥ akṣara bhājaḥ karoti | [AB, 1, 10 635794_3]
akṣareṇa akṣareṇa eva tat devatām prīṇāti | [AB, 1, 10 635794_4]
deva pātreṇa eva tat devatāḥ tarpayati | [AB, 1, 10 635794_5]
{AB, 1, 11}
prayājavat an anuyājam kartavyam prāyaṇīyam iti āhuḥ hīnam iva vai etat īṅkhitam iva yat prāyaṇīyasya anuyājāḥ iti | [AB, 1, 11 635795_1]
tat tat na ādṛtyam | [AB, 1, 11 635796_1]
prayājavat eva anuyājavat kartavyam | [AB, 1, 11 635797_1]
prāṇāḥ vai prayājāḥ | [AB, 1, 11 635797_2]
prajā anuyājāḥ | [AB, 1, 11 635797_3]
yat prayājān antariyāt prāṇān tat yajamānasya antariyāt | [AB, 1, 11 635797_4]
yat anuyājān antariyāt prajām tat yajamānasya antariyāt | [AB, 1, 11 635797_5]
tasmāt prayājavat eva anuyājavat kartavyam | [AB, 1, 11 635798_1]
patnīḥ na saṃyājayet | [AB, 1, 11 635799_1]
saṃsthita yajuḥ na juhuyāt | [AB, 1, 11 635799_2]
tāvatā eva yajñaḥ asaṃsthitaḥ | [AB, 1, 11 635800_1]
prāyaṇīyasya niṣkāsam nidadhyāt | [AB, 1, 11 635801_1]
tam udayanīyena abhinirvapet yajñasya saṃtatyai yajñasya a vyavacchedāya | [AB, 1, 11 635801_2]
atho khalu yasyām eva sthālyām prāyaṇīyam nirvapet tasyām udayanīyam nirvapet | [AB, 1, 11 635802_1]
tāvatā eva yajñaḥ saṃtataḥ a vyavacchinnaḥ bhavati | [AB, 1, 11 635802_2]
amuṣmin vai etena loke rādhnuvanti na asmin iti āhuḥ | [AB, 1, 11 635803_1]
prāyaṇīyam iti nirvapanti | [AB, 1, 11 635803_2]
prāyaṇīyam iti caranti | [AB, 1, 11 635803_3]
prayanti eva asmāt lokāt yajamānāḥ iti | [AB, 1, 11 635803_4]
avidyayā eva tat āhuḥ | [AB, 1, 11 635804_1]
vyatiṣajet yājyā anuvākyāḥ | [AB, 1, 11 635804_2]
yāḥ prāyaṇīyasya puronuvākyāḥ tāḥ udayanīyasya yājyāḥ kuryāt | [AB, 1, 11 635805_1]
yāḥ udayanīyasya puronuvākyāḥ tāḥ prāyaṇīyasya yājyāḥ kuryāt | [AB, 1, 11 635805_2]
tat vyatiṣajati ubhayoḥ lokayoḥ ṛddhyai ubhayoḥ lokayoḥ pratiṣṭhityai | [AB, 1, 11 635805_3]
ubhayoḥ lokayoḥ ṛdhnoti | [AB, 1, 11 635805_4]
ubhayoḥ lokayoḥ pratitiṣṭhati | [AB, 1, 11 635805_5]
pratitiṣṭhati yaḥ evam veda | [AB, 1, 11 635806_1]
ādityaḥ caruḥ prāyaṇīyaḥ bhavati ādityaḥ udayanīyaḥ yajñasya dhṛtyai yajñasya barsa naddhyai yajñasya aprasraṃsāya | [AB, 1, 11 635807_1]
tat yathā eva adaḥ iti ha sma āha | [AB, 1, 11 635808_1]
tejanyāḥ ubhayatas antayoḥ aprasraṃsāya barsau nahyati | [AB, 1, 11 635808_2]
evam eva etat yajñasya ubhayatas antayoḥ aprasraṃsāya barsau nahyati yat ādityaḥ caruḥ prāyaṇīyaḥ bhavati ādityaḥ udayanīyaḥ | [AB, 1, 11 635808_3]
pathyayā eva itas svastyā prayanti | [AB, 1, 11 635809_1]
pathyām svastim abhi udyanti | [AB, 1, 11 635809_2]
svasti eva itas prayanti svasti udyanti svasti udyanti | [AB, 1, 11 635809_3]
{AB, 1, 12}
prācyām vai diśi devāḥ somam rājānam akrīṇan | [AB, 1, 12 635810_1]
tasmāt prācyām diśi krīyate | [AB, 1, 12 635810_2]
tam trayodaśāt māsāt akrīṇan | [AB, 1, 12 635811_1]
tasmāt trayodaśaḥ māsaḥ na anuvidyate | [AB, 1, 12 635811_2]
na vai soma vikrayī anuvidyate | [AB, 1, 12 635811_3]
pāpaḥ hi soma vikrayī | [AB, 1, 12 635811_4]
tasya krītasya manuṣyān abhi upāvartamānasya diśaḥ vīryāṇi indriyāṇi vyudasīdan | [AB, 1, 12 635812_1]
tāni ekayā ṛcā avārurutsanta | [AB, 1, 12 635812_2]
tāni na aśaknuvan | [AB, 1, 12 635812_3]
tāni dvābhyām tāni tisṛbhiḥ tāni catasṛbhiḥ tāni pañcabhiḥ tāni ṣaḍbhiḥ tāni saptabhiḥ na eva avārundhata | [AB, 1, 12 635812_4]
tāni aṣṭābhiḥ avārundhata aṣṭābhiḥ āśnuvata | [AB, 1, 12 635812_5]
yat aṣṭābhiḥ avārundhata aṣṭābhiḥ āśnuvata tat aṣṭānām aṣṭa tvam | [AB, 1, 12 635812_6]
aśnute yat yat kāmayate yaḥ evam veda | [AB, 1, 12 635813_1]
tasmāt eteṣu karmasu aṣṭau aṣṭau anūcyante indriyāṇām vīryāṇām avaruddhyai | [AB, 1, 12 635814_1]
{AB, 1, 13}
somāya krītāya prohyamāṇāya anubrūhi iti āha adhvaryuḥ | [AB, 1, 13 635815_1]
bhadrāt abhi śreyaḥ prehi iti anvāha | [AB, 1, 13 635816_1]
ayam vāva lokaḥ bhadraḥ | [AB, 1, 13 635817_1]
tasmāt asau eva lokaḥ śreyān | [AB, 1, 13 635817_2]
svargam eva tad lokam yajamānam gamayati | [AB, 1, 13 635817_3]
bṛhaspatiḥ puraetā te astu iti | [AB, 1, 13 635818_1]
brahma vai bṛhaspatiḥ | [AB, 1, 13 635818_2]
brahma eva asmai etat etat purogavam akaḥ | [AB, 1, 13 635818_3]
na vai brahmaṇvat riṣyati | [AB, 1, 13 635818_4]
atha īm ava sya vare ā pṛthivyāḥ iti | [AB, 1, 13 635819_1]
devayajanam vai varam pṛthivyai | [AB, 1, 13 635819_2]
devayajane eva enam tat avasāyayati | [AB, 1, 13 635819_3]
āre śatrūn kṛṇuhi sarva vīra iti | [AB, 1, 13 635819_4]
dviṣantam eva asmai tat pāpmānam bhrātṛvyam apabādhate adharam pādayati | [AB, 1, 13 635819_5]
soma yāḥ te mayobhuvaḥ iti tṛcam saumyam gāyatram anvāha some rājani prohyamāṇe | [AB, 1, 13 635820_1]
svayā eva enam tat devatayā svena chandasā samardhayati | [AB, 1, 13 635820_2]
sarve nandanti yaśasā āgatena iti anvāha | [AB, 1, 13 635821_1]
yaśaḥ vai somaḥ rājā | [AB, 1, 13 635822_1]
sarvaḥ ha vai etena krīyamāṇena nandati yaḥ ca yajñe lapsyamānaḥ bhavati yaḥ ca na | [AB, 1, 13 635822_2]
sabhāsāhena sakhyā sakhāyaḥ iti | [AB, 1, 13 635823_1]
eṣa vai brāhmaṇānām sabhāsāhaḥ sakhā yat somaḥ rājā | [AB, 1, 13 635823_2]
kilbiṣa spṛt iti | [AB, 1, 13 635824_1]
eṣaḥ u eva kilbiṣa spṛt | [AB, 1, 13 635824_2]
yaḥ vai bhavati yaḥ śreṣṭha tām aśnute sa kilbiṣam bhavati | [AB, 1, 13 635825_1]
tasmāt āhuḥ mā anuvocaḥ mā pracārīḥ kilbiṣam nu mā yātayan iti | [AB, 1, 13 635826_1]
pituṣaṇiḥ iti | [AB, 1, 13 635827_1]
annam vai pitu | [AB, 1, 13 635827_2]
dakṣiṇā vai pitu | [AB, 1, 13 635827_3]
tām enena sanoti | [AB, 1, 13 635827_4]
anna sanim eva enam tat karoti | [AB, 1, 13 635827_5]
aram hitaḥ bhavati vājināya iti | [AB, 1, 13 635828_1]
indriyam vai vīryam vājinam | [AB, 1, 13 635828_2]
ājarasam ha asmai vājinam na apacchidyate yaḥ evam veda | [AB, 1, 13 635829_1]
āgan devaḥ iti anvāha | [AB, 1, 13 635830_1]
āgataḥ hi sa tarhi bhavati | [AB, 1, 13 635831_1]
ṛtubhiḥ vardhatu kṣayam iti | [AB, 1, 13 635832_1]
ṛtavaḥ vai somasya rājñaḥ rāja bhrātaraḥ yathā manuṣyasya | [AB, 1, 13 635832_2]
taiḥ eva enam tat saha āgamayati | [AB, 1, 13 635832_3]
dadhātu naḥ savitā su prajām iṣam iti āśiṣam āśāste | [AB, 1, 13 635833_1]
sa naḥ kṣapābhiḥ ahabhiḥ ca jinvatu iti | [AB, 1, 13 635834_1]
ahāni vā ahāni | [AB, 1, 13 635834_2]
rātrayaḥ kṣapāḥ | [AB, 1, 13 635834_3]
ahar rātraiḥ eva asmai etām āśiṣam āśāste | [AB, 1, 13 635834_4]
prajāvantam rayim asme sam invatu iti āśiṣam eva āśāste | [AB, 1, 13 635834_5]
yā te dhāmāni haviṣā yajanti iti anvāha | [AB, 1, 13 635835_1]
tā te viśvā paribhūḥ astu yajñam | [AB, 1, 13 635836_1]
gaya sphānaḥ prataraṇaḥ su vīraḥ iti | [AB, 1, 13 635837_1]
gavām naḥ sphāvayitā pratārayitā edhi iti eva tat āha | [AB, 1, 13 635837_2]
gṛhā vai duryā | [AB, 1, 13 635838_1]
bibhyati vai somāt rājñaḥ āyataḥ yajamānasya gṛhāḥ | [AB, 1, 13 635838_2]
sa yat etām anvāha śāntyā eva enam tat śamayati | [AB, 1, 13 635838_3]
saḥ asya śāntaḥ na prajām na paśūn hinasti | [AB, 1, 13 635838_4]
imām dhiyam śikṣamāṇasya deva iti vāruṇyā paridadhāti | [AB, 1, 13 635839_1]
varuṇa devatyaḥ vai eṣa tāvat yāvat upanaddhaḥ yāvat pariśritāni prapadyate | [AB, 1, 13 635840_1]
svayā eva enam tat devatayā svena chandasā samardhayati | [AB, 1, 13 635840_2]
śikṣamāṇasya deva iti | [AB, 1, 13 635841_1]
śikṣate vai eṣa yaḥ yajate | [AB, 1, 13 635841_2]
kratum dakṣam varuṇa sam śiśādhi iti | [AB, 1, 13 635842_1]
vīryam prajñānam varuṇa sam śiśādhi iti eva tat āha | [AB, 1, 13 635842_2]
yayā ati viśvā duritā tarema su tarmāṇam adhi nāvam ruhema iti | [AB, 1, 13 635843_1]
yajñaḥ vai su tarmā nauḥ | [AB, 1, 13 635843_2]
kṛṣṇājinam vai su tarmā nauḥ | [AB, 1, 13 635843_3]
vāc vai su tarmā nauḥ | [AB, 1, 13 635843_4]
vācam eva tat āruhya tayā svargam lokam abhi saṃtarati | [AB, 1, 13 635843_5]
tāḥ etāḥ aṣṭau anvāha rūpa samṛddhāḥ | [AB, 1, 13 635844_1]
etat vai yajñasya samṛddham yat rūpa samṛddham yat karma kriyamāṇam ṛc abhivadati | [AB, 1, 13 635845_1]
tāsām tris prathamām anvāha tris uttamām | [AB, 1, 13 635846_1]
tāḥ dvādaśa sampadyante | [AB, 1, 13 635847_1]
dvādaśa vai māsāḥ saṃvatsaraḥ | [AB, 1, 13 635847_2]
saṃvatsaraḥ prajāpatiḥ | [AB, 1, 13 635847_3]
prajāpati āyatanābhiḥ eva ābhiḥ rādhnoti yaḥ evam veda | [AB, 1, 13 635848_1]
tris prathamām tris uttamām anvāha | [AB, 1, 13 635849_1]
yajñasya eva tat barsau nahyati sthemne balāya a visraṃsāya | [AB, 1, 13 635849_2]
{AB, 1, 14}
anyataraḥ anaḍvān yuktaḥ syāt anyataraḥ vimuktaḥ | [AB, 1, 14 635850_1]
atha rājānam upāvahareyuḥ | [AB, 1, 14 635850_2]
yat ubhayoḥ vimuktayoḥ upāvahareyuḥ pitṛ devatyam rājānam kuryuḥ | [AB, 1, 14 635851_1]
yat yuktayoḥ a yogakṣemaḥ prajāḥ vindet tāḥ prajāḥ pariplaveran | [AB, 1, 14 635852_1]
yaḥ anaḍvān vimuktaḥ tat śālā sadām prajānām rūpam yaḥ yuktaḥ tat cakriyāṇām | [AB, 1, 14 635853_1]
te ye yukte anye vimukte anye upāvaharanti ubhau eva te kṣema yogau kalpayanti | [AB, 1, 14 635853_2]
deva asurāḥ vai eṣu lokeṣu samayatanta | [AB, 1, 14 635854_1]
te etasyām prācyām diśi ayatanta | [AB, 1, 14 635854_2]
tān tatas asurāḥ ajayan | [AB, 1, 14 635854_3]
te dakṣiṇasyām diśi ayatanta | [AB, 1, 14 635854_4]
tān tatas asurāḥ ajayan | [AB, 1, 14 635854_5]
te pratīcyām diśi ayatanta | [AB, 1, 14 635854_6]
tān tatas asurāḥ ajayan | [AB, 1, 14 635854_7]
te udīcyām diśi ayatanta | [AB, 1, 14 635854_8]
tān tatas asurāḥ ajayan | [AB, 1, 14 635854_9]
te udīcyām prācyām diśi ayatanta | [AB, 1, 14 635854_10]
te tatas na parājayanta | [AB, 1, 14 635854_11]
sā eṣā diś aparājitā | [AB, 1, 14 635854_12]
tasmāt etasyām diśi yateta vā yātayet vā | [AB, 1, 14 635854_13]
īśvaraḥ ha anṛṇākartoḥ | [AB, 1, 14 635854_14]
te devāḥ abruvan a rāja tayā vai naḥ jayanti rājānam karavāmahai iti | [AB, 1, 14 635855_1]
tathā iti | [AB, 1, 14 635855_2]
te somam rājānam akurvan | [AB, 1, 14 635855_3]
te somena rājnā sarvāḥ diśaḥ ajayan | [AB, 1, 14 635855_4]
eṣa vai soma rājā yaḥ yajate | [AB, 1, 14 635855_5]
prāci tiṣṭhati ādadhati | [AB, 1, 14 635855_6]
tena prācīm diśam jayati | [AB, 1, 14 635855_7]
tam dakṣiṇā parivahanti | [AB, 1, 14 635855_8]
tena dakṣiṇām diśam jayati | [AB, 1, 14 635855_9]
tam pratyañcam āvartayanti | [AB, 1, 14 635855_10]
tena pratīcīm diśam jayati | [AB, 1, 14 635855_11]
tam udīcaḥ tiṣṭhataḥ upāvaharanti | [AB, 1, 14 635855_12]
tena udīcīm diśam jayati | [AB, 1, 14 635855_13]
somena rājñā sarvāḥ diśaḥ jayati yaḥ evam veda | [AB, 1, 14 635856_1]
{AB, 1, 15}
haviḥ ātithyam nirupyate some rājani āgate | [AB, 1, 15 635857_1]
somaḥ vai rājā yajamānasya gṛhān āgacchati | [AB, 1, 15 635858_1]
tasmai etat haviḥ ātithyam nirupyate | [AB, 1, 15 635858_2]
tat ātithyasya ātithya tvam | [AB, 1, 15 635858_3]
nava kapālaḥ bhavati | [AB, 1, 15 635859_1]
nava vai prāṇāḥ prāṇānām kﾱptyai prāṇānām pratiprajñātyai | [AB, 1, 15 635859_2]
vaiṣṇavaḥ bhavati | [AB, 1, 15 635860_1]
viṣṇuḥ vai yajñaḥ | [AB, 1, 15 635860_2]
svayā eva enam tat devatayā svena chandasā samardhayati | [AB, 1, 15 635860_3]
sarvāṇi vāva chandāṃsi ca pṛṣṭhāni ca somam rājānam krītam anu āyanti | [AB, 1, 15 635861_1]
yāvantaḥ khalu vai rājānam anuyanti tebhyaḥ sarvebhyaḥ ātithyam kriyate | [AB, 1, 15 635861_2]
agnim manthanti some rājani āgate | [AB, 1, 15 635862_1]
tat yathā eva adaḥ manuṣya rāje āgate anyasmin vā arhati ukṣāṇam vā vehatam vā kṣadante evam eva asmai etat kṣadante yat agnim manthanti | [AB, 1, 15 635862_2]
agniḥ hi devānām paśuḥ | [AB, 1, 15 635862_3]
{AB, 1, 16}
agnaye mathyamānāya anubrūhi iti āha adhvaryuḥ | [AB, 1, 16 635863_1]
abhi tvā deva savitar iti sāvitrīm anvāha | [AB, 1, 16 635864_1]
tat āhuḥ yat agnaye mathyamānāya anu vācā āha atha kasmāt sāvitrīm anvāha iti | [AB, 1, 16 635865_1]
savitā vai prasavānām īśe | [AB, 1, 16 635866_1]
savitṛ prasūtāḥ eva enam tat manthanti | [AB, 1, 16 635866_2]
tasmāt sāvitrīm anvāha | [AB, 1, 16 635866_3]
mahī dyauḥ pṛthivī ca naḥ iti dyāvāpṛthivīyām anvāha | [AB, 1, 16 635867_1]
tat āhuḥ yat agnaye mathyamānāya anu vācā āha atha kasmāt dyāvāpṛthivīyām anvāha iti | [AB, 1, 16 635868_1]
dyāvāpṛthivībhyām etam jātam devāḥ paryagṛhṇan | [AB, 1, 16 635868_2]
tābhyām eva adya api parigṛhītaḥ | [AB, 1, 16 635868_3]
tasmāt dyāvāpṛthivīyām anvāha | [AB, 1, 16 635868_4]
tvām agne puṣkarāt adhi iti tṛcam āgneyam gāyatram anvāha agnau mathyamāne | [AB, 1, 16 635869_1]
svayā eva enam tat devatayā svena chandasā samardhayati | [AB, 1, 16 635869_2]
atharvā niḥ amanthata iti rūpa samṛddham | [AB, 1, 16 635870_1]
etat vai yajñasya samṛddham yat rūpa samṛddham yat karma kriyamāṇam ṛc abhivadati | [AB, 1, 16 635870_2]
sa yadi na jāyeta yadi ciram jāyeta rākṣoghnyaḥ gāyatryaḥ anūcyāḥ | [AB, 1, 16 635871_1]
agne haṃsi ni atriṇam iti etāḥ rakṣasām apahatyai | [AB, 1, 16 635872_1]
rakṣāṃsi vai enam tarhi ālabhante yarhi na jāyate yarhi ciram jāyate | [AB, 1, 16 635874_1]
sa yadi ekasyām eva anūktāyām jāyeta yadi dvayoḥ atho bruvantu jantavaḥ iti jātāya jātavatīm abhirūpām anubrūyāt | [AB, 1, 16 635875_1]
yat yajñe abhirūpam tat samṛddham | [AB, 1, 16 635876_1]
ā yam haste na khādinam iti | [AB, 1, 16 635877_1]
hastābhyām hi enam manthanti | [AB, 1, 16 635878_1]
śiśum jātam iti | [AB, 1, 16 635879_1]
śiśuḥ iva vai eṣa prathama jātaḥ yat agniḥ | [AB, 1, 16 635879_2]
na bibhrati viśām agnim su adhvaram iti | [AB, 1, 16 635880_1]
yat vai devānām na iti tat eṣām om iti | [AB, 1, 16 635881_1]
pra devam deva vītaye bharata vasu vittamam iti prahriyamāṇāya abhirūpā | [AB, 1, 16 635882_1]
yat yajñe abhirūpam tat samṛddham | [AB, 1, 16 635883_1]
ā sve yonau ni sīdatu iti | [AB, 1, 16 635884_1]
eṣa ha vai asya svaḥ yoniḥ yat agniḥ agneḥ | [AB, 1, 16 635885_1]
ā jātam jātavedasi iti | [AB, 1, 16 635886_1]
jātaḥ itaraḥ jātavedāḥ itaraḥ | [AB, 1, 16 635887_1]
priyam śiśīta atithim iti | [AB, 1, 16 635888_1]
eṣa ha vai asya priyaḥ atithiḥ yat agniḥ agneḥ | [AB, 1, 16 635888_2]
syone ā gṛhapatim iti | [AB, 1, 16 635889_1]
śāntyām eva enam tat dadhāti | [AB, 1, 16 635889_2]
agninā agniḥ sam idhyate kaviḥ gṛhapatiḥ yuvā havyavāṭ juhū āsyaḥ iti abhirūpā | [AB, 1, 16 635890_1]
yat yajñe abhirūpam tat samṛddham | [AB, 1, 16 635891_1]
tvam hi agne agninā vipraḥ vipreṇa san satā iti | [AB, 1, 16 635892_1]
vipraḥ itaraḥ vipraḥ itaraḥ | [AB, 1, 16 635893_1]
san itaraḥ san itaraḥ | [AB, 1, 16 635893_2]
sakhā sakhyā samidhyase iti | [AB, 1, 16 635894_1]
eṣa ha vai asya svaḥ sakhā yat agniḥ agneḥ | [AB, 1, 16 635894_2]
tam marjayanta sukratum puroyāvānam ājiṣu sveṣu kṣayeṣu vājinam iti | [AB, 1, 16 33]
eṣa ha vai asya svaḥ kṣayaḥ yat agniḥ agneḥ | [AB, 1, 16 635896_1]
yajñena yajñam ayajanta devāḥ iti uttamayā paridadhāti | [AB, 1, 16 635897_1]
yajñena vai tat devāḥ yajñam ayajanta yat agninā agnim ayajanta | [AB, 1, 16 635898_1]
te svargam lokam āyan | [AB, 1, 16 635898_2]
tāni dharmāṇi prathamāny āsan te ha nākam mahimānaḥ sacanta yatra pūrve sādhyāḥ santi devā iti | [AB, 1, 16 37]
chandāṃsi vai sādhyāḥ devāḥ | [AB, 1, 16 635900_1]
te agre agninā agnim ayajanta | [AB, 1, 16 635900_2]
te svargam lokam āyan | [AB, 1, 16 635900_3]
ādityāḥ ca eva iha āsan aṅgirasaḥ ca | [AB, 1, 16 635901_1]
te agre agninā agnim ayajanta | [AB, 1, 16 635901_2]
te svargam lokam āyan | [AB, 1, 16 635901_3]
sā eṣā svargyā āhutiḥ yat agni āhutiḥ | [AB, 1, 16 635902_1]
yadi ha vai api a brāhmaṇa uktaḥ yadi durukta uktaḥ yajate atha ha eṣā āhutiḥ gacchatī eva devān na pāpmanā saṃsṛjyate | [AB, 1, 16 635902_2]
gacchati asya āhutiḥ devān na asya āhutiḥ pāpmanā saṃsṛjyate yaḥ evam veda | [AB, 1, 16 635903_1]
tāḥ etāḥ trayodaśa anvāha rūpa samṛddhāḥ | [AB, 1, 16 635904_1]
etat vai yajñasya samṛddham yat rūpa samṛddham yat karma kriyamāṇam ṛc abhivadati | [AB, 1, 16 635905_1]
tāsām tris prathamām anvāha tris uttamām | [AB, 1, 16 635906_1]
tāḥ saptadaśa sampadyante | [AB, 1, 16 635906_2]
saptadaśaḥ vai prajāpatiḥ | [AB, 1, 16 635906_3]
dvādaśa māsāḥ | [AB, 1, 16 635906_4]
pañca ṛtavaḥ | [AB, 1, 16 635906_5]
tāvān saṃvatsaraḥ | [AB, 1, 16 635906_6]
saṃvatsaraḥ prajāpatiḥ | [AB, 1, 16 635906_7]
prajāpati āyatanābhiḥ eva ābhiḥ rādhnoti yaḥ evam veda | [AB, 1, 16 635907_1]
tris prathamām tris uttamām anvāha | [AB, 1, 16 635908_1]
yajñasya eva tat barsau nahyati sthemne balāya a visraṃsāya | [AB, 1, 16 635908_2]
{AB, 1, 17}
samidhā agnim duvasyat ā pyāyasva sam etu te iti ājya bhāgayoḥ puronuvākye bhavataḥ ātithyavatyau rūpa samṛddhe | [AB, 1, 17 635909_1]
etat vai yajñasya samṛddham yat rūpa samṛddham yat karma kriyamāṇam ṛc abhivadati | [AB, 1, 17 635910_1]
sā eṣā āgneyī atithimatī | [AB, 1, 17 635911_1]
na saumyā atithimatī asti | [AB, 1, 17 635911_2]
yat saumyā atithimatī syāt śaśvat sā syāt | [AB, 1, 17 635911_3]
etat tu eva eṣā atithimatī yat āpīnavatī | [AB, 1, 17 635912_1]
yadā vai atithim pariveviṣati āpīnaḥ iva vai sa tarhi bhavati | [AB, 1, 17 635913_1]
tayoḥ juṣāṇena eva yajati | [AB, 1, 17 635914_1]
idam viṣṇuḥ vi cakrame tat asya priyam abhi pāthaḥ aśyām iti vaiṣṇavyau | [AB, 1, 17 635915_1]
tripadām anūcya catuṣpadayā yajati | [AB, 1, 17 635916_1]
sapta padāni bhavanti | [AB, 1, 17 635917_1]
śiraḥ vai etat yajñasya yat ātithyam | [AB, 1, 17 635917_2]
sapta vai śīrṣan prāṇāḥ | [AB, 1, 17 635917_3]
śīrṣan eva tat prāṇān dadhāti | [AB, 1, 17 635917_4]
hotāram citra ratham adhvarasya pra pra ayam agniḥ bharatasya śṛṇve iti sviṣṭakṛtaḥ saṃyājye bhavataḥ ātithyavatyau rūpa samṛddhe | [AB, 1, 17 635918_1]
etat vai yajñasya samṛddham yat rūpa samṛddham yat karma kriyamāṇam ṛc abhivadati | [AB, 1, 17 635918_2]
triṣṭubhau bhavataḥ sa indriya tvāya | [AB, 1, 17 635919_1]
iḍā antam bhavati | [AB, 1, 17 635920_1]
iḍā antena vai etena devāḥ arādhnuvan yat ātithyam | [AB, 1, 17 635920_2]
tasmāt iḍā antam eva kartavyam | [AB, 1, 17 635920_3]
prayājān eva atra yajanti na anuyājān | [AB, 1, 17 635921_1]
prāṇāḥ vai prayāja anuyājāḥ | [AB, 1, 17 635922_1]
te ye ime śīrṣan prāṇāḥ te prayājāḥ | [AB, 1, 17 635922_2]
ye avāñcaḥ te anuyājāḥ | [AB, 1, 17 635922_3]
sa yaḥ atra anuyājān yajet yathā imān prāṇān ālupya śīrṣan dhitset tādṛś tat | [AB, 1, 17 635922_4]
atiriktam tat | [AB, 1, 17 635923_1]
sam u vai ime prāṇāḥ vidre ye ca ime ye ca ime | [AB, 1, 17 635923_2]
tat yat eva atra prayājān yajanti na anuyājān tatra sa kāmaḥ upāptaḥ yaḥ anuyājeṣu yaḥ anuyājeṣu | [AB, 1, 17 635924_1]
{AB, 1, 18}
yajñaḥ vai devebhyaḥ udakrāmat | [AB, 1, 18 635925_1]
na vaḥ aham annam bhaviṣyāmi iti | [AB, 1, 18 635925_2]
na iti devāḥ abruvan annam eva naḥ bhaviṣyasi iti | [AB, 1, 18 635925_3]
tam devāḥ vimethire | [AB, 1, 18 635925_4]
sa ha ebhyaḥ vihṛtaḥ na prababhūva | [AB, 1, 18 635925_5]
te ha ūcuḥ devāḥ na vai naḥ ittham vihṛtaḥ alam bhaviṣyati hanta imam yajñam saṃbharāma iti | [AB, 1, 18 635925_6]
tathā iti | [AB, 1, 18 635925_7]
tam saṃjabhruḥ | [AB, 1, 18 635925_8]
tam saṃbhṛtya ūcuḥ aśvinau imam bhiṣajyatam iti | [AB, 1, 18 635926_1]
aśvinau vai devānām bhiṣajau aśvinau adhvaryū | [AB, 1, 18 635926_2]
tasmāt adhvaryū gharmam saṃbharataḥ | [AB, 1, 18 635926_3]
tam saṃbhṛtya āhatuḥ brahman pravargyeṇa pracariṣyāmaḥ hotar abhiṣṭuhi iti | [AB, 1, 18 635927_1]
{AB, 1, 19}
brahma jajñānam prathamam purastāt iti pratipadyate | [AB, 1, 19 635928_1]
brahma vai bṛhaspatiḥ | [AB, 1, 19 635928_2]
brahmaṇā eva enam tat bhiṣajyati | [AB, 1, 19 635928_3]
iyam vai pitre rāṣṭrī eti agre iti | [AB, 1, 19 635929_1]
vāc vai rāṣṭrī | [AB, 1, 19 635929_2]
vācam eva asmin tat dadhāti | [AB, 1, 19 635929_3]
mahān mahī astabhāyat vi jātaḥ iti brāhmaṇaspatyā | [AB, 1, 19 635930_1]
brahma vai bṛhaspatiḥ | [AB, 1, 19 635930_2]
brahmaṇā eva enam tat bhiṣajyati | [AB, 1, 19 635930_3]
abhi tyam devam savitāram oṇyoḥ iti sāvitrī | [AB, 1, 19 635931_1]
prāṇaḥ vai savitā | [AB, 1, 19 635931_2]
prāṇam eva asmin tat dadhāti | [AB, 1, 19 635931_3]
sam sīdasva mahāṁ asi iti eva enam samasādayan | [AB, 1, 19 635932_1]
añjanti yam prathayantaḥ na viprāḥ iti ajyamānāya abhirūpā | [AB, 1, 19 635933_1]
yat yajñe abhirūpam tat samṛddham | [AB, 1, 19 635933_2]
pataṃgam aktam asurasya māyayā yaḥ naḥ sanutyaḥ abhidāsat agne bhava naḥ agne sumanāḥ upetau iti dve dve abhirūpe | [AB, 1, 19 635934_1]
yat yajñe abhirūpam tat samṛddham | [AB, 1, 19 635934_2]
kṛṇuṣva pājaḥ prasitim na pṛthvīm iti pañca rākṣoghnyaḥ rakṣasām apahatyai | [AB, 1, 19 635935_1]
pari tvā girvaṇaḥ giraḥ adhi dvayoḥ adadhāḥ ukthyam vacaḥ śukram te anyat yajatam te anyat apaśyam gopām a nipadyamānam iti catasraḥ ekapātinyaḥ | [AB, 1, 19 635936_1]
tāḥ ekaviṃśatiḥ bhavanti | [AB, 1, 19 635937_1]
ekaviṃśaḥ ayam puruṣaḥ | [AB, 1, 19 635938_1]
daśa hastyāḥ aṅgulayaḥ daśa pādyāḥ | [AB, 1, 19 635938_2]
ātmā ekaviṃśaḥ | [AB, 1, 19 635938_3]
tam imam ātmānam ekaviṃśam saṃskurute | [AB, 1, 19 635938_4]
{AB, 1, 20}
srakve drapsasya dhamataḥ sam asvaran iti nava pāvamānyaḥ | [AB, 1, 20 635939_1]
nava vai prāṇāḥ | [AB, 1, 20 635939_2]
prāṇān eva asmin tat dadhāti | [AB, 1, 20 635939_3]
ayam venaḥ codayat pṛśni garbhāḥ iti | [AB, 1, 20 635940_1]
ayam vai venaḥ | [AB, 1, 20 635941_1]
asmāt vai ūrdhvāḥ anye prāṇāḥ venanti avāñcaḥ anye | [AB, 1, 20 635941_2]
tasmāt venaḥ | [AB, 1, 20 635941_3]
prāṇaḥ vai ayam san na abheḥ iti | [AB, 1, 20 635941_4]
tasmāt nābhiḥ | [AB, 1, 20 635941_5]
tat nābheḥ nābhi tvam | [AB, 1, 20 635941_6]
prāṇam eva asmin tat dadhāti | [AB, 1, 20 635941_7]
pavitram te vitatam brahmaṇaspate tapoḥ pavitram vitatam divaḥ pade vi yat pavitram dhiṣaṇāḥ atanvata iti | [AB, 1, 20 635942_1]
pūtavantaḥ prāṇāḥ | [AB, 1, 20 635942_2]
te ime avāñcaḥ retasyaḥ mūtryaḥ purīṣyaḥ iti | [AB, 1, 20 635942_3]
etān eva asmin tat dadhāti | [AB, 1, 20 635942_4]
{AB, 1, 21}
gaṇānām tvā gaṇa patim havāmahe iti brāhmaṇaspatyam | [AB, 1, 21 635943_1]
brahma vai bṛhaspatiḥ | [AB, 1, 21 635943_2]
brahmaṇā eva enam tat bhiṣajyati | [AB, 1, 21 635943_3]
prathaḥ ca yasya saprathaḥ ca nāma iti gharma tanvaḥ | [AB, 1, 21 635944_1]
sa tanum eva enam tat sa rūpam karoti | [AB, 1, 21 635944_2]
rathaṃtaram ājabhāra vasiṣṭhaḥ bharadvājaḥ bṛhat ā cakre agneḥ iti | [AB, 1, 21 635945_1]
bṛhadrathantaravantam eva enam tat karoti | [AB, 1, 21 635945_2]
apaśyam tvā manasā cekitānam iti prajāvān prājāpatyaḥ | [AB, 1, 21 635946_1]
prajām eva asmin tat dadhāti | [AB, 1, 21 635946_2]
kā rādhat hotrā aśvinā vām iti nava vichandasaḥ | [AB, 1, 21 635947_1]
tat etat yajñasya antastyam | [AB, 1, 21 635947_2]
vikṣudram iva vai antastyam aṇīyaḥ iva ca sthavīyaḥ iva ca | [AB, 1, 21 635947_3]
tasmāt etāḥ vichandasaḥ bhavanti | [AB, 1, 21 635947_4]
etābhiḥ ha aśvinoḥ kakṣīvān priyam dhāma upāgacchat | [AB, 1, 21 635948_1]
sa paramam lokam ajayat | [AB, 1, 21 635948_2]
upa aśvinoḥ priyam dhāma gacchati jayati paramam lokam yaḥ evam veda | [AB, 1, 21 635949_1]
ābhāti agniḥ uṣasām anīkam iti sūktam | [AB, 1, 21 635950_1]
pīpivāṃsam aśvinā gharmam acchā iti abhirūpam | [AB, 1, 21 635951_1]
yat yajñe abhirūpam tat samṛddham | [AB, 1, 21 635951_2]
tat u traiṣṭubham | [AB, 1, 21 635952_1]
vīryam vai triṣṭubh | [AB, 1, 21 635952_2]
vīryam eva asmin tat dadhāti | [AB, 1, 21 635952_3]
grāvāṇā iva tat id artham jarethe iti sūktam | [AB, 1, 21 635953_1]
akṣī iva karṇau iva nāsā iva iti aṅga samākhyāyam eva asmin tat indriyāṇi dadhāti | [AB, 1, 21 635953_2]
tat u traiṣṭubham | [AB, 1, 21 635954_1]
vīryam vai triṣṭubh | [AB, 1, 21 635954_2]
vīryam eva asmin tat dadhāti | [AB, 1, 21 635954_3]
īḍe dyāvāpṛthivī pūrva cittaye iti sūktam | [AB, 1, 21 635955_1]
agnim gharmam su rucam yāman iṣṭaye iti abhirūpam | [AB, 1, 21 635956_1]
yat yajñe abhirūpam tat samṛddham | [AB, 1, 21 635956_2]
tat u jāgatam | [AB, 1, 21 635957_1]
jāgatāḥ vai paśavaḥ | [AB, 1, 21 635957_2]
paśūn eva asmin tat dadhāti | [AB, 1, 21 635957_3]
yābhiḥ amum āvatam yābhiḥ amum āvatam iti | [AB, 1, 21 635958_1]
etāvataḥ ha atra aśvinau kāmān dadṛśatuḥ | [AB, 1, 21 635958_2]
tān eva asmin tat dadhāti | [AB, 1, 21 635958_3]
taiḥ eva enam tat samardhayati | [AB, 1, 21 635958_4]
arūrucat uṣasaḥ pṛśniḥ agriyaḥ iti rucitavatī | [AB, 1, 21 635959_1]
rucam eva asmin tat dadhāti | [AB, 1, 21 635959_2]
dyubhiḥ aktubhiḥ pari pātam asmān iti uttamayā paridadhāti | [AB, 1, 21 635960_1]
ariṣṭebhiḥ aśvinā saubhagebhiḥ tat naḥ mitraḥ varuṇaḥ māmahantām aditiḥ sindhuḥ pṛthivī uta dyauḥ iti | [AB, 1, 21 635961_1]
etaiḥ eva enam tat kāmaiḥ samardhayati | [AB, 1, 21 635961_2]
iti nu pūrvam paṭalam | [AB, 1, 21 635962_1]
{AB, 1, 22}
atha uttaram | [AB, 1, 22 635963_1]
upa hvaye sudughāṃ dhenum etāṃ hiṃkṛṇvatī vasupatnī vasūnām abhi tvā deva savitaḥ sam ī vatsaṃ na mātṛbhiḥ saṃ vatsa iva mātṛbhir yas te stanaḥ śaśayo yo mayobhūr gaur amīmed anu vatsam miṣantaṃ namased upa sīdata saṃjānānā upa sīdann abhijñv ā daśabhir vivasvato duhanti saptaikāṃ samiddho agnir aśvinā samiddho agnir vṛṣaṇāratir divas tad u prayakṣatamam asya karmātmanvan nabho duhyate ghṛtam paya ut tiṣṭha brahmaṇaspate 'dhukṣat pipyuṣīm iṣam upa dravapayasā godhug oṣam ā sute siñcata śriyam ā nūnam aśvinor ṛṣiḥ sam u tye mahatīr apa ity ekaviṃśatir abhirūpā yad yajñe 'bhirūpaṃ tat samṛddham | [AB, 1, 22 2]
ud u sya devaḥ savitā hiraṇyayā iti anūttiṣṭhati | [AB, 1, 22 635965_1]
praitu brahmaṇaspatiḥ iti anupraiti | [AB, 1, 22 635965_2]
gandharvaḥ itthā padam asya rakṣati iti kharam avekṣate | [AB, 1, 22 635965_3]
nāke suparṇam upa yat patantam iti upaviśati | [AB, 1, 22 635965_4]
taptaḥ vām gharmaḥ nakṣati sva hotā ubhā pibatam aśvinā iti pūrvāhṇe yajati | [AB, 1, 22 635965_5]
agne vīhi iti anuvaṣaṭkaroti sviṣṭakṛt bhājanam | [AB, 1, 22 635966_1]
yat usriyāsu āhutam ghṛtam payaḥ asya pibatam aśvinā iti aparāhṇe yajati | [AB, 1, 22 635967_1]
agne vīhi iti anuvaṣaṭkaroti sviṣṭakṛt bhājanam | [AB, 1, 22 635967_2]
trayāṇām ha vai haviṣām sviṣṭakṛte na samavadyanti somasya gharmasya vājinasya iti | [AB, 1, 22 635968_1]
sa yat anuvaṣaṭkaroti agneḥ eva sviṣṭakṛtaḥ anantarityai | [AB, 1, 22 635968_2]
viśvāḥ āśāḥ dakṣiṇasāt iti brahmā japati | [AB, 1, 22 635969_1]
svāhākṛtaḥ śucir deveṣu gharmaḥ samudrād ūrmim ud iyarti veno drapsaḥ samudram abhi yaj jigāti sakhe sakhāyam abhy ā vavṛtsvordhva ū ṣu ṇa ūtaya ūrdhvo naḥ pāhy aṃhasas taṃ ghem itthā namasvina ity abhirūpā yad yajñe'bhirūpaṃ tat samṛddham | [AB, 1, 22 8]
pāvaka śoce tava hi kṣayam pari iti bhakṣam ākāṅkṣate | [AB, 1, 22 635971_1]
hutaṃ havir madhu havir indratame 'gnāv aśyāma te deva gharma madhumataḥ pitumato vājavato 'ṅgirasvato namas te astu mā mā hiṃsīr iti gharmasya bhakṣayati | [AB, 1, 22 10]
śyeno na yoniṃ sadanaṃ dhiyā kṛtam ā yasmin sapta vāsavā iti saṃsādyamānāyānvāha | [AB, 1, 22 11]
haviḥ haviṣmas mahi sadma daivyam iti yat ahar utsādayiṣyantaḥ bhavanti | [AB, 1, 22 635974_1]
su yavasāt bhagavatī hi bhūyāḥ iti uttamayā paridadhāti | [AB, 1, 22 635975_1]
tat etat deva mithunam yat gharmaḥ | [AB, 1, 22 635976_1]
sa yaḥ gharmaḥ tat śiśnam | [AB, 1, 22 635976_2]
yau śaphau tau śaphau | [AB, 1, 22 635976_3]
yā upayamanī te śroṇikapāle | [AB, 1, 22 635976_4]
yat payaḥ tat retaḥ | [AB, 1, 22 635976_5]
tat idam agnau deva yonyām prajanane retaḥ sicyate | [AB, 1, 22 635976_6]
agniḥ vai deva yoniḥ | [AB, 1, 22 635976_7]
saḥ agneḥ deva yonyāḥ āhutibhyaḥ sambhavati | [AB, 1, 22 635976_8]
ṛc mayaḥ yajuḥ mayaḥ sāma mayaḥ veda mayaḥ brahma mayaḥ amṛta mayaḥ sambhūya devatāḥ apyeti yaḥ evam veda yaḥ ca evam vidvān etena yajña kratunā yajate | [AB, 1, 22 635977_1]
{AB, 1, 23}
deva asurāḥ vai eṣu lokeṣu samayatanta | [AB, 1, 23 635978_1]
te vai asurāḥ imān eva lokān puraḥ akurvata yathā ojīyāṃsaḥ balīyāṃsaḥ evam | [AB, 1, 23 635978_2]
te vai ayasmayīm eva imām akurvata rajatām antarikṣam hariṇīm divam | [AB, 1, 23 635978_3]
te tathā imān lokān puraḥ akurvata | [AB, 1, 23 635978_4]
te devāḥ abruvan puraḥ vai ime asurāḥ imān lokān akrata puraḥ imān lokān pratikaravāmahai iti | [AB, 1, 23 635978_5]
tathā iti | [AB, 1, 23 635978_6]
te sadaḥ eva asyāḥ pratyakurvata āgnīdhram antarikṣāt havirdhāne divaḥ | [AB, 1, 23 635978_7]
te tathā imān lokān puraḥ pratyakurvata | [AB, 1, 23 635978_8]
te devāḥ abruvan upasadaḥ upāyāma upasadā vai mahā puram jayanti iti | [AB, 1, 23 635979_1]
tathā iti | [AB, 1, 23 635979_2]
yām eva prathamām upasadam upāyan tayā eva enān asmāt lokāt anudanta yām dvitīyām tayā antarikṣāt yām tṛtīyām tayā divaḥ | [AB, 1, 23 635979_3]
tān tathā ebhyaḥ lokebhyaḥ anudanta | [AB, 1, 23 635979_4]
te vai ebhyaḥ lokebhyaḥ nuttāḥ asurāḥ ṛtūn aśrayanta | [AB, 1, 23 635980_1]
te vai ṛtubhyaḥ nuttāḥ asurāḥ māsān aśrayanta | [AB, 1, 23 635981_1]
te devāḥ abruvan upasadaḥ eva upāyāma iti | [AB, 1, 23 635981_2]
tathā iti | [AB, 1, 23 635981_3]
te imāḥ ṣaḍ satīḥ upasadaḥ dvis dvis ekaikām upāyan | [AB, 1, 23 635981_4]
tāḥ dvādaśa samapadyanta | [AB, 1, 23 635981_5]
dvādaśa vai māsaḥ | [AB, 1, 23 635981_6]
tān vai māsebhyaḥ anudanta | [AB, 1, 23 635981_7]
te vai māsebhyaḥ nuttāḥ asurāḥ ardha māsān aśrayanta | [AB, 1, 23 635982_1]
te vā ardhamāsebhyo nuttā asurā ahorātre aśrayanta te devā abruvann upasadāv evopāyāmeti tatheti te yām eva pūrvāhṇa upasadam upāyaṃs tayaivainān ahno 'nudanta yām aparāhṇe tayā rātres tāṃstathobhābhyām antarāyan | [AB, 1, 23 6]
tasmāt su pūrvāhṇe eva pūrvayā upasadā pracaritavyam su aparāhṇe aparayā | [AB, 1, 23 635984_1]
tāvantam eva tat dviṣate lokam pariśinaṣṭi | [AB, 1, 23 635984_2]
{AB, 1, 24}
jitayaḥ vai nāma etāḥ yat upasadaḥ | [AB, 1, 24 635985_1]
asapatnām vai etābhiḥ devāḥ vijitim vyajayanta | [AB, 1, 24 635985_2]
asapatnām vijitim vijayate yaḥ evam veda | [AB, 1, 24 635986_1]
yām devāḥ eṣu lokeṣu yām ṛtuṣu yām māseṣu yām ardha māseṣu yām ahorātrayoḥ vijitim vyajayanta tām vijitim vijayate yaḥ evam veda | [AB, 1, 24 635987_1]
te devāḥ abibhayuḥ asmākam vipremāṇam anu idam asurāḥ ābhaviṣyanti iti | [AB, 1, 24 635988_1]
te vyutkramya amantrayanta | [AB, 1, 24 635988_2]
agniḥ vasubhiḥ udakrāmat indraḥ rudraiḥ varuṇaḥ ādityaiḥ bṛhaspatiḥ viśvaiḥ devaiḥ | [AB, 1, 24 635988_3]
te tathā vyutkramya amantrayanta | [AB, 1, 24 635989_1]
te abruvan hanta yāḥ eva naḥ imāḥ priyatamāḥ tanvaḥ tāḥ asya varuṇasya rājñaḥ gṛhe saṃnidadhāmahai tābhiḥ eva naḥ sa na saṃgacchātai yaḥ naḥ etat atikrāmāt yaḥ ālulobhayiṣāt iti | [AB, 1, 24 635989_2]
tathā iti | [AB, 1, 24 635989_3]
te varuṇasya rājñaḥ gṛhe tanūḥ saṃnyadadhata | [AB, 1, 24 635989_4]
te yat varuṇasya rājñaḥ gṛhe tanūḥ saṃnyadadhata tat tānūnaptram abhavat | [AB, 1, 24 635990_1]
tat tānūnaptrasya tānūnaptra tvam | [AB, 1, 24 635990_2]
tasmāt āhuḥ na sa tānūnaptriṇe drogdhavyam iti | [AB, 1, 24 635991_1]
tasmāt u idam asurāḥ na anvābhavanti | [AB, 1, 24 635992_1]
{AB, 1, 25}
śiraḥ vai etat yajñasya yat ātithyam grīvā upasadaḥ | [AB, 1, 25 635993_1]
samāna barhiṣī bhavataḥ | [AB, 1, 25 635993_2]
samānam hi śiraḥ grīvam | [AB, 1, 25 635993_3]
iṣum vai etām devāḥ samaskurvata yat upasadaḥ | [AB, 1, 25 635994_1]
tasyāḥ agniḥ anīkam āsīt somaḥ śalyaḥ viṣṇuḥ tejanam varuṇaḥ parṇāni | [AB, 1, 25 635994_2]
tām ājya dhanvānaḥ vyasṛjan | [AB, 1, 25 635994_3]
tayā puraḥ bhindantaḥ āyan | [AB, 1, 25 635994_4]
tasmāt etāḥ ājya haviṣaḥ bhavanti | [AB, 1, 25 635995_1]
caturaḥ agre stanān vratam upaiti upasatsu | [AB, 1, 25 635996_1]
catur saṃdhiḥ hi iṣuḥ anīkam śalyaḥ tejanam parṇāni | [AB, 1, 25 635996_2]
trīn stanān vratam upaiti upasatsu | [AB, 1, 25 635997_1]
triṣaṃdhiḥ hi iṣuḥ anīkam śalyaḥ tejanam | [AB, 1, 25 635997_2]
dvau stanau vratam upaiti upasatsu | [AB, 1, 25 635997_3]
dviṣaṃdhiḥ hi iṣuḥ śalyaḥ ca hi eva tejanam ca | [AB, 1, 25 635997_4]
ekam stanam vratam upaiti upasatsu | [AB, 1, 25 635997_5]
ekā hi eva iṣuḥ iti ākhyāyataḥ | [AB, 1, 25 635997_6]
ekayā vīryam kriyate | [AB, 1, 25 635997_7]
paras varīyāṃsaḥ vai ime lokāḥ arvāk aṃhīyaṃsaḥ | [AB, 1, 25 635998_1]
parastāt arvācīḥ upasadaḥ upaiti eṣām eva lokānām abhijityā | [AB, 1, 25 635998_2]
upasadyāya mīḍhuṣe imām me agne samidham imām upasadam vaneḥ iti tisraḥ tisraḥ sāmidhenyaḥ rūpa samṛddhāḥ | [AB, 1, 25 635999_1]
etat vai yajñasya samṛddham yat rūpa samṛddham yat karma kriyamāṇam ṛc abhivadati | [AB, 1, 25 635999_2]
jaghnivatīḥ yājyā anuvākyāḥ kuryāt | [AB, 1, 25 636000_1]
agnir vṛtrāṇi jaṅghanad ya ugra iva śaryahā tvaṃ somāsi satpatir gayasphāno amīvahedaṃ viṣṇur vi cakrame trīṇi padā vicakrama ity etāḥ | [AB, 1, 25 9]
viparyastābhiḥ aparāhṇe yajati | [AB, 1, 25 636002_1]
ghnantaḥ vai etābhiḥ devāḥ puraḥ bhindantaḥ āyan yat upasadaḥ | [AB, 1, 25 636003_1]
sa chandasaḥ kartavyāḥ na vichandasaḥ | [AB, 1, 25 636004_1]
yat vichandasaḥ kuryāt grīvāsu tat gaṇḍam dadhyāt īśvaraḥ glāvaḥ janitoḥ | [AB, 1, 25 636005_1]
tasmāt sa chandasaḥ eva kartavyāḥ na vichandasaḥ | [AB, 1, 25 636006_1]
tat u ha sma āha upāviḥ jānaśruteyaḥ | [AB, 1, 25 636007_1]
ājya haviṣaḥ hi upasadaḥ | [AB, 1, 25 636007_2]
tasmāt ha sma tat āha | [AB, 1, 25 636007_3]
{AB, 1, 26}
deva varma vai etat yat prayājāḥ ca anuyājāḥ ca | [AB, 1, 26 636008_1]
a prayājam ananuyājam bhavati iṣvai saṃśityai a pratiśarāya | [AB, 1, 26 636008_2]
sakṛt atikramya āśrāvayati yajñasya abhikrāntyai an apakramāya | [AB, 1, 26 636009_1]
tat āhuḥ | [AB, 1, 26 636010_1]
krūram iva vai somasya rājñaḥ ante caranti yat asya ghṛtena ante caranti | [AB, 1, 26 636010_2]
ghṛtena hi vajreṇa indraḥ vṛtram ahan | [AB, 1, 26 636010_3]
aṃśuḥ aṃśuḥ te deva soma āpyāyatām indrāya eka dhana vide ā tubhyam indraḥ pyāyatām ā tvam indrāya pyāyasva ā pyāyaya asmān sakhīn sanyā medhayā svasti te deva soma sutyām udṛcam aśīya iti rājānam āpyāyayanti | [AB, 1, 26 636011_1]
yat eva asya tat krūram iva ante caranti tat eva asya etena āpyāyayanti | [AB, 1, 26 636011_2]
atho enam vardhayanti eva | [AB, 1, 26 636011_3]
dyāvāpṛthivyoḥ vai eṣa garbhaḥ yat somaḥ rājā | [AB, 1, 26 636012_1]
tat yat eṣṭāḥ rāyaḥ eṣṭā vāmāni pra iṣe bhagāya ṛtam ṛta vādibhyaḥ namaḥ dive namaḥ pṛthivyai iti prastare nihnavate | [AB, 1, 26 636012_2]
dyāvāpṛthivībhyām eva tat namaskurvanti | [AB, 1, 26 636012_3]
atho ene vardhayanti eva | [AB, 1, 26 636012_4]
vardhayanti eva | [AB, 1, 26 636012_5]
{AB, 1, 27}
somaḥ vai rājā gandharveṣu āsīt | [AB, 1, 27 636013_1]
tam devāḥ ca ṛṣayaḥ ca abhyadhyāyan katham ayam asmān somaḥ rājā gacchet iti | [AB, 1, 27 636013_2]
sā vāc abravīt strī kāmāḥ vai gandharvāḥ mayā eva striyā bhūtayā paṇadhvam iti | [AB, 1, 27 636013_3]
na iti devāḥ abruvan katham vayam tvat ṛte syāma iti | [AB, 1, 27 636013_4]
sā bravīt krīṇīta eva yarhi vāva vaḥ mayā arthaḥ bhavitā tarhi eva vaḥ aham punar āgantāsmi iti | [AB, 1, 27 636013_5]
tathā iti | [AB, 1, 27 636013_6]
tayā mahānagnyā bhūtayā somam rājānam akrīṇan | [AB, 1, 27 636013_7]
tām anukṛtim a skannām vatsatarīm ājanti soma krayaṇīm | [AB, 1, 27 636014_1]
tayā somam rājānām krīṇanti | [AB, 1, 27 636014_2]
tām punar niṣkrīṇīyāt | [AB, 1, 27 636015_1]
punar hi sā tān āgacchat | [AB, 1, 27 636015_2]
tasmāt upāṃśu vācā caritavyam some rājani krīte | [AB, 1, 27 636016_1]
gandharveṣu hi tarhi vāc bhavati | [AB, 1, 27 636016_2]
sā agnau eva praṇīyamāne punar āgacchati | [AB, 1, 27 636016_3]
{AB, 1, 28}
agnaye praṇīyamānāya anubrūhi iti āha adhvaryuḥ | [AB, 1, 28 636017_1]
pra devam devyā dhiyā bharata jātavedasam havyā naḥ vakṣat ānuṣak iti gāyatrīm brāhmaṇasya anubrūyāt | [AB, 1, 28 636018_1]
gāyatraḥ vai brāhmaṇaḥ | [AB, 1, 28 636019_1]
tejaḥ vai brahmavarcasam gāyatrī | [AB, 1, 28 636019_2]
tejasā eva enam tat brahmavarcasena samardhayati | [AB, 1, 28 636019_3]
imam mahe vidathyāya śūṣam iti triṣṭubham rājanyasya anubrūyāt | [AB, 1, 28 636020_1]
traiṣṭubhaḥ vai rājanyaḥ | [AB, 1, 28 636021_1]
ojaḥ vai indriyam vīryam triṣṭubh | [AB, 1, 28 636021_2]
ojasā eva enam tat indriyeṇa vīryeṇa samardhayati | [AB, 1, 28 636021_3]
śaśvat kṛtva īḍyāya pra jabhruriti | [AB, 1, 28 6]
svānām eva enam tat śraiṣṭhyam gamayati | [AB, 1, 28 636023_1]
śṛṇotu no damyebhir anīkaiḥ śṛṇotv agnir divyair ajasra iti | [AB, 1, 28 8]
ājarasam ha asmin ajasraḥ dīdāya yaḥ evam veda | [AB, 1, 28 636025_1]
ayam iha prathamaḥ dhāyi dhātṛbhiḥ iti jagatīm vaiśyasya anubrūyāt | [AB, 1, 28 636026_1]
jāgataḥ vai vaiśyaḥ | [AB, 1, 28 636027_1]
jāgatāḥ paśavaḥ | [AB, 1, 28 636027_2]
paśubhiḥ eva enam tat samardhayati | [AB, 1, 28 636027_3]
vaneṣu citram vibhvam viśe viśe iti abhirūpā | [AB, 1, 28 636028_1]
yat yajñe abhirūpam tat samṛddham | [AB, 1, 28 636028_2]
ayam u sya pra devayuḥ iti anuṣṭubhi vācam visṛjate | [AB, 1, 28 636030_1]
vāc vai anuṣṭubh | [AB, 1, 28 636031_1]
vāci eva tat vācam visṛjate | [AB, 1, 28 636031_2]
ayam u sya iti yat āha ayam u syā agamam yā purā gandharveṣu avāksam iti eva tat vāc prabrūte | [AB, 1, 28 636032_1]
ayam agniḥ uruṣyati iti | [AB, 1, 28 636033_1]
ayam vai agniḥ uruṣyati | [AB, 1, 28 636034_1]
amṛtāt iva janmanaḥ iti amṛta tvam eva asmin tat dadhāti | [AB, 1, 28 636035_1]
sahasaś cit sahīyān devo jīvātave kṛta iti | [AB, 1, 28 20]
devaḥ hi eṣaḥ etat jīvātave kṛtaḥ yat agniḥ | [AB, 1, 28 636037_1]
iﾱāyās tvā pade vayaṃ nābhā pṛthivyā adhīti | [AB, 1, 28 22]
etat vai iḍāyāḥ padam yat uttara vedī nābhiḥ | [AB, 1, 28 636039_1]
jātavedaḥ ni dhīmahi iti | [AB, 1, 28 636040_1]
nidhāsyantaḥ hi enam bhavanti | [AB, 1, 28 636040_2]
havyam hi vakṣyan bhavati | [AB, 1, 28 636041_1]
agne viśvebhiḥ svanīka devair ūrṇāvantam prathamaḥ sīda yonim iti | [AB, 1, 28 26]
viśvaiḥ eva enam tat devaiḥ saha āsādayati | [AB, 1, 28 636043_1]
kulāyinam ghṛtavantam savitre iti | [AB, 1, 28 636044_1]
kulāyam iva hi etat yajñe kriyate yat paitudāravāḥ paridhayaḥ gulgulu ūrṇā stukāḥ sugandhi tejanāni iti | [AB, 1, 28 636044_2]
yajñam naya yajamānāya sādhu iti | [AB, 1, 28 636044_3]
yajñam eva tat ṛjudhā pratiṣṭhāpayati | [AB, 1, 28 636044_4]
sīda hotar sve u loke cikitvān iti | [AB, 1, 28 636045_1]
agniḥ vai devānām hotā | [AB, 1, 28 636045_2]
tasya eṣa svaḥ lokaḥ yat uttara vedī nābhiḥ | [AB, 1, 28 636045_3]
sādaya yajñam su kṛtasya yonau iti | [AB, 1, 28 636046_1]
yajamānaḥ vai yajñaḥ | [AB, 1, 28 636046_2]
yajamānāya eva etām āśiṣam āśāste | [AB, 1, 28 636046_3]
devāvīḥ devān haviṣā yajāsi agne bṛhat yajamāne vayaḥ dhāḥ iti | [AB, 1, 28 636047_1]
prāṇaḥ vai vayaḥ | [AB, 1, 28 636047_2]
prāṇam eva tat yajamāne dadhāti | [AB, 1, 28 636047_3]
ni hotā hotṛṣadane vidānaḥ iti | [AB, 1, 28 636048_1]
agniḥ vai devānām hotā | [AB, 1, 28 636048_2]
tasya etat hotṛṣadanam yat uttara vedī nābhiḥ | [AB, 1, 28 636048_3]
tveṣaḥ dīdivān asadat su dakṣaḥ iti | [AB, 1, 28 636049_1]
āsannaḥ hi sa tarhi bhavati | [AB, 1, 28 636049_2]
agniḥ vai devānām vasiṣṭhaḥ | [AB, 1, 28 636050_1]
sahasrambharaḥ śuci jihvaḥ agniḥ iti | [AB, 1, 28 636051_1]
eṣā ha vai asya sahasrambhara tā yat enam ekam santam bahudhā viharanti | [AB, 1, 28 636051_2]
pra ha vai sāhasram poṣam āpnoti yaḥ evam veda | [AB, 1, 28 636052_1]
tvam dūtaḥ tvam u naḥ paraspāḥ iti uttamayā paridadhāti | [AB, 1, 28 636053_1]
tvam vasyaḥ ā vṛṣabha praṇetā agne tokasya naḥ tane tanūnām aprayucchan dīdyat bodhi gopāḥ iti | [AB, 1, 28 636054_1]
agniḥ vai devānām gopāḥ | [AB, 1, 28 636055_1]
agnim eva tat sarvatas goptāram paridatte ātmane ca yajamānāya ca yatra evam vidvān etayā paridadhāti | [AB, 1, 28 636055_2]
atho saṃvatsarīṇām eva etām svastim kurute | [AB, 1, 28 636055_3]
tāḥ etāḥ aṣṭau anvāha rūpa samṛddhāḥ | [AB, 1, 28 636056_1]
etat vai yajñasya samṛddham yat rūpa samṛddham yat karma kriyamāṇam ṛc abhivadati | [AB, 1, 28 636056_2]
tāsām tris prathamām anvāha tris uttamām | [AB, 1, 28 636057_1]
tāḥ dvādaśa sampadyante | [AB, 1, 28 636057_2]
dvādaśa vai māsāḥ saṃvatsaraḥ | [AB, 1, 28 636057_3]
saṃvatsaraḥ prajāpatiḥ | [AB, 1, 28 636057_4]
prajāpati āyatanābhiḥ eva ābhiḥ rādhnoti yaḥ evam veda | [AB, 1, 28 636057_5]
tris prathamām tris uttamām anvāha | [AB, 1, 28 636057_6]
yajñasya eva tat barsau nahyati sthemne balāya a visraṃsāya | [AB, 1, 28 636057_7]
{AB, 1, 29}
havirdhānābhyām prohyamāṇābhyām anubrūhi iti āha adhvaryuḥ | [AB, 1, 29 636058_1]
yuje vām brahma pūrvyam namobhiḥ iti anvāha | [AB, 1, 29 636059_1]
brahmaṇā vai ete devāḥ ayuñjata yat havirdhāne | [AB, 1, 29 636059_2]
brahmaṇā eva ene etat yuṅkte | [AB, 1, 29 636059_3]
na vai brahmaṇvat riṣyati | [AB, 1, 29 636059_4]
pretām yajñasya śaṃbhuvā iti tṛcam dyāvāpṛthivīyam anvāha | [AB, 1, 29 636060_1]
tat āhuḥ yat havirdhānābhyām prohyamāṇābhyām anu vācā āha atha kasmāt tṛcam dyāvāpṛthivīyam anvāha iti | [AB, 1, 29 636061_1]
dyāvāpṛthivī vai devānām havirdhāne āstām | [AB, 1, 29 636061_2]
te u eva adya api havirdhāne | [AB, 1, 29 636061_3]
te hi idam antareṇa sarvam haviḥ yat idam kiṃca | [AB, 1, 29 636061_4]
tasmāt tṛcam dyāvāpṛthivīyam anvāha | [AB, 1, 29 636061_5]
yame iva yatamāne yat aitam iti | [AB, 1, 29 636062_1]
yame iva hi ete yatamāne prabāhuk itaḥ | [AB, 1, 29 636062_2]
devayantaḥ hi ene mānuṣāḥ prabharanti | [AB, 1, 29 636063_1]
somaḥ vai rājā induḥ | [AB, 1, 29 636064_1]
somāya eva ene etat rājñe āsade acīkﾱpat | [AB, 1, 29 636064_2]
adhi dvayor adadhā ukthyaṃ vaca iti | [AB, 1, 29 8]
dvayoḥ hi etat tṛtīyam chadiḥ adhinidhīyata | [AB, 1, 29 636066_1]
ukthyam vacaḥ iti yat āha yajñiyam vai karma ukthyam vacaḥ yajñam eva etena samardhayati | [AB, 1, 29 636067_1]
yatasrucā mithunā yā saparyataḥ asaṃyatto vrate te kṣeti puṣyatīti | [AB, 1, 29 11]
yat adaḥ pūrvam yattavat padam āha tat eva etena śāntyā śamayati | [AB, 1, 29 636069_1]
bhadrā śaktiḥ yajamānāya sunvate iti āśiṣam āśāste | [AB, 1, 29 636070_1]
viśvā rūpāṇi prati muñcate kaviḥ iti viśvarūpām anvāha | [AB, 1, 29 636071_1]
sa rarāṭyām īkṣamāṇaḥ anubrūyāt | [AB, 1, 29 636072_1]
viśvam iva hi rūpam rarāṭyāḥ śuklam iva ca kṛṣṇam iva ca | [AB, 1, 29 636073_1]
viśvam rūpam avarunddhe ātmane ca yajamānāya ca yatra evam vidvān etām rarāṭyām īkṣamāṇaḥ anvāha | [AB, 1, 29 636074_1]
pari tvā girvaṇo gira ity uttamayā paridadhāti | [AB, 1, 29 18]
sa yadā eva havirdhāne saṃpariśrite manyeta atha paridadhyāt | [AB, 1, 29 636076_1]
a nagnambhāvukāḥ ha hotuḥ ca yajamānasya ca bhāryā bhavanti yatra evam vidvān etayā havirdhānayoḥ saṃpariśritayoḥ paridadhāti | [AB, 1, 29 636077_1]
yajuṣā vai ete pariśrīyete yat havirdhāne | [AB, 1, 29 636078_1]
yajuṣā eva ene etat pariśrayanti | [AB, 1, 29 636078_2]
tau yadā eva adhvaryuḥ ca pratiprasthātā ca ubhayatas methyau nihanyātām atha paridadhyāt | [AB, 1, 29 636079_1]
atra hi te saṃpariśrite bhavataḥ | [AB, 1, 29 636080_1]
tāḥ etāḥ aṣṭau anvāha rūpa samṛddhāḥ | [AB, 1, 29 636081_1]
etat vai yajñasya samṛddham yat rūpa samṛddham yat karma kriyamāṇam ṛc abhivadati | [AB, 1, 29 636081_2]
tāsām tris prathamām anvāha tris uttamām | [AB, 1, 29 636081_3]
tāḥ dvādaśa sampadyante | [AB, 1, 29 636081_4]
dvādaśa vai māsāḥ saṃvatsaraḥ | [AB, 1, 29 636081_5]
saṃvatsaraḥ prajāpatiḥ | [AB, 1, 29 636081_6]
prajāpati āyatanābhiḥ eva ābhiḥ rādhnoti yaḥ evam veda | [AB, 1, 29 636081_7]
tris prathamām tris uttamām anvāha | [AB, 1, 29 636081_8]
yajñasya eva tat barsau nahyati sthemne balāya a visraṃsāya | [AB, 1, 29 636081_9]
{AB, 1, 30}
agnīṣomābhyām praṇīyamānābhyām anubrūhi iti āha adhvaryuḥ | [AB, 1, 30 636082_1]
sāvīḥ hi deva prathamāya pitre iti sāvitrīm anvāha | [AB, 1, 30 636083_1]
tat āhuḥ yat agnīṣomābhyām praṇīyamānābhyām anu vācā āha atha kasmāt sāvitrīm anvāha iti | [AB, 1, 30 636084_1]
savitā vai prasavānām īśe | [AB, 1, 30 636084_2]
savitṛ prasūtāḥ eva enau tat praṇayanti | [AB, 1, 30 636084_3]
tasmāt sāvitrīm anvāha | [AB, 1, 30 636084_4]
praitu brahmaṇaspatiḥ iti brāhmaṇaspatyām anvāha | [AB, 1, 30 636085_1]
tat āhuḥ yat agnīṣomābhyām praṇīyamānābhyām anu vācā āha atha kasmāt brāhmaṇaspatyām anvāha iti | [AB, 1, 30 636086_1]
brahma vai bṛhaspatiḥ | [AB, 1, 30 636086_2]
brahma eva ābhyām etat purogavam akaḥ | [AB, 1, 30 636086_3]
na vai brahmaṇvat riṣyati | [AB, 1, 30 636086_4]
sa sūnṛtam eva tat yajñam karoti | [AB, 1, 30 636087_1]
tasmāt brāhmaṇaspatyām anvāha | [AB, 1, 30 636087_2]
hotā devaḥ amartyaḥ iti tṛcam āgneyam gāyatram anvāha some rājani praṇīyamāne | [AB, 1, 30 636088_1]
somam vai rājānam praṇīyamānam antareṇa eva sadaḥ havirdhānāni asurāḥ rakṣāṃsi ajighāṃsan | [AB, 1, 30 636089_1]
tam agniḥ māyayā atyanayat | [AB, 1, 30 636089_2]
māyayā hi sa tam atyanayat | [AB, 1, 30 636090_1]
tasmāt asya agnim purastāt dharanti | [AB, 1, 30 636090_2]
tisraḥ ca ekām ca anvāha | [AB, 1, 30 636091_1]
īśvarau ha vai etau saṃyantau yajamānam hiṃsitoḥ yaḥ ca asau pūrvaḥ uddhṛtaḥ bhavati yam u ca enam aparam praṇayanti | [AB, 1, 30 636092_1]
tat yat tisraḥ ca ekām ca anvāha saṃjānānau eva enau tat saṃgamayati | [AB, 1, 30 636092_2]
pratiṣṭhāyām eva enau tat pratiṣṭhāpayati ātmanaḥ ca yajamānasya ca ahiṃsāyai | [AB, 1, 30 636092_3]
āhutyām hūyamānāyām anvāha | [AB, 1, 30 636093_1]
agnaye eva tat juṣṭim āhutim gamayati | [AB, 1, 30 636094_1]
somaḥ jigāti gātu vid iti tṛcam saumyam gāyatram anvāha some rājani praṇīyamāne | [AB, 1, 30 636095_1]
svayā eva enam tat devatayā svena chandasā samardhayati | [AB, 1, 30 636095_2]
āsatsyan hi sa tarhi bhavati | [AB, 1, 30 636096_1]
tat atikramya eva anubrūyāt pṛṣṭhatas iva āgnīdhram kṛtvā | [AB, 1, 30 636097_1]
tam asya rājā varuṇas tam aśvineti vaiṣṇavīm anvāha | [AB, 1, 30 17]
kratuṃ sacanta mārutasya vedhasaḥ dādhāra dakṣam uttamam aharvidaṃ vrajaṃ ca viṣṇuḥ sakhivāṁ aporṇuta iti | [AB, 1, 30 18]
viṣṇuḥ vai devānām dvārapaḥ | [AB, 1, 30 636100_1]
saḥ eva asmai etat dvāram vivṛṇoti | [AB, 1, 30 636100_2]
antar ca prāgāḥ aditiḥ bhavāsi iti prapādyamāne anvāha śyenaḥ na yonim sadanam dhiyākṛtam iti āsanne | [AB, 1, 30 636101_1]
hiraṇyayam āsadaṃ deva eṣatīti | [AB, 1, 30 22]
hiraṇmayam iva ha vai eṣaḥ etat devebhyaḥ chadayati yat kṛṣṇājinam | [AB, 1, 30 636104_1]
tasmāt etām anvāha | [AB, 1, 30 636105_1]
astabhnāt dyām asuraḥ viśva vedāḥ iti vāruṇyā paridadhāti | [AB, 1, 30 636106_1]
varuṇa devatyaḥ vai eṣa tāvat yāvat upanaddhaḥ yāvat pariśritāni prapadyate | [AB, 1, 30 636107_1]
svayā eva enam tat devatayā svena chandasā samardhayati | [AB, 1, 30 636107_2]
tam yadi upa vā dhāveyuḥ abhayam vā iccheran eva vandasva varuṇam bṛhantam iti etayā paridadhyāt | [AB, 1, 30 636108_1]
yāvadbhyaḥ ha abhayam icchati yāvadbhyaḥ ha abhayam dhyāyati tāvadbhyaḥ ha abhayam bhavati yatra evam vidvān etayā paridadhāti | [AB, 1, 30 636109_1]
tasmāt evam vidvān etayā eva paridadhyāt | [AB, 1, 30 636109_2]
tāḥ etāḥ saptadaśa anvāha rūpa samṛddhāḥ | [AB, 1, 30 636110_1]
etat vai yajñasya samṛddham yat rūpa samṛddham yat karma kriyamāṇam ṛc abhivadati | [AB, 1, 30 636110_2]
tāsām tris prathamām anvāha tris uttamām | [AB, 1, 30 636110_3]
tāḥ ekaviṃśatiḥ sampadyante | [AB, 1, 30 636110_4]
ekaviṃśaḥ vai prajāpatiḥ | [AB, 1, 30 636110_5]
dvādaśa māsāḥ | [AB, 1, 30 636110_6]
pañca ṛtavaḥ | [AB, 1, 30 636110_7]
trayaḥ ime lokāḥ | [AB, 1, 30 636110_8]
asau ādityaḥ ekaviṃśaḥ uttamā pratiṣṭhā | [AB, 1, 30 636110_9]
tat daivam kṣatram | [AB, 1, 30 636111_1]
sā śrīḥ | [AB, 1, 30 636111_2]
tat ādhipatyam | [AB, 1, 30 636111_3]
tat bradhnasya viṣṭapam | [AB, 1, 30 636111_4]
tat prajāpateḥ āyatanam | [AB, 1, 30 636111_5]
tat svārājyam | [AB, 1, 30 636111_6]
ṛdhnoti etam eva etābhiḥ ekaviṃśatyā ekaviṃśatyā | [AB, 1, 30 636112_1]
{AB, 2, 1}
yajñena vai devāḥ ūrdhvāḥ svargam lokam āyan | [AB, 2, 1 636113_1]
te abibhayuḥ imam naḥ dṛṣṭvā manuṣyāḥ ca ṛṣayaḥ ca anuprajñāsyanti iti | [AB, 2, 1 636113_2]
tam vai yūpena eva ayopayan | [AB, 2, 1 636113_3]
tam yat yūpena eva ayopayan tat yūpasya yūpa tvam | [AB, 2, 1 636113_4]
tam avācīna agram nimitya ūrdhvāḥ udāyan | [AB, 2, 1 636113_5]
tatas vai manuṣyāḥ ca ṛṣayaḥ ca devānām yajña vāstu abhyāyan yajñasya kiṃcid eṣiṣyāmaḥ prajñātyai iti | [AB, 2, 1 636113_6]
te vai yūpam eva avindan avācīna agram nimitam | [AB, 2, 1 636113_7]
te aviduḥ anena vai devāḥ yajñam ayūyupan iti | [AB, 2, 1 636113_8]
tam utkhāya ūrdhvam nyaminvan | [AB, 2, 1 636113_9]
tatas vai te pra yajñam ajānan pra svargam lokam | [AB, 2, 1 636113_10]
tat yat yūpaḥ ūrdhvaḥ nimīyate yajñasya prajñātyai svargasya lokasya anukhyātyai | [AB, 2, 1 636114_1]
vajraḥ vai eṣa yat yūpaḥ | [AB, 2, 1 636115_1]
saḥ aṣṭa aśriḥ kartavyaḥ | [AB, 2, 1 636115_2]
aṣṭa aśriḥ vai vajraḥ | [AB, 2, 1 636115_3]
tam tam praharati dviṣate bhrātṛvyāya vadham yaḥ asya stṛtyaḥ tasmai startavai | [AB, 2, 1 636115_4]
vajraḥ vai yūpaḥ | [AB, 2, 1 636116_1]
saḥ eṣa dviṣataḥ vadhaḥ udyataḥ tiṣṭhati | [AB, 2, 1 636116_2]
tasmāt ha api etarhi yaḥ dveṣṭi tasya apriyam bhavati amuṣya ayam yūpaḥ amuṣya ayam yūpaḥ iti dṛṣṭvā | [AB, 2, 1 636116_3]
khādiram yūpam kurvīta svarga kāmaḥ | [AB, 2, 1 636117_1]
khādireṇa vai yūpena devāḥ svargam lokam ajayan | [AB, 2, 1 636117_2]
tathā eva etat yajamānaḥ khādireṇa yūpena svargam lokam jayati | [AB, 2, 1 636117_3]
bailvam yūpam kurvīta annādya kāmaḥ puṣṭi kāmaḥ | [AB, 2, 1 636118_1]
samām samām vai bilvaḥ gṛbhītaḥ | [AB, 2, 1 636118_2]
tat annādyasya rūpam | [AB, 2, 1 636118_3]
ā mūlāt śākhābhiḥ anucitaḥ | [AB, 2, 1 636118_4]
tat puṣṭeḥ | [AB, 2, 1 636118_5]
puṣyati prajām ca paśūn ca yaḥ evam vidvān bailvam yūpam kurute | [AB, 2, 1 636119_1]
yat eva bailvam bilvam jyotiḥ iti vai ācakṣate | [AB, 2, 1 636120_1]
jyotiḥ sveṣu bhavati śreṣṭhaḥ svānām bhavati yaḥ evam veda | [AB, 2, 1 636121_1]
pālāśam yūpam kurvīta tejaskāmaḥ brahmavarcasa kāmaḥ | [AB, 2, 1 636122_1]
tejaḥ vai brahmavarcasam vanaspatīnām palāśaḥ | [AB, 2, 1 636122_2]
tejasvī brahmavarcasī bhavati yaḥ evam vidvān pālāśam yūpam kurute | [AB, 2, 1 636123_1]
yat eva pālāśam sarveṣām vai eṣa vanaspatīnām yoniḥ yat palāśaḥ | [AB, 2, 1 636124_1]
tasmāt palāśasya eva palāśena ācakṣate amuṣya palāśam amuṣya palāśam iti | [AB, 2, 1 636124_2]
sarveṣām ha asya vanaspatīnām kāmaḥ upāptaḥ bhavati yaḥ evam veda | [AB, 2, 1 636125_1]
{AB, 2, 2}
añjmaḥ yūpam anubrūhi iti āha adhvaryuḥ | [AB, 2, 2 636126_1]
añjanti tvām adhvare devayantaḥ iti anvāha | [AB, 2, 2 636127_1]
adhvare hi enam devayantaḥ añjanti | [AB, 2, 2 636128_1]
vanaspate madhunā daivyena iti | [AB, 2, 2 636129_1]
etat vai madhu daivyam yat ājyam | [AB, 2, 2 636129_2]
yadi ca tiṣṭhāsi yadi ca śayāsai draviṇam eva asmāsu dhattāt iti eva tat āha | [AB, 2, 2 636130_1]
ucchrayasva vanaspate iti ucchrīyamāṇāya abhirūpā | [AB, 2, 2 636131_1]
yat yajñe abhirūpam tat samṛddham | [AB, 2, 2 636131_2]
etat vai varṣma pṛthivyai yatra yūpam unminvanti | [AB, 2, 2 636132_1]
su mitī mīyamānaḥ varcaḥ dhāḥ yajña vāhase iti āśiṣam āśāste | [AB, 2, 2 636133_1]
samiddhasya śrayamāṇaḥ purastād iti | [AB, 2, 2 9]
samiddhasya hi eṣaḥ etat purastāt śrayate | [AB, 2, 2 636135_1]
brahma vanvānaḥ ajaram su vīram iti āśiṣam eva āśāste | [AB, 2, 2 636136_1]
aśanāyā vai pāpmā amatiḥ | [AB, 2, 2 636137_1]
tām eva tat ārāt nudate yajñāt ca yajamānāt ca | [AB, 2, 2 636137_2]
ucchrayasva mahate saubhagāya iti āśiṣam eva āśāste | [AB, 2, 2 636138_1]
yat vai devānām na iti tat eṣām om iti | [AB, 2, 2 636140_1]
tiṣṭha devaḥ iva savitā iti eva tat āha | [AB, 2, 2 636140_2]
ūrdhvaḥ vājasya sanitā iti | [AB, 2, 2 636141_1]
vāja sanim eva enam tat dhanasām sanoti | [AB, 2, 2 636141_2]
yat añjibhiḥ vāghadbhiḥ vihvayāmahe iti | [AB, 2, 2 636142_1]
chandāṃsi vai añjayaḥ vāghataḥ | [AB, 2, 2 636142_2]
taiḥ etat devān yajamānāḥ vihvayante mama yajñam āgacchata mama yajñam iti | [AB, 2, 2 636142_3]
mama yajñam āgacchata mama yajñam iti | [AB, 2, 2 636142_4]
yadi ha vai api bahavaḥ iva yajante atha ha asya devāḥ yajñam ā eva gacchanti yatra evam vidvān etām anvāha | [AB, 2, 2 636143_1]
ūrdhvo naḥ pāhy aṃhaso ni ketunā viśvaṃ sam atriṇaṃ daheti | [AB, 2, 2 19]
rakṣāṃsi vai pāpmā atriṇaḥ | [AB, 2, 2 636145_1]
rakṣāṃsi pāpmānam daha iti eva tat āha | [AB, 2, 2 636145_2]
kṛdhī naḥ ūrdhvān carathāya jīvase iti yat āha kṛdhī naḥ ūrdhvān caraṇāya jīvase iti eva tat āha | [AB, 2, 2 636146_1]
yadi ha vai api nītaḥ iva yajamānaḥ bhavati pari ha eva enam tat saṃvatsarāya dadāti | [AB, 2, 2 636147_1]
vidāḥ deveṣu naḥ duvaḥ iti āśiṣam eva āśāste | [AB, 2, 2 636148_1]
jāto jāyate sudinatve ahnām iti | [AB, 2, 2 24]
jātaḥ hi eṣaḥ etāt jāyate | [AB, 2, 2 636150_1]
samarye ā vidathe vardhamānaḥ iti | [AB, 2, 2 636151_1]
vardhayanti eva enam tat | [AB, 2, 2 636151_2]
punanti dhīrāḥ apasaḥ manīṣā iti | [AB, 2, 2 636152_1]
punanti eva enam tat | [AB, 2, 2 636152_2]
deva yāḥ vipraḥ ud iyarti vācam iti | [AB, 2, 2 636153_1]
devebhyaḥ eva enam tat nivedayati | [AB, 2, 2 636153_2]
yuvā su vāsāḥ parivītaḥ āgāt iti uttamayā paridadhāti | [AB, 2, 2 636154_1]
prāṇaḥ vai yuvā su vāsāḥ | [AB, 2, 2 636155_1]
saḥ ayam śarīraiḥ parivṛtaḥ | [AB, 2, 2 636155_2]
saḥ u śreyān bhavati jāyamānaḥ iti | [AB, 2, 2 636156_1]
śreyān śreyān | [AB, 2, 2 636156_2]
śreyān śreyān hi eṣaḥ etat bhavati jāyamānaḥ | [AB, 2, 2 636156_3]
tam dhīrāsaḥ kavayaḥ ud nayanti svādhyaḥ manasā devayantaḥ iti | [AB, 2, 2 636157_1]
ye vai anūcānāḥ te kavayaḥ | [AB, 2, 2 636157_2]
te eva enam tat unnayanti | [AB, 2, 2 636157_3]
tāḥ etāḥ sapta anvāha rūpa samṛddhāḥ | [AB, 2, 2 636158_1]
etat vai yajñasya samṛddham yat rūpa samṛddham yat karma kriyamāṇam ṛc abhivadati | [AB, 2, 2 636158_2]
tāsām tris prathamām anvāha tris uttamām | [AB, 2, 2 636158_3]
tāḥ ekādaśa sampadyante | [AB, 2, 2 636158_4]
ekādaśa akṣarā vai triṣṭubh | [AB, 2, 2 636158_5]
triṣṭubh indrasya vajraḥ | [AB, 2, 2 636158_6]
indra āyatanābhiḥ eva ābhiḥ rādhnoti yaḥ evam veda | [AB, 2, 2 636158_7]
tris prathamām tris uttamām anvāha | [AB, 2, 2 636158_8]
yajñasya eva tat barsau nahyati sthemne balāya a visraṃsāya | [AB, 2, 2 636158_9]
{AB, 2, 3}
tiṣṭhet yūpaḥ anupraharet iti āhuḥ | [AB, 2, 3 636159_1]
tiṣṭhet paśu kāmasya | [AB, 2, 3 636160_1]
devebhyaḥ vai paśavaḥ annādyāya ālambhāya na atiṣṭhanta | [AB, 2, 3 636161_1]
te apakramya prativāvadataḥ atiṣṭhan na asmān ālapsyadhve na asmān iti | [AB, 2, 3 636161_2]
tatas vai devāḥ etam yūpam vajram apaśyan | [AB, 2, 3 636161_3]
tam ebhyaḥ udaśrayan | [AB, 2, 3 636161_4]
tasmāt bibhyataḥ upāvartanta | [AB, 2, 3 636161_5]
tam eva adya api upāvṛttāḥ | [AB, 2, 3 636161_6]
tatas vai devebhyaḥ paśavaḥ annādyāya ālambhāya atiṣṭhanta | [AB, 2, 3 636161_7]
tiṣṭhante asmai paśavaḥ annādyāya ālambhāya yaḥ evam veda yasya ca evam viduṣaḥ yūpaḥ tiṣṭhati | [AB, 2, 3 636162_1]
anupraharet svarga kāmasya | [AB, 2, 3 636163_1]
tam u ha sma etam pūrve anu eva praharanti | [AB, 2, 3 636164_1]
yajamānaḥ vai yūpaḥ yajamānaḥ prastaraḥ agniḥ vai deva yoniḥ saḥ agneḥ deva yonyāḥ āhutibhyaḥ sambhūya hiraṇya śarīraḥ ūrdhvaḥ svargam lokam eṣyati iti | [AB, 2, 3 636165_1]
atha ye tebhyaḥ avare āsan te etam svarum apaśyan yūpa śakalam | [AB, 2, 3 636166_1]
tam tasmin kāle anupraharet | [AB, 2, 3 636166_2]
tatra sa kāmaḥ upāptaḥ yaḥ anupraharaṇe | [AB, 2, 3 636166_3]
tatra sa kāmaḥ upāptaḥ yaḥ sthāne | [AB, 2, 3 636166_4]
sarvābhyaḥ vai eṣa devatābhyaḥ ātmānam ālabhate yaḥ dīkṣate | [AB, 2, 3 636167_1]
agniḥ sarvāḥ devatāḥ | [AB, 2, 3 636167_2]
somaḥ sarvāḥ devatāḥ | [AB, 2, 3 636167_3]
sa yat agnīṣomīyam paśum ālabhate sarvābhyaḥ eva tat devatābhyaḥ yajamānaḥ ātmānam niṣkrīṇīte | [AB, 2, 3 636167_4]
tat āhuḥ dvi rūpaḥ agnīṣomīyaḥ kartavyaḥ dvi devatyaḥ hi iti | [AB, 2, 3 636168_1]
tat tat na ādṛtyam | [AB, 2, 3 636168_2]
pīvaḥ iva kartavyaḥ | [AB, 2, 3 636168_3]
pīvaḥ rūpāḥ vai paśavaḥ | [AB, 2, 3 636168_4]
kṛśitaḥ iva khalu vai yajamānaḥ bhavati | [AB, 2, 3 636168_5]
tat yat pīvā paśuḥ bhavati yajamānam eva tat svena medhena samardhayati | [AB, 2, 3 636168_6]
tat āhuḥ na agnīṣomīyasya paśoḥ aśnīyāt puruṣasya vai eṣaḥ aśnāti yaḥ agnīṣomīyasya paśoḥ aśnāti yajamānaḥ hi etena ātmānam niṣkrīṇīte iti | [AB, 2, 3 636169_1]
tat tat na ādṛtyam | [AB, 2, 3 636170_1]
vārtraghnam vai etat haviḥ yat agnīṣomīyaḥ | [AB, 2, 3 636170_2]
agnīṣomābhyām vai indraḥ vṛtram ahan | [AB, 2, 3 636170_3]
tau enam abrūtām āvābhyām vai vṛtram avadhīḥ varam te vṛṇāvahai iti | [AB, 2, 3 636170_4]
vṛṇāthām iti | [AB, 2, 3 636170_5]
tau etam eva varam avṛṇātām śvaḥsutyāyām paśum | [AB, 2, 3 636170_6]
saḥ enayoḥ eṣaḥ acyutaḥ | [AB, 2, 3 636170_7]
vara vṛtaḥ hi enayoḥ | [AB, 2, 3 636170_8]
tasmāt tasya aśitavyam ca eva līpsitavyam ca | [AB, 2, 3 636170_9]
{AB, 2, 4}
āprībhir āprīṇāti | [AB, 2, 4 1]
tejo vai brahmavarcasam āpriyas tejasaivainaṃ tad brahmavarcasena samardhayati | [AB, 2, 4 2]
samidho yajati | [AB, 2, 4 3]
prāṇā vai samidhaḥ prāṇā hīdaṃ sarvaṃ samindhate yad idaṃ kiṃca prāṇān eva tat prīṇāti prāṇān yajamāne dadhāti | [AB, 2, 4 4]
tanūnapātaṃ yajati prāṇo vai tanūnapāt sa hi tanvaḥ pāti prāṇam eva tat prīṇāti prāṇaṃ yajamāne dadhāti | [AB, 2, 4 5]
narāśaṃsaṃ yajati prajā vai naro vāk śaṃsaḥ prajāṃ caiva tad vācaṃ ca prīṇāti prajāṃ ca vācaṃ ca yajamāne dadhāti | [AB, 2, 4 6]
iﾱo yajaty annaṃ vā iﾱo 'nnam eva tat prīṇāty annaṃ yajamāne dadhāti | [AB, 2, 4 7]
barhir yajati paśavo vai barhiḥ paśūn eva tat prīṇāti paśūn yajamāne dadhāti | [AB, 2, 4 8]
duro yajati vṛṣṭir vai duro vṛṣṭim eva tat prīṇāti vṛṣṭim annādyaṃ yajamāne dadhāti | [AB, 2, 4 9]
uṣāsānaktā yajaty ahorātre vā uṣāsānaktāhorātre eva tat prīṇāty ahorātrayor yajamānaṃ dadhāti | [AB, 2, 4 10]
daivyā hotārā yajati prāṇāpānau vai daivyā hotārā prāṇāpānāv eva tat prīṇāti prāṇāpānau yajamāne dadhāti | [AB, 2, 4 11]
tisro devīr yajati prāṇo vā apāno vyānas tisro devyas tā eva tat prīṇāti tā yajamāne dadhāti | [AB, 2, 4 12]
tvaṣṭāraṃ yajati vāg vai tvaṣṭā vāgghīdaṃ sarvaṃ tāṣṭīva vācam eva tat prīṇāti vācaṃ yajamāne dadhāti | [AB, 2, 4 13]
vanaspatiṃ yajati prāṇo vai vanaspatiḥ prāṇam eva tat prīṇāti prāṇaṃ yajamāne dadhāti | [AB, 2, 4 14]
svāhākṛtīr yajati pratiṣṭhā vai svāhākṛtayaḥ pratiṣṭhāyām eva tad yajñam antataḥ pratiṣṭhāpayati | [AB, 2, 4 15]
tābhir yathaṛṣy āprīṇīyād yad yathaṛṣy āprīṇāti yajamānam eva tad bandhutāyā notsṛjati | [AB, 2, 4 16]
{AB, 2, 5}
paryagnaye kriyamāṇāya anubrūhi iti āha adhvaryuḥ | [AB, 2, 5 636187_1]
agniḥ hotā no adhvare iti tṛcam āgneyam gāyatram anvāha paryagni kriyamāṇe | [AB, 2, 5 636188_1]
svayā eva enam tat devatayā svena chandasā samardhayati | [AB, 2, 5 636188_2]
vājī san pari nīyate iti | [AB, 2, 5 636189_1]
vājinam iva hi enam santam pariṇayanti | [AB, 2, 5 636189_2]
pari triviṣṭi adhvaram yāti agniḥ rathīḥ iva iti | [AB, 2, 5 636190_1]
eṣa hi rathīḥ iva adhvaram pariyāti | [AB, 2, 5 636190_2]
eṣa hi vājānām patiḥ | [AB, 2, 5 636191_1]
atas upapreṣya hotar havyā devebhyaḥ iti āha adhvaryuḥ | [AB, 2, 5 636192_1]
ajait agniḥ asanat vājam iti maitrāvaruṇaḥ upapraiṣam pratipadyate | [AB, 2, 5 636193_1]
tat āhuḥ yat adhvaryuḥ hotāram upapreṣyati atha kasmāt maitrāvaruṇaḥ upapraiṣam pratipadyate iti | [AB, 2, 5 636194_1]
manaḥ vai yajñasya maitrāvaruṇaḥ | [AB, 2, 5 636195_1]
vāc yajñasya hotā | [AB, 2, 5 636195_2]
manasā vai iṣita vāc vadati | [AB, 2, 5 636195_3]
yām hi anya manāḥ vācam vadati asuryā vai sā vāc a deva juṣṭā | [AB, 2, 5 636195_4]
tat yat maitrāvaruṇaḥ upapraiṣam pratipadyate manasā eva tat vācam īrayati | [AB, 2, 5 636195_5]
tat manasā īritayā vācā devebhyaḥ havyam sampādayati | [AB, 2, 5 636195_6]
{AB, 2, 6}
daivyāḥ śamitāra ārabhadhvam uta manuṣyā ity āha | [AB, 2, 6 1]
ye ca eva devānām śamitāraḥ ye ca manuṣyāṇām tān eva tat saṃśāsti | [AB, 2, 6 636197_1]
upanayata medhyā dura āśāsānā medhapatibhyām medham iti | [AB, 2, 6 3]
paśuḥ vai medhaḥ | [AB, 2, 6 636199_1]
yajamānaḥ medha patiḥ | [AB, 2, 6 636199_2]
yajamānam eva tat svena medhena samardhayati | [AB, 2, 6 636199_3]
atho khalu āhuḥ yasyai vāva kasyai ca devatāyai paśuḥ ālabhyate sā eva medha patiḥ iti | [AB, 2, 6 636200_1]
sa yadi eka devatyaḥ paśuḥ syāt medha pataye iti brūyāt yadi dvi devatyaḥ medha patibhyām iti yadi bahu devatyaḥ medha patibhyaḥ iti | [AB, 2, 6 636201_1]
etat eva sthitam | [AB, 2, 6 636201_2]
prāsmā agnim bharateti | [AB, 2, 6 7]
paśuḥ vai nīyamānaḥ sa mṛtyum prāpaśyat | [AB, 2, 6 636203_1]
sa devān na anvakāmayata etum | [AB, 2, 6 636203_2]
tam devāḥ abruvan ehi svargam vai tvā lokam gamayiṣyāmaḥ iti | [AB, 2, 6 636203_3]
sa tathā iti abravīt tasya vai me yuṣmākam ekaḥ purastāt aitu iti | [AB, 2, 6 636203_4]
tathā iti | [AB, 2, 6 636203_5]
tasya agniḥ purastāt ait | [AB, 2, 6 636203_6]
saḥ agnim anuprācyavata | [AB, 2, 6 636203_7]
tasmāt āhuḥ āgneyaḥ vāva sarvaḥ paśuḥ agnim hi saḥ anuprācyavata iti | [AB, 2, 6 636204_1]
tasmāt u asya agnim purastāt haranti | [AB, 2, 6 636205_1]
stṛṇīta barhiḥ iti | [AB, 2, 6 636206_1]
oṣadhi ātmā vai paśuḥ | [AB, 2, 6 636206_2]
paśum eva tat sarva ātmānam karoti | [AB, 2, 6 636206_3]
janitraiḥ eva enam tat samanumatam ālabhante | [AB, 2, 6 636207_1]
eṣu eva enam tat lokeṣu ādadhāti | [AB, 2, 6 636208_1]
paśuṣu eva tat prāṇān dadhāti | [AB, 2, 6 636209_1]
aṅgāni eva asya tat gātrāṇi prīṇāti | [AB, 2, 6 636210_1]
auṣadham vai ūvadhyam | [AB, 2, 6 636211_1]
ūvadhya goham pārthivam khanatāt iti āha | [AB, 2, 6 636211_2]
iyam vai oṣadhīnām pratiṣṭhā | [AB, 2, 6 636211_3]
tat enat svāyām eva pratiṣṭhāyām antatas pratiṣṭhāpayati | [AB, 2, 6 636211_4]
{AB, 2, 7}
asnā rakṣaḥ saṃsṛjatāt iti āha | [AB, 2, 7 636212_1]
tuṣaiḥ vai phalīkaraṇaiḥ devāḥ haviḥ yajñebhyaḥ rakṣāṃsi nirabhajan asnā mahā yajñāt | [AB, 2, 7 636212_2]
sa yat asnā rakṣaḥ saṃsṛjatāt iti āha rakṣāṃsi eva tat svena bhāgadheyena yajñāt niravadayate | [AB, 2, 7 636212_3]
tat āhuḥ na yajñe rakṣasām kīrtayet kāni rakṣāṃsi ṛterakṣāḥ vai yajñaḥ iti | [AB, 2, 7 636213_1]
tat u vai āhuḥ kīrtayet eva yaḥ vai bhāginam bhāgāt nudate cayate vā enam sa yadi vā enam na cayate atha putram atha pautram cayate tu eva enam iti | [AB, 2, 7 636214_1]
sa yadi kīrtayet upāṃśu kīrtayet | [AB, 2, 7 636216_1]
tiras iva vai etat vācaḥ yat upāṃśu | [AB, 2, 7 636216_2]
tiras iva etat yat rakṣāṃsi | [AB, 2, 7 636216_3]
atha yat uccais kīrtayet īśvaraḥ ha asya vācaḥ rakṣobhāṣaḥ janitoḥ | [AB, 2, 7 636217_1]
yaḥ ayam rākṣasīm vācam vadati sa yām vai dṛptaḥ vadati yām unmattaḥ | [AB, 2, 7 636218_1]
sā vai rākṣasī vāc | [AB, 2, 7 636219_1]
na ātmanā dṛpyati na asya prajāyām dṛptaḥ ājāyate yaḥ evam veda | [AB, 2, 7 636220_1]
ye ca eva devānām śamitāraḥ ye ca manuṣyāṇām tebhyaḥ eva enam tat paridadāti | [AB, 2, 7 636221_1]
adhrigo śamīdhvam suśami śamīdhvam śamīdhvam adhrigo iti tris brūyāt apāpa iti ca | [AB, 2, 7 636222_1]
adhriguḥ vai devānām śamitā apāpaḥ nigrabhītā | [AB, 2, 7 636222_2]
śamitṛbhyaḥ ca eva enam tat nigrabhītṛbhyaḥ ca samprayacchati | [AB, 2, 7 636222_3]
agniḥ vai devānām hotā āsīt | [AB, 2, 7 636223_1]
saḥ enam vācā vyaśāt | [AB, 2, 7 636223_2]
vācā vai enam hotā viśāsti | [AB, 2, 7 636223_3]
tat yat arvāk yat paras kṛntanti yat ulbaṇam yat vithuram kriyate śamitṛbhyaḥ ca eva enat tat nigrabhītṛbhyaḥ ca samanudiśati | [AB, 2, 7 636223_4]
svasti eva hotā unmucyate sarva āyuḥ sarva āyu tvāya | [AB, 2, 7 636223_5]
sarvam āyuḥ eti yaḥ evam veda | [AB, 2, 7 636224_1]
{AB, 2, 8}
puruṣam vai devāḥ paśum ālabhanta | [AB, 2, 8 636225_1]
tasmāt ālabdhāt medhaḥ udakrāmat | [AB, 2, 8 636225_2]
saḥ aśvam prāviśat | [AB, 2, 8 636225_3]
tasmāt aśvaḥ medhyaḥ abhavat | [AB, 2, 8 636225_4]
atha enam utkrānta medham atyārjanta | [AB, 2, 8 636225_5]
sa kimpuruṣaḥ abhavat | [AB, 2, 8 636225_6]
te aśvam ālabhanta | [AB, 2, 8 636226_1]
saḥ aśvāt ālabdhāt udakrāmat | [AB, 2, 8 636226_2]
sa gām prāviśat | [AB, 2, 8 636226_3]
medhyaḥ | [AB, 2, 8 636226_4]
tasmāt gauḥ medhyaḥ abhavat | [AB, 2, 8 636226_5]
atha enam utkrānta medham atyārjanta | [AB, 2, 8 636226_6]
sa gaura mṛgaḥ abhavat | [AB, 2, 8 636226_7]
te gām ālabhanta | [AB, 2, 8 636227_1]
sa goḥ ālabdhāt udakrāmat | [AB, 2, 8 636227_2]
saḥ avim prāviśat | [AB, 2, 8 636227_3]
tasmāt aviḥ medhyaḥ abhavat | [AB, 2, 8 636227_4]
atha enam utkrānta medham atyārjanta | [AB, 2, 8 636227_5]
sa gavayaḥ abhavat | [AB, 2, 8 636227_6]
te avim ālabhanta | [AB, 2, 8 636227_7]
saḥ aveḥ ālabdhāt udakrāmat | [AB, 2, 8 636227_8]
saḥ ajam prāviśat | [AB, 2, 8 636227_9]
tasmāt ajaḥ medhyaḥ abhavat | [AB, 2, 8 636227_10]
atha enam utkrānta medham atyārjanta | [AB, 2, 8 636227_11]
saḥ uṣṭraḥ abhavat | [AB, 2, 8 636227_12]
saḥ aje jyoktamām iva aramata | [AB, 2, 8 636228_1]
tasmāt eṣaḥ eteṣām paśūnām prayuktatamaḥ yat ajaḥ | [AB, 2, 8 636228_2]
te ajam ālabhanta | [AB, 2, 8 636229_1]
saḥ ajāt ālabdhāt udakrāmat | [AB, 2, 8 636229_2]
saḥ imām prāviśat | [AB, 2, 8 636229_3]
medhyā | [AB, 2, 8 636229_4]
tasmāt iyam medhyā bhavat | [AB, 2, 8 636229_5]
atha enam utkrānta medham atyārjanta | [AB, 2, 8 636229_6]
sa śarabhaḥ abhavat | [AB, 2, 8 636229_7]
te ete utkrānta medhāḥ amedhyāḥ paśavaḥ | [AB, 2, 8 636230_1]
tasmāt eteṣām na aśnīyāt | [AB, 2, 8 636230_2]
tam asyām anvagacchan | [AB, 2, 8 636231_1]
saḥ anugataḥ vrīhiḥ abhavat | [AB, 2, 8 636231_2]
tat yat paśau puroﾱāśam anunirvapanti sa medhena naḥ paśunā iṣṭam asat kevalena naḥ paśunā iṣṭam asat iti | [AB, 2, 8 636231_3]
sa medhena ha asya paśunā iṣṭam bhavati kevalena ha asya paśunā iṣṭam bhavati yaḥ evam veda | [AB, 2, 8 636232_1]
{AB, 2, 9}
sa vai eṣa paśuḥ eva ālabhyate yat puroﾱāśaḥ | [AB, 2, 9 636233_1]
tasya yāni kiṃśārūṇi tāni romāṇi ye tuṣāḥ sā tvac ye phalīkaraṇāḥ tat asṛk yat piṣṭam kiknasāḥ tat māṃsam yat kiṃcitkam sāram tat asthi | [AB, 2, 9 636234_1]
sarveṣām vai eṣa paśūnām medhena yajate yaḥ puroﾱāśena yajate | [AB, 2, 9 636235_1]
tasmāt āhuḥ puroﾱāśa satram lokyam iti | [AB, 2, 9 636236_1]
vapāyai yajati | [AB, 2, 9 636237_1]
sarvābhiḥ vai eṣa devatābhiḥ ālabdhaḥ bhavati yaḥ dīkṣitaḥ bhavati | [AB, 2, 9 636238_1]
tasmāt āhuḥ na dīkṣitasya aśnīyāt iti | [AB, 2, 9 636238_2]
sa yat agnīṣomau amuñcatam gṛbhītān iti vapāyai yajati sarvābhyaḥ eva tat devatābhyaḥ yajamānam pramuñcati | [AB, 2, 9 636238_3]
tasmāt āhuḥ aśitavyam vapāyām hutāyām yajamānaḥ hi sa tarhi bhavati iti | [AB, 2, 9 636238_4]
ā anyam divaḥ mātariśvā jabhārā iti puroﾱāśasya yajati | [AB, 2, 9 636239_1]
amathnāt anyam pari śyenaḥ adreḥ iti | [AB, 2, 9 636240_1]
itas iva ca hi eṣaḥ itas iva ca medhaḥ samāhṛtaḥ bhavati | [AB, 2, 9 636240_2]
svadasva havyā sam iṣaḥ didīhi iti | [AB, 2, 9 636241_1]
puroﾱāśa sviṣṭakṛtaḥ yajati | [AB, 2, 9 636241_2]
haviḥ eva asmai etat svadayati | [AB, 2, 9 636242_1]
iṣam ūrjam ātman dhatte | [AB, 2, 9 636242_2]
iﾱām upahvayate | [AB, 2, 9 636243_1]
paśavaḥ vai iﾱā | [AB, 2, 9 636243_2]
paśūn eva tat upahvayate | [AB, 2, 9 636243_3]
paśūn yajamāne dadhāti | [AB, 2, 9 636243_4]
{AB, 2, 10}
manotāyai haviṣaḥ avadīyamānasya anubrūhi iti āha adhvaryuḥ | [AB, 2, 10 636244_1]
tvam hi agne prathamaḥ manotā iti sūktam anvāha | [AB, 2, 10 636245_1]
tat āhuḥ yat anya devatyaḥ uta paśuḥ bhavati atha kasmāt āgneyīḥ eva manotāyai haviṣaḥ avadīyamānasya anvāha iti | [AB, 2, 10 636246_1]
tisraḥ vai devānām manotāḥ tāsu hi teṣām manāṃsi otāni | [AB, 2, 10 636247_1]
vāc vai devānām manotā tasyām hi teṣām manāṃsi otāni | [AB, 2, 10 636247_2]
gauḥ vai devānām manotā tasyām hi teṣām manāṃsi otāni | [AB, 2, 10 636247_3]
agniḥ vai devānām manotā tasmin hi teṣām manāṃsi otāni | [AB, 2, 10 636247_4]
agniḥ sarvāḥ manotāḥ | [AB, 2, 10 636247_5]
agnau manotāḥ saṃgacchante | [AB, 2, 10 636247_6]
tasmāt āgneyīḥ eva manotāyai haviṣaḥ avadīyamānasya anvāha | [AB, 2, 10 636247_7]
agnīṣomā haviṣaḥ prasthitasya iti haviṣaḥ yajati | [AB, 2, 10 636248_1]
haviṣaḥ iti rūpa samṛddha | [AB, 2, 10 636249_1]
prasthitasya iti rūpa samṛddhā | [AB, 2, 10 636249_2]
sarvābhiḥ ha asya samṛddhibhiḥ samṛddham havyam devān apyeti yaḥ evam veda | [AB, 2, 10 636250_1]
vanaspatim yajati | [AB, 2, 10 636251_1]
prāṇaḥ vai vanaspatiḥ | [AB, 2, 10 636251_2]
jīvam ha asya havyam devān apyeti yatra evam vidvān vanaspatim yajati | [AB, 2, 10 636252_1]
sviṣṭakṛtam yajati | [AB, 2, 10 636253_1]
pratiṣṭhā vai sviṣṭakṛt | [AB, 2, 10 636253_2]
pratiṣṭhāyām eva tat yajñam antatas pratiṣṭhāpayati | [AB, 2, 10 636253_3]
iﾱām upahvayate | [AB, 2, 10 636254_1]
paśavaḥ vai iﾱā | [AB, 2, 10 636254_2]
paśūn eva tat upahvayate | [AB, 2, 10 636254_3]
paśūn yajamāne dadhāti | [AB, 2, 10 636254_4]
{AB, 2, 11}
devāḥ vai yajñam atanvata | [AB, 2, 11 636255_1]
tān tanvānān asurāḥ abhyāyan | [AB, 2, 11 636255_2]
yajñaveśasam eṣām kariṣyāmaḥ iti | [AB, 2, 11 636255_3]
tān āprīte paśau puras iva paryagneḥ yūpam prati purastāt upāyan | [AB, 2, 11 636255_4]
te devāḥ pratibudhya agni mayīḥ puraḥ tripuram paryāsyanta yajñasya ca ātmanaḥ ca guptyai | [AB, 2, 11 636255_5]
tāḥ eṣām imāḥ agni mayyaḥ puraḥ dīpyamānāḥ bhrājamānāḥ atiṣṭhan | [AB, 2, 11 636255_6]
tāḥ asurāḥ an apadhṛṣya eva apādravan | [AB, 2, 11 636255_7]
te agninā eva purastāt asura rakṣāṃsi apāghnata agninā paścāt | [AB, 2, 11 636255_8]
tathā eva etat yajamānāḥ yat paryagni kurvanti agni mayīḥ eva tat puraḥ tripuram paryasyante yajñasya ca ātmanaḥ ca guptyai | [AB, 2, 11 636256_1]
tasmāt paryagni kurvanti | [AB, 2, 11 636256_2]
tasmāt paryagnaye anvāha | [AB, 2, 11 636256_3]
tam vai etam paśum āprītam santam paryagnikṛtam udañcam nayanti | [AB, 2, 11 636257_1]
tasya ulmukam purastāt dharanti | [AB, 2, 11 636258_1]
yajamānaḥ vai eṣa nidānena yat paśuḥ anena jyotiṣā yajamānaḥ puras jyotiḥ svargam lokam eṣyati iti | [AB, 2, 11 636259_1]
tena jyotiṣā yajamānaḥ puras jyotiḥ svargam lokam eti | [AB, 2, 11 636259_2]
tam yatra nihaniṣyantaḥ bhavanti tat adhvaryuḥ barhiḥ adhastāt upāsyati | [AB, 2, 11 636260_1]
yat eva enam adaḥ āprītam santam paryagnikṛtam bahirvedi nayanti barhiṣadam eva enam tat kurvanti | [AB, 2, 11 636261_1]
tasya ūvadhya goham khananti | [AB, 2, 11 636262_1]
auṣadham vai ūvadhyam | [AB, 2, 11 636263_1]
iyam vai oṣadhīnām pratiṣṭhā | [AB, 2, 11 636263_2]
tat enat svāyām eva pratiṣṭhāyām antatas pratiṣṭhāpayanti | [AB, 2, 11 636263_3]
tat āhuḥ yat eṣa haviḥ eva yat paśuḥ atha asya bahu apaiti lomāni tvac asṛk kuṣṭhikāḥ śaphāḥ viṣāṇe skandati piśitam kena asya tat āpūryate iti | [AB, 2, 11 636264_1]
yat eva etat paśau puroﾱāśam anunirvapanti tena eva asya tat āpūryate | [AB, 2, 11 636265_1]
paśubhyaḥ vai medhāḥ udakrāman | [AB, 2, 11 636266_1]
tau vrīhiḥ ca yavaḥ ca bhūtau ajāyetām | [AB, 2, 11 636266_2]
tat yat paśau puroﾱāśam anunirvapanti sa medhena naḥ paśunā iṣṭam asat kevalena naḥ paśunā iṣṭam asat iti | [AB, 2, 11 636266_3]
sa medhena ha asya paśunā iṣṭam bhavati kevalena ha asya paśunā iṣṭam bhavati yaḥ evam veda | [AB, 2, 11 636267_1]
{AB, 2, 12}
tasya vapām utkhidya āharanti | [AB, 2, 12 636268_1]
tām adhvaryuḥ sruveṇa abhighārayan āha stokebhyaḥ anubrūhi iti | [AB, 2, 12 636268_2]
tat yat stokāḥ ścotanti sarva devatyāḥ vai stokāḥ na id me ime devān gacchān iti | [AB, 2, 12 636269_1]
juṣasva saprathastamam iti anvāha | [AB, 2, 12 636270_1]
vaco devapsarastamam havyājuhvāna āsanīti | [AB, 2, 12 4]
agneḥ eva enān tat āsye juhoti | [AB, 2, 12 636272_1]
imam naḥ yajñam amṛteṣu dhehi iti sūktam anvāha | [AB, 2, 12 636273_1]
imā havyā jātavedaḥ juṣasva iti havya juṣṭim āśāste | [AB, 2, 12 636274_1]
stokānām agne medasaḥ ghṛtasya iti | [AB, 2, 12 636275_1]
medasaḥ ca hi ghṛtasya ca bhavanti | [AB, 2, 12 636275_2]
hotar prāśāna prathamaḥ niṣadya iti | [AB, 2, 12 636276_1]
agniḥ vai devānām hotā | [AB, 2, 12 636276_2]
agne prāśāna prathamaḥ niṣadya iti eva tat āha | [AB, 2, 12 636276_3]
medasaḥ ca hi eva hi ghṛtasya ca bhavanti | [AB, 2, 12 636277_1]
sva dharman deva vītaye śreṣṭham naḥ dhehi vāryam iti āśiṣam āśāste | [AB, 2, 12 636278_1]
tubhyam stokāḥ ghṛtaścutaḥ agne viprāya santya iti | [AB, 2, 12 636279_1]
ghṛtaścutaḥ hi bhavanti | [AB, 2, 12 636279_2]
ṛṣiḥ śreṣṭhaḥ sam idhyase yajñasya prāvitā bhava iti yajña samṛddhim āśāste | [AB, 2, 12 636280_1]
medasaḥ ca hi eva hi ghṛtasya ca bhavanti | [AB, 2, 12 636281_1]
kavi śastaḥ bṛhatā bhānunā agāḥ havyā juṣasva medhira iti havya juṣṭim eva āśāste | [AB, 2, 12 636282_1]
ojiṣṭhaṃ te madhyato meda udbhṛtam pra te vayaṃ dadāmahe ścotanti te vaso stokā adhi tvaci prati tān devaśo vihīti | [AB, 2, 12 16]
abhi eva enān tat vaṣaṭkaroti yathā somasya agne vīhi iti | [AB, 2, 12 636284_1]
tat yat stokāḥ ścotanti sarva devatyāḥ vai stokāḥ tasmāt iyam stokaśas vṛṣṭiḥ vibhaktā upācarati | [AB, 2, 12 636285_1]
{AB, 2, 13}
tat āhuḥ kā svāhākṛtīnām puronuvākyāḥ kaḥ praiṣaḥ kā yājyā iti | [AB, 2, 13 636286_1]
yāḥ eva etāḥ anvāha etāḥ puronuvākyāḥ | [AB, 2, 13 636287_1]
yaḥ praiṣaḥ sa praiṣaḥ | [AB, 2, 13 636287_2]
yā yājyā sā yājyā | [AB, 2, 13 636287_3]
tat āhuḥ kāḥ devatāḥ svāhākṛtayaḥ iti | [AB, 2, 13 636288_1]
viśve devāḥ iti brūyāt | [AB, 2, 13 636289_1]
tasmāt svāhākṛtam haviḥ adantu devāḥ iti yajanti iti | [AB, 2, 13 636290_1]
devāḥ vai yajñena śrameṇa tapasā āhutibhiḥ svargam lokam ajayan | [AB, 2, 13 636291_1]
teṣām vapāyām eva hutāyām svargaḥ lokaḥ prākhyāyata | [AB, 2, 13 636291_2]
te vapām eva hutvā an ādṛtya itarāṇi karmāṇi ūrdhvāḥ svargam lokam āyan | [AB, 2, 13 636291_3]
tatas vai manuṣyāḥ ca ṛṣayaḥ ca devānām yajña vāstu abhyāyan | [AB, 2, 13 636291_4]
yajñasya kiṃcid eṣiṣyāmaḥ prajñātyai iti | [AB, 2, 13 636291_5]
te abhitas paricarante ā id paśum eva nirāntram śayānam | [AB, 2, 13 636291_6]
te viduḥ iyān vāva kila paśuḥ yāvatī vapā iti | [AB, 2, 13 636291_7]
saḥ etāvān eva paśuḥ yāvatī vapā | [AB, 2, 13 636292_1]
atha yat enam tṛtīyasavane śrapayitvā juhvati bhūyasībhiḥ naḥ āhutibhiḥ iṣṭam asat kevalena naḥ paśunā iṣṭam asat iti | [AB, 2, 13 636293_1]
asat | [AB, 2, 13 636293_2]
bhūyasībhiḥ ha asya āhutibhiḥ iṣṭam bhavati kevalena ha asya paśunā iṣṭam bhavati yaḥ evam veda | [AB, 2, 13 636294_1]
{AB, 2, 14}
sā vai eṣā amṛta āhutiḥ eva yat vapā āhutiḥ | [AB, 2, 14 636295_1]
amṛta āhutiḥ agni āhutiḥ | [AB, 2, 14 636295_2]
amṛta āhutiḥ ājya āhutiḥ | [AB, 2, 14 636295_3]
amṛta āhutiḥ soma āhutiḥ | [AB, 2, 14 636295_4]
etāḥ vai aśarīrāḥ āhutayaḥ | [AB, 2, 14 636295_5]
yāḥ vai kāḥ ca aśarīrāḥ āhutayaḥ amṛta tvam eva tābhiḥ yajamānaḥ jayati | [AB, 2, 14 636295_6]
sā vai eṣā retaḥ eva yat vapā | [AB, 2, 14 636296_1]
pra iva vai retaḥ līyate | [AB, 2, 14 636296_2]
pra iva vapā līyate | [AB, 2, 14 636296_3]
śuklam vai retaḥ | [AB, 2, 14 636296_4]
śuklā vapā | [AB, 2, 14 636296_5]
aśarīram vai retaḥ | [AB, 2, 14 636296_6]
aśarīrā vapā | [AB, 2, 14 636296_7]
yat vai lohitam yat māṃsam tat śarīram | [AB, 2, 14 636296_8]
tasmāt brūyāt yāvat alohitam tāvat parivāsaya iti | [AB, 2, 14 636296_9]
sā pañca avattā bhavati | [AB, 2, 14 636297_1]
yadi api catur avattī yajamānaḥ syāt atha pañca avattā eva vapā | [AB, 2, 14 636297_2]
ājyasya upastṛṇāti | [AB, 2, 14 636298_1]
hiraṇya śalkaḥ vapā hiraṇya śalkaḥ | [AB, 2, 14 636298_2]
ājyasya upariṣṭāt abhighārayati | [AB, 2, 14 636298_3]
tat āhuḥ yat hiraṇyam na vidyeta katham syāt iti | [AB, 2, 14 636299_1]
dvis ājyasya upastīrya vapām avadāya dvis upariṣṭāt abhighārayati | [AB, 2, 14 636299_2]
amṛtam vai ājyam | [AB, 2, 14 636300_1]
amṛtam hiraṇyam | [AB, 2, 14 636300_2]
tatra sa kāmaḥ upāptaḥ yaḥ ājye | [AB, 2, 14 636300_3]
tatra sa kāmaḥ upāptaḥ yaḥ hiraṇye | [AB, 2, 14 636300_4]
tat pañca sampadyante | [AB, 2, 14 636300_5]
pāṅktaḥ ayam puruṣaḥ pañcadhā vihitaḥ lomāni tvac māṃsam asthi majjā | [AB, 2, 14 636301_1]
sa yāvān eva puruṣaḥ tāvantam yajamānam saṃskṛtya agnau deva yonyām juhoti | [AB, 2, 14 636301_2]
agniḥ vai deva yoniḥ | [AB, 2, 14 636301_3]
saḥ agneḥ deva yonyāḥ āhutibhyaḥ sambhūya hiraṇya śarīraḥ ūrdhvaḥ svargam lokam eti | [AB, 2, 14 636301_4]
{AB, 2, 15}
devebhyaḥ prātaryāvabhyaḥ hotar anubrūhi iti āha adhvaryuḥ | [AB, 2, 15 636302_1]
ete vāva devāḥ prātaryāvāṇaḥ yat agniḥ uṣāḥ aśvinau | [AB, 2, 15 636303_1]
te ete saptabhiḥ saptabhiḥ chandobhiḥ āgacchanti | [AB, 2, 15 636303_2]
ā asya devāḥ prātaryāvāṇaḥ havam gacchanti yaḥ evam veda | [AB, 2, 15 636304_1]
prajāpatau vai svayam hotari prātaranuvākam anuvakṣyati ubhaye deva asurāḥ yajñam upāvasan asmabhyam anuvakṣyati asmabhyam iti | [AB, 2, 15 636305_1]
sa vai devebhyaḥ eva anvabravīt | [AB, 2, 15 636305_2]
tatas vai devāḥ abhavan parā asurāḥ | [AB, 2, 15 636306_1]
bhavati ātmanā parā asya dviṣan pāpmā bhrātṛvyaḥ bhavati yaḥ evam veda | [AB, 2, 15 636307_1]
prātar vai sa tam devebhyaḥ anvabravīt | [AB, 2, 15 636308_1]
yat prātar anvabravīt tat prātaranuvākasya prātaranuvāka tvam | [AB, 2, 15 636308_2]
mahati rātryāḥ anūcyaḥ sarvasyai vācaḥ sarvasya brahmaṇaḥ parigṛhītyai | [AB, 2, 15 636309_1]
yaḥ vai bhavati yaḥ śreṣṭha tām aśnute tasya vācam proditām anupravadanti | [AB, 2, 15 636309_2]
tasmāt mahati rātryāḥ anūcyaḥ | [AB, 2, 15 636309_3]
purā vācaḥ pravaditoḥ anūcyaḥ | [AB, 2, 15 636310_1]
yat vāci proditāyām anubrūyāt anyasya eva enam udita anuvādinam kuryāt | [AB, 2, 15 636311_1]
tasmāt mahati rātryāḥ anūcyaḥ | [AB, 2, 15 636312_1]
purā śakuni vādāt anubrūyāt | [AB, 2, 15 636313_1]
nirṛteḥ vai etat mukham yat vayāṃsi yat śakunayaḥ | [AB, 2, 15 636314_1]
tat yat purā śakuni vādāt anubrūyāt mā ayajñiyām vācam proditām anupravadiṣma iti | [AB, 2, 15 636314_2]
tasmāt mahati rātryāḥ anūcyaḥ | [AB, 2, 15 636314_3]
atho khalu yadā eva adhvaryuḥ upākuryāt atha anubrūyāt | [AB, 2, 15 636315_1]
yadā vai adhvaryuḥ upākaroti vācā eva upākaroti | [AB, 2, 15 636316_1]
vācā hotā anvāha | [AB, 2, 15 636316_2]
vāc hi brahma | [AB, 2, 15 636316_3]
tatra sa kāmaḥ upāptaḥ yaḥ vāci ca brahmaṇi ca | [AB, 2, 15 636316_4]
{AB, 2, 16}
prajāpatau vai svayam hotari prātaranuvākam anuvakṣyati sarvāḥ devatāḥ āśaṃsanta mām abhi pratipatsyati mām abhi iti | [AB, 2, 16 636317_1]
sa prajāpatiḥ aikṣata yadi ekām devatām ādiṣṭām abhi pratipatsyāmi itarā me kena devatāḥ upāptāḥ bhaviṣyanti iti | [AB, 2, 16 636317_2]
saḥ etām ṛcam apaśyat āpaḥ revatīḥ iti | [AB, 2, 16 636317_3]
āpaḥ vai sarvāḥ devatāḥ | [AB, 2, 16 636317_4]
revatyaḥ sarvāḥ devatāḥ | [AB, 2, 16 636317_5]
saḥ etayā ṛcā prātaranuvākam pratyapadyata | [AB, 2, 16 636317_6]
tāḥ sarvāḥ devatāḥ prāmodanta mām abhi pratyapādi mām abhi iti | [AB, 2, 16 636317_7]
sarvāḥ ha asmin devatāḥ prātaranuvākam anubruvati pramodante | [AB, 2, 16 636318_1]
sarvābhiḥ ha asya devatābhiḥ prātaranuvākaḥ pratipannaḥ bhavati yaḥ evam veda | [AB, 2, 16 636319_1]
te devāḥ abibhayuḥ ādātāraḥ vai naḥ imam prātar yajñam asurāḥ yathā ojīyāṃsaḥ balīyāṃsaḥ evam iti | [AB, 2, 16 636320_1]
tān abravīt indraḥ mā bibhīta tri samṛddham ebhyaḥ aham prātar vajram prahartāsmi iti | [AB, 2, 16 636320_2]
etām vāva tat ṛcam abravīt | [AB, 2, 16 636320_3]
vajraḥ tena yat aponaptrīyā | [AB, 2, 16 636320_4]
vajraḥ tena yat triṣṭubh | [AB, 2, 16 636320_5]
vajraḥ tena yat vāc | [AB, 2, 16 636320_6]
tam ebhyaḥ prāharat | [AB, 2, 16 636320_7]
tena enān ahan | [AB, 2, 16 636320_8]
tatas vai devāḥ abhavan parā asurāḥ | [AB, 2, 16 636320_9]
bhavati ātmanā parā asya dviṣan pāpmā bhrātṛvyaḥ bhavati yaḥ evam veda | [AB, 2, 16 636321_1]
tat āhuḥ sa vai hotā syāt yaḥ etasyām ṛci sarvāṇi chandāṃsi prajanayet iti | [AB, 2, 16 636322_1]
eṣā vāva tris anūktā sarvāṇi chandāṃsi bhavati | [AB, 2, 16 636322_2]
eṣā chandasām prajātiḥ | [AB, 2, 16 636322_3]
{AB, 2, 17}
śatam anūcyam āyuṣkāmasya | [AB, 2, 17 636323_1]
śata āyuḥ vai puruṣaḥ śata vīryaḥ śata indriyaḥ | [AB, 2, 17 636323_2]
āyuṣi eva enam tat vīrye indriye dadhāti | [AB, 2, 17 636323_3]
trīṇi ca śatāni ṣaṣṭiḥ ca anūcyāni yajña kāmasya | [AB, 2, 17 636324_1]
trīṇi ca vai śatāni ṣaṣṭiḥ ca saṃvatsarasya ahāni | [AB, 2, 17 636324_2]
tāvān saṃvatsaraḥ | [AB, 2, 17 636324_3]
saṃvatsaraḥ prajāpatiḥ | [AB, 2, 17 636324_4]
prajāpatiḥ yajñaḥ | [AB, 2, 17 636324_5]
upa enam yajñaḥ namati yasya evam vidvān trīṇi ca śatāni ṣaṣṭim ca anvāha | [AB, 2, 17 636325_1]
sapta ca śatāni viṃśatiḥ ca anūcyāni prajā paśu kāmasya | [AB, 2, 17 636326_1]
sapta | [AB, 2, 17 636326_2]
sapta ca vai śatāni viṃśatiḥ ca saṃvatsarasya ahorātrāḥ | [AB, 2, 17 636326_3]
tāvān saṃvatsaraḥ | [AB, 2, 17 636326_4]
saṃvatsaraḥ prajāpatiḥ yam prajāyamānam viśvam rūpam idam anuprajāyate | [AB, 2, 17 636326_5]
prajāpatim eva tat prajāyamānam prajayā paśubhiḥ anuprajāyate prajātyai | [AB, 2, 17 636326_6]
prajāyate prajayā paśubhiḥ yaḥ evam veda | [AB, 2, 17 636327_1]
aṣṭau śatāni anūcyāni a brāhmaṇa uktasya yaḥ vā durukta uktaḥ śamala gṛhītaḥ yajeta | [AB, 2, 17 636328_1]
aṣṭa akṣarā vai gāyatrī | [AB, 2, 17 636328_2]
gāyatryā vai devāḥ pāpmānam śamalam apāghnata | [AB, 2, 17 636328_3]
gāyatryā eva asya tat pāpmānam śamalam apahanti | [AB, 2, 17 636328_4]
apa pāpmānam hate yaḥ evam veda | [AB, 2, 17 636329_1]
sahasram anūcyam svarga kāmasya | [AB, 2, 17 636330_1]
sahasra āśvīne vai itas svargaḥ lokaḥ | [AB, 2, 17 636330_2]
svargasya lokasya samaṣṭyai sampattyai saṃgatyai | [AB, 2, 17 636330_3]
a parimitam anūcyam | [AB, 2, 17 636331_1]
a parimitaḥ vai prajāpatiḥ | [AB, 2, 17 636331_2]
prajāpateḥ vai etat uktham yat prātaranuvākaḥ | [AB, 2, 17 636331_3]
tasmin sarve kāmāḥ avarudhyante | [AB, 2, 17 636331_4]
sa yat a parimitam anvāha sarveṣām kāmānām avaruddhyai | [AB, 2, 17 636331_5]
sarvān kāmān avarunddhe yaḥ evam veda | [AB, 2, 17 636332_1]
tasmāt a parimitam eva anūcyam | [AB, 2, 17 636333_1]
sapta āgneyāni chandāṃsi anvāha | [AB, 2, 17 636334_1]
sapta vai deva lokāḥ | [AB, 2, 17 636334_2]
sarveṣu deva lokeṣu rādhnoti yaḥ evam veda | [AB, 2, 17 636335_1]
sapta uṣasyāni chandāṃsi anvāha | [AB, 2, 17 636336_1]
sapta vai grāmyāḥ paśavaḥ | [AB, 2, 17 636336_2]
ava grāmyān paśūn runddhe yaḥ evam veda | [AB, 2, 17 636337_1]
sapta āśvināni chandāṃsi anvāha | [AB, 2, 17 636338_1]
saptadhā vai vāc avadat | [AB, 2, 17 636338_2]
tāvat vai vāc avadat | [AB, 2, 17 636338_3]
sarvasyai vācaḥ sarvasya brahmaṇaḥ parigṛhītyai | [AB, 2, 17 636338_4]
tisraḥ devatāḥ anvāha | [AB, 2, 17 636339_1]
trayaḥ vai ime trivṛtaḥ lokāḥ | [AB, 2, 17 636339_2]
eṣām eva lokānām abhijityai | [AB, 2, 17 636339_3]
{AB, 2, 18}
tat āhuḥ katham anūcyaḥ prātaranuvākaḥ iti | [AB, 2, 18 636340_1]
yathāchandasam anūcyaḥ prātaranuvākāḥ | [AB, 2, 18 636341_1]
prajāpateḥ vai etāni aṅgāni yat chandāṃsi | [AB, 2, 18 636341_2]
eṣaḥ u eva prajāpatiḥ yaḥ yajate | [AB, 2, 18 636341_3]
tat yajamānāya hitam | [AB, 2, 18 636341_4]
pacchas anūcyaḥ prātaranuvākaḥ | [AB, 2, 18 636342_1]
catuṣpādāḥ vai paśavaḥ | [AB, 2, 18 636342_2]
paśūnām avaruddhyai | [AB, 2, 18 636342_3]
ardharcaśaḥ eva anūcyaḥ yathā eva enam etat anvāha pratiṣṭhāyai eva | [AB, 2, 18 636343_1]
dvi pratiṣṭhaḥ vai puruṣaḥ | [AB, 2, 18 636343_2]
catuṣpādāḥ paśavaḥ | [AB, 2, 18 636343_3]
yajamānam eva tat dvi pratiṣṭham catuṣpātsu paśuṣu pratiṣṭhāpayati | [AB, 2, 18 636343_4]
tasmāt ardharcaśaḥ eva anūcyaḥ | [AB, 2, 18 636343_5]
tat āhuḥ yat vyūḍhaḥ prātaranuvākaḥ katham a vyūḍhaḥ bhavati iti | [AB, 2, 18 636344_1]
yat eva asya bṛhatī madhyāt na eti iti brūyāt tena iti | [AB, 2, 18 636344_2]
āhuti bhāgāḥ vai anyāḥ devatāḥ anyāḥ stoma bhāgāḥ chandaḥ bhāgāḥ | [AB, 2, 18 636345_1]
tāḥ yāḥ agnau āhutayaḥ hūyante tābhiḥ āhuti bhāgāḥ prīṇāti | [AB, 2, 18 636345_2]
atha yat stuvanti ca śaṃsanti ca tena stoma bhāgāḥ chandaḥ bhāgāḥ | [AB, 2, 18 636345_3]
ubhayyaḥ ha asya etāḥ devatāḥ prītāḥ abhīṣṭāḥ bhavanti yaḥ evam veda | [AB, 2, 18 636346_1]
trayastriṃśat vai devāḥ somapāḥ trayastriṃśat asomapāḥ | [AB, 2, 18 636347_1]
aṣṭau vasavaḥ ekādaśa rudrāḥ dvādaśā ādityāḥ prajāpatiḥ ca vaṣaṭkāraḥ ca ete devāḥ somapāḥ | [AB, 2, 18 636347_2]
ekādaśa prayājāḥ ekādaśa anuyājāḥ ekādaśa upayājāḥ ete asomapāḥ paśu bhājanāḥ | [AB, 2, 18 636347_3]
somena somapān prīṇāti paśunā asomapān | [AB, 2, 18 636347_4]
ubhayyaḥ ha asya etāḥ devatāḥ prītāḥ abhīṣṭāḥ bhavanti yaḥ evam veda | [AB, 2, 18 636348_1]
abhūt uṣāḥ ruśat paśuḥ iti uttamayā paridadhāti | [AB, 2, 18 636349_1]
tat āhuḥ yat trīn kratūn anvāha āgneyam uṣasyam āśvinam katham asya ekayā ṛcā paridadhataḥ sarve trayaḥ kratavaḥ parihitāḥ bhavanti iti | [AB, 2, 18 636350_1]
abhūt uṣāḥ ruśat paśuḥ iti uṣasaḥ rūpam ā agniḥ adhāyi ṛtviyaḥ iti agneḥ ayoji vām vṛṣaṇvasū rathaḥ dasrau amartyaḥ mādhvī mama śrutam havam iti aśvinoḥ | [AB, 2, 18 636351_1]
evam u ha asya ekayā ṛcā paridadhataḥ sarve trayaḥ kratavaḥ parihitāḥ bhavanti | [AB, 2, 18 636351_2]
{AB, 2, 19}
ṛṣayaḥ vai sarasvatyām satram āsata | [AB, 2, 19 636352_1]
te kavaṣam ailūṣam somāt anayan | [AB, 2, 19 636352_2]
dāsyāḥ putraḥ kitavaḥ a brāhmaṇaḥ katham naḥ madhye adīkṣiṣṭa iti | [AB, 2, 19 636352_3]
tam bahis dhanva udavahan | [AB, 2, 19 636352_4]
atra enam pipāsā hantu sarasvatyāḥ udakam mā pāt iti | [AB, 2, 19 636352_5]
sa bahis dhanva udūḍhaḥ pipāsayā vittaḥ etat aponaptrīyam apaśyat pra devatrā brahmaṇe gātuḥ etu iti | [AB, 2, 19 636352_6]
tena apām priyam dhāma upāgacchat | [AB, 2, 19 636352_7]
tam āpaḥ anūdāyan | [AB, 2, 19 636352_8]
tam sarasvatī samantam paryadhāvat | [AB, 2, 19 636352_9]
tasmāt ha api etarhi parisārakam iti ācakṣate yat enam sarasvatī samantam parisasāra | [AB, 2, 19 636353_1]
te vai ṛṣayaḥ abruvan viduḥ vai imam devāḥ upa imam hvayāmahai iti | [AB, 2, 19 636354_1]
tathā iti | [AB, 2, 19 636354_2]
tam upāhvayanta | [AB, 2, 19 636354_3]
tam upahūya etat aponaptrīyam akurvata pra devatrā brahmaṇe gātuḥ etu iti | [AB, 2, 19 636354_4]
tena apām priyam dhāma upāgacchan upa devānām | [AB, 2, 19 636354_5]
upa apām priyam dhāma gacchati upa devānām jayati paramam lokam yaḥ evam veda yaḥ ca evam vidvān etat aponaptrīyam kurute | [AB, 2, 19 636355_1]
tat saṃtatam anubrūyāt | [AB, 2, 19 636356_1]
saṃtata varṣī ha prajābhyaḥ parjanyaḥ bhavati yatra evam vidvān etat saṃtatam anvāha | [AB, 2, 19 636357_1]
yat avagrāham anubrūyāt jīmūta varṣī ha prajābhyaḥ parjanyaḥ syāt | [AB, 2, 19 636358_1]
tasmāt tat saṃtatam eva anūcyam | [AB, 2, 19 636358_2]
tasya tris prathamām saṃtatam anvāha | [AB, 2, 19 636359_1]
tena eva tat sarvam saṃtatam anūktam bhavati | [AB, 2, 19 636359_2]
bhavati | [AB, 2, 19 636359_3]
{AB, 2, 20}
tāḥ etāḥ nava anantarāyam anvāha | [AB, 2, 20 636360_1]
hinotā no adhvaraṃ devayajyeti daśamīm | [AB, 2, 20 2]
āvarvṛtatīr adha nu dvidhārā ity avṛttāsv ekadhanāsu | [AB, 2, 20 3]
pratiyad āpo adṛśram āyatīr iti pratidṛśyamānāsu | [AB, 2, 20 4]
ā dhenavaḥ payasā tūrṇyarthā ity upāyatīṣu | [AB, 2, 20 5]
sam anyā yanty upa yanty anyā iti samāyatīṣu | [AB, 2, 20 6]
āpaḥ vai aspardhanta | [AB, 2, 20 636366_1]
vayam iti | [AB, 2, 20 636366_2]
yāḥ ca imāḥ pūrvedyus vasatīvaryaḥ gṛhyante yāḥ ca prātar ekadhanāḥ tāḥ | [AB, 2, 20 636366_3]
bhṛguḥ apaśyat āpaḥ vai spardhante iti | [AB, 2, 20 636366_4]
tāḥ etayā ṛcā samajñapayat sam anyāḥ yanti upa yanti anyāḥ iti | [AB, 2, 20 636366_5]
saṃjānānāḥ ha asya apaḥ yajñam vahanti yaḥ evam veda | [AB, 2, 20 636367_1]
āpaḥ na devīḥ upa yanti hotriyam iti hotṛ camase samavanīyamānāsu anvāha vasatīvarīṣu ekadhanāsu ca | [AB, 2, 20 636368_1]
hotā adhvaryum pṛcchati | [AB, 2, 20 636369_1]
āpaḥ vai yajñaḥ | [AB, 2, 20 636370_1]
avidaḥ yajñam iti eva tat āha | [AB, 2, 20 636370_2]
adhvaryuḥ pratyāha | [AB, 2, 20 636371_1]
utemāḥ paśyety eva tad āha | [AB, 2, 20 13]
tāsv adhvaryo indrāya somaṃ sotā madhumantam vṛṣṭivaniṃ tīvrāntam bahuramadhyaṃ vasumate rudravata ādityavata ṛbhumate vibhumate vājavate bṛhaspativate viśvadevyāvate yasyendraḥ pītvā vṛtrāṇi jaṅghanat pra sa janyāni tāriṣaum iti pratyuttiṣṭhati | [AB, 2, 20 14]
pratyuttheyā vā āpaḥ prati vai śreyāṃsam āyantam uttiṣṭhanti tasmāt pratyuttheyāḥ | [AB, 2, 20 15]
anuparyāvṛtyāḥ | [AB, 2, 20 16]
anu vai śreyāṃsam paryāvartante tasmād anuparyāvṛtyā anubruvataivānuprapattavyam | [AB, 2, 20 17]
īśvaro ha yady apy anyo yajetātha hotāraṃ yaśo 'rtos tasmād anubruvataivānuprapattavyam | [AB, 2, 20 18]
ambayo yanty adhvabhir ity etām anubruvann anuprapadyeta | [AB, 2, 20 19]
jāmayo adhvarīyatām pṛñcatīr madhunā paya iti | [AB, 2, 20 20]
yo 'madhavyo yaśo 'rtor bubhūṣet | [AB, 2, 20 21]
amūr yā upa sūrye yābhir vā sūryaḥ saheti tejaskāmo brahmavarcasakāmaḥ | [AB, 2, 20 22]
apo devīr upa hvaye yatra gāvaḥ pibanti na iti paśukāmaḥ | [AB, 2, 20 23]
tā etāḥ sarvā evānubruvann anuprapadyetaiteṣāṃ kāmānām avaruddhyai | [AB, 2, 20 24]
etān kāmān avarunddhe ya evaṃ veda | [AB, 2, 20 25]
emā agman revatīr jīvadhanyā iti sādyamānāsv anvāha vasatīvarīṣv ekadhanāsu ca | [AB, 2, 20 26]
agmann āpa uśatīr barhir edam iti sannāsu sa etayā paridadhāti | [AB, 2, 20 27]
{AB, 2, 21}
śiro vā etad yajñasya yat prātaranuvākaḥ prāṇāpānā upāṃśvantaryāmau vajra eva vāṅ nāhutayor upāṃśvantaryāmayor hotā vācaṃ visṛjeta | [AB, 2, 21 1]
yad ahutayor upāṃśvantaryāmayor hotā vācaṃ visṛjeta vācā vajreṇa yajamānasya prāṇān vīyāt ya enaṃ tatra brūyād vācā vajreṇa yajamānasya prāṇān vyagāt prāṇa enaṃ hāsyatīti śaśvat tathā syāt tasmān nāhutayor upāṃśvantaryāmayor hotā vācaṃ visṛjeta | [AB, 2, 21 2]
prāṇaṃ yaccha svāhā tvā suhava sūryāyety upāṃśum anumantrayeta tam abhiprānet prāṇa prāṇam me yacchety apānaṃ yaccha svāhā tvā suhava sūryāyety antaryāmam anumantrayeta tam abhyapāned apānāpānam me yaccheti vyānāya tvety upāṃśusavanaṃ grāvāṇam abhimṛśya vācaṃ visṛjate | [AB, 2, 21 3]
ātmā vā upāṃśusavana ātmany eva taddhotā prāṇān pratidhāya vācaṃ visṛjate sarvāyuḥ sarvāyutvāya | [AB, 2, 21 4]
sarvam āyur eti ya evaṃ veda | [AB, 2, 21 5]
{AB, 2, 22}
tad āhuḥ sarpet na sarpet iti sarped iti haika āhur ubhayeṣāṃ vā eṣa devamanuṣyāṇām bhakṣo yad bahiṣpavamānas tasmād enam abhisaṃgacchanta iti vadantaḥ | [AB, 2, 22 1]
tat tan nādṛtyam | [AB, 2, 22 2]
yat sarped ṛcam eva tat sāmno 'nuvartmānaṃ kuryād ya enaṃ tatra brūyād anuvartmā nvā ayaṃ hotā sāmagasyābhūd udgātari yaśo'dhād acyoṣṭāyatanāc cyoṣyata āyatanād iti śaśvat tathā syāt | [AB, 2, 22 3]
tasmāt tatraivāsīno 'numantrayeta | [AB, 2, 22 4]
yo devānām iha somapītho yajñe barhiṣi vedyām tasyāpi bhakṣayāmasīti | [AB, 2, 22 5]
evam u hāsyātmā somapīthād anantarito bhavati | [AB, 2, 22 6]
atho brūyān mukham asi mukham bhūyāsam iti | [AB, 2, 22 7]
mukhaṃ vā etad yajñasya yad bahiṣpavamānaḥ | [AB, 2, 22 8]
mukhaṃ sveṣu bhavati śreṣṭhaḥ svānām bhavati ya evaṃ veda | [AB, 2, 22 9]
asurī vai dīrghajihvī devānām prātaḥsavanam avāleṭ | [AB, 2, 22 636401_1]
tat vyamādyat | [AB, 2, 22 636401_2]
te devāḥ prājijñāsanta | [AB, 2, 22 636401_3]
te mitrāvaruṇau abruvan yuvam idam niṣkurutam iti | [AB, 2, 22 636401_4]
yuvam idam niṣkurutam iti | [AB, 2, 22 636401_5]
{AB, 2, 23}
devānāṃ vai savanāni nādhriyanta ta etān puroﾱāśān apaśyaṃs tān anusavanaṃ niravapan savanānāṃ dhṛtyai tato vai tāni teṣām adhriyanta | [AB, 2, 23 1]
tad yad anusavanam puroﾱāśā nirupyante savanānām eva dhṛtyai tathā hi tāni teṣām adhriyanta | [AB, 2, 23 2]
puro vā etān devā akrata yat puroﾱāśās tat puroﾱāśānām puroﾱāśatvam | [AB, 2, 23 3]
tad āhur anusavanam puroﾱāśān nirvaped aṣṭākapālam prātaḥsavana ekādaśakapālam mādhyaṃdine savane dvādaśakapālaṃ tṛtīyasavane tathā hi savanānāṃ rūpaṃ tathā chandasām iti | [AB, 2, 23 4]
tat tan nādṛtyam aindrā vā ete sarve nirupyante yad anusavanam puroﾱāśās tasmāt tān ekādaśakapālān eva nirvapet | [AB, 2, 23 5]
tad āhur yato ghṛtenānaktaṃ syāt tataḥ puroﾱāśasya prāśnīyāt somapīthasya guptyai ghṛtena hi vajreṇendro vṛtram ahann iti | [AB, 2, 23 6]
tat tan nādṛtyaṃ havir vā etad yad utpūtaṃ somapītho vā eṣa yadutpūtaṃ tasmāt tasya yata eva kutaś ca prāśnīyāt sarvato vā etāḥ svadhā yajamānam upakṣaranti yad etāni havīṃṣy ājyaṃ dhānāḥ karambhaḥ parivāpaḥ puroﾱāśaḥ payasyeti | [AB, 2, 23 7]
sarvata evainaṃ svadhā upakṣaranti ya evaṃ veda | [AB, 2, 23 8]
{AB, 2, 24}
yo vai yajñaṃ haviṣpaṅktiṃ veda haviṣpaṅktinā yajñena rādhnoti dhānāḥ karambhaḥ parivāpaḥ puroﾱāśaḥ payasyety eṣa vai yajño haviṣpaṅktir haviṣpaṅktinā yajñena rādhnoti ya evaṃ veda | [AB, 2, 24 1]
yo vai yajñam akṣarapaṅktiṃ vedākṣarapaṅktinā yajñena rādhnoti su mat pad vag da ity eṣa vai yajño 'kṣarapaṅktir akṣarapaṅktinā yajñena rādhnoti ya evaṃ veda | [AB, 2, 24 2]
yo vai yajñaṃ narāśaṃsapaṅktiṃ veda narāśaṃsapaṅktinā yajñena rādhnoti dvinārāśaṃsam prātaḥsavanaṃ dvinārāśaṃsaṃ mādhyaṃdinaṃ savanaṃ sakṛnnārāśaṃsaṃ tṛtīyasavanam eṣa vai yajño narāśaṃsapaṅktir narāśaṃsapaṅktinā yajñena rādhnoti ya evaṃ veda | [AB, 2, 24 3]
yo vai yajñaṃ savanapaṅktiṃ veda savanapaṅktinā yajñena rādhnoti paśur upavasathe trīṇi savanāni paśur anūbandhya ity eṣa vai yajñaḥ savanapaṅktiḥ savanapaṅktinā yajñena rādhnoti ya evaṃ veda | [AB, 2, 24 4]
harivāṁ indro dhānā attu pūṣaṇvān karambhaṃ sarasvatīvān bhāratīvān parivāpa indrasyāpūpa iti haviṣpaṅktyā yajati | [AB, 2, 24 5]
ṛksāme vā indrasya harī | [AB, 2, 24 6]
paśavaḥ pūṣānnaṃ karambhaḥ | [AB, 2, 24 7]
sarasvatīvān bhāratīvān iti vāg eva sarasvatī prāṇo bharataḥ | [AB, 2, 24 8]
parivāpa indrasyāpūpa ity annam eva parivāpa indriyam apūpaḥ | [AB, 2, 24 9]
etāsām eva tad devatānāṃ yajamānaṃ sāyujyaṃ sarūpatāṃ salokatāṃ gamayati gacchati śreyasaḥ sāyujyaṃ gacchati śreṣṭhatāṃ ya evaṃ veda | [AB, 2, 24 10]
havir agne vīhīty anusasavanam puroﾱāśasviṣṭakṛto yajati | [AB, 2, 24 11]
avatsāro vā etenāgneḥ priyaṃ dhāmopāgacchat sa paramaṃ lokam ajayat | [AB, 2, 24 12]
upāgneḥ priyaṃ dhāma gacchati jayati paramaṃ lokaṃ ya evaṃ veda yaś caivaṃ vidvān etayā haviṣpaṅktyā yajate yajatīti ca yajatīti ca | [AB, 2, 24 13]
{AB, 2, 25}
devā vai somasya rājño 'grapeye na samapādayann aham prathamaḥ pibeyam aham prathamaḥ pibeyam ity evākāmayanta te sampādayanto 'bruvan hantājim āyāma sa yo na ujjeṣyati sa prathamaḥ somasya pāsyatīti tatheti ta ājim āyus teṣām ājiṃ yatām abhisṛṣṭānāṃ vāyur mukham prathamaḥ pratyapadyatāthendro 'tha mitrāvaruṇāv athāśvinau | [AB, 2, 25 1]
so 'ved indro vāyum ud vai jayatīti tam anuparāpatat saha nāv athojjayāveti sa nety abravīd aham evojjeṣyāmīti tṛtīyam me 'thojjayāveti neti haivābravīd aham evojjeṣyāmīti turīyam me 'thojjayāveti tatheti taṃ turīye 'tyārjata tat turīyabhāg indro 'bhavat tribhāg vāyuḥ | [AB, 2, 25 2]
tau sahaivendravāyū udajayatāṃ saha mitrāvaruṇau sahāśvinau ta eṣām ete yathojjitam bhakṣā indravāyvoḥ prathamo 'tha mitrāvaruṇayor athāśvinoḥ | [AB, 2, 25 3]
sa eṣa indraturīyo graho gṛhyate yad aindravāyavaḥ | [AB, 2, 25 4]
tad etad ṛṣiḥ paśyann abhyanūvāca niyutvāṁ indrasārathir iti | [AB, 2, 25 5]
tasmāddhāpyetarhi bharatāḥ satvanāṃ vittim prayanti turīye haiva saṃgrahītāro vadante 'munaivānūkāśena yad ada indraḥ sārathir iva bhūtvodajayat | [AB, 2, 25 6]
{AB, 2, 26}
te vā ete prāṇā eva yad dvidevatyāḥ | [AB, 2, 26 1]
vāk ca prāṇaś caindravāyavaś cakṣuś ca manaś ca maitrāvaruṇaḥ śrotraṃ cātmā cāśvinaḥ | [AB, 2, 26 2]
tasya haitasyaindravāyavasyāpy eke 'nuṣṭubhau puronuvākye kurvanti gāyatryau yājye | [AB, 2, 26 3]
vāk ca vā eṣa prāṇaś ca graho yad aindravāyavas tad api chandobhyāṃ yathāyathaṃ klapsyete iti | [AB, 2, 26 4]
tat tan nādṛtyaṃ vyṛddhaṃ vā etad yajñe kriyate yatra puronuvākyā jyāyasī yājyāyai yatra vai yājyā jyāyasī tat samṛddham atho yatra same yasyo tat kāmāya tathā kuryāt prāṇasya ca vācaś cātraiva tad upāptam | [AB, 2, 26 5]
yat aindram padam tena vācam kalpayati | [AB, 2, 26 636434_1]
vāc hi aindrī | [AB, 2, 26 636434_2]
{AB, 2, 27}
prāṇā vai dvidevatyā ekapātrā gṛhyante tasmāt prāṇā ekanāmāno dvipātrā hūyante tasmāt prāṇā dvandvam | [AB, 2, 27 1]
yenaivādhvaryur yajuṣā prayacchati tena hotā pratigṛhṇāti | [AB, 2, 27 2]
eṣa vasuḥ purūvasur iha vasuḥ purūvasur mayi vasuḥ purūvasur vākpā vācam me pāhīty aindravāyavam bhakṣayati | [AB, 2, 27 3]
upahūtā vāk saha prāṇenopa māṃ vāksaha prāṇena hvayatām upahūtā ṛṣayo daivyāsas tanūpāvānas tanvas tapojā upa mām ṛṣayo daivyāso hvayantāṃ tanūpāvānas tanvas tapojā iti | [AB, 2, 27 4]
prāṇā vā ṛṣayo daivyāsas tanūpāvānas tanvas tapojās tān eva tad upahvayate | [AB, 2, 27 5]
eṣa vasur vidadvasur iha vasur vidadvasur mayi vasur vidadvasuś cakṣuṣpāś cakṣur me pāhīti maitrāvaruṇam bhakṣayaty upahūtaṃ cakṣuḥ saha manasopa māṃ cakṣuḥ saha manasā hvayatām upahūtā ṛṣayo daivyāsas tanūpāvānas tanvas tapojā upa mām ṛṣayo daivyāso hvayantāṃ tanūpāvānas tanvas tapojā iti prāṇā vā ṛṣayo daivyāsas tanūpāvānas tanvas tapojās tān eva tad upahvayate | [AB, 2, 27 6]
eṣa vasuḥ saṃyadvasur iha vasuḥ saṃyadvasur mayi vasuḥ saṃyadvasuḥ śrotrapāḥ śrotram me pāhīty āśvinam bhakṣayaty upahūtaṃ śrotraṃ sahātmanopa māṃ śrotraṃ sahātmanā hvayatām upahūtā ṛṣayo daivyāsas tanūpāvānas tanvas tapojā upa mām ṛṣayo daivyāso hvayantāṃ tanūpāvānas tanvas tapojā iti prāṇā vā ṛṣayo daivyāsas tanūpāvānas tanvas tapojās tān eva tad upahvayate | [AB, 2, 27 7]
purastāt pratyañcam aindravāyavam bhakṣayati tasmāt purastāt prāṇāpānau purastāt pratyañcam maitrāvaruṇam bhakṣayati tasmāt purastāccakṣuṣī sarvataḥ parihāram āśvinam bhakṣayati tasmān manuṣyāś ca paśavaś ca sarvato vācaṃ vadantīṃ śṛṇvanti | [AB, 2, 27 8]
{AB, 2, 28}
prāṇā vai dvidevatyā anavānaṃ dvidevatyān yajet prāṇānāṃ saṃtatyai prāṇānām avyavacchedāya | [AB, 2, 28 1]
prāṇā vai dvidevatyā na dvidevatyānām anuvaṣaṭkuryāt | [AB, 2, 28 2]
yad dvidevatyānām anuvaṣaṭkuryād asaṃsthitān prāṇān saṃsthāpayet saṃsthā vā eṣā yad anuvaṣaṭkāro ya enaṃ tatra brūyād asaṃsthitān prāṇān samatiṣṭhipat prāṇa enam hāsyatīti śaśvat tathā syāt tasmān na dvidevatyānām anuvaṣaṭkuryāt | [AB, 2, 28 3]
tad āhur dvir āgūrya maitrāvaruṇo dviḥ preṣyati sakṛd āgūrya hotā dvir vaṣaṭkaroti kā hoturāgūr iti | [AB, 2, 28 4]
prāṇā vai dvidevatyā āgūr vajras tad yaddhotāntareṇāguretāgurā vajreṇa yajamānasya prāṇān vīyād ya enaṃ tatra brūyād āgurā vajreṇa yajamānasya prāṇān vyagāt prāṇa enaṃ hāsyatīti śaśvat tathā syāt tasmāt tatra hotāntareṇa nāgureta | [AB, 2, 28 5]
atho mano vai yajñasya maitrāvaruṇo vāg yajñasya hotā manasā vā iṣitā vāg vadati yāṃ hy anyamanā vācaṃ vadaty asuryā vai sā vāg adevajuṣṭā tad yad evātra maitrāvaruṇo dvir āgurate saiva hotur āgūḥ | [AB, 2, 28 6]
{AB, 2, 29}
prāṇā vā ṛtuyājās tad yad ṛtuyājaiścaranti prāṇān eva tad yajamāne dadhati | [AB, 2, 29 1]
ṣaﾱ ṛtuneti yajanti prāṇam eva tad yajamāne dadhati | [AB, 2, 29 2]
catvāra ṛtubhir iti yajanty apānam eva tad yajamāne dadhati | [AB, 2, 29 3]
dvir ṛtunety upariṣṭād vyānam eva tad yajamāne dadhati | [AB, 2, 29 4]
sa vā ayam prāṇas tredhā vihitaḥ prāṇo 'pāno vyāna iti tad yad ṛtunartubhir ṛtuneti yajanti prāṇānāṃ saṃtatyai prāṇānām avyavacchedāya | [AB, 2, 29 5]
prāṇā vā ṛtuyājā nartuyājānām anuvaṣaṭkuryād asaṃsthitā vā ṛtava ekaika eva | [AB, 2, 29 6]
yad ṛtuyājānām anuvaṣaṭkuryād asaṃsthitān ṛtūn saṃsthāpayet saṃsthā vā eṣā yad anuvaṣaṭkāro ya enaṃ tatra brūyād asaṃsthitān ṛtūn samatiṣṭhipad duṣṣamam bhaviṣyatīti śaśvat tathā syāt tasmān nartuyājānām anuvaṣaṭkuryāt | [AB, 2, 29 7]
{AB, 2, 30}
prāṇā vai dvidevatyāḥ paśava iﾱā dvidevatyān bhakṣayitveﾱām upahvayate paśavo vā iﾱā paśūn eva tad upahvayate paśūn yajamāne dadhāti | [AB, 2, 30 1]
tad āhur avāntareﾱām pūrvām prāśnīyāt hotṛcamasam bhakṣayet iti | [AB, 2, 30 2]
avāntareﾱām eva pūrvām prāśnīyād atha hotṛcamasam bhakṣayet | [AB, 2, 30 3]
yad vāva dvidevatyān pūrvān bhakṣayati tenāsya somapīthaḥ pūrvo bhakṣito bhavati tasmād avāntareﾱām eva pūrvām prāśnīyād atha hotṛcamasam bhakṣayet tad ubhayato 'nnādyam parigṛhṇāti somapīthābhyām annādyasya parigṛhītyai | [AB, 2, 30 4]
prāṇā vai dvidevatyā ātmā hotṛcamaso dvidevatyānāṃ saṃsravān hotṛcamase samavanayaty ātmany eva taddhotā prāṇān samavanayate sarvāyuḥ sarvāyutvāya | [AB, 2, 30 5]
sarvam āyur eti ya evaṃ veda | [AB, 2, 30 6]
{AB, 2, 31}
devā vai yad eva yajñe 'kurvaṃs tad asurā akurvaṃs te samāvadvīryā evāsan na vyāvartanta tato vai devā etaṃ tūṣṇīṃśaṃsam apaśyaṃs tam eṣām asurā nānvavāyaṃs tūṣṇīṃsāro vā eṣa yat tūṣṇīṃśaṃsaḥ | [AB, 2, 31 1]
devā vai yaṃ yam eva vajram asurebhya udayacchaṃs taṃ tam eṣām asurāḥ pratyabudhyanta tato vai devā etaṃ tūṣṇīṃśaṃsaṃ vajram apaśyaṃs tam ebhya udayacchaṃs tam eṣām asurā na pratyabudhyanta tam ebhyaḥ prāharaṃs tenainān apratibuddhenāghnaṃs tato vai devā abhavan parāsurāḥ | [AB, 2, 31 2]
bhavaty ātmanā parāsya dviṣan pāpmā bhrātṛvyo bhavati ya evaṃ veda | [AB, 2, 31 3]
te vai devā vijitino manyamānā yajñam atanvata tam eṣām asurā abhyāyan yajñaveśasam eṣāṃ kariṣyāma iti tān samantam evodārān pariyattān udapaśyaṃs te 'bruvan saṃsthāpayāmemaṃ yajñaṃ yajñaṃ no 'surā mā vadhiṣur iti tatheti taṃ tūṣṇīṃśaṃse saṃsthāpayan bhūr agnir jyotir jyotir agnir ity ājyaprauge saṃsthāpayann indro jyotir bhuvo jyotir indra iti niṣkevalyamarutvatīye saṃsthāpayan sūryo jyotir jyotiḥ svaḥ sūrya iti vaiśvadevāgnimārute saṃsthāpayaṃs tam evaṃ tūṣṇīṃśaṃse saṃsthāpayaṃs tam evaṃ tūṣṇīṃśaṃse saṃsthāpya tenāriṣṭenodṛcam āśnuvata | [AB, 2, 31 4]
sa tadā vāva yajñaḥ saṃtiṣṭhate yadā hotā tūṣṇīṃśaṃsaṃ śaṃsati | [AB, 2, 31 5]
sa ya enaṃ śaste tūṣṇīṃśaṃsa upa vā vaded anu vā vyāharet tam brūyād eṣa evaitām ārtim āriṣyati prātar vāva vayam adyemaṃ śaste tūṣṇīṃśaṃse saṃsthāpayāmas taṃ yathā gṛhān itaṃ karmaṇānusamiyād evam evainam idam anusamima iti so ha vāva tām ārtim ṛcchati ya evaṃ vidvān saṃśaste tūṣṇīṃśaṃsa upa vā vadaty anu vā vyāharati tasmād evaṃ vidvān saṃśaste tūṣṇīṃśaṃse nopavaden nānuvyāharet | [AB, 2, 31 6]
{AB, 2, 32}
cakṣūṃṣi vā etāni savanānāṃ yat tūṣṇīṃśaṃso bhūr agnir jyotir jyotir agnir iti prātaḥsavanasya cakṣuṣī indro jyotir bhuvo jyotir indra iti mādhyaṃdinasya savanasya cakṣuṣī sūryo jyotir jyotiḥ svaḥ sūrya iti tṛtīyasavanasya cakṣuṣī | [AB, 2, 32 1]
cakṣuṣmadbhiḥ savanai rādhnoti cakṣuṣmadbhiḥ savanaiḥ svargaṃ lokam eti ya evaṃ veda | [AB, 2, 32 2]
cakṣur vā etad yajñasya yat tūṣṇīṃśaṃsa ekā satī vyāhṛtir dvedhocyate tasmād ekaṃ sac cakṣur dvedhā | [AB, 2, 32 3]
mūlaṃ vā etad yajñasya yat tūṣṇīṃśaṃso yaṃ kāmayetānāyatanavān syād iti nāsya yajñe tūṣṇīṃśaṃsaṃ śaṃsed unmūlam eva tad yajñam parābhavantam anu parābhavati | [AB, 2, 32 4]
tad u vā āhuḥ śaṃsed evāpi vai tad ṛtvije 'hitaṃ yaddhotā tūṣṇīṃśaṃsaṃ na śaṃsaty ṛtviji hi sarvo yajñaḥ pratiṣṭhito yajñe yajamānas tasmācchaṃstavyaḥ śaṃstavyaḥ | [AB, 2, 32 5]
{AB, 2, 33}
brahma vā āhāvaḥ kṣatraṃ nivid viṭ sūktam āhvayate 'tha nividaṃ dadhāti brahmaṇy eva tat kṣatram anuniyunakti nividaṃ śastvā sūktaṃ śaṃsati kṣatraṃ vai nivid viṭ sūktaṃ kṣatra eva tad viśam anuniyunakti | [AB, 2, 33 1]
yaṃ kāmayeta kṣatreṇainaṃ vyardhayānīti madhya etasyai nividaḥ sūktaṃ śaṃset kṣatraṃ vai nivid viṭ sūktaṃ kṣatreṇaivainaṃ tad vyardhayati | [AB, 2, 33 2]
yaṃ kāmayeta viśainaṃ vyardhayānīti madhya etasya sūktasya nividaṃ śaṃset kṣatraṃ vai nividviṭ sūktaṃ viśaivainaṃ tad vyardhayati | [AB, 2, 33 3]
yam u kāmayeta sarvam evāsya yathāpūrvam ṛju kﾱptaṃ syād ity āhvayetātha nividaṃ dadhyād atha sūktaṃ śaṃset so sarvasya kﾱptiḥ | [AB, 2, 33 4]
prajāpatir vā idam eka evāgra āsa so 'kāmayata prajāyeya bhūyān syām iti sa tapo 'tapyata sa vācam ayacchat sa saṃvatsarasya parastād vyāharad dvādaśakṛtvo dvādaśapadā vā eṣā nivid etāṃ vāva tāṃ nividaṃ vyāharat tām sarvāṇi bhūtāny anvasṛjyanta | [AB, 2, 33 5]
tad etad ṛṣiḥ paśyann abhyanūvāca sa pūrvayā nividā kavyatāyor imāḥ prajā ajanayan manūnām iti | [AB, 2, 33 6]
tad yad etām purastāt sūktasya nividaṃ dadhāti prajātyai | [AB, 2, 33 7]
prajāyate prajayā paśubhir ya evaṃ veda | [AB, 2, 33 8]
{AB, 2, 34}
agnir deveddha iti śaṃsaty asau vā agnir deveddha etaṃ hi devā indhata etam eva tad etasmiṃlloka āyātayati | [AB, 2, 34 1]
agnir manviddha iti śaṃsaty ayaṃ vā agnir manviddha imaṃ hi manuṣyā indhate 'gnim eva tad asmiṃlloka āyātayati | [AB, 2, 34 2]
agniḥ suṣamid iti śaṃsati vāyur vā agniḥ suṣamid vāyur hi svayam ātmānaṃ saminddhe svayam idaṃ sarvaṃ yad idaṃ kiṃca vāyum eva tad antarikṣaloka āyātayati | [AB, 2, 34 3]
hotā devavṛta iti śaṃsaty asau vai hotā devavṛta eṣa hi sarvato devair vṛta etam eva tad etasmiṃlloka āyātayati | [AB, 2, 34 4]
hotā manuvṛta iti śaṃsaty ayaṃ vā agnir hotā manuvṛto 'yaṃ hi sarvato manuṣyair vṛto 'gnim eva tad asmiṃlloka āyātayati | [AB, 2, 34 5]
praṇīr yajñānām iti śaṃsati vāyur vai praṇīr yajñānāṃ yadā hi prāṇity atha yajño 'thāgnihotraṃ vāyum eva tad antarikṣaloka āyātayati | [AB, 2, 34 6]
rathīr adhvarāṇām iti śaṃsaty asau vai rathīr adhvarāṇām eṣa hi yathaitac carati rathīr ivaitam eva tad etasmiṃlloka āyātayati | [AB, 2, 34 7]
atūrto hoteti śaṃsaty ayaṃ vā agnir atūrto hotemaṃ ha na kaścana tiryañcaṃ taraty agnim eva tad asmiṃlloka āyātayati | [AB, 2, 34 8]
tūrṇir havyavāﾱ iti śaṃsati vāyur vai tūrṇir havyavāḍ vāyur hīdaṃ sarvam sadyas tarati yad idaṃ kiṃca vāyur devebhyo havyaṃ vahati vāyum eva tad antarikṣaloka āyātayati | [AB, 2, 34 9]
ā devo devān vakṣad iti śaṃsaty asau vai devo devān āvahaty etam eva tad etasmiṃlloka āyātayati | [AB, 2, 34 10]
yakṣad agnir devo devān iti śaṃsaty ayaṃ vā agnir devo devān yajaty agnim eva tad asmiṃlloka āyātayati | [AB, 2, 34 11]
so 'dhvarā karati jātavedā iti śaṃsati vāyur vai jātavedā vāyur hīdaṃ sarvaṃ karoti yad idaṃ kiṃca vāyum eva tad antarikṣaloka āyātayati | [AB, 2, 34 12]
{AB, 2, 35}
pra vo devāyāgnaya ity anuṣṭubhaḥ | [AB, 2, 35 1]
prathame pade viharati tasmāt stry ūrū viharati | [AB, 2, 35 2]
samasyaty uttare pade tasmāt pumān ūrū samasyati tan mithunam mithunam eva tad ukthamukhe karoti prajātyai | [AB, 2, 35 3]
prajāyate prajayā paśubhir ya evaṃ veda | [AB, 2, 35 4]
pra vo devāyāgnaya ity evānuṣṭubhaḥ prathame pade viharati vajram eva tat parovarīyāṃsaṃ karoti samasyaty evottare pade ārambhaṇato vai vajrasyāṇimātho daṇḍasyātho paraśor vajram eva tat praharati dviṣate bhrātṛvyāya vadhaṃ yo'sya stṛtyas tasmai startavai | [AB, 2, 35 5]
{AB, 2, 36}
devāsurā vā eṣu lokeṣu samayatanta te vai devāḥ sada evāyatanam akurvata tān sadaso 'jayaṃs ta āgnīdhraṃ samprāpadyanta te tato na parājayanta tasmād āgnīdhra upavasanti na sadasy āgnīdhre hy adhārayanta yad āgnīdhre 'dhārayanta tad āgnīdhrasyāgnīdhratvam | [AB, 2, 36 1]
teṣāṃ vai devānām asurāḥ sadasyān agnīn nirvāpayāṃcakrus te devā āgnīdhrād eva sadasyān agnīn viharanta tair asurarakṣāṃsy apāghnata tathaivaitad yajamānā āgnīdhrād eva sadasyān agnīn viharanty asurarakṣāṃsy eva tad apaghnate | [AB, 2, 36 2]
te vai prātar ājyair evājayanta āyan yad ājyair evājayanta āyaṃs tad ājyānām ājyatvam | [AB, 2, 36 3]
tāsāṃ vai hotrāṇām āyatīnām ājayantīnām achāvākīyāhīyata tasyām indrāgnī adhyāstām indrāgnī vai devānām ojiṣṭhau baliṣṭhau sahiṣṭhau sattamau pārayiṣṇutamau tasmād aindrāgnam achāvākaḥ prātaḥsavane śaṃsatīndrāgnī hi tasyām adhyāstām | [AB, 2, 36 4]
tasmād u purastād anye hotrakāḥ sadaḥ prasarpanti paścāchāvākaḥ paśceva hi hīno 'nusaṃjigamiṣati | [AB, 2, 36 5]
tasmād yo brāhmaṇo bahvṛco vīryavān syāt so 'syāchāvākīyāṃ kuryāt tenaiva sāhīnā bhavati | [AB, 2, 36 6]
{AB, 2, 37}
devaratho vā eṣa yad yajñas tasyaitāv antarau raśmī yad ājyaprauge tad yad ājyena pavamānam anuśaṃsati praugeṇājyaṃ devarathasyaiva tad antarau raśmī viharaty alobhāya | [AB, 2, 37 1]
tām anukṛtim manuṣyarathasyaivāntarau raśmī viharantyalobhāya | [AB, 2, 37 2]
nāsya devaratho lubhyati na manuṣyaratho ya evaṃ veda | [AB, 2, 37 3]
tad āhur yathā vāva stotram evaṃ śastram pāvamānīṣu sāmagāḥ stuvata āgneyaṃ hotājyaṃ śaṃsati katham asya pāvamānyo 'nuśastā bhavantīti | [AB, 2, 37 4]
yo vā agniḥ sa pavamānaḥ | [AB, 2, 37 5]
tad apy etad ṛṣiṇoktam agnir ṛṣiḥ pavamāna iti | [AB, 2, 37 6]
evam u hāsyāgneyībhir eva pratipadyamānasya pāvamānyo 'nuśastā bhavanti | [AB, 2, 37 7]
tad āhur yathā vāva stotram evaṃ śastraṃ gāyatrīṣu sāmagāḥ stuvata ānuṣṭubhaṃ hotājyaṃ śaṃsati katham asya gāyatryo 'nuśastā bhavantīti | [AB, 2, 37 8]
sampadeti brūyāt | [AB, 2, 37 9]
saptaitā anuṣṭubhas tās triḥ prathamayā trir uttamayaikādaśa bhavanti virāḍ yājyā dvādaśī na vā ekenākṣareṇa chandāṃsi viyanti na dvābhyāṃ tāḥ ṣoﾱaśa gāyatryo bhavanti | [AB, 2, 37 10]
evam u hāsyānuṣṭubbhir eva pratipadyamānasya gāyatryo 'nuśastā bhavanti | [AB, 2, 37 11]
agna indraś ca dāśuṣo duroṇa ity āgnendryā yajati | [AB, 2, 37 12]
na vā etāv indrāgnī santau vyajayetām āgnendrau vā etau santau vyajayetāṃ tad yad āgnendryā yajati vijityā eva | [AB, 2, 37 13]
sā virāṭ trayastriṃśadakṣarā bhavati trayastriṃśad vai devā aṣṭau vasava ekādaśa rudrā dvādaśādityāḥ prajāpatiś ca vaṣaṭkāraś ca tat prathama ukthamukhe devatā akṣarabhājaḥ karoty akṣaram akṣaram eva tad devatā anuprapibanti devapātreṇaiva tad devatās tṛpyanti | [AB, 2, 37 14]
tad āhur yathā vāva śastram evaṃ yājyāgneyaṃ hotājyaṃ śaṃsaty atha kasmād āgnendryā yajatīti | [AB, 2, 37 15]
yā vā āgnendry aindrāgnī vai sā sendrāgnam etad ukthaṃ graheṇa ca tūṣṇīṃśaṃsena ca | [AB, 2, 37 16]
indrāgnī ā gataṃ sutaṃ gīrbhir nabho vareṇyam asya pātaṃ dhiyeṣitety aindrāgnam adhvaryur grāhaṃ gṛhṇāti bhūr agnir jyotir jyotir agnir indro jyotir bhuvo jyotir indraḥ sūryo jyotir jyotiḥ svaḥ sūrya iti hotā tūṣṇīṃśaṃsaṃ śaṃsati tad yathaiva śastram evaṃ yājyāḥ | [AB, 2, 37 17]
{AB, 2, 38}
hotṛjapaṃ japati retas tat siñcati | [AB, 2, 38 1]
upāṃśu japaty upāṃśv iva vai retasaḥ siktiḥ | [AB, 2, 38 2]
purāhāvājjapati yad vai kiṃcordhvam āhāvācchastrasyaiva tat | [AB, 2, 38 3]
parāñcaṃ catuṣpady āsīnam abhyāhvayate tasmāt parāñco bhūtvā catuṣpādo retaḥ siñcanti | [AB, 2, 38 4]
samyaṅ dvipād bhavati tasmāt samyañco bhūtvā dvipādo retaḥ siñcanti | [AB, 2, 38 5]
pitā mātariśvety āha prāṇo vai pitā prāṇo mātariśvā prāṇo reto retas tat siñcati | [AB, 2, 38 6]
achidrā padā dhā iti reto vā achidram ato hyachidraḥ sambhavati | [AB, 2, 38 7]
achidrokthā kavayaḥ śaṃsann iti ye vā anūcānās te kavayas ta idam achidraṃ retaḥ prajanayann ity eva tad āha | [AB, 2, 38 8]
somo viśvavin nīthāni neṣad bṛhaspatir ukthāmadāni śaṃsiṣad iti brahma vai bṛhaspatiḥ kṣatraṃ somaḥ stutaśastrāṇi nīthāni cokthamadāni ca daivena caivaitad brahmaṇā prasūto daivena ca kṣatreṇokthāni śaṃsati | [AB, 2, 38 9]
etau ha vā asya sarvasya prasavasyeśāte yad idaṃ kiṃca | [AB, 2, 38 10]
tad yad etābhyām aprasūtaḥ karoty akṛtaṃ tad akṛtam akar iti vai nindanti | [AB, 2, 38 11]
kṛtam asya kṛtam bhavati nāsyākṛtaṃ kṛtam bhavati ya evaṃ veda | [AB, 2, 38 12]
vāg āyur viśvāyur viśvam āyur ity āha prāṇo vā āyuḥ prāṇo reto vāg yonir yoniṃ tad upasaṃdhāya retaḥ siñcati | [AB, 2, 38 13]
ka idaṃ śaṃsiṣyati sa idaṃ śaṃsiṣyatīty āha prajāpatir vai kaḥ prajāpatiḥ prajanayiṣyatīty eva tad āha | [AB, 2, 38 14]
{AB, 2, 39}
āhūya tūṣṇīṃśaṃsaṃ śaṃsati retas tat siktam vikaroti siktir vā agre 'tha vikṛtiḥ | [AB, 2, 39 1]
upāṃśu tūṣṇīṃśaṃsaṃ śaṃsaty upāṃśv iva vai retasaḥ siktiḥ | [AB, 2, 39 2]
tira iva tūṣṇīṃśaṃsaṃ śaṃsati tira iva vai retāṃsi vikriyante | [AB, 2, 39 3]
ṣaṭpadaṃ tūṣṇīṃśaṃsaṃ śaṃsati ṣaḍvidho vai puruṣaḥ ṣaﾱaṅga ātmānam eva tat ṣaḍvidhaṃ ṣaﾱaṅgaṃ vikaroti | [AB, 2, 39 4]
tūṣṇīṃśaṃsaṃ śastvā purorucaṃ śaṃsati retas tad vikṛtam prajanayati vikṛtir vā agre 'tha jātiḥ | [AB, 2, 39 5]
uccaiḥ purorucaṃ śaṃsaty uccair evainaṃ tat prajanayati | [AB, 2, 39 6]
dvādaśapadām purorucāṃ śaṃsati dvādaśa vai māsāḥ saṃvatsaraḥ saṃvatsaraḥ prajāpatiḥ so 'sya sarvasya prajanayitā sa yo 'sya sarvasya prajanayitā sa evainaṃ tat prajayā paśubhiḥ prajanayati prajātyai | [AB, 2, 39 7]
prajāyate prajayā paśubhir ya evaṃ veda | [AB, 2, 39 8]
jātavedasyām purorucaṃ śaṃsati jātavedonyaṅgām | [AB, 2, 39 9]
tad āhur yat tṛtīyasavanam eva jātavedasa āyatanam atha kasmāt prātaḥsavane jātavedasyām purorucaṃ śaṃsatīti | [AB, 2, 39 10]
prāṇo vai jātavedāḥ sa hi jātānāṃ veda yāvatāṃ vai sa jātānāṃ veda te bhavanti yeṣām u na veda kim u te syur yo vā ājya ātmasaṃskṛtiṃ veda tat suviditam | [AB, 2, 39 11]
{AB, 2, 40}
pra vo devāyāgnaya iti śaṃsati prāṇo vai pra prāṇaṃ hīmāni sarvāṇi bhūtāny anuprayanti prāṇam eva tat saṃbhāvayati prāṇaṃ saṃskurute | [AB, 2, 40 1]
dīdivāṃsam apūrvyam iti śaṃsati mano vai dīdāya manaso hi na kiṃcana pūrvam asti mana eva tat saṃbhāvayati manaḥ saṃskurute | [AB, 2, 40 2]
sa naḥ śarmāṇi vītaya iti śaṃsati vāg vai śarma tasmād vācānuvadantam āha śarmavad āsmā ayāṃsīti vācam eva tat saṃbhāvayati vācaṃ saṃskurute | [AB, 2, 40 3]
uta no brahmann aviṣa iti śaṃsati śrotraṃ vai brahma śrotreṇa hi brahma śṛṇoti śrotre brahma pratiṣṭhitaṃ śrotram eva tat saṃbhāvayati śrotraṃ saṃskurute | [AB, 2, 40 4]
sa yantā vipra eṣām iti śaṃsaty apāno vai yantāpānena hyayaṃ yataḥ prāṇo na parāṅ bhavaty apānam eva tat saṃbhāvayaty apānaṃ saṃskurute | [AB, 2, 40 5]
ṛtāvā yasya rodasī iti śaṃsati cakṣur vā ṛtaṃ tasmād yataro vivadamānayor āhāham anuṣṭhyā cakṣuṣādarśam iti tasya śraddadhati cakṣur eva tat saṃbhāvayati cakṣuḥ saṃskurute | [AB, 2, 40 6]
nū no rāsva sahasravat tokavat puṣṭimad vasv ity uttamayā paridadhāty ātmā vai samastaḥ sahasravāṃs tokavān puṣṭimān ātmānam eva tat samastaṃ saṃbhāvayaty ātmānaṃ samastaṃ saṃskurute | [AB, 2, 40 7]
yājyayā yajati prattir vai yājyā puṇyaiva lakṣmīḥ puṇyām eva tallakṣmīṃ saṃbhāvayati puṇyāṃ lakṣmīṃ saṃskurute | [AB, 2, 40 8]
sa evaṃ vidvāṃś chandomayo devatāmayo brahmamayo 'mṛtamayaḥ sambhūya devatā apyeti ya evaṃ veda | [AB, 2, 40 9]
yo vai tad veda yathā chandomayo devatāmayo brahmamayo 'mṛtamayaḥ sambhūya devatā apyeti tat suviditam | [AB, 2, 40 10]
ity adhyātmam athādhidaivatam | [AB, 2, 40 11]
{AB, 2, 41}
ṣaṭpadaṃ tūṣṇīṃśaṃsaṃ śaṃsati ṣaḍ vā ṛtava ṛtūn eva tat kalpayaty ṛtūn apyeti | [AB, 2, 41 1]
dvādaśapadām purorucaṃ śaṃsati dvādaśa vai māsā māsān eva tat kalpayati māsān apyeti | [AB, 2, 41 2]
pra vo devāyāgnaya iti śaṃsaty antarikṣaṃ vai prāntarikṣaṃ hīmāni sarvāṇi bhūtāny anuprayanty antarikṣam eva tat kalpayaty antarikṣamapyeti | [AB, 2, 41 3]
dīdivāṃsam apūrvyam iti śaṃsaty asau vai dīdāya yo 'sau tapaty etasmāddhi na kiṃcana pūrvam asty etam eva tat kalpayaty etam apyeti | [AB, 2, 41 4]
sa naḥ śarmāṇi vītaya iti śaṃsaty agnir vai śarmāny annādyāni yacchaty agnim eva tat kalpayaty agnim apyeti | [AB, 2, 41 5]
uta no brahmann aviṣa iti śaṃsati candramā vai brahma candramasam eva tat kalpayati candramasam apyeti | [AB, 2, 41 6]
sa yantā vipra eṣām iti śaṃsati vāyur vai yantā vāyunā hīdaṃ yatam antarikṣaṃ na samṛcchati vāyum eva tat kalpayati vāyum apyeti | [AB, 2, 41 7]
ṛtāvā yasya rodasī iti śaṃsati dyāvāpṛthivī vai rodasī dyāvāpṛthivī eva tat kalpayati dyāvāpṛthivī apyeti | [AB, 2, 41 8]
nū no rāsva sahasravat tokavat puṣṭimad vasv ity uttamayā paridadhāti saṃvatsaro vai samastaḥ sahasravāṃs tokavān puṣṭimān saṃvatsaram eva tat samastaṃ kalpayati saṃvatsaraṃ samastam apyeti | [AB, 2, 41 9]
yājyayā yajati vṛṣṭir vai yājyā vidyud eva vidyuddhīdaṃ vṛṣṭim annādyaṃ samprayacchati vidyutam eva tat kalpayati vidyutam apyeti | [AB, 2, 41 10]
sa evaṃ vidvān etanmayo devatāmayo bhavati bhavati | [AB, 2, 41 11]
{AB, 3, 1}
grahokthaṃ vā etad yat praugaṃ nava prātar grahā gṛhyante navabhir bahiṣpavamāne stuvate stute stome daśamaṃ gṛhṇāti hiṃkāra itarāsāṃ daśamaḥ so sā sammā | [AB, 3, 1 1]
vāyavyaṃ śaṃsati tena vāyavya ukthavān | [AB, 3, 1 2]
aindravāyavaṃ śaṃsati tenaindravāyava ukthavān | [AB, 3, 1 3]
maitrāvaruṇaṃ śaṃsati tena maitrāvaruṇa ukthavān | [AB, 3, 1 4]
āśvinaṃ śaṃsati tenāśvina ukthavān | [AB, 3, 1 5]
aindraṃ śaṃsati tena śukrāmanthinā ukthavantau | [AB, 3, 1 6]
vaiśvadevaṃ śaṃsati tenāgrayaṇa ukthavān | [AB, 3, 1 7]
sārasvataṃ śaṃsati | [AB, 3, 1 8]
na sārasvato graho 'sti | [AB, 3, 1 9]
vāk tu sarasvatī ye tu keca vācā grahā gṛhyante te 'sya sarve śastokthāḥ | [AB, 3, 1 10]
ukthino bhavanti ya evaṃ veda | [AB, 3, 1 11]
{AB, 3, 2}
annādyaṃ vā etenāvarunddhe yat praugam anyānyā devatā prauge śasyate 'nyad anyad uktham prauge kriyate | [AB, 3, 2 1]
anyad anyad asyānnādyaṃ graheṣu dhriyate ya evaṃ veda | [AB, 3, 2 2]
etaddha vai yajamānasyādhyātmatamam ivokthaṃ yat praugaṃ tasmād enainaitad upekṣyatamam ivety āhur etena hy enaṃ hotā saṃskarotīti | [AB, 3, 2 3]
vāyavyaṃ śaṃsati tasmād āhur vāyuḥ prāṇaḥ prāṇo reto retaḥ puruṣasya prathamaṃ sambhavataḥ sambhavatīti yad vāyavyaṃ śaṃsati prāṇam evāsya tat saṃskaroti | [AB, 3, 2 4]
aindravāyavaṃ śaṃsati yatra vāva prāṇas tad apāno yad aindravāyavaṃ śaṃsati prāṇāpānāv evāsya tat saṃskaroti | [AB, 3, 2 5]
maitrāvaruṇaṃ śaṃsati tasmād āhuś cakṣuḥ puruṣasya prathamaṃ sambhavataḥ sambhavatīti yan maitrāvaruṇaṃ śaṃsati cakṣur evāsya tat saṃskaroti | [AB, 3, 2 6]
āśvinaṃ śaṃsati tasmāt kumāraṃ jātaṃ saṃvadanta upa vai śuśrūṣate ni vai dhyāyatīti yad āśvinaṃ śaṃsati śrotram evāsya tat saṃskaroti | [AB, 3, 2 7]
aindraṃ śaṃsati tasmāt kumāraṃ jātaṃ saṃvadante pratidhārayati vai grīvā atho śira iti yad aindraṃ śaṃsati vīryam evāsya tat saṃskaroti | [AB, 3, 2 8]
vaiśvadevaṃ śaṃsati tasmāt kumāro jātaḥ paśceva pracarati vaiśvadevāni hy aṅgāni yad vaiśvadevaṃ śaṃsaty aṅgāny evāsya tat saṃskaroti | [AB, 3, 2 9]
sārasvataṃ śaṃsati tasmāt kumāraṃ jātaṃ jaghanyā vāg āviśati vāgghi sarasvatī yat sārasvataṃ śaṃsati vācam evāsya tat saṃskaroti | [AB, 3, 2 10]
eṣa vai jāto jāyate sarvābhya etābhyo devatābhyaḥ sarvebhya ukthebhyaḥ sarvebhyaś chandobhyaḥ sarvebhyaḥ praugebhyaḥ sarvebhyaḥ savanebhyo ya evaṃ veda yasya caivaṃ viduṣa etacchaṃsanti | [AB, 3, 2 11]
{AB, 3, 3}
prāṇānāṃ vā etad ukthaṃ yat praugaṃ sapta devatāḥ śaṃsati sapta vai śīrṣan prāṇāḥ śīrṣann eva tat prāṇān dadhāti | [AB, 3, 3 1]
kiṃ sa yajamānasya pāpabhadram ādriyeteti ha smāha yo 'sya hotā syād ity atraivainaṃ yathā kāmayeta tathā kuryāt | [AB, 3, 3 2]
yaṃ kāmayeta prāṇenainaṃ vyardhayānīti vāyavyam asya lubdhaṃ śaṃsed ṛcaṃ vā padaṃ vātīyāt tenaiva tal lubdham prāṇenaivainaṃ tad vyardhayati | [AB, 3, 3 3]
yam kāmayeta prāṇāpānābhyām enaṃ vyardhayānīty aindravāyavam asya lubdhaṃ śaṃsed ṛcaṃ vā padaṃ vātīyāt tenaiva tallubdham prāṇāpānābhyām evainaṃ tad vyardhayati | [AB, 3, 3 4]
yaṃ kāmayeta cakṣuṣainaṃ vyardhayānīti maitrāvaruṇam asya lubdhaṃ śaṃsed ṛcam vā padaṃ vātīyāt tenaiva tallubdhaṃ cakṣuṣaivainam tad vyardhayati | [AB, 3, 3 5]
yaṃ kāmayeta śrotreṇainaṃ vyardhayānīty āśvinam asya lubdhaṃ śaṃsed ṛcaṃ vā padaṃ vātīyāt tenaiva tallubdhaṃ śrotreṇaivainaṃ tad vyardhayati | [AB, 3, 3 6]
yaṃ kāmayeta vīryeṇainaṃ vyardhayānīty aindram asya lubdhaṃ śaṃsed ṛcaṃ vā padaṃ vātīyāt tenaiva tallubdhaṃ vīryenaivainaṃ tad vyardhayati | [AB, 3, 3 7]
yaṃ kāmayetāṅgair enaṃ vyardhayānīti vaiśvadevam asya lubdhaṃ śaṃsed ṛcaṃ vā padaṃ vātīyāt tenaiva tallubdham aṅgair evainaṃ tadvyardhayati | [AB, 3, 3 8]
yaṃ kāmayeta vācainaṃ vyardhayānīti sārasvatam asya lubdhaṃ śaṃsed ṛcaṃ vā padaṃ vātīyāt tenaiva tallubdhaṃ vācaivainaṃ tad vyardhayati | [AB, 3, 3 9]
yam u kāmayeta sarvair enam aṅgaiḥ sarveṇātmanā samardhayānīty etad evāsya yathāpūrvam ṛju kﾱptaṃ śaṃset sarvair evainaṃ tad aṅgaiḥ sarveṇātmanā samardhayati | [AB, 3, 3 10]
sarvair aṅgaiḥ sarveṇātmanā samṛdhyate ya evaṃ veda | [AB, 3, 3 11]
{AB, 3, 4}
tad āhur yathā vāva stotram evaṃ śastram āgneyīṣu sāmagāḥ stuvate vāyavyayā hotā pratipadyate katham asya āgneyyo 'nuśastā bhavantīti | [AB, 3, 4 1]
agner vā etāḥ sarvās tanvo yad etā devatāḥ | [AB, 3, 4 2]
sa yad agniḥ pravān iva dahati tad asya vāyavyaṃ rūpaṃ tad asya tenānuśaṃsati | [AB, 3, 4 3]
atha yad dvaidham iva kṛtvā dahati dvau vā indravāyū tad asyaindravāyavaṃ rūpaṃ tad asya tenānuśaṃsati | [AB, 3, 4 4]
atha yad uc ca hṛṣyati ni ca hṛṣyati tad asya maitrāvaruṇaṃ rūpaṃ tad asya tenānuśaṃsati | [AB, 3, 4 5]
sa yad agnir ghorasaṃsparśas tad asya vāruṇaṃ rūpaṃ taṃ yad ghorasaṃsparśaṃ santam mitrakṛtyevopāsate tad asya maitraṃ rūpaṃ tad asya tenānuśaṃsati | [AB, 3, 4 6]
atha yad enaṃ dvābhyām bāhubhyāṃ dvābhyām araṇībhyāṃ manthanti dvau vā aśvinau tad asyāśvinaṃ rūpaṃ tad asya tenānuśaṃsati | [AB, 3, 4 7]
atha yad uccairghoṣaḥ stanayan bababākurvann iva dahati yasmād bhūtāni vijante tad asyaindraṃ rūpaṃ tad asya tenānuśaṃsati | [AB, 3, 4 8]
atha yad enam ekaṃ santaṃ bahudhā viharanti tad asya vaiśvadevaṃ rūpaṃ tad asya tenānuśaṃsati | [AB, 3, 4 9]
atha yat sphūrjayan vācam iva vadan dahati tad asya sārasvataṃ rūpaṃ tad asya tenānuśaṃsati | [AB, 3, 4 10]
evam u hāsya vāyavyayaiva pratipadyamānasya tṛcena tṛcenaivaitābhir devatābhiḥ stotriyo 'nuśasto bhavati | [AB, 3, 4 11]
viśvebhiḥ somyam madhv agna indreṇa vāyunā pibā mitrasya dhāmabhir iti vaiśvadevam ukthaṃ śastvā vaiśvadevyā yajati yathābhāgaṃ tad devatāḥ prīṇāti | [AB, 3, 4 12]
{AB, 3, 5}
devapātraṃ vā etad yad vaṣaṭkāro vaṣaṭkaroti devapātreṇaiva tad devatās tarpayati | [AB, 3, 5 1]
anuvaṣaṭkaroti tad yathādo 'śvān vā gā vā punarabhyākāraṃ tarpayanty evam evaitad devatāḥ punarabhyākāraṃ tarpayanti yad anuvaṣaṭkaroti | [AB, 3, 5 2]
imān evāgnīn upāsata ity āhur dhiṣṇyān atha kasmāt pūrvasminn eva juhvati pūrvasmin vaṣaṭkurvantīti | [AB, 3, 5 3]
yad eva somasyāgne vīhīty anuvaṣaṭkaroti tena dhiṣṇyān prīṇāti | [AB, 3, 5 4]
asaṃsthitān somān bhakṣayantīty āhur yeṣāṃ nānuvaṣaṭkaroti ko nu somasya sviṣṭakṛdbhāga iti | [AB, 3, 5 5]
yad vāva somasyāgne vīhīty anuvaṣaṭkaroti tenaiva saṃsthitān somān bhakṣayanti sa u eva somasya sviṣṭakṛdbhāgo vaṣaṭkaroti | [AB, 3, 5 6]
{AB, 3, 6}
vajro vā eṣa yad vaṣaṭkāro yaṃ dviṣyāt taṃ dhyāyed vaṣaṭkariṣyaṃs tasminn eva taṃ vajram āsthāpayati | [AB, 3, 6 1]
ṣaﾱ iti vaṣaṭkaroti ṣaḍ vā ṛtava ṛtūn eva tat kalpayaty ṛtūn pratiṣṭhāpayaty ṛtūn vai pratitiṣṭhata idaṃ sarvam anupratitiṣṭhati yad idaṃ kiṃca | [AB, 3, 6 2]
pratitiṣṭhati ya evaṃ veda | [AB, 3, 6 3]
tad u ha smāha hiraṇyadan baida etāni vā etena ṣaṭ pratiṣṭhāpayati dyaur antarikṣe pratiṣṭhitāntarikṣam pṛthivyām pṛthivy apsv āpaḥ satye satyam brahmaṇi brahma tapasīty etā eva tat pratiṣṭhāḥ pratitiṣṭhantīr idaṃ sarvam anupratitiṣṭhati yad idaṃ kiṃca pratitiṣṭhati ya evaṃ veda | [AB, 3, 6 4]
vauṣaﾱ iti vaṣaṭkaroty asau vāva vāv ṛtavaḥ ṣaﾱ etam eva tad ṛtuṣv ādadhāty ṛtuṣu pratiṣṭhāpayati yādṛg iva vai devebhyaḥ karoti tādṛg ivāsmai devāḥ kurvanti | [AB, 3, 6 5]
{AB, 3, 7}
trayo vai vaṣaṭkārā vajro dhāmachad riktaḥ | [AB, 3, 7 1]
sa yam evoccair bali vaṣaṭkaroti sa vajraḥ | [AB, 3, 7 2]
taṃ tam praharati dviṣate bhrātṛvyāya vadhaṃ yo 'sya stṛtyas tasmai startavai tasmāt sa bhrātṛvyavatā vaṣaṭkṛtyaḥ | [AB, 3, 7 3]
atha yaḥ samaḥ saṃtato nirhāṇarcaḥ sa dhāmachat | [AB, 3, 7 4]
taṃ tam prajāś ca paśavaś cānūpatiṣṭhante tasmāt sa prajākāmena paśukāmena vaṣaṭkṛtyaḥ | [AB, 3, 7 5]
atha yenaiva ṣaﾱ avarādhnoti sa riktaḥ | [AB, 3, 7 6]
riṇakty ātmānaṃ riṇakti yajamānam pāpīyān vaṣaṭkartā bhavati pāpīyān yasmai vaṣaṭkaroti tasmāt tasyāśāṃ neyāt | [AB, 3, 7 7]
kiṃ sa yajamānasya pāpabhadram ādriyeteti ha smāha yo 'sya hotā syād ity atraivainaṃ yathā kāmayeta tathā kuryāt | [AB, 3, 7 8]
yaṃ kāmayeta yathaivānījāno 'bhūt tathaivejānaḥ syād iti yathaivāsya ṛcam brūyāt tathaivāsya vaṣaṭkuryāt sadṛśam evainaṃ tat karoti | [AB, 3, 7 9]
yaṃ kāmayeta pāpīyān syād ity uccaistarām asya ṛcam uktvā śanaistarāṃ vaṣaṭkuryāt pāpīyāṃsam evainaṃ tat karoti | [AB, 3, 7 10]
yaṃ kāmayeta śreyān syād iti śanaistarām asya ṛcam uktvoccaistarāṃ vaṣaṭkuryāc chriya evainaṃ tacchriyām ādadhāti | [AB, 3, 7 11]
saṃtatam ṛcā vaṣaṭkṛtyaṃ saṃtatyai | [AB, 3, 7 12]
saṃdhīyate prajayā paśubhir ya evaṃ veda | [AB, 3, 7 13]
{AB, 3, 8}
yasyai devatāyai havir gṛhītaṃ syāt tāṃ dhyāyed vaṣaṭkariṣyan sākṣād eva tad devatām prīṇāti pratyakṣād devatāṃ yajati | [AB, 3, 8 1]
vajro vai vaṣaṭkāraḥ sa eṣa prahṛto 'śānto dīdāya tasya haitasya na sarva iva śāntiṃ veda na pratiṣṭhāṃ tasmāddhāpy etarhi bhūyān iva mṛtyus tasya haiṣaiva śāntir eṣā pratiṣṭhā vāg ity eva tasmād vaṣaṭkṛtya vaṣaṭkṛtya vāg ity anumantrayeta sa enaṃ śānto na hinasti | [AB, 3, 8 2]
vaṣaṭkāra mā mām pramṛkṣo māhaṃ tvām pramṛkṣam bṛhatā mana upahvaye vyānena śarīram pratiṣṭhāsi pratiṣṭhāṃ gaccha pratiṣṭhām mā gamayeti vaṣaṭkāram anumantrayeta | [AB, 3, 8 3]
tad u ha smāha dīrgham etat sad aprabhv ojaḥ saha ojaḥ | [AB, 3, 8 4]
ity eva vaṣaṭkāram anumantrayeta | [AB, 3, 8 5]
ojaś ca ha vai sahaś ca vaṣaṭkārasya priyatame tanvau | [AB, 3, 8 6]
priyeṇaivainaṃ tad dhāmnā samardhayati | [AB, 3, 8 7]
priyeṇa dhāmnā samṛdhyate ya evaṃ veda | [AB, 3, 8 8]
vāk ca vai prāṇāpānau ca vaṣaṭkāras ta ete vaṣaṭkṛte vaṣaṭkṛte vyutkrāmanti tān anumantrayeta vāg ojaḥ saha ojo mayi prāṇāpānāv ity ātmany eva taddhotā vācaṃ ca prāṇāpānau ca pratiṣṭhāpayati sarvāyuḥ sarvāyutvāya | [AB, 3, 8 9]
sarvam āyur eti ya evaṃ veda | [AB, 3, 8 10]
{AB, 3, 9}
yajño vai devebhya udakrāmat taṃ praiṣaiḥ praiṣam aicchan yat praiṣaiḥ praiṣam aicchaṃs tat praiṣāṇām praiṣatvam | [AB, 3, 9 1]
taṃ purorugbhiḥ prārocayan yat purorugbhiḥ prārocayaṃs tat purorucām puroruktvam | [AB, 3, 9 2]
taṃ vedyām anvavindan yad vedyām anvavindaṃs tad veder veditvam | [AB, 3, 9 3]
taṃ vittaṃ grahair vyagṛhṇata yadvittaṃ grahair vyagṛhṇata tad grahāṇāṃ grahatvam | [AB, 3, 9 4]
taṃ vittvā nividbhir nyavedayan yad vittvā nividbhir nyavedayaṃs tan nividāṃ nivittvam | [AB, 3, 9 5]
mahad vāva naṣṭaiṣy abhy alpaṃ vecchati yataro vāva tayor jyāya ivābhīcchati sa eva tayoḥ sādhīya icchati | [AB, 3, 9 6]
ya u eva praiṣān varṣīyaso varṣīyaso veda sa u eva tān sādhīyo veda naṣṭaiṣyaṃ hy etad yat praiṣāḥ | [AB, 3, 9 7]
tasmāt prahvas tiṣṭhan preṣyati | [AB, 3, 9 8]
{AB, 3, 10}
garbhā vā eta ukthānāṃ yan nividas tad yat purastād ukthānām prātaḥsavane dhīyante tasmāt parāñco garbhā dhīyante parāñcaḥ sambhavanti | [AB, 3, 10 1]
yan madhyato madhyaṃdine dhīyante tasmān madhye garbhā dhṛtāḥ | [AB, 3, 10 2]
yad antatas tṛtīyasavane dhīyante tasmād amuto 'rvāñco garbhāḥ prajāyante prajātyai | [AB, 3, 10 3]
prajāyate prajayā paśubhir ya evaṃ veda | [AB, 3, 10 4]
peśā vā eta ukthānāṃ yan nividas tad yat purastād ukthānām prātaḥsavane dhīyante yathaiva pravayaṇataḥ peśaḥ kuryāt tādṛk tad yan madhyato madhyaṃdine dhīyante yathaiva madhyataḥ peśaḥ kuryāt tādṛk tad yad antatas tṛtīyasavane dhīyante yathaivāvaprajjanataḥ peśaḥ kuryāt tādṛk tat | [AB, 3, 10 5]
sarvato yajñasya peśasā śobhate ya evaṃ veda | [AB, 3, 10 6]
{AB, 3, 11}
sauryā vā etā devatā yan nividas tad yat purastād ukthānām prātaḥsavane dhīyante madhyato madhyaṃdine 'ntatas tṛtīyasavana ādityasyaiva tad vratam anuparyāvartante | [AB, 3, 11 1]
paccho vai devā yajñaṃ samabharaṃs tasmāt paccho nividaḥ śasyante | [AB, 3, 11 2]
yad vai tad devā yajñaṃ samabharaṃs tasmād aśvaḥ samabhavat tasmād āhur aśvaṃ nividāṃ śaṃstre dadyād iti tad u khalu varam eva dadati | [AB, 3, 11 3]
na nividaḥ padam atīyāt | [AB, 3, 11 4]
yan nividaḥ padam atīyād yajñasya tacchidraṃ kuryād yajñasya vai chidraṃ sravad yajamāno 'nu pāpīyān bhavati tasmān na nividaḥ padam atīyāt | [AB, 3, 11 5]
na nividaḥ pade viparihared yan nividaḥ pade vipariharen mohayed yajñam mugdho yajamānaḥ syāt tasmān na nividaḥ pade vipariharet | [AB, 3, 11 6]
na nividaḥ pade samasyed yan nividaḥ pade samasyed yajñasya tad āyuḥ saṃharet pramāyuko yajamānaḥ syāt tasmān na nividaḥ pade samasyet | [AB, 3, 11 7]
predam brahma predaṃ kṣatram ity ete eva samasyed brahmakṣatrayoḥ saṃśrityai tasmād brahma ca kṣatraṃ ca saṃśrite | [AB, 3, 11 8]
na tṛcaṃ na caturṛcam ati manyeta nividdhānam ekaikaṃ vai nividaḥ padam ṛcaṃ sūktam prati tasmān na tṛcaṃ na caturṛcam ati manyeta nividdhānaṃ nividā hy eva stotram atiśastam bhavati | [AB, 3, 11 9]
ekām pariśiṣya tṛtīyasavane nividaṃ dadhyāt | [AB, 3, 11 10]
yad dve pariśiṣya dadhyāt prajananaṃ tad upahanyād garbhais tat prajā vyardhayet tasmād ekām eva pariśiṣya tṛtīyasavane nividaṃ dadhyāt | [AB, 3, 11 11]
na sūktena nividam atipadyeta | [AB, 3, 11 12]
yena sūktena nividam atipadyeta na tat punar upanivarteta vāstuham eva tat | [AB, 3, 11 13]
anyat taddaivataṃ tacchandasaṃ sūktam āhṛtya tasmin nividaṃ dadhyāt | [AB, 3, 11 14]
mā pra gāma patho vayam iti purastāt sūktasya śaṃsati | [AB, 3, 11 15]
patho vā eṣa praiti yo yajñe muhyati mā yajñād indra somina iti yajñād eva tan na pracyavate | [AB, 3, 11 16]
mānta sthur no arātaya ity arātīyata eva tad apahanti | [AB, 3, 11 17]
yo yajñasya prasādhanas tantur deveṣv ātataḥ tam āhutaṃ naśīmahīti | [AB, 3, 11 18]
prajā vai tantuḥ prajām evāsmā etat saṃtanoti | [AB, 3, 11 19]
mano nv ā huvāmahe nārāśaṃsena someneti | [AB, 3, 11 20]
manasā vai yajñas tāyate manasā kriyate | [AB, 3, 11 21]
saiva tatra prāyaścittiḥ prāyaścittiḥ | [AB, 3, 11 22]
{AB, 3, 12}
devaviśaḥ kalpayitavyā ity āhuś chandaś chandasi pratiṣṭhāpyam iti śoṃsāvom ity āhvayate prātaḥsavane tryakṣareṇa śaṃsāmodaivom ity adhvaryuḥ pratigṛṇāti pañcākṣareṇa tad aṣṭākṣaraṃ sampadyate 'ṣṭākṣarā vai gāyatrī gāyatrīm eva tat purastāt prātaḥsavane 'cīkﾱpatām | [AB, 3, 12 1]
ukthaṃ vācīty āha śastvā caturakṣaram om ukthaśā ity adhvaryuś caturakṣaraṃ tad aṣṭākṣaraṃ sampadyate 'ṣṭākṣarā vai gāyatrī gāyatrīm eva tad ubhayataḥ prātaḥsavane 'cīkﾱpatām | [AB, 3, 12 2]
adhvaryo śoṃsāvom ity āhvayate madhyaṃdine ṣaﾱakṣareṇa śaṃsāmodaivom ity adhvaryuḥ pratigṛṇāti pañcākṣareṇa tad ekādaśākṣaraṃ sampadyata ekādaśākṣarā vai triṣṭup triṣṭubham eva tat purastān madhyaṃdine 'cīkﾱpatām ukthaṃ vācīndrāyety āha śastvā saptākṣaram om ukthaśā ity adhvaryuś caturakṣaraṃ tad ekādaśākṣaraṃ sampadyata ekādaśākṣarā vai triṣṭup triṣṭubham eva tad ubhayato madhyaṃdine 'cīkﾱpatām | [AB, 3, 12 3]
adhvaryo śośoṃsāvom ity āhvayate tṛtīyasavane saptākṣareṇa śaṃsāmodaivom ity adhvaryuḥ pratigṛṇāti pañcākṣareṇa tad dvādaśākṣaraṃ sampadyate dvādaśākṣarā vai jagatī jagatīm eva tat purastāt tṛtīyasavane 'cīkﾱpatām ukthaṃ vācīndrāya devebhya ity āha śastvaikādaśākṣaram om ity adhvaryur ekākṣaraṃ tad dvādaśākṣaraṃ sampadyate dvādaśākṣarā vai jagatī jagatīm eva tad ubhayatas tṛtīyasavane 'cīkﾱpatām | [AB, 3, 12 4]
tad etad ṛṣiḥ paśyann abhyanūvāca | [AB, 3, 12 5]
yad gāyatre adhi gāyatram āhitaṃ traiṣṭubhād vā traiṣṭubhaṃ niratakṣata yad vā jagaj jagaty āhitam padaṃ ya it tad vidus te amṛtatvam ānaśur iti | [AB, 3, 12 6]
etad vai tac chandaś chandasi pratiṣṭhāpayati | [AB, 3, 12 7]
kalpayati devaviśo ya evaṃ veda | [AB, 3, 12 8]
{AB, 3, 13}
prajāpatir vai yajñaṃ chandāṃsi devebhyo bhāgadheyāni vyabhajat sa gāyatrīm evāgnaye vasubhyaḥ prātaḥsavane 'bhajat triṣṭubham indrāya rudrebhyo madhyaṃdine jagatīṃ viśvebhyo devebhya ādityebhyas tṛtīyasavane | [AB, 3, 13 1]
athāsya yat svaṃ chanda āsīd anuṣṭup tām udantam abhy udauhad achāvākīyām abhi sainam abravīd anuṣṭup tvaṃ nv eva devānām pāpiṣṭho 'si yasya te 'haṃ svaṃ chando 'smi yāṃ modantam abhy udauhīr achāvākīyām abhīti tad ajānāt sa svaṃ somam āharat sa sve some 'gram mukham abhi paryāharad anuṣṭubhaṃ tasmād v anuṣṭub agriyā mukhyā yujyate sarveṣāṃ savanānām | [AB, 3, 13 2]
agriyo mukhyo bhavati śreṣṭhatām aśnute ya evaṃ veda | [AB, 3, 13 3]
sve vai sa tat some 'kalpayat tasmād yatra kva ca yajamānavaśo bhavati kalpata eva yajño 'pi | [AB, 3, 13 4]
tasyai janatāyai kalpate yatraivaṃ vidvān yajamāno vaśī yajate | [AB, 3, 13 5]
{AB, 3, 14}
agnir vai devānāṃ hotāsīt taṃ mṛtyur bahiṣpavamāne 'sīdat so 'nuṣṭubhājyam pratyapadyata mṛtyum eva tat paryakrāmat tam ājye 'sīdat sa praugeṇa pratyapadyata mṛtyum eva tat paryakrāmat | [AB, 3, 14 1]
tam mādhyaṃdine pavamāne 'sīdat so 'nuṣṭubhā marutvatīyam pratyapadyata mṛtyum eva tat paryakrāmat taṃ mādhyaṃdine bṛhatīṣu nāśaknot sattum prāṇā vai bṛhatyaḥ prāṇān eva tan nāśaknod vyavaituṃ tasmān mādhyaṃdine hotā bṛhatīṣu stotriyeṇaiva pratipadyate prāṇā vai bṛhatyaḥ prāṇān eva tad abhi pratipadyate | [AB, 3, 14 2]
taṃ tṛtīyapavamāne 'sīdat so 'nuṣṭubhā vaiśvadevam pratyapadyata mṛtyum eva tat paryakrāmat taṃ yajñāyajñīye 'sīdat sa vaiśvānarīyeṇāgnimārutam pratyapadyata mṛtyum eva tat paryakrāmad vajro vai vaiśvānarīyam pratiṣṭhā yajñāyajñīyaṃ vajreṇaiva tat pratiṣṭhāyā mṛtyuṃ nudate sa sarvān pāśān sarvān sthāṇūn mṛtyor atimucya svasty evodamucyata svasty eva hotonmucyate sarvāyuḥ sarvāyutvāya | [AB, 3, 14 3]
sarvam āyur eti ya evaṃ veda | [AB, 3, 14 4]
{AB, 3, 15}
indro vai vṛtraṃ hatvā nāstṛṣīti manyamānaḥ parāḥ parāvato 'gacchat sa paramām eva parāvatam agacchad anuṣṭub vai paramā parāvad vāg vā anuṣṭup sa vācam praviśyāśayat taṃ sarvāṇi bhūtāni vibhajyānvaicchaṃs tam pūrvedyuḥ pitaro 'vindann uttaram ahar devās tasmāt pūrvedyuḥ pitṛbhyaḥ kriyata uttaram ahar devān yajante | [AB, 3, 15 1]
te 'bruvann abhiṣuṇavāmaiva tathā vāva na āśiṣṭham āgamiṣyatīti tatheti te 'bhyaṣuṇvaṃs ta ā tvā rathaṃ yathotaya ity evainam āvartayann idaṃ vaso sutam andha ity evaibhyaḥ sutakīrtyām āvir abhavad indra nedīya ed ihīty evainam madhyam prāpādayanta | [AB, 3, 15 2]
āgatendreṇa yajñena yajate sendreṇa yajñena rādhnoti ya evaṃ veda | [AB, 3, 15 3]
{AB, 3, 16}
indraṃ vai vṛtraṃ jaghnivāṃsaṃ nāstṛteti manyamānāḥ sarvā devatā ajahus tam maruta eva svāpayo nājahuḥ prāṇā vai marutaḥ svāpayaḥ prāṇā haivainam tan nājahus tasmād eṣo 'cyutaḥ svāpimān pragāthaḥ śasyata ā svāpe svāpibhir iti | [AB, 3, 16 1]
api ha yady aindram evāta ūrdhvaṃ chandaḥ śasyate taddha sarvam marutvatīyam bhavaty eṣa ced acyutaḥ svāpimān pragāthaḥ śasyata ā svāpe svāpibhir iti | [AB, 3, 16 2]
{AB, 3, 17}
brāhmaṇaspatyam pragāthaṃ śaṃsati | [AB, 3, 17 1]
bṛhaspatipurohitā vai devā ajayan svargaṃ lokaṃ vy asmiṃlloke 'jayanta tathaivaitad yajamāno bṛhaspatipurohita eva jayati svargaṃ lokaṃ vy asmiṃlloke jayate | [AB, 3, 17 2]
tau vā etau pragāthāv astutau santau punarādāyaṃ śasyete tad āhur yan na kiṃcanāstutaṃ sat punarādāyaṃ śasyate 'tha kasmād etau pragāthāv astutau santau punarādāyaṃ śasyete iti | [AB, 3, 17 3]
pavamānokthaṃ vā etad yan marutvatīyaṃ ṣaṭsu vā atra gāyatrīṣu stuvate ṣaṭsu bṛhatīṣu tisṛṣu triṣṭupsu sa vā eṣa trichandāḥ pañcadaśo mādhyaṃdinaḥ pavamānas tad āhuḥ kathaṃ ta eṣa trichandāḥ pañcadaśo mādhyaṃdinaḥ pavamāno 'nuśasto bhavatīti | [AB, 3, 17 4]
ye eva gāyatryā uttare pratipado yo gāyatro 'nucaras tābhir evāsya gāyatryo 'nuśastā bhavanty etābhyām evāsya pragāthābhyām bṛhatyo 'nuśastā bhavanti | [AB, 3, 17 5]
tāsu vā etāsu bṛhatīṣu sāmagā rauravayaudhājayābhyām punarādāyaṃ stuvate tasmād etau pragāthāvastutau santau punarādāyaṃ śasyete tac chastreṇa stotram anvaiti | [AB, 3, 17 6]
ye eva triṣṭubhau dhāyye yat traiṣṭubhaṃ nividdhānam tābhir evāsya triṣṭubho 'nuśastā bhavanti | [AB, 3, 17 7]
evam u hāsyaiṣa trichandāḥ pañcadaśo mādhyaṃdinaḥ pavamāno 'nuśasto bhavati ya evaṃ veda | [AB, 3, 17 8]
{AB, 3, 18}
dhāyyāḥ śaṃsati | [AB, 3, 18 1]
dhāyyābhir vai prajāpatir imāṃllokān adhayad yaṃ yaṃ kāmam akāmayata | [AB, 3, 18 2]
tathaivaitad yajamāno dhāyyābhir evemāṃllokān dhayati yaṃ yaṃ kāmaṃ kāmayate ya evaṃ veda yad eva dhāyyāḥ | [AB, 3, 18 3]
yatra yatra vai devā yajñasya chidraṃ nirajānaṃs tad dhāyyābhir apidadhus tad dhāyyānāṃ dhāyyātvam | [AB, 3, 18 4]
achidreṇa hāsya yajñeneṣṭam bhavati ya evaṃ veda yad v eva dhāyyāḥ | [AB, 3, 18 5]
syūma haitad yajñasya yad dhāyyās tad yathā sūcyā vāsaḥ saṃdadhad iyād evam evaitābhir yajñasya chidraṃ saṃdadhad eti ya evaṃ veda yad v eva dhāyyāḥ | [AB, 3, 18 6]
tāny u vā etāny upasadām evokthāni yad dhāyyā agnir netety āgneyī prathamopasat tasyā etad ukthaṃ tvaṃ soma kratubhir iti saumyā dvitīyopasat tasyā etad ukthaṃ pinvanty apa iti vaiṣṇavī tṛtīyopasat tasyā etad uktham | [AB, 3, 18 7]
yāvantaṃ ha vai saumyenādhvareṇeṣṭvā lokaṃ jayati tam ata ekaikayopasadā jayati ya evaṃ veda yaś caivaṃ vidvān dhāyyāḥ śaṃsati | [AB, 3, 18 8]
taddhaika āhus tān vo maha iti śaṃsed etāṃ vāva vayam bharateṣu śasyamānām abhivyajānīma iti vadantaḥ | [AB, 3, 18 9]
tat tan nādṛtyam | [AB, 3, 18 10]
yad etāṃ śaṃsed īśvaraḥ parjanyo 'varṣṭoḥ | [AB, 3, 18 11]
pinvanty apa ity eva śaṃset | [AB, 3, 18 12]
vṛṣṭivani padaṃ maruta iti mārutam atyaṃ na mihe vi nayantīti vinītavad yad vinītavat tad vikrāntavad yad vikrāntavat tad vaiṣṇavaṃ vājinam itīndro vai vājī tasyāṃ vā etasyāṃ catvāri padāni vṛṣṭivani mārutaṃ vaiṣṇavam aindram | [AB, 3, 18 13]
sā vā eṣā tṛtīyasavanabhājanā satī madhyaṃdine śasyate tasmāddhedaṃ bharatānām paśavaḥ sāyaṃgoṣṭhāḥ santo madhyaṃdine saṃgavinīm āyanti so jagatī jāgatā hi paśava ātmā yajamānasya madhyaṃdinas tad yajamāne paśūn dadhāti | [AB, 3, 18 14]
{AB, 3, 19}
marutvatīyam pragāthaṃ śaṃsati paśavo vai marutaḥ paśavaḥ pragāthaḥ paśūnām avaruddhyai | [AB, 3, 19 1]
janiṣṭhā ugraḥ sahase turāyeti sūktam śaṃsati tad vā etad yajamānajananam eva sūktaṃ yajamānaṃ ha vā etena yajñād devayonyai prajanayati | [AB, 3, 19 2]
tat saṃjayam bhavati saṃ ca jayati vi ca jayate | [AB, 3, 19 3]
etad gaurivītaṃ gaurivītir ha vai śāktyo nediṣṭhaṃ svargasya lokasyāgacchat sa etat sūktam apaśyat tena svargaṃ lokam ajayat tathaivaitad yajamāna etena sūktena svargaṃ lokaṃ jayati | [AB, 3, 19 4]
tasyārdhāḥ śastvārdhāḥ pariśiṣya madhye nividaṃ dadhāti | [AB, 3, 19 5]
svargasya haiṣa lokasya roho yan nivit | [AB, 3, 19 6]
svargasya haital lokasyākramaṇaṃ yan nivit tām ākramamāṇa iva śaṃsed upaiva yajamānaṃ nigṛhṇīta yo 'sya priyaḥ syād iti nu svargakāmasya | [AB, 3, 19 7]
athābhicarato yaḥ kāmayeta kṣatreṇa viśaṃ hanyām iti tris tarhi nividā sūktaṃ viśaṃset kṣatraṃ vai nivid viṭ sūktaṃ kṣatreṇaiva tad viśaṃ hanti | [AB, 3, 19 8]
yaḥ kāmayeta viśā kṣatraṃ hanyām iti tris tarhi sūktena nividaṃ viśaṃset kṣatraṃ vai nivid viṭ sūktaṃ viśaiva tat kṣatraṃ hanti | [AB, 3, 19 9]
ya u kāmayetobhayata enaṃ viśaḥ paryavacchinadānīty ubhayatas tarhi nividaṃ vyāhvayītobhayata evainaṃ tad viśaḥ paryavacchinatti | [AB, 3, 19 10]
iti nv abhicarata itarathā tv eva svargakāmasya | [AB, 3, 19 11]
vayaḥ suparṇā upa sedur indram ity uttamayā paridadhāti | [AB, 3, 19 12]
priyamedhā ṛṣayo nādhamānāḥ | [AB, 3, 19 13]
apa dhvāntam ūrṇuhīti yena tamasā prāvṛto manyeta tan manasā gacched apa haivāsmāt tal lupyate | [AB, 3, 19 14]
pūrdhi cakṣur iti cakṣuṣī marīmṛjyeta | [AB, 3, 19 15]
ājarasaṃ ha cakṣuṣmān bhavati ya evaṃ veda | [AB, 3, 19 16]
mumugdhy asmān nidhayeva baddhān iti pāśā vai nidhā mumugdhy asmān pāśād iva baddhān ity eva tad āha | [AB, 3, 19 17]
{AB, 3, 20}
indro vai vṛtraṃ haniṣyan sarvā devatā abravīd anu mopatiṣṭhadhvam upa mā hvayadhvam iti tatheti taṃ haniṣyanta ādravan so 'ven māṃ vai haniṣyanta ādravanti hantemān bhīṣayā iti tān abhi prāśvasīt tasya śvasathād īṣamāṇā viśve devā adravan maruto hainaṃ nājahuḥ prahara bhagavo jahi vīrayasvety evainam etāṃ vācaṃ vadanta upātiṣṭhanta tad etad ṛṣiḥ paśyann abhyanūvāca vṛtrasya tvā śvasathād īṣamāṇā viśve devā ajahur ye sakhāyaḥ marudbhir indra sakhyaṃ te astv athemā viśvāḥ pṛtanā jayāsīti so 'ved ime vai kila me sacivā ime mākāmayanta hantemān asminn uktha ābhajā iti tān etasminn uktha ābhajad atha haite tarhy ubhe eva niṣkevalye ukthe āsatuḥ | [AB, 3, 20 1]
marutvatīyaṃ grahaṃ gṛhṇāti marutvatīyam pragāthaṃ śaṃsati marutvatīyaṃ sūktaṃ śaṃsati marutvatīyām nividaṃ dadhāti marutāṃ sā bhaktiḥ | [AB, 3, 20 2]
marutvatīyam ukthaṃ śastvā marutvatīyayā yajati yathābhāgaṃ tad devatāḥ prīṇāti | [AB, 3, 20 3]
ye tvāhihatye maghavann avardhan ye śāmbare harivo ye gaviṣṭau ye tvā nūnam anumadanti viprāḥ pibendra somaṃ sagaṇo marudbhir iti | [AB, 3, 20 4]
yatra yatraivaibhir vyajayata yatra yatra vīryam akarot tad evaitat samanuvedyendreṇainān sasomapīthān karoti | [AB, 3, 20 5]
{AB, 3, 21}
indro vai vṛtraṃ hatvā sarvā vijitīr vijityābravīt prajāpatim aham etad asāni yat tvam aham mahān asānīti sa prajāpatir abravīd atha ko 'ham iti yad evaitad avoca ity abravīt tato vai ko nāma prajāpatir abhavat ko vai nāma prajāpatir yan mahān indro 'bhavat tan mahendrasya mahendratvam | [AB, 3, 21 1]
sa mahān bhūtvā devatā abravīd uddhāram ma uddharateti yathāpy etarhīcchati yo vai bhavati yaḥ śreṣṭhatām aśnute sa mahān bhavati taṃ devā abruvan svayam eva brūṣva yat te bhaviṣyatīti sa etam māhendraṃ graham abrūta mādhyaṃdinaṃ savanānāṃ niṣkevalyam ukthānāṃ triṣṭubhaṃ chandasām pṛṣṭhaṃ sāmnāṃ tam asmā uddhāram udaharan | [AB, 3, 21 2]
ud asmā uddhāraṃ haranti ya evaṃ veda | [AB, 3, 21 3]
taṃ devā abruvan sarvaṃ vā avocathā api no 'trāstv iti sa nety abravīt kathaṃ vo 'pisyād iti tam abruvann apy eva no 'stu maghavann iti tān īkṣataiva | [AB, 3, 21 4]
{AB, 3, 22}
te devā abruvann iyaṃ vā indrasya priyā jāyā vāvātā prāsahā nāmāsyām evecchāmahā iti tatheti tasyām aicchanta sainān abravīt prātar vaḥ prativaktāsmīti tasmāt striyaḥ patyāvicchante tasmād u stryanurātram patyāvicchate tām prātar upāyan saitad eva pratyapadyata | [AB, 3, 22 1]
yad vāvāna purutamam purāṣāﾱ ā vṛtrahendro nāmāny aprāḥ aceti prāsahas patis tuviṣmān iti | [AB, 3, 22 2]
indro vai prāsahas patis tuviṣmān | [AB, 3, 22 3]
yadīm uśmasi kartave karat tad iti yad evaitad avocāmākarat tad ity evaināṃs tad abravīt | [AB, 3, 22 4]
te devā abruvann apy asyā ihāstu yā no 'smin na vai kam avidad iti tatheti tasyā apy atrākurvan | [AB, 3, 22 5]
tasmād eṣātrāpi śasyate yad vāvāna purutamam purāṣāﾱ iti | [AB, 3, 22 6]
senā vā indrasya priyā jāyā vāvātā prāsahā nāma ko nāma prajāpatiḥ śvaśuras tad yāsya kāme senā jayet tasyā ardhāt tiṣṭhaṃs tṛṇam ubhayataḥ paricchidyetarāṃ senām abhy asyet prāsahe kas tvā paśyatīti tad yathaivādaḥ snuṣā śvaśurāllajjamānā nilīyamānaity evam eva sā senā bhajyamānā nilīyamānaiti yatraivaṃ vidvāṃs tṛṇam ubhayataḥ paricchidyetarāṃ senāṃ abhy asyati prāsahe kas tvā paśyatīti | [AB, 3, 22 7]
tān indra uvācāpi vo 'trāstv iti te devā abruvan virāḍ yājyāstu niṣkevalyasya yā trayastriṃśadakṣarā | [AB, 3, 22 8]
trayastriṃśad vai devā aṣṭau vasava ekādaśa rudrā dvādaśādityāḥ prajāpatiś ca vaṣaṭkāraś ca devatā akṣarabhājaḥ karoty akṣaram akṣaram eva tad devatā anuprapibanti devapātreṇaiva tad devatās tṛpyanti | [AB, 3, 22 9]
yaṃ kāmayetānāyatanavān syād ity avirājāsya yajed gāyatryā vā triṣṭubhā vānyena vā chandasā vaṣaṭkuryād anāyatanavantam evainaṃ tat karoti | [AB, 3, 22 10]
yaṃ kāmayetāyatanavān syād iti virājāsya yajet pibā somam indra mandatu tvety etayāyatanavantam evainaṃ tat karoti | [AB, 3, 22 11]
{AB, 3, 23}
ṛk ca vā idam agre sāma cāstāṃ saiva nāma ṛg āsīd amo nāma sāma sā vā ṛk sāmopāvadan mithunaṃ saṃbhavāva prajātyā iti nety abravīt sāma jyāyān vā ato mama mahimeti te dve bhūtvopāvadatāṃ te na prati cana samavadata tās tisro bhūtvopāvadaṃs tat tisṛbhiḥ samabhavad yat tisṛbhiḥ samabhavat tasmāt tisṛbhiḥ stuvanti tisṛbhir udgāyanti tisṛbhir hi sāma saṃmitaṃ tasmād ekasya bahvyo jāyā bhavanti naikasyai bahavaḥ saha patayo yad vai tat sā cāmaś ca samabhavatāṃ tat sāmābhavat tat sāmnaḥ sāmatvam | [AB, 3, 23 1]
sāman bhavati ya evaṃ veda | [AB, 3, 23 2]
yo vai bhavati yaḥ śreṣṭhatām aśnute sa sāman bhavaty asāmanya iti hi nindanti | [AB, 3, 23 3]
te vai pañcānyad bhūtvā pañcānyad bhūtvākalpetām āhāvāś ca hiṃkāraś ca prastāvaś ca prathamā ca ṛg udgīthaś ca madhyamā ca pratihāraś cottamā ca nidhanaṃ ca vaṣaṭkāraś ca | [AB, 3, 23 4]
te yat pañcānyad bhūtvā pañcānyad bhūtvākalpetāṃ tasmād āhuḥ pāṅkto yajñaḥ pāṅktāḥ paśava iti | [AB, 3, 23 5]
yad u virājaṃ daśinīm abhisamapadyetāṃ tasmād āhur virāji yajño daśinyām pratiṣṭhita iti | [AB, 3, 23 6]
ātmā vai stotriyaḥ prajānurūpaḥ patnī dhāyyā paśavaḥ pragātho gṛhāḥ sūktam | [AB, 3, 23 7]
sa vā asmiṃś ca loke 'muṣmiṃś ca prajayā ca paśubhiś ca gṛheṣu vasati ya evaṃ veda | [AB, 3, 23 8]
{AB, 3, 24}
stotriyaṃ śaṃsaty ātmā vai stotriyaḥ | [AB, 3, 24 1]
tam madhyamayā vācā śaṃsaty ātmānam eva tat saṃskurute | [AB, 3, 24 2]
anurūpaṃ śaṃsati prajā vā anurūpaḥ | [AB, 3, 24 3]
sa uccaistarām ivānurūpaḥ śaṃstavyaḥ prajām eva tacchreyasīm ātmanaḥ kurute | [AB, 3, 24 4]
dhāyyāṃ śaṃsati patnī vai dhāyyā | [AB, 3, 24 5]
sā nīcaistarām iva dhāyyā śaṃstavyā | [AB, 3, 24 6]
prativādinī hāsya gṛheṣu patnī bhavati yatraivaṃ vidvān nīcaistarāṃ dhāyyāṃ śaṃsati | [AB, 3, 24 7]
pragāthaṃ śaṃsati | [AB, 3, 24 8]
sa svaravatyā vācā śaṃstavyaḥ paśavo vai svaraḥ paśavaḥ pragāthaḥ paśūnām avaruddhyai | [AB, 3, 24 9]
indrasya nu vīryāṇi pra vocam iti sūktaṃ śaṃsati | [AB, 3, 24 10]
tad vā etat priyam indrasya sūktaṃ niṣkevalyaṃ hairaṇyastūpam etena vai sūktena hiraṇyastūpa āṅgirasa indrasya priyaṃ dhāmopāgacchat sa paramaṃ lokam ajayat | [AB, 3, 24 11]
upendrasya priyaṃ dhāma gacchati jayati paramaṃ lokaṃ ya evaṃ veda | [AB, 3, 24 12]
gṛhā vai pratiṣṭhā sūktaṃ tat pratiṣṭhitatamayā vācā śaṃstavyaṃ tasmād yady api dūra iva paśūṃllabhate gṛhān evainān ājigamiṣati gṛhā hi paśūnām pratiṣṭhā pratiṣṭhā | [AB, 3, 24 13]
{AB, 3, 25}
somo vai rājāmuṣmiṃlloka āsīt taṃ devāś carṣayaś cābhyadhyāyan katham ayam asmān somo rājāgacched iti te 'bruvaṃś chandāṃsi yūyaṃ na imaṃ somaṃ rājānam āharateti tatheti te suparṇā bhūtvodapataṃs te yat suparṇā bhūtvodapataṃs tad etat sauparṇam ity ākhyānavida ācakṣate | [AB, 3, 25 1]
chandāṃsi vai tat somaṃ rājānam acchācaraṃs tāni ha tarhi caturakṣarāṇi caturakṣarāṇy eva chandāṃsy āsan sā jagatī caturakṣarā prathamodapatat sā patitvārdham adhvano gatvāśrāmyat sā parāsya trīṇy akṣarāṇy ekākṣarā bhūtvā dīkṣāṃ ca tapaś ca harantī punar abhyavāpatat tasmāt tasya vittā dīkṣā vittaṃ tapo yasya paśavaḥ santi jāgatā hi paśavo jagatī hi tān āharat | [AB, 3, 25 2]
atha triṣṭub udapatat sā patitvā bhūyo 'rdhād adhvano gatvāśrāmyat sā parāsyaikam akṣaraṃ tryakṣarā bhūtvā dakṣiṇā harantī punar abhyavāpatat tasmān madhyaṃdine dakṣiṇā nīyante triṣṭubho loke triṣṭubbhi tā āharat | [AB, 3, 25 3]
{AB, 3, 26}
te devā abruvan gāyatrīṃ tvaṃ na imaṃ somaṃ rājānam āhareti sā tathety abravīt tāṃ vai mā sarveṇa svastyayanenānumantrayadhvam iti tatheti sodapatat tāṃ devāḥ sarveṇa svastyayanenānvamantrayanta preti ceti cety etad vai sarvaṃ svastyayanaṃ yat preti ceti ceti tad yo 'sya priyaḥ syāt tam etenānumantrayeta preti ceti ceti svasty eva gacchati svasti punar āgacchati | [AB, 3, 26 1]
sā patitvā somapālān bhīṣayitvā padbhyāṃ ca mukhena ca somaṃ rājānaṃ samagṛbhṇād yāni cetare chandasī akṣarāṇy ajahitāṃ tāni copasamagṛbhṇāt | [AB, 3, 26 2]
tasyāḥ anuvisṛjya kṛśānuḥ soma pālaḥ savyasya padaḥ nakham achidat | [AB, 3, 26 636790_1]
tat śalyakaḥ abhavat | [AB, 3, 26 636790_2]
tasmāt sa nakham iva | [AB, 3, 26 636790_3]
yat vaśam asravat sā vaśā bhavat | [AB, 3, 26 636790_4]
tasmāt sā haviḥ iva | [AB, 3, 26 636790_5]
atha yaḥ śalyaḥ yat anīkam āsīt sa sarpaḥ nirdaṃśī abhavat | [AB, 3, 26 636790_6]
{AB, 3, 27}
sā yad dakṣiṇena padā samagṛbhṇāt tat prātaḥsavanam abhavat tad gāyatrī svam āyatanam akuruta tasmāt tat samṛddhatamaṃ manyante sarveṣāṃ savanānām agriyo mukhyo bhavati śreṣṭhatām aśnute ya evaṃ vedātha yat savyena padā samagṛbhṇāt tan mādhyaṃdinaṃ savanam abhavat tad visraṃsata tad visrastaṃ nānvāpnot pūrvaṃ savanaṃ te devāḥ prājijñāsanta tasmiṃs triṣṭubhaṃ chandasām adadhur indraṃ devatānāṃ tena tat samāvadvīryam abhavat pūrveṇa savanenobhābhyāṃ savanābhyāṃ samāvadvīryābhyāṃ samāvajjāmībhyāṃ rādhnoti ya evaṃ vedātha yan mukhena samagṛbhṇāt tat tṛtīyasavanam abhavat | [AB, 3, 27 1]
tasya patantī rasam adhayat taddhītarasaṃ nānvāpnot pūrve savane te devāḥ prājijñāsanta tat paśuṣv apaśyaṃs tad yad āśiram avanayanty ājyena paśunā caranti tena tat samāvadvīryam abhavat pūrvābhyāṃ savanābhyām | [AB, 3, 27 2]
sarvaiḥ savanaiḥ samāvadvīryaiḥ samāvajjāmibhī rādhnoti ya evaṃ veda | [AB, 3, 27 3]
{AB, 3, 28}
te vā ime itare chandasī gāyatrīm abhyavadetāṃ vittaṃ nāv akṣarāṇy anuparyāgur iti nety abravīd gāyatrī yathāvittam eva na iti te deveṣu praśnam aitāṃ te devā abruvan yathāvittam eva va iti tasmāddhāpy etarhi vittyāṃ vyāhur yathāvittam eva na iti tato vā aṣṭākṣarā gāyatry abhavat tryakṣarā triṣṭub ekākṣarā jagatī | [AB, 3, 28 1]
sāṣṭākṣarā gāyatrī prātaḥsavanam udayacchan nāśaknot triṣṭup tryakṣarā mādhyaṃdinaṃ savanam udyantuṃ tāṃ gāyatry abravīd āyāny api me 'trāstv iti sā tathety abravīt triṣṭup tāṃ vai maitair aṣṭābhir akṣarair upasaṃdhehīti tatheti tām upasamadadhād etad vai tad gāyatryai madhyaṃdine yan marutvatīyasyottare pratipado yaś cānucaraḥ saikādaśākṣarā bhūtvā mādhyaṃdinaṃ savanam udayacchat | [AB, 3, 28 2]
nāśaknoj jagaty ekākṣarā tṛtīyasavanam udyantuṃ tāṃ gāyatry abravīd āyāny api me 'trāstv iti sā tathety abravīj jagatī tāṃ vai maitair ekādaśabhir akṣarair upasaṃdhehīti tatheti tām upasamadadhād etad vai tad gāyatryai tṛtīyasavane yad vaiśvadevasyottare pratipado yaś cānucaraḥ sā dvādaśākṣarā bhūtvā tṛtīyasavanam udayacchat | [AB, 3, 28 3]
tato vā aṣṭākṣarā gāyatry abhavad ekādaśākṣarā triṣṭub dvādaśākṣarā jagatī | [AB, 3, 28 4]
sarvaiś chandobhiḥ samāvadvīryaiḥ samāvajjāmibhī rādhnoti ya evaṃ veda | [AB, 3, 28 5]
ekaṃ vai sat tat tredhābhavat tasmād āhur dātavyam evaṃ viduṣa ity ekaṃ hi sat tat tredhābhavat | [AB, 3, 28 6]
{AB, 3, 29}
te devā abruvann ādityān yuṣmābhir idaṃ savanam udyacchāmeti tatheti tasmād ādityārambhaṇaṃ tṛtīyasavanam ādityagrahaḥ purastāt tasya | [AB, 3, 29 1]
yajaty ādityāso aditir mādayantām iti madvatyā rūpasamṛddhayā madvad vai tṛtīyasavanasya rūpam | [AB, 3, 29 2]
nānuvaṣaṭkaroti na bhakṣayati saṃsthā vā eṣā yad anuvaṣaṭkāraḥ saṃsthā bhakṣaḥ prāṇā ādityā net prāṇān saṃsthāpayānīti | [AB, 3, 29 3]
ta ādityā abruvan savitāraṃ tvayedaṃ saha savanam udyacchāmeti tatheti tasmāt sāvitrī pratipad bhavati vaiśvadevasya sāvitragrahaḥ purastāt tasya yajati damūnā devaḥ savitā vareṇya iti madvatyā rūpasamṛddhayā madvad vai tṛtīyasavanasya rūpaṃ nānuvaṣaṭkaroti na bhakṣayati saṃsthā vā eṣā yad anuvaṣaṭkāraḥ saṃsthā bhakṣaḥ prāṇaḥ savitā net prāṇaṃ saṃsthāpayānīti | [AB, 3, 29 4]
ubhe vā eṣa ete savane vipibati yat savitā prātaḥsavanaṃ ca tṛtīyasavanaṃ ca tad yat pibavat sāvitryai nividaḥ padam purastād bhavati madvad upariṣṭād ubhayor evainaṃ tat savanayor ābhajati prātaḥsavane ca tṛtīyasavane ca | [AB, 3, 29 5]
bahvyaḥ prātar vāyavyāḥ śasyanta ekā tṛtīyasavane tasmād ūrdhvāḥ puruṣasya bhūyāṃsaḥ prāṇā yaccāvāñcaḥ | [AB, 3, 29 6]
dyāvāpṛthivīyaṃ śaṃsati dyāvāpṛthivī vai pratiṣṭhe iyam eveha pratiṣṭhāsāv amutra tad yad dyāvāpṛthivīyaṃ śaṃsati pratiṣṭhayor evainaṃ tat pratiṣṭhāpayati | [AB, 3, 29 7]
{AB, 3, 30}
ārbhavaṃ śaṃsati | [AB, 3, 30 1]
ṛbhavo vai deveṣu tapasā somapītham abhyajayaṃs tebhyaḥ prātaḥsavane vācikalpayiṣaṃs tān agnir vasubhiḥ prātaḥsavanād anudata tebhyo mādhyaṃdine savane vācikalpayiṣaṃs tān indro rudrair mādhyaṃdināt savanād anudata tebhyas tṛtīyasavane vācikalpayiṣaṃs tān viśve devā anonudyanta neha pāsyanti neheti sa prajāpatir abravīt savitāraṃ tava vā ime 'ntevāsās tvam evaibhiḥ saṃpibasveti sa tathety abravīt savitā tān vai tvam ubhayataḥ paripibeti tān prajāpatir ubhayataḥ paryapibat | [AB, 3, 30 2]
te ete dhāyye anirukte prājāpatye śasyete abhita ārbhavaṃ surūpakṛtnum ūtaye 'yaṃ venaś codayat pṛśnigarbhā iti prajāpatir evaināṃs tad ubhayataḥ paripibati tasmād u śreṣṭhī pātre rocayaty eva yaṃ kāmayate tam | [AB, 3, 30 3]
tebhyo vai devā apaivābībhatsanta manuṣyagandhāt ta ete dhāyye antaradadhata yebhyo mātaivā pitra iti | [AB, 3, 30 4]
{AB, 3, 31}
vaiśvadevaṃ śaṃsati | [AB, 3, 31 1]
yathā vai prajā evaṃ vaiśvadevaṃ tad yathāntaraṃ janatā evaṃ sūktāni yathāraṇyāny evaṃ dhāyyās tad ubhayato dhāyyām paryāhvayate tasmāt tāny araṇyāni santy anaraṇyāni mṛgaiś ca vayobhiś ceti ha smāha | [AB, 3, 31 2]
yathā vai puruṣa evaṃ vaiśvadevaṃ tasya yathāvantaram aṅgāny evaṃ sūktāni yathā parvāṇy evaṃ dhāyyās tad ubhayato dhāyyām paryāhvayate tasmāt puruṣasya parvāṇi śithirāṇi santi dṛﾱhāni brahmaṇā hi tāni dhṛtāni | [AB, 3, 31 3]
mūlaṃ vā etad yajñasya yad dhāyyāś ca yājyāś ca tad yad anyā anyā dhāyyāś ca yājyāś ca kuryur unmūlam eva tad yajñaṃ kuryus tasmāt tāḥ samānya eva syuḥ | [AB, 3, 31 4]
pāñcajanyaṃ vā etad ukthaṃ yad vaiśvadevaṃ sarveṣāṃ vā etat pañcajanānām uktham devamanuṣyāṇāṃ gandharvāpsarasāṃ sarpāṇāṃ ca pitṝṇāṃ caiteṣāṃ vā etat pañcajanānām uktham | [AB, 3, 31 5]
sarva enam pañcajanā vidur ainam pañcinyai janatāyai havino gacchanti ya evaṃ veda | [AB, 3, 31 6]
sarvadevatyo vā eṣa hotā yo vaiśvadevaṃ śaṃsati sarvā diśo dhyāyecchaṃsiṣyan sarvāsv eva tad dikṣu rasaṃ dadhāti | [AB, 3, 31 7]
yasyām asya diśi dveṣyaḥ syān na tāṃ dhyāyed anuhāyaivāsya tad vīryam ādatte | [AB, 3, 31 8]
aditir dyaur aditir antarikṣam ity uttamayā paridadhātīyaṃ vā aditir iyaṃ dyaur iyaṃ antarikṣam | [AB, 3, 31 9]
aditir mātā sa pitā sa putra itīyaṃ vai māteyam piteyam putraḥ | [AB, 3, 31 10]
viśve devā aditiḥ pañca janā ity asyāṃ vai viśve devā asyām pañcajanāḥ | [AB, 3, 31 11]
aditir jātam aditir janitvam itīyaṃ vai jātam iyaṃ janitvam | [AB, 3, 31 12]
dviḥ pacchaḥ paridadhāti catuṣpādā vai paśavaḥ paśūnām avaruddhyai sakṛd ardharcaśaḥ pratiṣṭhāyā eva dvipratiṣṭho vai puruṣaś catuṣpādāḥ paśavo yajamānam eva tad dvipratiṣṭhaṃ catuṣpātsu paśuṣu pratiṣṭhāpayati | [AB, 3, 31 13]
sadaiva pañcajanīyayā paridadhyāt tad upaspṛśan bhūmim paridadhyāt tad yasyām eva yajñaṃ saṃbharati tasyām evainaṃ tad antataḥ pratiṣṭhāpayati | [AB, 3, 31 14]
viśve devāḥ śṛṇutemaṃ havam ma iti vaiśvadevam ukthaṃ śastvā vaiśvadevyā yajati yathābhāgaṃ tad devatāḥ prīṇāti | [AB, 3, 31 15]
{AB, 3, 32}
āgneyī prathamā ghṛtayājyā saumī saumyayājyā vaiṣṇavī ghṛtayājyā tvaṃ soma pitṛbhiḥ saṃvidāna iti saumyasya pitṛmatyā yajati | [AB, 3, 32 1]
ghnanti vā etat somaṃ yad abhiṣuṇvanti tasyaitām anustaraṇīṃ kurvanti yat saumyaḥ pitṛbhyo vā anustaraṇī tasmāt saumyasya pitṛmatyā yajati | [AB, 3, 32 2]
avadhiṣur vā etat somaṃ yad abhyasuṣavus tad enam punaḥ saṃbhāvayanti | [AB, 3, 32 3]
punar āpyāyayanty upasadāṃ rūpeṇopasadāṃ kila vai tad rūpaṃ yad etā devatā agniḥ somo viṣṇur iti | [AB, 3, 32 4]
pratigṛhya saumyaṃ hotā pūrvaś chandogebhyo 'vekṣeta | [AB, 3, 32 5]
taṃ haike pūrvaṃ chandogebhyo haranti tat tathā na kuryād vaṣaṭkartā prathamaḥ sarvabhakṣān bhakṣayatīti ha smāha tenaiva rūpeṇa tasmād vaṣaṭkartaiva pūrvo 'vekṣetāthainaṃ chandogebhyo haranti | [AB, 3, 32 6]
{AB, 3, 33}
prajāpatir vai svāṃ duhitaram abhyadhyāyad divam ity anya āhur uṣasam ity anye tām ṛśyo bhūtvā rohitam bhūtām abhyait taṃ devā apaśyann akṛtaṃ vai prajāpatiḥ karotīti te tam aicchan ya enam āriṣyaty etam anyonyasmin nāvindaṃs teṣāṃ yā eva ghoratamās tanva āsaṃs tā ekadhā samabharaṃs tāḥ saṃbhṛtā eṣa devo 'bhavat tad asyaitad bhūtavan nāma | [AB, 3, 33 1]
bhavati vai sa yo 'syaitad evaṃ nāma veda | [AB, 3, 33 2]
taṃ devā abruvann ayaṃ vai prajāpatir akṛtam akar imaṃ vidhyeti sa tathetyabravīt sa vai vo varaṃ vṛṇā iti vṛṇīṣveti sa etam eva varam avṛṇīta paśūnām ādhipatyaṃ tad asyaitat paśuman nāma | [AB, 3, 33 3]
paśumān bhavati yo 'syaitad evaṃ nāma veda | [AB, 3, 33 4]
tam abhyāyatyāvidhyat sa viddha ūrdhva udaprapatat tam etam mṛga ity ācakṣate ya u eva mṛgavyādhaḥ sa u eva sa yā rohit sā rohiṇī yo eveṣus trikāṇḍā so eveṣus trikāṇḍā | [AB, 3, 33 5]
tad vā idam prajāpate retaḥ siktam adhāvat tat saro 'bhavat te devā abruvan medam prajāpate reto duṣad iti yad abruvan medam prajāpate reto duṣad iti tan māduṣam abhavat tan māduṣasya māduṣatvam māduṣaṃ ha vai nāmaitad yan mānuṣaṃ tan māduṣaṃ san mānuṣam ity ācakṣate parokṣeṇa parokṣapriyā iva hi devāḥ | [AB, 3, 33 6]
{AB, 3, 34}
tad agninā paryādadhus tan maruto 'dhūnvaṃs tad agnir na prācyāvayat tad agninā vaiśvānareṇa paryādadhus tan maruto 'dhūnvaṃs tad agnir vaiśvānaraḥ prācyāvayat tasya yad retasaḥ prathamam udadīpyata tad asāv ādityo 'bhavad yad dvitīyam āsīt tad bhṛgur abhavat taṃ varuṇo nyagṛhṇīta tasmāt sa bhṛgur vāruṇir atha yat tṛtīyam adīded iva ta ādityā abhavan ye 'ṅgārā āsaṃs te 'ṅgiraso 'bhavan yad aṅgārāḥ punar avaśāntā udadīpyanta tad bṛhaspatir abhavat | [AB, 3, 34 1]
yāni parikṣāṇāny āsaṃs te kṛṣṇāḥ paśavo 'bhavan yā lohinī mṛttikā te rohitā atha yad bhasmāsīt tat paruṣyaṃ vyasarpad gauro gavaya ṛśya uṣṭro gardabha iti ye caite 'ruṇāḥ paśavas te ca | [AB, 3, 34 2]
tān vā eṣa devo 'bhyavadata mama vā idaṃ mama vai vāstuham iti tam etayarcā niravādayanta yaiṣā raudrī śasyate | [AB, 3, 34 3]
ā te pitar marutāṃ sumnam etu mā naḥ sūryasya saṃdṛśo yuyothās tvaṃ no vīro arvati kṣamethāḥ | [AB, 3, 34 4]
iti brūyān nābhi na ity anabhimānuko haiṣa devaḥ prajā bhavati | [AB, 3, 34 5]
pra jāyemahi rudriya prajābhir iti brūyān na rudrety etasyaiva nāmnaḥ parihṛtyai | [AB, 3, 34 6]
tad u khalu śaṃ naḥ karatīty eva śaṃsec cham iti pratipadyate sarvasmā eva śāntyai nṛbhyo nāribhyo gava iti pumāṃso vai naraḥ striyo nāryaḥ sarvasmā eva śāntyai | [AB, 3, 34 7]
so 'niruktā raudrī śāntā sarvāyuḥ sarvāyutvāya | [AB, 3, 34 8]
sarvam āyur eti ya evaṃ veda | [AB, 3, 34 9]
so gāyatrī brahma vai gāyatrī brahmaṇaivainaṃ tan namasyati | [AB, 3, 34 10]
{AB, 3, 35}
vaiśvānarīyeṇāgnimārutam pratipadyate vaiśvānaro vā etad retaḥ siktam prācyāvayat tasmād vaiśvānarīyeṇāgnimārutam pratipadyate | [AB, 3, 35 1]
anavānam prathamark śaṃstavyāgnīn vā eṣo 'rcīṃṣy aśāntān prasīdann eti ya āgnimārutaṃ śaṃsati prāṇenaiva tad agnīṃs tarati | [AB, 3, 35 2]
adhīyann upahanyād anyaṃ vivaktāram icchet tam eva tatsetuṃ kṛtvā tarati | [AB, 3, 35 3]
tasmād āgnimārute na vyucyam eṣṭavyo vivaktā | [AB, 3, 35 4]
mārutaṃ śaṃsati maruto ha vā etad retaḥ siktaṃ dhūnvantaḥ prācyāvayaṃs tasmān mārutaṃ śaṃsati | [AB, 3, 35 5]
yajñā yajñā vo agnaye devo vo draviṇodā iti madhye yoniṃ cānurūpaṃ ca śaṃsati tad yan madhye yoniṃ cānurūpam ca śaṃsati tasmān madhye yonir dhṛtā | [AB, 3, 35 6]
yad u dve sūkte śastvā śaṃsati pratiṣṭhayor eva tad upariṣṭāt prajananaṃ dadhāti prajātyai | [AB, 3, 35 7]
prajāyate prajayā paśubhir ya evaṃ veda | [AB, 3, 35 8]
{AB, 3, 36}
jātavedasyaṃ śaṃsati | [AB, 3, 36 1]
prajāpatiḥ prajā asṛjata tāḥ sṛṣṭāḥ parācya evāyan na vyāvartanta tā agninā paryagacchat tā agnim upāvartanta tam evādyāpy upāvṛttāḥ so 'bravīj jātā vai prajā anenāvidam iti yad abravīj jātā vai prajā anenāvidam iti taj jātavedasyam abhavat taj jātavedaso jātavedastvam | [AB, 3, 36 2]
tā agninā parigatā niruddhāḥ śocantyaḥ dīdhyatyo 'tiṣṭhaṃs tā adbhir abhyaṣiñcat tasmād upariṣṭāj jātavedasyasyāpohiṣṭhīyam śaṃsati | [AB, 3, 36 3]
tasmāt tacchamayateva śaṃstavyaṃ tā adbhir abhiṣicya nijāsyaivāmanyata | [AB, 3, 36 4]
tāsu vā ahinā budhnyena parokṣāt tejo 'dadhād eṣa ha vā ahir budhnyo yad agnir gārhapatyo 'gninaivāsu tadgārhapatyena parokṣāt tejo dadhāti tasmād āhur juhvad evājuhvato vasīyān iti | [AB, 3, 36 5]
{AB, 3, 37}
devānām patnīḥ śaṃsaty anūcīr agniṃ gṛhapatiṃ tasmād anūcī patnī gārhapatyam āste | [AB, 3, 37 1]
tad āhū rākām pūrvāṃ śaṃsej jāmyai vai pūrvapeyam iti | [AB, 3, 37 2]
tat tan nādṛtyaṃ devānām eva patnīḥ pūrvāḥ śaṃsed eṣa ha vā etat patnīṣu reto dadhāti yad agnir gārhapatyo 'gninaivāsu tad gārhapatyena patnīṣu pratyakṣād reto dadhāti prajātyai | [AB, 3, 37 3]
prajāyate prajayā paśubhir ya evaṃ veda | [AB, 3, 37 4]
tasmāt samānodaryā svasānyodaryāyai jāyāyā anujīvinī jīvati | [AB, 3, 37 5]
rākāṃ śaṃsati rākā ha vā etām puruṣasya sevanīṃ sīvyati yaiṣā śiśne 'dhi | [AB, 3, 37 6]
pumāṃso 'sya putrā jāyante ya evaṃ veda | [AB, 3, 37 7]
pāvīravīṃ śaṃsati vāg vai sarasvatī pāvīravī vācy eva tad vācaṃ dadhāti | [AB, 3, 37 8]
tad āhur yāmīm pūrvāṃ śaṃset pitryām iti | [AB, 3, 37 9]
yāmīm eva pūrvāṃ śaṃsed imaṃ yama prastaram ā hi sīdeti rājño vai pūrvapeyaṃ tasmād yāmīm eva pūrvāṃ śaṃset | [AB, 3, 37 10]
mātalī kavyair yamo aṅgirobhir iti kāvyānām anūcīṃ śaṃsaty avareṇaiva vai devān kāvyāḥ pareṇaiva pitṝṃs tasmāt kāvyānām anūcīṃ śaṃsati | [AB, 3, 37 11]
ud īratām avara ut parāsa iti pitryāḥ śaṃsati | [AB, 3, 37 12]
un madhyamāḥ pitaraḥ somyāsa iti | [AB, 3, 37 13]
ye caivāvamā ye ca paramā ye ca madhyamās tān sarvān anantarāyam pṛṇāti | [AB, 3, 37 14]
āham pitṝn suvidatrāṁ avitsīti dvitīyāṃ śaṃsati | [AB, 3, 37 15]
barhiṣado ye svadhayā sutasyety etaddha vā eṣām priyaṃ dhāma yad barhiṣada iti priyeṇaivaināṃs tad dhāmnā samardhayati | [AB, 3, 37 16]
priyeṇa dhāmnā samṛdhyate ya evaṃ veda | [AB, 3, 37 17]
idam pitṛbhyo namo astv adyeti namaskāravatīm antataḥ śaṃsati tasmād antataḥ pitṛbhyo namaskriyate | [AB, 3, 37 18]
tad āhur vyāhāvam pitryāḥ śaṃset avyāhāvām iti vyāhāvam eva śaṃsed asaṃsthitaṃ vai pitṛyajñasya sādhv asaṃsthitaṃ vā eṣa pitṛyajñaṃ saṃsthāpayati yo 'vyāhāvaṃ śaṃsati tasmād vyāhāvam eva śaṃstavyam | [AB, 3, 37 19]
{AB, 3, 38}
svāduṣ kilāyam madhumāṁ utāyam itīndrasyaindrīr anupānīyāḥ śaṃsaty etābhir vā indras tṛtīyasavanam anvapibat tad anupānīyānām anupānīyatvam | [AB, 3, 38 1]
mādyantīva vai tarhi devatā yad etā hotā śaṃsati tasmād etāsu madvat pratigīryam | [AB, 3, 38 2]
yayor ojasā skabhitā rajāṃsīti vaiṣṇuvāruṇīm ṛcaṃ śaṃsati viṣṇur vai yajñasya duriṣṭam pāti varuṇaḥ sviṣṭaṃ tayor ubhayor eva śāntyai | [AB, 3, 38 3]
viṣṇor nu kaṃ vīryāṇi pra vocam iti vaiṣṇavīṃ śaṃsati yathā vai matyam evaṃ yajñasya viṣṇus tad yathā duṣkṛṣṭaṃ durmatīkṛtaṃ sukṛṣṭaṃ sumatīkṛtaṃ kurvann iyād evam evaitad yajñasya duṣṭutaṃ duḥśastaṃ suṣṭutaṃ suśastaṃ kurvann eti yad etāṃ hotā śaṃsati | [AB, 3, 38 4]
tantuṃ tanvan rajaso bhānum anv ihīti prājāpatyāṃ śaṃsati prajā vai tantuḥ prajām evāsmā etat saṃtanoti | [AB, 3, 38 5]
jyotiṣmataḥ patho rakṣa dhiyā kṛtān iti devayānā vai jyotiṣmantaḥ panthānas tān evāsmā etad vitanoty anulbaṇaṃ vayata joguvām apo manur bhava janayā daivyaṃ janam ity evainaṃ tan manoḥ prajayā saṃtanoti prajātyai | [AB, 3, 38 6]
prajāyate prajayā paśubhir ya evam veda | [AB, 3, 38 7]
evā na indro maghavā virapśīty uttamayā paridadhātīyaṃ vā indro maghavā virapśī | [AB, 3, 38 8]
karat satyā carṣaṇīdhṛd anarvetīyaṃ vai satyā carṣaṇīdhṛd anarvā | [AB, 3, 38 9]
tvaṃ rājā januṣāṃ dhehy asme itīyaṃ vai rājā januṣām | [AB, 3, 38 10]
adhi śravo māhinaṃ yaj jaritra itīyaṃ vai māhinaṃ yajñaḥ śravo yajamāno jaritā yajamānāyaivaitām āśiṣam āśāste | [AB, 3, 38 11]
tad upaspṛśan bhūmim paridadhyāt tad yasyām eva yajñaṃ saṃbharati tasyām evainaṃ tad antataḥ pratiṣṭhāpayati | [AB, 3, 38 12]
agne marudbhiḥ śubhayadbhir ṛkvabhir ity āgnimārutam ukthaṃ śastvāgnimārutyā yajati yathābhāgaṃ tad devatāḥ prīṇāti prīṇāti | [AB, 3, 38 13]
{AB, 3, 39}
devā vā asurair yuddham upaprāyan vijayāya tān agnir nānvakāmayataituṃ taṃ devā abruvann api tvam ehy asmākaṃ vai tvameko 'sīti sa nāstuto 'nveṣyāmīty abravīt stuta nu meti taṃ te samutkramyopanivṛtyāstuvaṃs tān stuto 'nuprait | [AB, 3, 39 1]
sa triḥśreṇir bhūtvā tryanīko 'surān yuddham upaprāyad vijayāya triḥśreṇir iti chandāṃsy eva śreṇīr akuruta tryanīka iti savanāny evānīkāni tān asaṃbhāvyam parābhāvayat tato vai devā abhavan parāsurāḥ | [AB, 3, 39 2]
bhavaty ātmanā parāsya dviṣan pāpmā bhrātṛvyo bhavati ya evaṃ veda | [AB, 3, 39 3]
sā vā eṣā gāyatry eva yad agniṣṭomaś caturviṃśatyakṣarā vai gāyatrī caturviṃśatiragniṣṭomasya stutaśastrāṇi | [AB, 3, 39 4]
tad vai yad idam āhuḥ sudhāyāṃ ha vai vājī suhito dadhātīti gāyatrī vai tan na ha vai gāyatrī kṣamā ramata ūrdhvā ha vā eṣā yajamānamādāya svar etīty agniṣṭomo vai tan na ha vā agniṣṭomaḥ kṣamā ramata ūrdhvo ha vā eṣa yajamānam ādāya svar eti | [AB, 3, 39 5]
sa vā eṣa saṃvatsara eva yad agniṣṭomaś caturviṃśatyardhamāso vai saṃvatsaraś caturviṃśatir agniṣṭomasya stutaśastrāṇi | [AB, 3, 39 6]
taṃ yathā samudraṃ srotyā evaṃ sarve yajñakratavo 'piyanti | [AB, 3, 39 7]
{AB, 3, 40}
dīkṣaṇīyeṣṭis tāyate tām evānu yāḥ kāśceṣṭayas tāḥ sarvā agniṣṭomam apiyanti | [AB, 3, 40 1]
iﾱām upahvayata iﾱāvidhā vai pākayajñā iﾱām evānu ye keca pākayajñās te sarve 'gniṣṭomam apiyanti | [AB, 3, 40 2]
sāyamprātar agnihotraṃ juhvati sāyamprātar vratam prayacchanti svāhākāreṇāgnihotraṃ juhvati svāhākāreṇa vratam prayacchanti svāhākāram evānv agnihotram agniṣṭomam apyeti | [AB, 3, 40 3]
pañcadaśa prāyaṇīye sāmidhenīr anvāha pañcadaśa darśapūrṇamāsayoḥ prāyaṇīyam evānu darśapūrṇamāsāv agniṣṭomam apītaḥ | [AB, 3, 40 4]
somaṃ rājānaṃ krīṇanty auṣadho vai somo rājauṣadhibhis tam bhiṣajyanti yam bhiṣajyanti somam eva rājānaṃ krīyamāṇam anu yāni kānica bheṣajāni tāni sarvāṇy agniṣṭomam apiyanti | [AB, 3, 40 5]
agnim ātithye manthanty agniṃ cāturmāsyeṣv ātithyam evānu cāturmāsyāny agniṣṭomam apiyanti | [AB, 3, 40 6]
payasā pravargye caranti payasā dākṣāyaṇayajñe pravargyam evānu dākṣāyaṇayajño 'gniṣṭomam apyeti | [AB, 3, 40 7]
paśur upavasathe bhavati tam evānu ye keca paśubandhās te sarve 'gniṣṭomamapiyanti | [AB, 3, 40 8]
iﾱādadho nāma yajñakratus taṃ dadhnā caranti dadhnā dadhigharme dadhigharmam evānv iﾱādadho 'gniṣṭomam apyeti | [AB, 3, 40 9]
{AB, 3, 41}
iti nu purastād athopariṣṭāt pañcadaśokthyasya stotrāṇi pañcadaśa śastrāṇi sa māso māsadhā saṃvatsaro vihitaḥ saṃvatsaro 'gnir vaiśvānaro 'gnir agniṣṭomaḥ saṃvatsaram evānūkthyo 'gniṣṭomam apyety ukthyam apiyantam anu vājapeyo 'pyety ukthyo hi sa bhavati | [AB, 3, 41 1]
dvādaśa rātreḥ paryāyāḥ sarve pañcadaśās te dvau dvau sampadya triṃśad ekaviṃśaṃ ṣoﾱaśi sāma trivṛt saṃdhiḥ sā triṃśat sa māsas triṃśan māsasya rātrayo māsadhā saṃvatsaro vihitaḥ saṃvatsaro 'gnir vaiśvānaro 'gnir agniṣṭomaḥ saṃvatsaram evānv atirātro 'gniṣṭomam apyety atirātram apiyantam anv aptoryāmo 'pyety atirātro hi sa bhavati | [AB, 3, 41 2]
etad vai ye ca purastād ye copariṣṭād yajñakratavas te sarve 'gniṣṭomam apiyanti | [AB, 3, 41 3]
tasya saṃstutasya navatiśataṃ stotriyāḥ sā yā navatis te daśa trivṛto 'tha yā navatis te daśātha yā daśa tāsām ekā stotriyodeti trivṛt pariśiṣyate so 'sāvekaviṃśo 'dhyāhitas tapati viṣuvān vā eṣa stomānāṃ daśa vā etasmād arvāñcas trivṛto daśa parāñco madhya eṣa ekaviṃśa ubhayato 'dhyāhitas tapati tad yāsau stotriyodeti saitasminn adhyūﾱhā sa yajamānas tad daivaṃ kṣatraṃ saho balam | [AB, 3, 41 4]
aśnute ha vai daivaṃ kṣatraṃ saho balam etasya ha sāyujyaṃ sarūpatāṃ salokatām aśnute ya evaṃ veda | [AB, 3, 41 5]
{AB, 3, 42}
devā vā asurair vijigyānā ūrdhvāḥ svargaṃ lokam āyan so 'gnir divispṛg ūrdhva udaśrayata sa svargasya lokasya dvāram avṛṇod agnir vai svargasya lokasyādhipatis taṃ vasavaḥ prathamā āgacchaṃs ta enam abruvann ati no 'rjasy ākāśaṃ naḥ kurv iti sa nāstuto 'tisrakṣya ity abravīt stuta nu meti tatheti taṃ te trivṛtā stomenāstuvaṃs tān stuto 'tyārjata te yathālokam agacchan | [AB, 3, 42 1]
taṃ rudrā āgacchaṃs ta enam abruvann ati no 'rjasy ākāśaṃ naḥ kurv iti sa nāstuto 'tisrakṣya ity abravīt stuta nu meti tatheti taṃ te pañcadaśena stomenāstuvaṃs tān stuto 'tyārjata te yathālokam agacchan | [AB, 3, 42 2]
tam ādityā āgacchaṃs ta enam abruvann ati no 'rjasy ākāśaṃ naḥ kurv iti sa nāstuto 'tisrakṣya ity abravīt stuta nu meti tatheti taṃ te saptadaśena stomenāstuvaṃs tān stuto 'tyārjata te yathālokam agacchan | [AB, 3, 42 3]
taṃ viśve devā āgacchaṃs ta enam abruvann ati no 'rjasy ākāśaṃ naḥ kurv iti sa nāstuto 'tisrakṣya ity abravīt stuta nu meti tatheti taṃ ta ekaviṃśena stomenāstuvaṃs tān stuto 'tyārjata te yathālokam agacchan | [AB, 3, 42 4]
ekaikena vai taṃ devāḥ stomenāstuvaṃs tān stuto 'tyārjata te yathālokam agacchan | [AB, 3, 42 5]
atha hainam eṣa etaiḥ sarvaiḥ stomaiḥ stauti yo yajate | [AB, 3, 42 6]
yaś cainam evaṃ vedātī tu tam arjātāḥ | [AB, 3, 42 7]
ati ha vā enam arjate svargaṃ lokam abhi ya evaṃ veda | [AB, 3, 42 8]
{AB, 3, 43}
sa vā eṣo 'gnir eva yad agniṣṭomas taṃ yad astuvaṃs tasmād agnistomas tam agnistomaṃ santam agniṣṭoma ity ācakṣate parokṣeṇa parokṣapriyā iva hi devāḥ | [AB, 3, 43 1]
taṃ yac catuṣṭayā devāś caturbhiḥ stomair astuvaṃs tasmāccatustomas taṃ catustomaṃ santaṃ catuṣṭoma ity ācakṣate parokṣeṇa parokṣapriyā iva hi devāḥ | [AB, 3, 43 2]
atha yad enam ūrdhvaṃ santaṃ jyotir bhūtam astuvaṃs tasmāj jyotistomas taṃ jyotistomaṃ santaṃ jyotiṣṭoma ity ācakṣate parokṣeṇa parokṣapriyā iva hi devāḥ | [AB, 3, 43 3]
sa vā eṣo 'pūrvo 'naparo yajñakratur yathā rathacakram anantam evaṃ yad agniṣṭomas tasya yathaiva prāyaṇaṃ tathodayanam | [AB, 3, 43 4]
tad eṣābhi yajñagāthā gīyate yad asya pūrvam aparaṃ tad asya yad v asyāparaṃ tad v asya pūrvam aher iva sarpaṇaṃ śākalasya na vijānanti yatarat parastād iti | [AB, 3, 43 5]
yathā hy evāsya prāyaṇam evam udayanam asad iti | [AB, 3, 43 6]
tad āhur yat trivṛt prāyaṇam ekaviṃśam udayanaṃ kena te same iti | [AB, 3, 43 7]
yo vā ekaviṃśas trivṛd vai so 'tho yad ubhau tṛcau tṛcināv iti brūyāt teneti | [AB, 3, 43 8]
{AB, 3, 44}
yo vā eṣa tapaty eṣo 'gniṣṭoma eṣa sāhnas taṃ sahaivāhnā saṃsthāpayeyuḥ sāhno vai nāma | [AB, 3, 44 1]
tena saṃtvaramāṇāś careyur yathaiva prātaḥsavana evam mādhyaṃdina evaṃ tṛtīyasavana evam u ha yajamāno 'pramāyuko bhavati | [AB, 3, 44 2]
yaddha vā idam pūrvayoḥ savanayor asaṃtvaramāṇāś caranti tasmāddhedam prācyo grāmatā bahulāviṣṭā atha yaddhedaṃ tṛtīyasavane saṃtvaramāṇaś caranti tasmāddhedam pratyañci dīrghāraṇyāni bhavanti tathā ha yajamānaḥ pramāyuko bhavati | [AB, 3, 44 3]
tenāsaṃtvaramāṇāś careyur yathaiva prātaḥsavana evam mādhyaṃdina evaṃ tṛtīyasavana evam u ha yajamāno 'pramāyuko bhavati | [AB, 3, 44 4]
sa etam eva śastreṇānuparyāvarteta yadā vā eṣa prātar udety atha mandraṃ tapati tasmān mandrayā vācā prātaḥsavane śaṃsed atha yadābhyety atha balīyas tapati tasmād balīyasyā vācā madhyaṃdine śaṃsed atha yadābhitarām ety atha baliṣṭhatamaṃ tapati tasmād baliṣṭhatamayā vācā tṛtīyasavane śaṃsed evaṃ śaṃsed yadi vāca īśīta vāgghi śastraṃ yayā tu vācottarottariṇyotsaheta samāpanāya tayā pratipadyetaitat suśastatamam iva bhavati | [AB, 3, 44 5]
sa vā eṣa na kadācanāstam eti nodeti | [AB, 3, 44 6]
taṃ yad astam etīti manyante 'hna eva tad antam itvāthātmānaṃ viparyasyate rātrīm evāvastāt kurute 'haḥ parastāt | [AB, 3, 44 7]
atha yad enam prātar udetīti manyante rātrer eva tad antam itvāthātmānaṃ viparyasyate 'har evāvastāt kurute rātrīm parastāt | [AB, 3, 44 8]
sa vā eṣa na kadācana nimrocati | [AB, 3, 44 9]
na ha vai kadācana nimrocaty etasya ha sāyujyaṃ sarūpatām salokatām aśnute ya evaṃ veda ya evaṃ veda | [AB, 3, 44 10]
{AB, 3, 45}
yajño vai devebhyo 'nnādyam udakrāmat te devā abruvan yajño vai no 'nnādyam udakramīd anv imaṃ yajñam anna anvicchāmeti te 'bruvan katham anvicchāmeti brāhmaṇena ca chandobhiś cety abruvaṃs te brāhmaṇaṃ chandobhir adīkṣayaṃs tasyāntaṃ yajñam atanvatāpi patnīḥ samayājayaṃs tasmāddhāpyetarhi dīkṣaṇīyāyām iṣṭāv āntam eva yajñaṃ tanvate 'pi patnīḥ saṃyājayanti tam anu nyāyam anvavāyan | [AB, 3, 45 1]
te prāyaṇīyam atanvata tam prāyaṇīyena nedīyo 'nvāgacchaṃs te karmabhiḥ samatvaranta tac chaṃyvantam akurvaṃs tasmāddhāpyetarhi prāyaṇīyaṃ śaṃyvantam eva bhavati tam anu nyāyam anvavāyan | [AB, 3, 45 2]
ta ātithyam atanvata tam ātithyena nedīyo 'nvāgacchaṃs te karmabhiḥ samatvaranta tad iﾱāntam akurvaṃs tasmāddhāpyetarhyātithyam iﾱāntam eva bhavati tam anu nyāyam anvavāyan | [AB, 3, 45 3]
ta upasado 'tanvata tam upasadbhir nedīyo 'nvāgacchaṃs te karmabhiḥ samatvaranta te tisraḥ sāmidhenīr anūcya tisro devatā ayajaṃs tasmāddhāpyetarhyupasatsu tisra eva sāmidhenīr anūcya tisro devatā yajanti tam anu nyāyam anvavāyan | [AB, 3, 45 4]
ta upavasatham atanvata tam upavasathye 'hany āpnuvaṃs tam āptvāntaṃ yajñam atanvatāpi patnīḥ samayājayaṃs tasmāddhāpyetarhy upavasatha āntam eva yajñaṃ tanvate 'pi patnīḥ saṃyājayanti | [AB, 3, 45 5]
tasmād eteṣu pūrveṣu karmasu śanaistarāṃ śanaistarām ivānubrūyāt | [AB, 3, 45 6]
anūtsāram iva hi te tam āyāṃs tasmād upavasathe yāvatyā vācā kāmayīta tāvatyānubrūyād āpto hi sa tarhi bhavatīti | [AB, 3, 45 7]
tam āptvābruvaṃs tiṣṭhasva no'nnādyāyeti sa nety abravīt kathaṃ vas tiṣṭheyeti tān īkṣataiva tam abruvan brāhmaṇena ca naś chandobhiś ca sayug bhūtvānnādyāya tiṣṭhasveti tatheti tasmāddhāpyetarhi yajñaḥ sayug bhūtvā devebhyo havyaṃ vahati brāhmaṇena ca chandobhiś ca | [AB, 3, 45 8]
{AB, 3, 46}
trīṇi ha vai yajñe kriyante jagdhaṃ gīrṇaṃ vāntam | [AB, 3, 46 1]
taddhaitad eva jagdhaṃ yad āśaṃsamānam ārtvijyaṃ kārayata uta vā me dadyād uta vā mā vṛṇīteti taddha tat parāṅ eva yathā jagdhaṃ na haiva tad yajamānam bhunakti | [AB, 3, 46 2]
atha haitad eva gīrṇaṃ yad bibhyad ārtvijyaṃ kārayata uta vā mā na bādhetota vā me na yajñaveśasaṃ kuryād iti taddha tat parāṅ eva yathā gīrṇaṃ na haiva tad yajamānam bhunakti | [AB, 3, 46 3]
atha haitad eva vāntaṃ yad abhiśasyamānam ārtvijyaṃ kārayate yathā ha vā idaṃ vāntān manuṣyā bībhatsanta evam tasmād devās taddha tat parāṅ eva yathā vāntaṃ na haiva tad yajamānam bhunakti | [AB, 3, 46 4]
sa eteṣāṃ trayāṇām āśām neyāt | [AB, 3, 46 5]
taṃ yady eteṣāṃ trayāṇām ekaṃ cid akāmam abhyābhavet tasyāsti vāmadevyasya stotre prāyaścittiḥ | [AB, 3, 46 6]
idaṃ vā idaṃ vāmadevyaṃ yajamānaloko 'mṛtalokaḥ svargo lokaḥ | [AB, 3, 46 7]
tat tribhir akṣarair nyūnaṃ tasya stotra upasṛpya tredhātmānaṃ vigṛhṇīyāt pu ru ṣa iti | [AB, 3, 46 8]
sa eteṣu lokeṣv ātmānaṃ dadhāty asmin yajamānaloke 'sminn amṛtaloke 'smin svarge loke sa sarvāṃ duriṣṭim atyeti | [AB, 3, 46 9]
api yadi samṛddhā iva ṛtvijaḥ syur iti ha smāhātha haitaj japed eveti | [AB, 3, 46 10]
{AB, 3, 47}
chandāṃsi vai devebhyo havyam ūḍhvā śrāntāni jaghanārdhe yajñasya tiṣṭhanti yathāśvo vāśvataro vohivāṃs tiṣṭhed evaṃ tebhya etam maitrāvaruṇam paśupuroﾱāśam anu devikāhavīṃṣi nirvapet | [AB, 3, 47 1]
dhātre puroﾱāśaṃ dvādaśakapālaṃ yo dhātā sa vaṣaṭkāraḥ | [AB, 3, 47 2]
anumatyai caruṃ yānumatiḥ sā gāyatrī | [AB, 3, 47 3]
rākāyai caruṃ yā rākā sā triṣṭup | [AB, 3, 47 4]
sinīvālyai caruṃ yā sinīvālī sā jagatī kuhvai caruṃ yā kuhūḥ sānuṣṭup | [AB, 3, 47 5]
etāni vāva sarvāṇi chandāṃsi gāyatraṃ traiṣṭubhaṃ jāgatam ānuṣṭubham anv anyāny etāni hi yajñe pratamām iva kriyante | [AB, 3, 47 6]
etair ha vā asya chandobhir yajataḥ sarvaiś chandobhir iṣṭam bhavāti ya evaṃ veda | [AB, 3, 47 7]
tad vai yad idam āhuḥ sudhāyāṃ ha vai vājī suhito dadhātīti chandāṃsi vai tat sudhāyāṃ ha vā enaṃ chandāṃsi dadhati | [AB, 3, 47 8]
ananudhyāyinaṃ lokaṃ jayati ya evaṃ veda | [AB, 3, 47 9]
taddhaika āhur dhātāram eva sarvāsām purastāt purastād ājyena pariyajet tad āsu sarvāsu mithunaṃ dadhātīti | [AB, 3, 47 10]
tad u vā āhur jāmi vā etad yajñe kriyate yatra samānībhyām ṛgbhyāṃ samāne 'han yajatīti | [AB, 3, 47 11]
yadi ha vā api bahvya iva jāyāḥ patir vāva tāsām mithunaṃ tad yad āsāṃ dhātāram purastād yajati tad āsu sarvāsu mithunaṃ dadhāti | [AB, 3, 47 12]
iti nu devikānām | [AB, 3, 47 13]
{AB, 3, 48}
atha devīnām | [AB, 3, 48 1]
sūryāya puroﾱāśam ekakapālaṃ yaḥ sūryaḥ sa dhātā sa u eva vaṣaṭkāraḥ | [AB, 3, 48 2]
dive caruṃ yā dyauḥ sānumatiḥ so eva gāyatry uṣase caruṃ yoṣāḥ sā rākā so eva triṣṭub gave caruṃ yā gauḥ sā sinīvālī so eva jagatī pṛthivyai caruṃ yā pṛthivī sā kuhūḥ so evānuṣṭup | [AB, 3, 48 3]
etāni vāva sarvāṇi chandāṃsi gāyatraṃ traiṣṭubhaṃ jāgatam ānuṣṭubham anv anyāny etāni hi yajñe pratamām iva kriyanta etair ha vā asya chandobhir yajataḥ sarvaiś chandobhir iṣṭam bhavati ya evaṃ veda tad vai yad idam āhuḥ sudhāyāṃ ha vai vājī suhito dadhātīti chandāṃsi vai tat sudhāyāṃ ha vā enaṃ chandāṃsi dadhaty ananudhyāyinaṃ lokaṃ jayati ya evaṃ veda taddhaika āhuḥ sūryam eva sarvāsām purastāt purastād ājyena pariyajet tad āsu sarvāsu mithunaṃ dadhātīti tad u vā āhur jāmi vā etad yajñe kriyate yatra samānībhyām ṛgbhyāṃ samāne 'han yajatīti yadi ha vā api bahvya iva jāyāḥ patir vāva tāsām mithunaṃ tad yad āsāṃ sūryam purastād yajati tad āsu sarvāsu mithunaṃ dadhāti | [AB, 3, 48 4]
tā yā imās tā amūr yā amūs tā imā anyatarābhir vāva taṃ kāmam āpnoti ya etāsūbhayīṣu | [AB, 3, 48 5]
tā ubhayīr gataśriyaḥ prajātikāmasya saṃnirvapet | [AB, 3, 48 6]
na tv eṣiṣyamāṇasya | [AB, 3, 48 7]
yad enā eṣiṣyamāṇasya saṃnirvaped īśvaro hāsya vitte devā arantor yad vā ayam ātmane 'lam amaṃsteti | [AB, 3, 48 8]
tā ha śucivṛkṣo gaupalāyano vṛddhadyumnasyābhipratāriṇasyobhayīr yajñe saṃniruvāpa tasya ha rathagṛtsaṃ gāhamānaṃ dṛṣṭvovācettham aham asya rājanyasya devikāś ca devīś cobhayīr yajñe samamādayaṃ yad asyetthaṃ rathagṛtso gāhata iti catuḥṣaṣṭiḥ kavacinaḥ śaśvaddhāsya te putranaptāra āsuḥ | [AB, 3, 48 9]
{AB, 3, 49}
agniṣṭomaṃ vai devā aśrayantokthāny asurās te samāvadvīryā evāsan na vyāvartanta tān bharadvāja ṛṣīṇām apaśyad ime vā asurā uktheṣu śritās tān eṣāṃ na kaścana paśyatīti so 'gnim udahvayat | [AB, 3, 49 1]
ehy ū ṣu bravāṇi te 'gna itthetarā gira iti | [AB, 3, 49 2]
asuryā ha vā itarā giraḥ | [AB, 3, 49 3]
so 'gnir upottiṣṭhann abravīt kiṃ svid eva mahyaṃ kṛśo dīrghaḥ palito vakṣyatīti | [AB, 3, 49 4]
bharadvājo ha vai kṛśo dīrghaḥ palita āsa | [AB, 3, 49 5]
so 'bravīd ime vā asurā uktheṣu śritās tān vo na kaścana paśyatīti | [AB, 3, 49 6]
tān agnir aśvo bhūtvābhyatyadravad yad agnir aśvo bhūtvābhyatyadravat tat sākamaśvaṃ sāmābhavat tat sākamaśvasya sākamaśvatvam | [AB, 3, 49 7]
tad āhuḥ sākamaśvenokthāni praṇayed apraṇītāni vāva tāny ukthāni yāny anyatra sākamaśvād iti | [AB, 3, 49 8]
pramaṃhiṣṭhīyena praṇayed ity āhuḥ pramaṃhiṣṭhīyena vai devā asurān ukthebhyaḥ prāṇudanta | [AB, 3, 49 9]
tat prāhaiva pramaṃhiṣṭhīyena nayet pra sākamaśvena | [AB, 3, 49 10]
{AB, 3, 50}
te vā asurā maitrāvaruṇasyoktham aśrayanta so 'bravīd indraḥ kaś cāhaṃ cemān ito 'surān notsyāvahā ity ahaṃ cety abravīd varuṇas tasmād aindrāvaruṇam maitrāvaruṇas tṛtīyasavane śaṃsatīndraś ca hi tān varuṇaś ca tato 'nudetām | [AB, 3, 50 1]
te vai tato 'pahatā asurā brāhmaṇācchaṃsina uktham aśrayanta so 'bravīd indraḥ kaścāhaṃ cemān ito 'surān notsyāvahā ity ahaṃ cety abravīd bṛhaspatis tasmād aindrābārhaspatyam brāhmaṇācchaṃsī tṛtīyasavane śaṃsatīndraś ca hi tān bṛhaspatiś ca tato'nudetām | [AB, 3, 50 2]
te vai tato 'pahatā asurā achāvākasyoktham aśrayanta so 'bravīd indraḥ kaś cāhaṃ cemān ito 'surān notsyāvahā ity ahaṃ cety abravīd viṣṇus tasmād aindrāvaiṣṇavam achāvākas tṛtīyasavane śaṃsatīndraś ca hi tān viṣṇuś ca tato 'nudetām | [AB, 3, 50 3]
dvandvam indreṇa devatāḥ śasyante dvandvaṃ vai mithunaṃ tasmād dvandvān mithunam prajāyate prajātyai | [AB, 3, 50 4]
prajāyate prajayā paśubhir ya evaṃ veda | [AB, 3, 50 5]
atha haite potrīyāś ca neṣṭrīyāś ca catvāra ṛtuyājāḥ ṣaﾱ ṛcaḥ sā virāḍ daśinī tad virāji yajñaṃ daśinyām pratiṣṭhāpayanti pratiṣṭhāpayanti | [AB, 3, 50 6]
{AB, 4, 1}
devā vai prathamenāhnendrāya vajraṃ samabharaṃs taṃ dvitīyenāhnāsiñcaṃs taṃ tṛtīyenāhnā prāyacchaṃs taṃ caturthe 'han prāharat tasmāccaturthe 'han ṣoﾱaśinaṃ śaṃsati | [AB, 4, 1 1]
vajro vā eṣa yat ṣoﾱaśī tad yac caturthe 'han ṣoﾱaśinaṃ śaṃsati vajram eva tat praharati dviṣate bhrātṛvyāya vadhaṃ yo 'sya stṛtyas tasmai startavai | [AB, 4, 1 2]
vajro vai ṣoﾱaśī paśava ukthāni tam parastād ukthānām paryasya śaṃsati | [AB, 4, 1 3]
taṃ yat parastād ukthānām paryasya śaṃsati vajreṇaiva tat ṣoﾱaśinā paśūn parigacchati tasmāt paśavo vajreṇaiva ṣoﾱaśinā parigatā manuṣyān abhy upāvartante tasmād aśvo vā puruṣo vā gaur vā hastī vā parigata eva svayam ātmaneta eva vācābhiṣiddha upāvartate vajram eva ṣoﾱaśinam paśyan vajreṇaiva ṣoﾱaśinā parigato vāgghi vajro vāk ṣoﾱaśī | [AB, 4, 1 4]
tad āhuḥ kiṃ ṣoﾱaśinaḥ ṣoﾱaśitvam iti ṣoﾱaśaḥ stotrāṇāṃ ṣoﾱaśaḥ śastrāṇāṃ ṣoﾱaśabhir akṣarair ādatte ṣoﾱaśibhiḥ praṇauti ṣoﾱaśapadāṃ nividaṃ dadhāti tat ṣoﾱaśinaḥ ṣoﾱaśitvam | [AB, 4, 1 5]
dve vā akṣare atiricyete ṣoﾱaśino 'nuṣṭubham abhisaṃpannasya vāco vāva tau stanau satyānṛte vāva te | [AB, 4, 1 6]
avaty enaṃ satyaṃ nainam anṛtaṃ hinasti ya evaṃ veda | [AB, 4, 1 7]
{AB, 4, 2}
gaurivītaṃ ṣoﾱaśi sāma kurvīta tejaskāmo brahmavarcasakāmas tejo vai brahmavarcasaṃ gaurivītaṃ tejasvī brahmavarcasī bhavati ya evaṃ vidvān gaurivītaṃ ṣoﾱaśi sāma kurute | [AB, 4, 2 1]
nānadaṃ ṣoﾱaśi sāma kartavyam ity āhur indro vai vṛtrāya vajram udayacchat tam asmai prāharat tam abhyahanat so 'bhihato vyanadad yad vyanadat tan nānadaṃ sāmābhavat tan nānadasya nānadatvam abhrātṛvyaṃ vā etad bhrātṛvyahā sāma yan nānadam | [AB, 4, 2 2]
abhrātṛvyo bhrātṛvyahā bhavati ya evaṃ vidvān nānadaṃ ṣoﾱaśi sāma kurute | [AB, 4, 2 3]
tad yadi nānadaṃ kuryur avihṛtaḥ ṣoﾱaśī śaṃstavyo 'vihṛtāsu hi tāsu stuvate yadi gaurivītaṃ vihṛtaḥ ṣoﾱaśī śaṃstavyo vihṛtāsu hi tāsu stuvate | [AB, 4, 2 4]
{AB, 4, 3}
athātaś chandāṃsy eva vyatiṣajaty ā tvā vahantu haraya upo ṣu śṛṇuhī gira iti gāyatrīś ca paṅktīś ca vyatiṣajati gāyatro vai puruṣaḥ pāṅktāḥ paśavaḥ puruṣam eva tat paśubhir vyatiṣajati paśuṣu pratiṣṭhāpayati yad u gāyatrī ca paṅktiś ca te dve anuṣṭubhau teno vāco rūpād anuṣṭubho rūpād vajrarūpān naiti | [AB, 4, 3 1]
yadindra pṛtanājye 'yaṃ te astu haryata ity uṣṇihaś ca bṛhatīś ca vyatiṣajaty auṣṇiho vai puruṣo bārhatāḥ paśavaḥ puruṣam eva tat paśubhir vyatiṣajati paśuṣu pratiṣṭhāpayati yad uṣṇik ca bṛhatī ca te dve anuṣṭubhau teno vāco rūpād anuṣṭubho rūpād vajrarūpān naiti | [AB, 4, 3 2]
ā dhūrṣu asmai brahman vīra brahmakṛtiṃ juṣāṇa iti dvipadāṃ ca triṣṭubhaṃ ca vyatiṣajati dvipād vai puruṣo vīryaṃ triṣṭup puruṣam eva tad vīryeṇa vyatiṣajati vīrye pratiṣṭhāpayati tasmāt puruṣo vīrye pratiṣṭhitaḥ sarveṣām paśūnāṃ vīryavattamo yad u dvipadā ca viṃśatyakṣarā triṣṭup ca te dve anuṣṭubhau teno vāco rūpād anuṣṭubho rūpād vajrarūpānnaiti | [AB, 4, 3 3]
eṣa brahmā pra te mahe vidathe śaṃsiṣaṃ harī iti dvipadāś ca jagatīś ca vyatiṣajati dvipād vai puruṣo jāgatāḥ paśavaḥ puruṣam eva tat paśubhir vyatiṣajati paśuṣu pratiṣṭhāpayati tasmāt puruṣaḥ paśuṣu pratiṣṭhito 'tti cainān adhi ca tiṣṭhati vaśe cāsya yad u dvipadā ca ṣoﾱaśākṣarā jagatī ca te dve anuṣṭubhau teno vāco rūpād anuṣṭubho rūpād vajrarūpān naiti | [AB, 4, 3 4]
trikadrukeṣu mahiṣo yavāśiram pro ṣv asmai puroratham ity aticchandasaḥ śaṃsati chandasāṃ vai yo raso 'tyakṣarat so 'ticchandasam abhy atyakṣarat tad aticchandaso 'ticchandastvaṃ sarvebhyo vā eṣa chandobhyaḥ saṃnirmito yat ṣoﾱaśī tad yad aticchandasaḥ śaṃsati sarvebhya evainaṃ tac chandobhyaḥ saṃnirmimīte | [AB, 4, 3 5]
sarvebhyaś chandobhyaḥ saṃnirmitena ṣoﾱaśinā rādhnoti ya evaṃ veda | [AB, 4, 3 6]
{AB, 4, 4}
mahānāmnīnām upasargān upasṛjati | [AB, 4, 4 1]
ayaṃ vai lokaḥ prathamā mahānāmny antarikṣaloko dvitīyāsau lokas tṛtīyā sarvebhyo vā eṣa lokebhyaḥ saṃnirmito yatṣoﾱaśī tad yan mahānāmnīnām upasargān upasṛjati sarvebhya evainaṃ tal lokebhyaḥ saṃnirmimīte | [AB, 4, 4 2]
sarvebhyo lokebhyaḥ saṃnirmitena ṣoﾱaśinā rādhnoti ya evaṃ veda | [AB, 4, 4 3]
pra pra vas triṣṭubham iṣam arcata prārcata yo vyatīṁr aphāṇayad iti prajñātā anuṣṭubhaḥ śaṃsati tad yatheha ceha cāpathena caritvā panthānam paryaveyāt tādṛk tad yat prajñātā anuṣṭubhaḥ śaṃsati | [AB, 4, 4 4]
sa yo vyāpto gataśrīr iva manyetāvihṛtaṃ ṣoﾱaśinaṃ śaṃsayen nec chandasāṃ kṛcchrād avapadyā ity atha yaḥ pāpmānam apajighāṃsuḥ syād vihṛtaṃ ṣoﾱaśinaṃ śaṃsayed vyatiṣakta iva vai puruṣaḥ pāpmanā vyatiṣaktam evāsmai tat pāpmānaṃ śamalaṃ hanti | [AB, 4, 4 5]
apa pāpmānaṃ hate ya evaṃ veda | [AB, 4, 4 6]
ud yad bradhnasya viṣṭapam ity uttamayā paridadhāti svargo vai loko bradhnasya viṣṭapam svargam eva tal lokaṃ yajamānaṃ gamayati | [AB, 4, 4 7]
apāḥ pūrveṣāṃ harivaḥ sutānām iti yajati | [AB, 4, 4 8]
sarvebhyo vā eṣa savanebhyaḥ saṃnirmito yat ṣoﾱaśī tad yad apāḥ pūrveṣāṃ harivaḥ sutānām iti yajati pītavad vai prātaḥsavanam prātaḥsavanād evainaṃ tat saṃnirmimīte | [AB, 4, 4 9]
atho idaṃ savanaṃ kevalaṃ ta iti mādhyaṃdinaṃ vai savanaṃ kevalam mādhyaṃdinād evainaṃ tat savanāt saṃnirmimīte | [AB, 4, 4 10]
mamaddhi somam madhumantam indreti madvad vai tṛtīyasavanaṃ tṛtīyasavanād evainaṃ tat saṃnirmimīte | [AB, 4, 4 11]
satrā vṛṣañ jaṭhara ā vṛṣasveti vṛṣaṇvad vai ṣoﾱaśino rūpaṃ sarvebhyo vā eṣa savanebhyaḥ saṃnirmito yat ṣoﾱaśī tad yad apāḥ pūrveṣāṃ harivaḥ sutānām iti yajati sarvebhya evainaṃ tat savanebhyaḥ saṃnirmimīte | [AB, 4, 4 12]
sarvebhyaḥ savanebhyaḥ saṃnirmitena ṣoﾱaśinā rādhnoti ya evaṃ veda | [AB, 4, 4 13]
mahānāmnīnām pañcākṣarān upasargān upasṛjaty ekādaśākṣareṣu pādeṣu sarvebhyo vā eṣa chandobhyaḥ saṃnirmito yat ṣoﾱaśī tad yan mahānāmnīnām pañcākṣarān upasargān upasṛjaty ekādaśākṣareṣu pādeṣu sarvebhya evainaṃ tac chandobhyaḥ saṃnirmimīte | [AB, 4, 4 14]
sarvebhyaś chandobhyaḥ saṃnirmitena ṣoﾱaśinā rādhnoti ya evaṃ veda | [AB, 4, 4 15]
{AB, 4, 5}
ahar vai devā aśrayanta rātrīm asurās te samāvadvīryā evāsan na vyāvartanta so 'bravīd indraḥ kaś cāhaṃ cemān ito 'surān rātrīm anv aveṣyāva iti sa deveṣu na pratyavindad abibhayū rātres tamaso mṛtyos tasmāddhāpy etarhi naktaṃ yāvanmātram ivaivāpakramya bibheti tama iva hi rātrir mṛtyur iva | [AB, 4, 5 1]
taṃ vai chandāṃsy evānvavāyaṃs taṃ yacchandāṃsy evānvavāyaṃstasmād indraścaiva chandāṃsi ca rātrīṃ vahanti na nivicchasyate na puroruṅ na dhāyyā nānyā devatendraśca hyevachandāṃsi ca rātrīṃ vahanti | [AB, 4, 5 2]
tān vai paryāyair eva paryāyam anudanta yat paryāyaiḥ paryāyam anudanta tat paryāyāṇām paryāyatvam | [AB, 4, 5 3]
tān vai prathamenaiva paryāyeṇa pūrvarātrād anudanta madhyamena madhyarātrād uttamenāpararātrāt | [AB, 4, 5 4]
api śarvaryā anusmasīty abruvann apiśarvarāṇi khalu vā etāni chandāṃsīti ha smāhaitāni hīndraṃ rātres tamaso mṛtyor bibhyatam atyapārayaṃs tad apiśarvarāṇām apiśarvaratvam | [AB, 4, 5 5]
{AB, 4, 6}
pāntam ā vo andhasa ity andhasvatyānuṣṭubhā rātrīm pratipadyate | [AB, 4, 6 1]
ānuṣṭubhī vai rātrir etad rātrirūpam | [AB, 4, 6 2]
andhasvatyaḥ pītavatyo madvatyas triṣṭubho yājyā bhavanty abhirūpā yad yajñe 'bhirūpaṃ tat samṛddham | [AB, 4, 6 3]
prathamena paryāyeṇa stuvate prathamāny eva padāni punar ādadate yad evaiṣām aśvā gāva āsaṃs tad evaiṣāṃ tenādadate | [AB, 4, 6 4]
madhyamena paryāyeṇa stuvate madhyamāny eva padāni punar ādadate yad evaiṣām manorathā āsaṃs tad evaiṣāṃ tenādadate | [AB, 4, 6 5]
uttamena paryāyeṇa stuvata uttamāny eva padāni punar ādadate yad evaiṣāṃ vāso hiraṇyam maṇir adhyātmam āsīt tad evaiṣāṃ tenādadate | [AB, 4, 6 6]
ā dviṣato vasu datte nir enam ebhyaḥ sarvebhyo lokebhyo nudate ya evaṃ veda | [AB, 4, 6 7]
pavamānavad ahar ity āhur na rātriḥ pavamānavatī katham ubhe pavamānavatī bhavataḥ kena te samāvadbhājau bhavata iti | [AB, 4, 6 8]
yad evendrāya madvane sutam idaṃ vaso sutam andha idaṃ hy anv ojasā sutam iti stuvanti ca śaṃsanti ca tena rātriḥ pavamānavatī tenobhe pavamānavatī bhavatas tena te samāvadbhājau bhavataḥ | [AB, 4, 6 9]
pañcadaśastotram ahar ity āhur na rātriḥ pañcadaśastotrā katham ubhe pañcadaśastotre bhavataḥ kena te samāvadbhājau bhavata iti | [AB, 4, 6 10]
dvādaśa stotrāṇy apiśarvarāṇi tisṛbhir devatābhiḥ saṃdhinā rāthaṃtareṇa stuvate tena rātriḥ pañcadaśastotrā tenobhe pañcadaśastotre bhavatas tena te samāvadbhājau bhavataḥ | [AB, 4, 6 11]
parimitaṃ stuvanty aparimitam anuśaṃsati parimitaṃ vai bhūtam aparimitam bhavyam aparimitasyāvaruddhyā iti | [AB, 4, 6 12]
atiśaṃsati stotram ati vai prajātmānam ati paśavas tad yat stotram atiśaṃsati yad evāsyāty ātmānaṃ tad evāsyaitenāvarunddhe 'varunddhe | [AB, 4, 6 13]
{AB, 4, 7}
prajāpatir vai somāya rājñe duhitaram prāyacchat sūryāṃ sāvitrīṃ tasyai sarve devā varā āgacchaṃs tasyā etat sahasraṃ vahatum anvākarod yad etad āśvinam ity ācakṣate 'nāśvinaṃ haiva tad yad arvāksahasraṃ tasmāt tat sahasraṃ vaiva śaṃsed bhūyo vā | [AB, 4, 7 1]
prāśya ghṛtaṃ śaṃsed yathā ha vā idam ano vā ratho vākto vartata evaṃ haivākto vartate | [AB, 4, 7 2]
śakunir ivotpatiṣyann āhvayīta | [AB, 4, 7 3]
tasmin devā na samajānata mamedam astu mamedam astv iti te saṃjānānā abruvann ājim asyāyāmahai sa yo na ujjeṣyati tasyedam bhaviṣyatīti te 'gner evādhi gṛhapater ādityaṃ kāṣṭhām akurvata tasmād āgneyī pratipad bhavaty āśvinasyāgnir hotā gṛhapatiḥ sa rājeti | [AB, 4, 7 4]
taddhaika āhur agnim manye pitaram agnim āpim ity etayā pratipadyeta | [AB, 4, 7 5]
divi śukraṃ yajataṃ sūryasyeti prathamayaiva ṛcā kāṣṭhām āpnotīti | [AB, 4, 7 6]
tattan nādṛtyaṃ ya enaṃ tatra brūyād agnim agnim iti vai pratyapādy agnim āpatsyatīti śaśvat tathā syāt | [AB, 4, 7 7]
tasmād agnir hotā gṛhapatiḥ sa rājety etayaiva pratipadyeta gṛhapativatī prajātimatī śāntā sarvāyuḥ sarvāyutvāya | [AB, 4, 7 8]
sarvam āyur eti ya evaṃ veda | [AB, 4, 7 9]
{AB, 4, 8}
tāsāṃ vai devatānām ājiṃ dhāvantīnām abhisṛṣṭānām agnir mukham prathamaḥ pratyapadyata tam aśvināv anvāgacchatāṃ tam abrūtām apodihy āvāṃ vā idaṃ jeṣyāva iti sa tathety abravīt tasya vai mamehāpyastv iti tatheti tasmā apy atrākurutāṃ tasmād āgneyam āśvine śasyate | [AB, 4, 8 1]
tā uṣasam anvāgacchatāṃ tām abrūtām apodihy āvāṃ vā idaṃ jeṣyāva iti sā tathety abravīt tasyai vai mamehāpyastv iti tatheti tasyā apy atrākurutāṃ tasmād uṣasyam āśvine śasyate | [AB, 4, 8 2]
tāv indram anvāgacchatāṃ tam abrūtām āvāṃ vā idam maghavañ jeṣyāva iti na ha taṃ dadhṛṣatur apodihīti vaktuṃ sa tathety abravīt tasya vai mamehāpyastv iti tatheti tasmā apy atrākurutāṃ tasmād aindram āśvine śasyate | [AB, 4, 8 3]
tad aśvinā udajayatām aśvināv āśnuvātāṃ yad aśvinā udajayatām aśvināv āśnuvātāṃ tasmād etad āśvinam ity ācakṣate | [AB, 4, 8 4]
aśnute yad yat kāmayate ya evaṃ veda | [AB, 4, 8 5]
tad āhur yacchasyata āgneyaṃ śasyata uṣasyam śasyata aindram atha kasmād etad āśvinam ity ācakṣata ity aśvinau hi tad udajayatām aśvināv āśnuvātāṃ yad aśvinā udajayatām aśvināv āśnuvātāṃ tasmād etad āśvinam ity ācakṣate | [AB, 4, 8 6]
aśnute yad yat kāmayate ya evaṃ veda | [AB, 4, 8 7]
{AB, 4, 9}
aśvatarīrathenāgnir ājim adhāvat tāsām prājamāno yonim akūﾱayat tasmāt tā na vijāyante | [AB, 4, 9 1]
gobhir aruṇair uṣā ājim adhāvat tasmād uṣasy āgatāyām aruṇam ivaiva prabhāty uṣaso rūpam | [AB, 4, 9 2]
aśvarathenendra ājim adhāvat tasmāt sa uccairghoṣa upabdimān kṣatrasya rūpam aindro hi sa | [AB, 4, 9 3]
gardabharathenāśvinā udajayatām aśvināv āśnuvātāṃ yad aśvinā udajayatām aśvināv āśnuvātāṃ tasmāt sa sṛtajavo dugdhadohaḥ sarveṣām etarhi vāhanānām anāśiṣṭho retasas tv asya vīryaṃ nāharatāṃ tasmāt sa dviretā vājī | [AB, 4, 9 4]
tad āhuḥ sapta sauryāṇi chandāṃsi śaṃsed yathaivāgneyaṃ yathoṣasyaṃ yathāśvinaṃ sapta vai devalokāḥ sarveṣu devalokeṣu rādhnotīti | [AB, 4, 9 5]
tattan nādṛtyaṃ trīṇy eva śaṃset trayo vā ime trivṛto lokā eṣām eva lokānām abhijityai | [AB, 4, 9 6]
tad āhur ud u tyaṃ jātavedasam iti sauryāṇi pratipadyeteti | [AB, 4, 9 7]
tat tan nādṛtyaṃ yathaiva gatvā kāṣṭhām aparādhnuyāt tādṛk tat | [AB, 4, 9 8]
sūryo no divas pātv ity etenaiva pratipadyeta yathaiva gatvā kāṣṭhām abhipadyeta tādṛk tat | [AB, 4, 9 9]
ud u tyaṃ jātavedasam iti dvitīyaṃ śaṃsati | [AB, 4, 9 10]
citraṃ devānām ud agād anīkam iti traiṣṭubham asau vāva citraṃ devānām udeti tasmād etacchaṃsati | [AB, 4, 9 11]
namo mitrasya varuṇasya cakṣasa iti jāgataṃ tadvāśīḥpadam āśiṣam evaitenāśāsta ātmane ca yajamānāya ca | [AB, 4, 9 12]
{AB, 4, 10}
tad āhuḥ sūryo nātiśasyo bṛhatī nātiśasyā yat sūryam atiśaṃsed brahmavarcasam atipadyeta yad bṛhatīm atiśaṃset prāṇān atipadyeteti | [AB, 4, 10 1]
indra kratuṃ na ā bharety aindram pragāthaṃ śaṃsati | [AB, 4, 10 2]
śikṣā ṇo asmin puruhūta yāmani jīvā jyotir aśīmahīti | [AB, 4, 10 3]
asau vāva jyotis tena sūryaṃ nātiśaṃsati | [AB, 4, 10 4]
yad u bārhataḥ pragāthas tena bṛhatīṃ nātiśaṃsati | [AB, 4, 10 5]
abhi tvā śūra nonuma iti rāthaṃtarīṃ yoniṃ śaṃsati rāthaṃtareṇa vai saṃdhināśvināya stuvate tad yad rāthaṃtarīṃ yoniṃ śaṃsati rathaṃtarasyaiva sayonitvāya | [AB, 4, 10 6]
īśānam asya jagataḥ svardṛśam ity asau vāva svardṛk tena sūryaṃ nātiśaṃsati | [AB, 4, 10 7]
yad u bārhataḥ pragāthas tena bṛhatīṃ nātiśaṃsati | [AB, 4, 10 8]
bahavaḥ sūracakṣasa iti maitrāvaruṇam pragāthaṃ śaṃsaty ahar vai mitro rātrir varuṇa ubhe vā eṣo 'horātre ārabhate yo 'tirātram upaiti tad yan maitrāvaruṇam pragāthaṃ śaṃsaty ahorātrayor evainaṃ tat pratiṣṭhāpayati | [AB, 4, 10 9]
sūracakṣasa iti tena sūryaṃ nātiśaṃsati yad u bārhataḥ pragāthas tena bṛhatīṃ nātiśaṃsati | [AB, 4, 10 10]
mahī dyauḥ pṛthivī ca nas te hi dyāvāpṛthivī viśvaśambhuveti dyāvāpṛthivīye śaṃsati dyāvāpṛthivī vai pratiṣṭhe iyam eveha pratiṣṭhāsāv amutra tad yad dyāvāpṛthivīye śaṃsati pratiṣṭhayor evainaṃ tat pratiṣṭhāpayati | [AB, 4, 10 11]
devo devī dharmaṇā sūryaḥ śucir iti tena sūryaṃ nātiśaṃsati | [AB, 4, 10 12]
yad u gāyatrī ca jagatī ca te dve bṛhatyau tena bṛhatīṃ nātiśaṃsati | [AB, 4, 10 13]
viśvasya devī mṛcayasya janmano na yā roṣāti na grabhad iti dvipadām śaṃsati | [AB, 4, 10 14]
citaidham uktham iti ha sma vā etad ācakṣate yad etad āśvinaṃ nirṛtir ha sma pāśiny upāste yadaiva hotā paridhāsyaty atha pāśān pratimokṣyāmīti tato vā etām bṛhaspatir dvipadām apaśyan na yā roṣāti na grabhad iti tayā nirṛtyāḥ pāśinyā adharācaḥ pāśān apāsyat tad yad etāṃ dvipadāṃ hotā śaṃsati nirṛtyā eva tat pāśinyā adharācaḥ pāśān apāsyati svasty eva hotonmucyate sarvāyuḥ sarvāyutvāya | [AB, 4, 10 15]
sarvam āyur eti ya evaṃ veda | [AB, 4, 10 16]
mṛcayasya janmana ity asau vāva marcayatīva tena sūryaṃ nātiśaṃsati | [AB, 4, 10 17]
yad u dvipadā puruṣachandasaṃ sā sarvāṇi chandāṃsy abhyāptā tena bṛhatīṃ nātiśaṃsati | [AB, 4, 10 18]
{AB, 4, 11}
brāhmaṇaspatyayā paridadhāti brahma vai bṛhaspatir brahmaṇy evainaṃ tad antataḥ pratiṣṭhāpayati | [AB, 4, 11 1]
evā pitre viśvadevāya vṛṣṇa ity etayā paridadhyāt prajākāmaḥ paśukāmaḥ | [AB, 4, 11 2]
bṛhaspate suprajā vīravanta iti prajayā vai suprajā vīravān | [AB, 4, 11 3]
vayaṃ syāma patayo rayīṇām iti | [AB, 4, 11 4]
prajāvān paśumān rayimān vīravān bhavati yatraivaṃ vidvān etayā paridadhāti | [AB, 4, 11 5]
bṛhaspate ati yad aryo arhād ity etayā paridadhyāt tejaskāmo brahmavarcasakāmo 'tīva vānyān brahmavarcasam arhati | [AB, 4, 11 6]
dyumad iti dyumad iva vai brahmavarcasaṃ vibhātīti vīva vai brahmavarcasam bhāti | [AB, 4, 11 7]
yad dīdayac chavasa ṛtaprajāteti dīdāyeva vai brahmavarcasam | [AB, 4, 11 8]
tad asmāsu draviṇaṃ dhehi citram iti citram iva vai brahmavarcasam | [AB, 4, 11 9]
brahmavarcasī brahmayaśasī bhavati yatraivaṃ vidvān etayā paridadhāti | [AB, 4, 11 10]
tasmād evaṃ vidvān etayaiva paridadhyāt | [AB, 4, 11 11]
brāhmaṇaspatyā tena sūryaṃ nātiśaṃsati | [AB, 4, 11 12]
yad u triṣṭubhaṃ triḥ śaṃsati sā sarvāṇi chandāṃsy abhyāptā tena bṛhatīṃ nātiśaṃsati | [AB, 4, 11 13]
gāyatryā ca triṣṭubhā ca vaṣaṭkuryāt | [AB, 4, 11 14]
brahma vai gāyatrī vīryam triṣṭub brahmaṇaiva tad vīryaṃ saṃdadhāti | [AB, 4, 11 15]
brahmavarcasī brahmayaśasī vīryavān bhavati yatraivaṃ vidvān gāyatryā ca triṣṭubhā ca vaṣaṭkaroti | [AB, 4, 11 16]
aśvinā vāyunā yuvaṃ sudakṣobhā pibatam aśvineti | [AB, 4, 11 17]
gāyatryā ca virājā ca vaṣaṭkuryād brahma vai gāyatry annaṃ virāḍ brahmaṇaiva tad annādyaṃ saṃdadhāti | [AB, 4, 11 18]
brahmavarcasī brahmayaśasī bhavati brahmādyam annam atti yatraivaṃ vidvān gāyatryā ca virājā ca vaṣaṭkaroti | [AB, 4, 11 19]
tasmād evaṃ vidvān gāyatryā caiva virājā ca vaṣaṭkuryāt pra vām andhāṃsi madyāny asthur ubhā pibatam aśvinety etābhyām | [AB, 4, 11 20]
{AB, 4, 12}
caturviṃśam etad ahar upayanty ārambhaṇīyam | [AB, 4, 12 1]
etena vai saṃvatsaram ārabhanta etena stomāṃś ca chandāṃsi caitena sarvā devatā anārabdhaṃ vai tac chando 'nārabdhā sā devatā yad etasminn ahani nārabhante tad ārambhaṇīyasyārambhaṇīyatvam | [AB, 4, 12 2]
caturviṃśaḥ stomo bhavati tac caturviṃśasya caturviṃśatvam | [AB, 4, 12 3]
caturviṃśatir vā ardhamāsā ardhamāsaśa eva tat saṃvatsaram ārabhante | [AB, 4, 12 4]
ukthyo bhavati paśavo vā ukthāni paśūnām avaruddhyai | [AB, 4, 12 5]
tasya pañcadaśa stotrāṇi bhavanti pañcadaśa śastrāni sa māso māsaśa eva tat saṃvatsaram ārabhante | [AB, 4, 12 6]
tasya ṣaṣṭiś ca trīṇi ca śatāni stotriyās tāvanti saṃvatsarasyāhāny ahaśśa eva tat saṃvatsaram ārabhante | [AB, 4, 12 7]
agniṣṭoma etad ahaḥ syād ity āhur agniṣṭomo vai saṃvatsaro na vā etad anyo 'gniṣṭomād ahar dādhāra na vivyāceti | [AB, 4, 12 8]
sa yady agniṣṭomaḥ syād aṣṭācatvāriṃśās trayaḥ pavamānāḥ syuś caturviṃśānītarāṇi stotrāṇi tad u ṣaṣṭiś caiva trīṇi ca śatāni stotriyās tāvanti saṃvatsarasyāhāny ahaśśa eva tat saṃvatsaram ārabhante | [AB, 4, 12 9]
ukthya eva syāt paśusamṛddho yajñaḥ paśusamṛddhaṃ satraṃ sarvāṇi caturviṃśāni stotrāṇi pratyakṣāddhyetad ahaś caturviṃśaṃ tasmād ukthya eva syāt | [AB, 4, 12 10]
{AB, 4, 13}
bṛhadrathaṃtare sāmanī bhavata ete vai yajñasya nāvau sampāriṇyau yad bṛhadrathaṃtare tābhyām eva tat saṃvatsaraṃ taranti | [AB, 4, 13 1]
pādau vai bṛhadrathaṃtare śira etad ahaḥ pādābhyām eva tacchriyaṃ śiro 'bhyāyanti | [AB, 4, 13 2]
pakṣau vai bṛhadrathaṃtare śira etad ahaḥ pakṣābhyām eva tacchriyaṃ śiro 'bhyāyuvate | [AB, 4, 13 3]
te ubhe na samavasṛjye ya ubhe samavasṛjeyur yathaiva chinnā naur bandhanāt tīraṃ tīram ṛcchantī plavetaivam eva te satriṇas tīraṃ tīram ṛcchantaḥ plaveran ya ubhe samavasṛjeyuḥ | [AB, 4, 13 4]
tad yadi rathaṃtaram avasṛjeyur bṛhataivobhe anavasṛṣṭe atha yadi bṛhad avasṛjeyū rathaṃtareṇaivobhe anavasṛṣṭe | [AB, 4, 13 5]
yad vai rathaṃtaraṃ tad vairūpaṃ yad bṛhat tad vairājam yad rathaṃtaraṃ tacchākvaraṃ yad bṛhat tad raivatam evam ete ubhe anavasṛṣṭe bhavataḥ | [AB, 4, 13 6]
ye vā evaṃ vidvāṃsa etad ahar upayanty āptvā vai te 'haśśaḥ saṃvatsaram āptvārdhamāsaśa āptvā māsaśa āptvā stomāṃś ca chandāṃsi cāptvā sarvā devatās tapa eva tapyamānāḥ somapītham bhakṣayantaḥ saṃvatsaram abhiṣuṇvanta āsate | [AB, 4, 13 7]
ye vā ata ūrdhvaṃ saṃvatsaram upayanti guruṃ vai te bhāram abhinidadhate saṃ vai gurur bhāraḥ śṛṇāty atha ya enam parastāt karmabhir āptvāvastād upaiti sa vai svasti saṃvatsarasya pāram aśnute | [AB, 4, 13 8]
{AB, 4, 14}
yad vai caturviṃśaṃ tan mahāvratam bṛhaddivenātra hotā retaḥ siñcati tad ado mahāvratīyenāhnā prajanayati saṃvatsare saṃvatsare vai retaḥ siktaṃ jāyate tasmāt samānam bṛhaddivo niṣkevalyam bhavaty eṣa ha vā enam parastāt karmabhir āptvāvastād upaiti ya evaṃ vidvān etad ahar upaiti | [AB, 4, 14 1]
svasti saṃvatsarasya pāram aśnute ya evaṃ veda | [AB, 4, 14 2]
yo vai saṃvatsarasyāvāraṃ ca pāraṃ ca veda sa vai svasti saṃvatsarasya pāram aśnute 'tirātro vā asya prāyaṇīyo 'vāram udayanīyaḥ pāram | [AB, 4, 14 3]
svasti saṃvatsarasya pāram aśnute ya evaṃ veda | [AB, 4, 14 4]
yo vai saṃvatsarasyāvarodhanaṃ codrodhanaṃ ca veda sa vai svasti saṃvatsarasya pāram aśnute 'tirātro vā asya prāyaṇīyo 'varodhanam udayanīya udrodhanam | [AB, 4, 14 5]
svasti saṃvatsarasya pāram aśnute ya evaṃ veda | [AB, 4, 14 6]
yo vai saṃvatsarasya prāṇodānau veda sa vai svasti saṃvatsarasya pāram aśnute 'tirātro vā asya prāyaṇīyaḥ prāṇa udāna udayanīyaḥ | [AB, 4, 14 7]
svasti saṃvatsarasya pāram aśnute ya evaṃ veda ya evaṃ veda | [AB, 4, 14 8]
{AB, 4, 15}
jyotir gaur āyur iti stomebhir yanty ayaṃ vai loko jyotir antarikṣaṃ gaur asau loka āyuḥ | [AB, 4, 15 1]
sa evaiṣa uttaras tryahaḥ | [AB, 4, 15 2]
jyotir gaur āyur iti trīṇy ahāni gaur āyur jyotir iti trīṇi | [AB, 4, 15 3]
ayaṃ vai loko jyotir asau loko jyotis te ete jyotiṣī ubhayataḥ saṃlokete | [AB, 4, 15 4]
tenaitenobhayatojyotiṣā ṣaﾱahena yanti tad yad etenobhayatojyotiṣā ṣaﾱahena yanty anayor eva tal lokayor ubhayataḥ pratitiṣṭhanto yanty asmiṃś ca loke 'muṣmiṃś cobhayoḥ | [AB, 4, 15 5]
pariyad vā etad devacakraṃ yad abhiplavaḥ ṣaﾱahas tasya yāv abhito 'gniṣṭomau tau pradhī ye catvāro madhya ukthyās tan nabhyam | [AB, 4, 15 6]
gacchati vai vartamānena yatra kāmayate tat svasti saṃvatsarasya pāram aśnute ya evaṃ veda | [AB, 4, 15 7]
yo vai tad veda yat prathamaḥ ṣaﾱahaḥ sa vai svasti saṃvatsarasya pāram aśnute yas tad veda yad dvitīyo yas tad veda yat tṛtīyo yas tad veda yac caturtho yas tad veda yat pañcamaḥ | [AB, 4, 15 8]
{AB, 4, 16}
prathamaṃ ṣaﾱaham upayanti ṣaﾱ ahāni bhavanti ṣaḍ vā ṛtava ṛtuśa eva tat saṃvatsaram āpnuvanty ṛtuśaḥ saṃvatsare pratitiṣṭhanto yanti | [AB, 4, 16 1]
dvitīyaṃ ṣaﾱaham upayanti dvādaśāhāni bhavanti dvādaśa vai māsā māsaśa eva tat saṃvatsaram āpnuvanti māsaśaḥ saṃvatsare pratitiṣṭhanto yanti | [AB, 4, 16 2]
tṛtīyaṃ ṣaﾱaham upayanty aṣṭādaśāhāni bhavanti tāni dvedhā navānyāni navānyāni nava vai prāṇā nava svargā lokāḥ prāṇāṃś caiva tat svargāṃś ca lokān āpnuvanti prāṇeṣu caiva tat svargeṣu ca lokeṣu pratitiṣṭhanto yanti | [AB, 4, 16 3]
caturthaṃ ṣaﾱaham upayanti caturviṃśatir ahāni bhavanti caturviṃśatir vā ardhamāsā ardhamāsaśa eva tat saṃvatsaram āpnuvanty ardhamāsaśaḥ saṃvatsare pratitiṣṭhanto yanti | [AB, 4, 16 4]
pañcamaṃ ṣaﾱaham upayanti triṃśad ahāni bhavanti triṃśadakṣarā vai virāḍ virāﾱ annādyaṃ virājam eva tan māsi māsy abhisaṃpādayanto yanti | [AB, 4, 16 5]
annādyakāmāḥ khalu vai satram āsata tad yad virājam māsi māsy abhisaṃpādayanto yanty annādyam eva tan māsi māsy avarundhānā yanty asmai ca lokāyāmuṣmai cobhābhyām | [AB, 4, 16 6]
{AB, 4, 17}
gavām ayanena yanti gāvo vā ādityā ādityānām eva tad ayanena yanti | [AB, 4, 17 1]
gāvo vai satram āsata śaphāñchṛṅgāṇi siṣāsantyas tāsāṃ daśame māsi śaphāḥ śṛṅgāṇy ajāyanta tā abruvan yasmai kāmāyādīkṣāmahy āpāma tam uttiṣṭhāmeti tā yā udatiṣṭhaṃs tā etāḥ śṛṅgiṇyaḥ | [AB, 4, 17 2]
atha yāḥ samāpayiṣyāmaḥ saṃvatsaram ity āsata tāsām aśraddhayā śṛṅgāṇi prāvartanta tā etās tūparā ūrjaṃ tv asunvaṃs tasmād u tāḥ sarvān ṛtūn prāptvottaram uttiṣṭhanty ūrjaṃ hy asunvan sarvasya vai gāvaḥ premāṇaṃ sarvasya cārutāṃ gatāḥ | [AB, 4, 17 3]
sarvasya premāṇaṃ sarvasya cārutāṃ gacchati ya evaṃ veda | [AB, 4, 17 4]
ādityāś ca ha vā aṅgirasaś ca svarge loke 'spardhanta vayam pūrva eṣyāmo vayam iti te hādityāḥ pūrve svargaṃ lokaṃ jagmuḥ paścevāṅgirasaḥ ṣaṣṭyāṃ vā varṣeṣu | [AB, 4, 17 5]
yathā vā prāyaṇīyo 'tirātraś caturviṃśa ukthyaḥ sarve 'bhiplavāḥ ṣaﾱahā ākṣyanty anyāny ahāni tad ādityānām ayanam | [AB, 4, 17 6]
prāyaṇīyo 'tirātraś caturviṃśa ukthyaḥ sarve pṛṣṭhyāḥ ṣaﾱahā ākṣyanty anyāny ahāni tad aṅgirasām ayanam | [AB, 4, 17 7]
sā yathā srutir añjasāyany evam abhiplavaḥ ṣaﾱahaḥ svargasya lokasyātha yathā mahāpathaḥ paryāṇa evam pṛṣṭhyaḥ ṣaﾱahaḥ svargasya lokasya tad yad ubhābhyāṃ yanty ubhābhyāṃ vai yan na riṣyaty ubhayoḥ kāmayor upāptyai yaś cābhiplave ṣaﾱahe yaś ca pṛṣṭhye | [AB, 4, 17 8]
{AB, 4, 18}
ekaviṃśam etad ahar upayanti viṣuvantam madhye saṃvatsarasya | [AB, 4, 18 1]
etena vai devā ekaviṃśenādityaṃ svargāya lokāyodayacchan | [AB, 4, 18 2]
sa eṣa ita ekaviṃśaḥ | [AB, 4, 18 3]
tasya daśāvastād ahāni divākīrtyasya bhavanti daśa parastān madhya eṣa ekaviṃśa ubhayato virāji pratiṣṭhita ubhayato hi vā eṣa virāji pratiṣṭhitas tasmād eṣo 'ntaremāṃllokān yan na vyathate | [AB, 4, 18 4]
tasya vai devā ādityasya svargāl lokād avapātād abibhayus taṃ tribhiḥ svargair lokair avastāt pratyuttabhnuvan stomā vai trayaḥ svargā lokās tasya parāco 'tipātād abibhayus taṃ tribhiḥ svargair lokaiḥ parastāt pratyastabhnuvan stomā vai trayaḥ svargā lokās tat trayo 'vastāt saptadaśā bhavanti trayaḥ parastān madhya eṣa ekaviṃśa ubhayataḥ svarasāmabhir dhṛta ubhayato hi vā eṣa svarasāmabhir dhṛtas tasmād eṣo 'ntaremāṃllokān yan na vyathate | [AB, 4, 18 5]
tasya vai devā ādityasya svargāl lokād avapātād abibhayus tam paramaiḥ svargair lokair avastāt pratyuttabhnuvan stomā vai paramāḥ svargā lokās tasya parāco 'tipātād abibhayus tam paramaiḥ svargair lokaiḥ parastāt pratyastabhnuvan stomā vai paramāḥ svargā lokās tat trayo 'vastāt saptadaśā bhavanti trayaḥ parastāt te dvau dvau sampadya trayaś catustriṃśā bhavanti catustriṃśo vai stomānām uttamas teṣu vā eṣa etad adhyāhitas tapati teṣu hi vā eṣa etad adhyāhitas tapati | [AB, 4, 18 6]
sa vā eṣa uttaro 'smāt sarvasmād bhūtād bhaviṣyataḥ sarvam evedam atirocate yad idaṃ kiṃcottaro bhavati | [AB, 4, 18 7]
yasmād uttaro bubhūṣati tasmād uttaro bhavati ya evaṃ veda | [AB, 4, 18 8]
{AB, 4, 19}
svarasāmna upayantīme vai lokāḥ svarasāmāna imān vai lokān svarasāmabhir aspṛṇvaṃs tat svarasāmnāṃ svarasāmatvaṃ tad yat svarasāmna upayanty eṣv evainaṃ tallokeṣv ābhajanti | [AB, 4, 19 1]
teṣāṃ vai devāḥ saptadaśānām pravlayād abibhayuḥ samā iva vai stomā avigūﾱhā iveme ha na pravliyerann iti tān sarvaiḥ stomair avastāt paryārṣan sarvaiḥ pṛṣṭhaiḥ parastāt tad yad abhijit sarvastomo 'vastād bhavati viśvajit sarvapṛṣṭhaḥ parastāt tat saptadaśān ubhayataḥ paryṛṣanti dhṛtyā apravlayāya | [AB, 4, 19 2]
tasya vai devā ādityasya svargāl lokād avapātād abibhayus tam pañcabhī raśmibhir udavayan raśmayo vai divākīrtyāni mahādivākīrtyaṃ pṛṣṭham bhavati vikarṇam brahmasāma bhāsam agniṣṭomasāmobhe bṛhadrathaṃtare pavamānayor bhavatas tad ādityam pañcabhī raśmibhir udvayanti dhṛtyā anavapātāya | [AB, 4, 19 3]
udita āditye prātaranuvākam anubrūyāt sarvaṃ hy evaitad ahar divākīrtyam bhavati | [AB, 4, 19 4]
sauryam paśum anyaṅgaśvetaṃ savanīyasyopālambhyam ālabheran sūryadevatyaṃ hy etad ahaḥ | [AB, 4, 19 5]
ekaviṃśatiṃ sāmidhenīr anubrūyāt pratyakṣāddhyetad ahar ekaviṃśam | [AB, 4, 19 6]
ekapañcāśataṃ dvipañcāśataṃ vā śastvā madhye nividaṃ dadhāti tāvatīr uttarāḥ śaṃsati śatāyur vai puruṣaḥ śatavīryaḥ śatendriya āyuṣy evainaṃ tad vīrya indriye dadhāti | [AB, 4, 19 7]
{AB, 4, 20}
dūrohaṇaṃ rohati svargo vai loko dūrohaṇam | [AB, 4, 20 1]
svargam eva tal lokaṃ rohati ya evaṃ veda | [AB, 4, 20 2]
yad eva dūrohaṇam asau vai dūroho yo 'sau tapati kaścid vā atra gacchati sa yad dūrohaṇaṃ rohaty etam eva tad rohati | [AB, 4, 20 3]
haṃsavatyā rohati | [AB, 4, 20 4]
haṃsaḥ śuciṣad ity eṣa vai haṃsaḥ śuciṣat | [AB, 4, 20 5]
vasur antarikṣad ity eṣa vai vasur antarikṣasat | [AB, 4, 20 6]
hotā vediṣad ity eṣa vai hotā vediṣat | [AB, 4, 20 7]
atithir duroṇasad ity eṣa vā atithir duroṇasat | [AB, 4, 20 8]
nṛṣad ity eṣa vai nṛṣat | [AB, 4, 20 9]
varasad ity eṣa vai varasad varaṃ vā etat sadmanāṃ yasminn eṣa āsannas tapati | [AB, 4, 20 10]
ṛtasad ity eṣa vai satyasat | [AB, 4, 20 11]
vyomasad ity eṣa vai vyomasad vyoma vā etat sadmanāṃ yasminn eṣa āsannas tapati | [AB, 4, 20 12]
adbhyaḥ vai eṣā prātar udeti | [AB, 4, 20 637187_1]
apaḥ sāyam praviśati | [AB, 4, 20 637187_2]
gojā ity eṣa vai gojāḥ | [AB, 4, 20 14]
ṛtajā ity eṣa vai satyajāḥ | [AB, 4, 20 15]
adrijā ity eṣa vā adrijāḥ | [AB, 4, 20 16]
ṛtam ity eṣa vai satyam | [AB, 4, 20 17]
eṣa etāni sarvāṇy eṣā ha vā asya chandassu pratyakṣatamād iva rūpam | [AB, 4, 20 18]
tasmād yatra kva ca dūrohaṇaṃ roheddhaṃsavatyaiva rohet | [AB, 4, 20 19]
tārkṣye svargakāmasya rohet | [AB, 4, 20 20]
tārkṣyo ha vā etam pūrvo 'dhvānam aid yatrādo gāyatrī suparṇo bhūtvā somam āharat tad yathā kṣetrajñam adhvanaḥ puraetāraṃ kurvīta tādṛk tad yad eva tārkṣye 'yaṃ vai tārkṣyo yo 'yam pavata eṣa svargasya lokasyābhivoﾱhā | [AB, 4, 20 21]
tyam ū ṣu vājinaṃ devajūtam ity eṣa vai vājī devajūtaḥ | [AB, 4, 20 22]
sahāvānaṃ tarutāraṃ rathānām ity eṣa vai sahāvāṃs tarutaiṣa hīmāṃllokān sadyas tarati | [AB, 4, 20 23]
ariṣṭanemim pṛtanājam āśum ity eṣa vā ariṣṭanemiḥ pṛtanājid āśuḥ | [AB, 4, 20 24]
svastaya iti svastitām āśāste | [AB, 4, 20 25]
tārkṣyam ihā huvemeti hvayaty evainam etat | [AB, 4, 20 26]
indrasyeva rātim ājohuvānāḥ svastaya iti svastitām evāśāste | [AB, 4, 20 27]
nāvam ivā ruhemeti sam evainam etad adhirohati svargasya lokasya samaṣṭyai sampattyai saṃgatyai | [AB, 4, 20 28]
urvī na pṛthvī bahule gabhīre mā vām etau mā paretau riṣāmetīme evaitad anumantrayata ā ca parā ca meṣyan | [AB, 4, 20 29]
sadyaś cid yaḥ śavasā pañca kṛṣṭīḥ sūrya iva jyotiṣāpas tatāneti pratyakṣaṃ sūryam abhivadati | [AB, 4, 20 30]
sahasrasāḥ śatasā asya raṃhir na smā varante yuvatiṃ na śaryām ity āśiṣam evaitenāśāsta ātmane ca yajamānebhyaś ca | [AB, 4, 20 31]
{AB, 4, 21}
āhūya dūrohaṇaṃ rohati svargo vai loko dūrohaṇaṃ vāg āhāvo brahma vai vāk sa yad āhvayate tad brahmaṇāhāvena svargaṃ lokaṃ rohati | [AB, 4, 21 1]
sa pacchaḥ prathamaṃ rohatīmaṃ tal lokam āpnoty athārdharcaśo 'ntarikṣaṃ tad āpnoty atha tripadyāmuṃ tallokam āpnoty atha kevalyā tad etasmin pratitiṣṭhati ya eṣa tapati | [AB, 4, 21 2]
tripadyā pratyavarohati yathā śākhāṃ dhārayamāṇas tad amuṣmiṃlloke pratitiṣṭhaty ardharcaśo 'ntarikṣe paccho 'smiṃlloka āptvaiva tat svargaṃ lokaṃ yajamānā asmiṃlloke pratitiṣṭhanti | [AB, 4, 21 3]
atha ya ekakāmāḥ syuḥ svargakāmāḥ parāñcam eva teṣāṃ rohet te jayeyur haiva svargaṃ lokam | [AB, 4, 21 4]
na tv evāsmiṃlloke jyog iva vaseyuḥ | [AB, 4, 21 5]
mithunāni sūktāni śasyante traiṣṭubhāni ca jāgatāni ca mithunaṃ vai paśavaḥ paśavaś chandāṃsi paśūnāṃ avaruddhyai | [AB, 4, 21 6]
{AB, 4, 22}
yathā vai puruṣa evaṃ viṣuvāṃs tasya yathā dakṣiṇo 'rdha evam pūrvo 'rdho viṣuvato yathottaro 'rdha evam uttaro 'rdho viṣuvatas tasmād uttara ity ācakṣate prabāhuk sataḥ śira eva viṣuvān bidalasaṃhita iva vai puruṣas taddhāpi syūmeva madhye śīrṣṇo vijñāyate | [AB, 4, 22 1]
tad āhur viṣuvaty evaitad ahaḥ śaṃsed viṣuvān vā etad ukthānām ukthaṃ viṣuvān viṣuvān iti ha viṣuvanto bhavanti śreṣṭhatām aśnuvata iti | [AB, 4, 22 2]
tat tan nādṛtyaṃ saṃvatsara eva śaṃsed reto vā etat saṃvatsaraṃ dadhato yanti | [AB, 4, 22 3]
yāni vai purā saṃvatsarād retāṃsi jāyante yāni pañcamāsyāni yāni ṣaṇmāsyāni srīvyanti vai tāni na vai tair bhuñjate | [AB, 4, 22 4]
atha yāny eva daśamāsyāni jāyante yāni sāṃvatsarikāṇi tair bhuñjate tasmāt saṃvatsara evaitad ahaḥ śaṃset | [AB, 4, 22 5]
saṃvatsaro hy etad ahar āpnoti saṃvatsaraṃ hy etad ahar āpnuvanty eṣa ha vai saṃvatsareṇa pāpmānam apahata eṣa viṣuvatāṅgebhyo haiva māsaiḥ pāpmānam apahate śīrṣṇo viṣuvatā | [AB, 4, 22 6]
apa saṃvatsareṇa pāpmānaṃ hate 'pa viṣuvatā ya evaṃ veda | [AB, 4, 22 7]
vaiśvakarmaṇam ṛṣabhaṃ savanīyasyopālambhyam ālabheran dvirūpam ubhayata etam mahāvratīye 'hani | [AB, 4, 22 8]
indro vai vṛtraṃ hatvā viśvakarmābhavat prajāpatiḥ prajāḥ sṛṣṭvā viśvakarmābhavat saṃvatsaro viśvakarmendram eva tadātmānam prajāpatiṃ saṃvatsaraṃ viśvakarmāṇam āpnuvantīndra eva tadātmani prajāpatau saṃvatsare viśvakarmaṇy antataḥ pratitiṣṭhanti pratitiṣṭhati ya evaṃ veda ya evaṃ veda | [AB, 4, 22 9]
{AB, 4, 23}
prajāpatir akāmayata prajāyeya bhūyān syām iti sa tapo 'tapyata sa tapas taptvemaṃ dvādaśāham apaśyad ātmana evāṅgeṣu ca prāṇeṣu ca tam ātmana evāṅgebhyaś ca prāṇebhyaś ca dvādaśadhā niramimīta tam āharat tenāyajata tato vai so 'bhavad ātmanā pra prajayā paśubhir ajāyata | [AB, 4, 23 1]
bhavaty ātmanā pra prajayā paśubhir jāyate ya evaṃ veda | [AB, 4, 23 2]
so 'kāmayata kathaṃ nu gāyatryā sarvato dvādaśāham paribhūya sarvām ṛddhim ṛdhnuyām iti taṃ vai tejasaiva purastāt paryabhavac chandobhir madhyato 'kṣarair upariṣṭād gāyatryā sarvato dvādaśāham paribhūya sarvām ṛddhim ārdhnot | [AB, 4, 23 3]
sarvām ṛddhim ṛdhnoti ya evaṃ veda | [AB, 4, 23 4]
yo vai gāyatrīṃ pakṣiṇīṃ cakṣuṣmatīṃ jyotiṣmatīm bhāsvatīṃ veda gāyatryā pakṣiṇyā cakṣuṣmatyā jyotiṣmatyā bhāsvatyā svargaṃ lokam ety eṣā vai gāyatrī pakṣiṇī cakṣuṣmatī jyotiṣmatī bhāsvatī yad dvādaśāhas tasya yāv abhito 'tirātrau tau pakṣau yāv antarāgniṣṭomau te cakṣuṣī ye 'ṣṭau madhya ukthyāḥ sa ātmā | [AB, 4, 23 5]
gāyatryā pakṣiṇyā cakṣuṣmatyā jyotiṣmatyā bhāsvatyā svargaṃ lokam eti ya evaṃ veda | [AB, 4, 23 6]
{AB, 4, 24}
trayaś ca vā ete tryahā ā daśamam ahar ā dvāv atirātrau yad dvādaśāhaḥ | [AB, 4, 24 1]
dvādaśāhāni dīkṣito bhavati yajñiya eva tair bhavati | [AB, 4, 24 2]
dvādaśa rātrīr upasada upaiti śarīram eva tābhir dhūnute | [AB, 4, 24 3]
dvādaśāham prasutaḥ | [AB, 4, 24 4]
bhūtvā śarīraṃ dhūtvā śuddhaḥ pūto devatā apyeti ya evaṃ veda | [AB, 4, 24 5]
ṣaṭtriṃśadaho vā eṣa yad dvādaśāhaḥ ṣaṭtriṃśadakṣarā vai bṛhatī bṛhatyā vā etad ayanaṃ yad dvādaśāho bṛhatyā vai devā imāṃllokān āśnuvata te vai daśabhir evākṣarair imaṃ lokam āśnuvata daśabhir antarikṣam daśabhir divaṃ caturbhiś catasro diśo dvābhyām evāsmiṃlloke pratyatiṣṭhan | [AB, 4, 24 6]
pratitiṣṭhati ya evaṃ veda | [AB, 4, 24 7]
tad āhur yad anyāni chandāṃsi varṣīyāṃsi bhūyo 'kṣaratarāṇy atha kasmād etām bṛhatīty ācakṣata iti | [AB, 4, 24 8]
etayā hi devā imāṃllokān āśnuvata te vai daśabhir evākṣarair imaṃ lokam āśnuvata daśabhir antarikṣaṃ daśabhir divaṃ caturbhiś catasro diśo dvābhyām evāsmiṃlloke pratyatiṣṭhaṃs tasmād etām bṛhatīty ācakṣate | [AB, 4, 24 9]
aśnute yadyat kāmayate ya evaṃ veda | [AB, 4, 24 10]
{AB, 4, 25}
prajāpatiyajño vā eṣa yad dvādaśāhaḥ prajāpatir vā etenāgre 'yajata dvādaśāhena so 'bravīd ṛtūṃśca māsāṃśca yājayata mā dvādaśāheneti taṃ dīkṣayitvānapakramaṃ gamayitvābruvan dehi nu no 'tha tvā yājayiṣyāma iti tebhya iṣam ūrjam prāyacchat saiṣorg ṛtuṣu ca māseṣu ca nihitā dadataṃ vai te tam ayājayaṃs tasmād dadad yājyaḥ pratigṛhṇanto vai te tam ayājayaṃs tasmāt pratigṛhṇatā yājyam | [AB, 4, 25 1]
ubhaye rādhnuvanti ya evaṃ vidvāṃso yajante ca yājayanti ca | [AB, 4, 25 2]
te vā ima ṛtavaś ca māsāś ca gurava ivāmanyanta dvādaśāhe pratigṛhya te 'bruvan prajāpatiṃ yājaya no dvādaśāheneti sa tathety abravīt te vai dīkṣadhvam iti te pūrvapakṣāḥ pūrve 'dīkṣanta te pāpmānam apāhata tasmāt te diveva diveva hy apahatapāpmāno 'parapakṣā apare 'dīkṣanta te natarām pāpmānam apāhata tasmāt te tama iva tama iva hy anapahatapāpmānas tasmād evaṃ vidvān dīkṣamāṇeṣu pūrvaḥ pūrva eva didīkṣiṣeta | [AB, 4, 25 3]
apa pāpmānaṃ hate ya evaṃ veda | [AB, 4, 25 4]
sa vā ayam prajāpatiḥ saṃvatsara ṛtuṣu ca māseṣu ca pratyatiṣṭhat te vā ima ṛtavaś ca māsāś ca prajāpatāv eva saṃvatsare pratyatiṣṭhaṃs ta ete 'nyonyasmin pratiṣṭhitā evaṃ ha vāva sa ṛtviji pratitiṣṭhati yo dvādaśāhena yajate tasmād āhur na pāpaḥ puruṣo yājyo dvādaśāhena ned ayam mayi pratitiṣṭhād iti | [AB, 4, 25 5]
jyeṣṭhayajño vā eṣa yad dvādaśāhaḥ sa vai devānāṃ jyeṣṭho ya etenāgre 'yajata śreṣṭhayajño vā eṣa yad dvādaśāhaḥ sa vai devānāṃ śreṣṭho ya etenāgre 'yajata | [AB, 4, 25 6]
jyeṣṭhaḥ śreṣṭho yajeta kalyāṇīha samā bhavati na pāpaḥ puruṣo yājyo dvādaśāhena ned ayam mayi pratitiṣṭhād iti | [AB, 4, 25 7]
indrāya vai devā jyaiṣṭhyāya śraiṣṭhyāya nātiṣṭhanta so 'bravīd bṛhaspatiṃ yājaya mā dvādaśāheneti tam ayājayat tato vai tasmai devā jyaiṣṭhyāya śraiṣṭhyāyātiṣṭhanta | [AB, 4, 25 8]
tiṣṭhante 'smai svā jyaiṣṭhyāya śraiṣṭhyāya sam asmin svāḥ śreṣṭhatāyāṃ jānate ya evaṃ veda | [AB, 4, 25 9]
ūrdhvo vai prathamas tryahas tiryaṅ madhyamo 'rvāṅ uttamaḥ sa yad ūrdhvaḥ prathamas tryahas tasmād ayam agnir ūrdhva uddīpyata ūrdhvā hy etasya dig yat tiryaṅ madhyamas tasmād ayaṃ vāyus tiryaṅ pavate tiraścīr āpo vahanti tiraścī hy etasya dig yad arvāṅ uttamas tasmād asāv arvāṅ tapaty arvāṅ varṣaty arvāñci nakṣatrāṇy arvācī hy etasya dik samyañco vā ime lokāḥ samyañca ete tryahāḥ | [AB, 4, 25 10]
samyañco 'smā ime lokāḥ śriyai dīdyati ya evaṃ veda | [AB, 4, 25 11]
{AB, 4, 26}
dīkṣā vai devebhyo 'pākrāmat tāṃ vāsantikābhyām māsābhyām anvayuñjata tāṃ vāsantikābhyām māsābhyāṃ nodāpnuvaṃs tāṃ graiṣmābhyāṃ tāṃ vārṣikābhyāṃ tāṃ śāradābhyāṃ tāṃ haimantikābhyām māsābhyām anvayuñjata tāṃ haimantikābhyām māsābhyāṃ nodāpnuvaṃs tāṃ śaiśirābhyām māsābhyām anvayuñjata tāṃ śaiśirābhyām māsābhyām āpnuvan | [AB, 4, 26 1]
āpnoti yam īpsati nainaṃ dviṣann āpnoti ya evaṃ veda | [AB, 4, 26 2]
tasmād yaṃ sattriyā dīkṣopanamed etayor eva śaiśirayor māsayor āgatayor dīkṣeta sākṣād eva tad dīkṣāyām āgatāyām dīkṣate pratyakṣād dīkṣām parigṛhṇāti tasmād etayor eva śaiśirayor māsayor āgatayor ye caiva grāmyāḥ paśavo ye cāraṇyā aṇimānam eva tat paruṣimāṇaṃ niyanti dīkṣārūpam eva tad upaniplavante | [AB, 4, 26 3]
sa purastād dīkṣāyāḥ prājāpatyam paśum ālabhate | [AB, 4, 26 4]
tasya saptadaśa sāmidhenīr anubrūyāt saptadaśo vai prajāpatiḥ prajāpater āptyai | [AB, 4, 26 5]
tasyāpriyo jāmadagnyo bhavanti | [AB, 4, 26 6]
tad āhur yad anyeṣu paśuṣu yathaṛṣy āpriyo bhavanty atha kasmād asmin sarveṣāṃ jāmadagnya eveti | [AB, 4, 26 7]
sarvarūpā vai jāmadagnyaḥ sarvasamṛddhāḥ sarvarūpa eṣa paśuḥ sarvasamṛddhas tad yajjāmadagnyo bhavanti sarvarūpatāyai sarvasamṛddhyai | [AB, 4, 26 8]
tasya vāyavyaḥ paśupuroﾱāśo bhavati | [AB, 4, 26 9]
tad āhur yad anyadevatya uta paśur bhavaty atha kasmād vāyavyaḥ paśupuroﾱāśaḥ kriyata iti | [AB, 4, 26 10]
prajāpatir vai yajño yajñasyāyātayāmatāyā iti brūyād yad u vāyavyas tena prajāpater naiti vāyur hy eva prajāpatiḥ | [AB, 4, 26 11]
tad uktam ṛṣiṇā pavamānaḥ prajāpatir iti | [AB, 4, 26 12]
satram u cet saṃnyupyāgnīn yajeran sarve dīkṣeran sarve sunuyur vasantam abhyudavasyaty ūrg vai vasanta iṣam eva tad ūrjam abhyudavasyati | [AB, 4, 26 13]
{AB, 4, 27}
chandāṃsi vā anyonyasyāyatanam abhyadhyāyan gāyatrī triṣṭubhaś ca jagatyai cāyatanam abhyadhyāyat triṣṭub gāyatryai ca jagatyai ca jagatī gāyatryai ca triṣṭubhaś ca tato vā etam prajāpatir vyūﾱhachandasaṃ dvādaśāham apaśyat tam āharat tenāyajata tena sa sarvān kāmāṃś chandāṃsy agamayat | [AB, 4, 27 1]
sarvān kāmān gacchati ya evaṃ veda | [AB, 4, 27 2]
chandāṃsi vyūhaty ayātayāmatāyai | [AB, 4, 27 3]
chandāṃsy eva vyūhati tad yathādo 'śvair vānaﾱudbhir vānyair anyair aśrāntatarair aśrāntatarair upavimokaṃ yānty evam evaitac chandobhir anyair anyair aśrāntatarair aśrāntatarair upavimokaṃ svargaṃ lokam yanti yacchandāṃsi vyūhati | [AB, 4, 27 4]
imau vai lokau sahāstāṃ tau vyaitāṃ nāvarṣan na samatapat te pañcajanā na samajānata tau devāḥ samanayaṃs tau saṃyantāv etaṃ devavivāhaṃ vyavahetāṃ rathaṃtareṇaiveyam amūṃ jinvati bṛhatāsāv imām | [AB, 4, 27 5]
naudhasenaiveyam amūṃ jinvati śyaitenāsāv imāṃ dhūmenaiveyam amūṃ jinvati vṛṣṭyāsāv imāṃ devayajanam eveyam amuṣyām adadhāt paśūn asāv asyām | [AB, 4, 27 6]
etad vā iyam amuṣyāṃ devayajanam adadhād yad etaccandramasi kṛṣṇam iva | [AB, 4, 27 7]
tasmād āpūryamāṇapakṣeṣu yajanta etad evopepsantaḥ | [AB, 4, 27 8]
ūṣān asāv asyāṃ taddhāpi turaḥ kāvaṣeya uvācoṣaḥ poṣo janamejayaketi tasmāddhāpyetarhi gavyam mīmāṃsamānāḥ pṛcchanti santi tatroṣāḥ iti ūṣo hi poṣo 'sau vai loka imaṃ lokam abhiparyāvartata | [AB, 4, 27 9]
tato vai dyāvāpṛthivī abhavatāṃ na dyāvāntarikṣān nāntarikṣād bhūmiḥ | [AB, 4, 27 10]
{AB, 4, 28}
bṛhac ca vā idam agre rathaṃtaraṃ cāstāṃ vāk ca vai tan manaś cāstāṃ vāg vai rathaṃtaram mano bṛhat tad bṛhat pūrvaṃ sasṛjānaṃ rathaṃtaram atyamanyata tad rathaṃtaraṃ garbham adhatta tad vairūpam asṛjata | [AB, 4, 28 1]
te dve bhūtvā rathaṃtaraṃ ca vairūpaṃ ca bṛhad atyamanyetāṃ tad bṛhad garbham adhatta tad vairājam asṛjata | [AB, 4, 28 2]
te dve bhūtvā bṛhac ca vairājaṃ ca rathaṃtaraṃ ca vairūpam cātyamanyetāṃ tad rathaṃtaraṃ garbham adhatta tacchākvaram asṛjata | [AB, 4, 28 3]
tāni trīṇi bhūtvā rathaṃtaraṃ ca vairūpam ca śākvaraṃ ca bṛhac ca vairājaṃ cātyamanyanta tad bṛhad garbham adhatta tad raivatam asṛjata | [AB, 4, 28 4]
tāni trīṇy anyāni trīṇy anyāni ṣaṭ pṛṣṭhāny āsan | [AB, 4, 28 5]
tāni ha tarhi trīṇi chandāṃsi ṣaḍ pṛṣṭhāni na udāpnuvan | [AB, 4, 28 637276_1]
sā gāyatrī garbham adhatta | [AB, 4, 28 637276_2]
sā anuṣṭubham asṛjata | [AB, 4, 28 637276_3]
tasyai janatāyai kalpate yatraivam etāṃ chandasāṃ ca pṛṣṭhānāṃ ca kﾱptiṃ vidvān dīkṣate dīkṣate | [AB, 4, 28 7]
{AB, 4, 29}
agnir vai devatā prathamam ahar vahati trivṛt stomo rathaṃtaraṃ sāma gāyatrī chandaḥ | [AB, 4, 29 1]
yathādevatam enena yathāstomaṃ yathāsāma yathāchandasaṃ rādhnoti ya evaṃ veda | [AB, 4, 29 2]
yad vā eti ca preti ca tat prathamasyāhno rūpaṃ yad yuktavad yad rathavad yad āśumad yat pibavad yat prathame pade devatā nirucyate yad ayaṃ loko 'bhyudito yad rāthaṃtaraṃ yad gāyatraṃ yat kariṣyad etāni vai prathamasyāhno rūpāṇi | [AB, 4, 29 3]
upaprayanto adhvaram iti prathamasyāhna ājyam bhavati | [AB, 4, 29 4]
preti prathame 'hani prathamasyāhno rūpam | [AB, 4, 29 5]
vāyav ā yāhi darśateti praugam eti prathame 'hani prathamasyāhno rūpam | [AB, 4, 29 6]
ā tvā rathaṃ yathotaya idaṃ vaso sutam andha iti marutvatīyasya pratipadanucarau rathavac ca pibavac ca prathame 'hani prathamasyāhno rūpam | [AB, 4, 29 7]
indra nedīya ed ihītīndranihavaḥ pragāthaḥ prathame pade devatā nirucyate prathame 'hani prathamasyāhno rūpam | [AB, 4, 29 8]
praitu brahmaṇaspatir iti brāhmaṇaspatyaḥ preti prathame 'hani prathamasyāhno rūpam | [AB, 4, 29 9]
agnir netā tvaṃ soma kratubhiḥ pinvanty apa iti dhāyyāḥ prathameṣu padeṣu devatā nirucyante prathame 'hani prathamasyāhno rūpam | [AB, 4, 29 10]
pra vā indrāya bṛhata iti marutvatīyaḥ pragāthaḥ preti prathame 'hani prathamasyāhno rūpam | [AB, 4, 29 11]
ā yātv indro 'vasa upa na iti sūktam eti prathame 'hani prathamasyāhno rūpam | [AB, 4, 29 12]
abhi tvā śūra nonumo 'bhi tvā pūrvapītaya iti rathaṃtaram pṛṣṭham bhavati rāthaṃtare 'hani prathame 'hani prathamasyāhno rūpam | [AB, 4, 29 13]
yad vāvāna purutamam purāṣāﾱ iti dhāyyā vṛtrahendro nāmāny aprā ity eti prathame 'hani prathamasyāhno rūpam | [AB, 4, 29 14]
pibā sutasya rasina iti sāmapragāthaḥ pibavān prathame 'hani prathamasyāhno rūpam | [AB, 4, 29 15]
tyam ū ṣu vājinaṃ devajūtam iti tārkṣyam purastāt sūktasya śaṃsati svastyayanaṃ vai tārkṣyaḥ svastitāyai | [AB, 4, 29 16]
svastyayanam eva tat kurute svasti saṃvatsarasya pāram aśnute ya evaṃ veda | [AB, 4, 29 17]
{AB, 4, 30}
ā na indro dūrād ā na āsād iti sūktam eti prathame 'hani prathamasyāhno rūpam | [AB, 4, 30 1]
sampātau bhavato niṣkevalyamarutvatīyayor nividdhāne vāmadevo vā imāṃllokān apaśyat tān sampātaiḥ samapatad yat sampātaiḥ samapatat tat sampātānāṃ sampātatvaṃ tad yat sampātau prathame 'hani śaṃsati svargasya lokasya samaṣṭyai sampattyai saṃgatyai | [AB, 4, 30 2]
tat savitur vṛṇīmahe 'dyā no deva savitar iti vaiśvadevasya pratipadanucarau rāthaṃtare 'hani prathame 'hani prathamasyāhno rūpam | [AB, 4, 30 3]
yuñjate mana uta yuñjate dhiya iti sāvitraṃ yuktavat prathame 'hani prathamasyāhno rūpam | [AB, 4, 30 4]
pra dyāvā yajñaiḥ pṛthivī ṛtāvṛdheti dyāvāpṛthivīyam preti prathame 'hani prathamasyāhno rūpam | [AB, 4, 30 5]
iheha vo manasā bandhutā nara ity ārbhavaṃ yad vā eti ca preti ca tat prathamasyāhno rūpaṃ tad yat preti sarvam abhaviṣyat praiṣyann evāsmāllokād yajamānā iti tad yad iheha vo manasā bandhutā nara ity ārbhavam prathame 'hani śaṃsaty ayaṃ vai loka ihehāsminn evaināṃs tal loke ramayati | [AB, 4, 30 6]
devān huve bṛhacchravasaḥ svastaya iti vaiśvadevam prathame pade devatā nirucyante prathame 'hani prathamasyāhno rūpam | [AB, 4, 30 7]
mahāntaṃ vā ete 'dhvānam eṣyanto bhavanti ye saṃvatsaraṃ vā dvādaśāhaṃ vāsate tad yad devān huve bṛhacchravasaḥ svastaya iti vaiśvadevam prathame 'hani śaṃsati svastitāyai | [AB, 4, 30 8]
svastyayanam eva tat kurute svasti saṃvatsarasya pāram aśnute ya evaṃ veda yeṣāṃ caivaṃ vidvān etaddhotā devān huve bṛhacchravasaḥ svastaya iti vaiśvadevam prathame 'hani śaṃsati | [AB, 4, 30 9]
vaiśvānarāya pṛthupājase vipa ity āgnimārutasya pratipat prathame pade devatā nirucyate prathame 'hani prathamasyāhno rūpam | [AB, 4, 30 10]
pratvakṣaso pratavaso virapśina iti mārutam preti prathame 'hani prathamasyāhno rūpam | [AB, 4, 30 11]
jātavedase sunavāma somam iti jātavedasyām purastāt sūktasya śaṃsati svastyayanaṃ vai jātavedasyāḥ svastitāyai | [AB, 4, 30 12]
svastyayanam eva tat kurute svasti saṃvatsarasya pāram aśnute ya evaṃ veda | [AB, 4, 30 13]
pra tavyasīṃ navyasīṃ dhītim agnaya iti jātavedasyam preti prathame 'hani prathamasyāhno rūpam | [AB, 4, 30 14]
samānam āgnimārutam bhavati yac cāgniṣṭome yad vai yajñe samānaṃ kriyate tat prajā anusamananti tasmāt samānam āgnimārutam bhavati | [AB, 4, 30 15]
{AB, 4, 31}
indro vai devatā dvitīyam ahar vahati pañcadaśaḥ stomo bṛhat sāma triṣṭup chandaḥ | [AB, 4, 31 1]
yathādevatam enena yathāstomaṃ yathāsāma yathāchandasaṃ rādhnoti ya evaṃ veda | [AB, 4, 31 2]
yad vai neti na preti yat sthitaṃ tad dvitīyasyāhno rūpaṃ yad ūrdhvavad yat prativad yad antarvad yad vṛṣaṇvad yad vṛdhanvad yan madhyame pade devatā nirucyate yad antarikṣam abhyuditaṃ yad bārhataṃ yat traiṣṭubhaṃ yat kurvad etāni vai dvitīyasyāhno rūpāṇi | [AB, 4, 31 3]
agniṃ dūtaṃ vṛṇīmaha iti dvitīyasyāhna ājyam bhavati kurvad dvitīye 'hani dvitīyasyāhno rūpam | [AB, 4, 31 4]
vāyo ye te sahasriṇa iti praugaṃ sutaḥ soma ṛtāvṛdheti vṛdhanvad dvitīye 'hani dvitīyasyāhno rūpam | [AB, 4, 31 5]
viśvānarasya vas patim indra it somapā eka iti marutvatīyasya pratipadanucarau vṛdhanvaccāntarvacca dvitīye 'hani dvitīyasyāhno rūpam | [AB, 4, 31 6]
indra nedīya ed ihītyacyutaḥ pragātha ut tiṣṭha brahmaṇaspata iti brāhmaṇaspatya ūrdhvavān dvitīye 'hani dvitīyasyāhno rūpam | [AB, 4, 31 7]
agnir netā tvaṃ soma kratubhiḥ pinvanty apa iti dhāyyā acyutā | [AB, 4, 31 8]
bṛhad indrāya gāyateti marutvatīyaḥ pragātho yena jyotir ajanayann ṛtāvṛdha iti vṛdhanvān dvitīye 'hani dvitīyasyāhno rūpam | [AB, 4, 31 9]
indra somaṃ somapate pibemam iti sūktam sajoṣā rudrais tṛpad ā vṛṣasveti vṛṣaṇvad dvitīye 'hani dvitīyasyāhno rūpam | [AB, 4, 31 10]
tvām iddhi havāmahe tvaṃ hy ehi cerava iti bṛhatpṛṣṭham bhavati bārhate 'hani dvitīye 'hani dvitīyasyāhno rūpam | [AB, 4, 31 11]
yad vāvāneti dhāyyācyutā | [AB, 4, 31 12]
ubhayaṃ śṛṇavac ca na iti sāmapragātho yac cedam adya yad u ca hya āsīd iti bārhate 'hani dvitīye 'hani dvitīyasyāhno rūpam | [AB, 4, 31 13]
tyam ū ṣu vājinaṃ devajūtam iti tārkṣyo 'cyutaḥ | [AB, 4, 31 14]
{AB, 4, 32}
yā ta ūtir avamā yā parameti sūktaṃ jahi vṛṣṇyāni kṛṇuhī parāca iti vṛṣaṇvad dvitīye 'hani dvitīyasyāhno rūpam | [AB, 4, 32 1]
viśvo devasya netus tat savitur vareṇyam ā viśvadevaṃ satpatim iti vaiśvadevasya pratipadanucarau bārhate 'hani dvitīye 'hani dvitīyasyāhno rūpam | [AB, 4, 32 2]
ud u ṣya devaḥ savitā hiraṇyayeti sāvitram ūrdhvavad dvitīye 'hani dvitīyasyāhno rūpam | [AB, 4, 32 3]
te hi dyāvāpṛthivī viśvaśambhuveti dyāvāpṛthivīyaṃ sujanmanī dhiṣaṇe antar īyata ity antarvad dvitīye 'hani dvitīyasyāhno rūpam | [AB, 4, 32 4]
takṣan rathaṃ suvṛtaṃ vidmanāpasa ity ārbhavaṃ takṣan harī indravāhā vṛṣaṇvasū iti vṛṣaṇvad dvitīye 'hani dvitīyasyāhno rūpam | [AB, 4, 32 5]
yajñasya vo rathyaṃ viśpatiṃ viśām iti vaiśvadevaṃ vṛṣā ketur yajato dyām aśāyateti vṛṣaṇvad dvitīye 'hani dvitīyasyāhno rūpam | [AB, 4, 32 6]
tad u śāryātam aṅgiraso vai svargāya lokāya satram āsata te ha sma dvitīyaṃ dvitīyam evāhar āgatya muhyanti tān vā etac chāryāto mānavo dvitīye 'hani sūktam aśaṃsayat tato vai te pra yajñam ajānan pra svargaṃ lokaṃ tad yad etat sūktaṃ dvitīye 'hani śaṃsati yajñasya prajñātyai svargasya lokasyānukhyātyai | [AB, 4, 32 7]
pṛkṣasya vṛṣṇo aruṣasya nū saha ity āgnimārutasya pratipad vṛṣaṇvad dvitīye 'hani dvitīyasyāhno rūpam | [AB, 4, 32 8]
vṛṣṇe śardhāya sumakhāya vedhasa iti mārutaṃ vṛṣaṇvad dvitīye 'hani dvitīyasyāhno rūpam | [AB, 4, 32 9]
jātavedase sunavāma somam iti jātavedasyācyutā | [AB, 4, 32 10]
yajñena vardhata jātavedasam iti jātavedasyaṃ vṛdhanvad dvitīye 'hani dvitīyasyāhno rūpam ahno rūpam | [AB, 4, 32 11]
{AB, 5, 1}
viśve vai devā devatās tṛtīyam ahar vahanti saptadaśaḥ stomo vairūpaṃ sāma jagatī chandaḥ | [AB, 5, 1 1]
yathādevatam enena yathāstomaṃ yathāsāma yathāchandasaṃ rādhnoti ya evaṃ veda | [AB, 5, 1 2]
yad vai samānodarkaṃ tat tṛtīyasyāhno rūpaṃ yad aśvavad yad antavad yat punarāvṛttaṃ yat punarninṛttaṃ yad ratavad yat paryastavad yat trivad yad antarūpaṃ yad uttame pade devatā nirucyate yad asau loko 'bhyudito yad vairūpaṃ yaj jāgataṃ yat kṛtam etāni vai tṛtīyasyāhno rūpāṇi | [AB, 5, 1 3]
yukṣvā hi devahūtamāṁ aśvāṁ agne rathīr iveti tṛtīyasyāhna ājyam bhavati | [AB, 5, 1 4]
devā vai tṛtīyenāhnā svargaṃ lokam āyaṃs tān asurā rakṣāṃsy anvavārayanta te virūpā bhavata virūpā bhavateti bhavanta āyaṃs te yad virūpā bhavata virūpā bhavateti bhavanta āyaṃs tad vairūpaṃ sāmābhavat tad vairūpasya vairūpatvam | [AB, 5, 1 5]
virūpaḥ pāpmanā bhūtvā pāpmānam apahate ya evaṃ veda | [AB, 5, 1 6]
tān ha smānv evāgacchanti sam eva sṛjyante tān aśvā bhūtvā padbhir apāghnata yad aśvā bhūtvā padbhir apāghnata tad aśvānām aśvatvam | [AB, 5, 1 7]
aśnute yad yat kāmayate ya evaṃ veda | [AB, 5, 1 8]
tasmād aśvaḥ paśūnāṃ javiṣṭhas tasmād aśvaḥ pratyaṅ padā hinasti | [AB, 5, 1 9]
apa pāpmānaṃ hate ya evaṃ veda | [AB, 5, 1 10]
tasmād etad aśvavad ājyam bhavati tṛtīye 'hani tṛtīyasyāhno rūpam | [AB, 5, 1 11]
vāyav ā yāhi vītaye vāyo yāhi śivā diva indraś ca vāyav eṣāṃ sutānām ā mitre varuṇe vayam aśvināv eha gacchatam ā yāhy adribhiḥ sutaṃ sajūr viśvebhir devebhir uta naḥ priyā priyāsv ity auṣṇiham praugaṃ samānodarkaṃ tṛtīye 'hani tṛtīyasyāhno rūpam | [AB, 5, 1 12]
taṃ tam id rādhase mahe traya indrasya somā iti marutvatīyasya pratipadanucarau ninṛttavat trivat tṛtīye 'hani tṛtīyasyāhno rūpam | [AB, 5, 1 13]
indra nedīya ed ihīty acyutaḥ pragāthaḥ pra nūnam brahmaṇaspatir iti brāhmaṇaspatyo ninṛttavāṃs tṛtīye 'hani tṛtīyasyāhno rūpam | [AB, 5, 1 14]
agnir netā tvaṃ soma kratubhiḥ pinvanty āpa iti dhāyyā acyutāḥ | [AB, 5, 1 15]
nakiḥ sudāso ratham pary āsa na rīramad iti marutvatīyaḥ pragāthaḥ paryastavāṃs tṛtīye 'hani tṛtīyasyāhno rūpam | [AB, 5, 1 16]
try aryamā manuṣo devatāteti sūktaṃ trivat tṛtīye 'hani tṛtīyasyāhno rūpam | [AB, 5, 1 17]
yad dyāva indra te śataṃ yad indra yāvatas tvam iti vairūpam pṛṣṭham bhavati rāthaṃtare 'hani tṛtīye 'hani tṛtīyasyāhno rūpam | [AB, 5, 1 18]
yad vāvāneti dhāyyācyutā | [AB, 5, 1 19]
abhi tvā śūra nonuma iti rathaṃtarasya yonim anu nivartayati rāthaṃtaraṃ hy etad ahar āyatanena | [AB, 5, 1 20]
indra tridhātu śaraṇam iti sāmapragāthas trivāṃs tṛtīye 'hani tṛtīyasyāhno rūpam | [AB, 5, 1 21]
tyam ū ṣu vājinaṃ devajūtam iti tārkṣyo 'cyutaḥ | [AB, 5, 1 22]
{AB, 5, 2}
yo jāta eva prathamo manasvān iti sūktaṃ samānodarkaṃ tṛtīye 'hani tṛtīyasyāhno rūpam | [AB, 5, 2 1]
tad u sajanīyam etad vā indrasyendriyaṃ yat sajanīyam etasmin vai śasyamāna indram indriyam āviśati | [AB, 5, 2 2]
taddhāpyāhuś chandogās tṛtīye 'hani bahvṛcā indrasyendriyam śaṃsantīti | [AB, 5, 2 3]
tad u gārtsamadam etena vai gṛtsamada indrasya priyaṃ dhāmopāgacchat sa paramaṃ lokam ajayat | [AB, 5, 2 4]
upendrasya priyaṃ dhāma gacchati jayati paramaṃ lokaṃ ya evaṃ veda | [AB, 5, 2 5]
tat savitur vṛṇīmahe 'dyā no deva savitar iti vaiśvadevasya pratipadanucarau rāthaṃtare 'hani tṛtīye 'hani tṛtīyasyāhno rūpam | [AB, 5, 2 6]
tad devasya savitur vāryam mahad iti sāvitram | [AB, 5, 2 7]
anto vai mahad antas tṛtīyam ahas tṛtīye 'hani tṛtīyasyāhno rūpam | [AB, 5, 2 8]
ghṛtena dyāvāpṛthivī abhīvṛte iti dyāvāpṛthivīyaṃ ghṛtaśriyā ghṛtapṛcā ghṛtāvṛdheti punarāvṛttam punarninṛttaṃ tṛtīye 'hani tṛtīyasyāhno rūpam | [AB, 5, 2 9]
anaśvo jāto anabhīśur ukthya ity ārbhavam rathas tricakra iti trivat tṛtīye 'hani tṛtīyasyāhno rūpam | [AB, 5, 2 10]
parāvato ye didhiṣanta āpyam iti vaiśvadevam anto vai parāvato 'ntas tṛtīyam ahas tṛtīye 'hani tṛtīyasyāhno rūpam | [AB, 5, 2 11]
tad u gāyam etena vai gayaḥ plāto viśveṣāṃ devānām priyaṃ dhāmopāgacchat sa paramaṃ lokam ajayat | [AB, 5, 2 12]
upa viśveṣāṃ devānām priyaṃ dhāma gacchati jayati paramaṃ lokaṃ ya evaṃ veda | [AB, 5, 2 13]
vaiśvānarāya dhiṣaṇām ṛtāvṛdha ity āgnimārutasya pratipad anto vai dhiṣaṇāntas tṛtīyam ahas tṛtīye 'hani tṛtīyasyāhno rūpam | [AB, 5, 2 14]
dhārāvarā maruto dhṛṣṇvojasa iti mārutam bahvabhivyāhṛtyam anto vai bahv antas tṛtīyam ahas tṛtīye 'hani tṛtīyasyāhno rūpam | [AB, 5, 2 15]
jātavedase sunavāma somam iti jātavedasyācyutā | [AB, 5, 2 16]
tvam agne prathamo aṅgirā ṛṣir iti jātavedasyam purastādudarkaṃ tṛtīye 'hani tṛtīyasyāhno rūpaṃ tvaṃ tvam ity uttaraṃ tryaham abhivadati saṃtatyai | [AB, 5, 2 17]
saṃtatais tryahair avyavacchinnair yanti ya evaṃ vidvāṃso yanti | [AB, 5, 2 18]
{AB, 5, 3}
āpyante vai stomā āpyante chandāṃsi tṛtīye 'hany etad eva tata ucchiṣyate vāg ity eva tad etad akṣaraṃ tryakṣaraṃ vāg ity ekam akṣaram akṣaram iti tryakṣaram | [AB, 5, 3 1]
sa evaiṣa uttaras tryaho vāg ekaṃ gaur ekaṃ dyaur ekam | [AB, 5, 3 2]
tato vai vāg eva caturtham ahar vahati | [AB, 5, 3 3]
tad yac caturtham ahar nyūṅkhayanty etad eva tad akṣaram abhyāyacchanty etad vardhayanty etat prabibhāvayiṣanti caturthasyāhna udyatyai | [AB, 5, 3 4]
annaṃ vai nyūṅkho yadelavā abhigeṣṇāś caranty athānnādyam prajāyate tad yaccaturtham ahar nyūṅkhayanty annam eva tat prajanayanty annādyasya prajātyai tasmāccaturtham ahar jātavad bhavati | [AB, 5, 3 5]
caturakṣareṇa nyūṅkhayed ity āhuś catuṣpādā vai paśavaḥ paśūnām avaruddhyai | [AB, 5, 3 6]
tryakṣareṇa nyūṅkhayed ity āhus trayo vā ime trivṛto lokā eṣām eva lokānām abhijityai | [AB, 5, 3 7]
ekākṣareṇa nyūṅkhayed iti ha smāha lāṅgalāyano brahmā maudgalya ekākṣarā vai vāg eṣa vāva samprati nyūṅkhaṃ nyūṅkhayati ya ekākṣareṇa nyūṅkhayatīti | [AB, 5, 3 8]
dvyakṣareṇaiva nyūṅkhayet pratiṣṭhāyā eva dvipratiṣṭho vai puruṣaś catuṣpādāḥ paśavo yajamānam eva tad dvipratiṣṭhaṃ catuṣpātsu paśuṣu pratiṣṭhāpayati tasmād dvyakṣareṇaiva nyūṅkhayet | [AB, 5, 3 9]
mukhataḥ prātaranuvāke nyūṅkhayati mukhato vai prajā annam adanti mukhata eva tad annādyasya yajamānaṃ dadhāti | [AB, 5, 3 10]
madhyata ājye nyūṅkhayati madhyato vai prajā annaṃ dhinoti madhyata eva tad annādyasya yajamānaṃ dadhāti | [AB, 5, 3 11]
mukhato madhyaṃdine nyūṅkhayati mukhato vai prajā annam adanti mukhata eva tad annādyasya yajamānaṃ dadhāti | [AB, 5, 3 12]
tad ubhayato nyūṅkham parigṛhṇāti savanābhyām annādyasya parigṛhītyai | [AB, 5, 3 13]
{AB, 5, 4}
vāg vai devatā caturtham ahar vahaty ekaviṃśaḥ stomo vairājaṃ sāmānuṣṭup chando yathādevatam enena yathāstomaṃ yathāsāma yathāchandasaṃ rādhnoti ya evaṃ veda | [AB, 5, 4 1]
yad vā eti ca preti ca taccaturthasyāhno rūpaṃ yaddhyeva prathamam ahas tad etat punar yac caturthaṃ yad yuktavad yad rathavad yad āśumad yat pibavad yat prathame pade devatā nirucyate yad ayaṃ loko 'bhyudito yaj jātavad yaddhavavad yacchukravad yad vāco rūpaṃ yad vaimadaṃ yad viriphitaṃ yad vichandā yad ūnātiriktaṃ yad vairājaṃ yad ānuṣṭubhaṃ yat kariṣyad yat prathamasyāhno rūpam etāni vai caturthasyāhno rūpāṇi | [AB, 5, 4 2]
āgniṃ na svavṛktibhir iti caturthasyāhna ājyam bhavati vaimadaṃ viriphitaṃ viriphitasya ṛṣeś caturthe 'hani caturthasyāhno rūpam | [AB, 5, 4 3]
aṣṭarcam pāṅktam pāṅkto yajñaḥ pāṅktāḥ paśavaḥ paśūnām avaruddhyai | [AB, 5, 4 4]
tā u daśa jagatyo jagatprātaḥsavana eṣa tryahas tena caturthasyāhno rūpam | [AB, 5, 4 5]
tā u pañcadaśānuṣṭubha ānuṣṭubhaṃ hy etad ahas tena caturthasyāhno rūpam | [AB, 5, 4 6]
tā u viṃśatir gāyatryaḥ punaḥ prāyaṇīyaṃ hy etad ahas tena caturthasyāhno rūpam | [AB, 5, 4 7]
tad etad astutam aśastam ayātayāma sūktaṃ yajña eva sākṣāt tad yad etac caturthasyāhna ājyam bhavati yajñād eva tad yajñaṃ tanvate vācam eva tat punar upayanti saṃtatyai | [AB, 5, 4 8]
saṃtatais tryahair avyavacchinnair yanti ya evaṃ vidvāṃso yanti | [AB, 5, 4 9]
vāyo śukro ayāmi te vihi hotrā avītā vāyo śataṃ harīṇām indraś ca vāyav eṣāṃ somānām ā cikitāna sukratū ā no viśvābhir ūtibhis tyam u vo aprahaṇam apa tyaṃ vṛjinaṃ ripum ambitame nadītama ity ānuṣṭubham praugam eti ca preti ca śukravac caturthe 'hani caturthasyāhno rūpam | [AB, 5, 4 10]
taṃ tvā yajñebhir īmaha iti marutvatīyasya pratipad īmaha ity abhyāyāmyam ivaitad ahas tena caturthasyāhno rūpam | [AB, 5, 4 11]
idaṃ vaso sutam andha indra nedīya ed ihi praitu brahmaṇaspatir agnir netā tvaṃ soma kratubhiḥ pinvanty apaḥ pra va indrāya bṛhata iti prathamenāhnā samāna ātānaś caturthe 'hani caturthasyāhno rūpam | [AB, 5, 4 12]
śrudhī havam indra mā riṣaṇya iti sūktaṃ havavac caturthe 'hani caturthasyāhno rūpam | [AB, 5, 4 13]
marutvān indra vṛṣabho raṇayeti sūktam ugraṃ sahodām iha taṃ huvemeti havavac caturthe 'hani caturthasyāhno rūpam | [AB, 5, 4 14]
tad u traiṣṭubhaṃ tena pratiṣṭhitapadena savanaṃ dādhārāyatanād evaitena na pracyavate | [AB, 5, 4 15]
imaṃ nu māyinaṃ huva iti paryāso havavāṃś caturthe 'hani caturthasyāhno rūpam | [AB, 5, 4 16]
tā u gāyatryo gāyatryo vā etasya tryahasya madhyaṃdinaṃ vahanti | [AB, 5, 4 17]
tad vai tac chando vahati yasmin nividdhīyate tasmād gāyatrīṣu nividaṃ dadhāti | [AB, 5, 4 18]
pibā somam indra mandatu tvā śrudhī havaṃ vipipānasyādrer iti vairājam pṛṣṭham bhavati bārhate 'hani caturthe 'hani caturthasyāhno rūpam | [AB, 5, 4 19]
yad vāvāneti dhāyyācyutā | [AB, 5, 4 20]
tvām iddhi havāmaha iti bṛhato yonim anu nivartayati bārhataṃ hy etad ahar āyatanena | [AB, 5, 4 21]
tvam indra pratūrtiṣv iti sāmapragātho 'śastihā janiteti jātavāṃś caturthe 'hani caturthasyāhno rūpam | [AB, 5, 4 22]
tyam ū ṣu vājinaṃ devajūtam iti tārkṣyo 'cyutaḥ | [AB, 5, 4 23]
{AB, 5, 5}
kuha śruta indraḥ kasminn adyeti sūktaṃ vaimadaṃ viriphitaṃ viriphitasya ṛṣeś caturthe 'hani caturthasyāhno rūpam | [AB, 5, 5 1]
yudhmasya te vṛṣabhasya svarāja iti sūktam ugraṃ gabhīraṃ januṣābhy ugram iti jātavac caturthe 'hani caturthasyāhno rūpam | [AB, 5, 5 2]
tad u traiṣṭubhaṃ tena pratiṣṭhitapadena savanaṃ dādhārāyatanād evaitena na pracyavate | [AB, 5, 5 3]
tyam u vaḥ satrāsāham iti paryāso viśvāsu gīrṣv āyatam ity abhyāyāmyam ivaitad ahas tena caturthasyāhno rūpam | [AB, 5, 5 4]
tā u gāyatryo gāyatryo vā etasya tryahasya madhyaṃdinam vahanti tad vai tac chando vahati yasmin nividdhīyate tasmād gāyatrīṣu nividaṃ dadhāti | [AB, 5, 5 5]
viśvo devasya netus tat savitur vareṇyam ā viśvadevaṃ satpatim iti vaiśvadevasya pratipadanucarau bārhate 'hani caturthe 'hani caturthasyāhno rūpam | [AB, 5, 5 6]
ā devo yātu savitā suratna iti sāvitram eti caturthe 'hani caturthasyāhno rūpam | [AB, 5, 5 7]
pra dyāvā yajñaiḥ pṛthivī namobhir iti dyāvāpṛthivīyam preti caturthe 'hani caturthasyāhno rūpam | [AB, 5, 5 8]
pra ṛbhubhyo dūtam iva vācam iṣya ity ārbhavam preti ca vācam iṣya iti ca caturthe 'hani caturthasyāhno rūpam | [AB, 5, 5 9]
pra śukraitu devī manīṣeti vaiśvadevam preti ca śukravac ca caturthe 'hani caturthasyāhno rūpam | [AB, 5, 5 10]
tā u vichandasaḥ santi dvipadāḥ santi catuṣpadās tena caturthasyāhno rūpam | [AB, 5, 5 11]
vaiśvānarasya sumatau syāmety āgnimārutasya pratipad ito jāta iti jātavac caturthe 'hani caturthasyāhno rūpam | [AB, 5, 5 12]
ka īṃ vyaktā naraḥ sanīﾱā iti mārutaṃ nakir hy eṣāṃ janūṃṣi vedeti jātavac caturthe 'hani caturthasyāhno rūpam | [AB, 5, 5 13]
tā u vichandasaḥ santi dvipadāḥ santi catuṣpadās tena caturthasyāhno rūpam | [AB, 5, 5 14]
jātavedase sunavāma somam iti jātavedasyācyutā | [AB, 5, 5 15]
agniṃ naro dīdhitibhir araṇyor iti jātavedasyaṃ hastacyutī janayanteti jātavac caturthe 'hani caturthasyāhno rūpam | [AB, 5, 5 16]
tā u vichandasaḥ santi virājaḥ santi triṣṭubhas tena caturthasyāhno rūpam ahno rūpam | [AB, 5, 5 17]
{AB, 5, 6}
gaur vai devatā pañcamam ahar vahati triṇavaḥ stomaḥ śākvaraṃ sāma paṅktiś chando yathādevatam enena yathāstomaṃ yathāsāma yathāchandasaṃ rādhnoti ya evaṃ veda | [AB, 5, 6 1]
yad vai neti na preti yat sthitaṃ tat pañcamasyāhno rūpam | [AB, 5, 6 2]
yaddhyeva dvitīyam ahas tad etat punar yat pañcamam | [AB, 5, 6 3]
yad ūrdhvavad yat prativad yad antarvad yad vṛṣaṇvad yad vṛdhanvad yan madhyame pade devatā nirucyate yad antarikṣam abhyuditam | [AB, 5, 6 4]
yad dugdhavad yad ūdhavad yad dhenumad yat pṛśnimad yan madvad yat paśurūpaṃ yad adhyāsavad vikṣudrā iva hi paśavo yaj jāgataṃ jāgatā hi paśavo yad bārhatam bārhatā hi paśavo yat pāṅktam pāṅktā hi paśavo yad vāmaṃ vāmam hi paśavo yaddhaviṣmaddhavir hi paśavo yad vapuṣmad vapur hi paśavo yacchākvaraṃ yat pāṅktaṃ yat kurvad yad dvitīyasyāhno rūpam etāni vai pañcamasyāhno rūpāṇi | [AB, 5, 6 5]
imam ū ṣu vo atithim uṣarbudham iti pañcamasyāhna ājyam bhavati jāgatam adhyāsavat paśurūpam pañcame 'hani pañcamasyāhno rūpam | [AB, 5, 6 6]
ā no yajñaṃ divispṛśam ā no vāyo mahe tane rathena pṛthupājasā bahavaḥ sūracakṣasa imā u vāṃ diviṣṭayaḥ pibā sutasya rasino devaṃ devaṃ vo 'vase devaṃ devam bṛhad u gāyiṣe vaca iti bārhatam praugam pañcame 'hani pañcamasyāhno rūpam | [AB, 5, 6 7]
yat pāñcajanyayā viśeti marutvatīyasya pratipat pāñcajanyayeti pañcame 'hani pañcamasyāhno rūpam | [AB, 5, 6 8]
indra it somapā eka indra nedīya ed ihy ut tiṣṭha brahmaṇaspate 'gnir netā tvaṃ soma kratubhiḥ pinvanty apo bṛhad indrāya gāyateti dvitīyenāhnā samāna ātānaḥ pañcame 'hani pañcamasyāhno rūpam | [AB, 5, 6 9]
avitāsi sunvato vṛktabarhiṣa iti sūktam madvat pāṅktam pañcapadam pañcame 'hani pañcamasyāhno rūpam | [AB, 5, 6 10]
itthā hi soma in mada iti sūktam madvat pāṅktam pañcapadam pañcame 'hani pañcamasyāhno rūpam | [AB, 5, 6 11]
indra piba tubhyaṃ suto madāyeti sūktam madvat traiṣṭubhaṃ tena pratiṣṭhitapadena savanaṃ dādhārāyatanād evaitena na pracyavate | [AB, 5, 6 12]
marutvāṁ indra mīḍhva iti paryāso neti na preti pañcame 'hani pañcamasyāhno rūpam | [AB, 5, 6 13]
tā u gāyatryo gāyatryo vā etasya tryahasya madhyaṃdinaṃ vahanti tad vai tac chando vahati yasmin nividdhīyate tasmād gāyatrīṣu nividaṃ dadhāti | [AB, 5, 6 14]
{AB, 5, 7}
mahānāmnīṣv atra stuvate śākvareṇa sāmnā rāthaṃtare 'hani pañcame 'hani pañcamasyāhno rūpam | [AB, 5, 7 1]
indro vā etābhir mahān ātmānaṃ niramimīta tasmān mahānāmnyo 'tho ime vai lokā mahānāmnya ime mahāntaḥ | [AB, 5, 7 2]
imān vai lokān prajāpatiḥ sṛṣṭvedaṃ sarvam aśaknod yad idam kiṃca yad imāṃllokān prajāpatiḥ sṛṣṭvedaṃ sarvam aśaknod yad idaṃ kiṃca tac chakvaryo 'bhavaṃs tac chakvarīṇāṃ śakvarītvam | [AB, 5, 7 3]
tā ūrdhvāḥ sīmno 'bhyasṛjata yad ūrdhvāḥ sīmno 'bhyasṛjata tat simā abhavaṃs tat simānāṃ simātvam | [AB, 5, 7 4]
svādor itthā viṣūvata upa no haribhiḥ sutam indraṃ viśvā avīvṛdhann ity anurūpo vṛṣaṇvān pṛśnimān madvān vṛdhanvān pañcame 'hani pañcamasyāhno rūpam | [AB, 5, 7 5]
yad vāvāneti dhāyyācyutā | [AB, 5, 7 6]
abhi tvā śūra nonuma iti rathaṃtarasya yonim anu nivartayati rāthaṃtaraṃ hy etad ahar āyatanena | [AB, 5, 7 7]
mo ṣu tvā vāghataś caneti sāmapragātho 'dhyāsavān paśurūpam pañcame 'hani pañcamasyāhno rūpam | [AB, 5, 7 8]
tyam ū ṣu vājinaṃ devajūtam iti tārkṣyo 'cyutaḥ | [AB, 5, 7 9]
{AB, 5, 8}
predam brahma vṛtratūryeṣv āvitheti sūktam pāṅktam pañcapadam pañcame 'hani pañcamasyāhno rūpam | [AB, 5, 8 1]
indro madāya vāvṛdha iti sūktam madvat pāṅktam pañcapadam pañcame 'hani pañcamasyāhno rūpam | [AB, 5, 8 2]
satrā madāsas tava viśvajanyā iti sūktam madvat traiṣṭubhaṃ tena pratiṣṭhitapadena savanaṃ dādhārāyatanād evaitena na pracyavate | [AB, 5, 8 3]
tam indraṃ vājayāmasīti paryāsaḥ sa vṛṣā vṛṣabho bhuvad iti paśurūpam pañcame 'hani pañcamasyāhno rūpam | [AB, 5, 8 4]
tā u gāyatryo gāyatryo vā etasya tryahasya madhyaṃdinaṃ vahanti tad vai tac chando vahati yasmin nividdhīyate tasmād gāyatrīṣu nividaṃ dadhāti | [AB, 5, 8 5]
tat savitur vṛṇīmahe 'dyā no deva savitar iti vaiśvadevasya pratipadanucarau rāthaṃtare 'hani pañcame 'hani pañcamasyāhno rūpam | [AB, 5, 8 6]
ud u ṣya devaḥ savitā damūnā iti sāvitram ā dāśuṣe suvati bhūri vāmam iti vāmam paśurūpam pañcame 'hani pañcamasyāhno rūpam | [AB, 5, 8 7]
mahī dyāvāpṛthivī iha jyeṣṭhe iti dyāvāpṛthivīyaṃ ruvaddhokṣeti paśurūpam pañcame 'hani pañcamasyāhno rūpam | [AB, 5, 8 8]
ṛbhur vibhvā vāja indro no acchety ārbhavaṃ vājo vai paśavaḥ paśurūpam pañcame 'hani pañcamasyāhno rūpam | [AB, 5, 8 9]
stuṣe janaṃ suvrataṃ navyasībhir iti vaiśvadevam adhyāsavat paśurūpam pañcame 'hani pañcamasyāhno rūpam | [AB, 5, 8 10]
haviṣpāntam ajaraṃ svarvidīty āgnimārutasya pratipaddhaviṣmat pañcame 'hani pañcamasyāhno rūpam | [AB, 5, 8 11]
vapur nu tac cikituṣe cid astv iti mārutaṃ vapuṣmat pañcame 'hani pañcamasyāhno rūpam | [AB, 5, 8 12]
jātavedase sunavāma somam iti jātavedasyācyutā | [AB, 5, 8 13]
agnir hotā gṛhapatiḥ sa rājeti jātavedasyam adhyāsavat paśurūpam pañcame 'hani pañcamasyāhno rūpam | [AB, 5, 8 14]
{AB, 5, 9}
devakṣetraṃ vā etad yat ṣaṣṭham ahar devakṣetraṃ vā eta āgacchanti ye ṣaṣṭham ahar āgacchanti | [AB, 5, 9 1]
na vai devā anyonyasya gṛhe vasanti nartur ṛtor gṛhe vasatīty āhus tad yathāyatham ṛtvija ṛtuyājān yajanty asaṃpradāyaṃ tad yathartv ṛtūn kalpayanti yathāyathaṃ janatāḥ | [AB, 5, 9 2]
tad āhur nartupraiṣaiḥ preṣitavyaṃ nartupraiṣair vaṣaṭkṛtyaṃ vāg vā ṛtupraiṣā āpyate vai vāk ṣaṣṭhe 'hanīti | [AB, 5, 9 3]
yad ṛtupraiṣaiḥ preṣyeyur yad ṛtupraiṣair vaṣaṭkuryur vācam eva tad āptāṃ śrāntām ṛkṇavahīṃ vaharāviṇīm ṛccheyuḥ | [AB, 5, 9 4]
yad v ebhir na preṣyeyur yad v ebhir na vaṣaṭkuryur acyutād yajñasya cyaveran yajñāt prāṇāt prajāpateḥ paśubhyo jihmā īyuḥ | [AB, 5, 9 5]
tasmād ṛgmebhya evādhi preṣitavyam ṛgmebhyo 'dhi vaṣaṭkṛtyaṃ tan na vācam āptāṃ śrāntām ṛkṇavahīṃ vaharāviṇīm ṛcchanti nācyutād yajñasya cyavante na yajñāt prāṇāt prajāpateḥ paśubhyo jihmā yanti | [AB, 5, 9 6]
{AB, 5, 10}
pārucchepīr upadadhati pūrvayoḥ savanayoḥ purastāt prasthitayājyānāṃ rohitaṃ vai nāmaitac chando yat pārucchepam etena vā indraḥ sapta svargāṃllokān arohat | [AB, 5, 10 1]
rohati sapta svargāṃllokān ya evaṃ veda | [AB, 5, 10 2]
tad āhur yat pañcapadā eva pañcamasyāhno rūpaṃ ṣaṭpadāḥ ṣaṣṭhasyātha kasmāt saptapadāḥ ṣaṣṭhe 'hañchasyanta iti | [AB, 5, 10 3]
ṣaḍbhir eva padaiḥ ṣaṣṭham ahar āpnuvanty apacchidyevaitad ahar yat saptamaṃ tad eva saptamena padenābhyārabhya vasanti vācam eva tat punar upayanti saṃtatyai | [AB, 5, 10 4]
saṃtatais tryahair avyavacchinnair yanti ya evaṃ vidvāṃso yanti | [AB, 5, 10 5]
{AB, 5, 11}
devāsurā vā eṣu lokeṣu samayatanta te vai devāḥ ṣaṣṭhenaivāhnaibhyo lokebhyo 'surān prāṇudanta teṣāṃ yāny antarhastīnāni vasūny āsaṃs tāny ādāya samudram praupyanta ta etenaiva chandasānuhāyāntarhastīnāni vasūny ādadata tad yad etat padam punaḥpadaṃ sa evāṅkuśa āsañjanāya | [AB, 5, 11 1]
adviṣato vasu datte nir enam ebhyaḥ sarvebhyo lokebhyo nudate ya evaṃ veda | [AB, 5, 11 2]
{AB, 5, 12}
dyaur vai devatā ṣaṣṭham ahar vahati trayastriṃśaḥ stomo raivataṃ sāmātichandāś chando yathādevatam enena yathāstomaṃ yathāsāma yathāchandasaṃ rādhnoti ya evaṃ veda | [AB, 5, 12 1]
yad vai samānodarkaṃ tat ṣaṣṭhasyāhno rūpaṃ yaddhyeva tṛtīyam ahas tad etat punar yat ṣaṣṭhaṃ yad aśvavad yad antavad yat punarāvṛttaṃ yat punarninṛttaṃ yad ratavad yat paryastavad yat trivad yad antarūpaṃ yad uttame pade devatā nirucyate yad asau loko 'bhyuditaḥ | [AB, 5, 12 2]
yat pārucchepaṃ yat saptapadaṃ yan nārāśaṃsaṃ yan nābhānediṣṭhaṃ yad raivataṃ yad atichandā yat kṛtaṃ yat tṛtīyasyāhno rūpaṃ etāni vai ṣaṣṭhasyāhno rūpāṇi | [AB, 5, 12 3]
ayaṃ jāyata manuṣo dharīmaṇīti ṣaṣṭhasyāhna ājyam bhavati pārucchepam atichandāḥ saptapadaṃ ṣaṣṭhe 'hani ṣaṣṭhasyāhno rūpam | [AB, 5, 12 4]
stīrṇam barhir upa no yāhi vītaya ā vāṃ ratho niyutvān vakṣad avase suṣumā yātam adribhir yuvāṃ stomebhir devayanto aśvinā var maha indra vṛṣann indrāstu śrauṣaﾱ o ṣū ṇo agne śṛṇuhi tvam īﾱito ye devāso divy ekādaśa stheyam adadād rabhasam ṛṇacyutam iti praugam pārucchepam atichandāḥ saptapadaṃ ṣaṣṭhe 'hani ṣaṣṭhasyāhno rūpam | [AB, 5, 12 5]
sa pūrvyo mahānām iti marutvatīyasya pratipad anto vai mahad antaḥ ṣaṣṭham ahaḥ ṣaṣṭhe 'hani ṣaṣṭhasyāhno rūpam | [AB, 5, 12 6]
traya indrasya somā indra nedīya ed ihi pra nūnam brahmaṇaspatir agnir netā tvaṃ soma kratubhiḥ pinvanty apo nakiḥ sudāso ratham iti tṛtīyenāhnā samāna ātānaḥ ṣaṣṭhe 'hani ṣaṣṭhasyāhno rūpam | [AB, 5, 12 7]
yaṃ tvaṃ ratham indra medhasātaya iti sūktam pārucchepam atichandāḥ saptapadaṃ ṣaṣṭhe 'hani ṣaṣṭhasyāhno rūpam | [AB, 5, 12 8]
sa yo vṛṣā vṛṣṇyebhiḥ samokā iti sūktaṃ samānodarkaṃ ṣaṣṭhe 'hani ṣaṣṭhasyāhno rūpam | [AB, 5, 12 9]
indra marutva iha pāhi somam iti sūktaṃ tebhiḥ sākam pibatu vṛtrakhāda ity anto vai khādo 'ntaḥ ṣaṣṭham ahaḥ ṣaṣṭhe 'hani ṣaṣṭhasyāhno rūpam | [AB, 5, 12 10]
tad u traiṣṭubhaṃ tena pratiṣṭhitapadena savanaṃ dādhārāyatanād evaitena na pracyavate | [AB, 5, 12 11]
ayaṃ ha yena vā idam iti paryāsaḥ svar marutvatā jitam ity anto vai jitam antaḥ ṣaṣṭham ahaḥ ṣaṣṭhe 'hani ṣaṣṭhasyāhno rūpam | [AB, 5, 12 12]
tā u gāyatryo gāyatryo vā etasya tryahasya madhyaṃdinaṃ vahanti tad vai tac chando vahati yasmin nivid dhīyate tasmād gāyatrīṣu nividaṃ dadhāti | [AB, 5, 12 13]
revatīr naḥ sadhamāde revāṁ id revata stoteti raivatam pṛṣṭham bhavati bārhate 'hani ṣaṣṭhe 'hani ṣaṣṭhasyāhno rūpam | [AB, 5, 12 14]
yad vāvāneti dhāyyācyutā | [AB, 5, 12 15]
tvām iddhi havāmaha iti bṛhato yonim anu nivartayati bārhataṃ hy etad ahar āyatanena | [AB, 5, 12 16]
indram id devatātaya iti sāmapragātho ninṛttavān ṣaṣṭhe 'hani ṣaṣṭhasyāhno rūpam | [AB, 5, 12 17]
tyam ū ṣu vājinaṃ devajūtam iti tārkṣyo 'cyutaḥ | [AB, 5, 12 18]
{AB, 5, 13}
endra yāhy upa naḥ parāvata iti sūktam pārucchepam atichandāḥ saptapadaṃ ṣaṣṭhe 'hani ṣaṣṭhasyāhno rūpam | [AB, 5, 13 1]
pra ghā nv asya mahato mahānīti sūktaṃ samānodarkaṃ ṣaṣṭhe 'hani ṣaṣṭhasyāhno rūpam | [AB, 5, 13 2]
abhūr eko rayipate rayīṇām iti sūktaṃ ratham ā tiṣṭha tuvinṛmṇa bhīmam ity anto vai sthitam antaḥ ṣaṣṭham ahaḥ ṣaṣṭhe 'hani ṣaṣṭhasyāhno rūpam | [AB, 5, 13 3]
tad u traiṣṭubhaṃ tena pratiṣṭhitapadena savanaṃ dādhārāyatanād evaitena na pracyavate | [AB, 5, 13 4]
upa no haribhiḥ sutam iti paryāsaḥ samānodarkaḥ ṣaṣṭhe 'hani ṣaṣṭhasyāhno rūpam | [AB, 5, 13 5]
tā u gāyatryo gāyatryo vā etasya tryahasya madhyaṃdinaṃ vahanti tad vai tac chando vahati yasmin nivid dhīyate tasmād gāyatrīṣu nividaṃ dadhāti | [AB, 5, 13 6]
abhi tyaṃ devaṃ savitāram oṇyor iti vaiśvadevasya pratipad atichandāḥ ṣaṣṭhe 'hani ṣaṣṭhasyāhno rūpam | [AB, 5, 13 7]
tat savitur vareṇyaṃ doṣo āgād ity anucaro 'nto vai gatam antaḥ ṣaṣṭham ahaḥ ṣaṣṭhe 'hani ṣaṣṭhasyāhno rūpam | [AB, 5, 13 8]
ud u ṣya devaḥ savitā savāyeti sāvitraṃ śaśvattamaṃ tadapā vahnir asthād ity anto vai sthitam antaḥ ṣaṣṭham ahaḥ ṣaṣṭhe 'hani ṣaṣṭhasyāhno rūpam | [AB, 5, 13 9]
katarā pūrvā katarāparāyor iti dyāvāpṛthivīyaṃ samānodarkaṃ ṣaṣṭhe 'hani ṣaṣṭhasyāhno rūpam | [AB, 5, 13 10]
kim u śreṣṭhaḥ kiṃ yaviṣṭho na ājagann upa no vājā adhvaram ṛbhukṣā ity ārbhavaṃ nārāśaṃsaṃ trivat ṣaṣṭhe 'hani ṣaṣṭhasyāhno rūpam | [AB, 5, 13 11]
idam itthā raudraṃ gūrtavacā ye yajñena dakṣiṇayā samaktā iti vaiśvadevam | [AB, 5, 13 12]
{AB, 5, 14}
nābhānediṣṭhaṃ śaṃsati | [AB, 5, 14 1]
nābhānediṣṭhaṃ vai mānavam brahmacaryaṃ vasantam bhrātaro nirabhajan so 'bravīd etya kim mahyam abhāktety etam eva niṣṭhāvam avavaditāram ity abruvaṃs tasmāddhāpyetarhi pitaram putrā niṣṭhāvo 'vavaditety evācakṣate | [AB, 5, 14 2]
sa pitaram etyābravīt tvāṃ ha vāva mahyam tatābhākṣur iti tam pitābravīn mā putraka tad ādṛthā aṅgiraso vā ime svargāya lokāya satram āsate te ṣaṣṭhaṃ ṣaṣṭham evāhar āgatya muhyanti tān ete sūkte ṣaṣṭhe 'hani śaṃsaya teṣāṃ yat sahasraṃ satrapariveṣaṇaṃ tat te svar yanto dāsyantīti tatheti | [AB, 5, 14 3]
tān upait prati gṛbhṇīta mānavaṃ sumedhasa iti tam abruvan kiṃkāmo vadasītīdam eva vaḥ ṣaṣṭham ahaḥ prajñāpayānīty abravīd atha yad va etat sahasraṃ satrapariveṣaṇaṃ tan me svar yanto datteti tatheti tān ete sūkte ṣaṣṭhe 'hani aśaṃsayat tato vai te pra yajñam ajānan pra svargaṃ lokam | [AB, 5, 14 4]
tad yad ete sūkte ṣaṣṭhe 'hani śaṃsati yajñasya prajñātyai svargasya lokasyānukhyātyai | [AB, 5, 14 5]
taṃ svar yanto 'bruvann etat te brāhmaṇa sahasram iti tad enaṃ samākurvāṇam puruṣaḥ kṛṣṇaśavāsy uttarata upotthāyābravīn mama vā idam mama vai vāstuham iti so 'bravīn mahyaṃ vā idam adur iti tam abravīt tad vai nau tavaiva pitari praśna iti sa pitaram ait tam pitābravīn nanu te putrakādūr ity adur eva ma ity abravīt tat tu me puruṣaḥ kṛṣṇaśavāsy uttarata upodatiṣṭhan mama vā idam mama vai vāstuham ity āditeti tam pitābravīt tasyaiva putraka tat tat tu sa tubhyaṃ dāsyatīti sa punar etyābravīt tava ha vāva kila bhagava idam iti me pitāheti so 'bravīt tad ahaṃ tubhyam eva dadāmi ya eva satyam avādīr iti | [AB, 5, 14 6]
tasmād evaṃ viduṣā satyam eva vaditavyam | [AB, 5, 14 7]
sa eṣa sahasrasanir mantro yan nābhānediṣṭhaḥ | [AB, 5, 14 8]
upainaṃ sahasraṃ namati pra ṣaṣṭhenāhnā svargaṃ lokaṃ jānāti ya evaṃ veda | [AB, 5, 14 9]
{AB, 5, 15}
tāny etāni sahacarāṇy ity ācakṣate nābhānediṣṭhaṃ vālakhilyā vṛṣākapim evayāmarutaṃ tāni sahaiva śaṃset | [AB, 5, 15 1]
yad eṣām antariyāt tad yajamānasyāntariyāt | [AB, 5, 15 2]
yadi nābhānediṣṭhaṃ reto 'syāntariyād yadi vālakhilyāḥ prāṇān asyāntariyād yadi vṛṣākapim ātmānam asyāntariyād yady evayāmarutam pratiṣṭhāyā enaṃ cyāvayed daivyai ca mānuṣyai ca | [AB, 5, 15 3]
nābhānediṣṭhena eva retaḥ asiñcat | [AB, 5, 15 637520_1]
tat vālakhilyābhiḥ vyakarot | [AB, 5, 15 637520_2]
sukīrtinā kākṣīvatena yonim vyahāpayat | [AB, 5, 15 637520_3]
tasmāt jyāyān san garbhaḥ kanīyāṃsam santam yonim na hinasti | [AB, 5, 15 637520_4]
brahmaṇā hi sa kﾱptaḥ | [AB, 5, 15 637520_5]
ahaś ca kṛṣṇam ahar arjunaṃ cety āgnimārutasya pratipad ahaś cāhaś ceti punarāvṛttam punarninṛttaṃ ṣaṣṭhe 'hani ṣaṣṭhasyāhno rūpam | [AB, 5, 15 5]
madhvo vo nāma mārutaṃ yajatrā iti mārutam bahvabhivyāhṛtyam anto vai bahv antaḥ ṣaṣṭham ahaḥ ṣaṣṭhe 'hani ṣaṣṭhasyāhno rūpam | [AB, 5, 15 6]
jātavedase sunavāma somam iti jātavedasyācyutā | [AB, 5, 15 7]
sa pratnathā sahasā jāyamāna iti jātavedasyaṃ samānodarkaṃ ṣaṣṭhe 'hani ṣaṣṭhasyāhno rūpam | [AB, 5, 15 8]
dhārayan dhārayann iti śaṃsati prasraṃsād vā antasya bibhāya tad yathā punarāgrantham punarnigrantham antam badhnīyān mayūkhaṃ vāntato dhāraṇāya nihanyāt tādṛk tad yad dhārayan dhārayann iti śaṃsati saṃtatyai | [AB, 5, 15 9]
saṃtatais tryahair avyavacchinnair yanti ya evaṃ vidvāṃso yanti yanti | [AB, 5, 15 10]
{AB, 5, 16}
yad vā eti ca preti ca tat saptamasyāhno rūpam | [AB, 5, 16 1]
yaddhyeva prathamam ahas tad evaitat punar yat saptamam | [AB, 5, 16 2]
yad yuktavad yad rathavad yad āśumad yat pibavad yat prathame pade devatā nirucyate yad ayaṃ loko 'bhyuditaḥ | [AB, 5, 16 3]
yaj jātavad yad aniruktam | [AB, 5, 16 4]
yat kariṣyad yat prathamasyāhno rūpam etāni vai saptamasyāhno rūpāṇi | [AB, 5, 16 5]
samudrād ūrmir madhumāṁ ud ārad iti saptamasyāhna ājyam bhavaty aniruktam saptame 'hani saptamasyāhno rūpam | [AB, 5, 16 6]
vāg vai samudro na vai vāk kṣīyate na samudraḥ kṣīyate tad yad etat saptamasyāhna ājyam bhavati yajñād eva tad yajñaṃ tanvate vācam eva tat punar upayanti saṃtatyai | [AB, 5, 16 7]
saṃtatais tryahair avyavacchinnair yanti ya evaṃ vidvāṃso yanti | [AB, 5, 16 8]
āpyante vai stomā āpyante chandāṃsi ṣaṣṭhe 'hani tad yathaivāda ājyenāvadānāni punaḥ pratyabhighārayanty ayātayāmatāyā evam evaitat stomāṃś ca chandāṃsi ca punaḥ pratyupayanty ayātayāmatāyai yad etat saptamasyāhna ājyam bhavati | [AB, 5, 16 9]
tad u traiṣṭubhaṃ triṣṭupprātaḥsavana eṣa tryahaḥ | [AB, 5, 16 10]
ā vāyo bhūṣa śucipā upa naḥ pra yābhir yāsi dāśvāṃsam acchā no niyudbhiḥ śatinībhir adhvaraṃ pra sotā jīro adhvareṣv asthād ye vāyava indramādanāso yā vāṃ śataṃ niyuto yāḥ sahasraṃ pra yad vām mitrāvaruṇā spūrdhann ā gomatā nāsatyā rathenā no deva śavasā yāhi śuṣmin pra vo yajñeṣu devayanto arcan pra kṣodasā dhāyasā sasra eṣeti praugam eti ca preti ca saptame 'hani saptamasyāhno rūpaṃ tad u traiṣṭubhaṃ triṣṭupprātaḥsavana eṣa tryahaḥ | [AB, 5, 16 11]
ā tvā rathaṃ yathotaya idaṃ vaso sutam andha indra nedīya ed ihi praitu brahmaṇaspatir agnir netā tvaṃ soma kratubhiḥ pinvanty apaḥ pra va indrāya bṛhata iti prathamenāhnā samāna ātānaḥ saptame 'hani saptamasyāhno rūpam | [AB, 5, 16 12]
kayā śubhā savayasaḥ sanīﾱā iti sūktaṃ na jāyamāno naśate na jāta iti jātavat saptame 'hani saptamasyāhno rūpam | [AB, 5, 16 13]
tad u kayāśubhīyam etad vai saṃjñānaṃ saṃtani sūktaṃ yat kayāśubhīyam etena ha vā indro 'gastyo marutas te samajānata tad yat kayāśubhīyaṃ śaṃsati saṃjñātyā eva | [AB, 5, 16 14]
tad v āyuṣyaṃ tad yo 'sya priyaḥ syāt kuryād evāsya kayāśubhīyam | [AB, 5, 16 15]
tad u traiṣṭubhaṃ tena pratiṣṭhitapadena savanaṃ dādhārāyatanād evaitena na pracyavate | [AB, 5, 16 16]
tyaṃ su meṣam mahayā svarvidam iti sūktam atyaṃ na vājaṃ havanasyadaṃ ratham iti rathavat saptame 'hani saptamasyāhno rūpam | [AB, 5, 16 17]
tad u jāgataṃ jagatyo vā etasya tryahasya madhyaṃdinaṃ vahanti tad vai tac chando vahati yasmin nividdhīyate tasmāj jagatīṣu nividaṃ dadhāti | [AB, 5, 16 18]
mithunāni sūktāni śasyante traiṣṭubhāni ca jāgatāni ca mithunaṃ vai paśavaḥ paśavaś chandomāḥ paśūnām avaruddhyai | [AB, 5, 16 19]
tvām iddhi havāmahe tvaṃ hy ehi cerava iti bṛhatpṛṣṭham bhavati saptame 'hani | [AB, 5, 16 20]
yad eva ṣaṣṭhasyāhnas tat | [AB, 5, 16 21]
yad vai rathaṃtaraṃ tad vairūpaṃ yad bṛhat tad vairājaṃ yad rathaṃtaraṃ tacchākvaraṃ yad bṛhat tad raivatam | [AB, 5, 16 22]
tad yad bṛhatpṛṣṭham bhavati bṛhataiva tad bṛhat pratyuttabhnuvanty astomakṛntatrāya | [AB, 5, 16 23]
yad rathaṃtaraṃ syāt kṛntatraṃ syāt | [AB, 5, 16 24]
tasmād bṛhad eva kartavyam | [AB, 5, 16 25]
yad vāvāneti dhāyyācyutā | [AB, 5, 16 26]
abhi tvā śūra nonuma iti rathaṃtarasya yonim anu nivartayati rāthaṃtaraṃ hy etad ahar āyatanena | [AB, 5, 16 27]
pibā sutasya rasina iti sāmapragāthaḥ pibavān saptame 'hani saptamasyāhno rūpam | [AB, 5, 16 28]
tyam ū ṣu vājinaṃ devajūtam iti tārkṣyo 'cyutaḥ | [AB, 5, 16 29]
{AB, 5, 17}
indrasya nu vīryāṇi pra vocam iti sūktam preti saptame 'hani saptamasyāhno rūpam | [AB, 5, 17 1]
tad u traiṣṭubhaṃ tena pratiṣṭhitapadena savanaṃ dādhārāyatanād evaitena na pracyavate | [AB, 5, 17 2]
abhi tyam meṣam puruhūtam ṛgmiyam iti sūktaṃ yad vāva preti tad abhīti saptame 'hani saptamasyāhno rūpam | [AB, 5, 17 3]
tad u jāgataṃ jagatyo vā etasya tryahasya madhyaṃdinaṃ vahanti tad vai tac chando vahati yasmin nivid dhīyate tasmāj jagatīṣu nividaṃ dadhāti | [AB, 5, 17 4]
mithunāni sūktāni śasyante traiṣṭubhāni ca jāgatāni ca mithunaṃ vai paśavaḥ paśavaś chandomāḥ paśūnām avaruddhyai | [AB, 5, 17 5]
tat savitur vṛṇīmahe 'dyā no deva savitar iti vaiśvadevasya pratipadanucarau rāthaṃtare 'hani saptame 'hani saptamasyāhno rūpam | [AB, 5, 17 6]
abhi tvā deva savitar iti sāvitraṃ yad vāva preti tad abhīti saptame 'hani saptamasyāhno rūpam | [AB, 5, 17 7]
pretāṃ yajñasya śambhuveti dyāvāpṛthivīyam preti saptame 'hani saptamasyāhno rūpam | [AB, 5, 17 8]
ayaṃ devāya janmana ity ārbhavaṃ jātavat saptame 'hani saptamasyāhno rūpam | [AB, 5, 17 9]
ā yāhi vanasā saheti dvipadāḥ śaṃsati dvipād vai puruṣaś catuṣpādāḥ paśavaḥ paśavaś chandomāḥ paśūnām avaruddhyai tad yad dvipadāḥ śaṃsati yajamānam eva tad dvipratiṣṭhaṃ catuṣpātsu paśuṣu pratiṣṭhāpayati | [AB, 5, 17 10]
aibhir agne duvo gira iti vaiśvadevam eti saptame 'hani saptamasyāhno rūpam | [AB, 5, 17 11]
tāny u gāyatrāṇi gāyatratṛtīyasavana eṣa tryahaḥ | [AB, 5, 17 12]
vaiśvānaro ājījanad ity āgnimārutasya pratipaj jātavat saptame 'hani saptamasyāhno rūpam | [AB, 5, 17 13]
pra yat vas triṣṭubham iṣam iti mārutaṃ preti saptame 'hani saptamasyāhno rūpam | [AB, 5, 17 14]
jātavedase sunavāma somam iti jātavedasyācyutā | [AB, 5, 17 15]
dūtaṃ vo viśvavedasam iti jātavedasyam aniruktaṃ saptame 'hani saptamasyāhno rūpam | [AB, 5, 17 16]
tāny u gāyatrāni gāyatratṛtīyasavana eṣa tryahaḥ | [AB, 5, 17 17]
{AB, 5, 18}
yad vai neti na preti yat sthitaṃ tad aṣṭamasyāhno rūpam | [AB, 5, 18 1]
yaddhy eva dvitīyam ahas tad evaitat punar yad aṣṭamam | [AB, 5, 18 2]
yad ūrdhvavad yat prativad yad antarvad yad vṛṣaṇvad yad vṛdhanvad yan madhyame pade devatā nirucyate yad antarikṣam abhyuditam | [AB, 5, 18 3]
yad dvyagni yan mahadvad yad dvihūtavad yat punarvad yat kurvat | [AB, 5, 18 4]
yad dvitīyasyāhno rūpam etāni vā aṣṭamasyāhno rūpāṇi | [AB, 5, 18 5]
agniṃ vo devam agnibhiḥ sajoṣā ity aṣṭamasyāhna ājyam bhavati dvyagny aṣṭame 'hany aṣṭamasyāhno rūpam | [AB, 5, 18 6]
tad u traiṣṭubhaṃ triṣṭupprātaḥsavana eṣa tryahaḥ | [AB, 5, 18 7]
kuvid aṅga namasā ye vṛdhāsaḥ pīvoannāṁ rayivṛdhaḥ sumedhā ucchann uṣasaḥ sudinā ariprā uśantā dūtā na dabhāya gopā yāvat taras tanvo yāvad ojaḥ prati vāṃ sūra udite sūktair dhenuḥ pratnasya kāmyaṃ duhānā brahmā ṇā indropa yāhi vidvān ūrdhvo agniḥ sumatiṃ vasvo aśred uta syā naḥ sarasvatī juṣāṇeti praugam prativad antarvad dvihūtavad ūrdhvavad aṣṭame 'hany aṣṭamasyāhno rūpam | [AB, 5, 18 8]
tad u traiṣṭubhaṃ triṣṭupprātaḥsavana eṣa tryahaḥ | [AB, 5, 18 9]
viśvānarasya vas patim indra it somapā eka indra nedīya ed ihy uttiṣṭha brahmaṇaspate 'gnir netā tvaṃ soma kratubhiḥ pinvanty apo bṛhad indrāya gāyateti dvitīyenāhnā samāna ātāno 'ṣṭame 'hany aṣṭamasyāhno rūpam | [AB, 5, 18 10]
śaṃsā mahām indraṃ yasmin viśvā iti sūktam mahadvad aṣṭame 'hany aṣṭamasyāhno rūpam | [AB, 5, 18 11]
mahaś cit tvam indra yata etān iti sūktam mahadvad aṣṭame 'hany aṣṭamasyāhno rūpam | [AB, 5, 18 12]
pibā somam abhi yam ugra tarda iti sūktam ūrvaṃ gavyam mahi gṛṇāna indreti mahadvad aṣṭame 'hany aṣṭamasyāhno rūpam | [AB, 5, 18 13]
mahāṁ indro nṛvad ā carṣaṇiprā iti sūktam mahadvad aṣṭame 'hani aṣṭamasyāhno rūpam | [AB, 5, 18 14]
tad u traiṣṭubhaṃ tena pratiṣṭhitapadena savanaṃ dādhārāyatanād evaitena na pracyavate | [AB, 5, 18 15]
tam asya dyāvāpṛthivī sacetaseti sūktaṃ yad ait kṛṇvāno mahimānam indriyam iti mahadvad aṣṭame 'hany aṣṭamasyāhno rūpam | [AB, 5, 18 16]
tad u jāgataṃ jagatyo vā etasya tryahasya madhyaṃdinaṃ vahanti tad vai tac chando vahati yasmin nivid dhīyate tasmājjagatīṣu nividaṃ dadhāti | [AB, 5, 18 17]
mithunāni sūktāni śasyante traiṣṭubhāni ca jāgatāni ca mithunaṃ vai paśavaḥ paśavaś chandomāḥ paśūnām avaruddhyai | [AB, 5, 18 18]
mahadvanti sūktāni śasyante mahad vā antarikṣam antarikṣasyāptyai | [AB, 5, 18 19]
pañca sūktāni śasyante pañcapadā paṅktiḥ pāṅkto yajñaḥ pāṅktāḥ paśavaḥ paśavaś chandomāḥ paśūnām avaruddhyai | [AB, 5, 18 20]
abhi tvā śūra nonumo 'bhi tvā pūrvapītaya iti rathaṃtaraṃ pṛṣṭhaṃ bhavaty aṣṭame 'hani | [AB, 5, 18 21]
yad vāvāneti dhāyyācyutā | [AB, 5, 18 22]
tvām iddhi havāmaha iti bṛhato yonim anu nivartayati bārhataṃ hy etad ahar āyatanena | [AB, 5, 18 23]
ubhayaṃ śṛṇavacca na iti sāmapragātho yac cedam adya yad u ca hya āsīd iti bārhate 'hany aṣṭame 'hani aṣṭamasyāhno rūpam | [AB, 5, 18 24]
tyam ū ṣu vājinaṃ devajūtam iti tārkṣyo 'cyutaḥ | [AB, 5, 18 25]
{AB, 5, 19}
apūrvyā purutamāny asmā iti sūktam mahe vīrāya tavase turāyeti mahadvad aṣṭame 'hani aṣṭamasyāhno rūpaṃ tāṃ su te kīrtim maghavan mahitveti sūktam mahadvad aṣṭame 'hani aṣṭamasyāhno rūpaṃ tvam mahāṁ indra yo ha śuṣmair iti sūktam mahadvad aṣṭame 'hani aṣṭamasyāhno rūpaṃ tvam mahāṁ indra tubhyaṃ ha kṣā iti sūktam mahadvad aṣṭame 'hany aṣṭamasyāhno rūpam | [AB, 5, 19 1]
tad u traiṣṭubhaṃ tena pratiṣṭhitapadena savanaṃ dādhārāyatanād evaitena na pracyavate | [AB, 5, 19 2]
divaś cid asya varimā vi papratha iti sūktam indraṃ na mahneti mahadvad aṣṭame 'hani aṣṭamasyāhno rūpam | [AB, 5, 19 3]
tad u jāgataṃ jagatyo vā etasya tryahasya madhyaṃdinaṃ vahanti tad vai tacchando vahati yasmin nividdhīyate tasmājjagatīṣu nividaṃ dadhāti | [AB, 5, 19 4]
mithunāni sūktāni śasyante traiṣṭubhāni ca jāgatāni ca mithunaṃ vai paśavaḥ paśavaś chandomāḥ paśūnām avaruddhyai | [AB, 5, 19 5]
mahadvanti sūktāni śasyante mahad vā antarikṣam antarikṣasyāptyai pañca pañca sūktāni śasyante pañcapadā paṅktiḥ pāṅkto yajñaḥ pāṅktāḥ paśavaḥ paśavaś chandomāḥ paśūnām avaruddhyai | [AB, 5, 19 6]
tāni dvedhā pañcānyāni pañcānyāni daśa sampadyante sā daśinī virāﾱ annam virāﾱ annam paśavaḥ paśavaś chandomāḥ paśūnām avaruddhyai | [AB, 5, 19 7]
viśvo devasya netus tat savitur vareṇyam ā viśvadevaṃ satpatim iti vaiśvadevasya pratipadanucarau bārhate 'hani aṣṭame 'hani aṣṭamasyāhno rūpam | [AB, 5, 19 8]
hiraṇyapāṇim ūtaya iti sāvitram ūrdhvavad aṣṭame 'hany aṣṭamasyāhno rūpam | [AB, 5, 19 9]
mahī dyauḥ pṛthivī ca na iti dyāvāpṛthivīyam mahadvad aṣṭame 'hani aṣṭamasyāhno rūpam | [AB, 5, 19 10]
yuvānā pitarā punar ity ārbhavam punarvad aṣṭame 'hani aṣṭamasyāhno rūpam | [AB, 5, 19 11]
imā nu kam bhuvanā sīṣadhāmeti dvipadāḥ śaṃsati dvipād vai puruṣaś catuṣpādāḥ paśavaḥ paśavaśchandomāḥ paśūnām avaruddhyai tad yad dvipadāḥ śaṃsati yajamānam eva tad dvipratiṣṭhaṃ catuṣpātsu paśuṣu pratiṣṭhāpayati | [AB, 5, 19 12]
devānām id avo mahad iti vaiśvadevam mahadvad aṣṭame 'hany aṣṭamasyāhno rūpam | [AB, 5, 19 13]
tāny u gāyatrāṇi gāyatratṛtīyasavana eṣa tryahaḥ | [AB, 5, 19 14]
ṛtāvānaṃ vaiśvānaram ity āgnimārutasya pratipad agnir vaiśvānaro mahān iti mahadvad aṣṭame 'hanyaṣṭamasyāhno rūpam | [AB, 5, 19 15]
krīﾱaṃ vaḥ śardho mārutam iti mārutaṃ jambhe rasasya vāvṛdha iti vṛdhanvad aṣṭame 'hany aṣṭamasyāhno rūpam | [AB, 5, 19 16]
jātavedase sunavāma somam iti jātavedasyācyutā | [AB, 5, 19 17]
agne mṛﾱa mahāṁ asīti jātavedasyam mahadvad aṣṭame 'hanyaṣṭamasyāhno rūpam | [AB, 5, 19 18]
tāny u gāyatrāṇi gāyatratṛtīyasavana eṣa tryaha eṣa tryahaḥ | [AB, 5, 19 19]
{AB, 5, 20}
yad vai samānodarkaṃ tan navamasyāhno rūpam | [AB, 5, 20 1]
yaddhyeva tṛtīyam ahas tad evaitat punar yannavamam | [AB, 5, 20 2]
yad aśvavad yad antavad yat punarāvṛttaṃ yat punarninṛttaṃ yad ratavad yat paryastavad yat trivad yad antarūpaṃ yad uttame pade devatā nirucyate yad asau loko 'bhyuditaḥ | [AB, 5, 20 3]
yacchucivad yat satyavad yat kṣetivad yad gatavad yad okavat | [AB, 5, 20 4]
yat kṛtaṃ yat tṛtīyasyāhno rūpam etāni vai navamasyāhno rūpāṇi | [AB, 5, 20 5]
aganma mahā namasā yaviṣṭham iti navamasyāhna ājyaṃ bhavati gatavan navame 'hani navamasyāhno rūpam | [AB, 5, 20 6]
tad u traiṣṭubhaṃ triṣṭupprātaḥsavana eṣa tryahaḥ | [AB, 5, 20 7]
pra vīrayā śucayo dadrire te te satyena manasā dīdhyānā divi kṣayantā rajasaḥ pṛthivyām ā viśvavārāśvinā gataṃ no 'yaṃ soma indra tubhyaṃ sunva ā tu pra brahmāṇo aṅgiraso nakṣanta sarasvatīṃ devayanto havanta ā no divo bṛhataḥ parvatād ā sarasvaty abhi no neṣi vasya iti praugaṃ śucivat satyavat kṣetivad gatavad okavan navame 'hani navamasyāhno rūpam | [AB, 5, 20 8]
tad u traiṣṭubhaṃ triṣṭupprātaḥsavana eṣa tryahaḥ | [AB, 5, 20 9]
taṃ tam id rādhase mahe traya indrasya somā indra nedīya ed ihi pra nūnam brahmaṇaspatir agnir netā tvaṃ soma kratubhiḥ pinvanty apo nakiḥ sudāso ratham iti tṛtīyenāhnā samāna ātāno navame 'hani navamasyāhno rūpam | [AB, 5, 20 10]
indraḥ svāhā pibatu yasya soma iti sūktam anto vai svāhākāro 'nto navamam ahar navame 'hani navamasyāhno rūpam | [AB, 5, 20 11]
gāyat sāma nabhanyaṃ yathā ver iti sūktam arcāma tad vāvṛdhānaṃ svarvad ity anto vai svar anto navamam ahar navame 'hani navamasyāhno rūpam | [AB, 5, 20 12]
tiṣṭhā harī ratha ā yujyamāneti sūktam anto vai sthitam anto navamam ahar navame 'hani navamasyāhno rūpam | [AB, 5, 20 13]
imā u tvā purutamasya kāror iti sūktaṃ dhiyo ratheṣṭhām ity anto vai sthitam anto navamam ahar navame 'hani navamasyāhno rūpam | [AB, 5, 20 14]
tad u traiṣṭubhaṃ tena pratiṣṭhitapadena savanaṃ dādhārāyatanād evaitena na pracyavate | [AB, 5, 20 15]
pra mandine pitumad arcatā vaca iti sūktaṃ samānodarkaṃ navame 'hani navamasyāhno rūpam | [AB, 5, 20 16]
tad u jāgataṃ jagatyo vā etasya tryahasya madhyaṃdinaṃ vahanti tad vai tac chando vahati yasmin nividdhīyate tasmāj jagatīṣu nividaṃ dadhāti | [AB, 5, 20 17]
mithunāni sūktāni śasyante traiṣṭubhāni ca jāgatāni ca mithunaṃ vai paśavaḥ paśavaś chandomāḥ paśūnām avaruddhyai | [AB, 5, 20 18]
pañca sūktāni śasyante pañcapadā paṅktiḥ pāṅkto yajñaḥ pāṅktāḥ paśavaḥ paśavaś chandomāḥ paśūnām avaruddhyai | [AB, 5, 20 19]
tvām iddhi havāmahe tvaṃ hy ehi cerava iti bṛhatpṛṣṭham bhavati navame 'hani | [AB, 5, 20 20]
yad vāvāneti dhāyyācyutābhi tvā śūra nonuma iti rathaṃtarasya yonim anu nivartayati rāthaṃtaraṃ hy etad ahar āyatanenendra tridhātu śaraṇam iti sāmapragāthas trivān navame 'hani navamasyāhno rūpaṃ tyam ū ṣu vājinaṃ devajūtam iti tārkṣyo 'cyutaḥ | [AB, 5, 20 21]
{AB, 5, 21}
saṃ ca tve jagmur gira indra pūrvīr iti sūktaṃ gatavan navame 'hani navamasyāhno rūpam | [AB, 5, 21 1]
kadā bhuvan rathakṣayāṇi brahmeti sūktaṃ kṣetivad antarūpaṃ kṣetīva vā antaṃ gatvā navame 'hani navamasyāhno rūpam | [AB, 5, 21 2]
ā satyo yātu maghavāṁ ṛjīṣīti sūktaṃ satyavan navame 'hani navamasyāhno rūpam | [AB, 5, 21 3]
tat ta indriyam paramam parācair iti sūktam anto vai paramam anto navamam ahar navame 'hani navamasyāhno rūpam | [AB, 5, 21 4]
tad u traiṣṭubham tena pratiṣṭhitapadena savanaṃ dādhārāyatanād evaitena na pracyavate | [AB, 5, 21 5]
aham bhuvaṃ vasunaḥ pūrvyas patir iti sūktam ahaṃ dhanāni saṃjayāmi śaśvata ity anto vai jitam anto navamam ahar navame 'hani navamasyāhno rūpam | [AB, 5, 21 6]
tad u jāgataṃ jagatyo vā etasya tryahasya madhyaṃdinaṃ vahanti tad vai tac chando vahati yasmin nivid dhīyate tasmājjagatīṣu nividaṃ dadhāti | [AB, 5, 21 7]
mithunāni sūktāni śasyante traiṣṭubhāni ca jāgatāni ca mithunaṃ vai paśavaḥ paśavaś chandomāḥ paśūnām avaruddhyai pañca pañca sūktāni śasyante pañcapadā paṅktiḥ pāṅkto yajñaḥ pāṅktāḥ paśavaḥ paśavaś chandomāḥ paśūnām avaruddhyai tāni dvedhā pañcānyāni pañcānyāni daśa sampadyante sā daśinī virāﾱ annam virāﾱ annaṃ paśavaḥ paśavaś chandomāḥ paśūnām avaruddhyai | [AB, 5, 21 8]
tat savitur vṛṇīmahe 'dyā no deva savitar iti vaiśvadevasya pratipadanucarau rāthaṃtare 'hani navame 'hani navamasyāhno rūpam | [AB, 5, 21 9]
doṣo āgād iti sāvitram anto vai gatam anto navamam ahar navame 'hani navamasyāhno rūpam | [AB, 5, 21 10]
pra vām mahi dyavī abhīti dyāvāpṛthivīyaṃ śucī upa praśastaya iti śucivan navame 'hani navamasyāhno rūpam | [AB, 5, 21 11]
indra iṣe dadātu nas te no ratnāni dhattanety ārbhavaṃ trir ā sāptāni sunvata iti trivan navame 'hani navamasyāhno rūpam | [AB, 5, 21 12]
babhrur eko viṣuṇaḥ sūnaro yuveti dvipadāḥ śaṃsati dvipād vai puruṣaś catuṣpādāḥ paśavaḥ paśavaś chandomāḥ paśūnām avaruddhyai tad yad dvipadāḥ śaṃsati yajamānam eva tad dvipratiṣṭhaṃ catuṣpātsu paśuṣu pratiṣṭhāpayati | [AB, 5, 21 13]
ye triṃśati trayas para iti vaiśvadevaṃ trivan navame 'hani navamasyāhno rūpam | [AB, 5, 21 14]
tāny u gāyatrāṇi gāyatratṛtīyasavana eṣa tryahaḥ | [AB, 5, 21 15]
vaiśvānaro na ūtaya ity āgnimārutasya pratipad ā pra yātu parāvata ity anto vai parāvato 'nto navamam ahar navame 'hani navamasyāhno rūpam | [AB, 5, 21 16]
maruto yasya hi kṣaya iti mārutaṃ kṣetivad antarūpaṃ kṣetīva vā antaṃ gatvā navame 'hani navamasyāhno rūpam | [AB, 5, 21 17]
jātavedase sunavāma somam iti jātavedasyācyutā | [AB, 5, 21 18]
prāgnaye vācam īrayeti jātavedasyaṃ samānodarkaṃ navame 'hani navamasyāhno rūpam | [AB, 5, 21 19]
sa naḥ parṣad ati dviṣaḥ sa naḥ parṣad ati dviṣa iti śaṃsati bahu vā etasmin navarātre kiṃca kiṃca vāraṇaṃ kriyate śāntyā eva tad yat sa naḥ parṣad ati dviṣaḥ sa naḥ parṣad ati dviṣa iti śaṃsati sarvasmād evaināṃs tad enasaḥ pramuñcati | [AB, 5, 21 20]
tāny u gāyatrāṇi gāyatratṛtīyasavana eṣa tryahaḥ | [AB, 5, 21 21]
{AB, 5, 22}
pṛṣṭhyaṃ ṣaﾱaham upayanti yathā vai mukham evam pṛṣṭhyaḥ ṣaﾱahas tad yathāntaram mukhasya jihvā tālu dantā evaṃ chandomā atha yenaiva vācaṃ vyākaroti yena svādu cāsvādu ca vijānāti tad daśamam ahaḥ | [AB, 5, 22 1]
yathā vai nāsike evam pṛṣṭhyaḥ ṣaﾱahas tad yathāntaram nāsikayor evaṃ chandomā atha yenaiva gandhān vijānāti tad daśamam ahaḥ | [AB, 5, 22 2]
yathā vā akṣy evam pṛṣṭhyaḥ ṣaﾱahas tad yathāntaram akṣṇaḥ kṛṣṇam evaṃ chandomā atha yaiva kanīnikā yena paśyati tad daśamam ahaḥ | [AB, 5, 22 3]
yathā vai karṇa evam pṛṣṭhyaḥ ṣaﾱahas tad yathāntaraṃ karṇasyaivaṃ chandomā atha yenaiva śṛṇoti tad daśamam ahaḥ | [AB, 5, 22 4]
śrīr vai daśamam ahaḥ śriyaṃ vā eta āgacchanti ye daśamam ahar āgacchanti tasmād daśamam ahar avivākyam bhavati mā śriyo 'vavādiṣmeti duravavadaṃ hi śreyasaḥ | [AB, 5, 22 5]
te tataḥ sarpanti | [AB, 5, 22 6]
te mārjayante | [AB, 5, 22 7]
te patnīśālāṃ samprapadyante | [AB, 5, 22 8]
teṣāṃ ya etām āhutiṃ vidyāt sa brūyāt samanvārabhadhvam iti sa juhuyāt | [AB, 5, 22 9]
iha rameha ramadhvam iha dhṛtir iha svadhṛtir agne vāṭ svāhā vāﾱ iti | [AB, 5, 22 10]
sa yad iha ramety āhāsminn evaināṃs tal loke ramayatīha ramadhvam iti yad āha prajām evaiṣu tad ramayatīha dhṛtir iha svadhṛtir iti yad āha prajāṃ caiva tad vācaṃ ca yajamāneṣu dadhāty agne vāﾱ iti rathaṃtaram svāhā vāﾱ iti bṛhat | [AB, 5, 22 11]
devānāṃ vā etan mithunaṃ yad bṛhadrathaṃtare devānām eva tan mithunena mithunam avarundhate devānām mithunena mithunam prajāyante prajātyai | [AB, 5, 22 12]
prajāyate prajayā paśubhir ya evaṃ veda | [AB, 5, 22 13]
te tataḥ sarpanti te mārjayante ta āgnīdhraṃ samprapadyante teṣāṃ ya etām āhutiṃ vidyāt sa brūyāt samanvārabhadhvam iti sa juhuyāt | [AB, 5, 22 14]
upasṛjan dharuṇam mātaraṃ dharuṇo dhayan rāyas poṣam iṣam ūrjam asmāsu dīdharat svāheti | [AB, 5, 22 15]
rāyas poṣam iṣam ūrjam avarunddha ātmane ca yajamānebhyaś ca yatraivaṃ vidvān etām āhutiṃ juhoti | [AB, 5, 22 16]
{AB, 5, 23}
te tataḥ sarpanti te sadaḥ samprapadyante yathāyatham anya ṛtvijo vyutsarpanti saṃsarpanty udgātāras te sarparājñyā ṛkṣu stuvate | [AB, 5, 23 1]
iyaṃ vai sarparājñīyaṃ hi sarpato rājñīyaṃ vā alomikevāgra āsīt saitam mantram apaśyad āyaṃ gauḥ pṛśnir akramīd iti tām ayam pṛśnir varṇa āviśan nānārūpo yaṃ yaṃ kāmam akāmayata yad idaṃ kiṃcauṣadhayo vanaspatayaḥ sarvāṇi rūpāṇi | [AB, 5, 23 2]
pṛśnir enaṃ varṇa āviśati nānārūpo yaṃ yaṃ kāmaṃ kāmayate ya evaṃ veda | [AB, 5, 23 3]
manasā prastauti manasodgāyati manasā pratiharati vācā śaṃsati | [AB, 5, 23 4]
vāk ca vai manaś ca devānām mithunaṃ devānām eva tan mithunena mithunam avarundhate devānām mithunena mithunam prajāyante prajātyai prajāyate prajayā paśubhir ya evaṃ veda | [AB, 5, 23 5]
atha caturhotṝn hotā vyācaṣṭe tad eva tat stutam anuśaṃsati | [AB, 5, 23 6]
devānāṃ vā etad yajñiyaṃ guhyaṃ nāma yac caturhotāras tad yac caturhotṝn hotā vyācaṣṭe devānām eva tad yajñiyaṃ guhyaṃ nāma prakāśaṃ gamayati tad enam prakāśaṃ gatam prakāśam gamayati | [AB, 5, 23 7]
gacchati prakāśaṃ ya evaṃ veda | [AB, 5, 23 8]
yam brāhmaṇam anūcānaṃ yaśo narcched iti ha smāhāraṇyam paretya darbhastambān udgrathya dakṣiṇato brahmāṇam upaveśya caturhotṝn vyācakṣīta | [AB, 5, 23 9]
devānāṃ vā etad yajñiyaṃ guhyaṃ nāma yac caturhotāras tad yac caturhotṝn vyācakṣīta devānām eva tad yajñiyaṃ guhyaṃ nāma prakāśaṃ gamayati tad enam prakāśaṃ gatam prakāśaṃ gamayati gacchati prakāśaṃ ya evaṃ veda | [AB, 5, 23 10]
{AB, 5, 24}
athaudumbarīṃ samanvārabhante | [AB, 5, 24 1]
iṣam ūrjam anvārabha iti | [AB, 5, 24 2]
ūrg vā annādyam udumbaraḥ | [AB, 5, 24 3]
yad vai tad devā iṣam ūrjaṃ vyabhajanta tata udumbaraḥ samabhavat tasmāt sa triḥ saṃvatsarasya pacyate | [AB, 5, 24 4]
tad yad audumbarīm samanvārabhanta iṣam eva tad ūrjam annādyaṃ samanvārabhante | [AB, 5, 24 5]
vācaṃ yacchanti vāg vai yajño yajñam eva tad yacchanti | [AB, 5, 24 6]
ahar niyacchanty ahar vai svargo lokaḥ svargam eva tal lokaṃ niyacchanti | [AB, 5, 24 7]
na divā vācaṃ visṛjeran yad divā vācaṃ visṛjerann ahar bhrātṛvyāya pariśiṃṣyuḥ | [AB, 5, 24 8]
na naktaṃ vācaṃ visṛjeran yan naktaṃ vācaṃ visṛjeran rātrīm bhrātṛvyāya pariśiṃṣyuḥ | [AB, 5, 24 9]
samayāviṣitaḥ sūryaḥ syād atha vācaṃ visṛjeraṃs tāvantam eva tad dviṣate lokam pariśiṃṣanti | [AB, 5, 24 10]
atho khalv astamita eva vācaṃ visṛjeraṃs tamobhājam eva tad dviṣantam bhrātṛvyaṃ kurvanti | [AB, 5, 24 11]
āhavanīyam parītya vācaṃ visṛjeran yajño vā āhavanīyaḥ svargo loka āhavanīyo yajñenaiva tat svargeṇa lokena svargaṃ lokaṃ yanti | [AB, 5, 24 12]
yad ihonam akarma yad atyarīricāma prajāpatiṃ tat pitaram apyetv iti vācaṃ visṛjante | [AB, 5, 24 13]
prajāpatiṃ vai prajā anuprajāyante prajāpatir ūnātiriktayoḥ pratiṣṭhā nainān ūnaṃ nātiriktaṃ hinasti | [AB, 5, 24 14]
prajāpatim evonātiriktāny abhyatyarjanti ya evaṃ vidvāṃsa etena vācaṃ visṛjante | [AB, 5, 24 15]
tasmād evaṃ vidvāṃsa etenaiva vācaṃ visṛjeran | [AB, 5, 24 16]
{AB, 5, 25}
adhvaryo ity āhvayate caturhotṛṣu vadiṣyamāṇas tad āhāvasya rūpam | [AB, 5, 25 1]
oṃ hotas tathā hotar ity adhvaryuḥ pratigṛṇāty avasite 'vasite daśasu padeṣu | [AB, 5, 25 2]
teṣāṃ cittiḥ srug āsīt | [AB, 5, 25 3]
cittam ājyam āsīt | [AB, 5, 25 4]
vāg vedir āsīt | [AB, 5, 25 5]
ādhītam barhir āsīt | [AB, 5, 25 6]
keto agnir āsīt | [AB, 5, 25 7]
vijñātam agnīd āsīt | [AB, 5, 25 8]
prāṇo havir āsīt | [AB, 5, 25 9]
sāmādhvaryur āsīt | [AB, 5, 25 10]
vācaspatir hotāsīt | [AB, 5, 25 11]
mana upavaktāsīt | [AB, 5, 25 12]
te vā etaṃ graham agṛhṇata vācaspate vidhe nāman vidhema te nāma vidhes tvam asmākaṃ nāmnā dyāṃ gaccha yāṃ devāḥ prajāpatigṛhapataya ṛddhim arādhnuvaṃs tām ṛddhiṃ rātsyāmaḥ | [AB, 5, 25 13]
atha prajāpates tanūr anudravati brahmodyaṃ ca | [AB, 5, 25 14]
annādā cānnapatnī cānnādā tad agnir annapatnī tad ādityaḥ | [AB, 5, 25 15]
bhadrā ca kalyāṇī ca bhadrā tat somaḥ kalyāṇī tat paśavaḥ | [AB, 5, 25 16]
anilayā cāpabhayā cānilayā tad vāyur na hy eṣa kadācanelayaty apabhayā tan mṛtyuḥ sarvaṃ hy etasmād bībhāya | [AB, 5, 25 17]
anāptā cānāpyā cānāptā tat pṛthivy anāpyā tad dyauḥ | [AB, 5, 25 18]
anādhṛṣyā cāpratidhṛṣyā cānādhṛṣyā tad agnir apratidhṛṣyā tad ādityaḥ | [AB, 5, 25 19]
apūrvā cābhrātṛvyā cāpūrvā tan mano 'bhrātṛvyā tat saṃvatsaraḥ | [AB, 5, 25 20]
etā vāva dvādaśa prajāpates tanva eṣa kṛtsnaḥ prajāpatis tat kṛtsnam prajāpatim āpnoti daśamam ahaḥ | [AB, 5, 25 21]
atha brahmodyam vadanty agnir gṛhapatir iti haika āhuḥ so 'sya lokasya gṛhapatir vāyur gṛhapatir iti haika āhuḥ so 'ntarikṣalokasya gṛhapatir asau vai gṛhapatir yo 'sau tapaty eṣa patir ṛtavo gṛhā yeṣāṃ vai gṛhapatiṃ devaṃ vidvān gṛhapatir bhavati rādhnoti sa gṛhapatī rādhnuvanti te yajamānā yeṣāṃ vā apahatapāpmānaṃ devaṃ vidvān gṛhapatir bhavaty apa sa gṛhapatiḥ pāpmānaṃ hate 'pa te yajamānāḥ pāpmānaṃ ghnate 'dhvaryo arātsmārātsma | [AB, 5, 25 22]
{AB, 5, 26}
uddharāhavanīyam ity aparāhṇa āha yad evāhnā sādhu karoti tad eva tat prāṅ uddhṛtya tadabhaye nidhatte | [AB, 5, 26 1]
uddharāhavanīyam iti prātar āha yad eva rātryā sādhu karoti tad eva tat prāṅ uddhṛtya tadabhaye nidhatte | [AB, 5, 26 2]
yajño vā āhavanīyaḥ svargo loka āhavanīyaḥ | [AB, 5, 26 3]
yajña eva tat svarge loke svargaṃ lokaṃ nidhatte ya evaṃ veda | [AB, 5, 26 4]
yo vā agnihotraṃ vaiśvadevaṃ ṣoﾱaśakalam paśuṣu pratiṣṭhitaṃ veda vaiśvadevenāgnihotreṇa ṣoﾱaśakalena paśuṣu pratiṣṭhitena rādhnoti | [AB, 5, 26 5]
raudraṃ gavi sad vāyavyam upāvasṛṣṭam āśvinaṃ duhyamānaṃ saumyaṃ dugdhaṃ vāruṇam adhiśritam pauṣṇaṃ samudantam mārutaṃ viṣyandamānaṃ vaiśvadevam binduman maitraṃ śarogṛhītaṃ dyāvāpṛthivīyam udvāsitaṃ sāvitram prakrāntaṃ vaiṣṇavaṃ hriyamāṇam bārhaspatyam upasannam agneḥ pūrvāhutiḥ prajāpater uttaraindraṃ hutam | [AB, 5, 26 6]
etad vā agnihotraṃ vaiśvadevaṃ ṣoﾱaśakalam paśuṣu pratiṣṭhitam | [AB, 5, 26 7]
vaiśvadevenāgnihotreṇa ṣoﾱaśakalena paśuṣu pratiṣṭhitena rādhnoti ya evaṃ veda | [AB, 5, 26 8]
{AB, 5, 27}
yasyāgnihotry upāvasṛṣṭā duhyamānopaviśet kā tatra prāyaścittir iti tām abhimantrayeta | [AB, 5, 27 1]
yasmād bhīṣā niṣīdasi tato no abhayaṃ kṛdhi paśūn naḥ sarvān gopāya namo rudrāya mīﾱhuṣa iti | [AB, 5, 27 2]
tām utthāpayet | [AB, 5, 27 3]
udasthād devy aditir āyur yajñapatāv adhāt indrāya kṛṇvatī bhāgam mitrāya varuṇāya ceti | [AB, 5, 27 4]
athāsyā udapātram ūdhasi ca mukhe copagṛhṇīyād athainām brāhmaṇāya dadyāt sā tatra prāyaścittiḥ | [AB, 5, 27 5]
yasyāgnihotry upāvasṛṣṭā duhyamānā vāśyeta kā tatra prāyaścittir ity aśanāyāṃ ha vā eṣā yajamānasya pratikhyāya vāśyate tām annam apy ādayecchāntyai śāntir vā annaṃ sūyavasād bhagavatī hi bhūyā iti sā tatra prāyaścittiḥ | [AB, 5, 27 6]
yasyāgnihotry upāvasṛṣṭā duhyamānā spandeta kā tatra prāyaścittir iti sā yat tatra skandayet tad abhimṛśya japet | [AB, 5, 27 7]
yad adya dugdham pṛthivīm asṛpta yad oṣadhīr atyasṛpad yad āpaḥ payo gṛheṣu payo aghnyāyāṃ payo vatseṣu payo astu tan mayīti | [AB, 5, 27 8]
tatra yat pariśiṣṭaṃ syāt tena juhuyād yad alaṃ homāya syāt | [AB, 5, 27 9]
yady u vai sarvaṃ siktaṃ syād athānyām āhūya tāṃ dugdhvā tena juhuyād ā tveva śraddhāyai hotavyaṃ sā tatra prāyaścittiḥ | [AB, 5, 27 10]
sarvaṃ vā asya barhiṣyaṃ sarvam parigṛhītaṃ ya evaṃ vidvān agnihotraṃ juhoti | [AB, 5, 27 11]
{AB, 5, 28}
asau vā asyādityo yūpaḥ pṛthivī vedir oṣadhayo barhir vanaspataya idhmā āpaḥ prokṣaṇyo diśaḥ paridhayaḥ | [AB, 5, 28 1]
yaddha vā asya kiṃca naśyati yan mriyate yad apājanti sarvaṃ haivainaṃ tad amuṣmiṃlloke yathā barhiṣi dattam āgacched evam āgacchati ya evaṃ vidvān agnihotraṃ juhoti | [AB, 5, 28 2]
ubhayān vā eṣa devamanuṣyān viparyāsaṃ dakṣiṇā nayati sarvaṃ cedaṃ yad idaṃ kiṃca | [AB, 5, 28 3]
manuṣyān vā eṣa sāyamāhutyā devebhyo dakṣiṇā nayati sarvaṃ cedaṃ yad idaṃ kiṃca ta ete pralīnā nyokasa iva śere manuṣyā devebhyo dakṣiṇā nītāḥ | [AB, 5, 28 4]
devān vā eṣa prātarāhutyā manuṣyebhyo dakṣiṇā nayati sarvaṃ cedaṃ yad idaṃ kiṃca ta ete vividānā ivotpatanty ado 'haṃ kariṣye 'do 'haṃ gamiṣyāmīti vadantaḥ | [AB, 5, 28 5]
yāvantaṃ ha vai sarvam idaṃ dattvā lokaṃ jayati tāvantaṃ ha lokaṃ jayati ya evaṃ vidvān agnihotraṃ juhoti | [AB, 5, 28 6]
agnaye vā eṣa sāyamāhutyāśvinam upākaroti tad vāk pratigṛṇāti vāg vāg iti | [AB, 5, 28 7]
agninā hāsya rātryāśvinaṃ śastam bhavati ya evaṃ vidvān agnihotraṃ juhoti | [AB, 5, 28 8]
ādityāya vā eṣa prātarāhutyā mahāvratam upākaroti tat prāṇaḥ pratigṛṇāty annam annam ity ādityena hāsyāhnā mahāvrataṃ śastam bhavati ya evaṃ vidvān agnihotraṃ juhoti | [AB, 5, 28 9]
tasya vā etasyāgnihotrasya sapta ca śatāni viṃśatiś ca saṃvatsare sāyamāhutayaḥ sapta co eva śatāni viṃśatiś ca saṃvatsare prātarāhutayas tāvatyo 'gner yajuṣmatya iṣṭakāḥ | [AB, 5, 28 10]
saṃvatsareṇa hāsyāgninā cityeneṣṭam bhavati ya evaṃ vidvān agnihotraṃ juhoti | [AB, 5, 28 11]
{AB, 5, 29}
vṛṣaśuṣmo ha vātāvata uvāca jātūkarṇyo vaktā smo vā idaṃ devebhyo yad vai tad agnihotram ubhayedyur ahūyatānyedyur vāva tad etarhi hūyata iti | [AB, 5, 29 1]
etad u hovāca kumārī gandharvagṛhītā vaktā smo vā idam pitṛbhyo yad vai tad agnihotram ubhayedyur ahūyatānyedyur vāva tad etarhi hūyata iti | [AB, 5, 29 2]
etad vā agnihotram anyedyur hūyate yad astamite sāyaṃ juhoty anudite prātar athaitad agnihotram ubhayedyur hūyate yad astamite sāyaṃ juhoty udite prātaḥ | [AB, 5, 29 3]
tasmād udite hotavyam | [AB, 5, 29 4]
caturviṃśe ha vai saṃvatsare 'nuditahomī gāyatrīlokam āpnoti dvādaśa uditahomī sa yadā dvau saṃvatsarāv anudite juhoty atha hāsyaiko huto bhavaty atha ya udite juhoti saṃvatsareṇaiva saṃvatsaram āpnoti ya evaṃ vidvān udite juhoti tasmād udite hotavyam | [AB, 5, 29 5]
eṣa ha vā ahorātrayos tejasi juhoti yo 'stamite sāyaṃ juhoty udite prātar agninā vai tejasā rātris tejasvaty ādityena tejasāhas tejasvat | [AB, 5, 29 6]
ahorātrayor hāsya tejasi hutaṃ bhavati ya evaṃ vidvān udite juhoti | [AB, 5, 29 7]
tasmād udite hotavyam | [AB, 5, 29 8]
{AB, 5, 30}
ete ha vai saṃvatsarasya cakre yad ahorātre tābhyām eva tat saṃvatsaram eti sa yo 'nudite juhoti yathaikataścakreṇa yāyāt tādṛk tad atha ya udite juhoti yathobhayataścakreṇa yān kṣipram adhvānaṃ samaśnuvīta tādṛk tat | [AB, 5, 30 1]
tad eṣābhi yajñagāthā gīyate | [AB, 5, 30 2]
bṛhadrathaṃtarābhyām idam eti yuktaṃ yad bhūtaṃ bhaviṣyac cāpi sarvaṃ tābhyām iyād agnīn ādhāya dhīro divaivānyaj juhuyān naktam anyad iti | [AB, 5, 30 3]
rāthaṃtarī vai rātry ahar bārhatam agnir vai rathaṃtaram ādityo bṛhad ete ha vā enaṃ devate bradhnasya viṣṭapaṃ svargaṃ lokaṃ gamayato ya evaṃ vidvān udite juhoti tasmād udite hotavyam | [AB, 5, 30 4]
tad eṣābhi yajñagāthā gīyate | [AB, 5, 30 5]
yathā ha vā sthūriṇaikena yāyād akṛtvānyad upayojanāya evaṃ yanti te bahavo janāsaḥ purodayāj juhvati ye 'gnihotram iti | [AB, 5, 30 6]
tāṃ vā etāṃ devatām prayatīṃ sarvam idam anupraiti yad idaṃ kiṃcaitasyai hīdaṃ devatāyā anucaraṃ sarvaṃ yad idaṃ kiṃca saiṣānucaravatī devatā | [AB, 5, 30 7]
vindate ha vā anucaram bhavaty asyānucaro ya evaṃ veda | [AB, 5, 30 8]
sa vā eṣa ekātithiḥ sa eṣa juhvatsu vasati | [AB, 5, 30 9]
tad yad ado gāthā bhavati | [AB, 5, 30 10]
anenasam enasā so 'bhiśastād enasvato vāpaharād enaḥ ekātithim apa sāyaṃ ruṇaddhi bisāni steno apa so jahāreti | [AB, 5, 30 11]
eṣa ha vai sa ekātithiḥ sa eṣa juhvatsu vasaty etāṃ vāva sa devatām aparuṇaddhi yo 'lam agnihotrāya san nāgnihotraṃ juhoti tam eṣā devatāparoddhāparuṇaddhy asmāc ca lokād amuṣmāc cobhābhyāṃ yo 'lam agnihotrāya san nāgnihotraṃ juhoti | [AB, 5, 30 12]
tasmād yo 'lam agnihotrāya syāj juhuyāt | [AB, 5, 30 13]
tasmād āhur na sāyam atithir aparudhya iti | [AB, 5, 30 14]
etaddha sma vai tad vidvān nagarī jānaśruteya uditahominam aikādaśākṣam mānutantavyam uvāca prajāyām enaṃ vijñātā smo yadi vidvān vā juhoty avidvān veti tasyo haikādaśākṣe rāṣṭram iva prajā babhūva rāṣṭram iva ha vā asya prajā bhavati ya evaṃ vidvān udite juhoti tasmād udite hotavyam | [AB, 5, 30 15]
{AB, 5, 31}
udyann u khalu vā āditya āhavanīyena raśmīn saṃdadhāti sa yo 'nudite juhoti yathā kumārāya vā vatsāya vājātāya stanam pratidadhyāt tādṛk tad atha ya udite juhoti yathā kumārāya vā vatsāya vā jātāya stanam pratidadhyāt tādṛk tat tam asmai pratidhīyamānam ubhayor lokayor annādyam anu pratidhīyate 'smāc ca lokād amuṣmāc cobhābhyām | [AB, 5, 31 1]
sa yo 'nudite juhoti yathā puruṣāya vā hastine vāprayate hasta ādadhyāt tādṛk tad atha ya udite juhoti yathā puruṣāya vā hastine vā prayate hasta ādadhyāt tādṛk tat tam eṣa etenaiva hastenordhvaṃ hṛtvā svarge loka ādadhāti ya evaṃ vidvān udite juhoti tasmād udite hotavyam | [AB, 5, 31 2]
udyann u khalu vā ādityaḥ sarvāṇi bhūtāni praṇayati tasmād enam prāṇa ity ācakṣate prāṇe hāsya samprati hutam bhavati ya evaṃ vidvān udite juhoti tasmād udite hotavyam | [AB, 5, 31 3]
eṣa ha vai satyaṃ vadan satye juhoti yo 'stamite sāyaṃ juhoty udite prātar bhūr bhuvaḥ svar aum agnir jyotir jyotir agnir iti sāyaṃ juhoti bhūr bhuvaḥ svar auṃ sūryo jyotir jyotiḥ sūrya iti prātaḥ satyaṃ hāsya vadataḥ satye hutaṃ bhavati ya evaṃ vidvān udite juhoti tasmād udite hotavyam | [AB, 5, 31 4]
tad eṣābhi yajñagāthā gīyate | [AB, 5, 31 5]
prātaḥ prātar anṛtaṃ te vadanti purodayāj juhvati ye 'gnihotraṃ divā kīrtyam adivā kīrtayantaḥ sūryo jyotir na tadā jyotir eṣām iti | [AB, 5, 31 6]
{AB, 5, 32}
prajāpatir akāmayata prajāyeya bhūyān syām iti sa tapo 'tapyata sa tapas taptvemāṃllokān asṛjata pṛthivīm antarikṣaṃ divaṃ tāṃllokān abhyatapat tebhyo 'bhitaptebhyas trīṇi jyotīṃṣy ajāyantāgnir eva pṛthivyā ajāyata vāyur antarikṣād ādityo divas tāni jyotīṃṣy abhyatapat tebhyo 'bhitaptebhyas trayo vedā ajāyanta ṛgveda evāgner ajāyata yajurvedo vāyoḥ sāmaveda ādityāt tān vedān abhyatapat tebhyo 'bhitaptebhyas trīṇi śukrāṇy ajāyanta bhūr ity eva ṛgvedād ajāyata bhuva iti yajurvedāt svar iti sāmavedāt | [AB, 5, 32 1]
tāni śukrāṇy abhyatapat tebhyo 'bhitaptebhyas trayo varṇā ajāyantākāra ukāro makāra iti tān ekadhā samabharat tad etad aum iti tasmād om om iti praṇauty om iti vai svargo loka om ity asau yo 'sau tapati | [AB, 5, 32 2]
sa prajāpatir yajñam atanuta tam āharat tenāyajata sa ṛcaiva hautram akarod yajuṣādhvaryavaṃ sāmnodgīthaṃ yad etat trayyai vidyāyai śukraṃ tena brahmatvam akarot | [AB, 5, 32 3]
sa prajāpatir yajñaṃ devebhyaḥ samprāyacchat te devā yajñam atanvata tam āharanta tenāyajanta ta ṛcaiva hautram akurvan yajuṣādhvaryavaṃ sāmnodgīthaṃ yad evaitat trayyai vidyāyai śukraṃ tena brahmatvam akurvan | [AB, 5, 32 4]
te devā abruvan prajāpatiṃ yadi no yajña ṛkta ārtiḥ syād yadi yajuṣṭo yadi sāmato yady avijñātā sarvavyāpad vā kā prāyaścittir iti sa prajāpatir abravīd devān yadi vo yajña ṛkta ārtir bhavati bhūr iti gārhapatye juhavātha yadi yajuṣṭo bhuva ity āgnīdhrīye 'nvāhāryapacane vā haviryajñeṣu yadi sāmataḥ svar ity āhavanīye yady avijñātā sarvavyāpad vā bhūr bhuvaḥ svar iti sarvā anudrutyāhavanīya eva juhavātheti | [AB, 5, 32 5]
etāni ha vai vedānām antaḥśleṣaṇāni yad etā vyāhṛtayas tad yathātmanātmānaṃ saṃdadhyād yathā parvaṇā parva yathā śleṣmaṇā carmaṇyaṃ vānyad vā viśliṣṭam saṃśleṣayed evam evaitābhir yajñasya viśliṣṭaṃ saṃdadhāti saiṣā sarvaprāyaścittir yad etā vyāhṛtayas tasmād eṣaiva yajñe prāyaścittiḥ kartavyā | [AB, 5, 32 6]
{AB, 5, 33}
tad āhur mahāvadāḥ yad ṛcaiva hautraṃ kriyate yajuṣādhvaryavaṃ sāmnodgīthaṃ vyārabdhā trayī vidyā bhavaty atha kena brahmatvaṃ kriyata iti trayyā vidyayeti brūyāt | [AB, 5, 33 1]
ayaṃ vai yajño yo 'yaṃ pavate tasya vāk ca manaś ca vartanyau vācā ca hi manasā ca yajño vartata iyaṃ vai vāg ado manas tad vācā trayyā vidyayaikam pakṣaṃ saṃskurvanti manasaiva brahmā saṃskaroti | [AB, 5, 33 2]
te haike brahmāṇa upākṛte prātaranuvāke stomabhāgāñ japitvā bhāṣamāṇā upāsate taddhaitad uvāca brāhmaṇa upākṛte prātaranuvāke brahmāṇam bhāṣamāṇaṃ dṛṣṭvārdham asya yajñasyāntaragur iti tad yathaikapāt puruṣo yann ekataścakro vā ratho vartamāno bhreṣaṃ nyety evam eva sa yajño bhreṣaṃ nyeti yajñasya bhreṣam anu yajamāno bhreṣaṃ nyeti | [AB, 5, 33 3]
tasmād brahmopākṛte prātaranuvāke vācaṃyamaḥ syād opāṃśvantaryāmayor homād upākṛteṣu pavamāneṣv odṛco 'tha yāni stotrāṇi saśastrāṇy ā teṣāṃ vaṣaṭkārād vācaṃyama eva syāt tad yathobhayataḥpāt puruṣo yann ubhayataścakro vā ratho vartamāno na riṣyaty evam eva sa yajño na riṣyati yajñasyāriṣṭim anu yajamāno na riṣyati | [AB, 5, 33 4]
{AB, 5, 34}
tad āhur yad grahān me 'grahīt prācārīn ma āhutīr me 'hauṣīd ity adhvaryave dakṣiṇā nīyanta udagāsīn ma ity udgātre 'nvavocan me 'śaṃsīn me 'yākṣīn ma iti hotre kiṃ svid eva cakruṣe brahmaṇe dakṣiṇā nīyante 'kṛtvāho svid eva haratā iti | [AB, 5, 34 1]
yajñasya haiṣa bhiṣag yad brahmā yajñāyaiva tad bheṣajaṃ kṛtvā harati | [AB, 5, 34 2]
atho yad bhūyiṣṭhenaiva brahmaṇā chandasāṃ rasenārtvijyaṃ karoti yad brahmā tasmād brahmārdhabhāggha vā eṣa itareṣām ṛtvijām agra āsa yad brahmārdham eva brahmaṇa āsārdham itareṣām ṛtvijām | [AB, 5, 34 3]
tasmād yadi yajña ṛkta ārtiḥ syād yadi yajuṣṭo yadi sāmato yady avijñātā sarvavyāpad vā brahmaṇa eva nivedayante tasmād yadi yajña ṛkta ārtir bhavati bhūr iti brahmā gārhapatye juhuyād yadi yajuṣṭo bhuva ity āgnīdhrīye 'nvāhāryapacane vā haviryajñeṣu yadi sāmataḥ svar ity āhavanīye yady avijñātā sarvavyāpad vā bhūr bhuvaḥ svar iti sarvā anudrutyāhavanīya eva juhuyāt | [AB, 5, 34 4]
sa prastotopākṛte stotra āha brahman stoṣyāmaḥ praśāstar iti sa bhūr iti brahmā prātaḥsavane brūyād indravantaḥ studhvam iti bhuva iti mādhyaṃdine savane brūyād indravantaḥ studhvam iti svar iti tṛtīyasavane brūyād indravantaḥ studhvam iti bhūr bhuvaḥ svar ity ukthe vātirātre vā brūyād indravantaḥ studhvam iti | [AB, 5, 34 5]
sa yad āhendravantaḥ studhvam ity aindro vai yajña indro yajñasya devatā sendram eva tad udgīthaṃ karotīndrān mā gād indravantaḥ studhvam iti evaināṃs tad āha tad āha | [AB, 5, 34 6]
{AB, 6, 1}
devā ha vai sarvacarau satraṃ niṣedus te ha pāpmānaṃ nāpajaghnire tān hovācārbudaḥ kādraveyaḥ sarpaṛṣir mantrakṛd ekā vai vo hotrākṛtā tāṃ vo 'haṃ karavāṇy atha pāpmānam apahaniṣyadhva iti te ha tathety ūcus teṣāṃ ha sma sa madhyaṃdine madhyaṃdina evopodāsarpan grāvṇo 'bhiṣṭauti | [AB, 6, 1 1]
tasmān madhyaṃdine madhyaṃdina eva grāvṇo 'bhiṣṭuvanti tadanukṛti | [AB, 6, 1 2]
sa ha yenopodāsarpat taddhāpy etarhy arbudodāsarpaṇī nāma prapad asti | [AB, 6, 1 3]
tān ha rājā madayāṃcakāra te hocur āśīviṣo vai no rājānam avekṣate hantāsyoṣṇīṣeṇākṣyāv apinahyāmeti tatheti tasya hoṣṇīṣeṇākṣyāv apinehus tasmād uṣṇīṣam eva paryasya grāvṇo 'bhiṣṭuvanti tadanukṛti | [AB, 6, 1 4]
tān ha rājā madayām eva cakāra te hocuḥ svena vai no mantreṇa grāvṇo 'bhiṣṭautīti hantāsyānyābhir ṛgbhir mantram āpṛṇacāmeti tatheti tasya hānyābhir ṛgbhir mantram āpapṛcus tato hainān na madayāṃcakāra tad yad asyānyābhir ṛgbhir mantram āpṛñcanti śāntyā eva | [AB, 6, 1 5]
te ha pāpmānam apajaghnire teṣām anv apahatiṃ sarpāḥ pāpmānam apajaghnire ta ete 'pahatapāpmāno hitvā pūrvāṃ jīrṇāṃ tvacaṃ navayaiva prayanti | [AB, 6, 1 6]
apa pāpmānaṃ hate ya evaṃ veda | [AB, 6, 1 7]
{AB, 6, 2}
tad āhuḥ kiyatībhir abhiṣṭuyād iti śatenety āhuḥ śatāyur vai puruṣaḥ śatavīryaḥ śatendriya āyuṣy evainaṃ tad vīrya indriye dadhāti | [AB, 6, 2 1]
trayastriṃśatā vety āhus trayastriṃśato vai sa devānām pāpmano 'pāhaṃs trayastriṃśad vai tasya devā iti | [AB, 6, 2 2]
aparimitābhir abhiṣṭuyād aparimito vai prajāpatiḥ prajāpater vā eṣā hotrā yad grāvastotrīyā tasyāṃ sarve kāmā avarudhyante sa yad aparimitābhir abhiṣṭauti sarveṣāṃ kāmānām avaruddhyai | [AB, 6, 2 3]
sarvān kāmān avarunddhe ya evaṃ veda | [AB, 6, 2 4]
tasmād aparimitābhir evābhiṣṭuyāt | [AB, 6, 2 5]
tad āhuḥ katham abhiṣṭuyād ity akṣaraśaḥ caturakṣaraśaḥ pacchaḥ ardharcaśaḥ ṛkśaḥ iti tad yad ṛkśo na tad avakalpate 'tha yat paccho no eva tad avakalpate 'tha yad akṣaraśaś caturakṣaraśo vi tathā chandāṃsi lupyeran bahūni tathākṣarāṇi hīyerann ardharcaśa evābhiṣṭuyāt pratiṣṭhāyā eva | [AB, 6, 2 6]
dvipratiṣṭho vai puruṣaś catuṣpādāḥ paśavo yajamānam eva tad dvipratiṣṭhaṃ catuṣpātsu paśuṣu pratiṣṭhāpayati tasmād ardharcaśa evābhiṣṭuyāt | [AB, 6, 2 7]
tad āhur yan madhyaṃdine madhyaṃdina eva grāvṇo 'bhiṣṭauti katham asyetarayoḥ savanayor abhiṣṭutam bhavatīti yad eva gāyatrībhir abhiṣṭauti gāyatraṃ vai prātaḥsavanaṃ tena prātaḥsavane 'tha yaj jagatībhir abhiṣṭauti jāgataṃ vai tṛtīyasavanaṃ tena tṛtīyasavane | [AB, 6, 2 8]
evam u hāsya madhyaṃdine madhyaṃdina eva grāvṇo 'bhiṣṭuvataḥ sarveṣu savaneṣv abhiṣṭutam bhavati ya evaṃ veda | [AB, 6, 2 9]
tad āhur yad adhvaryur evānyān ṛtvijaḥ saṃpreṣyaty atha kasmād eṣa etām asampreṣitaḥ pratipadyata iti mano vai grāvastotrīyāsampreṣitaṃ vā idaṃ manas tasmād eṣa etām asampreṣitaḥ pratipadyate | [AB, 6, 2 10]
{AB, 6, 3}
vāg vai subrahmaṇyā tasyai somo rājā vatsaḥ some rājani krīte subrahmaṇyām āhvayanti yathā dhenum upahvayet tena vatsena yajamānāya sarvān kāmān duhe | [AB, 6, 3 1]
sarvān hāsmai kāmān vāg duhe ya evaṃ veda | [AB, 6, 3 2]
tad āhuḥ kiṃ subrahmaṇyāyai subrahmaṇyātvam iti vāg eveti brūyād vāg vai brahma ca subrahma ceti | [AB, 6, 3 3]
tad āhur atha kasmād enam pumāṃsaṃ santaṃ strīm ivācakṣata iti vāgghi subrahmaṇyeti brūyāt teneti | [AB, 6, 3 4]
tad āhur yad antarvedītara ṛtvija ārtvijyaṃ kurvanti bahirvedi subrahmaṇyā katham asyāntarvedy ārtvijyaṃ kṛtam bhavatīti veder vā utkaram utkiranti yad evotkare tiṣṭhann āhvayatīti brūyāt teneti | [AB, 6, 3 5]
tad āhur atha kasmād utkare tiṣṭhan subrahmaṇyām āhvayatīty ṛṣayo vai satram āsata teṣāṃ yo varṣiṣṭha āsīt tam abruvan subrahmaṇyām āhvaya tvaṃ no nediṣṭhād devān hvayiṣyasīti varṣiṣṭham evainaṃ tat kurvanty atho vedim eva tat sarvām prīṇāti | [AB, 6, 3 6]
tad āhuḥ kasmād asmā ṛṣabhaṃ dakṣiṇām abhyājantīti vṛṣā vā ṛṣabho yoṣā subrahmaṇyā tan mithunaṃ tasya mithunasya prajātyā iti | [AB, 6, 3 7]
upāṃśu pātnīvatasyāgnīdhro yajati reto vai pātnīvata upāṃśv iva vai retasaḥ siktiḥ | [AB, 6, 3 8]
nānuvaṣaṭkaroti saṃsthā vā eṣā yad anuvaṣaṭkāro nedretaḥ saṃsthāpayānīty asaṃsthitaṃ vai retasaḥ samṛddhaṃ tasmān nānuvaṣaṭkaroti | [AB, 6, 3 9]
neṣṭur upastha āsīno bhakṣayati patnībhājanaṃ vai neṣṭāgniḥ patnīṣu reto dadhāti prajātyā agninaiva tat patnīṣu reto dadhāti prajātyai | [AB, 6, 3 10]
prajāyate prajayā paśubhir ya evaṃ veda | [AB, 6, 3 11]
dakṣiṇā anu subrahmaṇyā saṃtiṣṭhate vāg vai subrahmaṇyānnaṃ dakṣiṇānnādya eva tad vāci yajñam antataḥ pratiṣṭhāpayanti pratiṣṭhāpayanti | [AB, 6, 3 12]
{AB, 6, 4}
devā vai yajñam atanvata tāṃs tanvānān asurā abhyāyan yajñaveśasam eṣāṃ kariṣyāma iti tān dakṣiṇata upāyan yata eṣāṃ yajñasya taniṣṭham amanyanta te devāḥ pratibudhya mitrāvaruṇau dakṣiṇataḥ paryauhaṃs te mitrāvaruṇābhyām eva dakṣiṇataḥ prātaḥsavane 'surarakṣāṃsy apāghnata tathaivaitad yajamānā mitrāvaruṇābhyām eva dakṣiṇataḥ prātaḥsavane 'surarakṣāṃsy apaghnate tasmān maitrāvaruṇam maitrāvaruṇaḥ prātaḥsavane śaṃsati mitrāvaruṇābhyāṃ hi devā dakṣiṇataḥ prātaḥsavane 'surarakṣāṃsy apāghnata | [AB, 6, 4 1]
te vai dakṣiṇato 'pahatā asurā madhyato yajñam prāviśaṃs te devāḥ pratibudhyendram madhyato 'dadhus ta indreṇaiva madhyataḥ prātaḥsavane 'surarakṣāṃsy apāghnata tathaivaitad yajamānā indreṇaiva madhyataḥ prātaḥsavane 'surarakṣāṃsy apaghnate tasmād aindram brāhmaṇācchaṃsī prātaḥsavane śaṃsatīndreṇa hi devā madhyataḥ prātaḥsavane 'surarakṣāṃsy apāghnata | [AB, 6, 4 2]
te vai madhyato 'pahatā asurā uttarato yajñam prāviśaṃs te devāḥ pratibudhyendrāgnī uttarataḥ paryauhaṃs ta indrāgnibhyāṃ evottarataḥ prātaḥsavane 'surarakṣāṃsy apāghnata tathaivaitad yajamānā indrāgnibhyām evottarataḥ prātaḥsavane 'surarakṣāṃsy apaghnate tasmād aindrāgnam achāvākaḥ prātaḥsavane śaṃsatīndrāgnibhyāṃ hi devā uttarataḥ prātaḥsavane 'surarakṣāṃsy apāghnata | [AB, 6, 4 3]
te vā uttarato 'pahatā asurāḥ purastāt paryadravan samanīkatas te devāḥ pratibudhyāgnim purastāt prātaḥsavane paryauhaṃs te 'gninaiva purastāt prātaḥsavane 'surarakṣāṃsy apāghnata tathaivaitad yajamānā agninaiva purastāt prātaḥsavane 'surarakṣāṃsy apaghnate tasmād āgneyam prātaḥsavanam | [AB, 6, 4 4]
apa pāpmānaṃ hate ya evaṃ veda | [AB, 6, 4 5]
te vai purastād apahatā asurāḥ paścāt parītya prāviśaṃs te devāḥ pratibudhya viśvān devān ātmānaṃ paścāt tṛtīyasavane paryauhaṃs te viśvair eva devair ātmabhiḥ paścāt tṛtīyasavane 'surarakṣāṃsy apāghnata tathaivaitad yajamānā viśvair eva devair ātmabhiḥ paścāt tṛtīyasavane 'surarakṣāṃsy apaghnate tasmād vaiśvadevaṃ tṛtīyasavanam | [AB, 6, 4 6]
apa pāpmānaṃ hate ya evaṃ veda | [AB, 6, 4 7]
te vai devā asurān evam apāghnata sarvasmād eva yajñāt tato vai devā abhavan parāsurāḥ | [AB, 6, 4 8]
bhavaty ātmanā parāsya dviṣan pāpmā bhrātṛvyo bhavati ya evaṃ veda | [AB, 6, 4 9]
te devā evaṃ kﾱptena yajñenāpāsurān pāpmānam aghnatājayan svargaṃ lokam | [AB, 6, 4 10]
apa ha vai dviṣantam pāpmānam bhrātṛvyaṃ hate jayati svargaṃ lokaṃ ya evaṃ veda yaś caivaṃ vidvān savanāni kalpayati | [AB, 6, 4 11]
{AB, 6, 5}
stotriyaṃ stotriyasyānurūpaṃ kurvanti prātaḥsavane 'har eva tad ahno 'nurūpaṃ kurvanty avareṇaiva tad ahnā param ahar abhyārabhante | [AB, 6, 5 1]
atha tathā na madhyaṃdine śrīr vai pṛṣṭhāni tāni tasmai na tasthānāni yat stotriyaṃ stotriyasyānurūpaṃ kuryuḥ | [AB, 6, 5 2]
tayaiva vibhaktyā tṛtīyasavane na stotriyaṃ stotriyasyānurūpaṃ kurvanti | [AB, 6, 5 3]
{AB, 6, 6}
athāta ārambhaṇīyā eva | [AB, 6, 6 1]
ṛjunītī no varuṇa iti maitrāvaruṇasya mitro nayatu vidvān iti praṇetā vā eṣa hotrakāṇāṃ yan maitrāvaruṇas tasmād eṣā praṇetṛmatī bhavati | [AB, 6, 6 2]
indraṃ vo viśvatas parīti brāhmaṇācchaṃsino havāmahe janebhya itīndram evaitayāhar ahar nihvayante | [AB, 6, 6 3]
na haiṣāṃ vihave 'nya indraṃ vṛṅkte yatraivaṃ vidvān brāhmaṇācchaṃsy etām ahar ahaḥ śaṃsati | [AB, 6, 6 4]
yat soma ā sute nara ity achāvākasyendrāgnī ajohavur itīndrāgnī evaitayāhar ahar nihvayante na haiṣāṃ vihave 'nya indrāgnī vṛṅkte yatraivaṃ vidvān achāvāka etām ahar ahaḥ śaṃsati | [AB, 6, 6 5]
tā vā etāḥ svargasya lokasya nāvaḥ sampāriṇyaḥ svargam evaitābhir lokam abhisaṃtaranti | [AB, 6, 6 6]
{AB, 6, 7}
athātaḥ paridhānīyā eva | [AB, 6, 7 1]
te syāma deva varuṇeti maitrāvaruṇasyeṣaṃ svaś ca dhīmahīty ayaṃ vai loka iṣam ity asau lokaḥ svar ity ubhāv evaitayā lokāv ārabhante | [AB, 6, 7 2]
vy antarikṣam atirad iti brāhmaṇācchaṃsino vivattṛcaṃ svargam evaibhya etayā lokaṃ vivṛṇoti | [AB, 6, 7 3]
made somasya rocanā indro yad abhinad valamiti | [AB, 6, 7 4]
siṣāsavo vā ete yad dīkṣitās tasmād eṣā valavatī bhavati | [AB, 6, 7 5]
ud gā ājad aṅgirobhya āviṣkṛṇvan guhā satīḥ arvāñcaṃ nunude valam iti sanim evaibhya etayāvarunddhe | [AB, 6, 7 6]
indreṇa rocanā diva iti svargo vai loka indreṇa rocanā divaḥ | [AB, 6, 7 7]
dṛﾱhāni dṛṃhitāni ca sthirāṇi na parāṇuda iti | [AB, 6, 7 8]
svarga evaitayā loke 'harahaḥ pratitiṣṭhanto yanti | [AB, 6, 7 9]
āhaṃ sarasvatīvator ity achāvākasya vāg vai sarasvatī vāgvator iti haitad āhendrāgnyor avo vṛṇa ity etaddha vā indrāgnyoḥ priyaṃ dhāma yad vāg iti priyeṇaivainau tad dhāmnā samardhayati | [AB, 6, 7 10]
priyeṇa dhāmnā samṛdhyate ya evaṃ veda | [AB, 6, 7 11]
{AB, 6, 8}
ubhayyaḥ paridhānīyā bhavanti hotrakāṇām prātaḥsavane ca mādhyaṃdine cāhīnāś caikāhikāś ca | [AB, 6, 8 1]
tata aikāhikābhir eva maitrāvaruṇaḥ paridadhāti tenāsmāllokānna pracyavate | [AB, 6, 8 2]
ahīnābhir achāvākaḥ svargasya lokasyāptyā | [AB, 6, 8 3]
ubhayībhir brāhmaṇācchaṃsī teno sa ubhau vyanvārabhamāṇa etīmaṃ cāmuṃ ca lokam atho maitrāvaruṇaṃ cāchāvākaṃ cātho ahīnaṃ caikāham cātho saṃvatsaraṃ cāgniṣṭomaṃ caivam u sa ubhau vyanvārabhamāṇa eti | [AB, 6, 8 4]
atha tata aikāhikā eva tṛtīyasavane hotrakāṇām paridhānīyā bhavanti pratiṣṭhā vā ekāhaḥ pratiṣṭhāyām eva tad yajñam antataḥ pratiṣṭhāpayanti | [AB, 6, 8 5]
anavānam prātaḥsavane yajet | [AB, 6, 8 6]
ekāṃ dve na stomam atiśaṃset tad yathābhiheṣate pipāsate kṣipram prayacchet tādṛk tad atho kṣipraṃ devebhyo 'nnādyaṃ somapītham prayacchānīti kṣipraṃ hāsmiṃlloke pratitiṣṭhati | [AB, 6, 8 7]
aparimitābhir uttarayoḥ savanayor aparimito vai svargo lokaḥ svargasya lokasyāptyai | [AB, 6, 8 8]
kāmaṃ taddhotā śaṃsed yaddhotrakāḥ pūrvedyuḥ śaṃseyur yad vā hotā taddhotrakāḥ prāṇo vai hotāṅgāni hotrakāḥ samāno vā ayam prāṇo 'ṅgāny anusaṃcarati tasmāt tat kāmaṃ hotā śaṃsed yaddhotrakāḥ pūrvedyuḥ śaṃseyur yad vā hotā taddhotrakāḥ | [AB, 6, 8 9]
sūktāntair hotā paridadhad ety atha samānya eva tṛtīyasavane hotrakāṇām paridhānīyā bhavanty ātmā vai hotāṅgāni hotrakāḥ samānā vā ime 'ṅgānām antās tasmāt samānya eva tṛtīyasavane hotrakāṇām paridhānīyā bhavanti bhavanti | [AB, 6, 8 10]
{AB, 6, 9}
ā tvā vahantu haraya iti prātaḥsavana unnīyamānebhyo 'nvāha vṛṣaṇvatīḥ pītavatīḥ sutavatīr madvatī rūpasamṛddhāḥ | [AB, 6, 9 1]
aindrīr anvāhaindro vai yajñaḥ | [AB, 6, 9 2]
gāyatrīr anvāha gāyatraṃ vai prātaḥsavanam | [AB, 6, 9 3]
nava nyūnāḥ prātaḥsavane 'nvāha nyūne vai retaḥ sicyate | [AB, 6, 9 4]
daśa madhyaṃdine 'nvāha nyūne vai retaḥ siktam madhyaṃ striyai prāpya sthaviṣṭham bhavati | [AB, 6, 9 5]
nava nyūnās tṛtīyasavane 'nvāha nyūnād vai prajāḥ prajāyante | [AB, 6, 9 6]
tad yad etāni kevalasūktāny anvāha yajamānam eva tad garbham bhūtam prajanayati yajñād devayonyai | [AB, 6, 9 7]
te haike sapta saptānvāhuḥ sapta prātaḥsavane sapta mādhyaṃdine sapta tṛtīyasavane yāvatyo vai puronuvākyās tāvatyo yājyāḥ sapta vai prāñco yajanti sapta vaṣaṭkurvanti tāsām etāḥ puronuvākyā iti vadantaḥ | [AB, 6, 9 8]
tat tathā na kuryād yajamānasya ha te reto vilumpanty atho yajamānam eva yajamāno hi sūktam | [AB, 6, 9 9]
navabhir vā etam maitrāvaruṇo 'smāl lokād antarikṣalokam abhi pravahati daśabhir antarikṣalokād amuṃ lokam abhy antarikṣaloko hi jyeṣṭho navabhir amuṣmāl lokāt svargaṃ lokam abhi | [AB, 6, 9 10]
na ha vai te yajamānaṃ svargaṃ lokam abhi voﾱhum arhanti ye sapta saptānvāhuḥ | [AB, 6, 9 11]
tasmāt kevalaśa eva sūktāny anubrūyāt | [AB, 6, 9 12]
{AB, 6, 10}
athāha yad aindro vai yajño 'tha kasmād dvāveva prātaḥsavane prasthitānām pratyakṣād aindrībhyāṃ yajato hotā caiva brāhmaṇācchaṃsī cedaṃ te somyam madhviti hotā yajatīndra tvā vṛṣabhaṃ vayaṃ iti brāhmaṇācchaṃsī nānādevatyābhir itare kathaṃ teṣām aindryo bhavantīti | [AB, 6, 10 1]
mitraṃ vayaṃ havāmaha iti maitrāvaruṇo yajati varuṇaṃ somapītaya iti yad vai kiṃca pītavat padaṃ tad aindraṃ rūpaṃ tenendram prīṇāti | [AB, 6, 10 2]
maruto yasya hi kṣaya iti potā yajati sa sugopātamo jana itīndro vai gopās tad aindraṃ rūpaṃ tenendram prīṇāti | [AB, 6, 10 3]
agne patnīr ihā vaheti neṣṭā yajati tvaṣṭāraṃ somapītaya itīndro vai tvaṣṭā tad aindraṃ rūpaṃ tenendram prīṇāti | [AB, 6, 10 4]
ukṣānnāya vaśānnāyety āgnīdhro yajati somapṛṣṭhāya vedhasa itīndro vai vedhās tad aindraṃ rūpaṃ tenendram prīṇāti | [AB, 6, 10 5]
prātaryāvabhir ā gataṃ devebhir jenyāvasū indrāgnī somapītaya iti svayaṃ samṛddhāchāvākasya | [AB, 6, 10 6]
evam u haitā aindryo bhavanti | [AB, 6, 10 7]
yan nānādevatyās tenānyā devatāḥ prīṇāti | [AB, 6, 10 8]
yad u gāyatryas tenāgneyyaḥ | [AB, 6, 10 9]
etad u haitābhis trayam upāpnoti | [AB, 6, 10 10]
{AB, 6, 11}
asāvi devaṃ goṛjīkam andha iti madhyaṃdina unnīyamānebhyo 'nvāha vṛṣaṇvatīḥ pītavatīḥ sutavatīr madvatī rūpasamṛddhāḥ | [AB, 6, 11 1]
aindrīr anvāhaindro vai yajñas triṣṭubho 'nvāha traiṣṭubham vai mādhyaṃdinaṃ savanam | [AB, 6, 11 2]
tad āhur yat tṛtīyasavanasyaiva rūpam madvad atha kasmān madhyaṃdine madvatīr anu cāha yajanti cābhir iti | [AB, 6, 11 3]
mādyantīva vai madhyaṃdine devatāḥ sam eva tṛtīyasavane mādayante tasmān madhyaṃdine madvatīr anu cāha yajanti cābhiḥ | [AB, 6, 11 4]
te vai khalu sarva eva mādhyaṃdine prasthitānām pratyakṣād aindrībhir yajanti | [AB, 6, 11 5]
abhitṛṇṇavatībhir eke | [AB, 6, 11 6]
pibā somam abhi yam ugra tarda iti hotā yajati | [AB, 6, 11 7]
sa īṃ pāhi ya ṛjīṣī tarutra iti maitrāvaruṇo yajati | [AB, 6, 11 8]
evā pāhi pratnathā mandatu tveti brāhmaṇācchaṃsī yajati | [AB, 6, 11 9]
arvāṅ ehi somakāmaṃ tvāhur iti potā yajati | [AB, 6, 11 10]
tavāyaṃ somastvam ehy arvāṅ iti neṣṭā yajati | [AB, 6, 11 11]
indrāya somāḥ pradivo vidānā ity achāvāko yajati | [AB, 6, 11 12]
āpūrṇo asya kalaśaḥ svāhety āgnīdhro yajati | [AB, 6, 11 13]
tāsām etā abhitṛṇṇavatyo bhavantīndro vai prātaḥsavane na vyajayata sa etābhir eva mādhyaṃdinaṃ savanam abhyatṛṇad yad abhyatṛṇat tasmād etā abhitṛṇṇavatyo bhavanti | [AB, 6, 11 14]
{AB, 6, 12}
ihopa yāta śavaso napāta iti tṛtīyasavana unnīyamānebhyo 'nvāha vṛṣaṇvatīḥ pītavatīḥ sutavatīr madvatī rūpasamṛddhās tā aindrārbhavyo bhavanti | [AB, 6, 12 1]
tad āhur yan nārbhavīṣu stuvate 'tha kasmād ārbhavaḥ pavamāna ity ācakṣata iti | [AB, 6, 12 2]
prajāpatir vai pitarbhūn martyān sato 'martyān kṛtvā tṛtīyasavana ābhajat tasmān nārbhavīṣu stuvate 'thārbhavaḥ pavamāna ity ācakṣate | [AB, 6, 12 3]
athāha yad yathāchandasam pūrvayoḥ savanayor anvāha gāyatrīḥ prātaḥsavane triṣṭubho mādhyaṃdine 'tha kasmāj jāgate sati tṛtīyasavane triṣṭubho 'nvāheti | [AB, 6, 12 4]
dhītarasaṃ vai tṛtīyasavanam athaitad adhītarasaṃ śukriyaṃ chando yat triṣṭup savanasya sarasatāyā iti brūyād atho indraṃ evaitat savane 'nvābhajatīti | [AB, 6, 12 5]
athāha yad aindrārbhavaṃ vai tṛtīyasavanam atha kasmād eṣa eva tṛtīyasavane prasthitānām pratyakṣād aindrārbhavyā yajatīndra ṛbhubhir vājavadbhiḥ samukṣitam iti hotaiva nānādevatyābhir itare kathaṃ teṣām aindrārbhavyo bhavantīti | [AB, 6, 12 6]
indrāvaruṇā sutapāv imaṃ sutam iti maitrāvaruṇo yajati yuvo ratho adhvaraṃ devavītaya iti bahūni vāha tad ṛbhūṇām rūpam | [AB, 6, 12 7]
indraś ca somam pibatam bṛhaspata iti brāhmaṇācchaṃsī yajaty ā vāṃ viśantv indavaḥ svābhuva iti bahūni vāha tad ṛbhūṇāṃ rūpam | [AB, 6, 12 8]
ā vo vahantu saptayo raghuṣyada iti potā yajati raghupatvānaḥ pra jigāta bāhubhir iti bahūni vāha tad ṛbhūṇāṃ rūpam | [AB, 6, 12 9]
ameva naḥ suhavā ā hi gantaneti neṣṭā yajati gantaneti bahūni vāha tad ṛbhūṇāṃ rūpam | [AB, 6, 12 10]
indrāviṣṇū pibatam madhvo asyety achāvāko yajaty ā vām andhāṃsi madirāṇy agmann iti bahūni vāha tad ṛbhūṇāṃ rūpam | [AB, 6, 12 11]
imaṃ stomam arhate jātavedasa ity āgnīdhro yajati ratham iva saṃ mahemā manīṣayeti bahūni vāha tad ṛbhūṇāṃ rūpam | [AB, 6, 12 12]
evam u haitā aindrārbhavyo bhavanti | [AB, 6, 12 13]
yan nānādevatyās tenānyā devatāḥ prīṇāti | [AB, 6, 12 14]
yad u jagatprāsāhā jāgataṃ vai tṛtīyasavanaṃ tṛtīyasavanasyaiva samṛddhyai | [AB, 6, 12 15]
{AB, 6, 13}
athāha yad ukthinyo 'nyā hotrā anukthā anyāḥ katham asyaitā ukthinyaḥ sarvāḥ samāḥ samṛddhā bhavantīti | [AB, 6, 13 1]
yad evaināḥ saṃpragīrya hotrā ity ācakṣate tena samāḥ | [AB, 6, 13 2]
yad ukthinyo 'nyā hotrā anukthā anyās teno viṣamāḥ | [AB, 6, 13 3]
evam u hāsyaitā ukthinyaḥ sarvāḥ samāḥ samṛddhā bhavanti | [AB, 6, 13 4]
athāha śaṃsanti prātaḥsavane śaṃsanti mādhyaṃdine hotrakāḥ katham eṣāṃ tṛtīyasavane śastam bhavatīti | [AB, 6, 13 5]
yad eva mādhyaṃdine dve dve sūkte śaṃsantīti brūyāt teneti | [AB, 6, 13 6]
athāha yad dvyuktho hotā kathaṃ hotrakā dvyukthā bhavantīti | [AB, 6, 13 7]
yad eva dvidevatyābhir yajantīti brūyāt teneti | [AB, 6, 13 8]
{AB, 6, 14}
athāha yad etās tisra ukthinyo hotrāḥ katham itarā ukthinyo bhavantīti | [AB, 6, 14 1]
ājyam evāgnīdhrīyāyā uktham marutvatīyam potrīyāyai vaiśvadevaṃ neṣṭrīyāyai tā vā etā hotrā evaṃnyaṅgā eva bhavanti | [AB, 6, 14 2]
athāha yad ekapraiṣā anye hotrakā atha kasmād dvipraiṣaḥ potā dvipraiṣo neṣṭeti | [AB, 6, 14 3]
yatra adaḥ gāyatrī suparṇaḥ bhūtvā somam āharat tat etāsām hotrāṇām indraḥ ukthāni parilupya hotre pradadau | [AB, 6, 14 637930_1]
athāha yaddhotā yakṣaddhotā yakṣad iti maitrāvaruṇo hotre preṣyaty atha kasmād ahotṛbhyaḥ sadbhyo hotrāśaṃsibhyo hotā yakṣaddhotā yakṣad iti preṣyatīti | [AB, 6, 14 5]
prāṇo vai hotā prāṇaḥ sarva ṛtvijaḥ prāṇo yakṣat prāṇo yakṣad ity eva tad āha | [AB, 6, 14 6]
athāhāsty udgātṝṇām praiṣaḥ nāṁ iti astīti brūyād yad evaitat praśāstā japaṃ japitvā studhvam ity āha sa eṣām praiṣaḥ | [AB, 6, 14 7]
athāhāsty achāvākasya pravarāḥ nāṁ iti astīti brūyād yad evainam adhvaryur āhāchāvāka vadasva yat te vādyam ity eṣo 'sya pravaraḥ | [AB, 6, 14 8]
athāha yad aindrāvaruṇam maitrāvaruṇas tṛtīyasavane śaṃsaty atha kasmād asyāgneyau stotriyānurūpau bhavata ity agninā vai mukhena devā asurān ukthebhyo nirjaghnus tasmād asyāgneyau stotriyānurūpau bhavataḥ | [AB, 6, 14 9]
athāha yad aindrābārhaspatyam brāhmaṇācchaṃsī tṛtīyasavane śaṃsaty aindrāvaiṣṇavam achāvākaḥ katham enayor aindrāḥ stotriyānurūpā bhavantītīndro ha sma vā asurān ukthebhyaḥ prajigāya so 'bravīt kaś cāhaṃ cety ahaṃ cāhaṃ ceti ha sma devatā anvavayanti sa yad indraḥ pūrvaḥ prajigāya tasmād enayor aindrāḥ stotriyānurūpā bhavanti yad v ahaṃ cāhaṃ ceti ha sma devatā anvavayus tasmān nānādevatyāni śaṃsataḥ | [AB, 6, 14 10]
{AB, 6, 15}
athāha yad vaiśvadevaṃ vai tṛtīyasavanam atha kasmād etāny aindrāṇi jāgatāni sūktāni tṛtīyasavana ārambhaṇīyāni śasyanta itīndram evaitair ārabhya yantīti brūyād atho yaj jāgataṃ vai tṛtīyasavanaṃ taj jagatkāmyaiva tad yat kiṃcāta ūrdhvaṃ chandaḥ śasyate taddha sarvaṃ jāgatam bhavaty etāni ced aindrāṇi jāgatāni sūktāni tṛtīyasavana ārambhaṇīyāni śasyante | [AB, 6, 15 1]
atha traiṣṭubham achāvāko 'ntataḥ śaṃsati saṃ vāṃ karmaṇeti yad eva panāyyaṃ karma tad etad abhivadati | [AB, 6, 15 2]
sam iṣety annaṃ vā iṣo 'nnādyasyāvaruddhyai | [AB, 6, 15 3]
ariṣṭair naḥ pathibhiḥ pārayanteti svastitāyā evaitad aharahaḥ śaṃsati | [AB, 6, 15 4]
athāha yaj jāgataṃ vai tṛtīyasavanam atha kasmād eṣāṃ triṣṭubhaḥ paridhānīyā bhavantīti vīryaṃ vai triṣṭub vīrya eva tad antataḥ pratitiṣṭhanto yanti | [AB, 6, 15 5]
iyam indraṃ varuṇam aṣṭa me gīr iti maitrāvaruṇasya bṛhaspatir naḥ pari pātu paścād iti brāhmaṇācchaṃsina ubhā jigyathur ity achāvākasya | [AB, 6, 15 6]
ubhau hi tau jigyatuḥ | [AB, 6, 15 7]
na parā jayethe na parā jigya iti | [AB, 6, 15 8]
na hi tayoḥ kataraś cana parājigye | [AB, 6, 15 9]
indraś ca viṣṇo yad apaspṛdhethāṃ tredhā sahasraṃ vi tad airayethām iti | [AB, 6, 15 10]
indraś ca ha vai viṣṇuś cāsurair yuyudhāte tān ha sma jitvocatuḥ kalpāmahā iti te ha tathety asurā ūcuḥ so 'bravīd indro yāvad evāyaṃ viṣṇus trir vikramate tāvad asmākam atha yuṣmākam itarad iti sa imāṃllokān vicakrame 'tho vedān atho vācaṃ tad āhuḥ kiṃ tat sahasram itīme lokā ime vedā atho vāg iti brūyāt | [AB, 6, 15 11]
airayethām airayethām ity achāvāka ukthye 'bhyasyati sa hi tatrāntyo bhavati | [AB, 6, 15 12]
agniṣṭome hotātirātre ca sa hi tatrāntyo bhavati | [AB, 6, 15 13]
abhyasyet ṣoﾱaśini nābhyasyait iti abhyasyed ity āhuḥ katham anyeṣv ahaḥsv abhyasyati katham atra nābhyasyed iti tasmād abhyasyet | [AB, 6, 15 14]
{AB, 6, 16}
athāha yan nārāśaṃsaṃ vai tṛtīyasavanam atha kasmād achāvāko 'ntataḥ śilpeṣv anārāśaṃsīḥ śaṃsatīti | [AB, 6, 16 1]
vikṛtir vai nārāśaṃsaṃ kim iva ca vai kim ivaca reto vikriyate tat tadā vikṛtam prajātam bhavaty athaitan mṛdv iva chandaḥ śithiraṃ yan nārāśaṃsam athaiṣo 'ntyo yad achāvākas tad dṛﾱhatāyai dṛﾱhe pratiṣṭhāsyāma iti | [AB, 6, 16 2]
tasmād achāvāko 'ntataḥ śilpeṣv anārāśaṃsīḥ śaṃsati dṛﾱhatāyai dṛﾱhe pratiṣṭhāsyāma iti dṛﾱhe pratiṣṭhāsyāma iti | [AB, 6, 16 3]
{AB, 6, 17}
yaḥ śvaḥstotriyas tam anurūpaṃ kurvanti prātaḥsavane 'hīnasaṃtatyai | [AB, 6, 17 1]
yathā vā ekāhaḥ suta evam ahīnas tad yathaikāhasya sutasya savanāni saṃtiṣṭhamānāni yanty evam evāhīnasyāhāni saṃtiṣṭhamānāni yanti tad yacchvaḥstotriyam anurūpaṃ kurvanti prātaḥsavane 'hīnasaṃtatyā ahīnameva tat saṃtanvanti | [AB, 6, 17 2]
te vai devāś ca ṛṣayaś cādriyanta samānena yajñaṃ saṃtanavāmeti ta etat samānaṃ yajñasyāpaśyan samānān pragāthān samānīḥ pratipadaḥ samānāni sūktāni | [AB, 6, 17 3]
okaḥsārī vā indro yatra vā indraḥ pūrvaṃ gacchaty aiva tatrāparaṃ gacchati yajñasyaiva sendratāyai | [AB, 6, 17 4]
{AB, 6, 18}
tān vā etān sampātān viśvāmitraḥ prathamam apaśyat tān viśvāmitreṇa dṛṣṭān vāmadevo 'sṛjataiva tvām indra vajrinn atra yan na indro jujuṣe yacca vaṣṭi kathā mahām avṛdhat kasya hotur iti tān kṣipraṃ samapatad yat kṣipraṃ samapatat tat sampātānāṃ sampātatvam | [AB, 6, 18 1]
sa hekṣāṃcakre viśvāmitro yān vā ahaṃ sampātān apaśyaṃ tān vāmadevo 'sṛṣṭa kāni nv ahaṃ sūktāni sampātāṃs tatpratimān sṛjeyeti sa etāni sūktāni sampātāṃs tatpratimān asṛjata sadyo ha jāto vṛṣabhaḥ kanīna indraḥ pūrbhid ātirad dāsam arkair imām ū ṣu prabhṛtiṃ sātaye dhā icchanti tvā somyāsaḥ sakhāyaḥ śāsad vahnir duhitur naptyaṃ gād abhi taṣṭeva dīdhayā manīṣām iti | [AB, 6, 18 2]
ya eka iddhavyaś carṣaṇīnām iti bharadvājo yas tigmaśṛṅgo vṛṣabho na bhīma ud u brahmāṇy airata śravasyeti vasiṣṭho 'smā id u pra tavase turāyeti nodhāḥ | [AB, 6, 18 3]
ta ete prātaḥsavane ṣaﾱahastotriyāñchastvā mādhyaṃdine 'hīnasūktāni śaṃsanti | [AB, 6, 18 4]
tāny etāny ahīnasūktāny ā satyo yātu maghavān ṛjīṣīti satyavan maitrāvaruṇo 'smā id u pra tavase turāyendrāya brahmāṇi rātatamā indra brahmāṇi gotamāso akrann iti brahmaṇvad brāhmaṇācchaṃsī śāsad vahnir janayanta vahnim iti vahnivad achāvākaḥ | [AB, 6, 18 5]
tad āhuḥ kasmād achāvāko vahnivad etat sūktam ubhayatra śaṃsati parāñciṣu caivāhaḥsv abhyāvartiṣu ceti | [AB, 6, 18 6]
vīryavān vā eṣa bahvṛco vahnivad etat sūktaṃ vahati ha vai vahnir dhuro yāsu yujyate tasmād achāvāko vahnivad etat sūktam ubhayatra śaṃsati parāñciṣu caivāhaḥsv abhyāvartiṣu ca | [AB, 6, 18 7]
tāni pañcasv ahaḥsu bhavanti caturviṃśe 'bhijiti viṣuvati viśvajiti mahāvrate 'hīnāni ha vā etāny ahāni na hy eṣu kiṃcana hīyate parāñcīni ha vā etāny ahāny anabhyāvartīni tasmād enāny eteṣv ahaḥsu śaṃsanti | [AB, 6, 18 8]
yad enāni śaṃsanty ahīnān svargāṃllokān sarvarūpān sarvasamṛddhān avāpnavāmeti | [AB, 6, 18 9]
yad evaināni śaṃsantīndram evaitair nihvayante yatharṣabhaṃ vāśitāyai | [AB, 6, 18 10]
yad v evaināni śaṃsanty ahīnasya saṃtatyā ahīnam eva tat saṃtanvanti | [AB, 6, 18 11]
{AB, 6, 19}
tato vā etāṃs trīn sampātān maitrāvaruṇo viparyāsam ekaikam ahar ahaḥ śaṃsati | [AB, 6, 19 1]
evā tvām indra vajrinn atreti prathame 'hani yan na indro jujuṣe yac ca vaṣṭīti dvitīye kathā mahām avṛdhat kasya hotur iti tṛtīye | [AB, 6, 19 2]
trīn eva sampātān brāhmaṇācchaṃsī viparyāsam ekaikam ahar ahaḥ śaṃsatīndraḥ pūrbhid ātirad dāsam arkair iti prathame 'hani ya eka iddhavyaś carṣaṇīnām iti dvitīye yas tigmaśṛṅgo vṛṣabho na bhīma iti tṛtīye | [AB, 6, 19 3]
trīn eva sampātān achāvāko viparyāsam ekaikam ahar ahaḥ śaṃsatīmām ū ṣu prabhṛtiṃ sātaye dhā iti prathame 'hanīcchanti tvā somyāsaḥ sakhāya iti dvitīye śāsad vahnir duhitur naptyaṃ gād iti tṛtīye | [AB, 6, 19 4]
tāni vā etāni nava | [AB, 6, 19 5]
trīṇi cāhar ahaḥ śasyāni | [AB, 6, 19 6]
tāni dvādaśa sampadyante dvādaśa vai māsāḥ saṃvatsaraḥ saṃvatsaraḥ prajāpatiḥ prajāpatir yajñas tat saṃvatsaram prajāpatiṃ yajñam āpnuvanti tat saṃvatsare prajāpatau yajñe 'har ahaḥ pratitiṣṭhanto yanti | [AB, 6, 19 7]
tāny antareṇāvāpam āvaperan | [AB, 6, 19 8]
anyūṅkhyā virājo vaimadīś caturthe 'hani paṅktīḥ pañcame pārucchepīḥ ṣaṣṭhe | [AB, 6, 19 9]
atha yāny ahāni mahāstomāni syuḥ ko adya naryo devakāma iti maitrāvaruṇa āvapeta vane na vā yo ny adhāyi cākann iti brāhmaṇācchaṃsy ā yāhy arvāṅ upa vandhureṣṭhā ity achāvākaḥ | [AB, 6, 19 10]
etāni vā āvapanāny etair vā āvapanair devāḥ svargam lokam ajayann etair ṛṣayas tathaivaitad yajamānā etair āvapanaiḥ svargaṃ lokaṃ jayanti | [AB, 6, 19 11]
{AB, 6, 20}
sadyo ha jāto vṛṣabhaḥ kanīna iti maitrāvaruṇaḥ purastāt sūktānām ahar ahaḥ śaṃsati | [AB, 6, 20 1]
tad etat sūktaṃ svargyam etena vai sūktena devāḥ svargaṃ lokam ajayann etena ṛṣayas tathaivaitad yajamānā etena sūktena svargaṃ lokaṃ jayanti | [AB, 6, 20 2]
tad u vaiśvāmitraṃ viśvasya ha vai mitraṃ viśvāmitra āsa | [AB, 6, 20 3]
viśvaṃ hāsmai mitram bhavati ya evaṃ veda yeṣāṃ caivaṃ vidvān etan maitrāvaruṇaḥ purastāt sūktānām ahar ahaḥ śaṃsati | [AB, 6, 20 4]
tad ṛṣabhavat paśumad bhavati paśūnām avaruddhyai | [AB, 6, 20 5]
tat pañcarcam bhavati pañcapadā paṅktiḥ paṅktir vā annam annādyasyāvaruddhyai | [AB, 6, 20 6]
ud u brahmāṇy airata śravasyeti brāhmaṇācchaṃsī brahmaṇvat samṛddhaṃ sūktam ahar ahaḥ śaṃsati | [AB, 6, 20 7]
tad etat sūktaṃ svargyam etena vai sūktena devāḥ svargaṃ lokam ajayann etena ṛṣayas tathaivaitad yajamānā etena sūktena svargaṃ lokaṃ jayanti | [AB, 6, 20 8]
tad u vāsiṣṭham etena vai vasiṣṭha indrasya priyaṃ dhāmopāgacchat sa paramaṃ lokam ajayat | [AB, 6, 20 9]
upendrasya priyaṃ lokaṃ gacchati jayati paramaṃ lokaṃ ya evaṃ veda | [AB, 6, 20 10]
tad vai ṣaﾱṛcaṃ ṣaḍ vā ṛtava ṛtūnām āptyai | [AB, 6, 20 11]
tad upariṣṭāt sampātānāṃ śaṃsaty āptvaiva tat svargaṃ lokaṃ yajamānā asmiṃlloke pratitiṣṭhanti | [AB, 6, 20 12]
abhi taṣṭeva dīdhayā manīṣām ity achāvāko 'har ahaḥ śaṃsaty abhivat tatyai rūpam | [AB, 6, 20 13]
abhi priyāṇi marmṛśat parāṇīti yāny eva parāṇy ahāni tāni priyāṇi tāny eva tad abhimarmṛśato yanty abhyārabhamāṇāḥ paro vā asmāl lokāt svargo lokas tam eva tad abhivadati | [AB, 6, 20 14]
kavīṃr icchāmi saṃdṛśe sumedhā iti | [AB, 6, 20 15]
ye vai te na ṛṣayaḥ pūrve pretās te vai kavayas tān eva tad abhyativadati | [AB, 6, 20 16]
tad u vaiśvāmitraṃ viśvasya ha vai mitraṃ viśvāmitra āsa viśvaṃ hāsmai mitram bhavati ya evaṃ veda | [AB, 6, 20 17]
tad aniruktam prājāpatyaṃ śaṃsaty anirukto vai prajāpatiḥ prajāpater āptyai | [AB, 6, 20 18]
sakṛd indraṃ nirāha tenaindrād rūpān na pracyavate | [AB, 6, 20 19]
tad vai daśarcaṃ daśākṣarā virāﾱ annaṃ virāﾱ annādyasyāvaruddhyai | [AB, 6, 20 20]
yad eva daśarcaṃ daśa vai prāṇāḥ prāṇān eva tad āpnuvanti prāṇān ātman dadhate | [AB, 6, 20 21]
tad upariṣṭāt sampātānāṃ śaṃsaty āptvaiva tat svargaṃ lokaṃ yajamānā asmiṃlloke pratitiṣṭhanti | [AB, 6, 20 22]
{AB, 6, 21}
kas tam indra tvāvasuṃ kan navyo atasīnāṃ kad ū nv asyākṛtam iti kadvantaḥ pragāthā ārambhaṇīyā ahar ahaḥ śasyante | [AB, 6, 21 1]
ko vai prajāpatiḥ prajāpater āptyai | [AB, 6, 21 2]
yad eva kadvantaḥ annaṃ vai kam annādyasyāvaruddhyai | [AB, 6, 21 3]
yad v eva kadvantaḥ ahar ahar vā ete śāntāny ahīnasūktāny upayuñjānā yanti tāni kadvadbhiḥ pragāthaiḥ śamayanti tāny ebhyaḥ śāntāni kam bhavanti tāny enāñchāntāni svargaṃ lokam abhi vahanti | [AB, 6, 21 4]
triṣṭubhaḥ sūktapratipadaḥ śaṃseyuḥ | [AB, 6, 21 5]
tā haike purastāt pragāthānāṃ śaṃsanti dhāyyā iti vadantaḥ | [AB, 6, 21 6]
tat tathā na kuryāt | [AB, 6, 21 7]
kṣatraṃ vai hotā viśo hotrāśaṃsinaḥ kṣatrāyaiva tad viśam pratyudyāminīṃ kuryuḥ pāpavasyasam | [AB, 6, 21 8]
triṣṭubho ma imāḥ sūktapratipada ity eva vidyāt | [AB, 6, 21 9]
tad yathā samudram praplaverann evaṃ haiva te praplavante ye saṃvatsaraṃ vā dvādaśāhaṃ vāsate tad yathā sairāvatīṃ nāvam pārakāmāḥ samāroheyur evam evaitās triṣṭubhaḥ samārohanti | [AB, 6, 21 10]
na ha vā etac chando gamayitvā svargaṃ lokam upāvartate vīryavattamaṃ hi | [AB, 6, 21 11]
tābhyo na vyāhvayīta samānaṃ hi chando 'tho ned dhāyyāḥ karavāṇīti | [AB, 6, 21 12]
yad enāḥ śaṃsanti prajñātābhiḥ sūktapratipadbhiḥ sūktāni samārohāmeti | [AB, 6, 21 13]
yad evaināḥ śaṃsantīndram evaitābhir nihvayante yatharṣabhaṃ vāśitāyai yad v evaināḥ śaṃsanty ahīnasya saṃtatyā ahīnam eva tat saṃtanvanti | [AB, 6, 21 14]
{AB, 6, 22}
apa prāca indra viśvāṁ amitrān iti maitrāvaruṇaḥ purastāt sūktānām ahar ahaḥ śaṃsati | [AB, 6, 22 1]
apāpāco abhibhūte nudasva apodīco apa śūrādharāca urau yathā tava śarman mademeti | [AB, 6, 22 2]
abhayasya rūpam abhayam iva hi yann icchati | [AB, 6, 22 3]
brahmaṇā te brahmayujā yunajmīti brāhmaṇācchaṃsy ahar ahaḥ śaṃsati yunajmīti yuktavatī yukta iva hy ahīno 'hīnasya rūpam | [AB, 6, 22 4]
uruṃ no lokam anu neṣi vidvān ity achāvāko 'harahaḥ śaṃsaty anu neṣīty etīva hy ahīno 'hīnasya rūpam | [AB, 6, 22 5]
neṣīti sattrāyaṇarūpam | [AB, 6, 22 6]
tā vā etā ahar ahaḥ śasyante | [AB, 6, 22 7]
samānībhiḥ paridadhyuḥ | [AB, 6, 22 8]
okaḥsārī haiṣām indro yajñam bhavatī3ṃ yatharṣabho vāśitāṃ yathā vā gauḥ prajñātaṃ goṣṭham evaṃ haiṣām indro yajñam aiva gacchati | [AB, 6, 22 9]
na śunaṃhuvīyayāhīnasya paridadhyāt kṣatriyo ha rāṣṭrāccyavate yo haiva paro bhavati tam abhihvayati | [AB, 6, 22 10]
{AB, 6, 23}
athāto 'hīnasya yuktiś ca vimuktiś ca | [AB, 6, 23 1]
vy antarikṣam atirad ity ahīnaṃ yuṅkta eved indram iti vimuñcati | [AB, 6, 23 2]
āhaṃ sarasvatīvator nūnaṃ sā ta ity ahīnaṃ yuṅkte | [AB, 6, 23 3]
te syāma deva varuṇa nū ṣṭuta iti vimuñcati | [AB, 6, 23 4]
eṣa ha vā ahīnaṃ tantum arhati ya enaṃ yoktuṃ ca vimoktuṃ ca veda | [AB, 6, 23 5]
tad yac caturviṃśe 'han yujyante sā yuktir atha yat purastād udayanīyasyātirātrasya vimucyante sa vimuktiḥ | [AB, 6, 23 6]
tad yac caturviṃśe 'hann aikāhikābhiḥ paridadhyur atrāhaiva yajñaṃ saṃsthāpayeyur nāhīnakarma kuryur atha yad ahīnaparidhānīyābhiḥ paridadhyur yathā śrānto 'vimucyamāna utkṛtyetaivaṃ yajamānā utkṛtyerann ubhayībhiḥ paridadhyuḥ | [AB, 6, 23 7]
tad yathā dīrghādhva upavimokaṃ yāyāt tādṛk tat | [AB, 6, 23 8]
saṃtato haiṣāṃ yajño bhavatīṃ vy ū muñcante | [AB, 6, 23 9]
ekāṃ dve na dvayoḥ savanayoḥ stomam atiśaṃset | [AB, 6, 23 10]
dīrghāraṇyāni ha vai bhavanti yatra bahvībhiḥ stomo 'tiśasyate | [AB, 6, 23 11]
aparimitābhiḥ tṛtīyasavane 'parimito vai svargo lokaḥ svargasya lokasyāptyai | [AB, 6, 23 12]
saṃtato hāsyābhyārabdho 'visrasto 'hīno bhavati ya evaṃ vidvān ahīnaṃ tanute | [AB, 6, 23 13]
{AB, 6, 24}
devā vai vale gāḥ paryapaśyaṃs tā yajñenaivepsaṃs tāḥ ṣaṣṭhenāhnāpnuvaṃs te prātaḥsavane nabhākena valam anabhayaṃs taṃ yad anabhayān aśrathayann evainaṃ tat ta u tṛtīyasavane vajreṇa vālakhilyābhir vācaḥ kūṭenaikapadayā valaṃ virujya gā udājan | [AB, 6, 24 1]
tathaivaitad yajamānāḥ prātaḥsavane nabhākena valaṃ nabhayanti taṃ yan nabhayantīṃ śrathayanty evainaṃ tat tasmāddhotrakāḥ prātaḥsavane nābhākāṃs tṛcāñchaṃsanti | [AB, 6, 24 2]
yaḥ kakubho nidhāraya iti maitrāvaruṇaḥ pūrvīṣṭa indropamātaya iti brāhmaṇācchaṃsī tā hi madhyam bharāṇām ity achāvākaḥ | [AB, 6, 24 3]
ta u tṛtīyasavane vajreṇa vālakhilyābhir vācaḥ kūṭenaikapadayā valaṃ virujya gā āpnuvanti | [AB, 6, 24 4]
pacchaḥ prathamaṃ ṣaḍ vālakhilyānāṃ sūktāni viharaty ardharcaśo dvitīyam ṛkśas tṛtīyaṃ sa paccho viharan pragāthe pragātha evaikapadāṃ dadhyāt sa vācaḥ kūṭaḥ | [AB, 6, 24 5]
tā etāḥ pañcaikapadāś catasro daśamād ahna ekā mahāvratāt | [AB, 6, 24 6]
athāṣṭākṣarāṇi māhānāmanāni padāni teṣāṃ yāvadbhiḥ saṃpadyeta tāvanti śaṃsen netarāṇy ādriyeta | [AB, 6, 24 7]
athārdharcaśo viharaṃs tāś caivaikapadāḥ śaṃset tāni caivāṣṭākṣarāṇi māhānāmanāni padāni | [AB, 6, 24 8]
atha ṛkśo viharaṃs tāś caivaikapadāḥ śaṃset tāni caivāṣṭākṣarāṇi māhānāmanāni padāni | [AB, 6, 24 9]
sa yat prathamaṃ ṣaḍ vālakhilyānāṃ sūktāni viharati prāṇaṃ ca tad vācaṃ ca viharati yad dvitīyaṃ cakṣuś ca tan manaś ca viharati yat tṛtīyaṃ śrotraṃ ca tad ātmānaṃ ca viharati tad upāpto vihāre kāma upāpto vajre vālakhilyāsūpāpto vācaḥ kūṭa ekapadāyām upāptaḥ prāṇakﾱptyām | [AB, 6, 24 10]
avihṛtān eva caturtham pragāthāñchaṃsati paśavo vai pragāthāḥ paśūnām avaruddhyai | [AB, 6, 24 11]
nātraikapadāṃ vyavadadhyāt | [AB, 6, 24 12]
yad atraikapadāṃ vyavadadhyād vācaḥ kūṭena yajamānāt paśūn nirhaṇyād ya enaṃ tatra brūyād vācaḥ kūṭena yajamānāt paśūn niravadhīr apaśum enam akar iti śaśvat tathā syāt | [AB, 6, 24 13]
tasmāt tatraikapadāṃ na vyavadadhyāt | [AB, 6, 24 14]
vy evottame sūkte paryasyati sa eva tayor vihāraḥ | [AB, 6, 24 15]
tad etat saubalāya sarpir vātsiḥ śaśaṃsa sa hovāca bhūyiṣṭhān ahaṃ yajamāne paśūn paryagrahaiṣam akaniṣṭhā u mām āgamiṣyantīti tasmai ha yathā mahadbhya ṛtvigbhya evaṃ nināya tad etat paśavyaṃ ca svargyaṃ ca śastraṃ tasmād etacchaṃsati | [AB, 6, 24 16]
{AB, 6, 25}
dūrohaṇaṃ rohati tasyoktam brāhmaṇam | [AB, 6, 25 1]
aindre paśukāmasya rohed aindrā vai paśavaḥ | [AB, 6, 25 2]
taj jāgataṃ syāj jāgatā vai paśavaḥ | [AB, 6, 25 3]
tan mahāsūktaṃ syād bhūyiṣṭheṣv eva tat paśuṣu yajamānam pratiṣṭhāpayati | [AB, 6, 25 4]
barau rohet tan mahāsūktaṃ ca jāgataṃ ca | [AB, 6, 25 5]
aindrāvaruṇe pratiṣṭhākāmasya rohed etaddevatā vā eṣā hotraitatpratiṣṭhā yad aindrāvaruṇā tad enat svāyām eva pratiṣṭhāyām antataḥ pratiṣṭhāpayati | [AB, 6, 25 6]
yad evaindrāvaruṇaiṣā ha vā atra nivin nividā vai kāmā āpyante sa yady aindrāvaruṇe rohet sauparṇe rohet tad upāpta aindrāvaruṇe kāma upāptaḥ sauparṇe | [AB, 6, 25 7]
{AB, 6, 26}
tad āhuḥ saṃśaṃset ṣaṣṭhe 'hān na samśaṃsait iti | [AB, 6, 26 1]
saṃśaṃsed ity āhuḥ | [AB, 6, 26 2]
katham anyeṣv ahaḥsu saṃśaṃsati katham atra na saṃśaṃsed iti | [AB, 6, 26 3]
atho khalv āhur naiva saṃśaṃset | [AB, 6, 26 4]
svargo vai lokaḥ ṣaṣṭham ahar asamāyī vai svargo lokaḥ kaścid vai svarge loke sametīti sa yat saṃśaṃset samānaṃ tat kuryād atha yan na saṃśaṃsatīṁ tat svargasya lokasya rūpaṃ tasmān na saṃśaṃsed yad eva na saṃśaṃsatīṁ | [AB, 6, 26 5]
ātmā vai stotriyaḥ prāṇā vālakhilyāḥ sa yat saṃśaṃsed etābhyāṃ devatābhyāṃ yajamānasya prāṇān vīyād ya enaṃ tatra brūyād etābhyāṃ devatābhyāṃ yajamānasya prāṇān vyagāt prāṇa enaṃ hāsyatīti śaśvat tathā syāt tasmān na saṃśaṃset | [AB, 6, 26 6]
sa yad īkṣetāśaṃsiṣaṃ vālakhilyā hanta purastād dūrohaṇasya saṃśaṃsānīti no eva tasyāśām iyāt | [AB, 6, 26 7]
taṃ yadi darpa eva vinded upariṣṭād dūrohaṇasyāpi bahūni śatāni śaṃsed yasyo tat kāmāya tathā kuryād atraiva tad upāptam | [AB, 6, 26 8]
aindryo vālakhilyās tāsāṃ dvādaśākṣarāṇi padāni tatra sa kāma upāpto ya aindre jāgate 'thedam aindrāvaruṇaṃ sūktam aindrāvaruṇī paridhānīyā tasmān na saṃśaṃset | [AB, 6, 26 9]
tad āhur yathā vāva stotram evaṃ śastraṃ vihṛtā vālakhilyāḥ śasyante vihṛtāṃ stotrām avihṛtām iti | [AB, 6, 26 10]
vihṛtam iti brūyād aṣṭākṣareṇa dvādaśākṣaram iti | [AB, 6, 26 11]
tad āhur yathā vāva śastram evaṃ yājyā tisro devatāḥ śasyante 'gnirindro varuṇa ity athaindrāvaruṇyā yajati katham agnir anantarita iti | [AB, 6, 26 12]
yo vā agniḥ sa varuṇas tad apy etad ṛṣiṇoktaṃ tvam agne varuṇo jāyase yad iti tad yad evaindrāvaruṇyā yajati tenāgnir anantarito 'nantaritaḥ | [AB, 6, 26 13]
{AB, 6, 27}
śilpāni śaṃsanti | [AB, 6, 27 1]
devaśilpāny eteṣām vai śilpānām anukṛtīha śilpam adhigamyate hastī kaṃso vāso hiraṇyam aśvatarīrathaḥ śilpam | [AB, 6, 27 2]
śilpaṃ hāsminn adhigamyate ya evaṃ veda | [AB, 6, 27 3]
yad eva śilpānīn | [AB, 6, 27 4]
ātmasaṃskṛtir vāva śilpāni chandomayaṃ vā etair yajamāna ātmānaṃ saṃskurute | [AB, 6, 27 5]
nābhānediṣṭhaṃ śaṃsati | [AB, 6, 27 6]
reto vai nābhānediṣṭho retas tat siñcati | [AB, 6, 27 7]
tam aniruktaṃ śaṃsaty aniruktaṃ vai reto guhā yonyāṃ sicyate | [AB, 6, 27 8]
sa retomiśro bhavati kṣmayā retaḥ saṃjagmāno niṣiñcad iti retaḥsamṛddhyā eva | [AB, 6, 27 9]
taṃ sanārāśaṃsaṃ śaṃsati prajā vai naro vāk śaṃsaḥ prajāsv eva tad vācaṃ dadhāti tasmād imāḥ prajā vadantyo jāyante | [AB, 6, 27 10]
taṃ haike purastāc chaṃsanti purastādāyatanā vāg iti vadantaḥ | [AB, 6, 27 11]
upariṣṭād eka upariṣṭādāyatanā vāg iti vadantaḥ | [AB, 6, 27 12]
madhya eva śaṃsen madhyāyatanā vā iyaṃ vāk | [AB, 6, 27 13]
upariṣṭānnedīyasīvopariṣṭān nedīyasīva vā iyaṃ vāk | [AB, 6, 27 14]
taṃ hotā retobhūtaṃ siktvā maitrāvaruṇāya samprayacchaty etasya tvam prāṇān kalpayeti | [AB, 6, 27 15]
{AB, 6, 28}
vālakhilyāḥ śaṃsati prāṇā vai vālakhilyāḥ prāṇān evāsya tat kalpayati | [AB, 6, 28 1]
tā vihṛtāḥ śaṃsati vihṛtā vā ime prāṇāḥ prāṇenāpāno 'pānena vyānaḥ | [AB, 6, 28 2]
sa pacchaḥ prathame sūkte viharaty ardharcaśo dvitīye ṛkśas tṛtīye | [AB, 6, 28 3]
sa yat prathame sūkte viharati prāṇaṃ ca tad vācaṃ ca viharati yad dvitīye cakṣuśca tan manaś ca viharati yat tṛtīye śrotraṃ ca tad ātmānaṃ ca viharati | [AB, 6, 28 4]
te haike saha bṛhatyau saha satobṛhatyau viharanti tad upāpto vihāre kāmo net tu pragāthāḥ kalpante | [AB, 6, 28 5]
atimarśam eva viharet tathā vai pragāthāḥ kalpante pragāthā vai vālakhilyās tasmād atimarśam eva vihared yad evātimarśām | [AB, 6, 28 6]
ātmā vai bṛhatī prāṇāḥ satobṛhatī sa bṛhatīm aśaṃsīt sa ātmātha satobṛhatīṃ te prāṇā atha bṛhatīm atha satobṛhatīṃ tad ātmānam prāṇaiḥ paribṛhann eti tasmād atimarśam eva viharet | [AB, 6, 28 7]
yad v evātimarśām ātmā vai bṛhatī paśavaḥ satobṛhatī sa bṛhatīm aśaṃsīt sa ātmātha satobṛhatīṃ te paśavo 'tha bṛhatīm atha satobṛhatīṃ tad ātmānam paśubhiḥ paribṛhann eti tasmād atimarśam eva viharet | [AB, 6, 28 8]
vy evottame sūkte paryasyati sa eva tayor vihāraḥ | [AB, 6, 28 9]
tasya maitrāvaruṇaḥ prāṇān kalpayitvā brāhmaṇācchaṃsine samprayacchaty etaṃ tvam prajanayeti | [AB, 6, 28 10]
{AB, 6, 29}
sukīrtiṃ śaṃsati devayonir vai sukīrtis tad yajñād devayonyai yajamānam prajanayati | [AB, 6, 29 1]
vṛṣākapiṃ śaṃsaty ātmā vai vṛṣākapir ātmānam evāsya tat kalpayati | [AB, 6, 29 2]
taṃ nyūṅkhayaty annaṃ vai nyūṅkhas tad asmai jātāyānnādyam pratidadhāti yathā kumārāya stanam | [AB, 6, 29 3]
sa pāṅkto bhavati pāṅkto 'yam puruṣaḥ pañcadhā vihito lomāni tvaṅ māṃsam asthi majjā sa yāvān eva puruṣas tāvantaṃ yajamānaṃ saṃskaroti | [AB, 6, 29 4]
tam brāhmaṇācchaṃsī janayitvāchāvākāya samprayacchaty etasya tvam pratiṣṭhāṃ kalpayeti | [AB, 6, 29 5]
{AB, 6, 30}
evayāmarutaṃ śaṃsati pratiṣṭhā vā evayāmarut pratiṣṭhām evāsya tat kalpayati | [AB, 6, 30 1]
taṃ nyūṅkhayaty annaṃ vai nyūṅkho 'nnādyam evāsmiṃs tad dadhāti | [AB, 6, 30 2]
sa jāgato vātijāgato vā sarvaṃ vā idaṃ jāgataṃ vātijāgataṃ vā | [AB, 6, 30 3]
sa u māruta āpo vai maruta āpo 'nnam abhipūrvam evāsmiṃs tad annādyaṃ dadhāti | [AB, 6, 30 4]
tāny etāni sahacarāṇīty ācakṣate nābhānediṣṭhaṃ vālakhilyā vṛṣākapim evayāmarutaṃ tāni saha vā śaṃset saha vā na śaṃset | [AB, 6, 30 5]
yad enāni nānā śaṃsed yathā puruṣaṃ vā reto vā vicchindyāt tādṛk tat tasmād enāni saha vā śaṃset saha vā na śaṃset | [AB, 6, 30 6]
sa ha bulila āśvatara āśvir vaiśvajito hotā sann īkṣāṃcakra eṣāṃ vā eṣāṃ śilpānāṃ viśvajiti sāṃvatsarike dve madhyaṃdinam abhi pratyetor hantāham ittham evayāmarutaṃ śaṃsayānīti taddha tathā śaṃsayāṃcakāra | [AB, 6, 30 7]
taddha tathā śasyamāne gauśla ājagāma sa hovāca hotaḥ kathā te śastraṃ vicakram plavata iti | [AB, 6, 30 8]
kiṃ hy abhūd iti | [AB, 6, 30 9]
evayāmarud ayam uttarataḥ śasyata iti sa hovācaindro vai madhyaṃdinaḥ kathendram madhyaṃdinān ninīṣasīti | [AB, 6, 30 10]
nendram madhyaṃdinān ninīṣāmīti hovāca | [AB, 6, 30 11]
chandas tv idam amadhyaṃdinasācy ayaṃ jāgato vātijāgato vā sarvaṃ vā idaṃ jāgataṃ vātijāgataṃ vā sa u māruto maiva śaṃsiṣṭeti | [AB, 6, 30 12]
sa hovācāramāchāvākety atha hāsminn anuśāsanam īṣe | [AB, 6, 30 13]
sa hovācaindram eṣa viṣṇunyaṅgaṃ śaṃsatv atha tvam etaṃ hotar upariṣṭād raudryai dhāyyāyai purastān mārutasyāpy asyāthā iti | [AB, 6, 30 14]
taddha tathā śaṃsayāṃcakāra tad idam apy etarhi tathaiva śasyate | [AB, 6, 30 15]
{AB, 6, 31}
tad āhur yad asmin viśvajity atirātra evaṃ ṣaṣṭhe 'hani kalpate yajñaḥ kalpate yajamānasya prajātiḥ katham atrāśasta eva nābhānediṣṭho bhavaty atha maitrāvaruṇo vālakhilyāḥ śaṃsati te prāṇā reto vā agre 'tha prāṇā evam brāhmaṇācchaṃsy aśasta eva nābhānediṣṭho bhavaty atha vṛṣākapiṃ śaṃsati sa ātmā reto vā agre 'thātmā katham atra yajamānasya prajātiḥ katham prāṇā avikﾱptā bhavantīti | [AB, 6, 31 1]
yajamānaṃ ha vā etena sarveṇa yajñakratunā saṃskurvanti sa yathā garbho yonyām antar evaṃ sambhavañchete na vai sakṛd evāgre sarvaḥ sambhavaty ekaikaṃ vā aṅgaṃ sambhavataḥ sambhavatīti | [AB, 6, 31 2]
sarvāṇi cet samāne 'han kriyeran kalpata eva yajñaḥ kalpate yajamānasya prajātir athaitaṃ hotaivayāmarutaṃ tṛtīyasavane śaṃsati tad yāsya pratiṣṭhā tasyām evainaṃ tad antataḥ pratiṣṭhāpayati | [AB, 6, 31 3]
{AB, 6, 32}
chandasāṃ vai ṣaṣṭhenāhnāptānāṃ raso 'tyanedat sa prajāpatir abibhet parāṅ ayaṃ chandasāṃ raso lokān atyeṣyatīti tam parastāc chandobhiḥ paryagṛhṇān nārāśaṃsyā gāyatryā raibhyā triṣṭubhaḥ pārikṣityā jagatyāḥ kāravyayānuṣṭubhas tat punaś chandassu rasam adadhāt | [AB, 6, 32 1]
sarasair hāsya chandobhir iṣṭam bhavati sarasaiś chandobhir yajñaṃ tanute ya evaṃ veda | [AB, 6, 32 2]
nārāśaṃsīḥ śaṃsati prajā vai naro vāk śaṃsaḥ prajāsv eva tad vācaṃ dadhāti tasmād imāḥ prajā vadantyo jāyante ya evaṃ veda yad eva nārāśaṃsīḥ | [AB, 6, 32 3]
śaṃsanto vai devāś ca ṛṣayaś ca svargaṃ lokam āyaṃs tathaivaitad yajamānāḥ śaṃsanta eva svargaṃ lokaṃ yanti | [AB, 6, 32 4]
tāḥ pragrāhaṃ śaṃsati yathā vṛṣākapiṃ vārṣākapaṃ hi vṛṣākapes tan nyāyam eti | [AB, 6, 32 5]
tāsu na nyūṅkhayen nīvaiva nardet sa hi tāsāṃ nyūṅkhaḥ | [AB, 6, 32 6]
raibhīḥ śaṃsati | [AB, 6, 32 7]
rebhanto vai devāś ca ṛṣayaś ca svargaṃ lokam āyaṃs tathaivaitad yajamānā rebhanta eva svargaṃ lokaṃ yanti | [AB, 6, 32 8]
tāḥ pragrāhaṃ śaṃsati yathā vṛṣākapiṃ vārṣākapaṃ hi vṛṣākapes tan nyāyam eti tāsu na nyūṅkhayen nīvaiva nardet sa hi tāsāṃ nyūṅkhaḥ | [AB, 6, 32 9]
pārikṣitīḥ śaṃsati | [AB, 6, 32 10]
agnir vai parikṣid agnir hīmāḥ prajāḥ parikṣety agniṃ hīmāḥ prajāḥ parikṣiyanti | [AB, 6, 32 11]
agner eva sāyujyaṃ sarūpatāṃ salokatām aśnute ya evaṃ veda | [AB, 6, 32 12]
yad eva pārikṣitīḥ | [AB, 6, 32 13]
saṃvatsaro vai parikṣit saṃvatsaro hīmāḥ prajāḥ parikṣeti saṃvatsaraṃ hīmāḥ prajāḥ parikṣiyanti | [AB, 6, 32 14]
saṃvatsarasyaiva sāyujyaṃ sarūpatāṃ salokatām aśnute ya evaṃ veda tāḥ pragrāhaṃ śaṃsati yathā vṛṣākapiṃ vārṣākapaṃ hi vṛṣākapes tan nyāyam eti tāsu na nyūṅkhayen nīvaiva nardet sa hi tāsāṃ nyūṅkhaḥ | [AB, 6, 32 15]
kāravyāḥ śaṃsati | [AB, 6, 32 16]
devā vai yat kiṃca kalyāṇaṃ karmākurvaṃs tat kāravyābhir āpnuvaṃs tathaivaitad yajamānā yat kiṃca kalyāṇaṃ karma kurvanti tat kāravyābhir āpnuvanti | [AB, 6, 32 17]
tāḥ pragrāhaṃ śaṃsati yathā vṛṣākapiṃ vārṣākapaṃ hi vṛṣākapes tan nyāyam eti tāsu na nyūṅkhayet nīvīva nardet sa hi tāsāṃ nyūṅkhaḥ | [AB, 6, 32 18]
diśāṃ kﾱptīḥ śaṃsati diśa eva tat kalpayati | [AB, 6, 32 19]
tāḥ pañca śaṃsati pañca vā imā diśaś catasras tiraścya ekordhvā | [AB, 6, 32 20]
tāsu na nyūṅkhayen nevaiva ca ninarden ned imā diśo nyūṅkhayānīti | [AB, 6, 32 21]
tā ardharcaśaḥ śaṃsati pratiṣṭhāyā eva | [AB, 6, 32 22]
janakalpāḥ śaṃsati prajā vai janakalpā diśa eva tat kalpayitvā tāsu prajāḥ pratiṣṭhāpayati | [AB, 6, 32 23]
tāsu na nyūṅkhayen nevaiva ca ninarden ned imāḥ prajā nyūṅkhayānīti tā ardharcaśaḥ śaṃsati pratiṣṭhāyā eva | [AB, 6, 32 24]
indragāthāḥ śaṃsatīndragāthābhir vai devā asurān abhigāyāthainān atyāyaṃs tathaivaitad yajamānā indragāthābhir evāpriyam bhrātṛvyam abhigāyāthainam atiyanti | [AB, 6, 32 25]
tā ardharcaśaḥ śaṃsati pratiṣṭhāyā eva | [AB, 6, 32 26]
{AB, 6, 33}
aitaśapralāpaṃ śaṃsati | [AB, 6, 33 1]
aitaśo ha vai munir agner āyur dadarśa yajñasyāyātayāmam iti haika āhuḥ so 'bravīt putrān putrakā agner āyur adarśaṃ tad abhilapiṣyāmi yat kiṃca vadāmi tan me mā parigāteti sa pratyapadyataitā aśvā āplavante pratīpam prātisatvanam iti | [AB, 6, 33 2]
tasyābhyagnir aitaśāyana etyākāle 'bhihāya mukham apyagṛhṇād adṛpan naḥ piteti | [AB, 6, 33 3]
taṃ hovācāpehy alaso 'bhūr yo me vācam avadhīḥ śatāyuṃ gām akariṣyaṃ sahasrāyum puruṣam pāpiṣṭhāṃ te prajāṃ karomi yo mettham asakthā iti | [AB, 6, 33 4]
tasmād āhur abhyagnaya aitaśāyanā aurvāṇām pāpiṣṭhā iti | [AB, 6, 33 5]
taṃ haike bhūyāṃsaṃ śaṃsanti | [AB, 6, 33 6]
sa na niṣedhed yāvatkāmaṃ śaṃsety eva brūyād āyur vā aitaśapralāpaḥ | [AB, 6, 33 7]
āyur eva tad yajamānasya pratārayati ya evaṃ veda | [AB, 6, 33 8]
yad evaitaśapralāpāḥ | [AB, 6, 33 9]
chandasāṃ haiṣa raso yad aitaśapralāpaś chandassv eva tad rasaṃ dadhāti | [AB, 6, 33 10]
sarasair hāsya chandobhir iṣṭam bhavati sarasaiś chandobhir yajñaṃ tanute ya evaṃ veda | [AB, 6, 33 11]
yad v evaitaśapralāpāḥ | [AB, 6, 33 12]
ayātayāmā vā akṣitir aitaśapralāpo 'yātayāmā me yajñe 'sad akṣitir me yajñe 'saditi | [AB, 6, 33 13]
taṃ vā etam aitaśapralāpaṃ śaṃsati padāvagrāhaṃ yathā nividam | [AB, 6, 33 14]
tasyottamena padena praṇauti yathā nividaḥ | [AB, 6, 33 15]
pravalhikāḥ śaṃsati pravalhikābhir vai devā asurān pravalhyāthainān atyāyaṃs tathaivaitad yajamānāḥ pravalhikābhir evāpriyam bhrātṛvyam pravalhyāthainam atiyanti | [AB, 6, 33 16]
tā ardharcaśaḥ śaṃsati pratiṣṭhāyā eva | [AB, 6, 33 17]
ājijñāsenyāḥ śaṃsaty ājijñāsenyābhir vai devā asurān ājñāyāthainān atyāyaṃs tathaivaitad yajamānā ājijñāsenyābhir evāpriyam bhrātṛvyam ājñāyāthainam atiyanti tā ardharcaśaḥ śaṃsati pratiṣṭhāyā eva | [AB, 6, 33 18]
pratirādhaṃ śaṃsati pratirādhena vai devā asurān pratirādhyāthainān atyāyaṃs tathaivaitad yajamānāḥ pratirādhenaivāpriyam bhrātṛvyam pratirādhyāthainam atiyanti | [AB, 6, 33 19]
ativādaṃ śaṃsaty ativādena vai devā asurān atyudyāthainān atyāyaṃs tathaivaitad yajamānā ativādenaivāpriyam bhrātṛvyam atyudyāthainam atiyanti tam ardharcaśaḥ śaṃsati pratiṣṭhāyā eva | [AB, 6, 33 20]
{AB, 6, 34}
deyanīthaṃ śaṃsati | [AB, 6, 34 1]
ādityāś ca ha vā aṅgirasaś ca svarge loke 'spardhanta vayam pūrva eṣyāmo vayam iti te hāṅgirasaḥ pūrve śvaḥsutyāṃ svargasya lokasya dadṛśus te 'gnim prajighyur aṅgirasāṃ vā eko 'gniḥ parehy ādityebhyaḥ śvaḥsutyāṃ svargasya lokasya prabrūhīti te hādityā agnim eva dṛṣṭvā sadyaḥsutyāṃ svargasya lokasya dadṛśus tān etyābravīc chvaḥsutyāṃ vaḥ svargasya lokasya prabrūma iti te hocur atha vayaṃ tubhyaṃ sadyaḥsutyāṃ svargasya lokasya prabrūmas tvayaiva vayaṃ hotrā svargaṃ lokam eṣyāma iti sa tathety uktvā pratyuktaḥ punar ājagāma | [AB, 6, 34 2]
te hocuḥ prāvocāḥ iti prāvocam iti hovācātho me pratiprāvocann iti no hi na pratyajñāsthāḥ iti prati vā ajñāsam iti hovāca | [AB, 6, 34 3]
yaśasā vā eṣo 'bhyaiti ya ārtvijyena taṃ yaḥ pratirundhed yaśaḥ sa pratirundhet tasmān na pratyarautsīti | [AB, 6, 34 4]
yadi tv asmād apojjigāṃsed yajñenāsmād apodiyāt yadi yadi tv ayājyaḥ svayam apoditaṃ tasmāt | [AB, 6, 34 5]
{AB, 6, 35}
te hādityān aṅgiraso 'yājayaṃs tebhyo yājayadbhya imām pṛthivīm pūrṇāṃ dakṣiṇānām adadus tān iyam pratigṛhītātapat tāṃ nyavṛñjan sā siṃhī bhūtvā vijṛmbhantī janān acarat tasyāḥ śocatyā ime pradarāḥ prādīryanta ye 'syā ime pradarāḥ sameva haiva tataḥ purā | [AB, 6, 35 1]
tasmād āhur na nivṛttadakṣiṇām pratigṛhṇīyān nenmā śucā viddhā śucā vidhyād iti | [AB, 6, 35 2]
yadi tv enām pratigṛhṇīyād apriyāyainām bhrātṛvyāya dadyāt parā haiva bhavati | [AB, 6, 35 3]
atha yo 'sau tapatīṁ eṣo 'śvaḥ śveto rūpaṃ kṛtvāśvābhidhānyapihitenātmanā praticakrama imaṃ vo nayāma iti sa eṣa devanītho 'nūcyate | [AB, 6, 35 4]
ādityā ha jaritar aṅgirobhyo dakṣiṇām anayan | [AB, 6, 35 5]
tāṃ ha jaritar na pratyāyann iti na hi ta imām pratyāyan | [AB, 6, 35 6]
tām u ha jaritaḥ pratyāyann iti prati hi te 'mum āyan | [AB, 6, 35 7]
tāṃ ha jaritar na pratyagṛbhṇann iti na hi ta imām pratyagṛbhṇan | [AB, 6, 35 8]
tām u ha jaritaḥ pratyagṛbhṇann iti prati hi te 'mum agṛbhṇan | [AB, 6, 35 9]
ahā ned asann avicetanānīty eṣa ha vā ahnāṃ vicetayitā | [AB, 6, 35 10]
yajñā ned asann apurogavāsa iti dakṣiṇā vai yajñānām purogavī yathā ha vā idam ano 'purogavaṃ riṣyaty evaṃ haiva yajño 'dakṣiṇo riṣyati tasmād āhur dātavyaiva yajñe dakṣiṇā bhavaty apy alpikāpi | [AB, 6, 35 11]
uta śveta āśupatvā | [AB, 6, 35 12]
uto padyābhir javiṣṭhaḥ | [AB, 6, 35 13]
utem āśu mānam piparti | [AB, 6, 35 14]
ādityā rudrā vasavas tveﾱate | [AB, 6, 35 15]
idaṃ rādhaḥ pratigṛbhṇīhy aṅgira iti pratigraham eva tad rādhasa aicchan | [AB, 6, 35 16]
idaṃ rādho bṛhat pṛthu | [AB, 6, 35 17]
devā dadatv ā varam | [AB, 6, 35 18]
tad vo astu sucetanam | [AB, 6, 35 19]
yuṣme astu dive dive | [AB, 6, 35 20]
praty eva gṛbhāyateti praty evainaṃ tad ajagrabhaiṣan | [AB, 6, 35 21]
taṃ vā etaṃ devanīthaṃ śaṃsati padāvagrāhaṃ yathā nividaṃ tasyottamena padena praṇauti yathā nividaḥ | [AB, 6, 35 22]
{AB, 6, 36}
bhūtechadaḥ śaṃsati | [AB, 6, 36 1]
bhūtechadbhir vai devā asurān upāsacantoteva yuddhenoteva māyayā teṣāṃ vai devā asurāṇām bhūtechadbhir eva bhūtaṃ chādayitvāthainān atyāyaṃs tathaivaitad yajamānā bhūtechadbhir evāpriyasya bhrātṛvyasya bhūtaṃ chādayitvāthainam atiyanti | [AB, 6, 36 2]
tā ardharcaśaḥ śaṃsati pratiṣṭhāyā eva | [AB, 6, 36 3]
ahanasyāḥ śaṃsati | [AB, 6, 36 4]
āhanasyād vai retaḥ sicyate retasaḥ prajāḥ prajāyante prajātim eva tad dadhāti | [AB, 6, 36 5]
tā daśa śaṃsati daśākṣarā virāﾱ annaṃ virāﾱ annād retaḥ sicyate retasaḥ prajāḥ prajāyante prajātim eva tad dadhāti | [AB, 6, 36 6]
tā nyūṅkhayaty annaṃ vai nyūṅkho 'nnād retaḥ sicyate retasaḥ prajāḥ prajāyante prajātim eva tad dadhāti | [AB, 6, 36 7]
dadhikrāvṇo akāriṣam iti dādhikrīṃ śaṃsati devapavitraṃ vai dadhikrā idaṃ vā idaṃ vyāhanasyāṃ vācam avādīt tad devapavitreṇa vācam punīte | [AB, 6, 36 8]
sānuṣṭub bhavati vāg vā anuṣṭup tat svena chandasā vācam punīte | [AB, 6, 36 9]
sutāso madhumattamā iti pāvamānīḥ śaṃsati | [AB, 6, 36 10]
devapavitraṃ vai pāvamānya idaṃ vā idaṃ vyāhanasyāṃ vācam avādīt tad devapavitreṇaiva vācam punīte tā anuṣṭubho bhavanti vāg vā anuṣṭup tat svenaiva chandasā vācam punīte | [AB, 6, 36 11]
ava drapso aṃśumatīm atiṣṭhad ity aindrābārhaspatyaṃ tṛcaṃ śaṃsati | [AB, 6, 36 12]
viśo adevīr abhy ācarantīr bṛhaspatinā yujendraḥ sasāha iti | [AB, 6, 36 13]
asuraviśaṃ ha vai devān abhy udācārya āsīt sa indro bṛhaspatinaiva yujāsuryaṃ varṇam abhidāsantam apāhaṃs tathaivaitad yajamānā indrābṛhaspatibhyām eva yujāsuryaṃ varṇam abhidāsantam apaghnate | [AB, 6, 36 14]
tad āhuḥ saṃśaṃset ṣaṣṭhe 'hān na saṃśaṃsait iti saṃśaṃsed ity āhuḥ katham anyeṣv ahassu saṃśaṃsati katham atra na saṃśaṃsed ity atho khalv āhur naiva saṃśaṃset svargo vai lokaḥ ṣaṣṭham ahar asamāyī vai svargo lokaḥ kaścid vai svarge loke sametīti sa yat saṃśaṃset samānaṃ tat kuryād atha yan na saṃśaṃsatīṁ tat svargasya lokasya rūpaṃ tasmān na saṃśaṃsed yad eva na saṃśaṃsatīṁ | [AB, 6, 36 15]
etāni vā atrokthāni nābhānediṣṭho vālakhilyā vṛṣākapir evayāmarut sa yat saṃśaṃsed apaiva sa eteṣu kāmaṃ rādhnuyāt | [AB, 6, 36 16]
aindro vṛṣākapiḥ sarvāṇi chandāṃsy aitaśapralāpas tatra sa kāma upāpto ya aindre jāgate 'thedam aindrābārhaspatyaṃ sūktam aindrābārhaspatyā paridhānīyā tasmān na saṃśaṃsen na saṃśaṃset | [AB, 6, 36 17]
{AB, 7, 1}
atha atas paśoḥ vibhaktiḥ | [AB, 7, 1 638213_1]
tasya vibhāgam vakṣyāmaḥ | [AB, 7, 1 638213_2]
hanū sa jihve prastotuḥ | [AB, 7, 1 638214_1]
śyenam vakṣaḥ udgātuḥ | [AB, 7, 1 638214_2]
kaṇṭhaḥ kākudraḥ pratihartuḥ | [AB, 7, 1 638214_3]
dakṣiṇā śroṇiḥ hotuḥ savyā brahmaṇaḥ | [AB, 7, 1 638214_4]
dakṣiṇam sakthi maitrāvaruṇasya savyam brāhmaṇācchaṃsinaḥ | [AB, 7, 1 638214_5]
dakṣiṇam pārśvam sa aṃsam adhvaryoḥ savyam upagātṝṇām | [AB, 7, 1 638214_6]
savyaḥ aṃsaḥ pratiprasthātuḥ | [AB, 7, 1 638214_7]
dakṣiṇam dos neṣṭuḥ savyam potuḥ | [AB, 7, 1 638214_8]
dakṣiṇaḥ ūruḥ achāvākasya savyaḥ āgnīdhrasya | [AB, 7, 1 638214_9]
dakṣiṇaḥ bāhuḥ ātreyasya savyaḥ sadasyasya | [AB, 7, 1 638214_10]
sadam ca anūkam ca gṛhapateḥ | [AB, 7, 1 638214_11]
dakṣiṇau pādau gṛhapateḥ vrata pradasya | [AB, 7, 1 638214_12]
savyau pādau gṛhapateḥ bhāryāyai vrata pradasya | [AB, 7, 1 638214_13]
oṣṭhaḥ enayoḥ | [AB, 7, 1 638214_14]
sādhāraṇaḥ bhavati | [AB, 7, 1 638214_15]
tam gṛhapatiḥ eva praśiṃṣyāt | [AB, 7, 1 638214_16]
jāghanīm patnībhyaḥ haranti | [AB, 7, 1 638214_17]
tām brāhmaṇāya dadyuḥ | [AB, 7, 1 638214_18]
skandhyāḥ ca maṇikāḥ tisraḥ ca kīkasāḥ grāvastutaḥ | [AB, 7, 1 638214_19]
tisraḥ ca eva kīkasāḥ ardham ca vaikartasya unnetuḥ | [AB, 7, 1 638214_20]
ardham ca eva vaikartasya klomā ca śamituḥ | [AB, 7, 1 638214_21]
tat brāhmaṇāya dadyāt yadi a brāhmaṇaḥ syāt | [AB, 7, 1 638214_22]
śiraḥ subrahmaṇyāyai | [AB, 7, 1 638214_23]
yaḥ śvaḥsutyām prāha tasya ajinam | [AB, 7, 1 638214_24]
iﾱā sarveṣām hotuḥ vā | [AB, 7, 1 638214_25]
tāḥ vai etāḥ ṣaṭtriṃśatam eka padāḥ yajñam vahanti | [AB, 7, 1 638215_1]
ṣaṭtriṃśat akṣarā vai bṛhatī | [AB, 7, 1 638215_2]
bārhatāḥ svargāḥ lokāḥ | [AB, 7, 1 638215_3]
prāṇān ca eva tat svargān ca lokān āpnuvanti | [AB, 7, 1 638215_4]
prāṇeṣu ca eva tat svargeṣu ca lokeṣu pratitiṣṭhantaḥ yanti | [AB, 7, 1 638215_5]
saḥ eṣa svargyaḥ paśuḥ ye enam evam vibhajanti | [AB, 7, 1 638216_1]
atha ye atas anyathā tat yathā selagāḥ vā pāpa kṛtaḥ vā paśum vimathnīran tādṛś tat | [AB, 7, 1 638217_1]
tām vai etām paśoḥ vibhaktim śrautaṛṣiḥ devabhāgaḥ vidāṃcakāra | [AB, 7, 1 638218_1]
tām u ha a procya eva asmāt lokāt uccakrāmat | [AB, 7, 1 638218_2]
tām u ha girijāya bābhravyāya amanuṣyaḥ provāca | [AB, 7, 1 638219_1]
tatas ha enām etat arvāk manuṣyāḥ adhīyate adhīyate | [AB, 7, 1 638219_2]
{AB, 7, 2}
tat āhuḥ yaḥ āhitāgniḥ upavasathe mriyeta katham asya yajñaḥ syāt iti | [AB, 7, 2 638220_1]
na enam yājayet iti āhuḥ an abhiprāptaḥ hi yajñam bhavati iti | [AB, 7, 2 638220_2]
tat āhuḥ yaḥ āhitāgniḥ adhiśrite agnihotre sāṃnāyye vā haviḥṣu vā mriyeta kā tatra prāyaścittiḥ iti | [AB, 7, 2 638221_1]
atra eva enāni anuparyādadhyāt yathā sarvāṇi saṃdahyeran | [AB, 7, 2 638221_2]
sā tatra prāyaścittiḥ | [AB, 7, 2 638221_3]
tat āhuḥ yaḥ āhitāgniḥ āsanneṣu haviḥṣu mriyeta kā tatra prāyaścittiḥ iti | [AB, 7, 2 638222_1]
yābhyaḥ eva tāni devatābhyaḥ havīṃṣi gṛhītāni bhavanti tābhyaḥ svāhā iti eva enāni āhavanīye juhuyāt | [AB, 7, 2 638222_2]
sā tatra prāyaścittiḥ | [AB, 7, 2 638222_3]
tat āhuḥ yaḥ āhitāgniḥ pravasan mriyeta katham asya agnihotram syāt iti | [AB, 7, 2 638223_1]
abhivānya vatsāyāḥ payasā juhuyāt | [AB, 7, 2 638223_2]
anyat iva etat payaḥ yat abhivānya vatsāyāḥ | [AB, 7, 2 638223_3]
anyat iva etat agnihotram yat pretasya | [AB, 7, 2 638223_4]
api vā yatas eva kutas ca payasā juhuyuḥ | [AB, 7, 2 638224_1]
atha api āhuḥ evam eva enān ajasrān a juhvataḥ indhīran ā śarīrāṇām āhartoḥ iti | [AB, 7, 2 638225_1]
yadi śarīrāṇi na vidyeran parṇa śaraḥ ṣaṣṭim trīṇi ca śatāni āhṛtya teṣām puruṣa rūpakam iva kṛtvā tasmin tām āvṛtam kuryuḥ | [AB, 7, 2 638226_1]
atha enān śarīraiḥ āhṛtaiḥ saṃsparśya udvāsayeyuḥ | [AB, 7, 2 638226_2]
adhyardha śatam kāye sakthinī dvi pañcāśe ca viṃśe ca ūrū dvi pañcaviṃśe śeṣam tu śirasi upari dadhyāt | [AB, 7, 2 638227_1]
sā tatra prāyaścittiḥ | [AB, 7, 2 638228_1]
{AB, 7, 3}
tad āhur yasyāgnihotry upāvasṛṣṭā duhyamānopaviśet kā tatra prāyaścittir iti tām abhimantrayeta | [AB, 7, 3 1]
yasmād bhīṣā niṣīdasi tato no abhayaṃ kṛdhi paśūn naḥ sarvān gopāya namo rudrāya mīﾱhuṣa iti tām utthāpayed udasthād devy aditir āyur yajñapatāv adhāt indrāya kṛṇvatī bhāgam mitrāya varuṇāya cety athāsyā udapātram ūdhasi ca mukhe copagṛhṇīyād athainām brāhmaṇāya dadyāt sā tatra prāyaścittiḥ | [AB, 7, 3 2]
tad āhur yasyāgnihotry upāvasṛṣṭā duhyamānā vāśyeta kā tatra prāyaścittir ity aśanāyāṃ ha vā eṣā yajamānasya pratikhyāya vāśyate tām annam apy ādayec chāntyai śāntir vā annaṃ sūyavasād bhagavatī hi bhūyā iti sā tatra prāyaścittiḥ | [AB, 7, 3 3]
tad āhur yasyāgnihotry upāvasṛṣṭā duhyamānā syandeta kā tatra prāyaścittir iti sā yat tatra skandayet tad abhimṛśya japed yad adya dugdham pṛthivīm asṛpta yad oṣadhīr atyasṛpad yad āpaḥ payo gṛheṣu payo aghnyāyām payo vatseṣu payo astu tan mayīti tatra yat pariśiṣṭaṃ syāt tena juhuyād yady alaṃ homāya syād yady u vai sarvaṃ siktaṃ syād athānyām āhūya tāṃ dugdhvā tena juhuyād ā tv eva śraddhāyai hotavyaṃ sā tatra prāyaścittiḥ | [AB, 7, 3 4]
{AB, 7, 4}
tat āhuḥ yasya sāyaṃdugdham sāṃnāyyam duṣyet vā apaharet vā kā tatra prāyaścittiḥ iti | [AB, 7, 4 638233_1]
prātardugdham dvaidham kṛtvā tasya anyatarām bhaktim ātacya tena yajeta | [AB, 7, 4 638233_2]
sā tatra prāyaścittiḥ | [AB, 7, 4 638233_3]
tat āhuḥ yasya prātardugdham sāṃnāyyam duṣyet vā apaharet vā kā tatra prāyaścittiḥ iti | [AB, 7, 4 638234_1]
aindram vā māhendram vā puroﾱāśam tasya sthāne nirupya tena yajeta | [AB, 7, 4 638234_2]
sā tatra prāyaścittiḥ | [AB, 7, 4 638234_3]
tat āhuḥ yasya sarvam eva sāṃnāyyam duṣyet vā apaharet vā kā tatra prāyaścittiḥ iti | [AB, 7, 4 638235_1]
aindram vā māhendram vā iti samānam | [AB, 7, 4 638235_2]
sā tatra prāyaścittiḥ | [AB, 7, 4 638235_3]
tat āhuḥ yasya sarvāṇi eva havīṃṣi duṣyeyuḥ vā apahareyuḥ vā kā tatra prāyaścittiḥ iti | [AB, 7, 4 638236_1]
ājyasya enāni yathādevatam parikalpya tayā ājya haviṣā iṣṭyā yajeta | [AB, 7, 4 638236_2]
atas anyām iṣṭim anulbaṇām tanvīta | [AB, 7, 4 638236_3]
yajñaḥ yajñasya prāyaścittiḥ | [AB, 7, 4 638236_4]
{AB, 7, 5}
tat āhuḥ yasya agnihotram adhiśritam amedhyam āpadyeta kā tatra prāyaścittiḥ iti | [AB, 7, 5 638237_1]
sarvam eva enat sruci abhiparyāsicya prāṅ udetya āhavanīye ha etām samidham abhyādadhāti | [AB, 7, 5 638237_2]
atha uttaratas āhavanīyasya uṣṇam bhasma nirūhya juhuyāt manasā vā prājāpatyayā vā ṛcā | [AB, 7, 5 638237_3]
tat hutam ca ahutam ca | [AB, 7, 5 638237_4]
sa yadi ekasmin unnīte yadi dvayoḥ eṣaḥ eva kalpaḥ | [AB, 7, 5 638237_5]
tat ced vyapanayitum śaknuyāt niṣṣicya etat duṣṭam aduṣṭam abhiparyāsicya tasya yathā unnītī syāt tathā juhuyāt | [AB, 7, 5 638237_6]
sā tatra prāyaścittiḥ | [AB, 7, 5 638237_7]
tat āhuḥ yasya agnihotram adhiśritam skandati vā viṣyandate vā kā tatra prāyaścittiḥ iti | [AB, 7, 5 638238_1]
tat adbhiḥ upaninayet śāntyai | [AB, 7, 5 638238_2]
śāntiḥ vai āpaḥ | [AB, 7, 5 638238_3]
atha enat dakṣiṇena pāṇinā abhimṛśya japati divam tṛtīyam devān yajñaḥ agāt tatas mā draviṇam āṣṭa antarikṣam tṛtīyam pitṝn yajñaḥ agāt tatas mā draviṇam āṣṭa pṛthivīm tṛtīyam manuṣyān yajñaḥ agāt tatas mā draviṇam āṣṭa | [AB, 7, 5 638238_4]
yayoḥ ojasā skabhitā rajāṃsi iti vaiṣṇuvāruṇīm ṛcam japati | [AB, 7, 5 638240_1]
viṣṇuḥ vai yajñasya duriṣṭam pāti varuṇaḥ su iṣṭam | [AB, 7, 5 638240_2]
tayoḥ ubhayoḥ eva śāntyai | [AB, 7, 5 638240_3]
sā tatra prāyaścittiḥ | [AB, 7, 5 638241_1]
tat āhuḥ yasya agnihotram adhiśritam prāṅ udāyan skhalate vā api vā bhraṃśate kā tatra prāyaścittiḥ iti | [AB, 7, 5 638242_1]
sa yadi upanivartayet svargāt lokāt yajamānam āvartayet | [AB, 7, 5 638242_2]
atra eva asmai upaviṣṭāya etam agnihotra parīśeṣam āhareyuḥ | [AB, 7, 5 638242_3]
tasya yathā unnītī syāt tathā juhuyāt | [AB, 7, 5 638242_4]
sā tatra prāyaścittiḥ | [AB, 7, 5 638242_5]
tat āhuḥ atha yadi sruc bhidyeta kā tatra prāyaścittiḥ iti | [AB, 7, 5 638243_1]
anyām srucam āhṛtya juhuyāt | [AB, 7, 5 638243_2]
atha etām srucam bhinnām āhavanīye abhyādadhyāt prāc daṇḍām pratyak puṣkarām | [AB, 7, 5 638243_3]
sā tatra prāyaścittiḥ | [AB, 7, 5 638243_4]
tat āhuḥ yasya āhavanīye ha agniḥ vidyeta atha gārhapatye upaśāmyet kā tatra prāyaścittiḥ iti | [AB, 7, 5 638244_1]
sa yadi prāñcam uddharet pra āyatanāt cyaveta yat pratyañcam asura vat yajñam tanvīta yat manthet bhrātṛvyam yajamānasya janayet yat anugamayet prāṇaḥ yajamānam jahyāt | [AB, 7, 5 638244_2]
sarvam eva enam saha bhasmānam samopya gārhapatya āyatane nidhāya atha prāñcam āhavanīyam uddharet | [AB, 7, 5 638244_3]
sā tatra prāyaścittiḥ | [AB, 7, 5 638244_4]
{AB, 7, 6}
tat āhuḥ yasya agnau agnim uddhareyuḥ kā tatra prāyaścittiḥ iti | [AB, 7, 6 638245_1]
sa yadi anupaśyet udūhya pūrvam aparam nidadhyāt | [AB, 7, 6 638245_2]
yadi u na anupaśyet saḥ agnaye agnivate aṣṭākapālam puroﾱāśam nirvapet | [AB, 7, 6 638245_3]
tasya yājyā anuvākye agninā agniḥ samidhyate tvam hi agne agninā iti | [AB, 7, 6 638245_4]
āhutim vā āhavanīye juhuyāt agnaye agnivate svāhā iti | [AB, 7, 6 638245_5]
sā tatra prāyaścittiḥ | [AB, 7, 6 638245_6]
tat āhuḥ yasya gārhapatya āhavanīyau mithas saṃsṛjyeyātām kā tatra prāyaścittiḥ iti | [AB, 7, 6 638246_1]
saḥ agnaye vītaye aṣṭākapālam puroﾱāśam nirvapet | [AB, 7, 6 638246_2]
tasya yājyā anuvākye agne āyāhi vītaye yaḥ agnim deva vītaye iti | [AB, 7, 6 638246_3]
āhutim vā āhavanīye juhuyāt agnaye vītaye svāhā iti | [AB, 7, 6 638246_4]
sā tatra prāyaścittiḥ | [AB, 7, 6 638246_5]
tat āhuḥ yasya sarve eva agnayaḥ mithas saṃsṛjyeran kā tatra prāyaścittiḥ iti | [AB, 7, 6 638247_1]
saḥ agnaye vivicaye aṣṭākapālam puroﾱāśam nirvapet | [AB, 7, 6 638247_2]
tasya yājyā anuvākye svar na vastoḥ uṣasām aroci tvām agne mānuṣīḥ īḍate viśaḥ iti | [AB, 7, 6 638247_3]
āhutim vā āhavanīye juhuyāt agnaye vivicaye svāhā iti | [AB, 7, 6 638247_4]
sā tatra prāyaścittiḥ | [AB, 7, 6 638247_5]
tat āhuḥ yasya agnayaḥ anyaiḥ agnibhiḥ saṃsṛjyeran kā tatra prāyaścittiḥ iti | [AB, 7, 6 638248_1]
saḥ agnaye kṣāmavate aṣṭākapālam puroﾱāśam nirvapet | [AB, 7, 6 638248_2]
tasya yājyā anuvākye akrandat agniḥ stanayan iva dyauḥ adha yathā naḥ pitaraḥ parāsaḥ iti | [AB, 7, 6 638248_3]
āhutim vā āhavanīye juhuyāt agnaye kṣāmavate svāhā iti | [AB, 7, 6 638248_4]
sa tatra prāyaścittiḥ | [AB, 7, 6 638248_5]
{AB, 7, 7}
tat āhuḥ yasya agnayaḥ grāmyeṇa agninā saṃdahyeran kā tatra prāyaścittiḥ iti | [AB, 7, 7 638249_1]
saḥ agnaye saṃvargāya aṣṭākapālam puroﾱāśam nirvapet | [AB, 7, 7 638249_2]
tasya yājyā anuvākye kuvid su naḥ gaviṣṭaye mā naḥ asmin mahā dhane iti | [AB, 7, 7 638249_3]
āhutim vā āhavanīye juhuyāt agnaye saṃvargāya svāhā iti | [AB, 7, 7 638249_4]
sā tatra prāyaścittiḥ | [AB, 7, 7 638249_5]
tat āhuḥ yasya agnayaḥ divyena agninā saṃsṛjyeran kā tatra prāyaścittiḥ iti | [AB, 7, 7 638250_1]
saḥ agnaye apsumate aṣṭākapālam puroﾱāśam nirvapet | [AB, 7, 7 638250_2]
tasya yājyā anuvākye apsu agne sadhiḥ tava mayaḥ dadhe medhiraḥ pūta dakṣaḥ iti | [AB, 7, 7 638250_3]
āhutim vā āhavanīye juhuyāt agnaye apsumate svāhā iti | [AB, 7, 7 638250_4]
sā tatra prāyaścittiḥ | [AB, 7, 7 638250_5]
tat āhuḥ yasya agnayaḥ śava agninā saṃsṛjyeran kā tatra prāyaścittiḥ iti | [AB, 7, 7 638251_1]
saḥ agnaye śucaye aṣṭākapālam puroﾱāśam nirvapet | [AB, 7, 7 638251_2]
tasya yājyā anuvākye agniḥ śuci vratatamaḥ ud agne śucayaḥ tava iti | [AB, 7, 7 638251_3]
āhutim vā āhavanīye juhuyāt agnaye śucaye svāhā iti | [AB, 7, 7 638251_4]
sā tatra prāyaścittiḥ | [AB, 7, 7 638251_5]
tat āhuḥ yasya agnayaḥ āraṇyena agninā saṃdahyeran kā tatra prāyaścittiḥ iti | [AB, 7, 7 638252_1]
sam eva āropayet araṇī vā ulmukam vā mokṣayet yadi āhavanīyāt yadi gārhapatyāt | [AB, 7, 7 638252_2]
yadi na śaknuyāt saḥ agnaye saṃvargāya aṣṭākapālam puroﾱāśam nirvapet | [AB, 7, 7 638252_3]
tasya ukte yājyā anuvākye | [AB, 7, 7 638252_4]
āhutim vā āhavanīye juhuyāt agnaye saṃvargāya svāhā iti | [AB, 7, 7 638252_5]
sā tatra prāyaścittiḥ | [AB, 7, 7 638252_6]
{AB, 7, 8}
tat āhuḥ yaḥ āhitāgniḥ upavasathe aśru kurvīta kā tatra prāyaścittiḥ iti | [AB, 7, 8 638253_1]
saḥ agnaye vrata bhṛte aṣṭākapālam puroﾱāśam nirvapet | [AB, 7, 8 638253_2]
tasya yājyā anuvākye tvam agne vrata bhṛt śuciḥ vratāni bibhrat vrata pāḥ adabdhaḥ iti | [AB, 7, 8 638253_3]
āhutim vā āhavanīye juhuyāt agnaye vrata bhṛte svāhā iti | [AB, 7, 8 638253_4]
sā tatra prāyaścittiḥ | [AB, 7, 8 638253_5]
tat āhuḥ yaḥ āhitāgniḥ upavasathe avratyam āpadyeta kā tatra prāyaścittiḥ iti | [AB, 7, 8 638254_1]
saḥ agnaye vratapataye aṣṭākapālam puroﾱāśam nirvapet | [AB, 7, 8 638254_2]
tasya yājyā anuvākye tvam agne vrata pāḥ asi yat vaḥ vayam pramināma vratāni iti | [AB, 7, 8 638254_3]
āhutim vā āhavanīye juhuyāt agnaye vratapataye svāhā iti | [AB, 7, 8 638254_4]
sā tatra prāyaścittiḥ | [AB, 7, 8 638254_5]
tat āhuḥ yaḥ āhitāgniḥ amāvāsyām paurṇamāsīm vā atīyāt kā tatra prāyaścittiḥ iti | [AB, 7, 8 638255_1]
saḥ agnaye pathikṛte aṣṭākapālam puroﾱāśam nirvapet | [AB, 7, 8 638255_2]
tasya yājyā anuvākye vettha hi vedhaḥ adhvanaḥ ā devānām api panthām aganma iti | [AB, 7, 8 638255_3]
āhutim vā āhavanīye juhuyāt agnaye pathikṛte svāhā iti | [AB, 7, 8 638255_4]
sā tatra prāyaścittiḥ | [AB, 7, 8 638255_5]
tat āhuḥ yasya sarve eva agnayaḥ upaśāmyeran kā tatra prāyaścittiḥ iti | [AB, 7, 8 638256_1]
saḥ agnaye tapasvate janadvate pāvakavate aṣṭākapālam puroﾱāśam nirvapet | [AB, 7, 8 638256_2]
tasya yājyā anuvākye āyāhi tapasā janeṣu ā naḥ yāhi tapasā janeṣu iti | [AB, 7, 8 638256_3]
āhutim vā āhavanīye juhuyāt agnaye tapasvate janadvate pāvakavate svāhā iti | [AB, 7, 8 638256_4]
sā tatra prāyaścittiḥ | [AB, 7, 8 638256_5]
{AB, 7, 9}
tat āhuḥ yaḥ āhitāgniḥ āgrayaṇena an iṣṭvā navānnam prāśnīyāt kā tatra prāyaścittiḥ iti | [AB, 7, 9 638257_1]
saḥ agnaye vaiśvānarāya dvādaśa kapālam puroﾱāśam nirvapet | [AB, 7, 9 638257_2]
tasya yājyā anuvākye vaiśvānaraḥ ajījanat pṛṣṭaḥ divi pṛṣṭaḥ agniḥ pṛthivyām iti | [AB, 7, 9 638257_3]
āhutim vā āhavanīye juhuyāt agnaye vaiśvānarāya svāhā iti | [AB, 7, 9 638257_4]
sā tatra prāyaścittiḥ | [AB, 7, 9 638257_5]
tat āhuḥ yaḥ āhitāgniḥ yadi kapālam naśyet kā tatra prāyaścittiḥ iti | [AB, 7, 9 638258_1]
saḥ aśvibhyām dvi kapālam puroﾱāśam nirvapet | [AB, 7, 9 638258_2]
tasya yājyā anuvākye aśvinā vartiḥ asmat ā gomatā nāsatyā rathena iti | [AB, 7, 9 638258_3]
āhutim vā āhavanīye juhuyāt aśvibhyām svāhā iti | [AB, 7, 9 638258_4]
sā tatra prāyaścittiḥ | [AB, 7, 9 638258_5]
tat āhuḥ yaḥ āhitāgniḥ yadi pavitram naśyet kā tatra prāyaścittiḥ iti | [AB, 7, 9 638259_1]
saḥ agnaye pavitravate aṣṭākapālam puroﾱāśam nirvapet | [AB, 7, 9 638259_2]
tasya yājyā anuvākye pavitram te vitatam brahmaṇaspate tapoḥ pavitram vitatam divaḥ pade iti | [AB, 7, 9 638259_3]
āhutim vā āhavanīye juhuyāt agnaye pavitravate svāhā iti | [AB, 7, 9 638259_4]
sā tatra prāyaścittiḥ | [AB, 7, 9 638259_5]
tat āhuḥ yaḥ āhitāgniḥ yadi hiraṇyam naśyet kā tatra prāyaścittiḥ iti | [AB, 7, 9 638260_1]
saḥ agnaye hiraṇyavate aṣṭākapālam puroﾱāśam nirvapet | [AB, 7, 9 638260_2]
tasya yājyā anuvākye hiraṇya keśaḥ rajasaḥ visāre ā te suparṇāḥ aminanta evaiḥ iti | [AB, 7, 9 638260_3]
āhutim vā āhavanīye juhuyāt agnaye hiraṇyavate svāhā iti | [AB, 7, 9 638260_4]
sā tatra prāyaścittiḥ | [AB, 7, 9 638260_5]
tat āhuḥ yaḥ āhitāgniḥ yadi prātar asnātaḥ agnihotram juhuyāt kā tatra prāyaścittiḥ iti | [AB, 7, 9 638261_1]
saḥ agnaye varuṇāya aṣṭākapālam puroﾱāśam nirvapet | [AB, 7, 9 638261_2]
tasya yājyā anuvākye tvam naḥ agne varuṇasya vidvān sa tvam naḥ agne avamaḥ bhava ūti iti | [AB, 7, 9 638261_3]
āhutim vā āhavanīye juhuyāt agnaye varuṇāya svāhā iti | [AB, 7, 9 638261_4]
sā tatra prāyaścittiḥ | [AB, 7, 9 638261_5]
tat āhuḥ yaḥ āhitāgniḥ yadi sūtakānnam prāśnīyāt kā tatra prāyaścittiḥ iti | [AB, 7, 9 638262_1]
saḥ agnaye tantumate aṣṭākapālam puroﾱāśam nirvapet | [AB, 7, 9 638262_2]
tasya yājyā anuvākye tantum tanvan rajasaḥ bhānum anu ihi akṣānahaḥ nahyatana uta somyāḥ iti | [AB, 7, 9 638262_3]
āhutim vā āhavanīye juhuyāt agnaye tantumate svāhā iti | [AB, 7, 9 638262_4]
sā tatra prāyaścittiḥ | [AB, 7, 9 638262_5]
tat āhuḥ yaḥ āhitāgniḥ jīve mṛtaśabdam śrutvā kā tatra prāyaścittiḥ iti | [AB, 7, 9 638263_1]
saḥ agnaye surabhimate aṣṭākapālam puroﾱāśam nirvapet | [AB, 7, 9 638263_2]
tasya yājyā anuvākye agniḥ hotā ni asīdat yajīyān sādhvīm akaḥ deva vītim naḥ adya iti | [AB, 7, 9 638263_3]
āhutim vā āhavanīye juhuyāt agnaye surabhimate svāhā iti | [AB, 7, 9 638263_4]
sā tatra prāyaścittiḥ | [AB, 7, 9 638263_5]
tat āhuḥ yaḥ āhitāgniḥ yasya bhāryā gauḥ vā yamau janayet kā tatra prāyaścittiḥ iti | [AB, 7, 9 638264_1]
saḥ agnaye marutvate trayodaśa kapālam puroﾱāśam nirvapet | [AB, 7, 9 638264_2]
tasya yājyā anuvākye marutaḥ yasya hi kṣaye arāḥ iva id acaramāḥ ahā iva iti | [AB, 7, 9 638264_3]
āhutim vā āhavanīye juhuyāt agnaye marutvate svāhā iti | [AB, 7, 9 638264_4]
sā tatra prāyaścittiḥ | [AB, 7, 9 638264_5]
tat āhuḥ apatnīkaḥ api agnihotram āharet na āharet iti | [AB, 7, 9 638265_1]
āharet iti āhuḥ yadi na āharet anaddhā puruṣaḥ | [AB, 7, 9 638266_1]
kaḥ anaddhāpuruṣaḥ iti | [AB, 7, 9 638268_1]
na devān na pitṝn na manuṣyān iti | [AB, 7, 9 638268_2]
tasmāt apatnīkaḥ api agnihotram āharet | [AB, 7, 9 638269_1]
tat eṣā abhi yajña gāthā gīyate yajet sautrāmaṇyām apatnīkaḥ api asomapaḥ mātā pitṛbhyām anṛṇa arthāt yaja iti vacanāt śrutiḥ iti | [AB, 7, 9 638270_1]
tasmāt saumyam yājayet | [AB, 7, 9 638272_1]
{AB, 7, 10}
tat āhuḥ vācā apatnīkaḥ agnihotram katham eva juhoti niviṣṭe mṛtā patnī naṣṭā vā agnihotram katham agnihotram juhoti | [AB, 7, 10 638273_1]
putrān pautrān naptṝn iti āhuḥ asmin ca loke amuṣmin ca asmin loke ayam svargaḥ a svargeṇa svargam lokam āruroha iti | [AB, 7, 10 638275_1]
amuṣya eva lokasya saṃtatim dhārayati | [AB, 7, 10 638275_2]
tasmāt apatnīkasya ādhānam kurvanti | [AB, 7, 10 638275_3]
apatnīkaḥ agnihotram katham agnihotram juhoti | [AB, 7, 10 638276_1]
śraddhā patnī satyam yajamānaḥ śraddhā satyam tat iti uttamam mithunam | [AB, 7, 10 638276_2]
śraddhā satyam tat iti uttamam mithunam | [AB, 7, 10 638276_3]
śraddhayā satyena mithunena svargān lokān jayati iti | [AB, 7, 10 638276_4]
{AB, 7, 11}
tat āhuḥ | [AB, 7, 11 638277_1]
pūrvām paurṇamāsīm upavaset iti paiṅgyam | [AB, 7, 11 638278_1]
uttarām iti kauṣītakam | [AB, 7, 11 638278_2]
yā pūrvā paurṇamāsī sā anumatiḥ | [AB, 7, 11 638278_3]
yā uttarā sā rākā | [AB, 7, 11 638278_4]
yā pūrvā amāvāsyā sā sinīvālī | [AB, 7, 11 638279_1]
yā uttarā sā kuhūḥ | [AB, 7, 11 638279_2]
yām paryastam iyāt abhyudiyāt iti sā tithiḥ | [AB, 7, 11 638280_1]
pūrvām paurṇamāsīm upavaset | [AB, 7, 11 638281_1]
a nirjñāya purastāt amāvāsyāyām candramasam yat upaiti yat yajate tena somam krīṇanti | [AB, 7, 11 638281_2]
tena uttarām uttarām upavaset | [AB, 7, 11 638281_3]
uttarāṇi ha vai somaḥ yajate somam anu daivatam | [AB, 7, 11 638281_4]
etat vai deva somam yat candramāḥ | [AB, 7, 11 638281_5]
tasmāt uttarām upavaset | [AB, 7, 11 638281_6]
{AB, 7, 12}
tat āhuḥ yasya agnim an uddhṛtam ādityaḥ abhyudiyāt vā abhyastam iyāt vā praṇītaḥ vā prāk homāt upaśāmyet kā tatra prāyaścittiḥ | [AB, 7, 12 638282_1]
hiraṇyam puraskṛtya sāyam uddharet | [AB, 7, 12 638283_1]
jyotiḥ vai śukram hiraṇyam | [AB, 7, 12 638283_2]
jyotiḥ śukram asau | [AB, 7, 12 638283_3]
tat eva tat jyotiḥ śukram paśyan uddharati | [AB, 7, 12 638283_4]
rajatam antardhāya prātar uddharet | [AB, 7, 12 638283_5]
etat rātri rūpam | [AB, 7, 12 638283_6]
purā sambhedāt chāyānām āhavanīyam uddharet | [AB, 7, 12 638283_7]
mṛtyuḥ vai tamaḥ chāyā | [AB, 7, 12 638283_8]
tena eva tat jyotiṣā mṛtyum tamaḥ chāyām tarati | [AB, 7, 12 638283_9]
sā tatra prāyaścittiḥ | [AB, 7, 12 638283_10]
tat āhuḥ yasya gārhapatya āhavanīyau antareṇa anaḥ vā rathaḥ vā śvā vā pratipadyeta kā tatra prāyaścittiḥ iti | [AB, 7, 12 638284_1]
na enat manasi kuryāt iti āhuḥ ātmani asya hitāḥ bhavanti iti | [AB, 7, 12 638284_2]
tat ced manasi kurvīta gārhapatyāt a vicchinnām udaka dhārām haret tantum tanvan rajasaḥ bhānum anu ihi iti āhavanīyāt | [AB, 7, 12 638284_3]
sā tatra prāyaścittiḥ | [AB, 7, 12 638284_4]
tat āhuḥ katham agnīn anvādadhānaḥ anvāhāryapacanam āhārayet na āhārayet | [AB, 7, 12 638285_1]
āhārayet iti āhuḥ | [AB, 7, 12 638286_1]
prāṇān vai eṣaḥ abhyātmam dhatte yaḥ agnīn ādhatte | [AB, 7, 12 638286_2]
teṣām eṣaḥ annādatamaḥ bhavati yat anvāhāryapacanaḥ | [AB, 7, 12 638286_3]
tasmin etām āhutim juhoti agnaye anna ādāya annapataye svāhā iti | [AB, 7, 12 638286_4]
anna ādaḥ ha anna patiḥ bhavati aśnute prajayā annādyam yaḥ evam veda | [AB, 7, 12 638287_1]
antareṇa gārhapatya āhavanīyau hoṣyan saṃcareta | [AB, 7, 12 638288_1]
etena ha vai enam saṃcaramāṇam agnayaḥ viduḥ ayam asmāsu hoṣyati iti | [AB, 7, 12 638288_2]
etena ha vai asya saṃcaramāṇasya gārhapatya āhavanīyau pāpmānam apahataḥ saḥ apahata pāpmā ūrdhvaḥ svargam lokam eti iti vai brāhmaṇam udāharanti | [AB, 7, 12 638288_3]
tat āhuḥ katham agnīn pravatsyan upatiṣṭheta proṣya vā pratyetya ahar ahar vā iti | [AB, 7, 12 638289_1]
tūṣṇīm iti āhuḥ | [AB, 7, 12 638289_2]
tūṣṇīm vai śreyasaḥ ākāṅkṣante | [AB, 7, 12 638289_3]
atha api āhuḥ ahar ahar vai ete yajamānasya aśraddhayā udvāsanāt praplāvanāt bibhyati | [AB, 7, 12 638289_4]
tān upatiṣṭheta eva abhayam vaḥ abhayam me astu iti | [AB, 7, 12 638289_5]
abhayam ha eva asmai bhavati | [AB, 7, 12 638289_6]
abhayam ha eva asmai bhavati | [AB, 7, 12 638289_7]
{AB, 7, 13}
hariścandraḥ ha vaidhasaḥ aikṣvākaḥ rājā a putraḥ āsa | [AB, 7, 13 638290_1]
tasya ha śatam jāyāḥ babhūvuḥ | [AB, 7, 13 638290_2]
śatam | [AB, 7, 13 638290_3]
tāsu putram na lebhe | [AB, 7, 13 638290_4]
tasya ha parvata nāradau gṛhe ūṣatuḥ | [AB, 7, 13 638290_5]
sa ha nāradam papraccha yam nu imam putram icchanti ye vijānanti ye ca na kim svid putreṇa vindate tat me ācakṣva nārada iti | [AB, 7, 13 638290_6]
saḥ ekayā pṛṣṭaḥ daśabhiḥ pratyuvāca | [AB, 7, 13 638292_1]
ṛṇam asmin saṃnayati amṛta tvam ca gacchati pitā putrasya jātasya paśyet ced jīvataḥ mukham yāvantaḥ pṛthivyām bhogāḥ yāvantaḥ jātavedasi yāvantaḥ apsu prāṇinām bhūyān putre pituḥ tatas śaśvat putreṇa pitaraḥ atyāyan bahulam tamaḥ ātmā hi jajñe ātmanaḥ saḥ irāvatī atitāriṇī kim nu malam kim ajinam kim u śmaśrūṇi kim tapaḥ putram brahmāṇaḥ icchadhvam sa vai lokaḥ avadāvadaḥ annam ha prāṇaḥ śaraṇam ha vāsaḥ rūpam hiraṇyam paśavaḥ vivāhāḥ sakhā ha jāyā kṛpaṇam ha duhitā jyotiḥ ha putraḥ parame vyoman patiḥ jāyām praviśati garbhaḥ bhūtvā sa mātaram tasyām punar navaḥ bhūtvā daśame māsi jāyate tat jāyā jāyā bhavati yat asyām jāyate punar ābhūtiḥ eṣā ābhūtiḥ bījam etat nidhīyate devāḥ ca etām ṛṣayaḥ ca tejaḥ samabharat mahat devāḥ manuṣyān abruvan eṣā vaḥ jananī punar na aputrasya lokaḥ asti iti tat sarve paśavaḥ viduḥ tasmāt tu putraḥ mātaram svasāram ca adhirohati eṣa panthāḥ urugāyaḥ su śevaḥ yam putriṇaḥ ākramante viśokāḥ tam paśyanti paśavaḥ vayāṃsi ca tasmāt te mātrā api mithunībhavanti iti ha asmai ākhyāya | [AB, 7, 13 638303_1]
{AB, 7, 14}
atha enam uvāca varuṇam rājānam upadhāva putraḥ me jāyatām tena tvā yajai iti | [AB, 7, 14 638304_1]
tathā iti | [AB, 7, 14 638305_1]
sa varuṇam rājānam upasasāra putraḥ me jāyatām tena tvā yajai iti | [AB, 7, 14 638305_2]
tathā iti | [AB, 7, 14 638305_3]
tasya ha putraḥ jajñe rohitaḥ nāma | [AB, 7, 14 638305_4]
tam ha uvāca ajani vai te putraḥ yajasva mā anena iti | [AB, 7, 14 638306_1]
sa ha uvāca yadā vai paśuḥ nirdaśaḥ bhavati atha sa medhyaḥ bhavati nirdaśaḥ nu astu atha tvā yajai iti | [AB, 7, 14 638306_2]
tathā iti | [AB, 7, 14 638306_3]
sa ha nirdaśaḥ āsa | [AB, 7, 14 638307_1]
tam ha uvāca nirdaśaḥ nu abhūt yajasva mā anena iti | [AB, 7, 14 638307_2]
sa ha uvāca yadā vai paśoḥ dantāḥ jāyante atha sa medhyaḥ bhavati dantāḥ nu asya jāyantām atha tvā yajai iti | [AB, 7, 14 638307_3]
tathā iti | [AB, 7, 14 638307_4]
tasya ha dantāḥ jajñire | [AB, 7, 14 638308_1]
tam ha uvāca ajñata vai asya dantāḥ yajasva mā anena iti | [AB, 7, 14 638308_2]
sa ha uvāca yadā vai paśoḥ dantāḥ padyante atha sa medhyaḥ bhavati dantāḥ nu asya padyantām atha tvā yajai iti | [AB, 7, 14 638308_3]
tathā iti | [AB, 7, 14 638308_4]
tasya ha dantāḥ pedire | [AB, 7, 14 638309_1]
tam ha uvāca apatsata vai asya dantāḥ yajasva mā anena iti | [AB, 7, 14 638309_2]
sa ha uvāca yadā vai paśoḥ dantāḥ punar jāyante atha sa medhyaḥ bhavati dantāḥ nu asya punar jāyantām atha tvā yajai iti | [AB, 7, 14 638309_3]
tathā iti | [AB, 7, 14 638309_4]
tasya ha dantāḥ punar jajñire | [AB, 7, 14 638310_1]
tam ha uvāca ajñata vai asya punar dantāḥ yajasva mā anena iti | [AB, 7, 14 638310_2]
sa ha uvāca yadā vai kṣatriyaḥ sāṃnāhukaḥ bhavati atha sa medhyaḥ bhavati saṃnāham nu prāpnotu atha tvā yajai iti | [AB, 7, 14 638310_3]
tathā iti | [AB, 7, 14 638310_4]
sa ha saṃnāham prāpa | [AB, 7, 14 638311_1]
tam ha uvāca saṃnāham nu prāpat yajasva mā anena iti | [AB, 7, 14 638311_2]
sa tathā iti uktvā putram āmantrayāmāsa tata ayam vai mahyam tvām adadāt hanta tvayā aham imam yajai iti | [AB, 7, 14 638311_3]
sa ha na iti uktvā dhanuḥ ādāya araṇyam apātasthau | [AB, 7, 14 638312_1]
sa saṃvatsaram araṇye cacāra | [AB, 7, 14 638312_2]
{AB, 7, 15}
atha ha aikṣvākam varuṇaḥ jagrāha | [AB, 7, 15 638313_1]
tasya ha udaram jajñe | [AB, 7, 15 638313_2]
tat u ha rohitaḥ śuśrāva | [AB, 7, 15 638313_3]
saḥ araṇyāt grāmam eyāya | [AB, 7, 15 638313_4]
tam indraḥ puruṣa rūpeṇa paryetya uvāca nānā śrāntāya śrīḥ asti iti rohita śuśruma pāpaḥ nṛṣadvaraḥ janaḥ indraḥ id carataḥ sakhā cara eva iti | [AB, 7, 15 638313_5]
cara eva iti vai mā brāhmaṇaḥ avocat iti ha dvitīyam saṃvatsaram araṇye cacāra | [AB, 7, 15 638314_1]
saḥ araṇyāt grāmam eyāya | [AB, 7, 15 638314_2]
tam indraḥ puruṣa rūpeṇa paryetya uvāca puṣpiṇyau carataḥ jaṅghe bhūṣṇuḥ ātmā phalagrahiḥ śere asya sarve pāpmānaḥ śrameṇa prapathe hatāḥ cara eva iti | [AB, 7, 15 638314_3]
cara eva iti vai mā brāhmaṇaḥ avocat iti | [AB, 7, 15 638315_1]
cara eva iti vai mā brāhmaṇaḥ avocat iti ha tṛtīyam saṃvatsaram araṇye cacāra | [AB, 7, 15 638315_2]
saḥ araṇyāt grāmam eyāya | [AB, 7, 15 638315_3]
tam indraḥ puruṣa rūpeṇa paryetya uvāca āste bhagaḥ āsīnasya ūrdhvaḥ tiṣṭhati tiṣṭhataḥ śete nipadyamānasya carāti carataḥ bhagaḥ cara eva iti | [AB, 7, 15 638315_4]
cara eva iti vai mā brāhmaṇaḥ avocat iti | [AB, 7, 15 638316_1]
cara eva iti vai mā brāhmaṇaḥ avocat iti ha caturtham saṃvatsaram araṇye cacāra | [AB, 7, 15 638316_2]
saḥ araṇyāt grāmam eyāya | [AB, 7, 15 638316_3]
tam indraḥ puruṣa rūpeṇa paryetya uvāca kaliḥ śayānaḥ bhavati saṃjihānaḥ tu dvāparaḥ uttiṣṭhan tretā bhavati kṛtam sampadyate caran cara eva iti | [AB, 7, 15 638316_4]
cara eva iti vai mā brāhmaṇaḥ avocat iti | [AB, 7, 15 638317_1]
cara eva iti vai mā brāhmaṇaḥ avocat iti ha pañcamam saṃvatsaram araṇye cacāra | [AB, 7, 15 638317_2]
saḥ araṇyāt grāmam eyāya | [AB, 7, 15 638317_3]
tam indraḥ puruṣa rūpeṇa paryetya uvāca caran vai madhu vindati caran svādum udumbaram sūryasya paśya śremāṇam yaḥ na tandrayate caran cara eva iti | [AB, 7, 15 638317_4]
cara eva iti | [AB, 7, 15 638317_5]
cara eva iti vai mā brāhmaṇaḥ avocat iti | [AB, 7, 15 638318_1]
cara eva iti vai mā brāhmaṇaḥ avocat iti ha ṣaṣṭham saṃvatsaram araṇye cacāra | [AB, 7, 15 638318_2]
saḥ ajīgartam sauyavasim ṛṣim aśanāyā parītam araṇye upeyāya | [AB, 7, 15 638318_3]
tasya ha trayaḥ putrāḥ āsuḥ śunaḥpucchaḥ śunaḥśepaḥ śunolāṅgūlaḥ iti | [AB, 7, 15 638319_1]
tam ha uvāca ṛṣe aham te śatam dadāmi aham eṣām ekena ātmānam niṣkrīṇai iti | [AB, 7, 15 638319_2]
sa jyeṣṭham putram nigṛhṇānaḥ uvāca na nu imam iti na u eva imam iti kaniṣṭham mātā | [AB, 7, 15 638319_3]
tau ha madhyame saṃpādayāṃcakratuḥ śunaḥśepe | [AB, 7, 15 638319_4]
tasya ha śatam dattvā sa tam ādāya saḥ araṇyāt grāmam eyāya | [AB, 7, 15 638319_5]
sa pitaram etya uvāca tata hanta aham anena ātmānam niṣkrīṇai iti | [AB, 7, 15 638320_1]
sa varuṇam rājānam upasasāra anena tvā yajai iti | [AB, 7, 15 638320_2]
anena tvā yajai iti | [AB, 7, 15 638320_3]
tathā iti bhūyān vai brāhmaṇaḥ kṣatriyāt iti varuṇaḥ uvāca | [AB, 7, 15 638320_4]
tasmai etam rājasūyam yajña kratum provāca | [AB, 7, 15 638320_5]
tam etam abhiṣecanīye puruṣam paśum ālebhe | [AB, 7, 15 638320_6]
{AB, 7, 16}
tasya ha viśvāmitraḥ hotā āsīt jamadagniḥ adhvaryuḥ vasiṣṭhaḥ brahmā ayāsyaḥ udgātā | [AB, 7, 16 638321_1]
tasmai upākṛtāya niyoktāram na vividuḥ | [AB, 7, 16 638321_2]
sa ha uvāca ajīgartaḥ sauyavasiḥ mahyam aparam śatam datta aham enam niyokṣyāmi iti | [AB, 7, 16 638321_3]
tasmai aparam śatam daduḥ | [AB, 7, 16 638321_4]
tam sa niyuyoja | [AB, 7, 16 638321_5]
tasmai upākṛtāya niyuktāya āprītāya paryagnikṛtāya viśasitāram na vividuḥ | [AB, 7, 16 638322_1]
sa ha uvāca ajīgartaḥ sauyavasiḥ mahyam aparam śatam datta aham enam viśasiṣyāmi iti | [AB, 7, 16 638322_2]
tasmai aparam śatam daduḥ | [AB, 7, 16 638322_3]
saḥ asim niḥśyānaḥ eyāya | [AB, 7, 16 638322_4]
atha ha śunaḥśepaḥ īkṣāṃcakre amānuṣam iva vai mā viśasiṣyanti hanta aham devatāḥ upadhāvāni iti | [AB, 7, 16 638323_1]
sa prajāpatim eva prathamam devatānām upasasāra kasya nūnam katamasya amṛtānām iti etayā ṛcā | [AB, 7, 16 638323_2]
tam prajāpatiḥ uvāca agniḥ vai devānām nediṣṭhaḥ tam eva upadhāva iti | [AB, 7, 16 638324_1]
saḥ agnim upasasāra agneḥ vayam prathamasya amṛtānām iti etayā ṛcā | [AB, 7, 16 638324_2]
tam agniḥ uvāca savitā vai prasavānām īśe tam eva upadhāva iti | [AB, 7, 16 638325_1]
savitā vai prasavānām īśe tam eva upadhāva iti | [AB, 7, 16 638325_2]
sa savitāram upasasāra abhi tvā deva savitar iti etena tṛcena | [AB, 7, 16 638325_3]
tam savitā uvāca varuṇāya vai rājñe niyuktaḥ asi tam eva upadhāva iti | [AB, 7, 16 638326_1]
sa varuṇam rājānam upasasāra atas uttarābhiḥ ekatriṃśatā | [AB, 7, 16 638326_2]
tam varuṇaḥ uvāca agniḥ vai devānām mukham suhṛdayatamaḥ tam nu stuhi atha tvā utsrakṣyāmaḥ iti | [AB, 7, 16 638327_1]
saḥ agnim tuṣṭāva atas uttarābhiḥ dvāviṃśatyā | [AB, 7, 16 638327_2]
tam agniḥ uvāca viśvān nu devān stuhi atha tvā utsrakṣyāmaḥ iti | [AB, 7, 16 638328_1]
sa viśvān devān tuṣṭāva namaḥ mahadbhyaḥ namaḥ arbhakebhyaḥ iti etayā ṛcā | [AB, 7, 16 638328_2]
tam viśve devāḥ ūcuḥ indraḥ vai devānām ojiṣṭhaḥ baliṣṭhaḥ sahiṣṭhaḥ sattamaḥ tam nu stuhi atha tvā utsrakṣyāmaḥ iti | [AB, 7, 16 638329_1]
saḥ indram tuṣṭāva yat cit hi satya soma pāḥ iti ca etena sūktena uttarasya ca pañcadaśabhiḥ | [AB, 7, 16 638329_2]
tasmai indraḥ stūyamānaḥ prītaḥ manasā hiraṇya ratham dadau | [AB, 7, 16 638330_1]
tam etayā pratīyāya śaśvat indraḥ iti | [AB, 7, 16 638330_2]
tam indraḥ uvāca aśvinau stuhi atha tvā utsrakṣyāmaḥ iti | [AB, 7, 16 638331_1]
saḥ aśvinau tuṣṭāva atas uttareṇa tṛcena | [AB, 7, 16 638331_2]
tam aśvinau ūcatuḥ uṣasam nu stuhi atha tvā utsrakṣyāmaḥ iti | [AB, 7, 16 638332_1]
saḥ uṣasam tuṣṭāva atas uttarena tṛcena | [AB, 7, 16 638332_2]
tasya ha sma ṛci ṛci uktāyām vi pāśaḥ mumuce | [AB, 7, 16 638333_1]
kanīyaḥ aikṣvākasya udaram bhavati | [AB, 7, 16 638333_2]
uttamasyām eva ṛci uktāyām vi pāśaḥ mumuce | [AB, 7, 16 638333_3]
agadaḥ aikṣvākaḥ āsa | [AB, 7, 16 638333_4]
{AB, 7, 17}
tam ṛtvijaḥ ūcuḥ tvam eva naḥ asya ahnaḥ saṃsthām adhigaccha iti | [AB, 7, 17 638334_1]
atha ha etam śunaḥśepaḥ añjaḥsavam dadarśa | [AB, 7, 17 638334_2]
tam etābhiḥ catasṛbhiḥ abhisuṣāva yat cit hi tvam gṛhe gṛhe iti | [AB, 7, 17 638334_3]
atha enam droṇakalaśam abhyavanināya ucchiṣṭam camvoḥ bhara iti etayā ṛcā | [AB, 7, 17 638334_4]
atha ha asmin anvārabdhe pūrvābhiḥ catasṛbhiḥ sa svāhākārābhiḥ juhavāṃcakāra | [AB, 7, 17 638334_5]
atha enam avabhṛtham abhyavanināya tvam naḥ agne varuṇasya vidvān iti etābhyām | [AB, 7, 17 638334_6]
atha enam atas ūrdhvam agnim āhavanīyam upasthāpayāṃcakāra śunaḥ cit śepam niditam sahasrāt iti | [AB, 7, 17 638334_7]
atha ha śunaḥśepaḥ viśvāmitrasya aṅkam āsasāda | [AB, 7, 17 638335_1]
sa ha uvāca ajīgartaḥ sauyavasiḥ ṛṣe punar me putram dehi iti | [AB, 7, 17 638335_2]
na iti ha uvāca viśvāmitraḥ devāḥ vai imam mahyam arāsata iti | [AB, 7, 17 638335_3]
sa ha devarātaḥ vaiśvāmitraḥ āsa | [AB, 7, 17 638335_4]
tasya ete kāpileya bābhravāḥ | [AB, 7, 17 638335_5]
sa ha uvāca ajīgartaḥ sauyavasiḥ vihvayāvahai iti | [AB, 7, 17 638336_1]
sa ha uvāca ajīgartaḥ sauyavasiḥ āṅgirasaḥ janmanā asi ājīgartiḥ śrutaḥ kaviḥ ṛṣe paitāmahāt tantoḥ mā apagāḥ punar ehi mām iti | [AB, 7, 17 638336_2]
sa ha uvāca śunaḥśepaḥ adarśuḥ tvā śāsa hastam na yat śūdreṣu alapsata gavām trīṇi śatāni tvam avṛṇīthāḥ mat aṅgiraḥ iti | [AB, 7, 17 638336_3]
sa ha uvāca ajīgartaḥ sauyavasiḥ tat vai mā tāta tapati pāpam karma mayā kṛtam tat aham nihnave tubhyam pratiyantu śatāḥ gavām iti | [AB, 7, 17 638337_1]
sa ha uvāca śunaḥśepaḥ yaḥ sakṛt pāpakam kuryāt kuryāt enat tatas aparam na apāgāḥ śaudrāt nyāyāt asaṃdheyam tvayā kṛtam iti | [AB, 7, 17 638337_2]
asaṃdheyam iti ha viśvāmitraḥ upapapāda | [AB, 7, 17 638338_1]
sa ha uvāca viśvāmitraḥ bhīmaḥ eva sauyavasiḥ śāsena viśiśāsiṣuḥ asthāt mā etasya putraḥ bhūḥ mama eva upehi putra tām iti | [AB, 7, 17 638338_2]
sa ha uvāca śunaḥśepaḥ sa vai yathā naḥ jñapaya rāja putra tathā vada yathā eva āṅgirasaḥ san upeyām tava putra tām iti | [AB, 7, 17 638339_1]
sa ha uvāca viśvāmitraḥ jyeṣṭhaḥ me tvam putrāṇām syāḥ tava śreṣṭhā prajā syāt upeyāḥ daivam me dāyam tena vai tvā upamantraye iti | [AB, 7, 17 638339_2]
sa ha uvāca śunaḥśepaḥ saṃjānāneṣu vai brūyāḥ sauhardyāya me śriyai yathā aham bharata ṛṣabha upeyām tava putra tām iti | [AB, 7, 17 638340_1]
atha ha viśvāmitraḥ putrān āmantrayāmāsa madhuchandāḥ śṛṇotana ṛṣabhaḥ reṇuḥ aṣṭakaḥ ye ke ca bhrātaraḥ sthana asmai jyaiṣṭhyāya kalpadhvam iti | [AB, 7, 17 638340_2]
{AB, 7, 18}
tasya ha viśvāmitrasya eka śatam putrāḥ āsuḥ | [AB, 7, 18 638341_1]
pañcāśat eva jyāyāṃsaḥ madhuchandasaḥ pañcāśat kanīyāṃsaḥ | [AB, 7, 18 638341_2]
tat ye jyāyāṃsaḥ na te kuśalam menire | [AB, 7, 18 638342_1]
tān anuvyājahāra antān vaḥ prajā bhakṣīṣṭa iti | [AB, 7, 18 638342_2]
te ete andhrāḥ puṇḍrāḥ śabarāḥ pulindāḥ mūtibāḥ iti | [AB, 7, 18 638342_3]
udantyāḥ bahavaḥ bhavanti | [AB, 7, 18 638342_4]
vaiśvāmitrāḥ dasyūnām bhūyiṣṭhāḥ | [AB, 7, 18 638342_5]
sa ha uvāca madhuchandāḥ pañcāśatā sārdham yat naḥ pitā saṃjānīte tasmin tiṣṭhāmahe vayam puras tvā sarve kurmahe tvām anvañcaḥ vayam smasi iti | [AB, 7, 18 638343_1]
atha ha viśvāmitraḥ pratītaḥ putrān tuṣṭāva te vai putrāḥ paśumantaḥ vīravantaḥ bhaviṣyatha ye mānam me anugṛhṇantaḥ vīravantam akarta mā puraetrā vīravantaḥ devarātena gāthināḥ sarve rādhyāḥ stha putrāḥ eṣa vaḥ sat vivācanam eṣa vaḥ vīraḥ devarātaḥ tam anvita yuṣmān ca dāyam me upetā vidyām yām u ca vidmasi | [AB, 7, 18 638344_1]
te samyañcaḥ vaiśvāmitrāḥ sarve sākam sa rātayaḥ devarātāya tasthire dhṛtyai śraiṣṭhyāya gāthināḥ | [AB, 7, 18 638348_1]
adhīyata devarātaḥ rikthayoḥ ubhayoḥ ṛṣiḥ jahnūnām ca ādhipatye daive vede ca gāthinām | [AB, 7, 18 638349_1]
tat etat para ṛc śata gātham śaunaḥśepam ākhyānam | [AB, 7, 18 638350_1]
tat hotā rājñe abhiṣiktāya ācaṣṭe | [AB, 7, 18 638351_1]
hiraṇya kaśipau āsīnaḥ ācaṣṭe | [AB, 7, 18 638352_1]
hiraṇya kaśipau āsīnaḥ pratigṛṇāti | [AB, 7, 18 638352_2]
yaśaḥ vai hiraṇyam | [AB, 7, 18 638352_3]
yaśasā eva enam tat samardhayati | [AB, 7, 18 638352_4]
om iti ṛcaḥ pratigaraḥ evam tathā iti gāthāyāḥ | [AB, 7, 18 638353_1]
om iti vai daivam | [AB, 7, 18 638353_2]
tathā iti mānuṣam | [AB, 7, 18 638353_3]
daivena ca eva enam tat mānuṣeṇa ca pāpāt enasaḥ pramuñcati | [AB, 7, 18 638353_4]
tasmāt yaḥ rājā vijitī syāt api a yajamānaḥ ākhyāpayeta eva etat śaunaḥśepam ākhyānam | [AB, 7, 18 638354_1]
na ha asmin alpam ca na enaḥ pariśiṣyate | [AB, 7, 18 638354_2]
sahasram ākhyātre dadyāt śatam pratigaritre | [AB, 7, 18 638355_1]
ete ca eva āsane śvetaḥ ca aśvatarī rathaḥ hotuḥ | [AB, 7, 18 638355_2]
putra kāmāḥ ha api ākhyāpayeran | [AB, 7, 18 638356_1]
labhante ha putrān | [AB, 7, 18 638356_2]
labhante ha putrān | [AB, 7, 18 638356_3]
{AB, 7, 19}
prajāpatiḥ yajñam asṛjata | [AB, 7, 19 638357_1]
yajñam sṛṣṭam anu brahma kṣatre asṛjyetām | [AB, 7, 19 638357_2]
brahma kṣatre anu dvayyaḥ prajāḥ asṛjyanta hutādaḥ ca a huta adaḥ ca brahma eva anu hutādaḥ kṣatram anu a huta adaḥ | [AB, 7, 19 638357_3]
etāḥ vai prajāḥ hutādaḥ yat brāhmaṇāḥ | [AB, 7, 19 638357_4]
atha etāḥ a huta adaḥ yat rājanyaḥ vaiśyaḥ śūdraḥ | [AB, 7, 19 638357_5]
tābhyaḥ yajñaḥ udakrāmat | [AB, 7, 19 638358_1]
tam brahma kṣatre anvaitām | [AB, 7, 19 638358_2]
yāni eva brahmaṇaḥ āyudhāni taiḥ brahma anvait yāni kṣatrasya taiḥ kṣatram | [AB, 7, 19 638358_3]
etāni vai brahmaṇaḥ āyudhāni yat yajñāyudhāni | [AB, 7, 19 638358_4]
atha etāni kṣatrasya āyudhāni yat aśva rathaḥ kavacaḥ iṣu dhanva | [AB, 7, 19 638358_5]
tam kṣatram an anvāpya nyavartata | [AB, 7, 19 638359_1]
āyudhebhyaḥ ha sma asya vijamānaḥ parāṅ eva eti | [AB, 7, 19 638359_2]
atha enam brahma anvait | [AB, 7, 19 638359_3]
tam āpnot | [AB, 7, 19 638359_4]
tam āptvā parastāt nirudhya atiṣṭhat | [AB, 7, 19 638359_5]
saḥ āptaḥ parastāt niruddhaḥ tiṣṭhan jñātvā svāni āyudhāni brahma upāvartata | [AB, 7, 19 638359_6]
tasmāt ha api etarhi yajñaḥ brahmaṇi eva brāhmaṇeṣu pratiṣṭhitaḥ | [AB, 7, 19 638359_7]
atha enat kṣatram anvāgacchat | [AB, 7, 19 638360_1]
tat abravīt upa mā asmin yajñe hvayasva iti | [AB, 7, 19 638360_2]
tat tathā iti abravīt | [AB, 7, 19 638360_3]
tat vai nidhāya svāni āyudhāni brahmaṇaḥ eva āyudhaiḥ brahmaṇaḥ rūpeṇa brahma bhūtvā yajñam upāvartasva iti | [AB, 7, 19 638360_4]
tathā iti | [AB, 7, 19 638360_5]
tat kṣatram nidhāya svāni āyudhāni brahmaṇaḥ eva āyudhaiḥ brahmaṇaḥ rūpeṇa brahma bhūtvā yajñam upāvartata | [AB, 7, 19 638360_6]
tasmāt ha api etarhi kṣatriyaḥ yajamānaḥ nidhāya eva svāni āyudhāni brahmaṇaḥ eva āyudhaiḥ brahmaṇaḥ rūpeṇa brahma bhūtvā yajñam upāvartate | [AB, 7, 19 638360_7]
{AB, 7, 20}
atha atas devayajanasya eva yācñyaḥ | [AB, 7, 20 638361_1]
tat āhuḥ yat brāhmaṇaḥ rājanyaḥ vaiśyaḥ dīkṣiṣyamāṇam kṣatriyam devayajanam yācati kam kṣatriyaḥ yācet iti | [AB, 7, 20 638361_2]
daivam kṣatram yācet iti āhuḥ | [AB, 7, 20 638362_1]
ādityaḥ vai daivam kṣatram | [AB, 7, 20 638362_2]
ādityaḥ eṣām bhūtānām adhipatiḥ | [AB, 7, 20 638362_3]
sa yat ahar dīkṣiṣyamāṇaḥ bhavati tat ahar pūrvāhṇe eva udyantam ādityam upatiṣṭheta idam śreṣṭham jyotiṣām jyotiḥ uttamam | [AB, 7, 20 638363_1]
deva savitar devayajanam me dehi deva yajanam iti devayajanam yācati | [AB, 7, 20 638363_2]
sa yat tatra yācitaḥ uttarām sarpati | [AB, 7, 20 638364_1]
om tathā dadāmi iti ha eva tat āha | [AB, 7, 20 638364_2]
tasya ha na kācana riṣṭiḥ bhavati | [AB, 7, 20 638365_1]
devena savitrā prasūtasya uttarottariṇīm ha śriyam aśnute | [AB, 7, 20 638365_2]
aśnute ha prajānām aiśvaryam ādhipatyam yaḥ evam upasthāya yācitvā devayajanam adhyavasāya dīkṣate kṣatriyaḥ san | [AB, 7, 20 638365_3]
{AB, 7, 21}
atha atas iṣṭāpūrtasya a parijyāniḥ kṣatriyasya yajamānasya | [AB, 7, 21 638366_1]
sa purastāt dīkṣāyāḥ āhutim juhuyāt caturgṛhītam ājyam āhavanīye iṣṭāpūrtasya a parijyānyai punar naḥ indraḥ maghavā dadātu brahma punar iṣṭam pūrtam dāt svāhā iti | [AB, 7, 21 638366_2]
atha anūbandhyāyai samiṣṭa yajuṣām upariṣṭāt punar naḥ agniḥ jātavedāḥ dadātu kṣatram punar iṣṭam pūrtam dāt svāhā iti | [AB, 7, 21 638368_1]
sā eṣā iṣṭāpūrtasya a parijyāniḥ kṣatriyasya yajamānasya yat ete āhutī | [AB, 7, 21 638369_1]
tasmāt ete hotavye | [AB, 7, 21 638369_2]
{AB, 7, 22}
tat u ha sma āha saujātaḥ ārāḍhiḥ ajītapunarvaṇyam vai etat yat ete āhutī iti yathā ha kāmayeta tathā ete kuryāt yaḥ itas anuśāsanam kuryāt iti | [AB, 7, 22 638370_1]
ime tu eva juhuyāt brahma prapadye brahma mā kṣatrāt gopāyatu brahmaṇe svāhā iti | [AB, 7, 22 638370_2]
tat tat iti | [AB, 7, 22 638372_1]
brahma vai eṣa prapadyate yaḥ yajñam prapadyate | [AB, 7, 22 638373_1]
brahma vai yajñaḥ yajñāt u ha vai eṣa punar jāyate yaḥ dīkṣate | [AB, 7, 22 638373_2]
tam brahma prapannam kṣatram na parijināti | [AB, 7, 22 638373_3]
brahma mā kṣatrāt gopāyatu iti āha yathā enam brahma kṣatrāt gopāyet | [AB, 7, 22 638373_4]
brahmaṇe svāhā iti tat enat prīṇāti | [AB, 7, 22 638373_5]
tat enat prītam kṣatrāt gopāyati | [AB, 7, 22 638373_6]
atha anūbandhyāyai samiṣṭa yajuṣām upariṣṭāt kṣatram prapadye kṣatram mā brahmaṇaḥ gopāyatu kṣatrāya svāhā iti | [AB, 7, 22 638374_1]
tat tat iti | [AB, 7, 22 638375_1]
kṣatram vai eṣa prapadyate yaḥ rāṣṭram prapadyate | [AB, 7, 22 638375_2]
kṣatram hi rāṣṭram | [AB, 7, 22 638375_3]
tam kṣatram prapannam brahma na parijināti | [AB, 7, 22 638375_4]
kṣatram mā brahmaṇaḥ gopāyatu iti āha yathā enam kṣatram brahmaṇaḥ gopāyet | [AB, 7, 22 638375_5]
kṣatrāya svāhā iti tat enat prīṇāti | [AB, 7, 22 638375_6]
tat enat prītam brahmaṇaḥ gopāyati | [AB, 7, 22 638375_7]
sā eṣā iṣṭāpūrtasya eva a parijyāniḥ kṣatriyasya yajamānasya yat ete āhutī | [AB, 7, 22 638376_1]
tasmāt ete eva hotavye | [AB, 7, 22 638376_2]
{AB, 7, 23}
atha aindraḥ vai devatayā kṣatriyaḥ bhavati traiṣṭubhaḥ chandasā pañcadaśaḥ stomena somaḥ rājyena rājanyaḥ bandhunā | [AB, 7, 23 638377_1]
sa ha dīkṣamāṇaḥ eva brāhmaṇa tām abhyupaiti yat kṛṣṇājinam adhyūhati yat dīkṣita vratam carati yat enam brāhmaṇāḥ abhisaṃgacchante | [AB, 7, 23 638377_2]
tasya ha dīkṣamāṇasya indraḥ eva indriyam ādatte triṣṭubh vīryam pañcadaśaḥ stomaḥ āyuḥ somaḥ rājyam pitaraḥ yaśaḥ kīrtim anyaḥ vai ayam asmat bhavati brahma vai ayam bhavati brahma vai ayam upāvartate iti vadantaḥ | [AB, 7, 23 638377_3]
sa purastāt dīkṣāyāḥ āhutim hutvā āhavanīyam upatiṣṭheta na indrāt devatāyāḥ emi na triṣṭubhaḥ chandasaḥ na pañcadaśāt stomāt na somāt rājñaḥ na pitryāt bandhoḥ mā me indraḥ indriyam ādita mā triṣṭubh vīryam mā pañcadaśaḥ stomaḥ āyuḥ mā somaḥ rājyam mā pitaraḥ yaśaḥ kīrtim saha indriyeṇa vīryeṇa āyuṣā rājyena yaśasā bandhunā agnim upaimi gāyatrīm chandaḥ trivṛtam stomam somam rājānam brahma prapadye brāhmaṇaḥ bhavāmi iti | [AB, 7, 23 638378_1]
tasya ha na indraḥ indriyam ādatte na triṣṭubh vīryam na pañcadaśaḥ stomaḥ āyuḥ na somaḥ rājyam na pitaraḥ yaśaḥ kīrtim ye evam etām āhutim hutvā āhavanīyam upasthāya dīkṣate kṣatriyaḥ san | [AB, 7, 23 638380_1]
{AB, 7, 24}
atha āgneyaḥ vai devatayā kṣatriyaḥ dīkṣitaḥ bhavati gāyatraḥ chandasā trivṛt stomena brāhmaṇaḥ bandhunā | [AB, 7, 24 638381_1]
sa ha udavasyan eva kṣatriya tām abhyupaiti | [AB, 7, 24 638381_2]
tasya ha udavasyataḥ agniḥ eva tejaḥ ādatte gāyatrī vīryam trivṛt stomaḥ āyuḥ brāhmaṇāḥ brahma yaśaḥ kīrtim anyaḥ vai ayam asmat bhavati kṣatram vai ayam bhavati kṣatram vai ayam upāvartate iti vadantaḥ | [AB, 7, 24 638381_3]
saḥ hutvā āhutim āhavanīyam upatiṣṭheta na agneḥ devatāyāḥ emi na gāyatryāḥ chandasaḥ na trivṛtaḥ stomāt na brahmaṇaḥ bandhoḥ mā me agniḥ tejaḥ ādita mā gāyatrī vīryam mā trivṛt stomaḥ āyuḥ mā brāhmaṇāḥ brahma yaśaḥ kīrtim saha tejasā vīryeṇa āyuṣā brahmaṇā yaśasā kīrtyā indram devatām upaimi triṣṭubham chandaḥ pañcadaśam stomam somam rājānam kṣatram prapadye kṣatriyaḥ bhavāmi devāḥ pitaraḥ pitaraḥ devāḥ yaḥ asmi sa san yaje svam me idam iṣṭam svam pūrtam svam śrāntam svam hutam tasya me ayam agniḥ upadraṣṭā ayam vāyuḥ upaśrotā asau ādityaḥ anukhyātā idam aham yaḥ eva asmi saḥ asmi iti | [AB, 7, 24 638382_1]
tasya ha na agniḥ tejaḥ ādatte na gāyatrī vīryam na trivṛt stomaḥ āyuḥ na brāhmaṇāḥ brahma yaśaḥ kīrtim yaḥ evam etām āhutim hutvā āhavanīyam upasthāya udavasyati kṣatriyaḥ san | [AB, 7, 24 638384_1]
{AB, 7, 25}
atha atas dīkṣāyāḥ āvedanasya eva tat āhuḥ yat brāhmaṇasya dīkṣitasya brāhmaṇaḥ adīkṣiṣṭa iti dīkṣām āvedayanti katham kṣatriyasya āvedayet iti | [AB, 7, 25 638385_1]
yathā eva etat brāhmaṇasya dīkṣitasya brāhmaṇaḥ adīkṣiṣṭa iti dīkṣām āvedayanti evam eva etat kṣatriyasya āvedayet purohitasya ārṣeyeṇa iti | [AB, 7, 25 638386_1]
tat tat iti | [AB, 7, 25 638387_1]
nidhāya vai eṣa svāni āyudhāni brahmaṇaḥ eva āyudhaiḥ brahmaṇaḥ rūpeṇa brahma bhūtvā yajñam upāvartata | [AB, 7, 25 638388_1]
tasmāt tasya purohitasya ārṣeyeṇa dīkṣām āvedayeyuḥ | [AB, 7, 25 638388_2]
purohitasya ārṣeyeṇa pravaram pravṛṇīran | [AB, 7, 25 638388_3]
{AB, 7, 26}
atha atas yajamāna bhāgasya eva tat āhuḥ prāśnīyāt kṣatriyaḥ yajamāna bhāgam na prāśnīyāt iti | [AB, 7, 26 638389_1]
yat prāśnīyāt ahutāt hutam prāśya pāpīyān syāt | [AB, 7, 26 638390_1]
yat na prāśnīyāt yajñāt ātmānam antariyāt | [AB, 7, 26 638390_2]
yajñaḥ vai yajamāna bhāgaḥ | [AB, 7, 26 638390_3]
sa brahmaṇe parihṛtyaḥ | [AB, 7, 26 638391_1]
purohita āyatanam vai etat kṣatriyasya yat brahmā | [AB, 7, 26 638392_1]
ardha ātmā u ha vai eṣa yat purohitaḥ | [AB, 7, 26 638392_2]
upa aha parokṣeṇa eva prāśita rūpam āpnoti | [AB, 7, 26 638392_3]
na asya pratyakṣam bhakṣitaḥ bhavati | [AB, 7, 26 638392_4]
yajñaḥ u ha vai eṣa pratyakṣam yat brahmā | [AB, 7, 26 638393_1]
brahmaṇi hi sarvaḥ yajñaḥ pratiṣṭhitaḥ yajñe yajamānaḥ | [AB, 7, 26 638393_2]
yajñe eva tat yajñam apyatyarjanti yathā apsu āpaḥ yathā agnau agnim | [AB, 7, 26 638393_3]
tat vai na atiricyate | [AB, 7, 26 638393_4]
tat enam na hinasti | [AB, 7, 26 638393_5]
tasmāt sa brahmaṇe parihṛtyaḥ | [AB, 7, 26 638393_6]
agnau ha eke juhvati prajāpateḥ vibhāt nāma lokaḥ tasmin tvā dadhāmi saha yajamānena svāhā iti | [AB, 7, 26 638394_1]
tat tathā na kuryāt | [AB, 7, 26 638394_2]
yajamānaḥ vai yajamāna bhāgaḥ | [AB, 7, 26 638394_3]
yajamānam ha saḥ agnau pravṛṇakti | [AB, 7, 26 638394_4]
yaḥ enam tatra brūyāt yajamānam agnau prāvārkṣīḥ pra asya agniḥ prāṇān dhakṣyati mariṣyati yajamānaḥ iti śaśvat tathā syāt | [AB, 7, 26 638394_5]
tasmāt tasya āśām na īyāt | [AB, 7, 26 638394_6]
āśām na iyāt | [AB, 7, 26 638394_7]
{AB, 7, 27}
viśvaṃtaraḥ ha sauṣadmanaḥ śyāparṇān paricakṣāṇaḥ viśyāparṇam yajñam ājahre | [AB, 7, 27 638395_1]
tat ha anubudhya śyāparṇāḥ tam yajñam ājagmuḥ | [AB, 7, 27 638395_2]
te ha tat antarvedi āsāṃcakrire | [AB, 7, 27 638395_3]
tān ha dṛṣṭvā uvāca pāpasya vai ime karmaṇaḥ kartāraḥ āsate apūtāyai vācaḥ vaditāraḥ yat śyāparṇāḥ imān utthāpayata ime me antarvedi mā āsiṣata iti | [AB, 7, 27 638395_4]
tathā iti | [AB, 7, 27 638395_5]
tān utthāpayāṃcakruḥ | [AB, 7, 27 638395_6]
te ha utthāpyamānāḥ ruruvire ye tebhyaḥ bhūta vīrebhyaḥ asitamṛgāḥ kaśyapānām soma pītham abhijigyuḥ pārikṣitasya janamejayasya vikaśyape yajñe taiḥ te tatra vīravantaḥ āsuḥ kaḥ svid saḥ asmākaḥ asti vīraḥ yaḥ imam soma pītham abhijeṣyati iti | [AB, 7, 27 638396_1]
ayam aham asmi vaḥ vīraḥ iti ha uvāca rāmaḥ mārgaveyaḥ | [AB, 7, 27 638397_1]
rāmaḥ ha āsa mārgaveyaḥ anūcānaḥ śyāparṇīyaḥ | [AB, 7, 27 638398_1]
teṣām ha uttiṣṭhatām uvāca api nu rājan itthaṃvidam vedeḥ utthāpayanti iti | [AB, 7, 27 638398_2]
yaḥ tvam katham vettha brahmabandho | [AB, 7, 27 638398_3]
{AB, 7, 28}
yatra indram devatāḥ paryavṛñjan viśvarūpam tvāṣṭram abhyamaṃsta vṛtram astṛta yatīn sālāvṛkebhyaḥ prādāt arurmaghān avadhīt bṛhaspateḥ pratyavadhīt iti tatra indraḥ soma pīthena vyārdhyata indrasya anu vyṛddhim kṣatram soma pīthena vyārdhyata api indraḥ soma pīthe abhavat tvaṣṭuḥ āmuṣya somam tat vyṛddham adya api kṣatram soma pīthena sa yaḥ tam bhakṣam vidyāt yaḥ kṣatrasya soma pīthena vyṛddhasya yena kṣatram samṛdhyate katham tam vedeḥ utthāpayanti iti | [AB, 7, 28 638399_1]
vettha brāhmaṇa tvam tam bhakṣam | [AB, 7, 28 638400_1]
veda hi iti | [AB, 7, 28 638400_2]
tam vai naḥ brāhmaṇa brūhi iti | [AB, 7, 28 638400_3]
tasmai vai te rājan iti ha uvāca | [AB, 7, 28 638400_4]
{AB, 7, 29}
trayāṇām bhakṣāṇām ekam āhariṣyanti somam vā dadhi vā apaḥ vā | [AB, 7, 29 638401_1]
sa yadi somam brāhmaṇānām sa bhakṣaḥ | [AB, 7, 29 638402_1]
brāhmaṇān tena bhakṣeṇa jinviṣyasi | [AB, 7, 29 638402_2]
brāhmaṇa kalpaḥ te prajāyām ājaniṣyate ādāyī āpāyī āvasāyī yathākāma prayāpyaḥ | [AB, 7, 29 638402_3]
yadā vai kṣatriyāya pāpam bhavati brāhmaṇa kalpaḥ asya prajāyām ājāyate | [AB, 7, 29 638402_4]
īśvaraḥ ha asmāt dvitīyaḥ vā tṛtīyaḥ vā brāhmaṇa tām abhyupaitoḥ | [AB, 7, 29 638402_5]
sa brahmabandhavena jijyūṣitaḥ | [AB, 7, 29 638402_6]
atha yadi dadhi vaiśyānām sa bhakṣaḥ | [AB, 7, 29 638403_1]
vaiśyān tena bhakṣeṇa jinviṣyasi | [AB, 7, 29 638403_2]
vaiśya kalpaḥ te prajāyām ājaniṣyate anyasya bali kṛt anyasya adyaḥ yathākāma jyeyaḥ | [AB, 7, 29 638403_3]
yadā vai kṣatriyāya pāpam bhavati vaiśya kalpaḥ asya prajāyām ājāyate | [AB, 7, 29 638403_4]
īśvaraḥ ha asmāt dvitīyaḥ vā tṛtīyaḥ vā vaiśya tām abhyupaitoḥ | [AB, 7, 29 638403_5]
sa vaiśya tayā jijyūṣitaḥ | [AB, 7, 29 638403_6]
atha yadi apaḥ śūdrāṇām sa bhakṣaḥ | [AB, 7, 29 638404_1]
śūdrān tena bhakṣeṇa jinviṣyasi | [AB, 7, 29 638404_2]
śūdra kalpaḥ te prajāyām ājaniṣyate anyasya preṣyaḥ kāma utthāpyaḥ yathākāma vadhyaḥ | [AB, 7, 29 638404_3]
yadā vai kṣatriyāya pāpam bhavati śūdra kalpaḥ asya prajāyām ājāyate | [AB, 7, 29 638404_4]
īśvaraḥ ha asmāt dvitīyaḥ vā tṛtīyaḥ vā śūdra tām abhyupaitoḥ | [AB, 7, 29 638404_5]
sa śūdra tayā jijyūṣitaḥ | [AB, 7, 29 638404_6]
{AB, 7, 30}
ete vai te trayaḥ bhakṣāḥ rājan iti ha uvāca yeṣām āśām na iyāt kṣatriyaḥ yajamānaḥ atha asya eṣa svaḥ bhakṣaḥ nyagrodhasya avarodhāḥ ca phalāni ca audumbarāṇi āśvatthāni plākṣāṇi abhiṣuṇuyāt tāni bhakṣayet saḥ asya svaḥ bhakṣaḥ yatas vai adhi devāḥ yajñena iṣṭvā svargam lokam āyan tatra etān camasān nyubjan te nyagrodhāḥ abhavan nyubjāḥ iti ha api enān etarhi ācakṣate kurukṣetre te ha prathama jāḥ nyagrodhānām tebhyaḥ ha anye adhijātāḥ te yat nyañcaḥ arohan tasmāt nyaṅ rohati nyak rohaḥ nyak rohaḥ vai nāma tam nyak roham santam nyagrodhaḥ iti ācakṣate parokṣeṇa parokṣa priyāḥ iva hi devāḥ | [AB, 7, 30 638405_1]
{AB, 7, 31}
teṣām yaḥ camasānām rasaḥ avāṅ ait te avarodhāḥ abhavan atha yaḥ ūrdhvaḥ tāni phalāni eṣa ha vāva kṣatriyaḥ svāt bhakṣāt na eti yaḥ nyagrodhasya avarodhān ca phalāni ca bhakṣayati upa aha parokṣeṇa eva soma pītham āpnoti na asya pratyakṣam bhakṣitaḥ bhavati parokṣam iva ha vai eṣa somaḥ rājā yat nyagrodhaḥ parokṣam iva eṣa brahmaṇaḥ rūpam upanigacchati yat kṣatriyaḥ purodhayā eva dīkṣayā eva pravareṇa eva kṣatram vai etat vanaspatīnām yat nyagrodhaḥ kṣatram rājanyaḥ nitataḥ iva hi iha kṣatriyaḥ rāṣṭre vasan bhavati pratiṣṭhitaḥ iva nitataḥ iva nyagrodhaḥ avarodhaiḥ bhūmyām pratiṣṭhitaḥ iva tat yat kṣatriyaḥ yajamānaḥ nyagrodhasya avarodhān ca phalāni ca bhakṣayati ātmani eva tat kṣatram vanaspatīnām pratiṣṭhāpayati kṣatre ātmānam ha vai ātmani kṣatram vanaspatīnām pratiṣṭhāpayati nyagrodhaḥ iva avarodhaiḥ bhūmyām prati rāṣṭre tiṣṭhati ugram ha asya rāṣṭram a vyathyam bhavati yaḥ evam etam bhakṣam bhakṣayati kṣatriyaḥ yajamānaḥ | [AB, 7, 31 638409_1]
{AB, 7, 32}
atha yat audumbarāṇi ūrjaḥ vai eṣaḥ annādyāt vanaspatiḥ ajāyata yat udumbaraḥ bhaujyam vai etat vanaspatīnām ūrjam eva asmin tat annādyam ca bhaujyam ca vanaspatīnām kṣatre dadhāti atha yat āśvatthāni tejasaḥ vai eṣa vanaspatiḥ ajāyata yat aśvatthaḥ sāmrājyam vai etat vanaspatīnām tejaḥ eva asmin tat sāmrājyam ca vanaspatīnām kṣatre dadhāti atha yat plākṣāṇi yaśasaḥ vai eṣa vanaspatiḥ ajāyata yat plakṣaḥ svārājyam ca ha vai etat vairājyam ca vanaspatīnām yaśaḥ eva asmin tat svārājya vairājye ca vanaspatīnām kṣatre dadhāti etāni asya purastāt upakﾱptāni bhavanti atha somam rājānam krīṇanti te rājñaḥ eva āvṛtā upavasathāt prativeśaiḥ caranti atha aupavasathyam ahar etāni adhvaryuḥ purastāt upakalpayeta adhiṣavaṇam carma adhiṣavaṇe phalake droṇakalaśam daśāpavitram adrīn pūtabhṛtam ca ādhavanīyam ca sthālīm udañcanam camasam ca tat yat etat rājānam prātar abhiṣuṇvanti tat enāni dvedhā vigṛhṇīyāt abhi anyāni sunuyāt mādhyaṃdināya anyāni pariśiṃṣyāt | [AB, 7, 32 638414_1]
{AB, 7, 33}
tat yatra etān camasān unnayeyuḥ tat etam yajamāna camasam unnayet tasmin dve darbha taruṇake prāste syātām tayoḥ vaṣaṭkṛte antaḥparidhi pūrvam prāsyet dadhikrāvṇaḥ akāriṣam iti etayā ṛcā sa svāhākārayā anuvaṣaṭkṛte aparam ā dadhikrāḥ śavasā pañca kṛṣṭīḥ iti tat yatra etān camasān āhareyuḥ tat etam yajamāna camasam āharet tān yatra udgṛhṇīyuḥ tat enam upodgṛhṇīyāt tat yadā iḍām hotā upahvayeta yadā camasam bhakṣayet atha enam etayā bhakṣayet yat atra śiṣṭam rasinaḥ sutasya yat indraḥ apibat śacībhiḥ idam tat asya manasā śivena somam rājānam iha bhakṣayāmi iti śivaḥ ha vai asmai eṣa vānaspatyaḥ śivena manasā bhakṣitaḥ bhavati ugram ha asya rāṣṭram avyathyam bhavati yaḥ evam etam bhakṣam bhakṣayati kṣatriyaḥ yajamānaḥ śam naḥ edhi hṛde pītaḥ pra naḥ āyuḥ jīvase soma tārīḥ iti ātmanaḥ pratyabhimarśaḥ īśvaraḥ ha vai eṣaḥ a pratyabhimṛṣṭaḥ manuṣyasya āyuḥ pratyavahartoḥ an arhan mā bhakṣayati iti tat yat etena ātmānam abhimṛśati āyuḥ eva tat pratirate āpyāyasva sametu te sam te payāṃsi sam u yantu vājāḥ iti camasam āpyāyayati abhirūpābhyām yat yajñe abhirūpam tat samṛddham | [AB, 7, 33 638418_1]
{AB, 7, 34}
tat yatra etān camasān sādayeyuḥ tat etam yajamāna camasam sādayet tān yatra prakampayeyuḥ tat enam anuprakampayet atha enam āhṛtam bhakṣayet narāśaṃsa pītasya deva soma te mati vidaḥ ūmaiḥ pitṛbhiḥ bhakṣitasya bhakṣayāmi iti prātaḥsavane nārāśaṃsaḥ bhakṣaḥ ūrvaiḥ iti mādhyaṃdine kāvyaiḥ iti tṛtīyasavane ūmāḥ vai pitaraḥ prātaḥsavane ūrvāḥ mādhyaṃdine kāvyāḥ tṛtīyasavane tat etat pitṝn eva amṛtān savana bhājaḥ karoti sarvaḥ ha eva saḥ amṛtaḥ iti ha sma āha priyavrataḥ somāpaḥ yaḥ kaḥ ca savana bhāj iti amṛtāḥ ha vai asya pitaraḥ savana bhājaḥ bhavanti ugram ha asya rāṣṭram avyathyam bhavati yaḥ evam etam bhakṣam bhakṣayati kṣatriyaḥ yajamānaḥ samānaḥ ātmanaḥ pratyabhimarśaḥ samānam āpyāyanam camasasya prātaḥsavanasya eva āvṛtā prātaḥsavane careyuḥ mādhyaṃdinasya mādhyaṃdine tṛtīyasavanasya tṛtīyasavane | [AB, 7, 34 638425_1]
tam evam etam bhakṣam provāca rāmaḥ mārgaveyaḥ viśvaṃtarāya sauṣadmanāya | [AB, 7, 34 638431_1]
tasmin ha uvāca prokte sahasram u ha brāhmaṇa tubhyam dadmaḥ saśyāparṇaḥ u me yajñaḥ iti | [AB, 7, 34 638432_1]
etam u ha eva provāca turaḥ kāvaṣeyaḥ janamejayāya pārikṣitāya etam u ha eva procatuḥ parvata nāradau somakāya sāhadevyāya sahadevāya sārñjayāya babhrave daivāvṛdhāya bhīmāya vaidarbhāya nagnajite gāndhārāya etam u ha eva provāca agniḥ sanaśrutāya ariṃdamāya kratuvide jānakaye etam u ha eva provāca vasiṣṭhaḥ sudāse paijavanāya | [AB, 7, 34 638433_1]
te ha te sarve eva mahat jagmuḥ etam bhakṣam bhakṣayitvā | [AB, 7, 34 638433_2]
sarve ha eva mahā rājā āsuḥ | [AB, 7, 34 638433_3]
ādityaḥ iva ha sma śriyām pratiṣṭhitāḥ tapanti sarvābhyaḥ digbhyaḥ balim āvahantaḥ | [AB, 7, 34 638433_4]
ādityaḥ iva ha vai śriyām pratiṣṭhitaḥ tapati | [AB, 7, 34 638434_1]
sarvābhyaḥ digbhyaḥ balim āvahati | [AB, 7, 34 638434_2]
ugram ha asya rāṣṭram avyathyam bhavati yaḥ evam etam bhakṣam bhakṣayati kṣatriyaḥ yajamānaḥ yajamānaḥ | [AB, 7, 34 638434_3]
{AB, 8, 1}
athātaḥ stutaśastrayor eva | [AB, 8, 1 1]
aikāhikam prātaḥsavanam aikāhikaṃ tṛtīyasavanam ete vai śānte kﾱpte pratiṣṭhite savane yad aikāhike śāntyai kﾱptyai pratiṣṭhityā apracyutyai | [AB, 8, 1 2]
ukto mādhyaṃdinaḥ pavamāno ya ubhayasāmno bṛhatpṛṣṭhasyobhe hi sāmanī kriyete | [AB, 8, 1 3]
ā tvā rathaṃ yathotaya idaṃ vaso sutam andha iti rāthaṃtarī pratipad rāthaṃtaro 'nucaraḥ pavamānokthaṃ vā etad yan marutvatīyam pavamāne vā atra rathaṃtaraṃ kurvanti bṛhat pṛṣṭhaṃ savīvadhatāyai tad idaṃ rathaṃtaraṃ stutam ābhyām pratipadanucarābhyām anuśaṃsati | [AB, 8, 1 4]
atho brahma vai rathaṃtaraṃ kṣatraṃ bṛhad brahma khalu vai kṣatrāt pūrvam brahmapurastān ma ugraṃ rāṣṭram avyathyam asad ity athānnaṃ vai rathaṃtaram annam evāsmai tat purastāt kalpayaty atheyaṃ vai pṛthivī rathaṃtaram iyaṃ khalu vai pratiṣṭhā pratiṣṭhām evāsmai tat purastāt kalpayati | [AB, 8, 1 5]
samāna indranihavo 'vibhaktaḥ so 'hnām udvān brāhmaṇaspatya ubhayasāmno rūpam ubhe hi sāmanī kriyete | [AB, 8, 1 6]
samānyo dhāyyā avibhaktās tā ahnām | [AB, 8, 1 7]
aikāhiko marutvatīyaḥ pragāthaḥ | [AB, 8, 1 8]
{AB, 8, 2}
janiṣṭhā ugraḥ sahase turāyeti sūktam ugravat sahasvat tat kṣatrasya rūpam mandra ojiṣṭha ity ojasvat tat kṣatrasya rūpam bahulābhimāna ity abhivad abhibhūtyai rūpaṃ tad ekādaśarcam bhavaty ekādaśākṣarā vai triṣṭup traiṣṭubho vai rājanya ojo vā indriyaṃ vīryaṃ triṣṭub ojaḥ kṣatraṃ vīryaṃ rājanyas tad enam ojasā kṣatreṇa vīryeṇa samardhayati tad gaurivītam bhavaty etad vai marutvatīyaṃ samṛddhaṃ yad gaurivītaṃ tasyoktam brāhmaṇam | [AB, 8, 2 1]
tvām iddhi havāmaha iti bṛhatpṛṣṭham bhavati kṣatraṃ vai bṛhat kṣatreṇaiva tat kṣatraṃ samardhayaty atho kṣatraṃ vai bṛhad ātmā yajamānasya niṣkevalyaṃ tad yad bṛhatpṛṣṭham bhavati kṣatraṃ vai bṛhat kṣatreṇaivainaṃ tat samardhayaty atho jyaiṣṭhyaṃ vai bṛhaj jyaiṣṭhyenaivainaṃ tat samardhayaty atho śraiṣṭhyaṃ vai bṛhac chraiṣṭhyenaivainaṃ tat samardhayati | [AB, 8, 2 2]
abhi tvā śūra nonuma iti rathaṃtaram anurūpaṃ kurvanty ayaṃ vai loko rathaṃtaram asau loko bṛhad asya vai lokasyāsau loko 'nurūpo 'muṣya lokasyāyaṃ loko 'nurūpas tad yad rathaṃtaram anurūpaṃ kurvanty ubhāv eva tallokau yajamānāya sambhoginau kurvanty atho brahma vai rathaṃtaraṃ kṣatram bṛhad brahmaṇi khalu vai kṣatram pratiṣṭhitaṃ kṣatre brahmātho sāmna eva sayonitāyai | [AB, 8, 2 3]
yad vāvāneti dhāyyā tasyā uktam brāhmaṇam | [AB, 8, 2 4]
ubhayaṃ śṛṇavac ca na iti sāmapragātha ubhayasāmno rūpam ubhe hi sāmanī kriyete | [AB, 8, 2 5]
{AB, 8, 3}
tam u ṣṭuhi yo abhibhūtyojā iti sūktam abhivad abhibhūtyai rūpam | [AB, 8, 3 1]
aṣāﾱham ugraṃ sahamānam ābhir ity ugravat sahamānavat tat kṣatrasya rūpam | [AB, 8, 3 2]
tat pañcadaśarcam bhavaty ojo vā indriyaṃ vīryam pañcadaśa ojaḥ kṣatraṃ vīryam rājanyas tad enam ojasā kṣatreṇa vīryeṇa samardhayati | [AB, 8, 3 3]
tad bhāradvājam bhavati bhāradvājaṃ vai bṛhad ārṣeyeṇa saloma | [AB, 8, 3 4]
eṣa ha vāva kṣatriyayajñaḥ samṛddho yo bṛhatpṛṣṭhas tasmād yatra kvaca kṣatriyo yajeta bṛhad eva tatra pṛṣṭhaṃ syāt tatsamṛddham | [AB, 8, 3 5]
{AB, 8, 4}
aikāhikā hotrā etā vai śāntāḥ kﾱptāḥ pratiṣṭhitā hotrā yad aikāhikāḥ śāntyai kﾱptyai pratiṣṭhityā apracyutyai tāḥ sarvarūpā bhavanti sarvasamṛddhāḥ sarvarūpatāyai sarvasamṛddhyai sarvarūpābhir hotrābhiḥ sarvasamṛddhābhiḥ sarvān kāmān avāpnavāmeti tasmād yatra kvacaikāhā asarvastomā asarvapṛṣṭhā aikāhikā eva tatra hotrāḥ syus tat samṛddham | [AB, 8, 4 1]
ukthya evāyam pañcadaśaḥ syād ity āhur ojo vā indriyaṃ vīryam pañcadaśa ojaḥ kṣatraṃ vīryaṃ rājanyas tad enam ojasā kṣatreṇa vīryeṇa samardhayati | [AB, 8, 4 2]
tasya triṃśat stutaśastrāṇi bhavanti triṃśadakṣarā vai virāḍ virāḍ annādyaṃ virājy evainaṃ tad annādye pratiṣṭhāpayati tasmāt tadukthyaḥ pañcadaśaḥ syād ity āhuḥ | [AB, 8, 4 3]
jyotiṣṭoma evāgniṣṭomaḥ syāt | [AB, 8, 4 4]
brahma vai stomānāṃ trivṛt kṣatram pañcadaśo brahma khalu vai kṣatrāt pūrvaṃ brahma purastān ma ugraṃ rāṣṭram avyathyam asad iti viśaḥ saptadaśaḥ śaudro varṇa ekaviṃśo viśaṃ caivāsmai tac chaudraṃ ca varṇam anuvartmānau kurvanty atho tejo vai stomānāṃ trivṛd vīryam pañcadaśaḥ prajātiḥ saptadaśaḥ pratiṣṭhaikaviṃśas tad enaṃ tejasā vīryeṇa prajātyā pratiṣṭhayāntataḥ samardhayati tasmāj jyotiṣṭomaḥ syāt | [AB, 8, 4 5]
tasya caturviṃśatiḥ stutaśastrāṇi bhavanti caturviṃśatyardhamāso vai saṃvatsaraḥ saṃvatsare kṛtsnam annādyaṃ kṛtsna evainaṃ tad annādye pratiṣṭhāpayati tasmāj jyotiṣṭoma evāgniṣṭomaḥ syād agniṣṭomaḥ syāt | [AB, 8, 4 6]
{AB, 8, 5}
athātaḥ punarabhiṣekasyaiva | [AB, 8, 5 1]
sūyate ha vā asya kṣatraṃ yo dīkṣate kṣatriyaḥ san sa yadāvabhṛthād udetyānūbandhyayeṣṭvodavasyaty athainam udavasānīyāyāṃ saṃsthitāyām punar abhiṣiñcanti | [AB, 8, 5 2]
tasyaite purastād eva sambhārā upakﾱptā bhavanty audumbary āsandī tasyai prādeśamātrāḥ pādāḥ syur aratnimātrāṇi śīrṣaṇyānūcyāni mauñjaṃ vivayanaṃ vyāghracarmāstaraṇam audumbaraś camasa udumbaraśākhā tasminn etasmiṃś camase 'ṣṭātayāni niṣutāni bhavanti dadhi madhu sarpir ātapavarṣyā āpaḥ śaṣpāṇi ca tokmāni ca surā dūrvā | [AB, 8, 5 3]
tad yaiṣā dakṣiṇā sphyavartanir veder bhavati tatraitām prācīm āsandīm pratiṣṭhāpayati tasyā antarvedi dvau pādau bhavato bahirvedi dvāv iyaṃ vai śrīs tasyā etat parimitaṃ rūpaṃ yad antarvedy athaiṣa bhūmāparimito yo bahirvedi tad yad asyā antarvedi dvau pādau bhavato bahirvedi dvā ubhayoḥ kāmayor upāptyai yaś cāntarvedi yaś ca bahirvedi | [AB, 8, 5 4]
{AB, 8, 6}
vyāghracarmaṇāstṛṇāty uttaralomnā prācīnagrīveṇa kṣatraṃ vā etad āraṇyānām paśūnāṃ yad vyāghraḥ kṣatraṃ rājanyaḥ kṣatreṇaiva tat kṣatraṃ samardhayati | [AB, 8, 6 1]
tām paścāt prāṅ upaviśyācya jānu dakṣiṇam abhimantrayata ubhābhyām pāṇibhyām ālabhya | [AB, 8, 6 2]
agniṣ ṭvā gāyatryā sayuk chandasārohatu savitoṣṇihā somo 'nuṣṭubhā bṛhaspatir bṛhatyā mitrāvaruṇau paṅktyendras triṣṭubhā viśve devā jagatyā tān aham anu rājyāya sāmrājyāya bhaujyāya svārājyāya vairājyāya pārameṣṭhyāya rājyāya māhārājyāyādhipatyāya svāvaśyāyātiṣṭhāyārohāmi | [AB, 8, 6 3]
ity etām āsandīm ārohed dakṣiṇenāgre jānunātha savyena | [AB, 8, 6 4]
tat tad itīṁ | [AB, 8, 6 5]
caturuttarair vai devāś chandobhiḥ sayug bhūtvaitāṃ śriyam ārohan yasyām eta etarhi pratiṣṭhitā agnir gāyatryā savitoṣṇihā somo 'nuṣṭubhā bṛhaspatir bṛhatyā mitrāvaruṇau paṅktyendras triṣṭubhā viśve devā jagatyā | [AB, 8, 6 6]
te ete abhyanūcyete agner gāyatry abhavat sayugveti | [AB, 8, 6 7]
kalpate ha vā asmai yogakṣema uttarottariṇīṃ ha śriyam aśnute 'śnute ha prajānām aiśvaryam ādhipatyaṃ ya evam etā anu devatā etām āsandīm ārohati kṣatriyaḥ san | [AB, 8, 6 8]
athainam abhiṣekṣyann apāṃ śāntiṃ vācayati | [AB, 8, 6 9]
śivena mā cakṣuṣā paśyatāpaḥ śivayā tanvopaspṛśata tvacam me sarvāṁ agnīṃr apsuṣado huve vo mayi varco balam ojo nidhatteti | [AB, 8, 6 10]
naitasyābhiṣiṣicānasyāśāntā āpo vīryaṃ nirhaṇann iti | [AB, 8, 6 11]
{AB, 8, 7}
athainam udumbaraśākhām antardhāyābhiṣiñcati | [AB, 8, 7 1]
imā āpaḥ śivatamā imāḥ sarvasya bheṣajīḥ imā rāṣṭrasya vardhanīr imā rāṣṭrabhṛto 'mṛtāḥ | [AB, 8, 7 2]
yābhir indram abhyaṣiñcat prajāpatiḥ somaṃ rājānaṃ varuṇaṃ yamam manum tābhir adbhir abhiṣiñcāmi tvām ahaṃ rājñāṃ tvam adhirājo bhaveha | [AB, 8, 7 3]
mahāntaṃ tvā mahīnāṃ samrājaṃ carṣaṇīnāṃ devī janitry ajījanad bhadrā janitry ajījanat | [AB, 8, 7 4]
devasya tvā savituḥ prasave 'śvinor bāhubhyām pūṣṇo hastābhyām agnes tejasā sūryasya varcasendrasyendriyeṇābhiṣiñcāmi balāya śriyai yaśase 'nnādyāya | [AB, 8, 7 5]
bhūr iti ya icched imam eva praty annam adyād ity atha ya icched dvipuruṣam bhūr bhuva ity atha ya icchet tripuruṣaṃ vāpratimaṃ vā bhūr bhuvaḥ svar iti | [AB, 8, 7 6]
taddhaika āhuḥ sarvāptir vā eṣā yad etā vyāhṛtayo 'tisarveṇa hāsya parasmai kṛtam bhavatīti tam etenābhiṣiñced devasya tvā savituḥ prasave 'śvinor bāhubhyām pūṣṇo hastābhyām agnes tejasā sūryasya varcasendrasyendriyeṇābhiṣiñcāmi balāya śriyai yaśase 'nnādyāyeti | [AB, 8, 7 7]
tad u punaḥ paricakṣate yad asarveṇa vāco 'bhiṣikto bhavatīśvaro ha tu purāyuṣaḥ praitor iti ha smāha satyakāmo jābālo yam etābhir vyāhṛtibhir nābhiṣiñcantīti | [AB, 8, 7 8]
īśvaro ha sarvam āyur aitoḥ sarvam āpnod vijayenety u ha smāhoddālaka āruṇir yam etābhir vyāhṛtibhir abhiṣiñcantīti tam etenaivābhiṣiñced devasya tvā savituḥ prasave 'śvinor bāhubhyām pūṣṇo hastābhyām agnes tejasā sūryasya varcasendrasyendriyeṇābhiṣiñcāmi balāya śriyai yaśase 'nnādyāya bhūr bhuvaḥ svar iti | [AB, 8, 7 9]
athaitāni ha vai kṣatriyād ījānād vyutkrāntāni bhavanti brahmakṣatre ūrg annādyam apām oṣadhīnāṃ raso brahmavarcasam irā puṣṭiḥ prajātiḥ kṣatrarūpaṃ tad atho annasya rasa oṣadhīnāṃ kṣatram pratiṣṭhā tad yad evāmū purastād āhutī juhoti tad asmin brahmakṣatre dadhāti | [AB, 8, 7 10]
{AB, 8, 8}
atha yad audumbary āsandī bhavaty audumbaraś camasa udumbaraśākhorg vā annādyam udumbara ūrjam evāsmiṃs tad annādyaṃ dadhāti | [AB, 8, 8 1]
atha yad dadhi madhu ghṛtam bhavaty apāṃ sa oṣadhīnāṃ raso 'pām evāsmiṃs tad oṣadhīnāṃ rasaṃ dadhāti | [AB, 8, 8 2]
atha yad ātapavarṣyā āpo bhavanti tejaś ca ha vai brahmavarcasaṃ cātapavarṣyā āpas teja evāsmiṃs tad brahmavarcasaṃ ca dadhāti | [AB, 8, 8 3]
atha yacchaṣpāṇi ca tokmāni ca bhavantīrāyai tat puṣṭyai rūpam atho prajātyā irām evāsmiṃs tat puṣṭiṃ dadhāty atho prajātim | [AB, 8, 8 4]
atha yat surā bhavati kṣatrarūpaṃ tad atho annasya rasaḥ kṣatrarūpam evāsmiṃs tad dadhāty atho annasya rasam | [AB, 8, 8 5]
atha yad dūrvā bhavati kṣatraṃ vā etad oṣadhīnāṃ yad dūrvā kṣatraṃ rājanyo nitata iva hīha kṣatriyo rāṣṭre vasan bhavati pratiṣṭhita iva nitateva dūrvāvarodhair bhūmyām pratiṣṭhiteva tad yad dūrvā bhavaty oṣadhīnām evāsmiṃs tat kṣatraṃ dadhāty atho pratiṣṭhām | [AB, 8, 8 6]
etāni ha vai yāny asmād ījānād vyutkrāntāni bhavanti tāny evāsmiṃs tad dadhāti tair evainaṃ tat samardhayati | [AB, 8, 8 7]
athāsmai surākaṃsaṃ hasta ādadhāti | [AB, 8, 8 8]
svādiṣṭhayā madiṣṭhayā pavasva soma dhārayā indrāya pātave sutaḥ | [AB, 8, 8 9]
ity ādhāya śāntiṃ vācayati | [AB, 8, 8 10]
nānā hi vāṃ devahitaṃ sadas kṛtam mā saṃsṛkṣāthām parame vyomani surā tvam asi śuṣmiṇī soma eṣa rājā mainaṃ hiṃsiṣṭaṃ svāṃ yonim āviśantāv iti | [AB, 8, 8 11]
somapīthasya caiṣā surāpīthasya ca vyāvṛttiḥ | [AB, 8, 8 12]
pītvā yaṃ rātim manyeta tasmā enām prayacchet taddhi mitrasya rūpaṃ mitra evaināṃ tad antataḥ pratiṣṭhāpayati tathā hi mitre pratitiṣṭhati | [AB, 8, 8 13]
pratitiṣṭhati ya evaṃ veda | [AB, 8, 8 14]
{AB, 8, 9}
athodumbaraśākhām abhi pratyavarohaty ūrg vā annādyam udumbara ūrjam eva tad annādyam abhi pratyavarohati | [AB, 8, 9 1]
upary evāsīno bhūmau pādau pratiṣṭhāpya pratyavaroham āha | [AB, 8, 9 2]
pratitiṣṭhāmi dyāvāpṛthivyoḥ pratitiṣṭhāmi prāṇāpānayoḥ pratitiṣṭhāmy ahorātrayoḥ pratitiṣṭhāmy annapānayoḥ prati brahman prati kṣatre praty eṣu triṣu lokeṣu tiṣṭhāmīti | [AB, 8, 9 3]
antataḥ sarveṇātmanā pratitiṣṭhati sarvasmin ha vā etasmin pratitiṣṭhaty uttarottariṇīṃ ha śriyam aśnute 'śnute ha prajānām aiśvaryam ādhipatyaṃ ya evam etena punarabhiṣekeṇābhiṣiktaḥ kṣatriyaḥ pratyavarohati | [AB, 8, 9 4]
etena pratyavaroheṇa pratyavarūhyopasthaṃ kṛtvā prāṅ āsīno namo brahmaṇe namo brahmaṇe namo brahmaṇa iti triṣkṛtvo brahmaṇe namaskṛtya varaṃ dadāmi jityā abhijityai vijityai saṃjityā iti vācaṃ visṛjate | [AB, 8, 9 5]
sa yan namo brahmaṇe namo brahmaṇe namo brahmaṇa iti triṣkṛtvo brahmaṇe namaskaroti brahmaṇa eva tat kṣatraṃ vaśam eti tad yatra vai brahmaṇaḥ kṣatraṃ vaśam eti tad rāṣṭraṃ samṛddhaṃ tad vīravad ā hāsmin vīro jāyate | [AB, 8, 9 6]
atha yad varaṃ dadāmi jityā abhijityai vijityai saṃjityā iti vācaṃ visṛjata etad vai vāco jitaṃ yad dadāmīty āha yad eva vāco jitam tan ma idam anu karma saṃtiṣṭhātā iti | [AB, 8, 9 7]
visṛjya vācam upotthāyāhavanīye samidham abhyādadhāti | [AB, 8, 9 8]
samid asi sam v eṅkṣvendriyeṇa vīryeṇa svāheti | [AB, 8, 9 9]
indriyeṇaiva tad vīryeṇātmānam antataḥ samardhayati | [AB, 8, 9 10]
ādhāya samidhaṃ trīṇi padāni prāṅ udaṅṅ abhyutkrāmati | [AB, 8, 9 11]
kﾱptir asi diśām mayi devebhyaḥ kalpata kalpatām me yogakṣemo'bhayam me 'stu | [AB, 8, 9 12]
ity aparājitāṃ diśam upatiṣṭhate jitasyaivāpunaḥparājayāya tat tad itīṁ | [AB, 8, 9 13]
{AB, 8, 10}
devāsurā vā eṣu lokeṣu saṃyetire ta etasyām prācyāṃ diśi yetire tāṃs tato 'surā ajayaṃs te dakṣiṇasyāṃ diśi yetire tāṃs tato 'surā ajayaṃs te pratīcyāṃ diśi yetire tāṃs tato 'surā ajayaṃs ta udīcyāṃ diśi yetire tāṃs tato 'surā ajayaṃs ta etasminn avāntaradeśe yetire ya eṣa prāṅ udaṅ te ha tato jigyuḥ | [AB, 8, 10 1]
taṃ yadi kṣatriya upadhāvet senayoḥ samāyatyos tathā me kuru yathāham imāṃ senāṃ jayānīti sa yadi tatheti brūyād vanaspate vīḍvaṅgo hi bhūyā ity asya rathopastham abhimṛśyāthainam brūyāt | [AB, 8, 10 2]
ātiṣṭhasvaitāṃ te diśam abhimukhaḥ saṃnaddho ratho 'bhipravartatāṃ sa udaṅ sa pratyaṅ sa dakṣiṇā sa prāṅ so 'bhy amitraṃ iti | [AB, 8, 10 3]
abhīvartena haviṣety evainam āvartayed athainam anvīkṣetāpratirathena śāsena sauparṇeneti | [AB, 8, 10 4]
jayati ha tāṃ senām | [AB, 8, 10 5]
yady u vā enam upadhāvet saṃgrāmaṃ saṃyatiṣyamāṇas tathā me kuru yathāham imaṃ saṃgrāmaṃ saṃjayānīty etasyām evainaṃ diśi yātayej jayati ha taṃ saṃgrāmam | [AB, 8, 10 6]
yady u vā enam upadhāved rāṣṭrād aparudhyamānas tathā me kuru yathāham idaṃ rāṣṭram punar avagacchānīty etām evainaṃ diśam upaniṣkramayet tathā ha rāṣṭram punar avagacchati | [AB, 8, 10 7]
upasthāyāmitrāṇāṃ vyapanuttim bruvan gṛhān abhyety apa prāca indra viśvāṁ amitrān iti sarvato hāsmā anamitram abhayam bhavaty uttarottariṇīṃ ha śriyam aśnute 'śnute ha prajānām aiśvaryam ādhipatyaṃ ya evam etām amitrāṇāṃ vyapanuttim bruvan gṛhān abhyeti | [AB, 8, 10 8]
etya gṛhān paścād gṛhyasyāgner upaviṣṭāyānvārabdhāya ṛtvig antataḥ kaṃsena caturgṛhītas tisra ājyāhutīr aindrīḥ prapadaṃ juhoty anārtyā ariṣṭyā ajyānyā abhayāya | [AB, 8, 10 9]
{AB, 8, 11}
pary ū ṣu pradhanva vājasātaye pari vṛtrā bhūr brahma prāṇam amṛtam prapadyate 'yam asau śarma varmābhayaṃ svastaye saha prajayā saha paśubhir ṇi sakṣaṇir dviṣas taradhyā ṛṇayā na īyase svāhā | [AB, 8, 11 1]
anu hi tvā sutaṃ soma madāmasi mahe sama bhuvo brahma prāṇam amṛtam prapadyate 'yam asau śarma varmābhayaṃ svastaye saha prajayā saha paśubhi ryarājye vājāṁ abhi pavamāna pra gāhase svāhā | [AB, 8, 11 2]
ajījano hi pavamāna sūryaṃ vidhāre śa svar brahma prāṇam amṛtam prapadyate 'yam asau śarma varmābhayaṃ svastaye saha prajayā saha paśubhiḥ kmanā payo gojīrayā raṃhamāṇaḥ puraṃdhyā svāheti | [AB, 8, 11 3]
anārto ha vā ariṣṭo 'jītaḥ sarvato guptas trayyai vidyāyai rūpeṇa sarvā diśo 'nusaṃcaraty aindre loke pratiṣṭhito yasmā etā ṛtvig antataḥ kaṃsena caturgṛhītās tisra ājyāhutīr aindrīḥ prapadaṃ juhoti | [AB, 8, 11 4]
athāntataḥ prajātim āśāste gavām aśvānām puruṣāṇām iha gāvaḥ prajāyadhvam ihāśvā iha pūruṣāḥ iho sahasradakṣiṇo vīras trātā niṣīdatv iti | [AB, 8, 11 5]
bahur ha vai prajayā paśubhir bhavati ya evam etām antataḥ prajātim āśāste gavām aśvānām puruṣāṇām | [AB, 8, 11 6]
eṣa ha vāva kṣatriyo 'vikṛṣṭo yam evaṃvido yājayanti | [AB, 8, 11 7]
atha ha taṃ vy eva karṣante yathā ha vā idaṃ niṣādā vā selagā vā pāpakṛto vā vittavantam puruṣam araṇye gṛhītvā kartam anvasya vittam ādāya dravanty evam eva ta ṛtvijo yajamānaṃ kartam anvasya vittam ādāya dravanti yam anevaṃvido yājayanti | [AB, 8, 11 8]
etaddha sma vai tad vidvān āha janamejayaḥ pārikṣita evaṃvidaṃ hi vai mām evaṃvido yājayanti tasmād aham jayāmy abhītvarīṃ senāṃ jayāmy abhītvaryā senayā na mā divyā na mānuṣya iṣava ṛcchanty eṣyāmi sarvam āyuḥ sarvabhūmir bhaviṣyāmīti | [AB, 8, 11 9]
na ha vā enaṃ divyā na mānuṣya iṣava ṛcchanty eti sarvam āyuḥ sarvabhūmir bhavati yam evaṃvido yājayanti yājayanti | [AB, 8, 11 10]
{AB, 8, 12}
athāta aindro mahābhiṣekaḥ | [AB, 8, 12 1]
te devā abruvan saprajāpatikā ayaṃ vai devānām ojiṣṭho baliṣṭhaḥ sahiṣṭhaḥ sattamaḥ pārayiṣṇutama imam evābhiṣiñcāmahā iti tatheti tad vai tad indram eva | [AB, 8, 12 2]
tasmā etām āsandīṃ samabharann ṛcaṃ nāma tasyai bṛhac ca rathaṃtaraṃ ca pūrvau pādāv akurvan vairūpaṃ ca vairājaṃ cāparau śākvararaivate śīrṣaṇye naudhasaṃ ca kāleyaṃ cānūcye ṛcaḥ prācīnātānān sāmāni tiraścīnavāyān yajūṃṣy atīkāśān yaśa āstaraṇaṃ śriyam upabarhaṇaṃ tasyai savitā ca bṛhaspatiś ca pūrvau pādāv adhārayatāṃ vāyuś ca pūṣā cāparau mitrāvaruṇau śīrṣaṇye aśvināv anūcye sa etām āsandīm ārohat | [AB, 8, 12 3]
vasavas tvā gāyatreṇa chandasā trivṛtā stomena rathaṃtareṇa sāmnārohantu tān anv ārohāmi sāmrājyāya rudrās tvā traiṣṭubhena chandasā pañcadaśena stomena bṛhatā sāmnārohantu tān anv ārohāmi bhaujyāyādityās tvā jāgatena chandasā saptadaśena stomena vairūpeṇa sāmnārohantu tān anv ārohāmi svārājyāya viśve tvā devā ānuṣṭubhena chandasaikaviṃśena stomena vairājena sāmnārohantu tān anv ārohāmi vairājyāya sādhyāś ca tvāptyāś ca devāḥ pāṅktena chandasā triṇavena stomena śākvareṇa sāmnārohantu tān anv ārohāmi rājyāya marutaś ca tvāṅgirasaś ca devā atichandasā chandasā trayastriṃśena stomena raivatena sāmnārohantu tān anv ārohāmi pārameṣṭhyāya māhārājyāyādhipatyāya svāvaśyāyātiṣṭhāyārohāmīty etām āsandīm ārohat | [AB, 8, 12 4]
tam etasyām āsandyām āsīnaṃ viśve devā abruvan na vā anabhyutkruṣṭa indro vīryaṃ kartum arhaty abhy enam utkrośāmeti tatheti taṃ viśve devā abhyudakrośann imaṃ devā abhyutkrośata samrājaṃ sāmrājyam bhojam bhojapitaraṃ svarājaṃ svārājyaṃ virājaṃ vairājyaṃ rājānaṃ rājapitaram parameṣṭhinam pārameṣṭhyaṃ kṣatram ajani kṣatriyo 'jani viśvasya bhūtasyādhipatir ajani viśām attājani purām bhettājany asurāṇāṃ hantājani brahmaṇo goptājani dharmasya goptājanīti | [AB, 8, 12 5]
tam abhyutkruṣṭam prajāpatir abhiṣekṣyann etayarcābhyamantrayata | [AB, 8, 12 6]
{AB, 8, 13}
niṣasāda dhṛtavrato varuṇaḥ pastyāsv ā sāmrājyāya bhaujyāya svārājyāya vairājyāya pārameṣṭhyāya rājyāya māhārājyāyādhipatyāya svāvaśyāyātiṣṭhāya sukratur iti | [AB, 8, 13 1]
tam etasyām āsandyām āsīnam prajāpatiḥ purastāt tiṣṭhan pratyaṅmukha audumbaryārdrayā śākhayā sapalāśayā jātarūpamayena ca pavitreṇāntardhāyābhyaṣiñcad imā āpaḥ śivatamā ity etena tṛcena devasya tveti ca yajuṣā bhūr bhuvaḥ svar ity etābhiś ca vyāhṛtibhiḥ | [AB, 8, 13 2]
{AB, 8, 14}
athainam prācyāṃ diśi vasavo devāḥ ṣaḍbhiś caiva pañcaviṃśair ahobhir abhyaṣiñcann etena ca tṛcenaitena ca yajuṣaitābhiś ca vyāhṛtibhiḥ sāmrājyāya | [AB, 8, 14 1]
tasmād etasyām prācyāṃ diśi ye keca prācyānāṃ rājānaḥ sāmrājyāyaiva te 'bhiṣicyante samrāﾱ ity enān abhiṣiktān ācakṣata etām eva devānāṃ vihitim anu | [AB, 8, 14 2]
athainaṃ dakṣiṇasyāṃ diśi rudrā devāḥ ṣaḍbhiś caiva pañcaviṃśair ahobhir abhyaṣiñcann etena ca tṛcenaitena ca yajuṣaitābhiś ca vyāhṛtibhir bhaujyāya tasmād etasyāṃ dakṣiṇasyāṃ diśi ye keca satvatāṃ rājāno bhaujyāyaiva te 'bhiṣicyante bhojety enān abhiṣiktān ācakṣata etām eva devānāṃ vihitim anv athainam pratīcyāṃ diśy ādityā devāḥ ṣaḍbhiś caiva pañcaviṃśair ahobhir abhyaṣiñcann etena ca tṛcenaitena ca yajuṣaitābhiś ca vyāhṛtibhiḥ svārājyāya tasmād etasyām pratīcyāṃ diśi ye keca nīcyānāṃ rājāno ye 'pācyānāṃ svārājyāyaiva te 'bhiṣicyante svarāﾱ ity enān abhiṣiktān ācakṣata etām eva devānāṃ vihitim anv athainam udīcyāṃ diśi viśve devāḥ ṣaḍbhiś caiva pañcaviṃśair ahobhir abhyaṣiñcann etena ca tṛcenaitena ca yajuṣaitābhiś ca vyāhṛtibhir vairājyāya tasmād etasyām udīcyāṃ diśi ye keca pareṇa himavantaṃ janapadā uttarakurava uttaramadrā iti vairājyāyaiva te 'bhiṣicyante virāﾱ ity enān abhiṣiktān ācakṣata etām eva devānāṃ vihitim anv athainam asyāṃ dhruvāyām madhyamāyām pratiṣṭhāyāṃ diśi sādhyāś cāptyāś ca devāḥ ṣaḍbhiś caiva pañcaviṃśair ahobhir abhyaṣiñcann etena ca tṛcenaitena ca yajuṣaitābhiś ca vyāhṛtibhī rājyāya tasmād asyāṃ dhruvāyām madhyamāyām pratiṣṭhāyāṃ diśi ye keca kurupañcālānāṃ rājānaḥ savaśośīnarāṇāṃ rājyāyaiva te 'bhiṣicyante rājety enān abhiṣiktān ācakṣata etām eva devānāṃ vihitim anv athainam ūrdhvāyāṃ diśi marutaś cāṅgirasaś ca devāḥ ṣaḍbhiś caiva pañcaviṃśair ahobhir abhyaṣiñcann etena ca tṛcenaitena ca yajuṣaitābhiś ca vyāhṛtibhiḥ pārameṣṭhyāya māhārājyāyādhipatyāya svāvaśyāyātiṣṭhāyeti sa parameṣṭhī prājāpatyo 'bhavat | [AB, 8, 14 3]
sa etena mahābhiṣekeṇābhiṣikta indraḥ sarvā jitīr ajayat sarvāṃllokān avindat sarveṣāṃ devānāṃ śraiṣṭhyam atiṣṭhām paramatām agacchat sāmrājyam bhaujyaṃ svārājyaṃ vairājyam pārameṣṭhyaṃ rājyam māhārājyam ādhipatyaṃ jitvāsmiṃlloke svayambhūḥ svarāﾱ amṛto 'muṣmin svarge loke sarvān kāmān āptvāmṛtaḥ samabhavat samabhavat | [AB, 8, 14 4]
{AB, 8, 15}
sa ya icched evaṃvit kṣatriyam ayaṃ sarvā jitīr jayetāyaṃ sarvāṃllokān vindetāyaṃ sarveṣāṃ rājñāṃ śraiṣṭhyam atiṣṭhām paramatāṃ gaccheta sāmrājyam bhaujyaṃ svārājyaṃ vairājyam pārameṣṭhyaṃ rājyam māhārājyam ādhipatyam ayaṃ samantaparyāyī syāt sārvabhaumaḥ sārvāyuṣa āntād ā parārdhāt pṛthivyai samudraparyantāyā ekarāﾱ iti taṃ etenaindreṇa mahābhiṣekeṇa kṣatriyaṃ śāpayitvā 'bhiṣiñcet | [AB, 8, 15 1]
yāṃ ca rātrīm ajāyathā yāṃ ca pretāsi tad ubhayam antareṇeṣṭāpūrtaṃ te lokaṃ sukṛtam āyuḥ prajāṃ vṛñjīya yadi me druhyer iti | [AB, 8, 15 2]
sa ya icched evaṃvit kṣatriyo 'haṃ sarvā jitīr jayeyam ahaṃ sarvāṃllokān vindeyam ahaṃ sarveṣāṃ rājñāṃ śraiṣṭhyam atiṣṭhām paramatāṃ gaccheyaṃ sāmrājyam bhaujyaṃ svārājyam vairājyam pārameṣṭhyaṃ rājyam māhārājyam ādhipatyam ahaṃ samantaparyāyī syāṃ sārvabhaumaḥ sārvāyuṣa āntād ā parārdhāt pṛthivyai samudraparyantāyā ekarāﾱ iti sa na vicikitset sa brūyāt saha śraddhayā yāṃ ca rātrīm ajāye 'haṃ yāṃ ca pretāsmi tad ubhayam antareṇeṣṭāpūrtam me lokaṃ sukṛtam āyuḥ prajāṃ vṛñjīthā yadi te druhyeyam iti | [AB, 8, 15 3]
{AB, 8, 16}
atha tato brūyāc catuṣṭayāni vānaspatyāni saṃbharata naiyagrodhāny audumbarāṇy āśvatthāni plākṣāṇīti | [AB, 8, 16 1]
kṣatraṃ vā etad vanaspatīnāṃ yan nyagrodho yan naiyagrodhāni saṃbharanti kṣatram evāsmiṃs tad dadhāti bhaujyaṃ vā etad vanaspatīnāṃ yad udumbaro yad audumbarāṇi saṃbharanti bhaujyam evāsmiṃs tad dadhāti sāmrājyaṃ vā etad vanaspatīnāṃ yad aśvattho yad āśvatthāni saṃbharanti sāmrājyam evāsmiṃs tad dadhāti svārājyaṃ ca ha vā etad vairājyaṃ ca vanaspatīnāṃ yat plakṣo yat plākṣāṇi saṃbharanti svārājyavairājye evāsmiṃs tad dadhāti | [AB, 8, 16 2]
atha tato brūyāc catuṣṭayāny auṣadhāni saṃbharata tokmakṛtāni vrīhīṇām mahāvrīhīṇām priyaṃgūnāṃ yavānām iti | [AB, 8, 16 3]
kṣatraṃ vā etad oṣadhīnāṃ yad vrīhayo yad vrīhīṇāṃ tokma saṃbharanti kṣatram evāsmiṃs tad dadhāti sāmrājyaṃ vā etad oṣadhīnāṃ yan mahāvrīhayo yan mahāvrīhīṇāṃ tokma saṃbharanti sāmrājyam evāsmiṃs tad dadhāti bhaujyaṃ vā etad oṣadhīnāṃ yat priyaṃgavo yat priyaṃgūnāṃ tokma saṃbharanti bhaujyam evāsmiṃs tad dadhāti sainānyaṃ vā etad oṣadhīnāṃ yad yavā yad yavānāṃ tokma saṃbharanti sainānyam evāsmiṃs tad dadhāti | [AB, 8, 16 4]
{AB, 8, 17}
athāsmā audumbarīm āsandīṃ saṃbharanti tasyā uktam brāhmaṇam audumbaraś camaso vā pātrī vodumbaraśākhā tān etān sambhārān saṃbhṛtyaudumbaryām pātryāṃ vā camase vā samāvapeyus teṣu samopteṣu dadhi madhu sarpir ātapavarṣyā āpo 'bhyānīya pratiṣṭhāpyaitām āsandīm abhimantrayeta | [AB, 8, 17 1]
bṛhac ca te rathaṃtaraṃ ca pūrvau pādau bhavatāṃ vairūpaṃ ca vairājaṃ cāparau śākvararaivate śīrṣaṇye naudhasaṃ ca kāleyaṃ cānūcye ṛcaḥ prācīnātānāḥ sāmāni tiraścīnavāyā yajūṃṣy atīkāśā yaśa āstaraṇaṃ śrīr upabarhaṇaṃ savitā ca te bṛhaspatiś ca pūrvau pādau dhārayatāṃ vāyuś ca pūṣā cāparau mitrāvaruṇau śīrṣaṇye aśvināv anūcye iti | [AB, 8, 17 2]
athainaṃ etām āsandīm ārohayet | [AB, 8, 17 3]
vasavas tvā gāyatreṇa chandasā trivṛtā stomena rathaṃtareṇa sāmnārohantu tān anv āroha sāmrājyāya rudrās tvā traiṣṭubhena chandasā pañcadaśena stomena bṛhatā sāmnārohantu tān anv āroha bhaujyāyādityās tvā jāgatena chandasā saptadaśena stomena vairūpeṇa sāmnārohantu tān anv āroha svārājyāya viśve tvā devā ānuṣṭubhena chandasaikaviṃśena stomena vairājena sāmnārohantu tān anv āroha vairājyāya marutaś ca tvāṅgirasaś ca devā atichandasā chandasā trayastriṃśena stomena raivatena sāmnārohantu tān anv āroha pārameṣṭhyāya sādhyāś ca tvāptyāś ca devāḥ pāṅktena chandasā triṇavena stomena śākvareṇa sāmnārohantu tān anv āroha rājyāya māhārājyāyādhipatyāya svāvaśyāyātiṣṭhāyārohety etām āsandīm ārohayet | [AB, 8, 17 4]
tam etasyām āsandyām āsīnaṃ rājakartāro brūyur na vā anabhyutkruṣṭaḥ kṣatriyo vīryaṃ kartum arhaty abhy enam utkrośāmeti tatheti taṃ rājakartāro 'bhyutkrośantīmaṃ janā abhyutkrośata samrājaṃ sāmrājyam bhojam bhojapitaraṃ svarājaṃ svārājyaṃ virājaṃ vairājyam parameṣṭhinam pārameṣṭhyaṃ rājānāṃ rājapitaraṃ kṣatram ajani kṣatriyo 'jani viśvasya bhūtasyādhipatir ajani viśām attājany amitrāṇāṃ hantājani brāhmaṇānām goptājani dharmasya goptājanīti | [AB, 8, 17 5]
tam abhyutkruṣṭam evaṃvid abhiṣekṣyann etayarcābhimantrayeta | [AB, 8, 17 6]
{AB, 8, 18}
niṣasāda dhṛtavrato varuṇaḥ pastyāsv ā sāmrājyāya bhaujyāya svārājyāya vairājyāya pārameṣṭhyāya rājyāya māhārājyāyādhipatyāya svāvaśyāyātiṣṭhāya sukratur iti tam etasyām āsandyām āsīnam evaṃvit purastāt tiṣṭhan pratyaṅmukha audumbaryārdrayā śākhayā sapalāśayā jātarūpamayena ca pavitreṇāntardhāyābhiṣiñcatīmā āpaḥ śivatamā ity etena tṛcena devasya tveti ca yajuṣā bhūr bhuvaḥ svar ity etābhiś ca vyāhṛtibhiḥ | [AB, 8, 18 1]
{AB, 8, 19}
prācyāṃ tvā diśi vasavo devāḥ ṣaḍbhiś caiva pañcaviṃśair ahobhir abhiṣiñcantv etena ca tṛcenaitena ca yajuṣaitābhiś ca vyāhṛtibhiḥ sāmrājyāya dakṣiṇasyāṃ tvā diśi rudrā devāḥ ṣaḍbhiś caiva pañcaviṃśair ahobhir abhiṣiñcantv etena ca tṛcenaitena ca yajuṣaitābhiś ca vyāhṛtibhir bhaujyāya pratīcyāṃ tvā diśy ādityā devāḥ ṣaḍbhiś caiva pañcaviṃśair ahobhir abhiṣiñcantv etena ca tṛcenaitena ca yajuṣaitābhiś ca vyāhṛtibhiḥ svārājyāyodīcyāṃ tvā diśi viśve devāḥ ṣaḍbhiś caiva pañcaviṃśair ahobhir abhiṣiñcantv etena ca tṛcenaitena ca yajuṣaitābhiś ca vyāhṛtibhir vairājyāyordhvāyāṃ tvā diśi marutaś cāṅgirasaś ca devāḥ ṣaḍbhiś caiva pañcaviṃśair ahobhir abhiṣiñcantv etena ca tṛcenaitena ca yajuṣaitābhiś ca vyāhṛtibhiḥ pārameṣṭhyāyāsyāṃ tvā dhruvāyāṃ madhyamāyām pratiṣṭhāyāṃ diśi sādhyāś cāptyāś ca devāḥ ṣaḍbhiś caivapañcaviṃśair ahobhir abhiṣiñcantv etena ca tṛcenaitena ca yajuṣaitābhiś ca vyāhṛtibhī rājyāya māhārājyādhipatyāya svāvaśyāyādhiṣṭhāyeti sa parameṣṭhī prājāpatyo bhavati | [AB, 8, 19 1]
sa etenaindrena mahābhiṣekeṇābhiṣiktaḥ kṣatriyaḥ sarvā jitīr jayati sarvāṃl lokān vindati sarveṣāṃ rājñāṃ śraiṣṭhyam atiṣṭhām paramatāṃ gacchati sāmrājyam bhaujyaṃ svārājyam pārameṣṭhyaṃ rājyam māhārājyam ādhipatyaṃ jitvāsmiṃlloke svayambhūḥ svarāﾱ amṛto 'muṣmin svarge loke sarvān kāmān āptvāmṛtaḥ sambhavati yam etenaindreṇa mahābhiṣekeṇa kṣatriyaṃ śāpayitvābhiṣiñcati | [AB, 8, 19 2]
{AB, 8, 20}
indriyaṃ vā etad asmiṃlloke yad dadhi yad dadhnābhiṣiñcatīndriyam evāsmiṃs tad dadhāti raso vā eṣa oṣadhivanaspatiṣu yan madhu yan madhvābhiṣiñcati rasam evāsmiṃs tad dadhāti tejo vā etat paśūnāṃ yad ghṛtaṃ yad ghṛtenābhiṣiñcati teja evāsmiṃs tad dadhāty amṛtaṃ vā etad asmiṃlloke yad āpo yad adbhir abhiṣiñcaty amṛtatvam evāsmiṃs tad dadhāti | [AB, 8, 20 1]
so 'bhiṣikto 'bhiṣektre brāhmaṇāya hiraṇyaṃ dadyāt sahasraṃ dadyāt kṣetraṃ catuṣpād dadyād athāpy āhur asaṃkhyātam evāparimitaṃ dadyād aparimito vai kṣatriyo 'parimitasyāvaruddhyā iti | [AB, 8, 20 2]
athāsmai surākaṃsaṃ hasta ādadhāti svādiṣṭhayā madiṣṭhayā pavasva soma dhārayā indrāya pātave suta iti | [AB, 8, 20 3]
tām pibed yad atra śiṣṭaṃ rasinaḥ sutasya yad indro apibacchacībhiḥ idaṃ tad asya manasā śivena somaṃ rājānam iha bhakṣayāmi abhi tvā vṛṣabhā sute sutaṃ sṛjāmi pītaye tṛmpa vyaśnuhī madam iti | [AB, 8, 20 4]
yo ha vāva somapīthaḥ surāyām praviṣṭaḥ sa haiva tenaindreṇa mahābhiṣekeṇābhiṣiktasya kṣatriyasya bhakṣito bhavati na surā | [AB, 8, 20 5]
tām pītvābhimantrayetāpāma somaṃ śaṃ no bhaveti | [AB, 8, 20 6]
tad yathaivādaḥ priyaḥ putraḥ pitaram priyā vā jāyā patiṃ sukhaṃ śivam upaspṛśaty ā visrasa evaṃ haivaitenaindreṇa mahābhiṣekeṇābhiṣiktasya kṣatriyasya surā vā somo vānyad vānnādyaṃ sukhaṃ śivam upaspṛśaty ā visrasaḥ | [AB, 8, 20 7]
{AB, 8, 21}
etena ha vā aindrena mahābhiṣekeṇa turaḥ kāvaṣeyo janamejayam pārikṣitam abhiṣiṣeca tasmād u janamejayaḥ pārikṣitaḥ samantaṃ sarvataḥ pṛthivīṃ jayan parīyāyāśvena ca medhyeneje | [AB, 8, 21 1]
tad eṣābhi yajñagāthā gīyate | [AB, 8, 21 2]
āsandīvati dhānyādaṃ rukmiṇaṃ haritasrajam aśvam babandha sāraṅgaṃ devebhyo janamejaya iti | [AB, 8, 21 3]
etena ha vā aindreṇa mahābhiṣekeṇa cyavano bhārgavaḥ śāryātam mānavam abhiṣiṣeca tasmād u śāryāto mānavaḥ samantaṃ sarvataḥ pṛthivīṃ jayan parīyāyāśvena ca medhyeneje devānāṃ hāpi satre gṛhapatir āsa | [AB, 8, 21 4]
etena ha vā aindreṇa mahābhiṣekeṇa somaśuṣmā vājaratnāyanaḥ śatānīkaṃ sātrājitam abhiṣiṣeca tasmād u śatānīkaḥ sātrājitaḥ samantaṃ sarvataḥ pṛthivīṃ jayan parīyāyāśvena ca medhyeneje | [AB, 8, 21 5]
etena ha vā aindreṇa mahābhiṣekeṇa parvatanāradāv āmbāṣṭhyam abhiṣiṣicatus tasmād v āmbāṣṭhyaḥ samantaṃ sarvataḥ pṛthivīṃ jayan parīyāyāśvena ca medhyeneje | [AB, 8, 21 6]
etena ha vā aindreṇa mahābhiṣekeṇa parvatanāradau yudhāṃśrauṣṭim augrasainyam abhiṣiṣicatus tasmād u yudhāṃśrauṣṭir augrasainyaḥ samantaṃ sarvataḥ pṛthivīṃ jayan parīyāyāśvena ca medhyeneje | [AB, 8, 21 7]
etena ha vā aindreṇa mahābhiṣekeṇa kaśyapo viśvakarmāṇam bhauvanam abhiṣiṣeca tasmād u viśvakarmā bhauvanaḥ samantaṃ sarvataḥ pṛthivīṃ jayan parīyāyāśvena ca medhyeneje | [AB, 8, 21 8]
bhūmir ha jagāv ity udāharanti | [AB, 8, 21 9]
na mā martyaḥ kaścana dātum arhati viśvakarman bhauvana māṃ didāsitha nimaṅkṣye 'haṃ salilasya madhye moghas ta eṣa kaśyapāyāsa saṃgara iti | [AB, 8, 21 10]
etena ha vā aindreṇa mahābhiṣekeṇa vasiṣṭhaḥ sudāsam paijavanam abhiṣiṣeca tasmād u sudāḥ paijavanaḥ samantaṃ sarvataḥ pṛthivīṃ jayan parīyāyāśvena ca medhyeneje | [AB, 8, 21 11]
etena ha vā aindreṇa mahābhiṣekeṇa saṃvarta āṅgiraso maruttam avikṣitam abhiṣiṣeca tasmād u marutta āvikṣitaḥ samantaṃ sarvataḥ pṛthivīṃ jayan parīyāyāśvena ca medhyeneje | [AB, 8, 21 12]
tad apy eṣa śloko 'bhigītaḥ | [AB, 8, 21 13]
marutaḥ pariveṣṭāro maruttasyāvasan gṛhe āvikṣitasya kāmaprer viśve devāḥ sabhāsada iti | [AB, 8, 21 14]
{AB, 8, 22}
etena ha vā aindreṇa mahābhiṣekeṇodamaya ātreyo 'ṅgam abhiṣiṣeca tasmādvaṅgaḥ samantaṃ sarvataḥ pṛthivīṃ jayan parīyāyāśvena ca medhyeneje | [AB, 8, 22 1]
sa hovācālopāṅgo daśa nāgasahasrāṇi daśa dāsīsahasrāṇi dadāmi te brāhmaṇopa māsmin yajñe hvayasveti | [AB, 8, 22 2]
tad apy ete ślokā abhigītāḥ | [AB, 8, 22 3]
yābhir gobhir udamayam praiyamedhā ayājayan dve dve sahasre badvānām ātreyo madhyato 'dadāt | [AB, 8, 22 4]
aṣṭāśītisahasrāṇi śvetān vairocano hayān praṣṭīn niścṛtya prāyacchad yajamāne purohite | [AB, 8, 22 5]
deśād deśāt samoﾱhānāṃ sarvāsām āḍhyaduhitṝṇām daśādadāt sahasrāṇy ātreyo niṣkakaṇṭhyaḥ | [AB, 8, 22 6]
daśa nāgasahasrāṇi dattvātreyo 'vacatnuke śrāntaḥ pārikuṭān praipsad dānenāṅgasya brāhmaṇaḥ | [AB, 8, 22 7]
śataṃ tubhyaṃ śataṃ tubhyam iti smaiva pratāmyati sahasraṃ tubhyam ity uktvā prāṇān sma pratipadyata iti | [AB, 8, 22 8]
{AB, 8, 23}
etena ha vā aindreṇa mahābhiṣekeṇa dīrghatamā māmateyo bharataṃ dauḥṣantim abhiṣiṣeca tasmād u bharato dauḥṣantiḥ samantaṃ sarvataḥ pṛthivīṃ jayan parīyāyāśvair u ca medhyair īje | [AB, 8, 23 1]
tad apy ete ślokā abhigītāḥ | [AB, 8, 23 2]
hiraṇyena parīvṛtān kṛṣṇāñchukladato mṛgān | [AB, 8, 23 3.1]
maṣṇāre bharato 'dadācchatam badvāni sapta ca | [AB, 8, 23 3.2]
bharatasyaiṣa dauḥṣanter agniḥ sācīguṇe citaḥ | [AB, 8, 23 4.1]
yasmin sahasram brāhmaṇā badvaśo gā vibhejire | [AB, 8, 23 4.2]
aṣṭāsaptatim bharato dauḥṣantir yamunām anu | [AB, 8, 23 5.1]
gaṅgāyāṃ vṛtraghne 'badhnāt pañcapañcāśataṃ hayān | [AB, 8, 23 5.2]
trayastriṃśacchataṃ rājāśvān baddhvāya medhyān | [AB, 8, 23 6.1]
dauḥṣantir atyagād rājño 'māyān māyavattaraḥ | [AB, 8, 23 6.2]
mahākarma bharatasya na pūrve nāpare janāḥ | [AB, 8, 23 7.1]
divam martya iva hastābhyāṃ nodāpuḥ pañca mānavā iti | [AB, 8, 23 7.2]
etaṃ ha vā aindram mahābhiṣekam bṛhaduktha ṛṣir durmukhāya pāñcālāya provāca tasmād u durmukhaḥ pāñcālo rājā san vidyayā samantaṃ sarvataḥ pṛthivīṃ jayan parīyāya | [AB, 8, 23 8]
etaṃ ha vā aindram mahābhiṣekaṃ vāsiṣṭhaḥ sātyahavyo 'tyarātaye jānaṃtapaye provāca tasmād v atyarātir jānaṃtapir arājā san vidyayā samantaṃ sarvataḥ pṛthivīṃ jayan parīyāya | [AB, 8, 23 9]
sa hovāca vāsiṣṭhaḥ sātyahavyo 'jaiṣīr vai samantaṃ sarvataḥ pṛthivīm mahan mā gamayeti sa hovācātyarātir jānaṃtapir yadā brāhmaṇottarakurūñ jayeyam atha tvam u haiva pṛthivyai rājā syāḥ senāpatir eva te 'haṃ syām iti sa hovāca vāsiṣṭhaḥ sātyahavyo devakṣetraṃ vai tan na vai tan martyo jetum arhaty adrukṣo vai ma āta idaṃ dada iti tato hātyarātiṃ jānaṃtapim āttavīryaṃ niḥśukram amitratapanaḥ śuṣmiṇaḥ śaibyo rājā jaghāna | [AB, 8, 23 10]
tasmād evaṃ viduṣe brāhmaṇāyaivaṃ cakruṣe na kṣatriyo druhyen ned rāṣṭrād avapadyeya ned vā mā prāṇo jahad iti jahad iti | [AB, 8, 23 11]
{AB, 8, 24}
athātaḥ purodhāyā eva | [AB, 8, 24 1]
na ha vai a purohitasya rājñaḥ devāḥ annam adanti | [AB, 8, 24 638604_1]
tasmāt rājā yakṣyamāṇaḥ brāhmaṇam purodadhīta devāḥ me annam adan iti | [AB, 8, 24 638604_2]
agnīn vā eṣa svargyān rājoddharate yat purohitam | [AB, 8, 24 3]
tasya purohita evāhavanīyo bhavati jāyā gārhapatyaḥ putro 'nvāhāryapacanaḥ sa yat purohitāya karoty āhavanīya eva taj juhoty atha yaj jāyāyai karoti gārhapatya eva taj juhoty atha yat putrāya karoty anvāhāryapacana eva taj juhoti ta enaṃ śāntatanavo 'bhihutā abhiprītāḥ svargaṃ lokam abhivahanti kṣatraṃ ca balaṃ ca rāṣṭraṃ ca viśaṃ ca | [AB, 8, 24 4]
ta evainam aśāntatanavo 'nabhihutā anabhiprītāḥ svargāl lokān nudante kṣatrāc ca balāc ca rāṣṭrāc ca viśaś ca | [AB, 8, 24 5]
agnir vā eṣa vaiśvānaraḥ pañcamenir yat purohitas tasya vācy evaikā menir bhavati pādayor ekā tvacy ekā hṛdaya ekopastha ekā tābhir jvalantībhir dīpyamānābhir upodeti rājānaṃ sa yad āha kva bhagavo 'vātsīs tṛṇāny asmā āharateti tenāsya tāṃ śamayati yāsya vāci menir bhavaty atha yad asmā udakam ānayanti pādyaṃ tenāsya tāṃ śamayati yāsya pādayor menir bhavaty atha yad enam alaṃkurvanti tenāsya tāṃ śamayati yāsya tvaci menir bhavaty atha yad enaṃ tarpayanti tenāsya tāṃ śamayati yāsya hṛdaye menir bhavaty atha yad asyānāruddho veśmasu vasati tenāsya tāṃ śamayati yāsyopasthe menir bhavati | [AB, 8, 24 6]
sa enaṃ śāntatanur abhihuto 'bhiprītaḥ svargaṃ lokam abhivahati kṣatraṃ ca balaṃ ca rāṣṭraṃ ca viśaṃ ca sa evainam aśāntatanur anabhihuto 'nabhiprītaḥ svargāllokān nudate kṣatrāc ca balāc ca rāṣṭrāc ca viśaś ca | [AB, 8, 24 7]
{AB, 8, 25}
agnir vā eṣa vaiśvānaraḥ pañcamenir yat purohitas tābhī rājānam parigṛhya tiṣṭhati samudra iva bhūmim | [AB, 8, 25 1]
ayuvamāry asya rāṣṭram bhavati nainam purāyuṣaḥ prāṇo jahāty ā jarasaṃ jīvati sarvam āyur eti na punar mriyate yasyaivaṃ vidvān brāhmaṇo rāṣṭragopaḥ purohitaḥ | [AB, 8, 25 2]
kṣatreṇa kṣatraṃ jayati balena balam aśnute yasyaivaṃ vidvān brāhmaṇo rāṣṭragopaḥ purohitaḥ | [AB, 8, 25 3]
tasmai viśaḥ saṃjānate sammukhā ekamanaso yasyaivaṃ vidvān brāhmaṇo rāṣṭragopaḥ purohitaḥ | [AB, 8, 25 4]
{AB, 8, 26}
tad apy etad ṛṣiṇoktam | [AB, 8, 26 1]
sa id rājā pratijanyāni viśvā śuṣmeṇa tasthāv abhi vīryeṇeti | [AB, 8, 26 2]
sapatnā vai dviṣanto bhrātṛvyā janyāni tān eva tac chuṣmeṇa vīryeṇādhitiṣṭhati | [AB, 8, 26 3]
bṛhaspatiṃ yaḥ subhṛtam bibhartīti bṛhaspatir ha vai devānām purohitas tam anv anye manuṣyarājñām purohitā bṛhaspatiṃ yaḥ subhṛtam bibhartīti yad āha purohitaṃ yaḥ subhṛtaṃ bibhartīty eva tad āha | [AB, 8, 26 4]
valgūyati vandate pūrvabhājam ity apacitim evāsmā etad āha | [AB, 8, 26 5]
sa it kṣeti sudhita okasi sva iti gṛhā vā okaḥ sveṣv eva tad gṛheṣu suhito vasati | [AB, 8, 26 6]
tasmā iﾱā pinvate viśvadānīm ity annaṃ vā iﾱānnam evāsmā etad ūrjasvac chaśvad bhavati | [AB, 8, 26 7]
tasmai viśaḥ svayam evā namanta iti rāṣṭrāṇi vai viśo rāṣṭrāṇy evainaṃ tat svayam upanamanti | [AB, 8, 26 8]
yasmin brahmā rājani pūrva etīti purohitam evaitad āha | [AB, 8, 26 9]
apratīto jayati saṃ dhanānīti rāṣṭrāṇi vai dhanāni tāny apratīto jayati | [AB, 8, 26 10]
pratijanyāny uta yā sajanyeti sapatnā vai dviṣanto bhrātṛvyā janyāni tān apratīto jayati | [AB, 8, 26 11]
avasyave yo varivaḥ kṛṇotīti yad āhāvasīyase yo vasīyaḥ karotīty eva tad āha | [AB, 8, 26 12]
brahmaṇe rājā tam avanti devā iti purohitam evaitad abhivadati | [AB, 8, 26 13]
{AB, 8, 27}
yo ha vai trīn purohitāṃs trīn purodhātṝn veda sa brāhmaṇaḥ purohitaḥ sa vadeta purodhāyā agnir vāva purohitaḥ pṛthivī purodhātā vāyur vāva purohito 'ntarikṣam purodhātādityo vāva purohito dyauḥ purodhātaiṣa ha vai purohito ya evaṃ vedātha sa tirohito ya evaṃ na veda | [AB, 8, 27 1]
tasya rājā mitram bhavati dviṣantam apabādhate yasyaivaṃ vidvān brāhmaṇo rāṣṭragopaḥ purohitaḥ | [AB, 8, 27 2]
kṣatreṇa kṣatraṃ jayati balena balam aśnute yasyaivaṃ vidvān brāhmaṇo rāṣṭragopaḥ purohitas tasmai viśaḥ saṃjānate sammukhā ekamanaso yasyaivaṃ vidvān brāhmaṇo rāṣṭragopaḥ purohitaḥ | [AB, 8, 27 3]
bhūr bhuvaḥ svar om amo 'ham asmi sa tvaṃ sa tvaṃ asy amo 'haṃ dyaur aham pṛthivī tvaṃ sāmāham ṛk tvaṃ tāv eha saṃvahāvahai purāṇyasmāt mahābhayāt tanūr asi tanvam me pāhi | [AB, 8, 27 4]
yā oṣadhīḥ somarājñīr bahvīḥ śatavicakṣaṇāḥ | [AB, 8, 27 5.1]
tā mahyam asminn āsane 'chidraṃ śarma yacchata | [AB, 8, 27 5.2]
yā oṣadhīḥ somarājñīr viṣṭhitāḥ pṛthivīm anu | [AB, 8, 27 6.1]
tā mahyam asminn āsane 'chidraṃ śarma yacchata | [AB, 8, 27 6.2]
asmin rāṣṭre śriyam āveśayāmy ato devīḥ pratipaśyāmy āpaḥ | [AB, 8, 27 7]
dakṣiṇam pādam avanenije 'smin rāṣṭra indriyaṃ dadhāmi | [AB, 8, 27 8.1]
savyam pādam avanenije 'smin rāṣṭra indriyaṃ vardhayāmi | [AB, 8, 27 8.2]
pūrvam anyam aparam anyam pādāv avanenije | [AB, 8, 27 8.3]
devā rāṣṭrasya guptyā abhayasyāvaruddhyai | [AB, 8, 27 8.4]
āpaḥ pādāvanejanīr dviṣantaṃ nirdahantu me | [AB, 8, 27 9]
{AB, 8, 28}
athāto brahmanaḥ parimaro yo ha vai brahmaṇaḥ parimaraṃ veda pary enaṃ dviṣanto bhrātṛvyāḥ pari sapatnā mriyante | [AB, 8, 28 1]
ayaṃ vai brahma yo 'yam pavate tam etāḥ pañca devatāḥ parimriyante vidyud vṛṣṭiś candramā ādityo 'gniḥ | [AB, 8, 28 2]
vidyud vai vidyutya vṛṣṭim anupraviśati sāntardhīyate tāṃ na nirjānanti | [AB, 8, 28 3]
yadā vai mriyate 'thāntardhīyate 'thaināṃ na nirjānanti | [AB, 8, 28 4]
sa brūyād vidyuto maraṇe dviṣan me mriyatāṃ so 'ntardhīyatāṃ tam mā nirjñāsiṣur iti | [AB, 8, 28 5]
kṣipraṃ haivainaṃ na nirjānanti | [AB, 8, 28 6]
vṛṣṭir vai vṛṣṭvā candramasam anupraviśati sāntardhīyate tāṃ na nirjānanti yadā vai mriyate 'thāntardhīyate 'thainaṃ na nirjānanti sa brūyād vṛṣṭer maraṇe dviṣan me mriyatāṃ so 'ntardhīyatāṃ tam mā nirjñāsiṣur iti kṣipraṃ haivainaṃ na nirjānanti | [AB, 8, 28 7]
candramā vā amāvāsyāyām ādityam anupraviśati so'ntardhīyatāṃ taṃ na nirjānanti yadā vai mriyate 'thāntardhīyate 'thainaṃ na nirjānanti sa brūyāc candramaso maraṇe dviṣan me mriyatāṃ so 'ntardhīyatāṃ tam mā nirjñāsiṣur iti kṣipraṃ haivainaṃ na nirjānanti | [AB, 8, 28 8]
ādityo vā astaṃ yann agnim anupraviśati so 'ntardhīyate taṃ na nirjānanti yadā vai mriyate 'thāntardhīyate 'thainam na nirjānanti sa brūyād ādityasya maraṇe dviṣan me mriyatāṃ so 'ntardhīyatāṃ tam mā nirjñāsiṣur iti kṣipraṃ haivainaṃ na nirjānanti | [AB, 8, 28 9]
agnir vā udvān vāyum anupraviśati so 'ntardhīyate taṃ na nirjānanti yadā vai mriyate 'thāntardhīyate 'thainaṃ na nirjānanti sa brūyād agner maraṇe dviṣan me mriyatāṃ so 'ntardhīyatāṃ tam mā nirjñāsiṣur iti kṣipraṃ haivainaṃ na nirjānanti | [AB, 8, 28 10]
tā vā etā devatā ata eva punar jāyante | [AB, 8, 28 11]
vāyor agnir jāyate prāṇāddhi balān mathyamāno 'dhijāyate taṃ dṛṣṭvā brūyād agnir jāyatām mā me dviṣañ jany ata eva parāṅ prajighyatv iti ato haiva parāṅ prajighyati | [AB, 8, 28 12]
agner vā ādityo jāyate taṃ dṛṣṭvā brūyād ādityo jāyatām mā me dviṣañ jany ata eva parāṅ prajighyatv ity ato haiva parāṅ prajighyati | [AB, 8, 28 13]
ādityād vai candramā jāyate taṃ dṛṣṭvā brūyāc candramā jāyatām mā me dviṣañ jany ata eva parāṅ prajighyatv iti ato haiva parāṅ prajighyati | [AB, 8, 28 14]
candramaso vai vṛṣṭir jāyate tāṃ dṛṣṭvā brūyād vṛṣṭir jāyatām mā me dviṣañ jany ata eva parāṅ prajighyatv ity ato haiva parāṅ prajighyati | [AB, 8, 28 15]
vṛṣṭer vai vidyuj jāyate tāṃ dṛṣṭvā brūyād vidyuj jāyatām mā me dviṣañ jany ata eva parāṅ prajighyatv ity ato haiva parāṅ prajighyati | [AB, 8, 28 16]
sa eṣa brahmaṇaḥ parimaraḥ | [AB, 8, 28 17]
tam etam brahmaṇaḥ parimaram maitreyaḥ kauṣāravaḥ sutvane kairiśaye bhārgāyaṇāya rājñe provāca taṃ ha pañca rājānaḥ parimamrus tataḥ sutvā mahajjagāma | [AB, 8, 28 18]
tasya vrataṃ na dviṣataḥ pūrva upaviśed yadi tiṣṭhantam manyeta tiṣṭhetaiva na dviṣataḥ pūrvaḥ saṃviśed yady āsīnam manyetāsītaiva na dviṣataḥ pūrvaḥ prasvapyād yadi jāgratam manyeta jāgṛyād eva | [AB, 8, 28 19]
api ha yady asyāśmamūrdhā dviṣan bhavati kṣipraṃ haivainaṃ stṛṇute stṛṇute | [AB, 8, 28 20]
