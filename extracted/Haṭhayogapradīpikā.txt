{HYP, Prathama upadeśaḥ}
śrī ādināthāya namaḥ astu tasmai yena upadiṣṭā haṭhayoga vidyā | [HYP, Prathama upadeśaḥ 77141_1]
astu | [HYP, Prathama upadeśaḥ 77141_2]
vibhrājate | [HYP, Prathama upadeśaḥ 77142_1]
praṇamya śrīguruṃ nāthaṃ svātmārāmeṇa yoginā | [HYP, Prathama upadeśaḥ 2.1]
kevalaṃ rājayogāya haṭhavidyopadiśyate | [HYP, Prathama upadeśaḥ 2.2]
bhrāntyā bahumatadhvānte rājayogam ajānatām | [HYP, Prathama upadeśaḥ 3.1]
haṭhapradīpikāṃ dhatte svātmārāmaḥ kṛpākaraḥ | [HYP, Prathama upadeśaḥ 3.2]
haṭhavidyāṃ hi matsyendragorakṣādyā vijānate | [HYP, Prathama upadeśaḥ 4.1]
svātmārāmo 'thavā yogī jānīte tatprasādataḥ | [HYP, Prathama upadeśaḥ 4.2]
śryādināthamatsyendraśāvarānandabhairavāḥ | [HYP, Prathama upadeśaḥ 5.1]
cauraṅgīmīnagorakṣavirūpākṣabileśayāḥ | [HYP, Prathama upadeśaḥ 5.2]
manthāno bhairavo yogī siddhir buddhaś ca kanthaḍiḥ | [HYP, Prathama upadeśaḥ 6.1]
koraṇṭakaḥ surānandaḥ siddhapādaś ca carpaṭiḥ | [HYP, Prathama upadeśaḥ 6.2]
kānerī pūjyapādaś ca nityanātho nirañjanaḥ | [HYP, Prathama upadeśaḥ 7.1]
kapālī bindunāthaś ca kākacaṇḍīśvarāhvayaḥ | [HYP, Prathama upadeśaḥ 7.2]
allāmaḥ prabhudevaś ca ghoḍā colī ca ṭiṇṭiṇiḥ | [HYP, Prathama upadeśaḥ 8.1]
bhānukī nāradevaś ca khaṇḍaḥ kāpālikas tathā | [HYP, Prathama upadeśaḥ 8.2]
ityādayo mahāsiddhā haṭhayogaprabhāvataḥ | [HYP, Prathama upadeśaḥ 9.1]
khaṇḍayitvā kāladaṇḍaṃ brahmāṇḍe vicaranti te | [HYP, Prathama upadeśaḥ 9.2]
aśeṣatāpataptānāṃ samāśrayamaṭho haṭhaḥ | [HYP, Prathama upadeśaḥ 10.1]
aśeṣayogayuktānām ādhārakamaṭho haṭhaḥ | [HYP, Prathama upadeśaḥ 10.2]
haṭhavidyā paraṃ gopyā yoginā siddhim icchatā | [HYP, Prathama upadeśaḥ 11.1]
bhaved vīryavatī guptā nirvīryā tu prakāśitā | [HYP, Prathama upadeśaḥ 11.2]
surājye dhārmike deśe subhikṣe nirupadrave | [HYP, Prathama upadeśaḥ 12.1]
dhanuḥpramāṇaparyantaṃ śilāgnijalavarjite | [HYP, Prathama upadeśaḥ 12.2]
ekānte maṭhikāmadhye sthātavyaṃ haṭhayoginā | [HYP, Prathama upadeśaḥ 12.3]
alpadvāram arandhragartavivaraṃ nātyuccanīcāyataṃ samyaggomayasāndraliptam amalaṃ niḥśeṣajantūjhitam | [HYP, Prathama upadeśaḥ 13.1]
bāhye maṇḍapavedikūparuciraṃ prākārasaṃveṣṭitaṃ proktaṃ yogamaṭhasya lakṣaṇam idaṃ siddhair haṭhābhyāsibhiḥ | [HYP, Prathama upadeśaḥ 13.2]
evaṃvidhe maṭhe sthitvā sarvacintāvivarjitaḥ | [HYP, Prathama upadeśaḥ 14.1]
gurūpadiṣṭamārgeṇa yogam eva samabhyaset | [HYP, Prathama upadeśaḥ 14.2]
atyāhāraḥ prayāsaś ca prajalpo niyamāgrahaḥ | [HYP, Prathama upadeśaḥ 15.1]
janasaṅgaś ca laulyaṃ ca ṣaḍbhir yogo vinaśyati | [HYP, Prathama upadeśaḥ 15.2]
utsāhāt sāhasād dhairyāt tattvajñānāc ca niścayāt | [HYP, Prathama upadeśaḥ 16.1]
janasaṅgaparityāgāt ṣaḍbhir yogaḥ prasidhyati | [HYP, Prathama upadeśaḥ 16.2]
ahiṃsā satyam asteyaṃ brahmacaryaṃ kṣamā dhṛtiḥ | [HYP, Prathama upadeśaḥ 17.1]
dayārjavaṃ mitāhāraḥ śaucaṃ caiva yamā daśa | [HYP, Prathama upadeśaḥ 17.2]
tapaḥ saṃtoṣa āstikyaṃ dānam īśvarapūjanam | [HYP, Prathama upadeśaḥ 18.1]
siddhāntavākyaśravaṇaṃ hrīmatī ca tapo hutam | [HYP, Prathama upadeśaḥ 18.2]
niyamā daśa samproktā yogaśāstraviśāradaiḥ | [HYP, Prathama upadeśaḥ 19.1]
haṭhasya prathamāṅgatvād āsanaṃ pūrvam ucyate | [HYP, Prathama upadeśaḥ 19.2]
kuryāt tad āsanaṃ sthairyam ārogyaṃ cāṅgalāghavam | [HYP, Prathama upadeśaḥ 20.1]
vasiṣṭhādyaiś ca munibhir matsyendrādyaiś ca yogibhiḥ | [HYP, Prathama upadeśaḥ 20.2]
aṅgīkṛtāny āsanāni kathyante kānicin mayā | [HYP, Prathama upadeśaḥ 21.1]
jānūrvor antare samyak kṛtvā pādatale ubhe | [HYP, Prathama upadeśaḥ 21.2]
ṛjukāyaḥ samāsīnaḥ svastikaṃ tat pracakṣate | [HYP, Prathama upadeśaḥ 22.1]
savye dakṣiṇagulphaṃ tu pṛṣṭhapārśve niyojayet | [HYP, Prathama upadeśaḥ 22.2]
dakṣiṇe 'pi tathā savyaṃ gomukhaṃ gomukhākṛtiḥ | [HYP, Prathama upadeśaḥ 23.1]
ekaṃ pādaṃ tathaikasmin vinyased uruṇi sthiram | [HYP, Prathama upadeśaḥ 23.2]
itarasmiṃs tathā coruṃ vīrāsanam itīritam | [HYP, Prathama upadeśaḥ 24.1]
gudaṃ nirudhya gulphābhyāṃ vyutkrameṇa samāhitaḥ | [HYP, Prathama upadeśaḥ 24.2]
kūrmāsanaṃ bhaved etad iti yogavido viduḥ | [HYP, Prathama upadeśaḥ 25.1]
padmāsanaṃ tu saṃsthāpya jānūrvor antare karau | [HYP, Prathama upadeśaḥ 25.2]
niveśya bhūmau saṃsthāpya vyomasthaṃ kukkuṭāsanam | [HYP, Prathama upadeśaḥ 26.1]
kukkuṭāsanabandhastho dorbhyāṃ sambadhya kandharām | [HYP, Prathama upadeśaḥ 26.2]
bhavet kūrmavad uttāna etad uttānakūrmakam | [HYP, Prathama upadeśaḥ 27.1]
pādāṅguṣṭhau tu pāṇibhyāṃ gṛhītvā śravaṇāvadhi | [HYP, Prathama upadeśaḥ 27.2]
dhanurākarṣaṇaṃ kuryād dhanurāsanam ucyate | [HYP, Prathama upadeśaḥ 28.1]
vāmorumūlārpitadakṣapādaṃ jānor bahir veṣṭitavāmapādam | [HYP, Prathama upadeśaḥ 28.2]
pragṛhya tiṣṭhet parivartitāṅgaḥ śrīmatsyanāthoditam āsanaṃ syāt | [HYP, Prathama upadeśaḥ 29.1]
matsyendrapīṭhaṃ jaṭharapradīptiṃ pracaṇḍaruṅmaṇḍalakhaṇḍanāstram | [HYP, Prathama upadeśaḥ 29.2]
abhyāsataḥ kuṇḍalinīprabodhaṃ candrasthiratvaṃ ca dadāti puṃsām | [HYP, Prathama upadeśaḥ 30.1]
prasārya pādau bhuvi daṇḍarūpau dorbhyāṃ padāgradvitayaṃ gṛhītvā | [HYP, Prathama upadeśaḥ 30.2]
jānūparinyastalalāṭadeśo vased idaṃ paścimatānam āhuḥ | [HYP, Prathama upadeśaḥ 31.1]
iti paścimatānam āsanāgryaṃ pavanaṃ paścimavāhinaṃ karoti | [HYP, Prathama upadeśaḥ 31.2]
udayaṃ jaṭharānalasya kuryād udare kārśyam arogatāṃ ca puṃsām | [HYP, Prathama upadeśaḥ 32.1]
dharām avaṣṭabhya karadvayena tatkūrparasthāpitanābhipārśvaḥ | [HYP, Prathama upadeśaḥ 32.2]
uccāsano daṇḍavad utthitaḥ khe māyūram etat pravadanti pīṭham | [HYP, Prathama upadeśaḥ 33.1]
harati sakalarogān āśu gulmodarādīn abhibhavati ca doṣān āsanaṃ śrīmayūram | [HYP, Prathama upadeśaḥ 33.2]
bahu kadaśanabhuktaṃ bhasma kuryād aśeṣaṃ janayati jaṭharāgniṃ jārayet kālakūṭam | [HYP, Prathama upadeśaḥ 34.1]
uttānaṃ śavavad bhūmau śayanaṃ tac chavāsanam | [HYP, Prathama upadeśaḥ 34.2]
śavāsanaṃ śrāntiharaṃ cittaviśrāntikārakam | [HYP, Prathama upadeśaḥ 35.1]
caturaśīty āsanāni śivena kathitāni ca | [HYP, Prathama upadeśaḥ 35.2]
tebhyaś catuṣkam ādāya sārabhūtaṃ bravīmy aham | [HYP, Prathama upadeśaḥ 36.1]
siddhaṃ padmaṃ tathā siṃhaṃ bhadraṃ veti catuṣṭayam | [HYP, Prathama upadeśaḥ 36.2]
śreṣṭhaṃ tatrāpi ca sukhe tiṣṭhet siddhāsane sadā | [HYP, Prathama upadeśaḥ 36.3]
yonisthānakam aṅghrimūlaghaṭitaṃ kṛtvā dṛḍhaṃ vinyaset meṇḍhre pādam athaikam eva hṛdaye kṛtvā hanuṃ susthiram | [HYP, Prathama upadeśaḥ 37.1]
sthāṇuḥ saṃyamitendriyo 'caladṛśā paśyed bhruvor antaraṃ hy etan mokṣakapāṭabhedajanakaṃ siddhāsanaṃ procyate | [HYP, Prathama upadeśaḥ 37.2]
meṇḍhrād upari vinyasya savyaṃ gulphaṃ tathopari | [HYP, Prathama upadeśaḥ 38.1]
gulphāntaraṃ ca nikṣipya siddhāsanam idaṃ bhavet | [HYP, Prathama upadeśaḥ 38.2]
etat siddhāsanaṃ prāhur anye vajrāsanaṃ viduḥ | [HYP, Prathama upadeśaḥ 39.1]
muktāsanaṃ vadanty eke prāhur guptāsanaṃ pare | [HYP, Prathama upadeśaḥ 39.2]
yameṣv iva mitāhāram ahiṃsā niyameṣv iva | [HYP, Prathama upadeśaḥ 40.1]
mukhyaṃ sarvāsaneṣv ekaṃ siddhāḥ siddhāsanaṃ viduḥ | [HYP, Prathama upadeśaḥ 40.2]
caturaśītipīṭheṣu siddham eva sadābhyaset | [HYP, Prathama upadeśaḥ 41.1]
dvāsaptatisahasrāṇāṃ nāḍīnāṃ malaśodhanam | [HYP, Prathama upadeśaḥ 41.2]
ātmadhyāyī mitāhārī yāvad dvādaśavatsaram | [HYP, Prathama upadeśaḥ 42.1]
sadā siddhāsanābhyāsād yogī niṣpattim āpnuyāt | [HYP, Prathama upadeśaḥ 42.2]
kim anyair bahubhiḥ pīṭhaiḥ siddhe siddhāsane sati | [HYP, Prathama upadeśaḥ 43.1]
prāṇānile sāvadhāne baddhe kevalakumbhake | [HYP, Prathama upadeśaḥ 43.2]
utpadyate nirāyāsāt svayam evonmanī kalā | [HYP, Prathama upadeśaḥ 44.1]
tathaikasminn eva dṛḍhe siddhe siddhāsane sati | [HYP, Prathama upadeśaḥ 44.2]
bandhatrayam anāyāsāt svayam evopajāyate | [HYP, Prathama upadeśaḥ 45.1]
nāsanaṃ siddhasadṛśaṃ na kumbhaḥ kevalopamaḥ | [HYP, Prathama upadeśaḥ 45.2]
na khecarīsamā mudrā na nādasadṛśo layaḥ | [HYP, Prathama upadeśaḥ 46.1]
vāmorūpari dakṣiṇaṃ ca caraṇaṃ saṃsthāpya vāmaṃ tathā | [HYP, Prathama upadeśaḥ 46.2]
dakṣorūpari paścimena vidhinā dhṛtvā karābhyāṃ dṛḍham | [HYP, Prathama upadeśaḥ 47.1]
aṅguṣṭhau hṛdaye nidhāya cibukaṃ nāsāgram ālokayet | [HYP, Prathama upadeśaḥ 47.2]
etad vyādhivināśakāri yamināṃ padmāsanaṃ procyate | [HYP, Prathama upadeśaḥ 48.1]
uttānau caraṇau kṛtvā ūrusaṃsthau prayatnataḥ | [HYP, Prathama upadeśaḥ 48.2]
ūrumadhye tathottānau pāṇī kṛtvā tato dṛśau | [HYP, Prathama upadeśaḥ 49.1]
nāsāgre vinyased rājadantamūle tu jihvayā | [HYP, Prathama upadeśaḥ 49.2]
uttambhya cibukaṃ vakṣasy utthāpya pavanaṃ śanaiḥ | [HYP, Prathama upadeśaḥ 50.1]
idaṃ padmāsanaṃ proktaṃ sarvavyādhivināśanam | [HYP, Prathama upadeśaḥ 50.2]
durlabhaṃ yena kenāpi dhīmatā labhyate bhuvi | [HYP, Prathama upadeśaḥ 51.1]
kṛtvā saṃpuṭitau karau dṛḍhataraṃ baddhvā tu padmāsanaṃ gāḍhaṃ vakṣasi saṃnidhāya cibukaṃ dhyāyaṃś ca tac cetasi | [HYP, Prathama upadeśaḥ 51.2]
vāraṃ vāram apānam ūrdhvam anilaṃ protsārayan pūritaṃ nyañcan prāṇam upaiti bodham atulaṃ śaktiprabhāvān naraḥ | [HYP, Prathama upadeśaḥ 52.1]
padmāsane sthito yogī nāḍīdvāreṇa pūritam | [HYP, Prathama upadeśaḥ 52.2]
mārutaṃ dhārayed yas tu sa mukto nātra saṃśayaḥ | [HYP, Prathama upadeśaḥ 53.1]
gulphau ca vṛṣaṇasyādhaḥ sīvanyāḥ pārśvayoḥ kṣipet | [HYP, Prathama upadeśaḥ 53.2]
dakṣiṇe savyagulphaṃ tu dakṣagulphaṃ tu savyake | [HYP, Prathama upadeśaḥ 54.1]
hastau tu jānvoḥ saṃsthāpya svāṅgulīḥ samprasārya ca | [HYP, Prathama upadeśaḥ 54.2]
vyāttavaktro nirīkṣeta nāsāgraṃ susamāhitaḥ | [HYP, Prathama upadeśaḥ 55.1]
siṃhāsanaṃ bhaved etat pūjitaṃ yogipuṃgavaiḥ | [HYP, Prathama upadeśaḥ 55.2]
bandhatritayasaṃdhānaṃ kurute cāsanottamam | [HYP, Prathama upadeśaḥ 56.1]
gulphau ca vṛṣaṇasyādhaḥ sīvanyāḥ pārśvayoḥ kṣipte | [HYP, Prathama upadeśaḥ 56.2]
savyagulphaṃ tathā savye dakṣagulphaṃ tu dakṣiṇe | [HYP, Prathama upadeśaḥ 57.1]
pārśvapādau ca pāṇibhyāṃ dṛḍhaṃ baddhvā suniścalam | [HYP, Prathama upadeśaḥ 57.2]
bhadrāsanaṃ bhaved etat sarvavyādhivināśanam | [HYP, Prathama upadeśaḥ 58.1]
gorakṣāsanam ity āhur idaṃ vai siddhayoginaḥ | [HYP, Prathama upadeśaḥ 58.2]
evam āsanabandheṣu yogīndro vigataśramaḥ | [HYP, Prathama upadeśaḥ 59.1]
abhyasen nāḍikāśuddhiṃ mudrādipavanīkriyām | [HYP, Prathama upadeśaḥ 59.2]
āsanaṃ kumbhakaṃ citraṃ mudrākhyaṃ karaṇaṃ tathā | [HYP, Prathama upadeśaḥ 60.1]
atha nādānusaṃdhānam abhyāsānukramo haṭhe | [HYP, Prathama upadeśaḥ 60.2]
brahmacārī mitāhārī tyāgī yogaparāyaṇaḥ | [HYP, Prathama upadeśaḥ 61.1]
abdād ūrdhvaṃ bhavet siddho nātra kāryā vicāraṇā | [HYP, Prathama upadeśaḥ 61.2]
susnigdhamadhurāhāraś caturthāṃśavivarjitaḥ | [HYP, Prathama upadeśaḥ 62.1]
bhujyate śivasamprītyai mitāhāraḥ sa ucyate | [HYP, Prathama upadeśaḥ 62.2]
ājādimāṃsadadhitakrakulatthakolapiṇyākahiṅgulaśunādyam apathyam āhuḥ | [HYP, Prathama upadeśaḥ 63.2]
bhojanam ahitaṃ vidyāt punar asyoṣṇīkṛtaṃ rūkṣam | [HYP, Prathama upadeśaḥ 64.1]
atilavaṇam amlayuktaṃ kadaśanaśākotkaṃ varjyam | [HYP, Prathama upadeśaḥ 64.2]
vahnistrīpathisevānām ādau varjanam ācaret | [HYP, Prathama upadeśaḥ 65.1]
tathā hi gorakṣavacanam | [HYP, Prathama upadeśaḥ 65.2]
varjayed durjanaprāntaṃ vahnistrīpathisevanam | [HYP, Prathama upadeśaḥ 66.1]
prātaḥsnānopavāsādi kāyakleśavidhiṃ tathā | [HYP, Prathama upadeśaḥ 66.2]
godhūmaśāliyavaṣaṣṭikaśobhanānnaṃ kṣīrājyakhaṇḍanavanītasiddhāmadhūni | [HYP, Prathama upadeśaḥ 67.1]
śuṇṭhīpaṭolakaphalādikapañcaśākaṃ mudgādi divyam udakaṃ ca yamīndrapathyam | [HYP, Prathama upadeśaḥ 67.2]
puṣṭaṃ sumadhuraṃ snigdhaṃ gavyaṃ dhātuprapoṣaṇam | [HYP, Prathama upadeśaḥ 68.1]
mano'bhilaṣitaṃ yogyaṃ yogī bhojanam ācaret | [HYP, Prathama upadeśaḥ 68.2]
yuvo vṛddho 'tivṛddho vā vyādhito durbalo'pi vā | [HYP, Prathama upadeśaḥ 69.1]
abhyāsāt siddhim āpnoti sarvayogeṣv atandritaḥ | [HYP, Prathama upadeśaḥ 69.2]
kriyāyuktasya siddhiḥ syād akriyasya kathaṃ bhavet | [HYP, Prathama upadeśaḥ 70.1]
na śāstrapāṭhamātreṇa yogasiddhiḥ prajāyate | [HYP, Prathama upadeśaḥ 70.2]
na veṣadhāraṇaṃ siddheḥ kāraṇaṃ na ca tatkathā | [HYP, Prathama upadeśaḥ 71.1]
kriyaiva kāraṇaṃ siddheḥ satyam etan na saṃśayaḥ | [HYP, Prathama upadeśaḥ 71.2]
pīṭhāni kumbhakāś citrā divyāni karaṇāni ca | [HYP, Prathama upadeśaḥ 72.1]
sarvāṇy api haṭhābhyāse rājayogaphalāvadhi | [HYP, Prathama upadeśaḥ 72.2]
{HYP, Dvitīya upadeśaḥ}
athāsane dṛḍhe yogī vaśī hitamitāśanaḥ | [HYP, Dvitīya upadeśaḥ 1.1]
gurūpadiṣṭamārgeṇa prāṇāyāmān samabhyaset | [HYP, Dvitīya upadeśaḥ 1.2]
cale vāte calaṃ cittaṃ niścale niścalaṃ bhavet | [HYP, Dvitīya upadeśaḥ 2.1]
yogī sthāṇutvam āpnoti tato vāyuṃ nirodhayet | [HYP, Dvitīya upadeśaḥ 2.2]
yāvad vāyuḥ sthito dehe tāvaj jīvanam ucyate | [HYP, Dvitīya upadeśaḥ 3.1]
maraṇaṃ tasya niṣkrāntis tato vāyuṃ nirodhayet | [HYP, Dvitīya upadeśaḥ 3.2]
malākulāsu nāḍīṣu māruto naiva madhyagaḥ | [HYP, Dvitīya upadeśaḥ 4.1]
kathaṃ syād unmanībhāvaḥ kāryasiddhiḥ kathaṃ bhavet | [HYP, Dvitīya upadeśaḥ 4.2]
śuddhim eti yadā sarvaṃ nāḍīcakraṃ malākulam | [HYP, Dvitīya upadeśaḥ 5.1]
tadaiva jāyate yogī prāṇasaṃgrahaṇe kṣamaḥ | [HYP, Dvitīya upadeśaḥ 5.2]
prāṇāyāmaṃ tataḥ kuryān nityaṃ sāttvikayā dhiyā | [HYP, Dvitīya upadeśaḥ 6.1]
yathā suṣumṇānāḍīsthā malāḥ śuddhiṃ prayānti ca | [HYP, Dvitīya upadeśaḥ 6.2]
baddhapadmāsano yogī prāṇaṃ candreṇa pūrayet | [HYP, Dvitīya upadeśaḥ 7.1]
dhārayitvā yathāśakti bhūyaḥ sūryeṇa recayet | [HYP, Dvitīya upadeśaḥ 7.2]
prāṇaṃ sūryeṇa cākṛṣya pūrayed udaraṃ śanaiḥ | [HYP, Dvitīya upadeśaḥ 8.1]
vidhivat kumbhakaṃ kṛtvā punaś candreṇa recayet | [HYP, Dvitīya upadeśaḥ 8.2]
yena tyajet tena pītvā dhārayed anirodhataḥ | [HYP, Dvitīya upadeśaḥ 9.1]
recayec ca tato'nyena śanair eva na vegataḥ | [HYP, Dvitīya upadeśaḥ 9.2]
prāṇaṃ ced iḍayā piben niyamitaṃ bhūyo 'nyayā recayet pītvā piṅgalayā samīraṇam atho baddhvā tyajed vāmayā | [HYP, Dvitīya upadeśaḥ 10.1]
sūryacandramasor anena vidhinābhyāsaṃ sadā tanvatāṃ śuddhā nāḍigaṇā bhavanti yamināṃ māsatrayād ūrdhvataḥ | [HYP, Dvitīya upadeśaḥ 10.2]
prātar madhyaṃdine sāyam ardharātre ca kumbhakān | [HYP, Dvitīya upadeśaḥ 11.1]
śanair aśītiparyantaṃ caturvāraṃ samabhyaset | [HYP, Dvitīya upadeśaḥ 11.2]
kanīyasi bhavet svedaḥ kampo bhavati madhyame | [HYP, Dvitīya upadeśaḥ 12.1]
uttame sthānam āpnoti tato vāyuṃ nibandhayet | [HYP, Dvitīya upadeśaḥ 12.2]
jalena śramajātena gātramardanam ācaret | [HYP, Dvitīya upadeśaḥ 13.1]
dṛḍhatā laghutā caiva tena gātrasya jāyate | [HYP, Dvitīya upadeśaḥ 13.2]
abhyāsakāle prathame śastaṃ kṣīrājyabhojanam | [HYP, Dvitīya upadeśaḥ 14.1]
tato 'bhyāse dṛḍhībhūte na tādṛṅniyamagrahaḥ | [HYP, Dvitīya upadeśaḥ 14.2]
yathā siṃho gajo vyāghro bhaved vaśyaḥ śanaiḥ śanaiḥ | [HYP, Dvitīya upadeśaḥ 15.1]
tathaiva sevito vāyur anyathā hanti sādhakam | [HYP, Dvitīya upadeśaḥ 15.2]
prāṇāyāmena yuktena sarvarogakṣayo bhavet | [HYP, Dvitīya upadeśaḥ 16.1]
ayuktābhyāsayogena sarvarogasamudgamaḥ | [HYP, Dvitīya upadeśaḥ 16.2]
hikkā śvāsaś ca kāsaś ca śiraḥkarṇākṣivedanāḥ | [HYP, Dvitīya upadeśaḥ 17.1]
bhavanti vividhāḥ rogāḥ pavanasya prakopataḥ | [HYP, Dvitīya upadeśaḥ 17.2]
yuktaṃ yuktaṃ tyajed vāyuṃ yuktaṃ yuktaṃ ca pūrayet | [HYP, Dvitīya upadeśaḥ 18.1]
yuktaṃ yuktaṃ ca badhnīyād evaṃ siddhim avāpnuyāt | [HYP, Dvitīya upadeśaḥ 18.2]
yadā tu nāḍīśuddhiḥ syāt tathā cihnāni bāhyataḥ | [HYP, Dvitīya upadeśaḥ 19.1]
kāyasya kṛśatā kāntis tadā jāyate niścitam | [HYP, Dvitīya upadeśaḥ 19.2]
yatheṣṭaṃ dhāraṇaṃ vāyor analasya pradīpanam | [HYP, Dvitīya upadeśaḥ 20.1]
nādābhivyaktir ārogyaṃ jāyate nāḍiśodhanāt | [HYP, Dvitīya upadeśaḥ 20.2]
medaḥśleṣmādhikaḥ pūrvaṃ ṣaṭkarmāṇi samācaret | [HYP, Dvitīya upadeśaḥ 21.1]
anyas tu nācaret tāni doṣāṇāṃ samabhāvataḥ | [HYP, Dvitīya upadeśaḥ 21.2]
dhautir vastis tathā netis trāṭakaṃ naulikaṃ tathā | [HYP, Dvitīya upadeśaḥ 22.1]
kapālabhātiś caitāni ṣaṭkarmāṇi pracakṣate | [HYP, Dvitīya upadeśaḥ 22.2]
karma ṣaṭkam idaṃ gopyaṃ ghaṭaśodhanakārakam | [HYP, Dvitīya upadeśaḥ 23.1]
vicitraguṇasaṃdhāyi pūjyate yogipuṃgavaiḥ | [HYP, Dvitīya upadeśaḥ 23.2]
caturaṅgulavistāraṃ hastapañcadaśāyatam | [HYP, Dvitīya upadeśaḥ 24.1]
gurūpadiṣṭamārgeṇa siktaṃ vastraṃ śanair graset | [HYP, Dvitīya upadeśaḥ 24.2]
punaḥ pratyāharec caitad uditaṃ dhautikarma tat | [HYP, Dvitīya upadeśaḥ 25.1]
kāsaśvāsaplīhakuṣṭhaṃ kapharogāś ca viṃśatiḥ | [HYP, Dvitīya upadeśaḥ 25.2]
dhautikarmaprabhāveṇa prayānty eva na saṃśayaḥ | [HYP, Dvitīya upadeśaḥ 26.1]
nābhidaghnajale pāyau nyastanālotkaṭāsanaḥ | [HYP, Dvitīya upadeśaḥ 26.2]
ādhārākuñcanaṃ kuryāt kṣālanaṃ vastikarma tat | [HYP, Dvitīya upadeśaḥ 27.1]
gulmaplīhodaraṃ cāpi vātapittakaphodbhavāḥ | [HYP, Dvitīya upadeśaḥ 27.2]
vastikarmaprabhāveṇa kṣīyante sakalāmayāḥ | [HYP, Dvitīya upadeśaḥ 28.1]
dhātvindriyāntaḥkaraṇaprasādaṃ dadyāc ca kāntiṃ dahanapradīptam | [HYP, Dvitīya upadeśaḥ 28.2]
aśeṣadoṣopacayaṃ nihanyād abhyasyamānaṃ jalavastikarma | [HYP, Dvitīya upadeśaḥ 29.1]
sūtraṃ vitastisusnigdhaṃ nāsānāle praveśayet | [HYP, Dvitīya upadeśaḥ 29.2]
mukhān nirgamayec caiṣā netiḥ siddhair nigadyate | [HYP, Dvitīya upadeśaḥ 30.1]
kapālaśodhinī caiva divyadṛṣṭipradāyinī | [HYP, Dvitīya upadeśaḥ 30.2]
jatrūrdhvajātarogaughaṃ netir āśu nihanti ca | [HYP, Dvitīya upadeśaḥ 31.1]
nirīkṣen niścaladṛśā sūkṣmalakṣyaṃ samāhitaḥ | [HYP, Dvitīya upadeśaḥ 31.2]
aśrusampātaparyantam ācāryais trāṭakaṃ smṛtam | [HYP, Dvitīya upadeśaḥ 32.1]
mocanaṃ netrarogāṇāṃ tandrādīnāṃ kapāṭakam | [HYP, Dvitīya upadeśaḥ 32.2]
yatnatas trāṭakaṃ gopyaṃ yathā hāṭakapeṭakam | [HYP, Dvitīya upadeśaḥ 33.1]
amandāvartavegena tundaṃ savyāpasavyataḥ | [HYP, Dvitīya upadeśaḥ 33.2]
natāṃso bhrāmayed eṣā nauliḥ siddhaiḥ praśasyate | [HYP, Dvitīya upadeśaḥ 34.1]
mandāgnisaṃdīpanapācanādisaṃdhāyikānandakarī sadaiva | [HYP, Dvitīya upadeśaḥ 34.2]
aśeṣadoṣāmayaśoṣaṇī ca haṭhakriyā maulir iyaṃ ca nauliḥ | [HYP, Dvitīya upadeśaḥ 35.1]
bhastrāval lohakārasya recapūrau sasambhramau | [HYP, Dvitīya upadeśaḥ 35.2]
kapālabhātir vikhyātā kaphadoṣaviśoṣaṇī | [HYP, Dvitīya upadeśaḥ 36.1]
ṣaṭkarmanirgatasthaulyakaphadoṣamalādikaḥ | [HYP, Dvitīya upadeśaḥ 36.2]
prāṇāyāmaṃ tataḥ kuryād anāyāsena sidhyati | [HYP, Dvitīya upadeśaḥ 37.1]
prāṇāyāmair eva sarve praśuṣyanti malā iti | [HYP, Dvitīya upadeśaḥ 37.2]
ācāryāṇāṃ tu keṣāṃcid anyat karma na saṃmatam | [HYP, Dvitīya upadeśaḥ 38.1]
udaragatapadārtham udvamanti pavanam apānam udīrya kaṇṭhanāle | [HYP, Dvitīya upadeśaḥ 38.2]
kramaparicayavaśyanāḍicakrā gajakaraṇīti nigadyate haṭhajñaiḥ | [HYP, Dvitīya upadeśaḥ 39.1]
brahmādayo 'pi tridaśāḥ pavanābhyāsatatparāḥ | [HYP, Dvitīya upadeśaḥ 39.2]
abhūvann antakabhayāt tasmāt pavanam abhyaset | [HYP, Dvitīya upadeśaḥ 40.1]
yāvad baddho marud dehe yāvac cittaṃ nirākulam | [HYP, Dvitīya upadeśaḥ 40.2]
yāvad dṛṣṭir bhruvor madhye tāvat kālabhayaṃ kutaḥ | [HYP, Dvitīya upadeśaḥ 41.1]
vidhivat prāṇasaṃyāmair nāḍīcakre viśodhite | [HYP, Dvitīya upadeśaḥ 41.2]
suṣumṇāvadanaṃ bhittvā sukhād viśati mārutaḥ | [HYP, Dvitīya upadeśaḥ 42.1]
mārute madhyasaṃcāre manaḥsthairyaṃ prajāyate | [HYP, Dvitīya upadeśaḥ 42.2]
yo manaḥsusthirībhāvaḥ saivāvasthā manonmanī | [HYP, Dvitīya upadeśaḥ 43.1]
tatsiddhaye vidhānajñāś citrān kurvanti kumbhakān | [HYP, Dvitīya upadeśaḥ 43.2]
vicitrakumbhakābhyāsād vicitrāṃ siddhim āpnuyāt | [HYP, Dvitīya upadeśaḥ 44.1]
sūryabhedanam ujjāyī śītkārī śītalī tathā | [HYP, Dvitīya upadeśaḥ 44.2]
bhastrikā bhrāmarī mūrchā plāvinīty aṣṭakumbhakāḥ | [HYP, Dvitīya upadeśaḥ 45.1]
pūrakānte tu kartavyo bandho jālaṃdharābhidhaḥ | [HYP, Dvitīya upadeśaḥ 45.2]
kumbhakānte recakādau kartavyas tūḍḍiyānakaḥ | [HYP, Dvitīya upadeśaḥ 46.1]
adhastāt kuñcanenāśu kaṇṭhasaṃkocane kṛte | [HYP, Dvitīya upadeśaḥ 46.2]
madhye paścimatānena syāt prāṇo brahmanāḍigaḥ | [HYP, Dvitīya upadeśaḥ 47.1]
āpānam ūrdhvam utthāpya prāṇaṃ kaṇṭhād adho nayet | [HYP, Dvitīya upadeśaḥ 47.2]
yogī jarāvimuktaḥ san ṣoḍaśābdavayā bhavet | [HYP, Dvitīya upadeśaḥ 48.1]
āsane sukhade yogī baddhvā caivāsanaṃ tataḥ | [HYP, Dvitīya upadeśaḥ 48.2]
dakṣanāḍyā samākṛṣya bahiḥsthaṃ pavanaṃ śanaiḥ | [HYP, Dvitīya upadeśaḥ 49.1]
ā keśād ā nakhāgrāc ca nirodhāvadhi kumbhayet | [HYP, Dvitīya upadeśaḥ 49.2]
tataḥ śanaiḥ savyanāḍyā recayet pavanaṃ śanaiḥ | [HYP, Dvitīya upadeśaḥ 50.1]
kapālaśodhanaṃ vātadoṣaghnaṃ kṛmidoṣahṛt | [HYP, Dvitīya upadeśaḥ 50.2]
punaḥ punar idaṃ kāryaṃ sūryabhedanam uttamam | [HYP, Dvitīya upadeśaḥ 51.1]
mukhaṃ saṃyamya nāḍībhyām ākṛṣya pavanaṃ śanaiḥ | [HYP, Dvitīya upadeśaḥ 51.2]
yathā lagati kaṇṭhāt tu hṛdayāvadhi sasvanam | [HYP, Dvitīya upadeśaḥ 51.3]
pūrvavat kumbhayet prāṇaṃ recayed iḍayā tathā | [HYP, Dvitīya upadeśaḥ 52.1]
śleṣmadoṣaharaṃ kaṇṭhe dehānalavivardhanam | [HYP, Dvitīya upadeśaḥ 52.2]
nāḍījalodaradhātugatadoṣavināśanam | [HYP, Dvitīya upadeśaḥ 53.1]
gacchatā tiṣṭhatā kāryam ujjāyyākhyaṃ tu kumbhakam | [HYP, Dvitīya upadeśaḥ 53.2]
śītkārīṃ kuryāt tathā vaktre ghrāṇenaiva vijṛmbhikām | [HYP, Dvitīya upadeśaḥ 54.1]
evam abhyāsayogena kāmadevo dvitīyakaḥ | [HYP, Dvitīya upadeśaḥ 54.2]
yoginī cakrasaṃmānyaḥ sṛṣṭisaṃhārakārakaḥ | [HYP, Dvitīya upadeśaḥ 55.1]
na kṣudhā na tṛṣā nidrā naivālasyaṃ prajāyate | [HYP, Dvitīya upadeśaḥ 55.2]
bhavet sattvaṃ ca dehasya sarvopadravavarjitaḥ | [HYP, Dvitīya upadeśaḥ 56.1]
anena vidhinā satyaṃ yogīndro bhūmimaṇḍale | [HYP, Dvitīya upadeśaḥ 56.2]
jihvayā vāyum ākṛṣya pūrvavat kumbhasādhanam | [HYP, Dvitīya upadeśaḥ 57.1]
śanakair ghrāṇarandhrābhyāṃ recayet pavanaṃ sudhīḥ | [HYP, Dvitīya upadeśaḥ 57.2]
gulmaplīhādikān rogān jvaraṃ pittaṃ kṣudhāṃ tṛṣām | [HYP, Dvitīya upadeśaḥ 58.1]
viṣāṇi śītalī nāma kumbhikeyaṃ nihanti hi | [HYP, Dvitīya upadeśaḥ 58.2]
ūrvor upari saṃsthāpya śubhe pādatale ubhe | [HYP, Dvitīya upadeśaḥ 59.1]
padmāsanaṃ bhaved etat sarvapāpapraṇāśanam | [HYP, Dvitīya upadeśaḥ 59.2]
samyak padmāsanaṃ baddhvā samagrīvodaraḥ sudhīḥ | [HYP, Dvitīya upadeśaḥ 60.1]
mukhaṃ saṃyamya yatnena prāṇaṃ ghrāṇena recayet | [HYP, Dvitīya upadeśaḥ 60.2]
yathā lagati hṛtkaṇṭhe kapālāvadhi sasvanam | [HYP, Dvitīya upadeśaḥ 61.1]
vegena pūrayec cāpi hṛtpadmāvadhi mārutam | [HYP, Dvitīya upadeśaḥ 61.2]
punar virecayet tadvat pūrayec ca punaḥ punaḥ | [HYP, Dvitīya upadeśaḥ 62.1]
yathaiva lohakāreṇa bhastrā vegena cālyate | [HYP, Dvitīya upadeśaḥ 62.2]
tathaiva svaśarīrasthaṃ cālayet pavanaṃ dhiyā | [HYP, Dvitīya upadeśaḥ 63.1]
yadā śramo bhaved dehe tadā sūryeṇa pūrayet | [HYP, Dvitīya upadeśaḥ 63.2]
yathodaraṃ bhavet pūrṇam anilena tathā laghu | [HYP, Dvitīya upadeśaḥ 64.1]
dhārayen nāsikāṃ madhyātarjanībhyāṃ vinā dṛḍham | [HYP, Dvitīya upadeśaḥ 64.2]
vidhivat kumbhakaṃ kṛtvā recayed iḍayānilam | [HYP, Dvitīya upadeśaḥ 65.1]
vātapittaśleṣmaharaṃ śarīrāgnivivardhanam | [HYP, Dvitīya upadeśaḥ 65.2]
kuṇḍalībodhakaṃ kṣipraṃ pavanaṃ sukhadaṃ hitam | [HYP, Dvitīya upadeśaḥ 66.1]
brahmanāḍīmukhe saṃsthakaphādyargalanāśanam | [HYP, Dvitīya upadeśaḥ 66.2]
samyag gātrasamudbhūtagranthitrayavibhedakam | [HYP, Dvitīya upadeśaḥ 67.1]
viśeṣeṇaiva kartavyaṃ bhastrākhyaṃ kumbhakaṃ tv idam | [HYP, Dvitīya upadeśaḥ 67.2]
vegād ghoṣaṃ pūrakaṃ bhṛṅganādaṃ bhṛṅgīnādaṃ recakaṃ mandamandam | [HYP, Dvitīya upadeśaḥ 68.1]
yogīndrāṃśam evam abhyāsayogāc citte jātā kācid ānandalīlā | [HYP, Dvitīya upadeśaḥ 68.2]
pūrakānte gāḍhataraṃ baddhvā jālaṃdharaṃ śanaiḥ | [HYP, Dvitīya upadeśaḥ 69.1]
recayen mūrchākhyeyaṃ manomūrchā sukhapradā | [HYP, Dvitīya upadeśaḥ 69.2]
antaḥ pravartitodāramārutāpūritodaraḥ | [HYP, Dvitīya upadeśaḥ 70.1]
payasy agādhe'pi sukhāt plavate padmapattravat | [HYP, Dvitīya upadeśaḥ 70.2]
prāṇāyāmas tridhā prokto recapūrakakumbhakaiḥ | [HYP, Dvitīya upadeśaḥ 71.1]
sahitaḥ kevalaś ceti kumbhako dvividho mataḥ | [HYP, Dvitīya upadeśaḥ 71.2]
yāvat kevalasiddhiḥ syāt sahitaṃ tāvad abhyaset | [HYP, Dvitīya upadeśaḥ 72.1]
recakaṃ pūrakaṃ muktvā sukhaṃ yad vāyudhāraṇam | [HYP, Dvitīya upadeśaḥ 72.2]
prāṇāyāmo'yam ity uktaḥ sa vai kevalakumbhakaḥ | [HYP, Dvitīya upadeśaḥ 73.1]
kumbhake kevale siddhe recapūrakavarjite | [HYP, Dvitīya upadeśaḥ 73.2]
na tasya durlabhaṃ kiṃcit triṣu lokeṣu vidyate | [HYP, Dvitīya upadeśaḥ 74.1]
śaktaḥ kevalakumbhena yatheṣṭaṃ vāyudhāraṇāt | [HYP, Dvitīya upadeśaḥ 74.2]
rājayogapadaṃ cāpi labhate nātra saṃśayaḥ | [HYP, Dvitīya upadeśaḥ 75.1]
kumbhakāt kuṇḍalībodhaḥ kuṇḍalībodhato bhavet | [HYP, Dvitīya upadeśaḥ 75.2]
anargalā suṣumṇā ca haṭhasiddhiś ca jāyate | [HYP, Dvitīya upadeśaḥ 75.3]
haṭhaṃ vinā rājayogo rājayogaṃ vinā haṭhaḥ | [HYP, Dvitīya upadeśaḥ 76.1]
na sidhyati tato yugmam ā niṣpatteḥ samabhyaset | [HYP, Dvitīya upadeśaḥ 76.2]
kumbhakaprāṇarodhānte kuryāc cittaṃ nirāśrayam | [HYP, Dvitīya upadeśaḥ 77.1]
evam abhyāsayogena rājayogapadaṃ vrajet | [HYP, Dvitīya upadeśaḥ 77.2]
vapuḥkṛśatvaṃ vadane prasannatā nādasphuṭatvaṃ nayane sunirmale | [HYP, Dvitīya upadeśaḥ 78.1]
arogatā bindujayo'gnidīpanaṃ nāḍīviśuddhir haṭhasiddhilakṣaṇam | [HYP, Dvitīya upadeśaḥ 78.2]
{HYP, Tṛtīya upadeshaḥ}
saśailavanadhātrīṇāṃ yathādhāro'hināyakaḥ | [HYP, Tṛtīya upadeshaḥ 1.1]
sarveṣāṃ yogatantrāṇāṃ tathādhāro hi kuṇḍalī | [HYP, Tṛtīya upadeshaḥ 1.2]
suptā guruprasādena yadā jāgarti kuṇḍalī | [HYP, Tṛtīya upadeshaḥ 2.1]
tadā sarvāṇi padmāni bhidyante granthayo'pi ca | [HYP, Tṛtīya upadeshaḥ 2.2]
prāṇasya śūnyapadavī tadā rājapathāyate | [HYP, Tṛtīya upadeshaḥ 3.1]
tadā cittaṃ nirālambaṃ tadā kālasya vañcanam | [HYP, Tṛtīya upadeshaḥ 3.2]
suṣumṇā śūnyapadavī brahmarandhraḥ mahāpathaḥ | [HYP, Tṛtīya upadeshaḥ 4.1]
śmaśānaṃ śāmbhavī madhyamārgaś cety ekavācakāḥ | [HYP, Tṛtīya upadeshaḥ 4.2]
tasmāt sarvaprayatnena prabodhayitum īśvarīm | [HYP, Tṛtīya upadeshaḥ 5.1]
brahmadvāramukhe suptāṃ mudrābhyāsaṃ samācaret | [HYP, Tṛtīya upadeshaḥ 5.2]
mahāmudrā mahābandho mahāvedhaś ca khecarī | [HYP, Tṛtīya upadeshaḥ 6.1]
uḍḍīyānaṃ mūlabandhaś ca bandho jālaṃdharābhidhaḥ | [HYP, Tṛtīya upadeshaḥ 6.2]
karaṇī viparītākhyā vajrolī śakticālanam | [HYP, Tṛtīya upadeshaḥ 7.1]
idaṃ hi mudrādaśakaṃ jarāmaraṇanāśanam | [HYP, Tṛtīya upadeshaḥ 7.2]
ādināthoditaṃ divyam aṣṭaiśvaryapradāyakam | [HYP, Tṛtīya upadeshaḥ 8.1]
vallabhaṃ sarvasiddhānāṃ durlabhaṃ marutām api | [HYP, Tṛtīya upadeshaḥ 8.2]
gopanīyaṃ prayatnena yathā ratnakaraṇḍakam | [HYP, Tṛtīya upadeshaḥ 9.1]
kasyacin naiva vaktavyaṃ kulastrīsurataṃ yathā | [HYP, Tṛtīya upadeshaḥ 9.2]
pādamūlena vāmena yoniṃ saṃpīḍya dakṣiṇām | [HYP, Tṛtīya upadeshaḥ 10.1]
prasāritaṃ padaṃ kṛtvā karābhyāṃ dhārayed dṛḍham | [HYP, Tṛtīya upadeshaḥ 10.2]
kaṇṭhe bandhaṃ samāropya dhārayed vāyum ūrdhvataḥ | [HYP, Tṛtīya upadeshaḥ 11.1]
yathā daṇḍahataḥ sarpo daṇḍākāraḥ prajāyate | [HYP, Tṛtīya upadeshaḥ 11.2]
ṛjvī bhūtā tathā śaktiḥ kuṇḍalī sahasā bhavet | [HYP, Tṛtīya upadeshaḥ 12.1]
tadā sā maraṇāvasthā jāyate dvipuṭāśrayā | [HYP, Tṛtīya upadeshaḥ 12.2]
tataḥ śanaiḥ śanair eva recayen naiva vegataḥ | [HYP, Tṛtīya upadeshaḥ 13.1]
mahāmudrāṃ ca tenaiva vadanti vibudhottamāḥ | [HYP, Tṛtīya upadeshaḥ 13.2]
iyaṃ khalu mahāmudrā mahāsiddhaiḥ pradarśitā | [HYP, Tṛtīya upadeshaḥ 14.1]
mahākleśādayo doṣāḥ kṣīyante maraṇādayaḥ | [HYP, Tṛtīya upadeshaḥ 14.2]
mahāmudrāṃ ca tenaiva vadanti vibudhottamāḥ | [HYP, Tṛtīya upadeshaḥ 14.3]
candrāṅge tu samabhyasya sūryāṅge punar abhyaset | [HYP, Tṛtīya upadeshaḥ 15.1]
yāvattulyā bhavet saṃkhyā tato mudrāṃ visarjayet | [HYP, Tṛtīya upadeshaḥ 15.2]
na hi pathyam apathyaṃ vā rasāḥ sarve'pi nīrasāḥ | [HYP, Tṛtīya upadeshaḥ 16.1]
api bhuktaṃ viṣaṃ ghoraṃ pīyūṣam api jīryati | [HYP, Tṛtīya upadeshaḥ 16.2]
kṣayakuṣṭhagudāvartagulmājīrṇapurogamāḥ | [HYP, Tṛtīya upadeshaḥ 17.1]
tasya doṣāḥ kṣayaṃ yānti mahāmudrāṃ tu yo 'bhyaset | [HYP, Tṛtīya upadeshaḥ 17.2]
kathiteyaṃ mahāmudrā mahāsiddhikarā nṝṇām | [HYP, Tṛtīya upadeshaḥ 18.1]
gopanīyā prayatnena na deyā yasya kasyacit | [HYP, Tṛtīya upadeshaḥ 18.2]
pārṣṇiṃ vāmasya pādasya yonisthāne niyojayet | [HYP, Tṛtīya upadeshaḥ 19.1]
vāmorūpari saṃsthāpya dakṣiṇaṃ caraṇaṃ tathā | [HYP, Tṛtīya upadeshaḥ 19.2]
pūrayitvā tato vāyuṃ hṛdaye cubukaṃ dṛḍham | [HYP, Tṛtīya upadeshaḥ 20.1]
niṣpīḍyaṃ vāyum ākuñcya manomadhye niyojayet | [HYP, Tṛtīya upadeshaḥ 20.2]
dhārayitvā yathāśakti recayed anilaṃ śanaiḥ | [HYP, Tṛtīya upadeshaḥ 21.1]
savyāṅge tu samabhyasya dakṣāṅge punar abhyaset | [HYP, Tṛtīya upadeshaḥ 21.2]
matam atra tu keṣāṃcit kaṇṭhabandhaṃ vivarjayet | [HYP, Tṛtīya upadeshaḥ 22.1]
rājadantasthajihvāyā bandhaḥ śasto bhaved iti | [HYP, Tṛtīya upadeshaḥ 22.2]
ayaṃ tu sarvanāḍīnām ūrdhvaṃ gatinirodhakaḥ | [HYP, Tṛtīya upadeshaḥ 23.1]
ayaṃ khalu mahābandho mahāsiddhipradāyakaḥ | [HYP, Tṛtīya upadeshaḥ 23.2]
kālapāśamahābandhavimocanavicakṣaṇaḥ | [HYP, Tṛtīya upadeshaḥ 24.1]
triveṇīsaṃgamaṃ dhatte kedāraṃ prāpayen manaḥ | [HYP, Tṛtīya upadeshaḥ 24.2]
rūpalāvaṇyasampannā yathā strī puruṣaṃ vinā | [HYP, Tṛtīya upadeshaḥ 25.1]
mahāmudrāmahābandhau niṣphalau vedhavarjitau | [HYP, Tṛtīya upadeshaḥ 25.2]
mahābandhasthito yogī kṛtvā pūrakam ekadhīḥ | [HYP, Tṛtīya upadeshaḥ 26.1]
vāyūnāṃ gatim āvṛtya nibhṛtaṃ kaṇṭhamudrayā | [HYP, Tṛtīya upadeshaḥ 26.2]
samahastayugo bhūmau sphicau saṃtāḍayec chanaiḥ | [HYP, Tṛtīya upadeshaḥ 27.1]
puṭadvayam atikramya vāyuḥ sphurati madhyagaḥ | [HYP, Tṛtīya upadeshaḥ 27.2]
somasūryāgnisambandho jāyate cāmṛtāya vai | [HYP, Tṛtīya upadeshaḥ 28.1]
mṛtāvasthā samutpannā tato vāyuṃ virecayet | [HYP, Tṛtīya upadeshaḥ 28.2]
mahāvedho'yam abhyāsān mahāsiddhipradāyakaḥ | [HYP, Tṛtīya upadeshaḥ 29.1]
valīpalitavepaghnaḥ sevyate sādhakottamaiḥ | [HYP, Tṛtīya upadeshaḥ 29.2]
etat trayaṃ mahāguhyaṃ jarāmṛtyuvināśanam | [HYP, Tṛtīya upadeshaḥ 30.1]
vahnivṛddhikaraṃ caiva hy aṇimādiguṇapradam | [HYP, Tṛtīya upadeshaḥ 30.2]
aṣṭadhā kriyate caiva yāme yāme dine dine | [HYP, Tṛtīya upadeshaḥ 31.1]
puṇyasambhārasaṃdhāyi pāpaughabhiduraṃ sadā | [HYP, Tṛtīya upadeshaḥ 31.2]
samyakśikṣāvatām evaṃ svalpaṃ prathamasādhanam | [HYP, Tṛtīya upadeshaḥ 31.3]
kapālakuhare jihvā praviṣṭā viparītagā | [HYP, Tṛtīya upadeshaḥ 32.1]
bhruvor antargatā dṛṣṭir mudrā bhavati khecarī | [HYP, Tṛtīya upadeshaḥ 32.2]
chedanacālanadohaiḥ kalāṃ krameṇātha vardhayet tāvat | [HYP, Tṛtīya upadeshaḥ 33.1]
sā yāvad bhrūmadhyaṃ spṛśati tadā khecarīsiddhiḥ | [HYP, Tṛtīya upadeshaḥ 33.2]
snuhīpattranibhaṃ śastraṃ sutīkṣṇaṃ snigdhanirmalam | [HYP, Tṛtīya upadeshaḥ 34.1]
samādāya tatas tena romamātraṃ samucchinet | [HYP, Tṛtīya upadeshaḥ 34.2]
tataḥ saindhavapathyābhyāṃ cūrṇitābhyāṃ pragharṣayet | [HYP, Tṛtīya upadeshaḥ 35.1]
punaḥ saptadine prāpte romamātraṃ samucchinet | [HYP, Tṛtīya upadeshaḥ 35.2]
evaṃ krameṇa ṣaṇmāsaṃ nityaṃ yuktaḥ samācaret | [HYP, Tṛtīya upadeshaḥ 36.1]
ṣaṇmāsād rasanāmūlasirābandhaḥ praṇaśyati | [HYP, Tṛtīya upadeshaḥ 36.2]
kalāṃ parāṅmukhīṃ kṛtvā tripathe pariyojayet | [HYP, Tṛtīya upadeshaḥ 37.1]
sā bhavet khecarī mudrā vyomacakraṃ tad ucyate | [HYP, Tṛtīya upadeshaḥ 37.2]
rasanām ūrdhvagāṃ kṛtvā kṣaṇārdham api tiṣṭhati | [HYP, Tṛtīya upadeshaḥ 38.1]
viṣair vimucyate yogī vyādhimṛtyujarādibhiḥ | [HYP, Tṛtīya upadeshaḥ 38.2]
na rogo maraṇaṃ tandrā na nidrā na kṣudhā tṛṣā | [HYP, Tṛtīya upadeshaḥ 39.1]
na ca mūrchā bhavet tasya yo mudrāṃ vetti khecarīm | [HYP, Tṛtīya upadeshaḥ 39.2]
pīḍyate na sa rogeṇa lipyate na ca karmaṇā | [HYP, Tṛtīya upadeshaḥ 40.1]
bādhyate na sa kālena yo mudrāṃ vetti khecarīm | [HYP, Tṛtīya upadeshaḥ 40.2]
cittaṃ carati khe yasmāj jihvā carati khe gatā | [HYP, Tṛtīya upadeshaḥ 41.1]
tenaiṣā khecarī nāma mudrā siddhair nirūpitā | [HYP, Tṛtīya upadeshaḥ 41.2]
khecaryā mudritaṃ yena vivaraṃ lambikordhvataḥ | [HYP, Tṛtīya upadeshaḥ 42.1]
na tasya kṣarate binduḥ kāminyāḥ śleṣitasya ca | [HYP, Tṛtīya upadeshaḥ 42.2]
calito'pi yadā binduḥ samprāpto yonimaṇḍalam | [HYP, Tṛtīya upadeshaḥ 43.1]
vrajaty ūrdhvaṃ hṛtaḥ śaktyā nibaddho yonimudrayā | [HYP, Tṛtīya upadeshaḥ 43.2]
ūrdhvajihvaḥ sthiro bhūtvā somapānaṃ karoti yaḥ | [HYP, Tṛtīya upadeshaḥ 44.1]
māsārdhena na saṃdeho mṛtyuṃ jayati yogavit | [HYP, Tṛtīya upadeshaḥ 44.2]
nityaṃ somakalāpūrṇaṃ śarīraṃ yasya yoginaḥ | [HYP, Tṛtīya upadeshaḥ 45.1]
takṣakeṇāpi daṣṭasya viṣaṃ tasya na sarpati | [HYP, Tṛtīya upadeshaḥ 45.2]
indhanāni yathā vahnis tailavartiṃ ca dīpakaḥ | [HYP, Tṛtīya upadeshaḥ 46.1]
tathā somakalāpūrṇaṃ dehī dehaṃ na muñcati | [HYP, Tṛtīya upadeshaḥ 46.2]
gomāṃsaṃ bhakṣayen nityaṃ pibed amaravāruṇīm | [HYP, Tṛtīya upadeshaḥ 47.1]
kulīnaṃ tam ahaṃ manye cetare kulaghātakāḥ | [HYP, Tṛtīya upadeshaḥ 47.2]
gośabdenoditā jihvā tat praveśo hi tāluni | [HYP, Tṛtīya upadeshaḥ 48.1]
gomāṃsabhakṣaṇaṃ tat tu mahāpātakanāśanam | [HYP, Tṛtīya upadeshaḥ 48.2]
jihvāpraveśasambhūtavahninotpāditaḥ khalu | [HYP, Tṛtīya upadeshaḥ 49.1]
candrāt sravati yaḥ sāraḥ sā syād amaravāruṇī | [HYP, Tṛtīya upadeshaḥ 49.2]
cumbantī yadi lambikāgram aniśaṃ jihvārasasyandinī sakṣārā kaṭukāmladugdhasadṛśī madhvājyatulyā tathā | [HYP, Tṛtīya upadeshaḥ 50.1]
vyādhīnāṃ haraṇaṃ jarāntakaraṇaṃ śastrāgamodīraṇaṃ tasya syād amaratvam aṣṭaguṇitaṃ siddhāṅganākarṣaṇam | [HYP, Tṛtīya upadeshaḥ 50.2]
mūrdhnaḥ ṣoḍaśapattrapadmagalitaṃ prāṇād avāptaṃ haṭhād ūrdhvāsyo rasanāṃ niyamya vivare śaktiṃ parāṃ cintayan | [HYP, Tṛtīya upadeshaḥ 51.1]
utkallolakalājalaṃ ca vimalaṃ dhārāmayaṃ yaḥ piben nirvyādhiḥ sa mṛṇālakomalavapur yogī ciraṃ jīvati | [HYP, Tṛtīya upadeshaḥ 51.2]
yat prāleyaṃ prahitasuṣiraṃ merumūrdhāntarasthaṃ tasmiṃs tattvaṃ pravadati sudhīs tanmukhaṃ nimnagānām | [HYP, Tṛtīya upadeshaḥ 52.1]
candrāt sāraḥ sravati vapuṣas tena mṛtyur narāṇāṃ tad badhnīyāt sukaraṇam atho nānyathā kāyasiddhiḥ | [HYP, Tṛtīya upadeshaḥ 52.2]
suṣiraṃ jñānajanakaṃ pañcasrotaḥsamanvitam | [HYP, Tṛtīya upadeshaḥ 53.1]
tiṣṭhate khecarī mudrā tasmin śūnye nirañjane | [HYP, Tṛtīya upadeshaḥ 53.2]
ekaṃ sṛṣṭimayaṃ bījam ekā mudrā ca khecarī | [HYP, Tṛtīya upadeshaḥ 54.1]
eko devo nirālamba ekāvasthā manonmanī | [HYP, Tṛtīya upadeshaḥ 54.2]
baddho yena suṣumṇāyāṃ prāṇas tūḍḍīyate yataḥ | [HYP, Tṛtīya upadeshaḥ 55.1]
tasmād uḍḍīyanākhyo'yaṃ yogibhiḥ samudāhṛtaḥ | [HYP, Tṛtīya upadeshaḥ 55.2]
uḍḍīnaṃ kurute yasmād aviśrāntaṃ mahākhagaḥ | [HYP, Tṛtīya upadeshaḥ 56.1]
uḍḍīyānaṃ tad eva syāt tatra bandho'bhidhīyate | [HYP, Tṛtīya upadeshaḥ 56.2]
udare paścimaṃ tānaṃ nābher ūrdhvaṃ ca kārayet | [HYP, Tṛtīya upadeshaḥ 57.1]
uḍḍīyāno hy asau bandho mṛtyumātaṃgakesarī | [HYP, Tṛtīya upadeshaḥ 57.2]
uḍḍīyānaṃ tu sahajaṃ guruṇā kathitaṃ sadā | [HYP, Tṛtīya upadeshaḥ 58.1]
abhyaset satataṃ yas tu vṛddho'pi taruṇāyate | [HYP, Tṛtīya upadeshaḥ 58.2]
nābher ūrdhvam adhaś cāpi tānaṃ kuryāt prayatnataḥ | [HYP, Tṛtīya upadeshaḥ 59.1]
ṣaṇmāsam abhyasen mṛtyuṃ jayaty eva na saṃśayaḥ | [HYP, Tṛtīya upadeshaḥ 59.2]
sarveṣām eva bandhānām uttamo hy uḍḍīyānakaḥ | [HYP, Tṛtīya upadeshaḥ 60.1]
uḍḍiyāne dṛḍhe bandhe muktiḥ svābhāvikī bhavet | [HYP, Tṛtīya upadeshaḥ 60.2]
pārṣṇibhāgena saṃpīḍya yonim ākuñcayed gudam | [HYP, Tṛtīya upadeshaḥ 61.1]
apānam ūrdhvam ākṛṣya mūlabandho'bhidhīyate | [HYP, Tṛtīya upadeshaḥ 61.2]
adhogatim apānaṃ vā ūrdhvagaṃ kurute balāt | [HYP, Tṛtīya upadeshaḥ 62.1]
ākuñcanena taṃ prāhur mūlabandhaṃ hi yoginaḥ | [HYP, Tṛtīya upadeshaḥ 62.2]
gudaṃ pārṣṇyā tu saṃpīḍya vāyum ākuñcayed balāt | [HYP, Tṛtīya upadeshaḥ 63.1]
vāraṃ vāraṃ yathā cordhvaṃ samāyāti samīraṇaḥ | [HYP, Tṛtīya upadeshaḥ 63.2]
prāṇāpānau nādabindū mūlabandhena caikatām | [HYP, Tṛtīya upadeshaḥ 64.1]
gatvā yogasya saṃsiddhiṃ yacchato nātra saṃśayaḥ | [HYP, Tṛtīya upadeshaḥ 64.2]
apānaprāṇayor aikyaṃ kṣayo mūtrapurīṣayoḥ | [HYP, Tṛtīya upadeshaḥ 65.1]
yuvā bhavati vṛddho'pi satataṃ mūlabandhanāt | [HYP, Tṛtīya upadeshaḥ 65.2]
apāna ūrdhvage jāte prayāte vahnimaṇḍalam | [HYP, Tṛtīya upadeshaḥ 66.1]
tadānalaśikhā dīrghā jāyate vāyunāhatā | [HYP, Tṛtīya upadeshaḥ 66.2]
tato yāto vahnyapānau prāṇam uṣṇasvarūpakam | [HYP, Tṛtīya upadeshaḥ 67.1]
tenātyantapradīptas tu jvalano dehajas tathā | [HYP, Tṛtīya upadeshaḥ 67.2]
tena kuṇḍalinī suptā saṃtaptā samprabudhyate | [HYP, Tṛtīya upadeshaḥ 68.1]
daṇḍāhatā bhujaṃgīva niśvasya ṛjutāṃ vrajet | [HYP, Tṛtīya upadeshaḥ 68.2]
bilaṃ praviṣṭeva tato brahmanāḍyantaraṃ vrajet | [HYP, Tṛtīya upadeshaḥ 69.1]
tasmān nityaṃ mūlabandhaḥ kartavyo yogibhiḥ sadā | [HYP, Tṛtīya upadeshaḥ 69.2]
kaṇṭham ākuñcya hṛdaye sthāpayec cibukaṃ dṛḍham | [HYP, Tṛtīya upadeshaḥ 70.1]
bandho jālaṃdharākhyo'yaṃ jarāmṛtyuvināśakaḥ | [HYP, Tṛtīya upadeshaḥ 70.2]
badhnāti hi sirājālam adhogāmi nabhojalam | [HYP, Tṛtīya upadeshaḥ 71.1]
tato jālaṃdharo bandhaḥ kaṇṭhaduḥkhaughanāśanaḥ | [HYP, Tṛtīya upadeshaḥ 71.2]
jālaṃdhare kṛte bandhe kaṇṭhasaṃkocalakṣaṇe | [HYP, Tṛtīya upadeshaḥ 72.1]
na pīyūṣaṃ pataty agnau na ca vāyuḥ prakupyati | [HYP, Tṛtīya upadeshaḥ 72.2]
kaṇṭhasaṃkocanenaiva dve nāḍyau stambhayed dṛḍham | [HYP, Tṛtīya upadeshaḥ 73.1]
madhyacakram idaṃ jñeyaṃ ṣoḍaśādhārabandhanam | [HYP, Tṛtīya upadeshaḥ 73.2]
mūlasthānaṃ samākuñcya uḍḍiyānaṃ tu kārayet | [HYP, Tṛtīya upadeshaḥ 74.1]
iḍāṃ ca piṅgalāṃ baddhvā vāhayet paścime pathi | [HYP, Tṛtīya upadeshaḥ 74.2]
anenaiva vidhānena prayāti pavano layam | [HYP, Tṛtīya upadeshaḥ 75.1]
tato na jāyate mṛtyur jarārogādikaṃ tathā | [HYP, Tṛtīya upadeshaḥ 75.2]
bandhatrayam idaṃ śreṣṭhaṃ mahāsiddhaiś ca sevitam | [HYP, Tṛtīya upadeshaḥ 76.1]
sarveṣāṃ haṭhatantrāṇāṃ sādhanaṃ yogino viduḥ | [HYP, Tṛtīya upadeshaḥ 76.2]
yat kiṃcit sravate candrād amṛtaṃ divyarūpiṇaḥ | [HYP, Tṛtīya upadeshaḥ 77.1]
tat sarvaṃ grasate sūryas tena piṇḍo jarāyutaḥ | [HYP, Tṛtīya upadeshaḥ 77.2]
tatrāsti karaṇaṃ divyaṃ sūryasya mukhavañcanam | [HYP, Tṛtīya upadeshaḥ 78.1]
gurūpadeśato jñeyaṃ na tu śāstrārthakoṭibhiḥ | [HYP, Tṛtīya upadeshaḥ 78.2]
ūrdhvanābher adhas tālor ūrdhvaṃ bhānur adhaḥ śaśī | [HYP, Tṛtīya upadeshaḥ 79.1]
karaṇī viparītākhyā guruvākyena labhyate | [HYP, Tṛtīya upadeshaḥ 79.2]
nityam abhyāsayuktasya jaṭharāgnivivardhanī | [HYP, Tṛtīya upadeshaḥ 80.1]
āhāro bahulas tasya saṃpādyaḥ sādhakasya ca | [HYP, Tṛtīya upadeshaḥ 80.2]
alpāhāro yadi bhaved agnir dahati tatkṣaṇāt | [HYP, Tṛtīya upadeshaḥ 81.1]
adhaḥśirāś cordhvapādaḥ kṣaṇaṃ syāt prathame dine | [HYP, Tṛtīya upadeshaḥ 81.2]
kṣaṇāc ca kiṃcid adhikam abhyasec ca dine dine | [HYP, Tṛtīya upadeshaḥ 82.1]
valitaṃ palitaṃ caiva ṣaṇmāsordhvaṃ na dṛśyate | [HYP, Tṛtīya upadeshaḥ 82.2]
yāmamātraṃ tu yo nityam abhyaset sa tu kālajit | [HYP, Tṛtīya upadeshaḥ 82.3]
svecchayā vartamāno'pi yogoktair niyamair vinā | [HYP, Tṛtīya upadeshaḥ 83.1]
vajrolīṃ yo vijānāti sa yogī siddhibhājanam | [HYP, Tṛtīya upadeshaḥ 83.2]
tatra vastudvayaṃ vakṣye durlabhaṃ yasya kasyacit | [HYP, Tṛtīya upadeshaḥ 84.1]
kṣīraṃ caikaṃ dvitīyaṃ tu nārī ca vaśavartinī | [HYP, Tṛtīya upadeshaḥ 84.2]
mehanena śanaiḥ samyag ūrdhvākuñcanam abhyaset | [HYP, Tṛtīya upadeshaḥ 85.1]
puruṣo'py athavā nārī vajrolīsiddhim āpnuyāt | [HYP, Tṛtīya upadeshaḥ 85.2]
yatnataḥ śastanālena phūtkāraṃ vajrakandare | [HYP, Tṛtīya upadeshaḥ 86.1]
śanaiḥ śanaiḥ prakurvīta vāyusaṃcārakāraṇāt | [HYP, Tṛtīya upadeshaḥ 86.2]
nārībhage patadbindum abhyāsenordhvam āharet | [HYP, Tṛtīya upadeshaḥ 87.1]
calitaṃ ca nijaṃ bindum ūrdhvam ākṛṣya rakṣayet | [HYP, Tṛtīya upadeshaḥ 87.2]
evaṃ saṃrakṣayed binduṃ jayati yogavit | [HYP, Tṛtīya upadeshaḥ 88.1]
maraṇaṃ bindupātena jīvanaṃ bindudhāraṇāt | [HYP, Tṛtīya upadeshaḥ 88.2]
sugandho yogino dehe jāyate bindudhāraṇāt | [HYP, Tṛtīya upadeshaḥ 89.1]
yāvad binduḥ sthiro dehe tāvat kālabhayaṃ kutaḥ | [HYP, Tṛtīya upadeshaḥ 89.2]
cittāyattaṃ nṝṇāṃ śukraṃ śukrāyattaṃ ca jīvitam | [HYP, Tṛtīya upadeshaḥ 90.1]
tasmāc chukraṃ manaś caiva rakṣaṇīyaṃ prayatnataḥ | [HYP, Tṛtīya upadeshaḥ 90.2]
ṛtumatyā rajo'py evaṃ nijaṃ binduṃ ca rakṣayet | [HYP, Tṛtīya upadeshaḥ 91.1]
meḍhreṇākarṣayed ūrdhvaṃ samyag abhyāsayogavit | [HYP, Tṛtīya upadeshaḥ 91.2]
sahajoliś cāmarolir vajrolyā bheda ekataḥ | [HYP, Tṛtīya upadeshaḥ 92.1]
jale subhasma nikṣipya dagdhagomayasambhavam | [HYP, Tṛtīya upadeshaḥ 92.2]
vajrolīmaithunād ūrdhvaṃ strīpuṃsoḥ svāṅgalepanam | [HYP, Tṛtīya upadeshaḥ 93.1]
āsīnayoḥ sukhenaiva muktavyāpārayoḥ kṣaṇāt | [HYP, Tṛtīya upadeshaḥ 93.2]
sahajolir iyaṃ proktā śraddheyā yogibhiḥ sadā | [HYP, Tṛtīya upadeshaḥ 94.1]
ayaṃ śubhakaro yogo bhogayukto'pi muktidaḥ | [HYP, Tṛtīya upadeshaḥ 94.2]
ayaṃ yogaḥ puṇyavatāṃ dhīrāṇāṃ tattvadarśinām | [HYP, Tṛtīya upadeshaḥ 95.1]
nirmatsarāṇāṃ vai sidhyen na tu matsaraśālinām | [HYP, Tṛtīya upadeshaḥ 95.2]
pittolbaṇatvāt prathamāmbudhārāṃ vihāya niḥsāratayānty adhārām | [HYP, Tṛtīya upadeshaḥ 96.1]
niṣevyate śītalamadhyadhārā kāpālike khaṇḍamate 'marolī | [HYP, Tṛtīya upadeshaḥ 96.2]
amarīṃ yaḥ piben nityaṃ nasyaṃ kurvan dine dine | [HYP, Tṛtīya upadeshaḥ 97.1]
vajrolīm abhyaset samyak sāmarolīti kathyate | [HYP, Tṛtīya upadeshaḥ 97.2]
abhyāsān niḥsṛtāṃ cāndrīṃ vibhūtyā saha miśrayet | [HYP, Tṛtīya upadeshaḥ 98.1]
dhārayed uttamāṅgeṣu divyadṛṣṭiḥ prajāyate | [HYP, Tṛtīya upadeshaḥ 98.2]
puṃso binduṃ samākuñcya samyag abhyāsapāṭavāt | [HYP, Tṛtīya upadeshaḥ 99.1]
yadi nārī rajo rakṣed vajrolyā sāpi yoginī | [HYP, Tṛtīya upadeshaḥ 99.2]
tasyāḥ kiṃcid rajo nāśaṃ na gacchati na saṃśayaḥ | [HYP, Tṛtīya upadeshaḥ 100.1]
tasyāḥ śarīre nādaś ca bindutām eva gacchati | [HYP, Tṛtīya upadeshaḥ 100.2]
sa bindus tad rajaś caiva ekībhūya svadehagau | [HYP, Tṛtīya upadeshaḥ 101.1]
vajrolyabhyāsayogena sarvasiddhiṃ prayacchataḥ | [HYP, Tṛtīya upadeshaḥ 101.2]
rakṣed ākuñcanād ūrdhvaṃ yā rajaḥ sā hi yoginī | [HYP, Tṛtīya upadeshaḥ 102.1]
atītānāgataṃ vetti khecarī ca bhaved dhruvam | [HYP, Tṛtīya upadeshaḥ 102.2]
dehasiddhiṃ ca labhate vajrolyabhyāsayogataḥ | [HYP, Tṛtīya upadeshaḥ 103.1]
ayaṃ puṇyakaro yogo bhoge bhukte'pi muktidaḥ | [HYP, Tṛtīya upadeshaḥ 103.2]
kuṭilāṅgī kuṇḍalinī bhujaṃgī śaktir īśvarī | [HYP, Tṛtīya upadeshaḥ 104.1]
kuṇḍaly arundhatī caite śabdāḥ paryāyavācakāḥ | [HYP, Tṛtīya upadeshaḥ 104.2]
udghāṭayet kapāṭaṃ tu yathā kuñcikayā haṭhāt | [HYP, Tṛtīya upadeshaḥ 105.1]
kuṇḍalinyā tathā yogī mokṣadvāraṃ vibhedayet | [HYP, Tṛtīya upadeshaḥ 105.2]
yena mārgeṇa gantavyaṃ brahmasthānaṃ nirāmayam | [HYP, Tṛtīya upadeshaḥ 106.1]
mukhenācchādya tad vāraṃ prasuptā parameśvarī | [HYP, Tṛtīya upadeshaḥ 106.2]
kandordhve kuṇḍalī śaktiḥ suptā mokṣāya yoginām | [HYP, Tṛtīya upadeshaḥ 107.1]
bandhanāya ca mūḍhānāṃ yas tāṃ vetti sa yogavit | [HYP, Tṛtīya upadeshaḥ 107.2]
kuṇḍalī kuṭilākārā sarpavat parikīrtitā | [HYP, Tṛtīya upadeshaḥ 108.1]
sā śaktiś cālitā yena sa mukto nātra saṃśayaḥ | [HYP, Tṛtīya upadeshaḥ 108.2]
gaṅgāyamunayor madhye bālaraṇḍāṃ tapasvinīm | [HYP, Tṛtīya upadeshaḥ 109.1]
balātkāreṇa gṛhṇīyāt tad viṣṇoḥ paramaṃ padam | [HYP, Tṛtīya upadeshaḥ 109.2]
iḍā bhagavatī gaṅgā piṅgalā yamunā nadī | [HYP, Tṛtīya upadeshaḥ 110.1]
iḍāpiṅgalayor madhye bālaraṇḍā ca kuṇḍalī | [HYP, Tṛtīya upadeshaḥ 110.2]
pucche pragṛhya bhujaṃgīṃ suptām udbodhayec ca tām | [HYP, Tṛtīya upadeshaḥ 111.1]
nidrāṃ vihāya sā śaktir ūrdhvam uttiṣṭhate haṭhāt | [HYP, Tṛtīya upadeshaḥ 111.2]
avasthitā caiva phaṇāvatī sā prātaś ca sāyaṃ praharārdhamātram | [HYP, Tṛtīya upadeshaḥ 112.1]
prapūrya sūryāt paridhānayuktyā pragṛhya nityaṃ paricālanīyā | [HYP, Tṛtīya upadeshaḥ 112.2]
ūrdhvaṃ vitastimātraṃ tu vistāraṃ caturaṅgulam | [HYP, Tṛtīya upadeshaḥ 113.1]
mṛdulaṃ dhavalaṃ proktaṃ veṣṭitāmbaralakṣaṇam | [HYP, Tṛtīya upadeshaḥ 113.2]
sati vajrāsane pādau karābhyāṃ dhārayed dṛḍham | [HYP, Tṛtīya upadeshaḥ 114.1]
gulphadeśasamīpe ca kandaṃ tatra prapīḍayet | [HYP, Tṛtīya upadeshaḥ 114.2]
vajrāsane sthito yogī cālayitvā ca kuṇḍalīm | [HYP, Tṛtīya upadeshaḥ 115.1]
kuryād anantaraṃ bhastrāṃ kuṇḍalīm āśu bodhayet | [HYP, Tṛtīya upadeshaḥ 115.2]
bhānor ākuñcanaṃ kuryāt kuṇḍalīṃ cālayet tataḥ | [HYP, Tṛtīya upadeshaḥ 116.1]
mṛtyuvaktragatasyāpi tasya mṛtyubhayaṃ kutaḥ | [HYP, Tṛtīya upadeshaḥ 116.2]
muhūrtadvayaparyantaṃ nirbhayaṃ cālanād asau | [HYP, Tṛtīya upadeshaḥ 117.1]
ūrdhvam ākṛṣyate kiṃcit suṣumṇāyāṃ samudgatā | [HYP, Tṛtīya upadeshaḥ 117.2]
tena kuṇḍalinī tasyāḥ suṣumṇāyā mukhaṃ dhruvam | [HYP, Tṛtīya upadeshaḥ 118.1]
jahāti tasmāt prāṇo'yaṃ suṣumṇāṃ vrajati svataḥ | [HYP, Tṛtīya upadeshaḥ 118.2]
tasmāt saṃcālayen nityaṃ sukhasuptām arundhatīm | [HYP, Tṛtīya upadeshaḥ 119.1]
tasyāḥ saṃcālanenaiva yogī rogaiḥ pramucyate | [HYP, Tṛtīya upadeshaḥ 119.2]
yena saṃcālitā śaktiḥ sa yogī siddhibhājanam | [HYP, Tṛtīya upadeshaḥ 120.1]
kim atra bahunoktena kālaṃ jayati līlayā | [HYP, Tṛtīya upadeshaḥ 120.2]
brahmacaryaratasyaiva nityaṃ hitamitāśinaḥ | [HYP, Tṛtīya upadeshaḥ 121.1]
maṇḍalād dṛśyate siddhiḥ kuṇḍalyabhyāsayoginaḥ | [HYP, Tṛtīya upadeshaḥ 121.2]
kuṇḍalīṃ cālayitvā tu bhastrāṃ kuryād viśeṣataḥ | [HYP, Tṛtīya upadeshaḥ 122.1]
evam abhyasyato nityaṃ yamino yamabhīḥ kutaḥ | [HYP, Tṛtīya upadeshaḥ 122.2]
dvāsaptatisahasrāṇāṃ nāḍīnāṃ malaśodhane | [HYP, Tṛtīya upadeshaḥ 123.1]
kutaḥ prakṣālanopāyaḥ kuṇḍalyabhyasanād ṛte | [HYP, Tṛtīya upadeshaḥ 123.2]
iyaṃ tu madhyamā nāḍī dṛḍhābhyāsena yoginām | [HYP, Tṛtīya upadeshaḥ 124.1]
āsanaprāṇasaṃyāmamudrābhiḥ saralā bhavet | [HYP, Tṛtīya upadeshaḥ 124.2]
abhyāse tu vinidrāṇāṃ mano dhṛtvā samādhinā | [HYP, Tṛtīya upadeshaḥ 125.1]
rudrāṇī vā parā mudrā bhadrāṃ siddhiṃ prayacchati | [HYP, Tṛtīya upadeshaḥ 125.2]
rājayogaṃ vinā pṛthvī rājayogaṃ vinā niśā | [HYP, Tṛtīya upadeshaḥ 126.1]
rājayogaṃ vinā mudrā vicitrāpi na śobhate | [HYP, Tṛtīya upadeshaḥ 126.2]
mārutasya vidhiṃ sarvaṃ manoyuktaṃ samabhyaset | [HYP, Tṛtīya upadeshaḥ 127.1]
itaratra na kartavyā manovṛttir manīṣiṇā | [HYP, Tṛtīya upadeshaḥ 127.2]
iti mudrā daśa proktā ādināthena śambhunā | [HYP, Tṛtīya upadeshaḥ 128.1]
ekaikā tāsu yamināṃ mahāsiddhipradāyinī | [HYP, Tṛtīya upadeshaḥ 128.2]
upadeśaṃ hi mudrāṇāṃ yo datte sāmpradāyikam | [HYP, Tṛtīya upadeshaḥ 129.1]
sa eva śrīguruḥ svāmī sākṣād īśvara eva saḥ | [HYP, Tṛtīya upadeshaḥ 129.2]
tasya vākyaparo bhūtvā mudrābhyāse samāhitaḥ | [HYP, Tṛtīya upadeshaḥ 130.1]
aṇimādiguṇaiḥ sārdhaṃ labhate kālavañcanam | [HYP, Tṛtīya upadeshaḥ 130.2]
{HYP, Caturthopadeśaḥ}
namaḥ śivāya gurave nādabindukalātmane | [HYP, Caturthopadeśaḥ 1.1]
nirañjanapadaṃ yāti nityaṃ tatra parāyaṇaḥ | [HYP, Caturthopadeśaḥ 1.2]
athedānīṃ pravakṣyāmi samādhikramam uttamam | [HYP, Caturthopadeśaḥ 2.1]
mṛtyughnaṃ ca sukhopāyaṃ brahmānandakaraṃ param | [HYP, Caturthopadeśaḥ 2.2]
rājayogaḥ samādhiś ca unmanī ca manonmanī | [HYP, Caturthopadeśaḥ 3.1]
amaratvaṃ layas tattvaṃ śūnyāśūnyaṃ paraṃ padam | [HYP, Caturthopadeśaḥ 3.2]
amanaskaṃ tathādvaitaṃ nirālambaṃ nirañjanam | [HYP, Caturthopadeśaḥ 4.1]
jīvanmuktiś ca sahajā turyā cety ekavācakāḥ | [HYP, Caturthopadeśaḥ 4.2]
salile saindhavaṃ yadvat sāmyaṃ bhajati yogataḥ | [HYP, Caturthopadeśaḥ 5.1]
tathātmamanasor aikyaṃ samādhir abhidhīyate | [HYP, Caturthopadeśaḥ 5.2]
yadā saṃkṣīyate prāṇo mānasaṃ ca pralīyate | [HYP, Caturthopadeśaḥ 6.1]
tadā samarasatvaṃ ca samādhir abhidhīyate | [HYP, Caturthopadeśaḥ 6.2]
tatsamaṃ ca dvayor aikyaṃ jīvātmaparamātmanoḥ | [HYP, Caturthopadeśaḥ 7.1]
praṇaṣṭasarvasaṃkalpaḥ samādhiḥ so 'bhidhīyate | [HYP, Caturthopadeśaḥ 7.2]
rājayogasya māhātmyaṃ ko vā jānāti tattvataḥ | [HYP, Caturthopadeśaḥ 8.1]
jñānaṃ muktiḥ sthitiḥ siddhir guruvākyena labhyate | [HYP, Caturthopadeśaḥ 8.2]
durlabho viṣayatyāgo durlabhaṃ tattvadarśanam | [HYP, Caturthopadeśaḥ 9.1]
durlabhā sahajāvasthā sadguroḥ karuṇāṃ vinā | [HYP, Caturthopadeśaḥ 9.2]
vividhair āsanaiḥ kumbhair vicitraiḥ karaṇair api | [HYP, Caturthopadeśaḥ 10.1]
prabuddhāyāṃ mahāśaktau prāṇaḥ śūnye pralīyate | [HYP, Caturthopadeśaḥ 10.2]
utpannaśaktibodhasya tyaktaniḥśeṣakarmaṇaḥ | [HYP, Caturthopadeśaḥ 11.1]
yoginaḥ sahajāvasthā svayam eva prajāyate | [HYP, Caturthopadeśaḥ 11.2]
suṣumṇāvāhini prāṇe śūnye viśati mānase | [HYP, Caturthopadeśaḥ 12.1]
tadā sarvāṇi karmāṇi nirmūlayati yogavit | [HYP, Caturthopadeśaḥ 12.2]
amarāya namas tubhyaṃ so 'pi kālas tvayā jitaḥ | [HYP, Caturthopadeśaḥ 13.1]
patitaṃ vadane yasya jagad etac carācaram | [HYP, Caturthopadeśaḥ 13.2]
citte samatvam āpanne vāyau vrajati madhyame | [HYP, Caturthopadeśaḥ 14.1]
tadāmarolī vajrolī sahajolī prajāyate | [HYP, Caturthopadeśaḥ 14.2]
jñānaṃ kuto manasi sambhavatīha tāvat prāṇo'pi jīvati mano mriyate na yāvat | [HYP, Caturthopadeśaḥ 15.1]
prāṇo mano dvayam idaṃ vilayaṃ nayed yo mokṣaṃ sa gacchati naro na kathaṃcid anyaḥ | [HYP, Caturthopadeśaḥ 15.2]
jñātvā suṣumṇāsadbhedaṃ kṛtvā vāyuṃ ca madhyagam | [HYP, Caturthopadeśaḥ 16.1]
sthitvā sadaiva susthāne brahmarandhre nirodhayet | [HYP, Caturthopadeśaḥ 16.2]
sūryacandramasau dhattaḥ kālaṃ rātriṃdivātmakam | [HYP, Caturthopadeśaḥ 17.1]
bhoktrī suṣumnā kālasya guhyam etad udāhṛtam | [HYP, Caturthopadeśaḥ 17.2]
dvāsaptatisahasrāṇi nāḍīdvārāṇi pañjare | [HYP, Caturthopadeśaḥ 18.1]
suṣumṇā śāmbhavī śaktiḥ śeṣās tv eva nirarthakāḥ | [HYP, Caturthopadeśaḥ 18.2]
vāyuḥ paricito yasmād agninā saha kuṇḍalīm | [HYP, Caturthopadeśaḥ 19.1]
bodhayitvā suṣumṇāyāṃ praviśed anirodhataḥ | [HYP, Caturthopadeśaḥ 19.2]
suṣumṇāvāhini prāṇe sidhyaty eva manonmanī | [HYP, Caturthopadeśaḥ 20.1]
anyathā tv itarābhyāsāḥ prayāsāyaiva yoginām | [HYP, Caturthopadeśaḥ 20.2]
pavano badhyate yena manas tenaiva badhyate | [HYP, Caturthopadeśaḥ 21.1]
manaś ca badhyate yena pavanas tena badhyate | [HYP, Caturthopadeśaḥ 21.2]
hetudvayaṃ tu cittasya vāsanā ca samīraṇaḥ | [HYP, Caturthopadeśaḥ 22.1]
tayor vinaṣṭa ekasmin tau dvāv api vinaśyataḥ | [HYP, Caturthopadeśaḥ 22.2]
mano yatra vilīyeta pavanas tatra līyate | [HYP, Caturthopadeśaḥ 23.1]
pavano līyate yatra manas tatra vilīyate | [HYP, Caturthopadeśaḥ 23.2]
dugdhāmbuvat saṃmilitāv ubhau tau tulyakriyau mānasamārutau hi | [HYP, Caturthopadeśaḥ 24.1]
yato marut tatra manaḥpravṛttir yato manas tatra marutpravṛttiḥ | [HYP, Caturthopadeśaḥ 24.2]
tatraikanāśād aparasya nāśa ekapravṛtter aparapravṛttiḥ | [HYP, Caturthopadeśaḥ 25.1]
adhvastayoś cendriyavargavṛttiḥ pradhvastayor mokṣapadasya siddhiḥ | [HYP, Caturthopadeśaḥ 25.2]
rasasya manasaś caiva cañcalatvaṃ svabhāvataḥ | [HYP, Caturthopadeśaḥ 26.1]
raso baddho mano baddhaṃ kiṃ na sidhyati bhūtale | [HYP, Caturthopadeśaḥ 26.2]
mūrchito harate vyādhīn mṛto jīvayati svayam | [HYP, Caturthopadeśaḥ 27.1]
baddhaḥ khecaratāṃ dhatte raso vāyuś ca pārvati | [HYP, Caturthopadeśaḥ 27.2]
manaḥ sthairyaṃ sthiro vāyus tato binduḥ sthiro bhavet | [HYP, Caturthopadeśaḥ 28.1]
bindusthairyāt sadā sattvaṃ piṇḍasthairyaṃ prajāyate | [HYP, Caturthopadeśaḥ 28.2]
indriyāṇāṃ mano nātho manonāthas tu mārutaḥ | [HYP, Caturthopadeśaḥ 29.1]
mārutasya layo nāthaḥ sa layo nādam āśritaḥ | [HYP, Caturthopadeśaḥ 29.2]
so 'yam evāstu mokṣākhyo māstu vāpi matāntare | [HYP, Caturthopadeśaḥ 30.1]
manaḥprāṇalaye kaścid ānandaḥ sampravartate | [HYP, Caturthopadeśaḥ 30.2]
praṇaṣṭaśvāsaniśvāsaḥ pradhvastaviṣayagrahaḥ | [HYP, Caturthopadeśaḥ 31.1]
niśceṣṭo nirvikāraś ca layo jayati yoginām | [HYP, Caturthopadeśaḥ 31.2]
ucchinnasarvasaṃkalpo niḥśeṣāśeṣaceṣṭitaḥ | [HYP, Caturthopadeśaḥ 32.1]
svāvagamyo layaḥ ko 'pi jāyate vāgagocaraḥ | [HYP, Caturthopadeśaḥ 32.2]
yatra dṛṣṭir layas tatra bhūtendriyasanātanī | [HYP, Caturthopadeśaḥ 33.1]
sā śaktir jīvabhūtānāṃ dve alakṣye layaṃ gate | [HYP, Caturthopadeśaḥ 33.2]
layo laya iti prāhuḥ kīdṛśaṃ layalakṣaṇam | [HYP, Caturthopadeśaḥ 34.1]
apunarvāsanotthānāl layo viṣayavismṛtiḥ | [HYP, Caturthopadeśaḥ 34.2]
vedaśāstrapurāṇāni sāmānyagaṇikā iva | [HYP, Caturthopadeśaḥ 35.1]
ekaiva śāmbhavī mudrā guptā kulavadhūr iva | [HYP, Caturthopadeśaḥ 35.2]
antar lakṣyaṃ bahir dṛṣṭir nimeṣonmeṣavarjitā | [HYP, Caturthopadeśaḥ 36.1]
eṣā sā śāmbhavī mudrā vedaśāstreṣu gopitā | [HYP, Caturthopadeśaḥ 36.2]
antar lakṣyavilīnacittapavano yogī yadā vartate dṛṣṭyā niścalatārayā bahir adhaḥ paśyann apaśyann api | [HYP, Caturthopadeśaḥ 37.1]
mudreyaṃ khalu śāmbhavī bhavati sā labdhā prasādād guroḥ śūnyāśūnyavilakṣaṇaṃ sphurati tat tattvaṃ padaṃ śāmbhavam | [HYP, Caturthopadeśaḥ 37.2]
śrīśāmbhavyāś ca khecaryā avasthādhāmabhedataḥ | [HYP, Caturthopadeśaḥ 38.1]
bhavec cittalayānandaḥ śūnye citsukharūpiṇi | [HYP, Caturthopadeśaḥ 38.2]
tāre jyotiṣi saṃyojya kiṃcid unnamayed bhruvau | [HYP, Caturthopadeśaḥ 39.1]
pūrvayogaṃ mano yuñjann unmanīkārakaḥ kṣaṇāt | [HYP, Caturthopadeśaḥ 39.2]
kecid āgamajālena kecin nigamasaṃkulaiḥ | [HYP, Caturthopadeśaḥ 40.1]
kecit tarkeṇa muhyanti naiva jānanti tārakam | [HYP, Caturthopadeśaḥ 40.2]
ardhonmīlitalocanaḥ sthiramanā nāsāgradattekṣaṇaś candrārkāv api līnatām upanayan niṣpandabhāvena yaḥ | [HYP, Caturthopadeśaḥ 41.1]
jyotīrūpam aśeṣabījam akhilaṃ dedīpyamānaṃ paraṃ tattvaṃ tatpadam eti vastu paramaṃ vācyaṃ kim atrādhikam | [HYP, Caturthopadeśaḥ 41.2]
divā na pūjayel liṅgaṃ rātrau caiva na pūjayet | [HYP, Caturthopadeśaḥ 42.1]
sarvadā pūjayel liṅgaṃ divārātrinirodhataḥ | [HYP, Caturthopadeśaḥ 42.2]
savyadakṣiṇanāḍīstho madhye carati mārutaḥ | [HYP, Caturthopadeśaḥ 43.1]
tiṣṭhate khecarī mudrā tasmin sthāne na saṃśayaḥ | [HYP, Caturthopadeśaḥ 43.2]
iḍāpiṅgalayor madhye śūnyaṃ caivānilaṃ graset | [HYP, Caturthopadeśaḥ 44.1]
tiṣṭhate khecarī mudrā tatra satyaṃ punaḥ punaḥ | [HYP, Caturthopadeśaḥ 44.2]
sūryācandramasor madhye nirālambāntare punaḥ | [HYP, Caturthopadeśaḥ 45.1]
saṃsthitā vyomacakre yā sā mudrā nāma khecarī | [HYP, Caturthopadeśaḥ 45.2]
somād yatroditā dhārā sākṣāt sā śivavallabhā | [HYP, Caturthopadeśaḥ 46.1]
pūrayed atulāṃ divyāṃ suṣumṇāṃ paścime mukhe | [HYP, Caturthopadeśaḥ 46.2]
purastāc caiva pūryeta niścitā khecarī bhavet | [HYP, Caturthopadeśaḥ 47.1]
abhyastā khecarī mudrāpy unmanī samprajāyate | [HYP, Caturthopadeśaḥ 47.2]
bhruvor madhye śivasthānaṃ manas tatra vilīyate | [HYP, Caturthopadeśaḥ 48.1]
jñātavyaṃ tatpadaṃ turyaṃ tatra kālo na vidyate | [HYP, Caturthopadeśaḥ 48.2]
abhyaset khecarīṃ tāvad yāvat syād yoganidritaḥ | [HYP, Caturthopadeśaḥ 49.1]
samprāptayoganidrasya kālo nāsti kadācana | [HYP, Caturthopadeśaḥ 49.2]
nirālambaṃ manaḥ kṛtvā na kiṃcid api cintayet | [HYP, Caturthopadeśaḥ 50.1]
sabāhyābhyantaraṃ vyomni ghaṭavat tiṣṭhati dhruvam | [HYP, Caturthopadeśaḥ 50.2]
bāhyavāyur yathā līnas tathā madhyo na saṃśayaḥ | [HYP, Caturthopadeśaḥ 51.1]
svasthāne sthiratām eti pavano manasā saha | [HYP, Caturthopadeśaḥ 51.2]
evam abhyasyatas tasya vāyumārge divāniśam | [HYP, Caturthopadeśaḥ 52.1]
abhyāsāj jīryate vāyur manas tatraiva līyate | [HYP, Caturthopadeśaḥ 52.2]
amṛtaiḥ plāvayed deham āpādatalamastakam | [HYP, Caturthopadeśaḥ 53.1]
sidhyaty eva mahākāyo mahābalaparākramaḥ | [HYP, Caturthopadeśaḥ 53.2]
śaktimadhye manaḥ kṛtvā śaktiṃ mānasamadhyagām | [HYP, Caturthopadeśaḥ 54.1]
manasā mana ālokya dhārayet paramaṃ padam | [HYP, Caturthopadeśaḥ 54.2]
khamadhye kuru cātmānam ātmamadhye ca khaṃ kuru | [HYP, Caturthopadeśaḥ 55.1]
sarvaṃ ca khamayaṃ kṛtvā na kiṃcid api cintayet | [HYP, Caturthopadeśaḥ 55.2]
antaḥ śūnyo bahiḥ śūnyaḥ śūnyaḥ kumbha ivāmbare | [HYP, Caturthopadeśaḥ 56.1]
antaḥ pūrṇo bahiḥ pūrṇaḥ pūrṇaḥ kumbha ivārṇave | [HYP, Caturthopadeśaḥ 56.2]
bāhyacintā na kartavyā tathaivāntaracintanam | [HYP, Caturthopadeśaḥ 57.1]
sarvacintāṃ parityajya na kiṃcid api cintayet | [HYP, Caturthopadeśaḥ 57.2]
saṃkalpamātrakalanaiva jagat samagraṃ saṃkalpamātrakalanaiva manovilāsaḥ | [HYP, Caturthopadeśaḥ 58.1]
saṃkalpamātramatim utsṛja nirvikalpam āśritya niścayam avāpnuhi rāma śāntim | [HYP, Caturthopadeśaḥ 58.2]
karpūram anale yadvat saindhavaṃ salile yathā | [HYP, Caturthopadeśaḥ 59.1]
tathā saṃdhīyamānaṃ ca manas tattve vilīyate | [HYP, Caturthopadeśaḥ 59.2]
jñeyaṃ sarvaṃ pratītaṃ ca jñānaṃ ca mana ucyate | [HYP, Caturthopadeśaḥ 60.1]
jñānaṃ jñeyaṃ samaṃ naṣṭaṃ nānyaḥ panthā dvitīyakaḥ | [HYP, Caturthopadeśaḥ 60.2]
manodṛśyam idaṃ sarvaṃ yat kiṃcit sacarācaram | [HYP, Caturthopadeśaḥ 61.1]
manaso hy unmanībhāvād dvaitaṃ naivolabhyate | [HYP, Caturthopadeśaḥ 61.2]
jñeyavastuparityāgād vilayaṃ yāti mānasam | [HYP, Caturthopadeśaḥ 62.1]
manaso vilaye jāte kaivalyam avaśiṣyate | [HYP, Caturthopadeśaḥ 62.2]
evaṃ nānāvidhopāyāḥ samyak svānubhavānvitāḥ | [HYP, Caturthopadeśaḥ 63.1]
samādhimārgāḥ kathitāḥ pūrvācāryair mahātmabhiḥ | [HYP, Caturthopadeśaḥ 63.2]
suṣumṇāyai kuṇḍalinyai sudhāyai candrajanmane | [HYP, Caturthopadeśaḥ 64.1]
manonmanyai namas tubhyaṃ mahāśaktyai cidātmane | [HYP, Caturthopadeśaḥ 64.2]
aśakyatattvabodhānāṃ mūḍhānām api saṃmatam | [HYP, Caturthopadeśaḥ 65.1]
proktaṃ gorakṣanāthena nādopāsanam ucyate | [HYP, Caturthopadeśaḥ 65.2]
śryādināthena sapādakoṭilayaprakārāḥ kathitā jayanti | [HYP, Caturthopadeśaḥ 66.1]
nādānusaṃdhānakam ekam eva manyāmahe mukhyatamaṃ layānām | [HYP, Caturthopadeśaḥ 66.2]
muktāsane sthito yogī mudrāṃ saṃdhāya śāmbhavīm | [HYP, Caturthopadeśaḥ 67.1]
śṛṇuyād dakṣiṇe karṇe nādam antastham ekadhīḥ | [HYP, Caturthopadeśaḥ 67.2]
śravaṇapuṭanayanayugalaghrāṇamukhānāṃ nirodhanaṃ kāryam | [HYP, Caturthopadeśaḥ 68.1]
śuddhasuṣumṇāsaraṇau sphuṭam amalaḥ śrūyate nādaḥ | [HYP, Caturthopadeśaḥ 68.2]
ārambhaś ca ghaṭaś caiva tathā paricayo'pi ca | [HYP, Caturthopadeśaḥ 69.1]
niṣpattiḥ sarvayogeṣu syād avasthācatuṣṭayam | [HYP, Caturthopadeśaḥ 69.2]
brahmagranther bhaved bhedo hy ānandaḥ śūnyasambhavaḥ | [HYP, Caturthopadeśaḥ 70.1]
vicitraḥ kvaṇako dehe'nāhataḥ śrūyate dhvaniḥ | [HYP, Caturthopadeśaḥ 70.2]
divyadehaś ca tejasvī divyagandhas tvarogavān | [HYP, Caturthopadeśaḥ 71.1]
sampūrṇahṛdayaḥ śūnya ārambhe yogavān bhavet | [HYP, Caturthopadeśaḥ 71.2]
dvitīyāyāṃ ghaṭīkṛtya vāyur bhavati madhyagaḥ | [HYP, Caturthopadeśaḥ 72.1]
dṛḍhāsano bhaved yogī jñānī devasamas tadā | [HYP, Caturthopadeśaḥ 72.2]
viṣṇugranthes tato bhedāt paramānandasūcakaḥ | [HYP, Caturthopadeśaḥ 73.1]
atiśūnye vimardaś ca bherīśabdas tadā bhavet | [HYP, Caturthopadeśaḥ 73.2]
tṛtīyāyāṃ tu vijñeyo vihāyo mardaladhvaniḥ | [HYP, Caturthopadeśaḥ 74.1]
mahāśūnyaṃ tadā yāti sarvasiddhisamāśrayam | [HYP, Caturthopadeśaḥ 74.2]
cittānandaṃ tadā jitvā sahajānandasambhavaḥ | [HYP, Caturthopadeśaḥ 75.1]
doṣaduḥkhajarāvyādhikṣudhānidrāvivarjitaḥ | [HYP, Caturthopadeśaḥ 75.2]
rudragranthiṃ yadā bhittvā śarvapīṭhagato'nilaḥ | [HYP, Caturthopadeśaḥ 76.1]
niṣpattau vaiṇavaḥ śabdaḥ kvaṇadvīṇākvaṇo bhavet | [HYP, Caturthopadeśaḥ 76.2]
ekībhūtaṃ tadā cittaṃ rājayogābhidhānakam | [HYP, Caturthopadeśaḥ 77.1]
sṛṣṭisaṃhārakartāsau yogīśvarasamo bhavet | [HYP, Caturthopadeśaḥ 77.2]
astu vā māstu vā muktir atraivākhaṇḍitaṃ sukham | [HYP, Caturthopadeśaḥ 78.1]
layodbhavam idaṃ saukhyaṃ rājayogād avāpyate | [HYP, Caturthopadeśaḥ 78.2]
rājayogam ajānantaḥ kevalaṃ haṭhakarmiṇaḥ | [HYP, Caturthopadeśaḥ 79.1]
etān abhyāsino manye prayāsaphalavarjitān | [HYP, Caturthopadeśaḥ 79.2]
unmanyavāptaye śīghraṃ bhrūdhyānaṃ mama saṃmatam | [HYP, Caturthopadeśaḥ 80.1]
rājayogapadaṃ prāptuṃ sukhopāyo'lpacetasām | [HYP, Caturthopadeśaḥ 80.2]
sadyaḥ pratyayasaṃdhāyī jāyate nādajo layaḥ | [HYP, Caturthopadeśaḥ 80.3]
nādānusaṃdhānasamādhibhājāṃ yogīśvarāṇāṃ hṛdi vardhamānam | [HYP, Caturthopadeśaḥ 81.1]
ānandam ekaṃ vacasām agamyaṃ jānāti taṃ śrīgurunātha ekaḥ | [HYP, Caturthopadeśaḥ 81.2]
karṇau pidhāya hastābhyāṃ yaḥ śṛṇoti dhvaniṃ muniḥ | [HYP, Caturthopadeśaḥ 82.1]
tatra cittaṃ sthirīkuryād yāvat sthirapadaṃ vrajet | [HYP, Caturthopadeśaḥ 82.2]
abhyasyamāno nādo'yaṃ bāhyam āvṛṇute dhvanim | [HYP, Caturthopadeśaḥ 83.1]
pakṣād vikṣepam akhilaṃ jitvā yogī sukhī bhavet | [HYP, Caturthopadeśaḥ 83.2]
śrūyate prathamābhyāse nādo nānāvidho mahān | [HYP, Caturthopadeśaḥ 84.1]
tato'bhyāse vardhamāne śrūyate sūkṣmasūkṣmakaḥ | [HYP, Caturthopadeśaḥ 84.2]
ādau jaladhijīmūtabherījharjharasambhavāḥ | [HYP, Caturthopadeśaḥ 85.1]
madhye mardalaśaṅkhotthā ghaṇṭākāhalajās tathā | [HYP, Caturthopadeśaḥ 85.2]
ante tu kiṅkiṇīvaṃśavīṇābhramaraniḥsvanāḥ | [HYP, Caturthopadeśaḥ 86.1]
iti nānāvidhā nādāḥ śrūyante dehamadhyagāḥ | [HYP, Caturthopadeśaḥ 86.2]
mahati śrūyamāṇe'pi meghabheryādike dhvanau | [HYP, Caturthopadeśaḥ 87.1]
tatra sūkṣmāt sūkṣmataraṃ nādam eva parāmṛśet | [HYP, Caturthopadeśaḥ 87.2]
ghanam utsṛjya vā sūkṣme sūkṣmam utsṛjya vā ghane | [HYP, Caturthopadeśaḥ 88.1]
ramamāṇam api kṣiptaṃ mano nānyatra cālayet | [HYP, Caturthopadeśaḥ 88.2]
yatra kutrāpi vā nāde lagati prathamaṃ manaḥ | [HYP, Caturthopadeśaḥ 89.1]
tatraiva susthirībhūya tena sārdhaṃ vilīyate | [HYP, Caturthopadeśaḥ 89.2]
makarandaṃ piban bhṛṅgī gandhaṃ nāpekṣate yathā | [HYP, Caturthopadeśaḥ 90.1]
nādāsaktaṃ tathā cittaṃ viṣayān nahi kāṅkṣate | [HYP, Caturthopadeśaḥ 90.2]
manomattagajendrasya viṣayodyānacāriṇaḥ | [HYP, Caturthopadeśaḥ 91.1]
samartho'yaṃ niyamane ninādaniśitāṅkuśaḥ | [HYP, Caturthopadeśaḥ 91.2]
baddhaṃ tu nādabandhena manaḥ saṃtyaktacāpalam | [HYP, Caturthopadeśaḥ 92.1]
prayāti sutarāṃ sthairyaṃ chinnapakṣaḥ khago yathā | [HYP, Caturthopadeśaḥ 92.2]
sarvacintāṃ parityajya sāvadhānena cetasā | [HYP, Caturthopadeśaḥ 93.1]
nāda evānusaṃdheyo yogasāmrājyam icchatā | [HYP, Caturthopadeśaḥ 93.2]
nādo'ntaraṅgasāraṅgabandhane vāgurāyate | [HYP, Caturthopadeśaḥ 94.1]
antaraṅgakuraṅgasya vadhe vyādhāyate'pi ca | [HYP, Caturthopadeśaḥ 94.2]
antaraṅgasya yamino vājinaḥ parighāyate | [HYP, Caturthopadeśaḥ 95.1]
nādopāstirato nityam avadhāryā hi yoginā | [HYP, Caturthopadeśaḥ 95.2]
baddhaṃ vimuktacāñcalyaṃ nādagandhakajāraṇāt | [HYP, Caturthopadeśaḥ 96.1]
manaḥpāradam āpnoti nirālambākhyakhe'ṭanam | [HYP, Caturthopadeśaḥ 96.2]
nādaśravaṇataḥ kṣipram antaraṅgabhujaṃgamam | [HYP, Caturthopadeśaḥ 97.1]
vismṛtya sarvam ekāgraḥ kutracin nahi dhāvati | [HYP, Caturthopadeśaḥ 97.2]
kāṣṭhe pravartito vahniḥ kāṣṭhena saha śāmyati | [HYP, Caturthopadeśaḥ 98.1]
nāde pravartitaṃ cittaṃ nādena saha līyate | [HYP, Caturthopadeśaḥ 98.2]
ghaṇṭādinādasaktastabdhāntaḥkaraṇahariṇasya | [HYP, Caturthopadeśaḥ 99.1]
praharaṇam api sukaraṃ syāc charasaṃdhānapravīṇaś cet | [HYP, Caturthopadeśaḥ 99.2]
anāhatasya śabdasya dhvanir ya upalabhyate | [HYP, Caturthopadeśaḥ 100.1]
dhvaner antargataṃ jñeyaṃ jñeyasyāntargataṃ manaḥ | [HYP, Caturthopadeśaḥ 100.2]
manas tatra layaṃ yāti tad viṣṇoḥ paramaṃ padam | [HYP, Caturthopadeśaḥ 100.3]
tāvad ākāśasaṃkalpo yāvac chabdaḥ pravartate | [HYP, Caturthopadeśaḥ 101.1]
niḥśabdaṃ tatparaṃ brahma paramātmeti gīyate | [HYP, Caturthopadeśaḥ 101.2]
yat kiṃcin nādarūpeṇa śrūyate śaktir eva sā | [HYP, Caturthopadeśaḥ 102.1]
yas tattvānto nirākāraḥ sa eva parameśvaraḥ | [HYP, Caturthopadeśaḥ 102.2]
sarve haṭhalayopāyā rājayogasya siddhaye | [HYP, Caturthopadeśaḥ 103.1]
rājayogasamārūḍhaḥ puruṣaḥ kālavañcakaḥ | [HYP, Caturthopadeśaḥ 103.2]
tattvaṃ bījaṃ haṭhaḥ kṣetram audāsīnyaṃ jalaṃ tribhiḥ | [HYP, Caturthopadeśaḥ 104.1]
unmanī kalpalatikā sadya eva pravartate | [HYP, Caturthopadeśaḥ 104.2]
sadā nādānusaṃdhānāt kṣīyante pāpasaṃcayāḥ | [HYP, Caturthopadeśaḥ 105.1]
nirañjane vilīyete niścitaṃ cittamārutau | [HYP, Caturthopadeśaḥ 105.2]
śaṅkhadundubhinādaṃ ca na śṛṇoti kadācana | [HYP, Caturthopadeśaḥ 106.1]
kāṣṭhavaj jāyate deha unmanyāvasthayā dhruvam | [HYP, Caturthopadeśaḥ 106.2]
sarvāvasthāvinirmuktaḥ sarvacintāvivarjitaḥ | [HYP, Caturthopadeśaḥ 107.1]
mṛtavat tiṣṭhate yogī sa mukto nātra saṃśayaḥ | [HYP, Caturthopadeśaḥ 107.2]
khādyate na ca kālena bādhyate na ca karmaṇā | [HYP, Caturthopadeśaḥ 108.1]
sādhyate na sa kenāpi yogī yuktaḥ samādhinā | [HYP, Caturthopadeśaḥ 108.2]
na gandhaṃ na rasaṃ rūpaṃ na ca sparśaṃ na niḥsvanam | [HYP, Caturthopadeśaḥ 109.1]
nātmānaṃ na paraṃ vetti yogī yuktaḥ samādhinā | [HYP, Caturthopadeśaḥ 109.2]
cittaṃ na suptaṃ no jāgrat smṛtivismṛtivarjitam | [HYP, Caturthopadeśaḥ 110.1]
na cāstam eti nodeti yasyāsau mukta eva saḥ | [HYP, Caturthopadeśaḥ 110.2]
na vijānāti śītoṣṇaṃ na duḥkhaṃ na sukhaṃ tathā | [HYP, Caturthopadeśaḥ 111.1]
na mānaṃ nopamānaṃ ca yogī yuktaḥ samādhinā | [HYP, Caturthopadeśaḥ 111.2]
svastho jāgrad avasthāyāṃ suptavad yo 'vatiṣṭhate | [HYP, Caturthopadeśaḥ 112.1]
niḥśvāsocchvāsahīnaś ca niścitaṃ mukta eva saḥ | [HYP, Caturthopadeśaḥ 112.2]
avadhyaḥ sarvaśastrāṇām aśakyaḥ sarvadehinām | [HYP, Caturthopadeśaḥ 113.1]
agrāhyo mantrayantrāṇāṃ yogī yuktaḥ samādhinā | [HYP, Caturthopadeśaḥ 113.2]
yāvan naiva praviśati caran māruto madhyamārge yāvad vidur na bhavati dṛḍhaḥ prāṇavātaprabandhāt | [HYP, Caturthopadeśaḥ 114.1]
yāvad dhyāne sahajasadṛśaṃ jāyate naiva tattvaṃ tāvaj jñānaṃ vadati tad idaṃ dambhamithyāpralāpaḥ | [HYP, Caturthopadeśaḥ 114.2]
