{AVP, 1, 1}
śam naḥ devīḥ abhiṣṭaye āpaḥ bhavantu pītaye | [AVP, 1, 1 632148_1]
śam yoḥ abhi sravantu naḥ | [AVP, 1, 1 632149_1]
āpaḥ pṛṇīta bheṣajam varūtham tanve mama jyok ca sūryam dṛśe | [AVP, 1, 1 632150_1]
apsu me somaḥ abravīt antar viśvāni bheṣajā agnim ca viśva śaṃbhuvam | [AVP, 1, 1 632152_1]
īśānāḥ vāryāṇām kṣayantīḥ carṣaṇīnām apaḥ yācāmi bheṣajam | [AVP, 1, 1 632155_1]
{AVP, 1, 2}
ambayo yanty adhvabhir jāmayo adhvarīyatām | [AVP, 1, 2 1.1]
pṛñcatīr madhunā payaḥ | [AVP, 1, 2 1.2]
amūr yā upa sūrye yābhir vā sūryaḥ saha | [AVP, 1, 2 2.1]
tā no hinvantv adhvaram | [AVP, 1, 2 2.2]
apo devīr upa bruve yatra gāvaḥ pibanti naḥ | [AVP, 1, 2 3.1]
sindhubhyaḥ kartvaṃ haviḥ | [AVP, 1, 2 3.2]
apsv antar amṛtam apsu bheṣajam | [AVP, 1, 2 4.1]
apām uta praśastiṣv aśvā bhavatha vājinaḥ | [AVP, 1, 2 4.2]
{AVP, 1, 3}
vidmā śarasya pitaraṃ parjanyaṃ bhūridhāyasam | [AVP, 1, 3 1.1]
vidmo hy asya mātaraṃ pṛthivīṃ viśvadhāyasam | [AVP, 1, 3 1.2]
jyāke pari ṇo namāśmā bhavatu nas tanūḥ | [AVP, 1, 3 2.1]
vīḍur varīyo 'rātīr apa dveṣāṃsy ā kṛdhi | [AVP, 1, 3 2.2]
vṛkṣaṃ yad gāvaḥ pariṣasvajānā anusphuraṃ śaram arcanty ṛbhum | [AVP, 1, 3 3.1]
śaram asmad yāvaya didyum indra śaṃ no bhavantv apa oṣadhīr imāḥ | [AVP, 1, 3 3.2]
indrasya vajro apa hantu rakṣasa ārād visṛṣṭā iṣavaḥ patantv asmat | [AVP, 1, 3 4.1]
{AVP, 1, 4}
vidma te śara pitaraṃ parjanyaṃ bhūriretasam | [AVP, 1, 4 1.1]
tenā te tanve śaṃ karaṃ pṛthivyāṃ te niṣecanaṃ bahiṣ ṭe astu bāl iti | [AVP, 1, 4 1.2]
indreṇa varuṇena candreṇa sūryeṇa ca | [AVP, 1, 4 2]
yad āntreṣu gavīnyor yad vastāv adhi saṃsrutam | [AVP, 1, 4 3]
pra te bhinadmi mehanaṃ vartraṃ veśantyā iva | [AVP, 1, 4 4.1]
tenā te tanve śaṃ karaṃ pṛthivyāṃ te niṣecanaṃ bahiṣ ṭe astu bāl iti | [AVP, 1, 4 4.2]
yatheṣukā parāpatad avasṛṣṭādhi dhanvanaḥ | [AVP, 1, 4 5.1]
evā te mūtraṃ mucyatāṃ bahir bāl iti sarvakam | [AVP, 1, 4 5.2]
{AVP, 1, 5}
vaṣaṭ te pūṣann asyai suvṛktim aryamā hotā kṛṇotu vedhāḥ | [AVP, 1, 5 1.1]
sisratāṃ nāry ṛtaprajātā vi parvāṇi jihatāṃ sūtavā u | [AVP, 1, 5 1.2]
catasro diśaḥ pradiśaś catasro bhūmyā uta | [AVP, 1, 5 2.1]
devā garbhaṃ sam airayan te vy ūrṇuvantu sūtave | [AVP, 1, 5 2.2]
suṣṭā vy ūrṇotu vi yoniṃ hāpayāmasi | [AVP, 1, 5 3.1]
śrathayā sūṣaṇe tvam ava tvaṃ biṣkale sṛja | [AVP, 1, 5 3.2]
neva snāvasu parvasu na keśeṣu nakheṣu ca | [AVP, 1, 5 4.1]
avaitu pṛśni śevalaṃ śune jarāyv attave | [AVP, 1, 5 4.2]
neva māṃse na pīvasi neva kasmiṃścanāyatam | [AVP, 1, 5 5.1]
ava jarāyu padyatām | [AVP, 1, 5 5.2]
{AVP, 1, 6}
ye triṣaptāḥ pariyanti viśvā rūpāṇi bibhrataḥ | [AVP, 1, 6 1.1]
vācaspatir balā teṣāṃ tanvam adya dadhātu me | [AVP, 1, 6 1.2]
upa na ehi vācaspate devena manasā saha | [AVP, 1, 6 2.1]
asoṣpate ni ramaya mayy eva tanvaṃ mama | [AVP, 1, 6 2.2]
ihaivābhi vi tanūbhe ārtnī iva jyayā | [AVP, 1, 6 3.1]
vācaspatir ni yachatu mayy eva tanvaṃ mama | [AVP, 1, 6 3.2]
upahūto vācaspatir upahūto 'haṃ vācaspatyuḥ | [AVP, 1, 6 4.1]
saṃ śrutena rādhiṣīya mā śrutena vi rādhiṣi | [AVP, 1, 6 4.2]
{AVP, 1, 7}
divyo gandharvo bhuvanasya yas patir ekāyuvo namasā vikṣv īḍyaḥ | [AVP, 1, 7 1.1]
taṃ tvā yaumi brahmaṇā deva divya namas te astu divi te sadhastham | [AVP, 1, 7 1.2]
diva spṛṣṭo yajataḥ sūryatvag avayātā haraso daivyasya | [AVP, 1, 7 2.1]
ekāyuvo namasyaḥ suśevo mṛḍād gandharvo bhuvanasya yas patiḥ | [AVP, 1, 7 2.2]
anavadyābhiḥ sam u jagma ābhir apsarābhir api gandharva āsu | [AVP, 1, 7 3.1]
samudra āsāṃ sadanaṃ ma āhur yataḥ sadya ā ca parā ca yanti | [AVP, 1, 7 3.2]
abhriye didyun nakṣatriye yā viśvāvasuṃ gandharvaṃ sacadhve | [AVP, 1, 7 4.1]
tābhyo vo devīr nama it kṛṇomi | [AVP, 1, 7 4.2]
yāḥ klandās tamiṣīcayo akṣakāmā manomuhaḥ | [AVP, 1, 7 5.1]
tābhyo gandharvapatnībhyo apsarābhyo 'karaṃ namaḥ | [AVP, 1, 7 5.2]
{AVP, 1, 8}
amuṣmād adhi parvatād avatkam asi bheṣajam | [AVP, 1, 8 1.1]
bheṣajaṃ subheṣajaṃ yat te kṛṇomi bheṣajam | [AVP, 1, 8 1.2]
ād aṅgā kuvid aṅgā śataṃ yad bheṣajāni te sahasraṃ vā gha yāni te | [AVP, 1, 8 2.1]
teṣām asi tvam uttamam anāsrāvam arogaṇam | [AVP, 1, 8 2.2]
arusyānam idaṃ mahat pṛthivyā adhy udbhṛtam | [AVP, 1, 8 3.1]
tad āsrāvasya bheṣajaṃ tad u rogam anīnaśat | [AVP, 1, 8 3.2]
upajīkā ud bharanti samudrād adhi bheṣajam | [AVP, 1, 8 4.1]
arusyānam asy ātharvaṇaṃ rogasthānam asy ātharvaṇam | [AVP, 1, 8 4.2]
{AVP, 1, 9}
ayaṃ devānām asuro vi rājati vaśā hi satyā varuṇasya rājñaḥ | [AVP, 1, 9 1.1]
tatas pari brahmaṇā śāśadāna ugrasya manyor ud imaṃ nayāmi | [AVP, 1, 9 1.2]
namas te rājan varuṇāstu manyave viśvaṃ hi deva nicikeṣi drugdham | [AVP, 1, 9 2.1]
śataṃ sahasraṃ pra suvāmy anyān ayaṃ no jīvañ śarado vy āpet | [AVP, 1, 9 2.2]
yad uvakthānṛtaṃ jihvayā vṛjinaṃ bahu | [AVP, 1, 9 3.1]
rājñas tvā satyadharmaṇo muñcāmi varuṇād aham | [AVP, 1, 9 3.2]
amuñcaṃ tvā vaiśvānarād arṇavān mahatas pari | [AVP, 1, 9 4.1]
sajātān ugra ā vada brahma cāpa cikīhi naḥ | [AVP, 1, 9 4.2]
{AVP, 1, 10}
sīsāyānv āha varuṇaḥ sīsāyāgnir upāvati | [AVP, 1, 10 1.1]
sīsaṃ ma indraḥ prāyachad amīvāyās tu cātanam | [AVP, 1, 10 1.2]
idaṃ viṣkandhaṃ sahata idaṃ bādhate atriṇaḥ | [AVP, 1, 10 2.1]
anena viśvā sāsahai yā jātāni piśācyāḥ | [AVP, 1, 10 2.2]
ye 'māvāsyāṃ rātrim udasthur bhrājam atriṇaḥ | [AVP, 1, 10 3.1]
agnis turīyo yātuhā sa u naḥ pātu tebhyaḥ | [AVP, 1, 10 3.2]
yadi haṁsy aśvaṃ yadi gāṃ yadi pūruṣam | [AVP, 1, 10 4.1]
sīsena vidhyāmas tvā yathā no 'so avīrahā | [AVP, 1, 10 4.2]
{AVP, 1, 11}
abhīvartena maṇinā yenendro abhivāvṛte | [AVP, 1, 11 1.1]
tenemaṃ brahmaṇaspate abhi rāṣṭrāya vartaya | [AVP, 1, 11 1.2]
abhivṛtya sapatnān abhi yā no arātayaḥ | [AVP, 1, 11 2.1]
abhi pṛtanyantaṃ tiṣṭhābhi yo no durasyati | [AVP, 1, 11 2.2]
abhi tvā devaḥ savitābhi somo avīvṛtat | [AVP, 1, 11 3.1]
abhi tvā viśvā bhūtāny abhīvarto yathāsasi | [AVP, 1, 11 3.2]
ud asau sūryo agād uditaṃ māmakaṃ vacaḥ | [AVP, 1, 11 4.1]
yathāhaṃ śatruhāsāny asapatnaḥ sapatnahā | [AVP, 1, 11 4.2]
sapatnakṣayaṇo vṛṣābhirāṣṭro viṣāsahiḥ | [AVP, 1, 11 5.1]
yathāham eṣāṃ vīrāṇāṃ virājāni janasya ca | [AVP, 1, 11 5.2]
{AVP, 1, 12}
tubhyam eva jariman vardhatām ayaṃ mainam anye mṛtyavo hiṁsiṣus tvat | [AVP, 1, 12 1.1]
māteva putraṃ pramanā upasthe mitra enaṃ mitryāt pātv aṁhasaḥ | [AVP, 1, 12 1.2]
mitraś ca tvā varuṇaś ca riśādau jarāmṛtyuṃ kṛṇutāṃ saṃvidānau | [AVP, 1, 12 2.1]
tad agnir hotā vayunāni vidvān viśvāni devo janimā vivakti | [AVP, 1, 12 2.2]
dyauṣ ṭe pitā pṛthivī mātā jarāṃ mṛtyuṃ kṛṇutāṃ dīrgham āyuḥ | [AVP, 1, 12 3.1]
yathā jīvā adityā upasthe prāṇāpānābhyāṃ gupitaḥ śataṃ himāḥ | [AVP, 1, 12 3.2]
tvam īśiṣe paśūnāṃ pārthivānāṃ ye jātā uta ye janitvāḥ | [AVP, 1, 12 4.1]
memaṃ prāṇo hāsīn mo apāno mainaṃ mitrā vadhiṣur mo amitrāḥ | [AVP, 1, 12 4.2]
{AVP, 1, 13}
indreṇa datto varuṇena śiṣṭo marudbhir ugraḥ prayato na āgan | [AVP, 1, 13 1.1]
etaṃ vāṃ dyāvāpṛthivī pari dadāmi sa mā tṛṣat sa mā kṣudhat | [AVP, 1, 13 1.2]
ūrjam asmā ūrjasvatī dhattaṃ payo 'smai payasvatī dhattam | [AVP, 1, 13 2.1]
ūrjam asmai dyāvāpṛthivī adhātāṃ viśve devā maruta ūrjam āpaḥ | [AVP, 1, 13 2.2]
śivā asya hṛdayaṃ tarpayantv anamīvo modamānaś careha | [AVP, 1, 13 3.1]
savāsinau pibatāṃ mantham etam aśvino rūpaṃ paridhāya māyām | [AVP, 1, 13 3.2]
tasya pātāraṃ sacatāṃ purīṣam ūrjā svadhā sacatām etam eṣā | [AVP, 1, 13 4.1]
indra etāṃ sasṛje viddho agra ūrjāṃ svadhām ajarāṃ sā ta eṣā | [AVP, 1, 13 4.2]
tayā tvaṃ jīva śaradaḥ suvarcā mā ta ā susrod bhiṣajas te akran | [AVP, 1, 13 4.3]
{AVP, 1, 14}
viśve devāso abhi rakṣatemam utādityā jāgṛta yūyam asmin | [AVP, 1, 14 1.1]
memaṃ samāna uta vānyanābhir memaṃ prāpat pauruṣeyo vadho yaḥ | [AVP, 1, 14 1.2]
ye vo devāḥ pitaro ye ca putrāḥ sacetaso me śṛṇutedam uktam | [AVP, 1, 14 2.1]
sarvebhyo vaḥ pari dadāmy etaṃ ta enaṃ svasti jarase nayātha | [AVP, 1, 14 2.2]
ye devā divi ṣṭha ye pṛthivyāṃ ye antarikṣa oṣadhīṣv apsu | [AVP, 1, 14 3.1]
te kṛṇuta jarasam āyur asmai śatam anyān pari vṛṇakta mṛtyūn | [AVP, 1, 14 3.2]
yeṣāṃ prayājā uta vānuyājā hutabhāgā ahutādaś ca devāḥ | [AVP, 1, 14 4.1]
yeṣāṃ vaḥ pañca pradiśo vibhaktās tān vo asmai sattrasadaḥ kṛṇomi | [AVP, 1, 14 4.2]
{AVP, 1, 15}
ahaṃ te bhagam ā dade 'dhi śīrṣṇa iva srajam | [AVP, 1, 15 1.1]
mahāmūla iva parvato jyok pitṛṣv āsāsai | [AVP, 1, 15 1.2]
iyaṃ te rājan kanyā vadhūr ni dhūyate yama | [AVP, 1, 15 2.1]
sā mātur badhyatāṃ gṛhe atho bhrātur atho pituḥ | [AVP, 1, 15 2.2]
iyaṃ te ketapā rājann imāṃ te pari dadmasi | [AVP, 1, 15 3.1]
jyok pitṛṣv āsātā ā śīrṣṇaḥ samopyāt | [AVP, 1, 15 3.2]
asitasya brahmaṇā kaśyapasya gayasya ca | [AVP, 1, 15 4.1]
antaḥkośam iva jāmayo api nahyāmi te bhagam | [AVP, 1, 15 4.2]
{AVP, 1, 16}
naktaṃjātāsy oṣadhe rāme kṛṣṇe asikni ca | [AVP, 1, 16 1.1]
idaṃ rajani rajaya kilāsaṃ palitaṃ ca yat | [AVP, 1, 16 1.2]
kilāsaṃ ca palitaṃ ca nir ito nāśayā pṛṣat | [AVP, 1, 16 2.1]
ā tvā svo aśnutāṃ varṇaḥ parā śvetāni pātaya | [AVP, 1, 16 2.2]
asitaṃ te pralayanam āsthānam asitaṃ tava | [AVP, 1, 16 3.1]
asikny asy oṣadhe nir ito nāśayā pṛṣat | [AVP, 1, 16 3.2]
asthijasya kilāsasya tanūjasya ca yat tvaci | [AVP, 1, 16 4.1]
dūṣyā kṛtasya brahmaṇā lakṣma śvetam anīnaśam | [AVP, 1, 16 4.2]
{AVP, 1, 17}
jarāyujaḥ prathama usriyo vṛṣā vātābhrajā stanayann eti vṛṣṭyā | [AVP, 1, 17 1.1]
sa no mṛḍāti tanva ṛjugo rujan ya ekam ojas tredhā vicakrame | [AVP, 1, 17 1.2]
aṅge aṅge śociṣā śiśriyāṇo yo agrabhīt parur asya grabhītā | [AVP, 1, 17 2.1]
aṅkān samaṅkān haviṣā yajāmi hṛdi śrito manasā yo jajāna | [AVP, 1, 17 2.2]
muñcāmi śīrṣaktyā uta kāsa enaṃ parus parur āviveśa yo asya | [AVP, 1, 17 3.1]
yo abhrajā vātajā yaś ca śuṣmo vanaspatīn sacatāṃ parvatāṁś ca | [AVP, 1, 17 3.2]
śaṃ te parasmai gātrāya śam astv avarāya te | [AVP, 1, 17 4.1]
śaṃ te pṛṣṭibhyo majjabhyaḥ śam astu tanve tava | [AVP, 1, 17 4.2]
{AVP, 1, 18}
ā yātu mitra ṛtubhiḥ kalpamānaḥ saṃveśayan pṛthivīm usriyābhiḥ | [AVP, 1, 18 1.1]
tad asmabhyaṃ varuṇo vāyur agnir bṛhad rāṣṭraṃ saṃveśyaṃ dadhātu | [AVP, 1, 18 1.2]
dhātā mitro varuṇo devo agnir indras tvaṣṭā prati gṛhṇantu me vacaḥ | [AVP, 1, 18 2.1]
huve devīm aditiṃ śūraputrāṃ sajātānāṃ madhyameṣṭhāḥ syām aham | [AVP, 1, 18 2.2]
huve somaṃ savitāraṃ namobhir viśvān devāṁ ahamuttaratve | [AVP, 1, 18 3.1]
ayam agnir dīdāyad āhnam eva sajātair iddho apratibruvadbhiḥ | [AVP, 1, 18 3.2]
ihed asātha na puro gamātheryo gopāḥ puṣṭapatir va ājat | [AVP, 1, 18 4.1]
asmai vaḥ kāmāyopa kāminīr viśve vo devā upa saṃ dyān iha | [AVP, 1, 18 4.2]
{AVP, 1, 19}
asmin vasu vasavo dhārayantv indras tvaṣṭā varuṇo mitro agniḥ | [AVP, 1, 19 1.1]
imam ādityā uta viśve ca devā uttame devā jyotiṣi dhārayantu | [AVP, 1, 19 1.2]
asmai devāḥ pradiśā jyotir astu sūryo agnir uta vā hiraṇyam | [AVP, 1, 19 2.1]
uttareṇa brahmaṇā vi bhāhi kṛṇvāno anyān adharān sapatnān | [AVP, 1, 19 2.2]
yenendrāya samabharan payāṁsy uttareṇa brahmaṇā jātavedaḥ | [AVP, 1, 19 3.1]
tena tvam agna iha vardhayemaṃ rāyaspoṣaṃ śraiṣṭhyam ā dhehy asmai | [AVP, 1, 19 3.2]
aiṣāṃ yajñam uta varco bhare 'haṃ rāyaspoṣam uta vittāny agne | [AVP, 1, 19 4.1]
sapatnā asmad adhare bhavantūttame devā jyotiṣi dhattanemam | [AVP, 1, 19 4.2]
{AVP, 1, 20}
mā no vidan vivyādhino mo abhivyādhino vidan | [AVP, 1, 20 1.1]
ārāccharavyā asmad viṣūcīr indra pātaya | [AVP, 1, 20 1.2]
viṣvañco asmaccharavaḥ patantu ye astā ye cāsyāḥ | [AVP, 1, 20 2.1]
devā manuṣyā ṛṣayo 'mitrān no vi vidhyatu | [AVP, 1, 20 2.2]
yaḥ samāno yo 'samāno 'mitro no jighāṁsati | [AVP, 1, 20 3.1]
rudraḥ śaravyayā tān amitrān no vi vidhyatu | [AVP, 1, 20 3.2]
sabandhuś cāsabandhuś ca yo na indrābhidāsati | [AVP, 1, 20 4.1]
devās taṃ sarve dhūrvantu brahma varma mamāntaram | [AVP, 1, 20 4.2]
{AVP, 1, 21}
nāśaṃ naśan svayaṃ srasann asatībhyo asattarāḥ | [AVP, 1, 21 1.1]
sehor arasatarā lavaṇād vikledīyasīḥ | [AVP, 1, 21 1.2]
apacitaḥ pra patata suparṇo vasater iva | [AVP, 1, 21 2.1]
sūryaḥ kṛṇotu bheṣajaṃ candramā vo 'pochatu | [AVP, 1, 21 2.2]
eny ekā śyeny ekā kṛṣṇaikā rohiṇī dve | [AVP, 1, 21 3.1]
sarvāsām agrabhaṃ nāmāvīraghnīr apetana | [AVP, 1, 21 3.2]
asūtikā rāmāyaṇy apacit pra patiṣyati | [AVP, 1, 21 4.1]
glaur itaḥ pra patiṣyati sa galanto naśiṣyati | [AVP, 1, 21 4.2]
apeto apacitvarīr indraḥ pūṣā ca cikyatuḥ | [AVP, 1, 21 5.1]
apehy asya grīvābhyo apa padbhyāṃ vijāmataḥ | [AVP, 1, 21 5.2]
{AVP, 1, 22}
āśānām āśāpālebhyaś caturbhyo amṛtebhyaḥ | [AVP, 1, 22 1.1]
idaṃ bhūtasyādhyakṣebhyo vidhema haviṣā vayam | [AVP, 1, 22 1.2]
ya āśānām āśāpālāś catvāra sthana devāḥ | [AVP, 1, 22 2.1]
te no nirṛtyāḥ pāśebhyo muñcatāṁhaso 'ṁhasaḥ | [AVP, 1, 22 2.2]
aśloṇas te haviṣā vidheyam asrāmas te ghṛtenā juhomi | [AVP, 1, 22 3.1]
ya āśānām āśāpālas turīyo devaḥ sa naḥ subhūtam eha vakṣat | [AVP, 1, 22 3.2]
svasti mātra uta pitre no astu svasti gobhya uta pūruṣebhyaḥ | [AVP, 1, 22 4.1]
viśvaṃ subhūtaṃ suvidatram astu no jyog eva dṛśema sūryam | [AVP, 1, 22 4.2]
{AVP, 1, 23}
idaṃ janāso vidathaṃ mahad brahma vadiṣyati | [AVP, 1, 23 1.1]
na tat pṛthivyāṃ no divi yataḥ prāṇanti vīrudhaḥ | [AVP, 1, 23 1.2]
antarikṣe samahāsāṃ sthānaṃ śrāntasadām iva | [AVP, 1, 23 2.1]
āsthānam asya bhūtasya viduṣ ṭad vedhaso janāḥ | [AVP, 1, 23 2.2]
yad rodasī rejamāne bhūmiś ca niratakṣatām | [AVP, 1, 23 3.1]
ārdraṃ tad adya sarvadā bhidurasyeva vartasī | [AVP, 1, 23 3.2]
viśvam anyābhi vavāra viśvam anyasyām adhi śritam | [AVP, 1, 23 4.1]
dive ca viśvavedase pṛthivyai cākaraṃ namaḥ | [AVP, 1, 23 4.2]
{AVP, 1, 24}
saṃ saṃ sravantu sindhavaḥ saṃ vātā divyā uta | [AVP, 1, 24 1.1]
tebhir me sarvaiḥ saṃsrāvair dhanaṃ saṃ srāvayāmasi | [AVP, 1, 24 1.2]
ye saṃsrāvāḥ saṃsravanti kṣīrasya codakasya ca | [AVP, 1, 24 2.1]
tebhir me sarvaiḥ saṃsrāvair dhanaṃ saṃ srāvayāmasi | [AVP, 1, 24 2.2]
ye nadībhyaḥ saṃsravanty utsāsaḥ sadam akṣitāḥ | [AVP, 1, 24 3.1]
tebhir me sarvaiḥ saṃsrāvair dhanaṃ saṃ srāvayāmasi | [AVP, 1, 24 3.2]
idaṃ havyā upetanedaṃ saṃsrāvaṇā uta | [AVP, 1, 24 4.1]
ihaitu sarvo yaḥ paśur asya vardhayatā rayim | [AVP, 1, 24 4.2]
{AVP, 1, 25}
hiraṇyavarṇāḥ śucayaḥ pāvakā yāsu jātaḥ kaśyapo yāsv indraḥ | [AVP, 1, 25 1.1]
yā agniṃ garbhaṃ dadhire suvarṇās tā na āpaḥ śaṃ syonā bhavantu | [AVP, 1, 25 1.2]
yāsāṃ rājā varuṇo yāti madhye satyānṛte avapaśyañ janānām | [AVP, 1, 25 2.1]
yā agniṃ garbhaṃ dadhire suvarṇās tā na āpaḥ śaṃ syonā bhavantu | [AVP, 1, 25 2.2]
yāsāṃ devā divi kṛṇvanti bhakṣaṃ yā antarikṣe bahudhā bhavanti | [AVP, 1, 25 3.1]
yā agniṃ garbhaṃ dadhire suvarṇās tā na āpaḥ śaṃ syonā bhavantu | [AVP, 1, 25 3.2]
śivena mā cakṣuṣā paśyatāpaḥ śivayā tanvopa spṛśata tvacaṃ me | [AVP, 1, 25 4.1]
ghṛtaścutaḥ śucayo yāḥ pāvakās tā na āpaḥ śaṃ syonā bhavantu | [AVP, 1, 25 4.2]
{AVP, 1, 26}
suparṇo jātaḥ prathamas tasya tvaṃ pittam āsitha | [AVP, 1, 26 1.1]
tad āsurī yudhā jitā rūpaṃ cakre vanaspatīn | [AVP, 1, 26 1.2]
āsurī cakre prathamedaṃ kilāsabheṣajam idaṃ kilāsanāśanam | [AVP, 1, 26 2.1]
anīnaśat kilāsaṃ sarūpām akarat tvacam | [AVP, 1, 26 2.2]
sarūpā nāma te mātā sarūpo nāma te pitā | [AVP, 1, 26 3.1]
sarūpakṛt tvam oṣadhe sā sarūpam idaṃ kṛdhi | [AVP, 1, 26 3.2]
yat tanūjaṃ yad agnijaṃ citraṃ kilāsa jajñiṣe | [AVP, 1, 26 4.1]
tad astu sutvak tanvo yatas tvāpanayāmasi | [AVP, 1, 26 4.2]
śyāmā sarūpaṃkaraṇī pṛthivyā adhy udbhṛtā | [AVP, 1, 26 5.1]
idam ū ṣu pra sādhaya punā rūpāṇi kalpaya | [AVP, 1, 26 5.2]
{AVP, 1, 27}
abhayaṃ somaḥ savitā kṛṇotv abhayaṃ dyāvāpṛthivī ubhe | [AVP, 1, 27 1.1]
abhayaṃ svar antarikṣaṃ no astu saptarṣīṇāṃ haviṣābhayaṃ no astu | [AVP, 1, 27 1.2]
abhayaṃ dyāvāpṛthivī ihāstu no agnināmitrān praty oṣata pratīcaḥ | [AVP, 1, 27 2.1]
mā jñātāraṃ mā pratiṣṭhāṃ vidanta mitho vighnānā upa yantu mṛtyum | [AVP, 1, 27 2.2]
pañca devā abhayasyeśata indras tvaṣṭā varuṇo mitro agniḥ | [AVP, 1, 27 3.1]
māyaṃ grāmo duritam ena ārad anyatra rājñām abhi yātu manyuḥ | [AVP, 1, 27 3.2]
asmai grāmāya pradiśaś catasra ūrjaṃ subhūtaṃ savitā dadhātu | [AVP, 1, 27 4.1]
aśatrum indro abhayaṃ kṛṇotu madhye ca viśāṃ sukṛte syāma | [AVP, 1, 27 4.2]
{AVP, 1, 28}
anu sūryam ud ayatāṃ hṛddyoto harimā ca te | [AVP, 1, 28 1.1]
yo rohitasya gor varṇas tena tvā pari dadhmasi | [AVP, 1, 28 1.2]
pari tvā rohitair varṇair dīrghāyutvāya dadhmasi | [AVP, 1, 28 2.1]
yathā tvam arapā aso atho aharito bhava | [AVP, 1, 28 2.2]
yā rohiṇīr devatyā gāvo yā rohiṇīr uta | [AVP, 1, 28 3.1]
rūpaṃ rūpaṃ vayo vayas tena tvā pari dadhmasi | [AVP, 1, 28 3.2]
śukeṣu te harimāṇaṃ prapaṇākāsu dadhmasi | [AVP, 1, 28 4.1]
atho hāridraveṣu te harimāṇaṃ ni dadhmasi | [AVP, 1, 28 4.2]
{AVP, 1, 29}
yāḥ purastāt ācaranti nīcais sūryāt adhas divaḥ etam apsarasām vrātam brahmaṇā achā ā vadāmasi | [AVP, 1, 29 632383_1]
yāḥ adharāt ācaranti jihmā mukhā karikratīḥ āhatāḥ apa tāḥ itas | [AVP, 1, 29 632385_1]
naśyantu atas śvanvatīḥ | [AVP, 1, 29 632385_2]
yāḥ kulyāḥ yāḥ vanyāḥ yāḥ u ca unmādayiṣṇavaḥ sarvāḥ tāḥ mṛśmaśā akaram dṛṣadā khalvān iva | [AVP, 1, 29 632387_1]
cetantīm aśmalām palām tāsām vaḥ namaḥ arciṣe | [AVP, 1, 29 632388_1]
ārāt yakṣmam ni dhatta asmāt naḥ adhi pūruṣāt | [AVP, 1, 29 632389_1]
{AVP, 1, 30}
kāmaḥ tat agre sam avartata manasaḥ retaḥ prathamam yat āsīt | [AVP, 1, 30 632390_1]
sa kāma kāmena bṛhatā sayoniḥ rāyaspoṣam yajamānāya dhehi | [AVP, 1, 30 632391_1]
tvam kāma sahasā asi pratiṣṭhitaḥ vibhuḥ vibhāvā su sakhā sakhīyate | [AVP, 1, 30 632392_1]
tvam ugraḥ pṛtanāsu sāsahiḥ | [AVP, 1, 30 632393_1]
sahaḥ ojaḥ yajamānāya dhehi | [AVP, 1, 30 632393_2]
dūrāt cakamānāya pravipāṇāya akṣaye ā asmai aśṛṇvan āśāḥ | [AVP, 1, 30 632395_1]
kāmena ajanayan svar | [AVP, 1, 30 632395_2]
kāmena mā kāmaḥ āgan hṛdayāt hṛdayam pari | [AVP, 1, 30 632396_1]
yat amīṣām adaḥ manaḥ tat aitu upa mām iha | [AVP, 1, 30 632397_1]
yat kāma kāmayamānāḥ idam kṛṇmasi te haviḥ tat naḥ sarvam sam ṛdhyatām | [AVP, 1, 30 632399_1]
atha etasya haviṣaḥ vīhi svāhā | [AVP, 1, 30 632399_2]
kaḥ idam kasmai adāt | [AVP, 1, 30 632400_1]
kāmaḥ kāmāya adāt | [AVP, 1, 30 632400_2]
kāmaḥ dātā | [AVP, 1, 30 632401_1]
kāmaḥ pratigrahītā | [AVP, 1, 30 632401_2]
kāmaḥ samudram ā viveśa | [AVP, 1, 30 632401_3]
kāmena tvā prati gṛhṇāmi | [AVP, 1, 30 632402_1]
kāma etat te | [AVP, 1, 30 632402_2]
{AVP, 1, 31}
imaṃ me kuṣṭha pūruṣaṃ tam ā vaha taṃ niṣ kṛdhi | [AVP, 1, 31 1.1]
tam u me agadaṃ kṛdhi | [AVP, 1, 31 1.2]
udaṅ jāto himavataḥ sa prācyāṃ nīyase janam | [AVP, 1, 31 2.1]
tatra kuṣṭhasya nāmāny uttamāni vi bhejire | [AVP, 1, 31 2.2]
uttamo nāmāsy uttamo nāma te pitā | [AVP, 1, 31 3.1]
yataḥ kuṣṭha prajāyase tata ehy ariṣṭatātaye | [AVP, 1, 31 3.2]
śīrṣahatyām upahatyām akṣyos tanvo rapaḥ | [AVP, 1, 31 4.1]
kuṣṭho no viśvatas pātu daivaṃ samaha vṛṣṇyam | [AVP, 1, 31 4.2]
{AVP, 1, 32}
yad agnir āpo adahat praviśya yatrākṛṇvan dharmadhṛto namāṃsi | [AVP, 1, 32 1.1]
tatra ta āhuḥ paramaṃ janitraṃ sa naḥ saṃvidvān pari vṛṅdhi takman | [AVP, 1, 32 1.2]
yadi śoko yady abhiśoko rudrasya prāṇo yadi vāruṇo 'si | [AVP, 1, 32 2.1]
huḍur nāmāsi haritasya deva sa naḥ saṃvidvān pari vṛṅdhi takman | [AVP, 1, 32 2.2]
yady arcir yadi vāsi dhūmaḥ śakalyeṣu yadi vā te janitram | [AVP, 1, 32 3.1]
huḍur nāmāsi haritasya deva sa naḥ saṃvidvān pari vṛṅdhi takman | [AVP, 1, 32 3.2]
namaḥ śītāya takmane namo rūrāya kṛṇmo vayaṃ te | [AVP, 1, 32 4.1]
yo anyedyur ubhayadyuś caranti tṛtīyakāya namo astu takmane | [AVP, 1, 32 4.2]
tṛtīyakaṃ vitṛtīyaṃ sadandim uta hāyanam | [AVP, 1, 32 5.1]
takmānaṃ viśvaśāradaṃ graiṣmaṃ nāśaya vārṣikam | [AVP, 1, 32 5.2]
{AVP, 1, 33}
āpo adyānv acāriṣaṃ rasena sam asṛkṣmahi | [AVP, 1, 33 1.1]
payasvān agna āgamaṃ taṃ mā saṃ sṛja varcasā | [AVP, 1, 33 1.2]
saṃ māgne varcasā sṛja prajayā ca bahuṃ kṛdhi | [AVP, 1, 33 2.1]
vidyur me asya devā indro vidyāt saharṣibhiḥ | [AVP, 1, 33 2.2]
idam āpaḥ pra vahatāvadyaṃ ca malaṃ ca yat | [AVP, 1, 33 3.1]
yac ca dudrohānṛtaṃ yac ca śepe abhīruṇam | [AVP, 1, 33 3.2]
śivena mā cakṣuṣā paśyatāpaḥ śivayā tanvopa spṛśata tvacaṃ me | [AVP, 1, 33 4.1]
śivān agnīn apsuṣado havāmahe mayi kṣatraṃ varca ā dhatta devīḥ | [AVP, 1, 33 4.2]
yad āpo naktaṃ mithunaṃ cacāra yad vā dudroha duritaṃ purāṇam | [AVP, 1, 33 5.1]
hiraṇyavarṇās tata ut punantu mā pra mā muñcantu varuṇasya pāśāt | [AVP, 1, 33 5.2]
{AVP, 1, 34}
agnir janavin mahyaṃ jāyām imām adāt | [AVP, 1, 34 1]
somo vasuvin mahyaṃ jāyām imām adāt | [AVP, 1, 34 2]
pūṣā jñātivin mahyaṃ jāyām imām adāt | [AVP, 1, 34 3]
indraḥ sahīyān mahyaṃ jāyām imām adāt | [AVP, 1, 34 4]
{AVP, 1, 35}
agnaye janavide svāhā | [AVP, 1, 35 1]
somāya vasuvide svāhā | [AVP, 1, 35 2]
pūṣṇe jñātivide svāhā | [AVP, 1, 35 3]
indrāya sahīyase svāhā | [AVP, 1, 35 4]
{AVP, 1, 36}
yāḥ purastād ācaranti yā vā paścāt sadānvāḥ | [AVP, 1, 36 1.1]
aśmānam ṛchantīr yantu yo 'yaṃ svādāv anādyaḥ | [AVP, 1, 36 1.2]
yā adharād ācaranty uttarād vā sadānvāḥ | [AVP, 1, 36 2]
yāḥ paścād ācaranti purastād vā sadānvāḥ | [AVP, 1, 36 3]
yā uttarād ācaranty adharād vā sadānvāḥ | [AVP, 1, 36 4.1]
aśmānam ṛchantīr yantu yo 'yaṃ svādāv anādyaḥ | [AVP, 1, 36 4.2]
{AVP, 1, 37}
ubhayīr aham āyatāḥ parācīr akaraṃ tvat | [AVP, 1, 37 1.1]
devebhir anyā astā bahvīr anyā atho divam | [AVP, 1, 37 1.2]
namas te rudrāsyate namaḥ pratihitābhyaḥ | [AVP, 1, 37 2.1]
namo visṛjyamānābhyo namo nipatitābhyaḥ | [AVP, 1, 37 2.2]
hiraṇyayīr ma ulbaṇyaḥ ṣaṭ sahasrāṇi ṣaṭ śatā | [AVP, 1, 37 3.1]
tābhiḥ pari śrayāmahe tā no rakṣantu sarvataḥ | [AVP, 1, 37 3.2]
bahv idam anyad viṣṭitaṃ tasya kāmaṃ vi vidhyata | [AVP, 1, 37 3.3]
ayasmayaṃ me vimitaṃ yuṣmad bhiyā mahat kṛtaṃ | [AVP, 1, 37 4.1]
namasā namasyenyam | [AVP, 1, 37 4.2]
tenā pari śrayāmahe tan no rakṣatu sarvataḥ | [AVP, 1, 37 4.3]
ayasmayaṃ varma kṛṇve dvāraṃ kṛṇve ayasmayam | [AVP, 1, 37 5.1]
khīlān ayasmayān kṛṇve te no rakṣantu sarvataḥ | [AVP, 1, 37 5.2]
bahv idam anyad viṣṭitaṃ tasya kāmaṃ vi vidhyata | [AVP, 1, 37 5.3]
{AVP, 1, 38}
imā yās tisraḥ pṛthivīs tāsāṃ ha bhūmir uttamā | [AVP, 1, 38 1.1]
tāsām adhi tvaco ahaṃ sam u jagrabha bheṣajam | [AVP, 1, 38 1.2]
śreṣṭham asi vairudhānāṃ vasiṣṭhaṃ bheṣajānām | [AVP, 1, 38 2.1]
yajño bhaga iva yāmeṣu deveṣu varuṇo yathā | [AVP, 1, 38 2.2]
revatīr anādhṛṣṭāḥ siṣāsantīḥ siṣāsatha | [AVP, 1, 38 3.1]
etā stha keśavardhanīr atho stha keśadṛṃhaṇīḥ | [AVP, 1, 38 3.2]
dṛṃha mūlam āgraṃ yacha vi madhyaṃ yamayauṣadhe | [AVP, 1, 38 4.1]
keśavardhanam asy ātharvaṇaṃ keśadṛṃhaṇam asy ātharvaṇam | [AVP, 1, 38 4.2]
{AVP, 1, 39}
agne gobhir na ā gahīndo rayyā sacasva naḥ | [AVP, 1, 39 1.1]
indro dhartā gṛheṣu naḥ | [AVP, 1, 39 1.2]
savitā yaḥ sahasriyaḥ sa no gṛheṣu raṇyatu | [AVP, 1, 39 2.1]
ā puṣṭam etv ā vasu | [AVP, 1, 39 2.2]
tvaṣṭā yo vṛṣabho yuvā sa no gṛheṣu rāraṇat | [AVP, 1, 39 3.1]
sahasreṇa śatena ca | [AVP, 1, 39 3.2]
dhātā dadhātu no rayim īśāno jagatas patiḥ | [AVP, 1, 39 4.1]
sa naḥ pūrṇena yachatu | [AVP, 1, 39 4.2]
{AVP, 1, 40}
mamobhā mitrāvaruṇā mamobhendrābṛhaspatī | [AVP, 1, 40 1.1]
mama tvaṣṭā ca pūṣā ca mamaiva savitā vaśe | [AVP, 1, 40 1.2]
mama viṣṇuś ca somaś ca mamaiva maruto bhuvan | [AVP, 1, 40 2.1]
sarasvāṃś ca bhagaś ca viśve devā vaśe mama | [AVP, 1, 40 2.2]
mamobhe dyāvāpṛthivī antarikṣaṃ svar mama | [AVP, 1, 40 3.1]
mamemāḥ sarvā oṣadhīr āpaḥ sarvā vaśe mama | [AVP, 1, 40 3.2]
mama gāvo mamāśvā mamājāś cāvayaś ca mamaiva puruṣā bhuvan | [AVP, 1, 40 4.1]
mamedaṃ sarvam ātmanvad ejat prāṇad vaśe mama | [AVP, 1, 40 4.2]
{AVP, 1, 41}
agne 'bhyāvartinn abhi na ā vavṛtsva | [AVP, 1, 41 1.1]
āyuṣā varcasā sanyā medhayā prajayā dhanena | [AVP, 1, 41 1.2]
agne jātavedaḥ śataṃ te santv āvṛtaḥ sahasraṃ ta upāvṛtaḥ | [AVP, 1, 41 2.1]
adhā puṣṭasyeśānaḥ punar no rayim ā kṛdhi | [AVP, 1, 41 2.2]
saha rayyā ni vartasvāgne pinvasva dhārayā | [AVP, 1, 41 3.1]
viśvapsnyā viśvatas pari | [AVP, 1, 41 3.2]
punar ūrjā vavṛtsva punar agna iṣāyuṣā | [AVP, 1, 41 4.1]
punar naḥ pāhy aṃhasaḥ | [AVP, 1, 41 4.2]
{AVP, 1, 42}
yāḥ senā abhītvarīr āvyādhinīr ugaṇā uta | [AVP, 1, 42 1.1]
ya steno yaś ca taskaras tāṃs te agne 'pi dadhāmy āsani | [AVP, 1, 42 1.2]
jambhair malimlūn agne daṃṣṭrābhyāṃ taskarān uta | [AVP, 1, 42 2.1]
hanūbhyāṃ stenān maghavan tāṃs tvaṃ khāda sukhāditān | [AVP, 1, 42 2.2]
ye grāmeṣu malimlava stenāsas taskarā vane | [AVP, 1, 42 3.1]
ye kakṣeṣv aghāyavas tāṃs te agne 'pi dadhāmy āsani | [AVP, 1, 42 3.2]
yo asmabhyam arātīyād yaś ca no dveṣad ij janaḥ | [AVP, 1, 42 4.1]
āmādaḥ kravyādo ripūṃs tān agne saṃ dahā tvam | [AVP, 1, 42 4.2]
{AVP, 1, 43}
ā krandaya dhanapata ud enam ardayāmutaḥ | [AVP, 1, 43 1.1]
arvāñcaṃ punar ā kṛdhi yathāhaṃ kāmaye tathā | [AVP, 1, 43 1.2]
parisartaḥ pari dhāvākartaḥ punar ā kṛdhi | [AVP, 1, 43 2.1]
atho ma indraś cāgniś cāmum ā nayatām iha | [AVP, 1, 43 2.2]
ekārka ekakāmāya yasmai kāmāya khāyase | [AVP, 1, 43 3.1]
tena me viśvadhāvīryāmum ā nayatād iha | [AVP, 1, 43 3.2]
yatra yatra carantaṃ nyamraug abhi sūryaḥ | [AVP, 1, 43 4.1]
tato me pathye revaty amum ā nayatād iha | [AVP, 1, 43 4.2]
{AVP, 1, 44}
asitasya taimātasya babhror apodakasya ca | [AVP, 1, 44 1.1]
sarvā viṣasya dhāmāny udnevāgnim avīvare | [AVP, 1, 44 1.2]
iṣīkādanta durlabha kiṃ me sakhāyam ātudaḥ | [AVP, 1, 44 2.1]
na mām apaśya āgataṃ satīnaṃ viṣadūṣaṇam | [AVP, 1, 44 2.2]
yat tālavye dati saṃsisikṣe viṣaṃ tvam | [AVP, 1, 44 3.1]
trayas tudā rujāmasi babhruko nakulas tvat | [AVP, 1, 44 3.2]
trayo vai smaḥ sakhāyo babhruko nakulas tvat | [AVP, 1, 44 4.1]
te sarve apy apātayann āheyam arasaṃ viṣam | [AVP, 1, 44 4.2]
{AVP, 1, 45}
sārasvataṃ vṛṣaṇaṃ babhruvakṣaṃ śītarūre tanvāv asya bhīme | [AVP, 1, 45 1.1]
anyedyukaṃ sadandiṃ tvā tṛtīyaka huve namasyaṃ sahadevam apsujam | [AVP, 1, 45 1.2]
yo apsujo aruṇo mānuṣe jane viveśa babhrur harṣayiṣṇur akṣitaḥ | [AVP, 1, 45 2.1]
śītarūrāya tarṣayiṣṇave juguśīrṣasāvayeśaṃ namo astu devāḥ | [AVP, 1, 45 2.2]
yo harṣayañ jañjabhaḥ svedano vaśī vaśaḥ prāraḥ śītarūrāśiṣe manūn | [AVP, 1, 45 3.1]
so asmabhyaṃ mṛḍayan prehi saṃśito yaṃ vayaṃ dviṣmas tam abhi prajānan | [AVP, 1, 45 3.2]
namas te vidma te kāśanāyanaṃ yato yataḥ surabhe saṃbabhūvitha | [AVP, 1, 45 4.1]
sa no mā hiṃsīr namo astu tubhyaṃ śīrṣaktyā yakṣmād iha pārayā naḥ | [AVP, 1, 45 4.2]
{AVP, 1, 46}
asya tvaṃ dadataḥ soma rājan varmeva tanvaṃ pari pāhi viśvataḥ | [AVP, 1, 46 1.1]
yo brahmaṇe rādho viddho dadāti tasya soma pra tira dīrgham āyuḥ | [AVP, 1, 46 1.2]
asya soma pra tira dīrgham āyur ahānīva sūryo vāsarāṇi | [AVP, 1, 46 2.1]
māsyā susron nāśayā vyadhmano viṣaṃ bahiḥ śalyaś caratu rogo asmāt | [AVP, 1, 46 2.2]
dānaṃ tṛṣṇāyāḥ pari pāti viddhaṃ dānaṃ kṣudho dānam id eva mṛtyoḥ | [AVP, 1, 46 3.1]
aviṣkandho bhavatu yo dadāty ā pyāyate papurir dakṣiṇayā | [AVP, 1, 46 3.2]
ā pyāyatāṃ papurir dakṣiṇayā varmeva syūtaṃ pari pāhi viśvataḥ | [AVP, 1, 46 4.1]
bahir viṣaṃ tanvo astv asya sraṃsatāṃ śalyo adhy āre asmāt | [AVP, 1, 46 4.2]
brahmā śaravyām apa bādhatām ito nadyāḥ kūlān nāvam ivādhi śambī | [AVP, 1, 46 5.1]
tasmai dadad dīrgham āyuṣ kṛṇuṣva śataṃ ca naḥ śarado jīvatād iha | [AVP, 1, 46 5.2]
yadā dadāti pradadāti yadā brahmā pratigṛhṇāti rādho asya | [AVP, 1, 46 6.1]
ād id vidyād upahatyā arātiḥ sarve yakṣmā apa tiṣṭhantu sākam | [AVP, 1, 46 6.2]
{AVP, 1, 47}
vyāghrarūpaḥ surabhiḥ siṃhasya retasā kṛtaḥ | [AVP, 1, 47 1.1]
madhye pṛthivyā niṣṭhitaḥ sam akhyad yātudhānyaḥ | [AVP, 1, 47 1.2]
abhi prehi māpa vikthāḥ pade gṛbhāya māpade | [AVP, 1, 47 2.1]
atraiva sarvā jambhaya yāḥ kāś ca yātudhānyaḥ | [AVP, 1, 47 2.2]
pratībodhaś caturakṣaḥ sraktyo aśmeva vīḍubhit | [AVP, 1, 47 3.1]
pratīcīḥ kṛtyā ākṛtyāmuṃ kṛtyākṛtaṃ jahi | [AVP, 1, 47 3.2]
kṛtyākṛtaṃ valaginaṃ mūlinaṃ śapatheyyam | [AVP, 1, 47 4.1]
indras tu sarvāṃs tān hantu saptaghnena ruvām iva | [AVP, 1, 47 4.2]
{AVP, 1, 48}
arasasya śarkoṭasya nīcīnasyopasarpataḥ | [AVP, 1, 48 1.1]
viṣaṃ hi sarvam ādiṣy atho enam ajījabham | [AVP, 1, 48 1.2]
na te bāhvo raso asti na śīrṣe nota madhyataḥ | [AVP, 1, 48 2.1]
kim idaṃ pāpayāmuyā pucche bibharṣy arbhakam | [AVP, 1, 48 2.2]
yat te skandhān upatasthau vijāmni yac ca te parau | [AVP, 1, 48 3.1]
apamityam ivābhṛtaṃ malaṃ te prati dadhmasi | [AVP, 1, 48 3.2]
adanti tvā pipīlikā vi vṛścanti mayūryaḥ | [AVP, 1, 48 4.1]
sarve bhala bravātha śārkoṭam arasaṃ viṣam | [AVP, 1, 48 4.2]
{AVP, 1, 49}
kṛtaṃ me dakṣiṇe haste savye me jaya āhitaḥ | [AVP, 1, 49 1.1]
gojid bhūyāsam aśvajit kṛtaṃcayo hiraṇyajit | [AVP, 1, 49 1.2]
akṣāḥ phalavatīṃ divaṃ datta gāṃ kṣīriṇīm iva | [AVP, 1, 49 2.1]
saṃ mā kṛtasya dhārayā dhanuḥ snāvneva nahyata | [AVP, 1, 49 2.2]
ubhau hastau pratidīvno brahmaṇāpombhāmasi | [AVP, 1, 49 3.1]
kalir enaṃ yathā hanad āsya vedo bharāmahai | [AVP, 1, 49 3.2]
ā bhadraṃ dvāparam uta tretāṃ parā kalim | [AVP, 1, 49 4.1]
kṛtaṃ me hasta āhitaṃ sa hi saumanaso mahān | [AVP, 1, 49 4.2]
{AVP, 1, 50}
yad eyatha pareyatha yat te tan mana īyate | [AVP, 1, 50 1.1]
tatas tvā punar arvāñcaṃ bhūtasyājīgamat patiḥ | [AVP, 1, 50 1.2]
ā tvā nayād bhūtapatir ā devo bṛhaspatiḥ | [AVP, 1, 50 2.1]
ādityāḥ sarve tvā neṣan viśve devāḥ suvarcasaḥ | [AVP, 1, 50 2.2]
anumatiḥ sarasvatī bhago rājā ny ā nayāt | [AVP, 1, 50 3.1]
śālā mānasya patnīhaivāsya manas karat | [AVP, 1, 50 3.2]
yas tvā nināya nayakaḥ sa u tvehā nayāt punaḥ | [AVP, 1, 50 4.1]
mano hi brahmāṇo vidur viśvakarmā manīṣiṇaḥ | [AVP, 1, 50 4.2]
{AVP, 1, 51}
gātau haviḥ janayan tasthe indra | [AVP, 1, 51 632566_1]
agram jyeṣṭha pari agāma iha deva | [AVP, 1, 51 632566_2]
sa gātau gātau uttama āpaya āpim asmabhyam indra dadataḥ pracetaḥ | [AVP, 1, 51 632567_1]
agniḥ naḥ puras etā astu añjasā | [AVP, 1, 51 632568_1]
bṛhaspatiḥ sanyā astu naḥ sakhā | [AVP, 1, 51 632568_2]
indram huve vṛtra haṇam puram daram | [AVP, 1, 51 632569_1]
bhagena adya bhagavantaḥ syāma | [AVP, 1, 51 632569_2]
tvam soma divyaḥ nṛ cakṣāḥ | [AVP, 1, 51 632570_1]
sugāṁ asmabhyam pathaḥ anu khyaḥ | [AVP, 1, 51 632570_2]
abhi naḥ gotram viduṣaḥ iva neṣaḥ | [AVP, 1, 51 632571_1]
acchā naḥ vācam uśatīm jigāsi | [AVP, 1, 51 632571_2]
imām agne śaraṇim mīmṛṣaḥ naḥ imam adhvānam yam agāma dūram | [AVP, 1, 51 632572_1]
āpiḥ pitā pramatiḥ somyānām bhṛmiḥ asi ṛṣi kṛt martyānām | [AVP, 1, 51 632573_1]
{AVP, 1, 52}
ye purastāt āsyandete gāvau sva ṛṣabhe iva kṛṇomi aham aśva vārāt aṇīyasī | [AVP, 1, 52 632575_1]
ye adharāt āsyandete gāvau sva ṛṣabhe iva kṛṇomi aham aśva vārāt aṇīyasī | [AVP, 1, 52 632577_1]
ye paścāt āsyandete gāvau sva ṛṣabhe iva kṛṇomi aham aśva vārāt aṇīyasī | [AVP, 1, 52 632579_1]
ye uttarāt āsyandete gāvau sva ṛṣabhe iva kṛṇomi aham aśva vārāt aṇīyasī | [AVP, 1, 52 632581_1]
{AVP, 1, 53}
agne yaśasvin yaśasā vardhayemam indrāvatīm upacitim ihā vaha | [AVP, 1, 53 1.1]
ayaṃ mūrdhā parameṣṭhī suvarcāḥ samānānām uttamaśloko astu | [AVP, 1, 53 1.2]
dhātā vidhartā paramota saṃdṛk prajāpatiḥ parameṣṭhī virāṭ | [AVP, 1, 53 2.1]
stomāś chandāṃsi nivido ma āhus te asmai rāṣṭram upa saṃ namantu | [AVP, 1, 53 2.2]
bhadram icchanta ṛṣayaḥ svarvidas tapo dīkṣām upa ni ṣedur agre | [AVP, 1, 53 3.1]
tato rāṣṭraṃ balam ojaś ca jātaṃ tad asmai devā upa saṃ namantu | [AVP, 1, 53 3.2]
upā vartadhvam upa na eta sarve ayaṃ cettādhipatir vo astu | [AVP, 1, 53 4.1]
samānaṃ mantram abhi mantrayādhvā imaṃ paścād upa jīvātha sarve | [AVP, 1, 53 4.2]
{AVP, 1, 54}
tvam agne pramatiḥ | [AVP, 1, 54 632590_1]
tvam pitā asi naḥ | [AVP, 1, 54 632590_2]
tvam sakhā yujyaḥ asi jātavedaḥ | [AVP, 1, 54 632590_3]
tvam viśva vid gātu vid kaviḥ | [AVP, 1, 54 632591_1]
viśvāḥ āśāḥ abhayāḥ santu asme | [AVP, 1, 54 632591_2]
idam varcaḥ agninā dattam āgan bhargaḥ yaśaḥ sahaḥ ojaḥ vayaḥ balam | [AVP, 1, 54 632592_1]
trayastriṃśat yāni vīryāṇi tāni agniḥ pra dadātu me | [AVP, 1, 54 632593_1]
varcaḥ ā dhehi me tanvām sahaḥ ojaḥ vayaḥ balam | [AVP, 1, 54 632594_1]
indriyāya tvā karmaṇe vīryāya prati gṛhṇāmi śata śāradāya | [AVP, 1, 54 632595_1]
ūrje tvā balāya tvā ojase sahase tvā abhibhūyāya tvā rāṣṭra bhṛtyāya pari ūhāmi śata śāradāya | [AVP, 1, 54 632596_1]
ṛtubhiḥ tvā ārtavaiḥ āyuṣe varcase tvā saṃvatsarasya tejasā tena saṃhanu kṛṇmasi | [AVP, 1, 54 632598_1]
{AVP, 1, 55}
idam āñjanam ānaje ākanikradam | [AVP, 1, 55 632600_1]
abhi mā cakranda bhagaḥ ṛṣabhaḥ vāśitām iva | [AVP, 1, 55 632601_1]
aśvaḥ kanikradat yathā pratyaṅ mā bhagaḥ āgamat | [AVP, 1, 55 632602_1]
tam aham putram iva upasthe ādhiṣi | [AVP, 1, 55 632603_1]
akṣyau me madhu saṃkāśe | [AVP, 1, 55 632604_1]
jihvā me madhu vādinī | [AVP, 1, 55 632604_2]
nasoḥ adhi pramandanam | [AVP, 1, 55 632605_1]
datsu me sāragham madhu | [AVP, 1, 55 632605_2]
madhumat mama niṃsanam | [AVP, 1, 55 632606_1]
jaghanam madhumat mama | [AVP, 1, 55 632606_2]
mām id kila tvam vāvanaḥ śākhām madhumatīm iva | [AVP, 1, 55 632607_1]
{AVP, 1, 56}
pretā jayatā nara ugrā vaḥ santu bāhavaḥ | [AVP, 1, 56 1.1]
indro vaḥ śarma yacchatv anādhṛṣyā yathāsatha | [AVP, 1, 56 1.2]
ud dharṣantāṃ maghavann āyudhāny ut satvanāṃ māmakānāṃ manāṃsi | [AVP, 1, 56 2.1]
ud dharṣantāṃ vājināṃ vājināny ud vīrāṇāṃ jayatām etu ghoṣaḥ | [AVP, 1, 56 2.2]
pṛthag ghoṣā ululayaḥ ketumanta ud īratām | [AVP, 1, 56 3.1]
devā indrajyeṣṭhā maruto yantu senayā | [AVP, 1, 56 3.2]
avasṛṣṭā parā pata śaravye brahmasaṃśite | [AVP, 1, 56 4.1]
jayāmitrān pra padyasva māmīṣāṃ kaṃ canoc chiṣaḥ | [AVP, 1, 56 4.2]
{AVP, 1, 57}
dūṣyā dūṣir asi hetyā hetir asi menyā menir asi | [AVP, 1, 57 1]
sraktyo 'si pratisaro 'si punaḥsaro 'si pratyabhicaraṇo 'si | [AVP, 1, 57 2]
prati tam abhi cara yo 'smān dveṣṭi yaṃ vayaṃ dviṣmaḥ | [AVP, 1, 57 3]
sūrir asi varcodhās tanūpāna āyuṣyaḥ kṛtyādūṣaṇaḥ | [AVP, 1, 57 4]
śukro 'si bhrājo 'si jyotir asi svar asi | [AVP, 1, 57 5]
āpnuhi śreyāṃsam ati samaṃ krāma | [AVP, 1, 57 6]
{AVP, 1, 58}
viṣkandhasya kābavasya kardamasya ulūkyāḥ apasthānasya kṛtyāḥ yāḥ teṣām tvam khṛgale jahi | [AVP, 1, 58 632623_1]
pra mṛṇīhi upahatyām kardamam nīlaśākyam | [AVP, 1, 58 632624_1]
adha sāram iva dāruṇaḥ āyuḥ kṛṇomi antaram | [AVP, 1, 58 632625_1]
vividdhasya avatṛṇṇasya hrutasya ca a hrutasya ca tri parṇī viśva bheṣajī idam kṛṇotu bheṣajam | [AVP, 1, 58 632627_1]
kābavasya viṣkandhasya apasthāpana bheṣajam idam kṛṇomi bheṣajam yathā ayam agadaḥ asati | [AVP, 1, 58 632629_1]
{AVP, 1, 59}
yasmāt aṅgāt saṃsusrāva yat babhūva galantaśas gāvaḥ vatsam iva jānānāḥ tat paraitu yathāyatham | [AVP, 1, 59 632631_1]
na asṛj asti pataṅgasya tardasya maśakādyāḥ | [AVP, 1, 59 632632_1]
veṇoḥ pūtudroḥ na asti | [AVP, 1, 59 632633_1]
mā asya glauḥ mā apacit bhuvat | [AVP, 1, 59 632633_2]
aham veda yathā āsitha | [AVP, 1, 59 632634_1]
gurvikā nāma vai asi | [AVP, 1, 59 632634_2]
amum tvam tam itas gaccha yam aham dveṣmi pūruṣam | [AVP, 1, 59 632635_1]
tasya api madhye ā sīda | [AVP, 1, 59 632636_1]
nīla grīvāsu sīdata vātasya anu pravām maśakasya anu saṃvidam | [AVP, 1, 59 632636_2]
pra itas yantu agruvaḥ | [AVP, 1, 59 632638_1]
niḥ itas yantu agruvaḥ adharācīm itas paras | [AVP, 1, 59 632638_2]
pra aham glāvam adhmāsam | [AVP, 1, 59 632640_1]
niḥ aham glāvam adhmāsam adharācīm itas paras | [AVP, 1, 59 632640_2]
{AVP, 1, 60}
abhi tvām aham ojasā indraḥ dasyūn iva abhuvam | [AVP, 1, 60 632642_1]
sapatni naśyatāt itas | [AVP, 1, 60 632643_1]
dūram gaccha adhi okasaḥ | [AVP, 1, 60 632643_2]
sāsahai id aham patim | [AVP, 1, 60 632644_1]
sāsahai śvaśurau ubhau | [AVP, 1, 60 632644_2]
atha u sapatnīm sāsahai yathā naśyāti okasaḥ | [AVP, 1, 60 632645_1]
abhibhūḥ aham āgamam viśva karmā mahā vadā | [AVP, 1, 60 632646_1]
aham kalpayantī eṣu gṛheṣu duṣṭarā | [AVP, 1, 60 632647_1]
ud tiṣṭha | [AVP, 1, 60 632648_1]
mama vai idam | [AVP, 1, 60 632648_2]
na tava iha api kim cana | [AVP, 1, 60 632648_3]
māṃ caiva paśyann āyaty amuṃ ca divi sūryam | [AVP, 1, 60 4.2]
{AVP, 1, 61}
yas tvā mṛtyur abhyadhatta jāyamānaṃ supāśayā | [AVP, 1, 61 1.1]
taṃ te satyasya hastābhyām ud amuñcad bṛhaspatiḥ | [AVP, 1, 61 1.2]
abhi tvā jarimāhita gām ukṣaṇam iva rajjvā | [AVP, 1, 61 2.1]
vy anye yantu mṛtyavo yān āhur itarāñ chatam | [AVP, 1, 61 2.2]
pra viśataṃ prāṇāpānāv anaḍvāhāv iva vrajam | [AVP, 1, 61 3.1]
śarīram asyāṅgāni jarimṇe nayataṃ yuvam | [AVP, 1, 61 3.2]
ihaiva staṃ prāṇāpānau memaṃ hāsiṣṭaṃ mṛtyave | [AVP, 1, 61 4.1]
ayaṃ jarimṇaḥ śevadhir ariṣṭa iha vardhatām | [AVP, 1, 61 4.2]
jarase tvā pari dadmo jarase ni dhuvāmasi | [AVP, 1, 61 5.1]
jarā tvā bhadrayā neṣad vy anye yantu mṛtyavo yān āhur itarāñ chatam | [AVP, 1, 61 5.2]
{AVP, 1, 62}
muñcāmi tvā haviṣā jīvanāya kam ajñātayakṣmād uta rājayakṣmāt | [AVP, 1, 62 1.1]
grāhyā gṛbhīto yady eṣa etat tata indrāgnī pra mumuktam enam | [AVP, 1, 62 1.2]
yadi kṣitāyur yadi vā pareto yadi mṛtyor antikaṃ nīta eva | [AVP, 1, 62 2.1]
tam ā harāmi nirṛter upasthād aspārṣam enaṃ śataśāradāya | [AVP, 1, 62 2.2]
sahasrākṣeṇa śatavīryeṇa śatāyuṣā haviṣāhārṣam enam | [AVP, 1, 62 3.1]
indro yathainaṃ jarase nayāty ati viśvasya duritasya pāram | [AVP, 1, 62 3.2]
śataṃ jīva śarado vardhamānaḥ śataṃ hemantāñ chatam u vasantān | [AVP, 1, 62 4.1]
śatam indrāgnī savitā bṛhaspatiḥ śatāyuṣā haviṣāhārṣam enam | [AVP, 1, 62 4.2]
{AVP, 1, 63}
yat te annam bhuvaspate ākṣiyet pṛthivīm anu tasya naḥ tvam bhuvaspate sam pra yaccha prajāpate | [AVP, 1, 63 632669_1]
vyātte parameṣṭhinaḥ brahmaṇā āpīpadāma tam | [AVP, 1, 63 632670_1]
saṃvatsarasya daṃṣṭrābhyām hetiḥ tam sam adhāt abhi | [AVP, 1, 63 632671_1]
iyam tam babhastu āhutiḥ samidh devī sahīyasī | [AVP, 1, 63 632672_1]
rājñaḥ varuṇasya bandhaḥ asi | [AVP, 1, 63 632673_1]
saḥ amum āmuṣyāyaṇam amuṣyāḥ putram ahne rātraye badhāna | [AVP, 1, 63 632673_2]
mṛṇaḥ asi deva savitar | [AVP, 1, 63 632674_1]
gāyatreṇa chandasā mṛṇa amuṣya paśūn dvi padaḥ catuḥ padaḥ | [AVP, 1, 63 632674_2]
yaḥ asmān dveṣṭi yam vayam dviṣmaḥ tam jahi tam mṛṇa | [AVP, 1, 63 632675_1]
tasmai mā mīmṛḍaḥ | [AVP, 1, 63 632675_2]
tasmai durāhā | [AVP, 1, 63 632675_3]
{AVP, 1, 64}
ni te padam pade mama ni cittam etu niṣkṛtam yathā asaḥ kevalaḥ mama aham sādhāraṇī tava | [AVP, 1, 64 632676_1]
padena gām anu yanti padena aśvam padā ratham | [AVP, 1, 64 632678_1]
padena marya mat tvam na eṣaḥ na u aham tvat | [AVP, 1, 64 632679_1]
mā apa sṛpaḥ | [AVP, 1, 64 632680_1]
mā parā sṛpaḥ | [AVP, 1, 64 632680_2]
mā anyatra asmat manaḥ kṛthāḥ yam tvā ahiḥ iva bhogaiḥ nākulena parīmasi | [AVP, 1, 64 632680_3]
ni tvā kṛṇve saṃnahane ni kurīre ni opaśe | [AVP, 1, 64 632682_1]
ni tvā adhamasmin lomni ni u tvā muṣkayoḥ mṛje | [AVP, 1, 64 632683_1]
{AVP, 1, 65}
ghṛta āhutā pṛthivī mā naḥ enaḥ asmān prajām vocata kilbiṣāṇi | [AVP, 1, 65 632684_1]
an āturāḥ su manasaḥ su vīrāḥ jyok jīvantaḥ tava sakhye syāma | [AVP, 1, 65 632685_1]
antar emi yātudhānān | [AVP, 1, 65 632686_1]
antar emi kimīdinaḥ | [AVP, 1, 65 632686_2]
vayam sarasvatyā carāmasi | [AVP, 1, 65 632687_1]
mā te riṣam khanitā yasmai ca tvā khanāmasi | [AVP, 1, 65 632688_1]
dvi pād catur pād asmākam mā riṣat devi oṣadhe | [AVP, 1, 65 632689_1]
anyā vaḥ anyām avatu | [AVP, 1, 65 632690_1]
anyā anyasyāḥ upāvata | [AVP, 1, 65 632690_2]
sadhrīcīḥ sa vratāḥ bhūtvā asya avata vīryam | [AVP, 1, 65 632691_1]
{AVP, 1, 66}
dhruvaḥ tiṣṭha bhuvanasya gopa | [AVP, 1, 66 632692_1]
mā sam vikthāḥ vanaspate | [AVP, 1, 66 632692_2]
atra eva tvam | [AVP, 1, 66 632693_1]
iha vayam su vīrāḥ | [AVP, 1, 66 632693_2]
viśvāḥ mṛdhaḥ abhimātīḥ vi asya | [AVP, 1, 66 632693_3]
yaḥ vānaspatyānām adhipatiḥ babhūva yasmin imā viśvā bhuvanāni ārpitā tam anajmi madhunā daivyena | [AVP, 1, 66 632695_1]
tasmāt maṇim niḥ mame viśva rūpam | [AVP, 1, 66 632695_2]
imam maṇim viśva jitam su vīram asmāt aśvatthāt pari ud bharāmi yena viśvāḥ pṛtanāḥ saṃjayāni | [AVP, 1, 66 632696_1]
yena viśvāḥ pṛtanāḥ saṃjayāni | [AVP, 1, 66 632697_1]
atha u dyumat samitim ā vadāni | [AVP, 1, 66 632697_2]
sa bandhuḥ ca a sa bandhuḥ ca yaḥ naḥ indra abhidāsati vṛścāmi tasya aham mūlam prajām cakṣuḥ atha u balam | [AVP, 1, 66 632699_1]
{AVP, 1, 67}
devī devyāṃ jātāsi pṛthivyām adhy oṣadhe | [AVP, 1, 67 1.1]
tāṃ tvā nitatni keśebhyo dṛṃhaṇāya khanāmasi | [AVP, 1, 67 1.2]
indras tvākhanat prathamo varuṇasya duhitṛbhyaḥ | [AVP, 1, 67 2.1]
dṛṃha jātāñ janayājātān ye jātās tān u varṣīyasas kṛdhi | [AVP, 1, 67 2.2]
yas te keśo 'vatataḥ samūlo yaś ca vṛhyate | [AVP, 1, 67 3.1]
sarvaṃ taṃ viśvabheṣajyābhi ṣiñcāmi vīrudhā | [AVP, 1, 67 3.2]
abhīśunā meyo 'stu viyāmenānumeyaḥ | [AVP, 1, 67 4.1]
keśo naḍa iva vardhatāṃ śīrṣṇas te asitas pari | [AVP, 1, 67 4.2]
{AVP, 1, 68}
yathā naḍaṃ kaśipune striyo bhindanty aśmanā | [AVP, 1, 68 1.1]
evā bhinadmi te muṣkau tasmai tvām avase huve | [AVP, 1, 68 1.2]
tvaṃ vīrudhāṃ śreṣṭhatamābhiśrutāsy oṣadhe | [AVP, 1, 68 2.1]
sāmum adya pūruṣaṃ klībam opaśinaṃ kṛdhi | [AVP, 1, 68 2.2]
klībaṃ kṛdhy opaśinam atho kurīriṇaṃ kṛdhi | [AVP, 1, 68 3.1]
ubhābhyām asya grāvabhyām indro bhinattv āṇḍyau | [AVP, 1, 68 3.2]
klība klībaṃ tvākaraṃ vadhre vadhriṃ tvākaram arasārasaṃ tvākaram arasāraso 'si | [AVP, 1, 68 4.1]
kurīram asya śīrṣaṇi kumbaṃ cādhi ni dadhmasi | [AVP, 1, 68 4.2]
ye te nāḍyau devakṛte yayos tiṣṭhati vṛṣṇyam | [AVP, 1, 68 5.1]
te te bhinadmi śamyayāmuṣyā adhi muṣkayoḥ | [AVP, 1, 68 5.2]
{AVP, 1, 69}
jāyamānaḥ niḥ arujat sapatnān dodhataḥ abhayān | [AVP, 1, 69 632718_1]
sa vai sapatnānām sabhāḥ avālapsyaḥ anāśayat | [AVP, 1, 69 632719_1]
ārāt arātim kṛṇute | [AVP, 1, 69 632720_1]
aśastim apa bādhate | [AVP, 1, 69 632720_2]
avālapsyaḥ sa yaḥ maṇiḥ sahasvān abhimāti hā | [AVP, 1, 69 632721_1]
cakṣuḥ asya sūtram āsīt tardma śrotram uta ā abharat | [AVP, 1, 69 632722_1]
avālapsyaḥ sa yaḥ maṇiḥ sahasvān abhimāti hā | [AVP, 1, 69 632723_1]
imam maṇim āvālapsyam yasmin ārohayāmasi sa vai sapatnān ā datte | [AVP, 1, 69 632725_1]
saḥ enam pātu viśvatas | [AVP, 1, 69 632725_2]
saḥ enam jarase nayāt | [AVP, 1, 69 632725_3]
{AVP, 1, 70}
yatas jīvebhyaḥ na pitṝn upaiti yam ānaśe duṣkṛtam daidhiṣavyam a yajñiyaḥ prathamaḥ yaḥ viveśa kṛcchrāt id jyotiḥ abhi aśnavātai | [AVP, 1, 70 632727_1]
na asya oṣadhīṣu api asti na apsu antar | [AVP, 1, 70 632728_1]
na asya sūryam saṃdṛśam eti cakṣuḥ | [AVP, 1, 70 632728_2]
bhūmiḥ dveṣṭi carantam enam yam ānaśe duṣkṛtam daidhiṣavyam | [AVP, 1, 70 632729_1]
trite devāḥ amṛjata enaḥ etat | [AVP, 1, 70 632730_1]
tritaḥ enat manuṣyeṣu amṛṣṭa | [AVP, 1, 70 632730_2]
tatas etat amuyā rakṣaḥ īrte | [AVP, 1, 70 632731_1]
pramuktam jyoteḥ adhi dūram eti | [AVP, 1, 70 632731_2]
yebhiḥ pāśaiḥ didhiṣū patiḥ vibaddhaḥ parau parau ārpitaḥ aṅge aṅge vi te cṛtyantām vicṛtaḥ hi santi | [AVP, 1, 70 632733_1]
bhrūṇa ghni pūṣan duritāni mṛṣṭā | [AVP, 1, 70 632733_2]
{AVP, 1, 71}
agniḥ te viśaḥ ā nayāt indraḥ vāyuḥ bṛhaspatiḥ | [AVP, 1, 71 632734_1]
sa te dharmam adīdharat dhātā iva bhuvanebhyaḥ | [AVP, 1, 71 632735_1]
bṛhaspate puras etā viśām ihi | [AVP, 1, 71 632736_1]
agniḥ paścāt abhi nudāti āyatīḥ | [AVP, 1, 71 632736_2]
vāyuḥ enāḥ dakṣiṇatas pūṣā uttarāt upa ā nudāt | [AVP, 1, 71 632737_1]
ā sahasrī śata rathaḥ ā revāṁ etu naḥ viśam ā indraḥ vāmena viś patiḥ ā rūpeṇa bṛhaspatiḥ | [AVP, 1, 71 632738_1]
svarjuṣṭaḥ kaśyapasya sa rāṣṭre jāgarat sve | [AVP, 1, 71 632740_1]
ṛṣabhaḥ śātamāturaḥ a vihrutaḥ devān yajñena bodhayāt | [AVP, 1, 71 632741_1]
{AVP, 1, 72}
mahā janāḥ prathamāḥ ye didīvire dhane saṃhatya mahati dvi rāje teṣām vare yaḥ prathamaḥ jigāya tasya aham lokam anu ud bhideyam | [AVP, 1, 72 632743_1]
medinaḥ te vaibhīdakāḥ | [AVP, 1, 72 632744_1]
tatas indraḥ upāvatu | [AVP, 1, 72 632744_2]
avyā vṛkaḥ iva saṃrabhya jigīvān astam āyasi | [AVP, 1, 72 632745_1]
udbāhuḥ hiraṇya jit go jit aśva jitau bhare vyāghraḥ jaghnivān iva ud tiṣṭha adhidevanāt | [AVP, 1, 72 632747_1]
ādinavam pratidīvne | [AVP, 1, 72 632748_1]
kṛtena asmāṁ abhi kṣara | [AVP, 1, 72 632748_2]
vṛkṣam iva aśanyā jahi yaḥ asmān pratidīvyati | [AVP, 1, 72 632749_1]
{AVP, 1, 73}
divaḥ pṛthivyāḥ pari antarikṣāt vanaspatibhyaḥ adhi oṣadhībhyaḥ yatra yatra vibhṛtaḥ jātavedāḥ tatas tatas juṣamāṇaḥ naḥ ehi | [AVP, 1, 73 632751_1]
yaḥ te apsu mahimā yaḥ vaneṣu yaḥ oṣadhīṣu paśuṣu apsu antar agne sarvāḥ tanvaḥ sam rabhasva | [AVP, 1, 73 632753_1]
yaḥ te deveṣu mahimā svargaḥ yā te tanūḥ pitṛṣu āviveśa puṣṭiḥ yā te manuṣyeṣu paprathe agne tayā rayim asmāsu dhehi | [AVP, 1, 73 632755_1]
śrut karṇāya kavaye vedyāya vacobhiḥ vākaiḥ upa yāmi rātim | [AVP, 1, 73 632756_1]
yatas bhayam abhayam tat naḥ astu | [AVP, 1, 73 632757_1]
ava devānām yaja heḍaḥ agne | [AVP, 1, 73 632757_2]
{AVP, 1, 74}
indraḥ devānām varuṇaḥ dhṛta vrataḥ | [AVP, 1, 74 632758_1]
somaḥ vīrudhām jagataḥ paraspāḥ | [AVP, 1, 74 632758_2]
vāyuḥ paśūnām paśu pāḥ janānām | [AVP, 1, 74 632759_1]
ayam puras rāḥ naḥ asya astu mūrdhā | [AVP, 1, 74 632759_2]
mūrdhā divaḥ antarikṣasya mūrdhā mūrdhā sindhūnām uta parvatānām mūrdhā viśvasya bhuvanasya rājā | [AVP, 1, 74 632760_1]
ayam puras rāḥ naḥ asya astu mūrdhā | [AVP, 1, 74 632761_1]
mṛdhaḥ te samrāj ava hantu sarvān amitrān rājā varuṇaḥ viṣūcaḥ | [AVP, 1, 74 632762_1]
indraḥ śatrūn asu nītim nayāti te | [AVP, 1, 74 632763_1]
ayam puras rāḥ naḥ asya astu mūrdhā | [AVP, 1, 74 632763_2]
viśaḥ tvā rājan pradiśaḥ juṣantām daivīḥ viśaḥ su praketāḥ sa ketāḥ | [AVP, 1, 74 632764_1]
viśvāḥ āśāḥ manuṣyaḥ vi bhāhi | [AVP, 1, 74 632765_1]
ayam puras rāḥ naḥ asya astu mūrdhā | [AVP, 1, 74 632765_2]
{AVP, 1, 75}
vi bādhasva dṛṃhasva vīḍayasva | [AVP, 1, 75 632766_1]
adhas padam śatravaḥ te bhavantu | [AVP, 1, 75 632766_2]
sapatna sāhaḥ ṛṣabhaḥ jana sāh ugraḥ cettā pañca kṛṣṭīḥ vi rāja | [AVP, 1, 75 632767_1]
śivam kṣetram an amīvam te astu | [AVP, 1, 75 632768_1]
uttame nāke adhi tiṣṭha ā ihi putrān bhrātṝn bahulān paśyamānaḥ | [AVP, 1, 75 632768_2]
viśve tvā devāḥ iha dhārayantu | [AVP, 1, 75 632769_1]
tvaṣṭā rūpeṇa savitā savena ahar mitreṇa varuṇena rātrī indraḥ jyaiṣṭhyena brahmaṇā ayam bṛhaspatiḥ dhātā tvā dhībhiḥ abhi rakṣatu iha | [AVP, 1, 75 632770_1]
vāstoṣpate iha naḥ śarma yaccha ghane vṛtrāṇām saṃgathe vasūnām | [AVP, 1, 75 632772_1]
iha eva edhi grāma patiḥ jana sāh viśvaiḥ devaiḥ gupitaḥ rakṣamāṇaḥ | [AVP, 1, 75 632773_1]
{AVP, 1, 76}
ūrdhvaḥ bhava | [AVP, 1, 76 632774_1]
prati vidhya adhi asmat | [AVP, 1, 76 632774_2]
ugram dhanuḥ ojasvān ā tanuṣva | [AVP, 1, 76 632774_3]
prati durhārdam harasā śṛṇīhi | [AVP, 1, 76 632775_1]
kṛtvānam agne adharam kṛṇuṣva | [AVP, 1, 76 632775_2]
prati enam yāhi | [AVP, 1, 76 632776_1]
prati bhaṅdhi enam | [AVP, 1, 76 632776_2]
vividhyan agne vitaram vi bhāhi | [AVP, 1, 76 632776_3]
pratyaṅ pra ihi vartmanā jarhṛṣāṇaḥ | [AVP, 1, 76 632777_1]
kṛtyā kṛte duṣkṛte mā adhi vocaḥ | [AVP, 1, 76 632777_2]
yaḥ naḥ durhārd hṛdayena abhivaste yaḥ cakṣuṣā manasā yaḥ ca vācā pratyaṅ daṃṣṭrābhyām abhi tam bubhūṣan kṛtyā kṛtam duṣkṛtam niḥ daha agne | [AVP, 1, 76 632779_1]
prabhañjañ chatrūn prati yāhy agne kṛtyākṛtaṃ duṣkṛtaṃ hṛdaye vidhya marmaṇi | [AVP, 1, 76 4.2]
{AVP, 1, 77}
indra kṣatram abhi vāmam ojo 'jāyathā vṛṣabha carṣaṇīnām | [AVP, 1, 77 1.1]
apānudo janam amitrayantam uruṃ devebhyo akṛṇor ulokam | [AVP, 1, 77 1.2]
mṛgo na bhīmaḥ kucaro giriṣṭhāḥ parāvata ā jagāmā parasyāḥ | [AVP, 1, 77 2.1]
sṛkaṃ saṃśāya pavim indra tigmaṃ vi śatrūn tāḍhi vi mṛdho nudasva | [AVP, 1, 77 2.2]
aṃhomuce pra bhare manīṣām ā sutrāmṇe sumatim āvṛṇānaḥ | [AVP, 1, 77 3.1]
idam indra prati havyaṃ gṛbhāya satyāḥ santu yajamānasya kāmāḥ | [AVP, 1, 77 3.2]
aṃhomucaṃ vṛṣabhaṃ yajñiyānāṃ virājantaṃ prathamam adhvarāṇām | [AVP, 1, 77 4.1]
apāṃ napātam aśvinau huve dhiya indriyeṇa na indriyaṃ dhattam ojaḥ | [AVP, 1, 77 4.2]
{AVP, 1, 78}
dhātāram indram savitāram ūtaye huve devāṁ a mṛtān martyaḥ san | [AVP, 1, 78 632790_1]
śreṣṭhe naḥ vasavaḥ dhatta dhāmni | [AVP, 1, 78 632791_1]
mā radhāma dviṣate mā u arātaye | [AVP, 1, 78 632791_2]
adhi bravītu adhivaktā naḥ indraḥ | [AVP, 1, 78 632792_1]
adhi bravītu savitā daivyena | [AVP, 1, 78 632792_2]
svasti mitra varuṇā ca dhattām rātrim rātrim ahar ahar ca devāḥ | [AVP, 1, 78 632793_1]
adhi bravītu pṛthivī uta dyauḥ | [AVP, 1, 78 632794_1]
adhi bruvantu marutaḥ pṛśni mātaraḥ | [AVP, 1, 78 632794_2]
yaḥ naḥ dveṣṭi araṇaḥ yaḥ sanābhiḥ paviḥ iva nemeḥ adharaḥ saḥ astu | [AVP, 1, 78 632795_1]
yasya trayāḥ gatam anuprayanti devāḥ manuṣyāḥ paśavaḥ ca sarve tat naḥ devam manaḥ adhi bravītu | [AVP, 1, 78 632797_1]
su nīti naḥ nayatu | [AVP, 1, 78 632797_2]
dviṣate mā radhāma | [AVP, 1, 78 632797_3]
{AVP, 1, 79}
varcasvān asi deveṣu varcasvān oṣadhīṣu ā | [AVP, 1, 79 632798_1]
atha u varcasvinam kṛdhi yam aśvattha adhirohasi | [AVP, 1, 79 632799_1]
yam aśvatthaḥ adhyarukṣat rājā manuṣyam janam indraḥ iva vi mṛdhaḥ hanat | [AVP, 1, 79 632801_1]
tasmāt rāṣṭram an apacyutam | [AVP, 1, 79 632801_2]
ārohaḥ nāma vai asi | [AVP, 1, 79 632802_1]
sahasvān ud ajāyathāḥ | [AVP, 1, 79 632802_2]
tam tvā sapatna sāsaham aśvattha bibharāt ayam | [AVP, 1, 79 632803_1]
rājā vai asi bhūtānām ṛṣabhaḥ vīrudhām patiḥ | [AVP, 1, 79 632804_1]
sa naḥ sapatnān aśvattha viṣūcaḥ vi ud ā kṛdhi | [AVP, 1, 79 632805_1]
{AVP, 1, 80}
saṃpaśyamānāḥ amṛtāya āyan śuddhāḥ yonibhyaḥ pari jāyamānāḥ | [AVP, 1, 80 632806_1]
śivam kṛṇvānāḥ upa jighrata imam | [AVP, 1, 80 632807_1]
vīram vīreṣu api ā kṛṇudhvam | [AVP, 1, 80 632807_2]
śivaḥ vaḥ vīraḥ iha jātaḥ astu śuddhaḥ yonibhyaḥ pari jāyamānaḥ | [AVP, 1, 80 632808_1]
a riṣṭaḥ ayam vardhatām sarvam āyuḥ | [AVP, 1, 80 632809_1]
varma jyāyobhyaḥ haviṣā kṛṇotu | [AVP, 1, 80 632809_2]
jarām mṛtyum pra īpsatu jīvaḥ eṣa | [AVP, 1, 80 632810_1]
na asya krimiḥ īśāte na uta jambhaḥ | [AVP, 1, 80 632810_2]
saṃrabhya jīva śaradaḥ su varcāḥ | [AVP, 1, 80 632811_1]
agniḥ te gopāḥ adhipāḥ vasiṣṭhaḥ | [AVP, 1, 80 632811_2]
jarā mṛtyuḥ jarā āyuḥ jarā cakṣuḥ jarā svar | [AVP, 1, 80 632812_1]
jarase tvā jarat aṣṭim pari dadāmi | [AVP, 1, 80 632813_1]
dyauḥ te pitā | [AVP, 1, 80 632814_1]
pṛthivī mātā | [AVP, 1, 80 632814_2]
antarikṣam ātmā | [AVP, 1, 80 632814_3]
vātaḥ prāṇaḥ | [AVP, 1, 80 632815_1]
sūryaḥ cakṣuḥ | [AVP, 1, 80 632815_2]
divaḥ payaḥ | [AVP, 1, 80 632815_3]
suparṇaḥ tvā abhi ava paśyāt āyuṣe varcase | [AVP, 1, 80 632816_1]
ayam annasya anna patiḥ astu vīraḥ | [AVP, 1, 80 632816_2]
{AVP, 1, 81}
yajñasya cakṣuḥ prabhṛtir mukhaṃ ca vācā śrotreṇa manasā juhomi | [AVP, 1, 81 1.1]
imaṃ yajñaṃ vitataṃ viśvakarmaṇā devā yantu sumanasyamānāḥ | [AVP, 1, 81 1.2]
ye devānām ṛtvijo ye ca yajñiyā yebhyo havyaṃ kriyate bhāgadheyam | [AVP, 1, 81 2.1]
imaṃ yajñaṃ saha patnībhir etya yāvanto devās tati mādayantām | [AVP, 1, 81 2.2]
yan mā hutaṃ yad ahutam ājagāma yasmād annān manasodrārajīmi | [AVP, 1, 81 3.1]
yad devānāṃ cakṣuṣa āgasīnam agniṣ ṭad dhotā suhutaṃ kṛṇotu | [AVP, 1, 81 3.2]
agneṣ ṭvā jihvayā hutam iṣṭaṃ marudbhir anumataṃ pitṛbhiḥ prāśnāmi | [AVP, 1, 81 4.1]
{AVP, 1, 82}
agneḥ prajātam pari yat hiraṇyam amṛtam dadhre adhi martyeṣu | [AVP, 1, 82 632824_1]
yaḥ enat veda saḥ id enat arhati | [AVP, 1, 82 632825_1]
jarā mṛtyuḥ bhavati yaḥ bibharti | [AVP, 1, 82 632825_2]
yat hiraṇyam sūryeṇa su varṇam prajāvantaḥ manavaḥ pūrve īṣire tat tvā candram varcasā sam sṛjāti | [AVP, 1, 82 632827_1]
āyuṣmān bhavati yaḥ bibharti | [AVP, 1, 82 632827_2]
āyuṣe tvā | [AVP, 1, 82 632828_1]
varcase tvā ojase ca balāya ca yathā hiraṇya tejasā vibhāsāsi janāṁ anu | [AVP, 1, 82 632828_2]
yat veda rājā varuṇaḥ veda devaḥ bṛhaspatiḥ indraḥ yat vṛtra hā veda tat te āyuṣyam bhuvat tat te varcasyam bhuvat | [AVP, 1, 82 632831_1]
{AVP, 1, 83}
yad ābadhnan dākṣāyaṇā hiraṇyaṃ śatānīkāya sumanasyamānāḥ | [AVP, 1, 83 1.1]
tat te badhnāmi śataśāradāyāyuṣmāñ jaradaṣṭir yathāsaḥ | [AVP, 1, 83 1.2]
nainaṃ rakṣāṃsi na piśācāḥ sahante devānām ojaḥ prathamajaṃ hy etat | [AVP, 1, 83 2.1]
yo bibharti dākṣāyaṇaṃ hiraṇyaṃ sa jīveṣu kṛṇute dīrgham āyuḥ | [AVP, 1, 83 2.2]
apāṃ reto jyotir ojo balaṃ ca vanaspatīnām uta vīryāṇi | [AVP, 1, 83 3.1]
indra ivendriyam ava rudhmo asmin sa dakṣamāṇo bibharad dhiraṇyam | [AVP, 1, 83 3.2]
samānāṃ māsām ṛtubhiṣ ṭvāhaṃ saṃvatsarasya payasā piparmi | [AVP, 1, 83 4.1]
indrāgnī tvā brahmaṇā vāvṛdhānāv āyuṣmantam uttamaṃ tvā karātaḥ | [AVP, 1, 83 4.2]
{AVP, 1, 84}
yat te catasraḥ pradiśo mano jagāma dūrakam | [AVP, 1, 84 1.1]
tat ta ā vartayāmasīha kṣayāya jīvase | [AVP, 1, 84 1.2]
yat te bhūmiṃ catuḥsraktiṃ mano jagāma dūrakam | [AVP, 1, 84 2.1]
tat ta ā vartayāmasīha kṣayāya jīvase | [AVP, 1, 84 2.2]
yat te yamaṃ vaivasvataṃ mano jagāma dūrakam | [AVP, 1, 84 3.1]
tat ta ā vartayāmasīha kṣayāya jīvase | [AVP, 1, 84 3.2]
yat te samudram arṇavaṃ mano jagāma dūrakam | [AVP, 1, 84 4.1]
tat ta ā vartayāmasīha kṣayāya jīvase | [AVP, 1, 84 4.2]
yat te divaṃ yat pṛthivīṃ mano jagāma dūrakam | [AVP, 1, 84 5.1]
tat ta ā vartayāmasīha kṣayāya jīvase | [AVP, 1, 84 5.2]
yat te vāyum antarikṣaṃ mano jagāma dūrakam | [AVP, 1, 84 6.1]
tat ta ā vartayāmasīha kṣayāya jīvase | [AVP, 1, 84 6.2]
yat te sūryaṃ yad uṣasaṃ mano jagāma dūrakam | [AVP, 1, 84 7.1]
tat ta ā vartayāmasīha kṣayāya jīvase | [AVP, 1, 84 7.2]
yat te candraṃ nakṣatrāṇi mano jagāma dūrakam | [AVP, 1, 84 8.1]
tat ta ā vartayāmasīha kṣayāya jīvase | [AVP, 1, 84 8.2]
yat ta āpo yad oṣadhīr mano jagāma dūrakam | [AVP, 1, 84 9.1]
tat ta ā vartayāmasīha kṣayāya jīvase | [AVP, 1, 84 9.2]
yat te parāṃ parāvataṃ mano jagāma dūrakam | [AVP, 1, 84 10.1]
tat ta ā vartayāmasīha kṣayāya jīvase | [AVP, 1, 84 10.2]
{AVP, 1, 85}
yam gṛhṇanti apsarasaḥ yam mathnāti bṛhaspatiḥ tam kaśyapasya brahmaṇā savitā punar ā bharat | [AVP, 1, 85 632861_1]
yaḥ paridhāya mṛgeṣu api dhāvati tam kaśyapasya brahmaṇā savitā punar ā bharat | [AVP, 1, 85 632863_1]
savitā agniḥ brahmā somaḥ indraḥ tvaṣṭā bṛhaspatiḥ ete marut yutam tvā brahmaṇā punar ā bharan | [AVP, 1, 85 632865_1]
bhadrām vācam śivam cakṣuḥ marut yutāya kṛṇmasi | [AVP, 1, 85 632866_1]
imām hi asmai oṣadhim ā harāmi arundhatīm | [AVP, 1, 85 632867_1]
{AVP, 1, 86}
tribhyaḥ rudrebhyaḥ pravasan yajāmi jyeṣṭhaḥ kaniṣṭhaḥ uta madhyamaḥ yaḥ | [AVP, 1, 86 632868_1]
jyotiḥ kārāḥ kavayaḥ soma pāḥ ye kaṇvāḥ ajantu niḥ itas vadhena | [AVP, 1, 86 632869_1]
indra agnī vītam haviṣaḥ saṃvidānau | [AVP, 1, 86 632870_1]
samiddhaḥ agniḥ samidhā gīrbhiḥ indraḥ | [AVP, 1, 86 632870_2]
nudethām kaṇvāḥ niḥ itas arātim | [AVP, 1, 86 632871_1]
ārāt rakṣāṃsi tapatam vi asmat | [AVP, 1, 86 632871_2]
vāstoṣpate su prajasaḥ su vīrāḥ śaradaḥ śatāni | [AVP, 1, 86 632872_1]
dus vāstu kaṇvāḥ abhi niḥ nudasva | [AVP, 1, 86 632873_1]
su vāstu asmāṁ upa sam viśasva | [AVP, 1, 86 632873_2]
yā tanti sad khala sad yā ca goṣṭhe yāḥ jātāḥ śakadhūme sabhāyām prapāyām jātāḥ uta yāḥ ca bhitsu tāḥ cātayāmaḥ | [AVP, 1, 86 632875_1]
śivatā naḥ astu | [AVP, 1, 86 632875_2]
dudvā ca dudvatī ca sthaḥ | [AVP, 1, 86 632876_1]
tat vām nāma | [AVP, 1, 86 632876_2]
tat vām nāmadheyam | [AVP, 1, 86 632876_3]
rudra preṣite sthaḥ avye nāma | [AVP, 1, 86 632877_1]
pari asmān vṛṅktam | [AVP, 1, 86 632877_2]
yaḥ naḥ dveṣṭi tam ṛcchatam | [AVP, 1, 86 632877_3]
vīcī nāma asi aghahārā nāma | [AVP, 1, 86 632878_1]
namaḥ te astu vātake | [AVP, 1, 86 632879_1]
anyatra asmat agham kṛdhi | [AVP, 1, 86 632879_2]
ṛjīte pari naḥ nama | [AVP, 1, 86 632880_1]
agreṇa pari naḥ nama | [AVP, 1, 86 632880_2]
aśmānam tanvam kṛṇmahe | [AVP, 1, 86 632881_1]
adya naḥ soma mṛḍaya | [AVP, 1, 86 632881_2]
{AVP, 1, 87}
tvam darbha asi patiḥ oṣadhīnām | [AVP, 1, 87 632882_1]
vibhindan yāsi kanyāḥ iva enān | [AVP, 1, 87 632882_2]
bhinddhi śiraḥ kṛmeḥ jāyānyasya | [AVP, 1, 87 632883_1]
śarīram bhinddhi uta bhinddhi asthi | [AVP, 1, 87 632883_2]
yaḥ kīkasā sthaḥ viradāt parūṃṣi yasya uddhāraḥ uṣṇihāḥ tāḥ hi vavre haniṣyāmi vām niḥ atas | [AVP, 1, 87 632885_1]
tṛṇāni attam | [AVP, 1, 87 632885_2]
ayam yaḥ āste jaṭhareṣu antar martyasya haniṣyāmi vām niḥ atas | [AVP, 1, 87 632887_1]
stāyat eyathuḥ | [AVP, 1, 87 632887_2]
prati vām abhutsi | [AVP, 1, 87 632887_3]
yena īyathuḥ tena pathā paretam | [AVP, 1, 87 632888_1]
stāyat eyathuḥ | [AVP, 1, 87 632888_2]
prati vām abhutsi | [AVP, 1, 87 632888_3]
brahmaṇā vām paritṛhya samantam vi chetsyāmi nakulaḥ iva sarpam | [AVP, 1, 87 632889_1]
{AVP, 1, 88}
yajñapatim ṛṣaya enasāhur nirbhaktā bhāgād anutapyamānāḥ | [AVP, 1, 88 1.1]
yad enaś cakṛvān baddha eṣa tato viśvakarman pra mumugdhy enam | [AVP, 1, 88 1.2]
adānyān somapān manyamāno yajñasya vidvān samaye na dhīraḥ | [AVP, 1, 88 2.1]
madhavyān stokān apa yān rarādha saṃ mā taiḥ sṛjatu viśvakarmā | [AVP, 1, 88 2.2]
ye bhakṣayanto na vasūny ānṛdhur yān agnayo anvatapyanta dhiṣṇyāḥ | [AVP, 1, 88 3.1]
yā teṣām avayā duriṣṭāt sviṣṭaṃ tad viśvakarmā kṛṇotu | [AVP, 1, 88 3.2]
bhīmā ṛṣayo namo astv ebhyaś cakṣur yad eṣāṃ manasaś ca saṃdṛk | [AVP, 1, 88 4.1]
bṛhaspataye mahiṣāya dive namo viśvakarman namas te pāhy asmān | [AVP, 1, 88 4.2]
{AVP, 1, 89}
sarvāḥ imāḥ oṣadhayaḥ pṛthivyām adhi niṣṭhitāḥ | [AVP, 1, 89 632898_1]
atha eva bhadrike tvam asurebhyaḥ ajāyathāḥ | [AVP, 1, 89 632899_1]
śatam jahi apsarasām śatam śvanvatīnām | [AVP, 1, 89 632900_1]
gandharva patnīnām śatasya indraḥ api kṛtat śiraḥ | [AVP, 1, 89 632901_1]
yāḥ patanti puras vātam patanti reṣmabhiḥ saha cetantīm aśmalām palām indraḥ apsarasaḥ hanat | [AVP, 1, 89 632903_1]
vi vaḥ yaśaḥ havāmahe vi vaḥ haviṣyam odanam | [AVP, 1, 89 632904_1]
apāvarīḥ apa ūrṇuta asmat | [AVP, 1, 89 632905_1]
yakṣmam apa ūrṇuta vātaḥ tejanyam yathā | [AVP, 1, 89 632905_2]
{AVP, 1, 90}
asitasya vidradhasya lohitasya vanaspate visalpakasya auṣadhe mā ud śiṣaḥ piśitam cana | [AVP, 1, 90 632907_1]
yat te balāsa tiṣṭhataḥ kakṣe muṣkau apākṛtam veda aham tasya bheṣajam cīpadrām abhicakṣaṇam | [AVP, 1, 90 632909_1]
niḥ balāsam balāsinaḥ visalpam uta vidradham | [AVP, 1, 90 632910_1]
parā upahatyām te vayam parā yakṣmam suvāmasi | [AVP, 1, 90 632911_1]
śīrṣa rogam aṅga rogam śuktivalgam vilohitam parā te a jñātam yakṣmam adharāñcam suvāmasi | [AVP, 1, 90 632913_1]
{AVP, 1, 91}
payaḥ deveṣu payaḥ oṣadhīṣu payaḥ āśāsu payaḥ antarikṣe tat me dhātā savitā ca dhattām | [AVP, 1, 91 632915_1]
viśve tat devāḥ abhi sam gṛṇantu | [AVP, 1, 91 632915_2]
payaḥ yat apsu payaḥ usriyāsu payaḥ utseṣu uta parvateṣu tat me dhātā savitā ca dhattām | [AVP, 1, 91 632917_1]
viśve tat devāḥ abhi sam gṛṇantu | [AVP, 1, 91 632917_2]
yat mṛgeṣu payaḥ āviṣṭam asti yat ejati patati yat patatriṣu tat me dhātā savitā ca dhattām | [AVP, 1, 91 632919_1]
viśve tat devāḥ abhi sam gṛṇantu | [AVP, 1, 91 632919_2]
yāni payāṃsi divi ārpitāni yāni antarikṣe bahudhā bahūni teṣām īśāne vaśinī naḥ adya pra dattām dyāvā pṛthivī a hṛṇīyamāne | [AVP, 1, 91 632921_1]
{AVP, 1, 92}
āganma imām samitim viśva rūpām yasyām pūrvam avadat devaḥ ekaḥ | [AVP, 1, 92 632922_1]
sā naḥ sūktaiḥ jujuṣāṇā samīcī asmān vṛṇītām su manasyamānā | [AVP, 1, 92 632923_1]
iyam devī samitiḥ viśva rūpā śilpam kṛṇvānā carati janeṣu | [AVP, 1, 92 632924_1]
tām rājānaḥ kavayaḥ hṛtsu ketaiḥ a rājānaḥ ca vadanaiḥ punanti | [AVP, 1, 92 632925_1]
agnim sāmityam upa sam sadema vācā priyam madhumatyā vadantaḥ | [AVP, 1, 92 632926_1]
somaḥ rājā varuṇaḥ mitra dharmā mayi śremāṇam upa sam namantu | [AVP, 1, 92 632927_1]
yaḥ vaḥ śuṣmaḥ hṛdaye yaḥ bāhvoḥ yaḥ ca cakṣuṣi jihvāyāḥ agre yaḥ manyuḥ tam vaḥ vi nayāmasi | [AVP, 1, 92 632929_1]
{AVP, 1, 93}
tris kuṣṭha asi vṛtrāt jātaḥ | [AVP, 1, 93 632930_1]
tris divaḥ pari jajñiṣe | [AVP, 1, 93 632930_2]
tris somāt jajñiṣe tvam tris ādityebhyaḥ pari | [AVP, 1, 93 632931_1]
jīvalam naghāriṣam jayatkam a parājitam tam tvā amṛtasya īśānam rājan kuṣṭha ā vadāmasi | [AVP, 1, 93 632933_1]
antarā dyāvā pṛthivī antarikṣam idam mahat | [AVP, 1, 93 632934_1]
tatra amṛtasya īśānam kuṣṭham devāḥ abadhnata | [AVP, 1, 93 632935_1]
kuṣṭhaḥ asi deva kṛtaḥ himavadbhyaḥ nirābhṛtaḥ tīkṣṇābhiḥ abhribhiḥ khātaḥ | [AVP, 1, 93 632936_1]
sa cakartha arasam viṣam | [AVP, 1, 93 632937_1]
{AVP, 1, 94}
yāḥ te śatam dhamanayaḥ sahasrāṇi ca viṃśatiḥ babhroḥ aśvasya vāreṇa api nahyāmi tāḥ aham | [AVP, 1, 94 632939_1]
śatasya te dhamanīnām sahasrasya ayutasya ca dṛteḥ pādam iva sārathiḥ api nahyāmi yat bilam | [AVP, 1, 94 632941_1]
paramasyāṃ parāvati śuṣko bhaṇḍuś ca tiṣṭhataḥ | [AVP, 1, 94 3.1]
tatas śuṣkasya śuṣmeṇa tiṣṭhantu lohinīḥ apaḥ | [AVP, 1, 94 632943_1]
pari vaḥ sikatāmayam marum bile vapāmasi | [AVP, 1, 94 632944_1]
yakat cit asravīt purā takat cit aśamīt idam | [AVP, 1, 94 632945_1]
{AVP, 1, 95}
rudra mā tvā jīhiḍāma su stutyā maghavan mā sa hūtyā | [AVP, 1, 95 632946_1]
bhiṣaktamam tvā bhiṣajām śṛṇomi | [AVP, 1, 95 632947_1]
ud naḥ vīrāṁ īraya bheṣajebhiḥ | [AVP, 1, 95 632947_2]
rudra yat te guhyam nāma yat te addhātayaḥ viduḥ śivā śaravyā yā tava tayā naḥ mṛḍa jīvase | [AVP, 1, 95 632949_1]
agnim tvā āhuḥ vaiśvānaram | [AVP, 1, 95 632950_1]
sadanān pradahan u agāḥ | [AVP, 1, 95 632950_2]
sa naḥ devatrā adhi brūhi | [AVP, 1, 95 632951_1]
mā riṣāma | [AVP, 1, 95 632951_2]
vayam tava | [AVP, 1, 95 632951_3]
yā devaiḥ prahitā iṣuḥ patāt tapase vā mahase vā avasṛṣṭā somaḥ tvām asmat yāvayatu vidvān | [AVP, 1, 95 632953_1]
avantu naḥ pitaraḥ deva hūtiṣu | [AVP, 1, 95 632953_2]
{AVP, 1, 96}
rāyaspoṣaṃ dhehi no jātaveda ūrjāvad agne yaśaḥ sūnṛtāvat | [AVP, 1, 96 1.1]
dadhāma bhāgaṃ sunavāma somaṃ yajñena tvām upa śikṣema śakra | [AVP, 1, 96 1.2]
vayam agne dhanavantaḥ syāmālaṃ yajñāyota dakṣiṇāyai | [AVP, 1, 96 2.1]
grāvā vaded abhi somasyāṃśūn endraṃ śikṣemendunā sutena | [AVP, 1, 96 2.2]
īśānaṃ tvā śuśrumā vayaṃ puro dhanānāṃ dhanapate | [AVP, 1, 96 3.1]
gomad agne aśvavad bhūri puṣṭaṃ hiraṇyavad annavad dhehi mahyam | [AVP, 1, 96 3.2]
duhāṃ me dyauḥ pṛthivī payo 'jagaro mā sodako 'bhi vi sarpatu | [AVP, 1, 96 4.1]
prajāpatinā tanvam ā prīṇe 'riṣṭo ma ātmā | [AVP, 1, 96 4.2]
{AVP, 1, 97}
asmān juṣadhvam asavaḥ | [AVP, 1, 97 632962_1]
adya mā naḥ purā jarasaḥ asavaḥ hāsiṣṭa | [AVP, 1, 97 632962_2]
pākāḥ gṛṇīmaḥ tava vīryāya | [AVP, 1, 97 632963_1]
śatam himān adhipatiḥ naḥ ehi | [AVP, 1, 97 632963_2]
ud mṛṇaḥ agāt | [AVP, 1, 97 632964_1]
ā arjunam agāt | [AVP, 1, 97 632964_2]
su śrut bhagavas gopāya mā | [AVP, 1, 97 632964_3]
ahne adya ātmānam pari dade | [AVP, 1, 97 632965_1]
sūrya prāṇaḥ bhavāmi | [AVP, 1, 97 632965_2]
ni mṛṇaḥ agāt | [AVP, 1, 97 632966_1]
ā asitam agāt | [AVP, 1, 97 632966_2]
su śrut bhagavas gopāya mā | [AVP, 1, 97 632966_3]
rātraye adya ātmānam pari dade | [AVP, 1, 97 632967_1]
agni prāṇaḥ bhavāmi | [AVP, 1, 97 632967_2]
anābhūr asy anābho 'nābhuvo bhūyāsma | [AVP, 1, 97 4.1]
sa yatra tvam prajāpate tris ekasya ahnaḥ prajāḥ saṃpaśyasi tatra mām api sam paśya a naṣṭa paśuḥ bhuvanasya gopāḥ | [AVP, 1, 97 632970_1]
{AVP, 1, 98}
yathā mṛgam ropayasi tiras carma atividhyasi eva tvam ugre oṣadhe amum ropaya mām abhi | [AVP, 1, 98 632972_1]
bandhaḥ ca imau upadhiḥ ca | [AVP, 1, 98 632973_1]
madhumat nau samañjanam | [AVP, 1, 98 632973_2]
dvārau bhagasya imau ūrū | [AVP, 1, 98 632974_1]
mṛgaḥ tṛṣyan iva ā cara | [AVP, 1, 98 632974_2]
abhi tvā adhām jālena iva mahā jaṣam yathā mama kratau asaḥ mama citte sacāvahai | [AVP, 1, 98 632975_1]
aham vai tvat uttarā asmi | [AVP, 1, 98 632977_1]
adha tvam upadhiḥ mama | [AVP, 1, 98 632977_2]
sam nau badhnāmi saṃbandhanena yathā asāva a vicartyau ā mṛtyoḥ ā parāvataḥ | [AVP, 1, 98 632978_1]
{AVP, 1, 99}
apocchantī duṣvapnyam apa durhārdam ucchatam | [AVP, 1, 99 632979_1]
apa uṣṭam sarvam kṣetriyam sarvāḥ ca yātudhānyaḥ | [AVP, 1, 99 632980_1]
ud agātām bhagavatī vicṛtau nāma tārake | [AVP, 1, 99 632981_1]
vi kṣetriyasya muñcatām saṃgranthim hṛdayasya ca | [AVP, 1, 99 632982_1]
namaḥ astu varatrābhyaḥ namaḥ īṣā yugebhyaḥ | [AVP, 1, 99 632983_1]
mṛgāya araṇye tiṣṭhate kṣetriyāya akaram namaḥ | [AVP, 1, 99 632984_1]
ākhoḥ idam kṣaitrapatyam manoḥ ca mānavasya ca | [AVP, 1, 99 632985_1]
manaḥ sarvasya paśyataḥ iha bhūyaḥ syāt | [AVP, 1, 99 632986_1]
{AVP, 1, 100}
ud ehi devi kanye ācitā vasunā saha | [AVP, 1, 100 632987_1]
na tvā taranti oṣadhayaḥ bāhyāḥ parvatīyāḥ uta | [AVP, 1, 100 632988_1]
yathā tvā devi oṣadhe sarvaḥ kāmayate janaḥ eva bhagasya naḥ dhehi devebhyaḥ iva amṛtam pari | [AVP, 1, 100 632990_1]
utsaktapatni oṣadhe āvataṃkaraṇī id asi | [AVP, 1, 100 632991_1]
yat eṣi yat niṣīdasi tatra tvā aham sam agrabham aśvam iva aśva abhidhānyā | [AVP, 1, 100 632992_1]
yathā kumāraḥ taruṇaḥ mātaram pratinandati eva asmān prati nandatu yām vayam kāmayāmahe | [AVP, 1, 100 632994_1]
{AVP, 1, 101}
trīṇi pātrāṇi prathamāni āsan | [AVP, 1, 101 632995_1]
tāni satyam uta bhūtam tatakṣa | [AVP, 1, 101 632995_2]
ṛtasya māne adhi yā dhruvāṇi ebhiḥ devāḥ amṛtam bhakṣayanti | [AVP, 1, 101 632996_1]
svar yat devāḥ vibhajantaḥ āyan trīṇi pātrāṇi prathamāni āsan | [AVP, 1, 101 632997_1]
ādityāḥ ekam vasavaḥ dvitīyam tṛtīyam rudrāḥ abhi sam babhūvuḥ | [AVP, 1, 101 632998_1]
dhātā veda savitā etāni sarvā bṛhaspatiḥ prathamaḥ devaḥ agniḥ | [AVP, 1, 101 632999_1]
ebhiḥ indraḥ jaṭharam ā pṛṇīte tribhiḥ pātraiḥ uta viśve ca devāḥ | [AVP, 1, 101 633000_1]
ūrdhvā tiṣṭhanti | [AVP, 1, 101 633001_1]
nanu jihmā bhavanti | [AVP, 1, 101 633001_2]
na ūnam babhūva katamat cana eṣām | [AVP, 1, 101 633001_3]
devānām pātrāṇi nihitāni yāni tāni sam pāti yaḥ ṛtasya gopāḥ | [AVP, 1, 101 633002_1]
{AVP, 1, 102}
paurṇamāsī prathamā yajñiyāsīd ahnāṃ rātrīṇām atiśarvareṣu | [AVP, 1, 102 1.1]
ye tvāṃ yajñair yajñiye bodhayanty amī te nākaṃ sukṛtaḥ paretāḥ | [AVP, 1, 102 1.2]
pūrṇā paścād uta pūrṇā purastāt paurṇamāsī madhyata uj jigāya | [AVP, 1, 102 2.1]
tasyāṃ devaiḥ saṃvasanto mahitvā nākasya pṛṣṭhe sam iṣā madema | [AVP, 1, 102 2.2]
catasro diśaḥ pradiśo ha pañca ṣaḍ urvīr āhū rajaso vimānīḥ | [AVP, 1, 102 3.1]
dvādaśartava ārtavāś ca te mā pyāyayantu bhuvanasya gopāḥ | [AVP, 1, 102 3.2]
yathādityā aṃśum āpyāyayanti yam akṣitam akṣitayaḥ pibanti | [AVP, 1, 102 4.1]
evā mām indro varuṇo bṛhaspatir ā pyāyayantu bhuvanasya gopāḥ | [AVP, 1, 102 4.2]
{AVP, 1, 103}
āgan rātrī saṃgamanī vasūnāṃ viśvaṃ puṣṭaṃ vasv āveśayantī | [AVP, 1, 103 1.1]
amāvāsyāyai haviṣā vidhemorjaṃ vasānā payasā na āgan | [AVP, 1, 103 1.2]
mā tvā rātri puro daghan mota paścād vibhāvari | [AVP, 1, 103 2.1]
āyuṣmantaḥ suprajasaḥ suvīrā ṛdhyāsma tvā suvarcasaḥ | [AVP, 1, 103 2.2]
yasya devasya sumatau sunītir eti sumatiṃ gṛhāṇām | [AVP, 1, 103 3.1]
ā mā puṣṭaṃ ca poṣyaṃ ca rātryā devānāṃ sumatau syāma | [AVP, 1, 103 3.2]
aham evāsmy amāvāsyāmā vasanti sukṛto mayīme | [AVP, 1, 103 4.1]
mayi devā ubhaye sādhyāś cendrajyeṣṭhāḥ sam agacchanta sarve | [AVP, 1, 103 4.2]
{AVP, 1, 104}
prathamā ha vy uvāsa sā dhenur abhavad yame | [AVP, 1, 104 1.1]
sā naḥ payasvatī duhām uttarāmuttarāṃ samām | [AVP, 1, 104 1.2]
yāṃ devāḥ pratinandanti dhenuṃ rātrim upāyatīm | [AVP, 1, 104 2.1]
saṃvatsarasya yā patnī sā no astu sumaṅgalī | [AVP, 1, 104 2.2]
saṃvatsarasya pratimāṃ ye tvā rātry upāsate | [AVP, 1, 104 3.1]
teṣām āyuṣmatīṃ prajāṃ rāyaspoṣeṇa saṃ sṛja | [AVP, 1, 104 3.2]
iyam eva sā yā prathamā vyaucchat sāpsv antar āsu carati praviṣṭā | [AVP, 1, 104 4.1]
vadhūr jigāya navagaj janitrī traya enāṃ mahimānaḥ sacante | [AVP, 1, 104 4.2]
{AVP, 1, 105}
vānaspatyā grāvāṇo ghoṣam akrata haviṣ kṛṇvantaḥ parivatsarīṇam | [AVP, 1, 105 1.1]
ekāṣṭake suprajasaḥ suvīrā vayaṃ syāma patayo rayīṇām | [AVP, 1, 105 1.2]
iḍāyās padaṃ ghṛtavat sarīsṛpaṃ jātavedaḥ prati havyā gṛbhāya | [AVP, 1, 105 2.1]
ye grāmyāḥ paśavo viśvarūpās teṣāṃ saptānāṃ mayi rantir astu | [AVP, 1, 105 2.2]
iḍayā juhvato havir devān ghṛtavatā yaje | [AVP, 1, 105 3.1]
gṛhān alubhyato vayaṃ dṛṣadomopa gomataḥ | [AVP, 1, 105 3.2]
yajartubhya ārtavebhyo mādbhyaḥ saṃvatsarāya ca | [AVP, 1, 105 4.1]
dhātre vidhartre samṛdhe bhūtasya pataye yaja | [AVP, 1, 105 4.2]
{AVP, 1, 106}
āyam agan saṃvatsaraḥ patir ekāṣṭake tava | [AVP, 1, 106 1.1]
tasmai devāya haviṣā vidhema sa u naḥ śarma yacchatu | [AVP, 1, 106 1.2]
ekāṣṭakāyai haviṣā vidhema yartūn pañcānu praviṣṭā | [AVP, 1, 106 2.1]
sasyena sasyam upasaṃcaranto ariṣṭāsa ṛtunartum upa saṃ carema | [AVP, 1, 106 2.2]
vasanto grīṣmo madhumanti varṣāḥ śarad dhemanta ṛtavo no juṣantām | [AVP, 1, 106 3.1]
ā no goṣu bhajantv ā prajāyāṃ suśarmaṇy eṣāṃ trivarūthe syāma | [AVP, 1, 106 3.2]
ekāṣṭakā tapasā tapyamānā jajāna garbhaṃ mahimānam indram | [AVP, 1, 106 4.1]
tena devā vy aṣahanta śatrūn hantāsurāṇām abhavac chacīpatiḥ | [AVP, 1, 106 4.2]
pūrṇā darve parā pata supūrṇā punar ā pata | [AVP, 1, 106 5.1]
sarvān yajñān saṃpṛñcatīṣam ūrjaṃ na ā bhara | [AVP, 1, 106 5.2]
iṣam ūrjaṃ na ābhṛtyeḍayā paśubhiḥ saha | [AVP, 1, 106 6.1]
sarasvati tvam asmāsu rāyaspoṣaṃ ni yaccha | [AVP, 1, 106 6.2]
{AVP, 1, 107}
vātasya nu mahimā rathasyārujann eti stanayann asya ghoṣaḥ | [AVP, 1, 107 1.1]
divaspṛg ety aruṇāni kṛṇvann atho eti pṛthivyā reṇum asyan | [AVP, 1, 107 1.2]
saṃ prerate anu vātasya viṣṭhā ainaṃ gacchanti samaneva yoṣāḥ | [AVP, 1, 107 2.1]
tābhir vidvān sarathaṃ deva īyate patir viśvasya bhuvanasya gopāḥ | [AVP, 1, 107 2.2]
ātmā devānāṃ bhuvanasya gopā yathāvaśaṃ carati deva eṣaḥ | [AVP, 1, 107 3.1]
ghoṣa id asya śrūyate na rūpaṃ tasmai vātāya haviṣā vidhema | [AVP, 1, 107 3.2]
antarikṣe pathibhir īyamāno na ni viśate katamac canāhaḥ | [AVP, 1, 107 4.1]
apāṃ yoniḥ prathamajā ṛtasya kva svij jātaḥ kuta ā babhūva | [AVP, 1, 107 4.2]
antarikṣe patayantaṃ vāta tvām āśum āśubhiḥ | [AVP, 1, 107 5.1]
paśyanti sarve cakṣuṣā na sarve manasā viduḥ | [AVP, 1, 107 5.2]
upatrikaṃ saṃcavicaṃ triryamaṃ caturekajam | [AVP, 1, 107 6.1]
taṃ mātariśvānaṃ devaṃ divo devā avāsṛjan | [AVP, 1, 107 6.2]
{AVP, 1, 108}
apa ni adhuḥ pauruṣeyam vadham mat indra agnī dhātā savitā bṛhaspatiḥ | [AVP, 1, 108 633059_1]
somaḥ rājā varuṇaḥ aśvinā yamaḥ pūṣā asmān pari pātu mṛtyoḥ | [AVP, 1, 108 633060_1]
yāni cakāra bhuvanasya yaḥ patiḥ prajāpatiḥ mātariśvā prajābhyaḥ pradiśaḥ yāni vasate diśaḥ ca tāni me varmāṇi bahulāni santu | [AVP, 1, 108 633062_1]
yat tanūṣu anahyanta devāḥ dvi rāja yodhinaḥ indraḥ yat cakre varma tat asmān pātu viśvatas | [AVP, 1, 108 633064_1]
varma me dyāvā pṛthivī varma ahar varma sūryaḥ varma me viśve devāḥ kran | [AVP, 1, 108 633065_1]
mā mā pra āpat pratīcikā | [AVP, 1, 108 633066_1]
{AVP, 1, 109}
somārudrā vi vṛhataṃ viṣūcīm amīvā yā no gayam āviveśa | [AVP, 1, 109 1.1]
bādhethāṃ dveṣo nirṛtiṃ parācaiḥ kṛtaṃ cid enaḥ pra mumuktam asmat | [AVP, 1, 109 1.2]
tigmāyudhau tigmahetī suśevau somārudrāv iha su mṛḍataṃ naḥ | [AVP, 1, 109 2.1]
pra ṇo muñcataṃ duritād avadyād gopāyataṃ naḥ sumanasyamānau | [AVP, 1, 109 2.2]
somārudrā dhārayethām asuryaṃ pra vām iṣṭvā varam aśnavātai | [AVP, 1, 109 3.1]
yuvaṃ no dhattam iha bheṣajāni pra yacchataṃ vṛṣaṇā jetvāni | [AVP, 1, 109 3.2]
somārudrā yuvam asmāsv antas tanūṣu viśvā bheṣajāni dhattam | [AVP, 1, 109 4.1]
ava syataṃ muñcataṃ kiṃ cid eno aṅgeṣu baddham uta yadṛśatvi | [AVP, 1, 109 4.2]
{AVP, 1, 110}
ghṛtasya jūtiḥ samanā saṃvatsaram haviṣā vardhayantī | [AVP, 1, 110 633075_1]
śrotram cakṣuḥ prāṇaḥ a chinnaḥ naḥ astu | [AVP, 1, 110 633076_1]
a chinnāḥ vayam āyuṣaḥ varcasaḥ | [AVP, 1, 110 633076_2]
upa asmān prāṇaḥ hvayatām | [AVP, 1, 110 633077_1]
upa vayam prāṇam havāmahe | [AVP, 1, 110 633077_2]
varcaḥ jagrāha pṛthivī antarikṣam varcaḥ somaḥ bṛhaspatiḥ vidhartā | [AVP, 1, 110 633078_1]
varcasaḥ dyāvā pṛthivī saṃgrahaṇī babhūvatuḥ | [AVP, 1, 110 633079_1]
varcaḥ gṛhītvā pṛthivīm anu sam carema | [AVP, 1, 110 633079_2]
yaśasā gāvaḥ go patim upa tiṣṭhanti āyatīḥ | [AVP, 1, 110 633080_1]
yaśaḥ gṛhītvā pṛthivīm anu sam carema | [AVP, 1, 110 633080_2]
vrajam kṛṇudhvam | [AVP, 1, 110 633081_1]
sa hi vaḥ nṛ pānaḥ | [AVP, 1, 110 633081_2]
varmā sīvyadhvam bahulā pṛthūni | [AVP, 1, 110 633081_3]
puraḥ kṛṇudhvam āyasīḥ a dhṛṣṭāḥ | [AVP, 1, 110 633082_1]
mā vaḥ susrot camasaḥ | [AVP, 1, 110 633082_2]
dṛṃhata tam | [AVP, 1, 110 633082_3]
{AVP, 1, 111}
nyag vāto vāti nyak tapati sūryaḥ | [AVP, 1, 111 1.1]
nīcīnam aghnyā duhe nyag bhavatu te viṣam | [AVP, 1, 111 1.2]
ni gāvo goṣṭhe asadan ni vatsā adhi tantyām | [AVP, 1, 111 2.1]
ny ūrmayo nadīnāṃ ni śuṣmā arasānām | [AVP, 1, 111 2.2]
ahīnām ahikānāṃ saṃ hi śīrṣāṇy agrabham | [AVP, 1, 111 3.1]
hradaṃ sahasrabāhuḥ paretya vy anijam aher viṣam | [AVP, 1, 111 3.2]
turāṇām aturāṇāṃ viśām urukṣitām uta | [AVP, 1, 111 4.1]
kṛṇomi tubhyaṃ bheṣajam āheyam arasaṃ viṣam | [AVP, 1, 111 4.2]
{AVP, 1, 112}
imau ūrū sa vāsinau varcasā añje aham mama | [AVP, 1, 112 633091_1]
nāma hi enayoḥ veda yathā na bahavaḥ viduḥ | [AVP, 1, 112 633092_1]
varcasā āpīnā pṛthivī | [AVP, 1, 112 633093_1]
sūryeṇa uttabhitā dyauḥ | [AVP, 1, 112 633093_2]
tviṣim yām paśyāmaḥ vāte tām ni yacche mama ūrvoḥ | [AVP, 1, 112 633094_1]
veda vai vām nāmadheyam jigīvāṁ a parājitam | [AVP, 1, 112 633095_1]
prajām ca bahvīm ā śāse rāṣṭram ca indra abhirakṣitam | [AVP, 1, 112 633096_1]
viduṣī vām nāmadheyam aśvinā sāragham madhu | [AVP, 1, 112 633097_1]
sūryaḥ iva cakṣuḥ bhūtānām prajām dhārayatam mayi | [AVP, 1, 112 633098_1]
rayim dhārayatam mayi | [AVP, 1, 112 633098_2]
śata pāśām vi tanomi ūrubhyām jaghanena ca | [AVP, 1, 112 633099_1]
tasmin yaḥ badhyate bandhe sa me astu nyakṣakaḥ | [AVP, 1, 112 633100_1]
{AVP, 4, 1}
hiraṇyagarbhaḥ sam avartatāgre bhūtasya jātaḥ patir eka āsīt | [AVP, 4, 1 1.1]
sa dādhāra pṛthivīṃ dyām utāmuṃ tasmai devāya haviṣā vidhema | [AVP, 4, 1 1.2]
ya ojodā baladā yasya viśva upāsate praśiṣaṃ yasya devāḥ | [AVP, 4, 1 2.1]
yasya chāyāmṛtaṃ yasya mṛtyus tasmai devāya haviṣā vidhema | [AVP, 4, 1 2.2]
yaḥ prāṇato nimiṣato vidhartā patir viśvasya jagato babhūva | [AVP, 4, 1 3.1]
ya īśe 'sya dvipado yaś catuṣpadas tasmai devāya haviṣā vidhema | [AVP, 4, 1 3.2]
yena dyaur ugrā pṛthivī ca dṛḍhā yena sva stabhitaṃ yena nākaḥ | [AVP, 4, 1 4.1]
yo antarikṣaṃ vimame varīyas tasmai devāya haviṣā vidhema | [AVP, 4, 1 4.2]
ya ime dyāvāpṛthivī tastabhāne adhārayad avasā rejamāne | [AVP, 4, 1 5.1]
yasminn adhi vitata eti sūryas tasmai devāya haviṣā vidhema | [AVP, 4, 1 5.2]
yasya viśve himavanto mahitvā samudraṃ yasya rasayā sahāhuḥ | [AVP, 4, 1 6.1]
diśo yasya pradiśaḥ pañca devīs tasmai devāya haviṣā vidhema | [AVP, 4, 1 6.2]
āpo ha yasya viśvam āyur dadhānā garbhaṃ janayanta mātaraḥ | [AVP, 4, 1 7.1]
tatra devānām adhideva āsta ekasthūṇe vimite dṛḍha ugre | [AVP, 4, 1 7.2]
āpo garbhaṃ janayantīr vatsam agre sam airayan | [AVP, 4, 1 8.1]
tasyota jāyamānasyolba āsīd dhiraṇyayaḥ | [AVP, 4, 1 8.2]
hiraṇya ulba āsīd yo agre vatso ajāyata | [AVP, 4, 1 9.1]
taṃ yonyor vidravantyoḥ pary apaśyad ditir mahī | [AVP, 4, 1 9.2]
{AVP, 4, 2}
bhūto bhūteṣu paya ā dadhāti sa bhūtānām adhipatir babhūva | [AVP, 4, 2 1.1]
sa te mṛtyuś carati rājasūyaṃ sa rājā rājyam anu manyatām idam | [AVP, 4, 2 1.2]
abhi prehi vīrayasvograś cettā sapatnahā | [AVP, 4, 2 2.1]
ā tiṣṭha mitravardhana tubhyaṃ devā adhi bruvan | [AVP, 4, 2 2.2]
ātiṣṭhantaṃ pari viśve abhūṣañ chriyaṃ vasānaś carati svarociḥ | [AVP, 4, 2 3.1]
mahat tad vṛṣṇo asurasya nāmā viśvarūpo amṛtāni tasthau | [AVP, 4, 2 3.2]
enā vyāghraṃ pariṣasvajānāḥ siṃhaṃ hinvanti mahate saubhagāya | [AVP, 4, 2 4.1]
mahiṣaṃ na subhuvas tasthivāṃsaṃ marmṛjyante dvīpinam apsv antaḥ | [AVP, 4, 2 4.2]
vyāghro adhi vaiyāghre vi kramasva diśo mahīḥ | [AVP, 4, 2 5.1]
viśas tvā sarvā ā yantv āpo divyāḥ payasvatīḥ | [AVP, 4, 2 5.2]
yā āpo divyāḥ payasā madanti yā antarikṣa uta pārthivā yāḥ | [AVP, 4, 2 6.1]
tāsāṃ tvā sarvāsām apām abhi ṣiñcāmi varcasā | [AVP, 4, 2 6.2]
abhi tvā varcasāsicaṃ divyena payasā saha | [AVP, 4, 2 7.1]
yathāso mitravardhanas tathā tvā savitā karat | [AVP, 4, 2 7.2]
{AVP, 4, 3}
yat te candraṃ kaśyapa rocanāvad yat saṃhitaṃ puṣkalaṃ citrabhānu | [AVP, 4, 3 1.1]
yasmin sūryā ārpitāḥ sapta sākaṃ tasmin rājānam adhi vi śrayemam | [AVP, 4, 3 1.2]
yebhiḥ śilpaiḥ paprathānām adṛṃho yebhir divam abhyapiṃśaḥ pravidvān | [AVP, 4, 3 2.1]
yebhir vācaṃ puṣkalair avyayas tena māgne varcasā saṃ sṛjeha | [AVP, 4, 3 2.2]
yebhiḥ sūrya ātapati pra ketubhir yebhir agnir dadṛśe citrabhānuḥ | [AVP, 4, 3 3.1]
yebhir āpaś candravarṇā ajinvan tena māgne varcasā saṃ sṛjeha | [AVP, 4, 3 3.2]
āyaṃ bhātu pradiśaḥ pañca devīr indra iva jyeṣṭho bhavatu prajānām | [AVP, 4, 3 4.1]
asmin dhehi puṣkalaṃ citrabhānv ayaṃ pṛṇātu rajasor upastham | [AVP, 4, 3 4.2]
anu tvendro avatv anu bṛhaspatir anu tvā somo anv agnir āvīt | [AVP, 4, 3 5.1]
anu tvā viśve avantu devāḥ sapta rājāno ya udābhiṣiktāḥ | [AVP, 4, 3 5.2]
anu tvā mitrāvaruṇehāvatām anu dyāvāpṛthivī oṣadhībhiḥ | [AVP, 4, 3 6.1]
sūryo ahobhir anu tvāvatu candramā nakṣatrair anu tvedam āvīt | [AVP, 4, 3 6.2]
dyauś ca tvā pṛthivī ca pracetasau śukro bṛhan dakṣiṇā tvā pipartu | [AVP, 4, 3 7.1]
anu svadhā cikitāṃ somo agniḥ pūṣā tvāvatu savitā savena | [AVP, 4, 3 7.2]
{AVP, 4, 4}
stuvānam agna ā naya yātudhānaṃ kimīdinam | [AVP, 4, 4 1.1]
tvaṃ hi devāntito hantā dasyor babhūvitha | [AVP, 4, 4 1.2]
ājyasya parameṣṭhin jātavedas tanūvaśin | [AVP, 4, 4 2.1]
agne taulasya prāśāna yātudhānān vi lāpaya | [AVP, 4, 4 2.2]
vi lapantu yātudhānā atriṇo ye kimīdinaḥ | [AVP, 4, 4 3.1]
athedam agne no havir indraś ca prati haryatam | [AVP, 4, 4 3.2]
agniḥ purastād ā yacchatu prendro nudatu bāhumān | [AVP, 4, 4 4.1]
bravītu sarvo yātumān ayam asmīty etya | [AVP, 4, 4 4.2]
paśyāmi te vīryā jātavedaḥ pra ṇo brūhi yātudhānān nṛcakṣaḥ | [AVP, 4, 4 5.1]
tvayā sarve paritaptāḥ purastād ā yantu prabruvāṇā upedam | [AVP, 4, 4 5.2]
ā rabhasva jātavedo hṛdaḥ kāmāya randhaya | [AVP, 4, 4 6.1]
dūto no agna ut tiṣṭha yātudhānān ihā naya | [AVP, 4, 4 6.2]
tvam agne yātudhānān upabaddhān ihā naya | [AVP, 4, 4 7.1]
athaiṣām indro vajreṇāpi śīrṣāṇi vṛścatu | [AVP, 4, 4 7.2]
idaṃ havir yātudhānān nadī phenam ivā vahāt | [AVP, 4, 4 8.1]
yadīdaṃ strī pumān akar iha sa stuvatāṃ janaḥ | [AVP, 4, 4 8.2]
yātudhānasya somapa jahi prajāṃ nayasva ca | [AVP, 4, 4 9.1]
ni stuvānasya pātaya param akṣy utāvaram | [AVP, 4, 4 9.2]
ayaṃ stuvāna āgamat taṃ smota prati haryata | [AVP, 4, 4 10.1]
bṛhaspate vaśe 'kṛthā agnīṣomā vi vidhyatam | [AVP, 4, 4 10.2]
{AVP, 4, 5}
yāṃ tvā gandharvo akhanad varuṇāya mṛtabhraje | [AVP, 4, 5 1.1]
tāṃ tvā vayaṃ khanāmasy oṣadhiṃ śepaharṣaṇīm | [AVP, 4, 5 1.2]
vṛṣaṇas te khanitāro vṛṣā tvam asy oṣadhe | [AVP, 4, 5 2.1]
vṛṣāsi vṛṣṇyāvatī vṛṣaṇe tvā khanāmasi | [AVP, 4, 5 2.2]
ud uṣā ud u sūrya uc chuṣmā oṣadhīnām | [AVP, 4, 5 3.1]
ud ejati prajāpatir vṛṣā śuṣmeṇa vājinā | [AVP, 4, 5 3.2]
ūrdhvaśrāṇam idaṃ kṛdhi yathā sma te virohato abhitaptam ivānati | [AVP, 4, 5 4.1]
tatas te śuṣmavattaram iyaṃ kṛṇotv oṣadhiḥ | [AVP, 4, 5 4.2]
apāṃ rasa oṣadhīnām atho vanaspatīnām | [AVP, 4, 5 5.1]
atho somasya bhrātāsy ārśyam asi vṛṣṇyam | [AVP, 4, 5 5.2]
aśvasya ṛśyasya bastasya puruṣasya ca | [AVP, 4, 5 6.1]
ya ṛṣabhasya vājas tam asmin dhehy oṣadhe | [AVP, 4, 5 6.2]
saṃ vājā ṛṣabhāṇāṃ saṃ śuṣmā oṣadhīnām | [AVP, 4, 5 7.1]
saṃ puṃsām indra vṛṣṇyam asmai dhehi tanūbalam | [AVP, 4, 5 7.2]
adyāgne adya savitar adya devi sarasvati | [AVP, 4, 5 8.1]
adyā me brahmaṇaspate dhanur ivā tānayā pasaḥ | [AVP, 4, 5 8.2]
ūrdhvās tiṣṭhanti giraya ūrdhvā vātā ud īrate | [AVP, 4, 5 9.1]
ūrdhvo ayaṃ māmako mayūkha ivādhi bhūmyām | [AVP, 4, 5 9.2]
ut tiṣṭhogra vi dhūnuṣva vi te śvayantu nāḍyaḥ | [AVP, 4, 5 10.1]
atandro aśvapā iva nāva glāyo 'dhi muṣkayoḥ | [AVP, 4, 5 10.2]
{AVP, 4, 6}
hiraṇyaśṛṅgo vṛṣabho yaḥ samudrād udācarat | [AVP, 4, 6 1.1]
tenā sahasyenā vayaṃ ni janānt svāpayāmasi | [AVP, 4, 6 1.2]
na bhūmiṃ vāto 'ti vāti nāti tapati sūryaḥ | [AVP, 4, 6 2.1]
janāṃś ca sarvān svāpaya śunaś cendrasakhā caran | [AVP, 4, 6 2.2]
vahyeśayāḥ proṣṭheśayā nārīr yās talpaśīvarīḥ | [AVP, 4, 6 3.1]
striyo yāḥ puṇyagandhās tāḥ sarvāḥ svāpayāmasi | [AVP, 4, 6 3.2]
ejadejad ajagrabhaṃ cakṣuḥ prāṇam ajagrabham | [AVP, 4, 6 4.1]
aṅgāny agrabhaṃ sarvā rātrīṇām atiśarvare | [AVP, 4, 6 4.2]
ya āste yaś ca carati yaś ca tiṣṭhan vipaśyati | [AVP, 4, 6 5.1]
teṣāṃ saṃ dadhmo akṣāṇi yathedaṃ harmyaṃ tathā | [AVP, 4, 6 5.2]
svaptu mātā svaptu pitā svaptu śvā svaptu viśpatiḥ | [AVP, 4, 6 6.1]
svapantu sarve jñātayaḥ sarvaṃ ni ṣvāpayā janam | [AVP, 4, 6 6.2]
svapna svapnābhikaraṇena sarvaṃ ni ṣvāpayā janam | [AVP, 4, 6 7.1]
otsūryam anyān svāpayāvyuṣaṃ caratād aham indra ivāriṣṭo akṣitaḥ | [AVP, 4, 6 7.2]
{AVP, 4, 7}
akṣībhyāṃ te nāsikābhyāṃ karṇābhyām āsyād uta | [AVP, 4, 7 1.1]
yakṣmaṃ śīrṣaṇyaṃ mastiṣkāl lalāṭād vi vṛhāmasi | [AVP, 4, 7 1.2]
grīvābhyas ta uṣṇihābhyaḥ kīkasābhyo anūkyāt | [AVP, 4, 7 2.1]
yakṣmaṃ doṣaṇyam aṃsābhyām urasto vi vṛhāmasi | [AVP, 4, 7 2.2]
klomnas te hṛdayyābhyo halīkṣṇāt pārśvābhyām | [AVP, 4, 7 3.1]
yakṣmaṃ matasnābhyāṃ plīhno yaknas te vi vṛhāmasi | [AVP, 4, 7 3.2]
āntrebhyas te gudābhyo vaniṣṭhor udarād uta | [AVP, 4, 7 4.1]
yakṣmaṃ pāṇyor aṅgulibhyo nakhebhyo vi vṛhāmasi | [AVP, 4, 7 4.2]
asthibhyas te māṃsebhyaḥ snāvabhyo dhamanibhyaḥ | [AVP, 4, 7 5.1]
yakṣmaṃ pṛṣṭibhyo majjabhyo nābhyā vi vṛhāmasi | [AVP, 4, 7 5.2]
ūrubhyāṃ te aṣṭhīvadbhyāṃ pārṣṇibhyāṃ prapadābhyām | [AVP, 4, 7 6.1]
yakṣmaṃ bhasadyaṃ śroṇibhyāṃ bhaṃsaso vi vṛhāmasi | [AVP, 4, 7 6.2]
aṅgād aṅgāl lomno lomno baddhaṃ parvaṇi parvaṇi | [AVP, 4, 7 7.1]
yakṣmam tvacasyam te vayam viṣvañcam vi vṛhāmasi | [AVP, 4, 7 633214_1]
aṅgādāṅgād ahaṃ tava paruṣaḥ paruṣas pari | [AVP, 4, 7 8.1]
kaśyapasya vivarheṇa yakṣmaṃ te vi vṛhāmasi | [AVP, 4, 7 8.2]
{AVP, 4, 8}
agnī rakṣohā tigmas tigmaśṛṅga ṛṣir ārṣeyaḥ kaviḥ kavitamaḥ | [AVP, 4, 8 1.1]
apāghaśaṃsaṃ nudatāṃ sahatām arātiṃ pratyak pratiharaṇenāghāyate aghaṃ prati harāmaḥ | [AVP, 4, 8 1.2]
indro rakṣohā | [AVP, 4, 8 2.1]
somo rakṣohā | [AVP, 4, 8 3.1]
varuṇo rakṣohā | [AVP, 4, 8 4.1]
vāyū rakṣohā | [AVP, 4, 8 5.1]
tvaṣṭā rakṣohā | [AVP, 4, 8 6.1]
dhātā rakṣohā | [AVP, 4, 8 7.1]
savitā rakṣohā | [AVP, 4, 8 8.1]
sūryo rakṣohā | [AVP, 4, 8 9.1]
candramā rakṣohā | [AVP, 4, 8 10.1]
bṛhaspatī rakṣohā | [AVP, 4, 8 11.1]
prajāpatī rakṣohā | [AVP, 4, 8 12.1]
parameṣṭhī rakṣohā tigmas tigmaśṛṅga ṛṣir ārṣeyaḥ kaviḥ kavitamaḥ | [AVP, 4, 8 13.1]
apāghaśaṃsaṃ nudatāṃ sahatām arātiṃ pratyak pratiharaṇenāghāyate aghaṃ prati harāmaḥ | [AVP, 4, 8 13.2]
{AVP, 4, 9}
saṃvasava iti vo nāmadheyam ugraṃpaśyā rāṣṭrabhṛto hy akṣāḥ | [AVP, 4, 9 1.1]
tasmai ta indo haviṣā vidhema vayaṃ syāma patayo rayīṇām | [AVP, 4, 9 1.2]
idam ugrāya babhrave yo 'kṣeṣu tanūvaśī | [AVP, 4, 9 2.1]
ghṛtena kaliṃ śikṣāmi sa no mṛḍātīdṛśe | [AVP, 4, 9 2.2]
ghṛtam agne apsarābhyo vaha tvaṃ pāṃsūn akṣebhyaḥ sikatā apaś ca | [AVP, 4, 9 3.1]
yathābhagaṃ havyadātiṃ juṣāṇā madantu devā ubhayāni havyā | [AVP, 4, 9 3.2]
yo no devo dhanam idaṃ dideśa yo akṣāṇāṃ grahaṇaṃ śeṣaṇaṃ ca | [AVP, 4, 9 4.1]
sa no 'vatu havir idaṃ juṣāṇo gandharvaiḥ sadhamādaṃ madema | [AVP, 4, 9 4.2]
yā apsarasaḥ sadhamādaṃ madanty antarā havirdhānaṃ sūryaṃ ca | [AVP, 4, 9 5.1]
tā no hastau kṛtena saṃ sṛjantu sapatnaṃ naḥ kitavaṃ randhayantu | [AVP, 4, 9 5.2]
yad devān nāthito huve brahmacaryaṃ yad ūṣima | [AVP, 4, 9 6.1]
akṣān yad babhrūn ālabhe te no mṛḍantv īdṛśe | [AVP, 4, 9 6.2]
ādinavam ity ekā | [AVP, 4, 9 7.1]
{AVP, 4, 10}
bhagaḥ tvā itas nayatu hasta gṛhya | [AVP, 4, 10 633245_1]
bṛhaspatiḥ puraetā te astu | [AVP, 4, 10 633245_2]
devaḥ tvā savitā satya dharmā upasadyām namasyām kṛṇotu | [AVP, 4, 10 633246_1]
yām aśvinā madhu kaśām devāḥ agre ajanayan tayā tvā patyām otām kṛṇmaḥ madhumatīm vayam | [AVP, 4, 10 633248_1]
uttarā śvaśruvāḥ bhava nanānduḥ upaśikṣayā | [AVP, 4, 10 633249_1]
yaśaḥ tvā patyām kṛṇmaḥ | [AVP, 4, 10 633250_1]
bhava ā devṛṣu priyā | [AVP, 4, 10 633250_2]
adbhiḥ ātmānam tanvam śumbhamānā gṛhān pra ihi | [AVP, 4, 10 633251_1]
mahiṣī bhavāsi | [AVP, 4, 10 633251_2]
tatra tvā aduḥ gārhapatyāya devāḥ prajāvatī jaradaṣṭiḥ yathā asaḥ | [AVP, 4, 10 633252_1]
ud uttaram ārohantī vyasyantī pṛtanyataḥ abhi asthāḥ śatroḥ mūrdhānam | [AVP, 4, 10 633254_1]
saha putrā virāj bhava śvaśrūṇām śvaśurāṇām gṛhāṇām ca dhanasya ca | [AVP, 4, 10 633254_2]
vi rāja patyām devṛṣu | [AVP, 4, 10 633256_1]
sajātānām virāj bhava | [AVP, 4, 10 633256_2]
yat giriṣu parvateṣu goṣu aśveṣu yat madhu yena akṣāḥ abhyaṣicyanta tena aham asyāḥ mūrdhānam abhi siñcāmi nāryāḥ | [AVP, 4, 10 633258_1]
yat varcaḥ gavi kalyāṇe yat vā sūyavase tṛṇe abhyañjanasya yat varcaḥ tena mā anajmi varcasā | [AVP, 4, 10 633260_1]
{AVP, 4, 11}
yena acarat uśanā kāvyaḥ agre vidvān kratūnām uta devatānām sahṛdayena haviṣā juhomi | [AVP, 4, 11 633262_1]
sadhrīcīnam vaḥ manaḥ astu ugram | [AVP, 4, 11 633262_2]
mahat satyam | [AVP, 4, 11 633263_1]
mahat haviḥ | [AVP, 4, 11 633263_2]
uśanā kāvyaḥ mahān | [AVP, 4, 11 633263_3]
devānām ugrāṇām satām hṛdayāni saha akaram | [AVP, 4, 11 633264_1]
aham satyena sayujā carāmi | [AVP, 4, 11 633265_1]
aham devīm anumatim pra veda | [AVP, 4, 11 633265_2]
indraḥ devānām hṛdayam vaḥ astu | [AVP, 4, 11 633266_1]
sadhrīcīnam vaḥ manaḥ astu ugram | [AVP, 4, 11 633266_2]
tvaṣṭā vāyuḥ kaśyapaḥ indram agniḥ manasā anu āyan haviṣaḥ padena | [AVP, 4, 11 633267_1]
avindan śakram rajasi praviṣṭam | [AVP, 4, 11 633268_1]
sadhrīcīnam vaḥ manaḥ astu ugram | [AVP, 4, 11 633268_2]
yena ime dyāvāpṛthivī vicaṣkabhuḥ yena abhavat antarikṣam svar yat manasā vidvān haviṣā juhomi | [AVP, 4, 11 633270_1]
sadhrīcīnam vaḥ manaḥ astu ugram | [AVP, 4, 11 633270_2]
dyāvā pṛthivī hṛdayam sasūvatuḥ yena idam tvaṣṭā vikṛṇoti dhīraḥ | [AVP, 4, 11 633271_1]
tasya uśanā kratubhiḥ saṃvidānaḥ cittam viveda manasi praviṣṭam | [AVP, 4, 11 633272_1]
cittam ca etat ākūtiḥ ca yena devāḥ viṣehire | [AVP, 4, 11 633273_1]
etat satyasya śraddhayā ṛṣayaḥ sapta juhvati | [AVP, 4, 11 633274_1]
{AVP, 4, 12}
tvayā manyo saratham ārujanto harṣamāṇāso hṛṣitā marutvan | [AVP, 4, 12 1.1]
tīkṣṇeṣava āyudhā saṃśiśānā upa pra yantu naro agnirūpāḥ | [AVP, 4, 12 1.2]
agnir iva manyo tarasā sahasva senānīr naḥ sahure hūta edhi | [AVP, 4, 12 2.1]
jitvāya śatrūn vi bhajāsi veda ojo mimāno vi mṛdho nudasva | [AVP, 4, 12 2.2]
sahasva manyo abhimātim asme rujan mṛṇan pramṛṇann ehi śatrūn | [AVP, 4, 12 3.1]
ugraṃ te śardho nanv ā rurudhre vaśī vaśaṃ nayāsā ekaja tvam | [AVP, 4, 12 3.2]
eko bahūnām asi manyav īḍitā paśūn paśūn yuddhāya saṃ śiśādhi | [AVP, 4, 12 4.1]
akṛttaruk tvayā yujā vayaṃ dyumantaṃ ghoṣaṃ vijayāya kṛṇmahe | [AVP, 4, 12 4.2]
vijeṣakṛd indra ivānavabravo asmākaṃ manyo adhipā bhaveha | [AVP, 4, 12 5.1]
priyaṃ te nāma sahure gṛṇīmasi vidmā tam utsaṃ yata ābabhūvitha | [AVP, 4, 12 5.2]
ābhūtyā sahasā vajra sāyaka saho bibharṣy abhibhūta uttaram | [AVP, 4, 12 6.1]
kratvā no manyo saha medy edhi mahādhanasya puruhūta saṃsṛji | [AVP, 4, 12 6.2]
saṃsṛṣṭaṃ dhanam ubhayaṃ samākṛtam asmabhyaṃ dattaṃ varuṇaś ca manyo | [AVP, 4, 12 7.1]
bhiyo dadhānā hṛdayeṣu śatravaḥ parājitā yantu paramāṃ parāvatam | [AVP, 4, 12 7.2]
{AVP, 4, 13}
śaṃ no devī pṛśniparṇy aśaṃ nirṛtaye karat | [AVP, 4, 13 1.1]
ugrā hi kaṇvajambhanī tāṃ tvāhārṣaṃ sahasvatīm | [AVP, 4, 13 1.2]
sadānvāghnī prathamā pṛśniparṇy ajāyata | [AVP, 4, 13 2.1]
tayā kaṇvasyāhaṃ śiraś chinadmi śakuner iva | [AVP, 4, 13 2.2]
ūrjabhṛtaṃ prāṇabhṛtaṃ prajānām uta tarpaṇīm | [AVP, 4, 13 3.1]
sarvās tāḥ pṛśniparṇītaḥ kaṇvā mā nīnaśat | [AVP, 4, 13 3.2]
samākṛtyainān nir aja tīkṣṇaśṛṅga ivarṣabhaḥ | [AVP, 4, 13 4.1]
arāyaṃ kaṇvaṃ pāpmānaṃ pṛśniparṇi sahasvati | [AVP, 4, 13 4.2]
tvam ugre pṛśniparṇy agnir iva pradahann ihi kaṇvā jīvitayopanīḥ | [AVP, 4, 13 5.1]
girim enā ā veśaya tamāṃsi yatra gachāṃs tat pāpīr api pādaya | [AVP, 4, 13 5.2]
arāyam asṛkpāvānaṃ yaś ca sphātiṃ jihīrṣati | [AVP, 4, 13 6.1]
garbhādaṃ kaṇvaṃ nāśaya pṛśniparṇi sahasvati | [AVP, 4, 13 6.2]
yā no gā yā no gṛhān yā na sphātim upāharān | [AVP, 4, 13 7.1]
tā ugre pṛśniparṇi tvaṃ kaṇvā mā nīnaśa itaḥ | [AVP, 4, 13 7.2]
{AVP, 4, 14}
yasmin āsīḥ pratihitaḥ idam tat śalyaḥ veṇuḥ veṣṭanam tejanam ca | [AVP, 4, 14 633303_1]
sūnuḥ janitrīm jane ā ihi śṛṇvan | [AVP, 4, 14 633304_1]
ayam te ātmā itas id prahitaḥ | [AVP, 4, 14 633304_2]
asthi bhittvā yadi majjñaḥ papātha yadi vā asi rataḥ puruṣanti kāme urvīm gavyūtim abhi ā ihi arvāṅ paścā raśmīn udyataḥ sūryasya | [AVP, 4, 14 633306_1]
mātariśvā pavamānaḥ tvāyan sūryaḥ ābhrājan tanvā dṛśe kaḥ | [AVP, 4, 14 633307_1]
asnaḥ gandhāt puvasaḥ pra cyavasva | [AVP, 4, 14 633308_1]
vi mucyasva yonyāḥ yā te atra | [AVP, 4, 14 633308_2]
pra cyavasva atas | [AVP, 4, 14 633309_1]
abhi ā ihi arvāṅ | [AVP, 4, 14 633309_2]
arthān te vidma bahudhā bahis ye | [AVP, 4, 14 633309_3]
imāḥ svasāraḥ | [AVP, 4, 14 633310_1]
ayam id pitā te | [AVP, 4, 14 633310_2]
iyam te mātā | [AVP, 4, 14 633310_3]
imam ā ihi bandhum | [AVP, 4, 14 633310_4]
amitraiḥ astā yadi vā asi mitraiḥ devaiḥ vā devi prahitā avasṛṣṭā viddhvā śṛṅgam puruṣe jahātha | [AVP, 4, 14 633312_1]
bāṇaḥ śṛṅgam śikharaḥ sraṃsatām itas | [AVP, 4, 14 633312_2]
śikhāsu saktaḥ yadi vā asi agre yadi vā asi saktaḥ puruṣasya māṃse dadhṛṣ na pāśān apavṛjya muktvā akṣi śalyaḥ kṛṇutām āyanāya | [AVP, 4, 14 633314_1]
hastāt hastam sam ayaḥ bhriyamāṇaḥ | [AVP, 4, 14 633315_1]
bahis tvā paśyān vīrudhām balena | [AVP, 4, 14 633315_2]
adbhiḥ praṇiktaḥ śayāsai abhyaktaḥ kośe jāmīnām nihitaḥ a hiṃsaḥ | [AVP, 4, 14 633316_1]
ṣaṣṭi rātre ṣaṣṭikasya śalyasya paridhiḥ kṛtaḥ | [AVP, 4, 14 633317_1]
itas tam adya te vayam āsthānāt cyāvayāmasi | [AVP, 4, 14 633318_1]
{AVP, 4, 15}
saṃ majjā majjñā bhavatu sam u te paruṣā paruḥ | [AVP, 4, 15 1.1]
saṃ te māṃsasya visrastaṃ saṃ snāva sam u parva te | [AVP, 4, 15 1.2]
majjā majjñā saṃ dhīyatām asthnāsthy api rohatu | [AVP, 4, 15 2.1]
snāva te saṃ dadhmaḥ snāvnā carmaṇā carma rohatu | [AVP, 4, 15 2.2]
loma lomnā saṃ dhīyatāṃ tvacā saṃ kalpayāt tvacam | [AVP, 4, 15 3.1]
asṛk te asnā rohatu māṃsaṃ māṃsena rohatu | [AVP, 4, 15 3.2]
rohiṇī saṃrohiṇy asthnaḥ śīrṇasya rohiṇī | [AVP, 4, 15 4.1]
rohiṇyām ahni jātāsi rohiṇy asy oṣadhe | [AVP, 4, 15 4.2]
yadi śīrṇaṃ yadi dyuttam asthi peṣṭraṃ ta ātmanaḥ | [AVP, 4, 15 5.1]
dhātā tat sarvaṃ kalpayāt saṃ dadhat paruṣā paruḥ | [AVP, 4, 15 5.2]
yadi vajro visṛṣṭas tvāra kāṭaṃ patitvā yadi vā viriṣṭam | [AVP, 4, 15 6.1]
vṛkṣād vā yad avasad daśaśīrṣa ṛbhū rathasyeva saṃ dadhāmi te paruḥ | [AVP, 4, 15 6.2]
ut tiṣṭha prehi sam adhāyi te paruḥ saṃ te dhātā dadhātu tanvo viriṣṭam | [AVP, 4, 15 7.1]
rathaḥ sucakraḥ supavir yathaiti sukhaḥ sunābhiḥ prati tiṣṭha evam | [AVP, 4, 15 7.2]
{AVP, 4, 16}
udyan ādityaḥ ghuṇān hantu | [AVP, 4, 16 633333_1]
sūryaḥ nimrocan raśmibhiḥ hantu | [AVP, 4, 16 633333_2]
tāvat naḥ adhi saṃhitam | [AVP, 4, 16 633334_1]
apsarāḥ mūlam akhanat | [AVP, 4, 16 633335_1]
gandharvaḥ pari abravīt | [AVP, 4, 16 633335_2]
tena vo vṛtrahā sūryo ni jambhyāṁ amṛtad ghuṇāḥ | [AVP, 4, 16 2.2]
ghuṇān hantu āyatī | [AVP, 4, 16 633337_1]
ghuṇān hantu parāyatī | [AVP, 4, 16 633337_2]
ghuṇān avaghnatī hantu | [AVP, 4, 16 633338_1]
ghuṇān pinaṣṭi piṃṣatī | [AVP, 4, 16 633338_2]
ghuṇāḥ na kim cana iha vaḥ | [AVP, 4, 16 633339_1]
pratibuddhāḥ abhūtana pradoṣam taskarāḥ iva | [AVP, 4, 16 633339_2]
ghuṇānām madhyataḥ jyeṣṭhaḥ kaniṣṭhaḥ uta madhyamaḥ hatāḥ vaḥ sarve jñātayaḥ | [AVP, 4, 16 633342_1]
hatā mātā | [AVP, 4, 16 633342_2]
hataḥ pitā | [AVP, 4, 16 633342_3]
yathā phenaḥ udakena dadṛśānaḥ nijasyati eva vayam ghuṇān sarvān sākam vācā ni jāsayāmasi | [AVP, 4, 16 633344_1]
ni gāvaḥ goṣṭhe asadan | [AVP, 4, 16 633345_1]
ni mṛgāsaḥ avikṣata | [AVP, 4, 16 633345_2]
ni tvam āditya raśmibhiḥ ghuṇān sarvān ajījasaḥ | [AVP, 4, 16 633346_1]
udyan raśmīn ā tanuṣva | [AVP, 4, 16 633347_1]
bāṇavadbhiḥ sam arpaya | [AVP, 4, 16 633347_2]
ghuṇān tvam sarvān āditya ghorayā tanvā tapa | [AVP, 4, 16 633348_1]
{AVP, 4, 17}
yaḥ ānataḥ parāṇataḥ dāroḥ iva apatakṣaṇam śarkoṭaḥ nāma vai asi | [AVP, 4, 17 633350_1]
kutas tvam viṣavān asaḥ | [AVP, 4, 17 633350_2]
yaḥ ubhayena praharasi pucchena ca āsyena ca āsye cana te viṣam | [AVP, 4, 17 633352_1]
kutas te puchadhau asat | [AVP, 4, 17 633352_2]
vidutsurasya dānavasya tasya tvam napāt asi | [AVP, 4, 17 633353_1]
tasya agre arasam viṣam | [AVP, 4, 17 633354_1]
tatas tava arasam viṣam | [AVP, 4, 17 633354_2]
arasa arasam tvā akaram | [AVP, 4, 17 633355_1]
vadhre vadhrim tvā akaram | [AVP, 4, 17 633355_2]
vadhrim tvā cakruḥ devāḥ amṛtāsaḥ āsuram | [AVP, 4, 17 633356_1]
iyattakaḥ kuṣumbhakaḥ | [AVP, 4, 17 633357_1]
takam bhinadmi śamyayā | [AVP, 4, 17 633357_2]
tatas viṣam parā asicam apācīm anu saṃvatam | [AVP, 4, 17 633358_1]
imāḥ paścā mayūryaḥ sapta svasāraḥ agruvaḥ tāḥ te viṣam vi jahrire udakam kumbhinīḥ iva kūpāt kulijinīḥ iva | [AVP, 4, 17 633360_1]
navānāṃ navatīnām ity ekā | [AVP, 4, 17 7.1]
{AVP, 4, 18}
vrātam aham a pakṣānām vrātam muṇḍīyasām uta vrātam muṇḍivlānām aham pra dhvāṅkṣāṁ iva cātaye | [AVP, 4, 18 633362_1]
pravaktā pramādayitā nidrā tandrīḥ tṛtīyakaḥ tān jaṅgiḍasya agninā sarvān prati dahāmasi | [AVP, 4, 18 633365_1]
a śuddhāt naḥ pari pāhi rakṣobhyaḥ uta jaṅgiḍa | [AVP, 4, 18 633366_1]
yātudhānāt kimīdinaḥ tasmāt naḥ pāhi jaṅgiḍa | [AVP, 4, 18 633367_1]
apsarābhyaḥ gandharvebhyaḥ devebhyaḥ asurebhyaḥ atha u sarvasmāt pāpmanaḥ tasmāt naḥ pāhi jaṅgiḍa | [AVP, 4, 18 633369_1]
ni te śatrūn dahati devaḥ agniḥ niḥ arātim amatim yātudhānān | [AVP, 4, 18 633370_1]
ā yāhi śatrūn duritā apaghnan | [AVP, 4, 18 633371_1]
śatāt naḥ yakṣmebhyaḥ pari pāhi jaṅgiḍa | [AVP, 4, 18 633371_2]
akarma agnim adhipām asya devam | [AVP, 4, 18 633372_1]
anu ā arapsi sahasā daivyena | [AVP, 4, 18 633372_2]
sahasvān naḥ sahasā pātu jaṅgiḍaḥ yathā jayema pṛtanājyeṣu | [AVP, 4, 18 633373_1]
satyaḥ agniḥ | [AVP, 4, 18 633374_1]
satyāḥ āpaḥ | [AVP, 4, 18 633374_2]
satye ime dyāvā pṛthivī viśva śaṃbhuvau | [AVP, 4, 18 633374_3]
satyam idam brahma asmākam kṛtam astu | [AVP, 4, 18 633375_1]
yam abadhnāt uśanā indrāya tam te badhnāmi jaṅgiḍam | [AVP, 4, 18 633375_2]
{AVP, 4, 19}
iyattikā śakuntikā sakā jaghāsa te viṣam | [AVP, 4, 19 1.1]
māhaṃ mṛṣi mo asau puruṣo mṛta | [AVP, 4, 19 1.2]
sa cana marati mā vayaṃ marāma | [AVP, 4, 19 1.3]
āre asya yojanaṃ hariṣṭhā madhu tvā madhulā karat | [AVP, 4, 19 1.4]
sūrye viṣam ā sṛjāmi dṛtiṃ surāvato gṛhe | [AVP, 4, 19 2]
triṣaptā visphuliṅgakā viṣasya puṣpakam akṣan | [AVP, 4, 19 3]
ālvantaruṭaṃ viṣaṃ vidārī karambho arasaṃ viṣam | [AVP, 4, 19 4]
vār ugram arasaṃ viṣam agniś ca viśvacarṣaṇiḥ | [AVP, 4, 19 5]
śakuntikā me abravīd viṣapuṣpaṃ dhayantikā | [AVP, 4, 19 6]
na ropayati na mādayati na viṣaṃ hanti pūruṣam | [AVP, 4, 19 7.1]
māhaṃ mṛṣi mo asau puruṣo mṛta | [AVP, 4, 19 7.2]
sa cana marati mā vayaṃ marāma | [AVP, 4, 19 7.3]
āre asya yojanaṃ hariṣṭhā madhu tvā madhulā karat | [AVP, 4, 19 7.4]
navānāṃ navatīnām ity ekā | [AVP, 4, 19 8.1]
{AVP, 4, 20}
madhumatī patye asmi jārāya madhumattarā | [AVP, 4, 20 633390_1]
atha u madhavyam me bhaṃsaḥ | [AVP, 4, 20 633391_1]
madhu nipadane aham | [AVP, 4, 20 633391_2]
madhunā mā sam sṛjāmi māsareṇa surām iva | [AVP, 4, 20 633392_1]
vāc me iyam madhunā saṃsṛṣṭā | [AVP, 4, 20 633393_1]
akṣyau me madhu saṃdṛśī | [AVP, 4, 20 633393_2]
madhu dyauḥ | [AVP, 4, 20 633394_1]
madhu pṛthivī | [AVP, 4, 20 633394_2]
madhū indraḥ | [AVP, 4, 20 633394_3]
madhu sūryaḥ | [AVP, 4, 20 633394_4]
striyaḥ yāḥ jajñire madhu | [AVP, 4, 20 633395_1]
tābhyaḥ aham madhumattarā | [AVP, 4, 20 633395_2]
madhumatīḥ oṣadhayaḥ āpaḥ madhumatīḥ uta | [AVP, 4, 20 633396_1]
gāvaḥ yāḥ jajñire madhu | [AVP, 4, 20 633397_1]
tābhyaḥ aham madhumattarā | [AVP, 4, 20 633397_2]
madhoḥ jātaḥ madhughaḥ vīrudhām balavattamaḥ | [AVP, 4, 20 633398_1]
tena aham sarvasmai puṃse kṛṇve nikaraṇam hṛdi | [AVP, 4, 20 633399_1]
yathā aśvaḥ bandhaneṣṭhaḥ vaḍavām abhidhāvati eva tvam ugre oṣadhe amum kanikradatam ā naya | [AVP, 4, 20 633401_1]
aṅga u nu mā ud iva śvasaḥ aṅga u nu mā ud iva stanaḥ anyāḥ vivitsamānaḥ anyāḥ parājighāṃsan | [AVP, 4, 20 633402_1]
mām anu pra te manaḥ chāyā yantam iva anu ayat | [AVP, 4, 20 633404_1]
{AVP, 4, 21}
khananti tvā taimātāḥ dāsāḥ arasa bāhavaḥ | [AVP, 4, 21 633405_1]
dāsī asi | [AVP, 4, 21 633406_1]
prakrīḥ asi | [AVP, 4, 21 633406_2]
utkhātam arasam viṣam | [AVP, 4, 21 633406_3]
adanti tvā kakkaṭāsaḥ kuruṅgāḥ adhi sānuṣu | [AVP, 4, 21 633407_1]
pāpī jagdha prasūḥ asi | [AVP, 4, 21 633408_1]
abhri khāte na rūrupaḥ | [AVP, 4, 21 633408_2]
ava jyām iva dhanvanaḥ śuṣmam tanomi te viṣa | [AVP, 4, 21 633409_1]
pra ropīḥ asya pātaya sūryaḥ pūrvāḥ iva uṣasaḥ | [AVP, 4, 21 633410_1]
sindhuḥ paścāt parihitaḥ sūryasya udayanam puras | [AVP, 4, 21 633411_1]
tatas yat antarā vanam tat sarvam viṣa dūṣaṇam | [AVP, 4, 21 633412_1]
madhu tvā madhukṛt kṛṇotu | [AVP, 4, 21 633413_1]
pitum tvā pitu kṛt kṛṇotu uta u niṣadya pātave atha u ūrdhvāya tiṣṭhate | [AVP, 4, 21 633413_2]
jaghāsa tvā lomakarṇaḥ | [AVP, 4, 21 633415_1]
tat ni āsa paruṣṇiyām | [AVP, 4, 21 633415_2]
tat bhaimīḥ cakrire srajaḥ sarvam mahiṣadaḥ viṣam | [AVP, 4, 21 633416_1]
urvyāḥ uru kṣitaḥ turāyāḥ a turasya ca bhūmyāḥ hi jagrabha nāma viṣam vārayatām iti viṣam dūṣayatāt iti | [AVP, 4, 21 633418_1]
{AVP, 4, 22}
aham vai indra mātaram indra bhrātaram indra adhivaktrām vīrudham ā ahārṣam viṣa dūṣaṇīm | [AVP, 4, 22 633421_1]
yat kim ca padvat śaphavat yat kāṇḍi yat ca puṣpavat yat ejati sarvam tat viṣa dūṣaṇam | [AVP, 4, 22 633423_1]
sindhuḥ paścāt dharuṇaḥ | [AVP, 4, 22 633424_1]
sūryasya udayanam puras | [AVP, 4, 22 633424_2]
tatas yat antarā viṣam tat vācā dūṣayāmasi | [AVP, 4, 22 633425_1]
yāvat sūryaḥ vitapati yāvat ca abhivipaśyati tāvat viṣasya dūṣaṇam vacaḥ niḥ mantrayāmahe | [AVP, 4, 22 633427_1]
jihvā me madhu saṃsrāvā | [AVP, 4, 22 633428_1]
jihvā me madhu vādinī | [AVP, 4, 22 633428_2]
jihve varcasvatī bhava | [AVP, 4, 22 633429_1]
puruṣaḥ riṣat | [AVP, 4, 22 633429_2]
hai hai kalyāṇi subhage pṛśniparṇi an āture imam me adya pūruṣam dīrgha āyu tvāya ud naya | [AVP, 4, 22 633431_1]
yābhyaḥ varṣanti vṛṣṭayaḥ yābhiḥ jīvanti aghnyāḥ tāḥ me viṣasya dūṣaṇīḥ savitā vi akāśayat | [AVP, 4, 22 633433_1]
{AVP, 4, 23}
prajāpatiḥ tvā abadhnāt prathamam astṛtam vīryāya kam | [AVP, 4, 23 633434_1]
tam te badhnāmi āyuṣe varcase ojase ca balāya ca | [AVP, 4, 23 633435_1]
astṛtaḥ tvā abhi rakṣatu | [AVP, 4, 23 633435_2]
ūrdhvaḥ tiṣṭha rakṣan a pramādam astṛta imam | [AVP, 4, 23 633436_1]
mā tvā dabhan paṇayaḥ yātudhānāḥ | [AVP, 4, 23 633436_2]
indraḥ iva dasyūn ava dhūnuṣva pṛtanyataḥ | [AVP, 4, 23 633437_1]
sarvān śatrūn vi sahasva | [AVP, 4, 23 633437_2]
astṛtaḥ tvā abhi rakṣatu | [AVP, 4, 23 633437_3]
śatam cana praharantaḥ abhighnantaḥ na tastrire | [AVP, 4, 23 633438_1]
tasmin indraḥ pari adatta cakṣuḥ prāṇam atha u balam | [AVP, 4, 23 633439_1]
astṛtaḥ tvā abhi rakṣatu | [AVP, 4, 23 633439_2]
indrasya tvā varmaṇā pari dhāpayāmaḥ yaḥ devānām adhirājaḥ babhūva | [AVP, 4, 23 633440_1]
punar tvā devāḥ pra nayantu sarve | [AVP, 4, 23 633441_1]
tvā abhi rakṣatu | [AVP, 4, 23 633441_2]
asmin maṇau eka śatam vīryāṇi | [AVP, 4, 23 633442_1]
sahasram prāṇāḥ asmin astṛte | [AVP, 4, 23 633442_2]
vyāghraḥ śatrūn abhi tiṣṭha sarvān | [AVP, 4, 23 633443_1]
yaḥ tvā pṛtanyāt adharaḥ saḥ astu | [AVP, 4, 23 633443_2]
astṛtaḥ tvā abhi rakṣatu | [AVP, 4, 23 633443_3]
ghṛtāt ulluptaḥ madhumān payasvān sahasra prāṇaḥ śata yoniḥ vayaḥ dhāḥ | [AVP, 4, 23 633444_1]
śaṃbhūḥ ca mayobhūḥ ca ūrjasvān ca payasvān ca astṛtaḥ tvā abhi rakṣatu | [AVP, 4, 23 633445_1]
yathā tvam uttaraḥ asaḥ a sapatnaḥ sapatna hā sajātānām asaḥ vaśī tathā tvā savitā karat | [AVP, 4, 23 633447_1]
astṛtaḥ tvā abhi rakṣatu | [AVP, 4, 23 633447_2]
{AVP, 4, 24}
apaḥ ca rapaḥ ca ūṣmā ca bāṣpaḥ ca śokaḥ ca abhiśokaḥ ca tṛtīyekaḥ ca pareparaḥ ca te takmānaḥ itas naśyata | [AVP, 4, 24 633449_1]
veda vai te takman nāma | [AVP, 4, 24 633450_1]
agniḥ tvam nāma asi | [AVP, 4, 24 633450_2]
tam tvā itas vi nayāmaḥ | [AVP, 4, 24 633451_1]
vṛtrasya haraḥ asi nabhasaḥ napāt | [AVP, 4, 24 633452_1]
dyauḥ ca asmat pṛthivī ca takmānam nāśayatām itas | [AVP, 4, 24 633453_1]
pañcapsniḥ nāma te mātā | [AVP, 4, 24 633454_1]
saḥ u ekapsniḥ ucyase | [AVP, 4, 24 633454_2]
tasya aham veda te nāma | [AVP, 4, 24 633455_1]
sa takman niḥ atas drava | [AVP, 4, 24 633455_2]
audumbaraḥ ca nāma asi priyātithiḥ ca | [AVP, 4, 24 633456_1]
tam tvā itas nāśayāmasi brahmaṇā vīryāvatā | [AVP, 4, 24 633457_1]
yaḥ asi jalpan ca lapan ca āvān ca tapan ca tṛtīyekaḥ ca te takmānaḥ itas naśyata | [AVP, 4, 24 633459_1]
vikilīda vilohita vikāśakraṃdarajjana | [AVP, 4, 24 7.1]
girim gaccha dhūma keto | [AVP, 4, 24 633461_1]
namāṃsi santu te | [AVP, 4, 24 633461_2]
bṛhat tvam agne rakṣaḥ adhamam jahi | [AVP, 4, 24 633462_1]
madhyamam ni uttamam śṛṇīhi | [AVP, 4, 24 633462_2]
śam naḥ agniḥ jyotiḥ anīkaḥ astu śam dyāvā pṛthivī anehasā | [AVP, 4, 24 633463_1]
mātā iva pitā iva abhi rakṣata enam | [AVP, 4, 24 633464_1]
muñcata enam pari aṃhasaḥ | [AVP, 4, 24 633464_2]
{AVP, 4, 25}
vātāj jāto antarikṣād vidyuto jyotiṣas pari | [AVP, 4, 25 1.1]
sa no hiraṇyajāḥ śaṅkhaḥ kṛśanaḥ pātv aṃhasaḥ | [AVP, 4, 25 1.2]
hiraṇyānām eko asi somād adhi jajñiṣe | [AVP, 4, 25 2.1]
rathe asi darśata iṣudhau rocanas tvam | [AVP, 4, 25 2.2]
yo agrato rocanāvān samudrād adhi jajñiṣe | [AVP, 4, 25 3.1]
śaṅkhena hatvā rakṣāṃsy atriṇo vi ṣahāmahe | [AVP, 4, 25 3.2]
ye atriṇo yātudhānā rakṣaso ye kimīdinaḥ | [AVP, 4, 25 4.1]
sarvāñ chaṅkha tvayā vayaṃ viṣūco vi ṣahāmahe | [AVP, 4, 25 4.2]
śaṅkhenāmīvām amatiṃ śaṅkhenota sadānvāḥ | [AVP, 4, 25 5.1]
śaṅkho no viśvabheṣajaḥ kṛśanaḥ pātv aṃhasaḥ | [AVP, 4, 25 5.2]
divi jātaḥ samudrataḥ sindhutas pary ābhṛtaḥ | [AVP, 4, 25 6.1]
sa no hiraṇyajāḥ śaṅkha āyuṣprataraṇo maṇiḥ | [AVP, 4, 25 6.2]
devānām asthi kṛśanaṃ babhūva tad ātmanvac caraty apsv antaḥ | [AVP, 4, 25 7.1]
taṃ te badhnāmy āyuṣe varcasa ojase ca balāya ca kārśanas tvābhi rakṣatu | [AVP, 4, 25 7.2]
{AVP, 4, 26}
kanyā vār avāyatī somam api srutāvidat | [AVP, 4, 26 1.1]
astaṃ bharanty abravīd indrāya sunomi tvā śakrāya sunomi tvā | [AVP, 4, 26 1.2]
asau ya eṣi vīrako gṛhaṃ gṛhaṃ vicākaśat | [AVP, 4, 26 2.1]
imaṃ jambhasutaṃ piba dhānāvantaṃ karambhiṇam apūpavantam ukthinam | [AVP, 4, 26 2.2]
kuvic chakat kuvit karat kuvin no vasyasas karat | [AVP, 4, 26 3.1]
kuvit patidviṣo yatīr indreṇa saṃ gamāmahai | [AVP, 4, 26 3.2]
ā cana tvā cikitsāmo 'dhi cana tvā nemasi | [AVP, 4, 26 4.1]
śanair iva śanakair ivendrāyendo pari srava | [AVP, 4, 26 4.2]
imāni trīṇi viṣṭapā tānīndra vi rohaya | [AVP, 4, 26 5.1]
śiras tatasyorvarām ād idaṃ ma upodare | [AVP, 4, 26 5.2]
asau ca yā na urvarād imāṃ tanvaṃ mama | [AVP, 4, 26 6.1]
atho tatasya yac chiraḥ sarvā tā romaśā kṛdhi | [AVP, 4, 26 6.2]
khe rathasya khe 'nasaḥ khe yugasya śatakrato | [AVP, 4, 26 7.1]
apālām indra triṣ pūtvy akṛṇoḥ sūryatvacam | [AVP, 4, 26 7.2]
{AVP, 4, 27}
ānujāvaram anu rakṣante ugrāḥ yeṣām indram vīryāya airayanta | [AVP, 4, 27 633494_1]
purohitaḥ parameṣṭhī sva rājyāya abhīvardham asmai akṛṇot bṛhaspatiḥ | [AVP, 4, 27 633495_1]
tena sapatnān adharān kṛṇuṣva | [AVP, 4, 27 633496_1]
kṣeme paśūn bahulān vardhayitvā jaitrāya ud yātu rathavāhanam te | [AVP, 4, 27 633497_1]
go bhājam aṃśam tava ye samānāḥ sarve samagrāḥ dadhṛṣ ā bharanta | [AVP, 4, 27 633498_1]
abhi vardhasva bhrātṛvyān abhi ye tvā pṛtanyataḥ | [AVP, 4, 27 633499_1]
ni piṇḍhi sarvān dhūrvataḥ abhīvardhaḥ yathā asasi | [AVP, 4, 27 633500_1]
abhīvardham abhībhavam abhīṣeṇam mahā gaṇam viśaḥ tvā sarvāḥ ā yantu āpaḥ divyāḥ payasvatīḥ | [AVP, 4, 27 633502_1]
abhi vardhasva prajayā vāvṛdhānaḥ | [AVP, 4, 27 633503_1]
abhi anīkaiḥ paśubhiḥ bhavāsi | [AVP, 4, 27 633503_2]
brahma rājanyaiḥ viśyaiḥ vāvṛdhānaḥ śūdraiḥ ati ihi sabhayā pṛtanyataḥ | [AVP, 4, 27 633504_1]
vardhasva kṣetraiḥ | [AVP, 4, 27 633505_1]
prathasva prajayā | [AVP, 4, 27 633505_2]
vardhasva vīraiḥ | [AVP, 4, 27 633505_3]
paśubhiḥ bahuḥ bhava | [AVP, 4, 27 633505_4]
śriyā śulkaiḥ yatamaḥ tvā pṛtanyāt āptaḥ tubhyam sa bali hṛtyāya tiṣṭhatu | [AVP, 4, 27 633506_1]
{AVP, 4, 28}
indraṃ mitraṃ varuṇam agnim ūtaye mārutaṃ śardho aditiṃ havāmahe | [AVP, 4, 28 1.1]
rathaṃ na durgād vasavaḥ sudānavo viśvasmān no aṃhaso niṣ pipartana | [AVP, 4, 28 1.2]
ta ādityā ā gatā sarvatātaye bhūta devā vṛtratūryeṣu śaṃbhuvaḥ | [AVP, 4, 28 2]
avantu naḥ pitaraḥ supravācanā uta devī devaputre ṛtāvṛdhā | [AVP, 4, 28 3]
narāśaṃsaṃ vājinaṃ vājayantaṃ kṣayadvīraṃ pūṣaṇaṃ sumnair īmahe | [AVP, 4, 28 4]
bṛhaspate sadam in naḥ sugaṃ kṛdhi śaṃ yor yat te manurhitaṃ tad īmahe | [AVP, 4, 28 5]
indraṃ kutso vṛtrahaṇaṃ śacīpatiṃ kāṭe nibāḍha ṛṣir ahvad ūtaye | [AVP, 4, 28 6.1]
rathaṃ na durgād vasavaḥ sudānavo viśvasmān no aṃhaso niṣ pipartana | [AVP, 4, 28 6.2]
devair no devy aditir ni pātu devas trātā trāyatām aprayuchan | [AVP, 4, 28 7.1]
tan no mitro varuṇo māmahantām aditiḥ sindhuḥ pṛthivī uta dyauḥ | [AVP, 4, 28 7.2]
{AVP, 4, 29}
apa naḥ śośucad agham | [AVP, 4, 29 1.1]
agne śuśugdhy ā rayim | [AVP, 4, 29 1.2]
apa naḥ śośucad agham | [AVP, 4, 29 1.3]
sukṣetriyā sugātuyā vasūyā ca yajāmahe | [AVP, 4, 29 2.1]
apa naḥ śośucad agham | [AVP, 4, 29 2.2]
pra yad bhandiṣṭha eṣāṃ prāsmākāsaś ca sūrayaḥ | [AVP, 4, 29 3.1]
apa naḥ śośucad agham | [AVP, 4, 29 3.2]
pra yat te agne sūrayo jāyemahi pra te vayam | [AVP, 4, 29 4.1]
apa naḥ śośucad agham | [AVP, 4, 29 4.2]
pra yad agneḥ sahasvato viśvato yanti bhānavaḥ | [AVP, 4, 29 5.1]
apa naḥ śośucad agham | [AVP, 4, 29 5.2]
tvaṃ hi viśvatomukha viśvataḥ paribhūr asi | [AVP, 4, 29 6.1]
apa naḥ śośucad agham | [AVP, 4, 29 6.2]
dviṣo no viśvatomukhāti nāveva pāraya | [AVP, 4, 29 7.1]
apa naḥ śośucad agham | [AVP, 4, 29 7.2]
{AVP, 4, 30}
devāḥ śaraṇa kṛtaḥ śaraṇāḥ me bhavata prācyāḥ diśaḥ agninā rājñā adhyakṣeṇa | [AVP, 4, 30 633532_1]
yaśāḥ bhūyāsam | [AVP, 4, 30 633533_1]
yaśasam mā kṛṇuta cārum anna adam | [AVP, 4, 30 633533_2]
parā dviṣantam śṛṇīta | [AVP, 4, 30 633533_3]
bhavata dakṣiṇāyāḥ diśaḥ indreṇa rājñā | [AVP, 4, 30 633534_1]
bhavata pratīcyāḥ diśaḥ varuṇena rājñā | [AVP, 4, 30 633535_1]
bhavata udīcyāḥ diśaḥ somena rājñā | [AVP, 4, 30 633536_1]
bhavata dhruvāyāḥ diśaḥ viṣṇuṇā rājñā | [AVP, 4, 30 633537_1]
bhavata ūrdhvāyāḥ diśaḥ bṛhaspatinā rājñā | [AVP, 4, 30 633538_1]
bhavata uttamāyāḥ diśaḥ prajāpatinā rājñā | [AVP, 4, 30 633539_1]
bhavata paramāyāḥ diśaḥ parameṣṭhinā rājñā | [AVP, 4, 30 633540_1]
devāḥ śaraṇa kṛtaḥ śaraṇāḥ me bhavata sarvābhyaḥ digbhyaḥ īśānena rājñā adhyakṣeṇa | [AVP, 4, 30 633541_1]
yaśāḥ bhūyāsam | [AVP, 4, 30 633542_1]
yaśasam mā kṛṇuta cārum anna adam | [AVP, 4, 30 633542_2]
parā dviṣantam śṛṇīta | [AVP, 4, 30 633542_3]
{AVP, 4, 31}
prātar agniṃ prātar indraṃ havāmahe prātar mitrāvaruṇā prātar aśvinā | [AVP, 4, 31 1.1]
prātar bhagaṃ pūṣaṇaṃ brahmaṇaspatiṃ prātaḥ somam uta rudraṃ huvema | [AVP, 4, 31 1.2]
prātarjitaṃ bhagam ugraṃ huvema vayaṃ putram aditer yo vidhartā | [AVP, 4, 31 2.1]
ādhraś cid yaṃ manyamānas turaś cid rājā cid yaṃ bhagaṃ bhakṣīty āha | [AVP, 4, 31 2.2]
bhaga praṇetar bhaga satyarādho bhagemāṃ dhiyam ud avā dadan naḥ | [AVP, 4, 31 3.1]
bhaga pra ṇo janaya gobhir aśvair bhaga pra nṛbhir nṛvantaḥ syāma | [AVP, 4, 31 3.2]
utedānīṃ bhagavantaḥ syāmota prapitva uta madhye ahnām | [AVP, 4, 31 4.1]
utodite maghavan sūrye vayaṃ devānāṃ sumatau syāma | [AVP, 4, 31 4.2]
bhaga eva bhagavāṁ astu devās tena vayaṃ bhagavantaḥ syāma | [AVP, 4, 31 5.1]
taṃ tvā bhaga sarva ij johavīti sa no bhaga puraetā bhaveha | [AVP, 4, 31 5.2]
sam adhvarāyoṣaso namanta dadhikrāveva śucaye padāya | [AVP, 4, 31 6.1]
arvācīnaṃ vasuvidaṃ bhagaṃ no ratham ivāśvā vājina ā vahantu | [AVP, 4, 31 6.2]
aśvāvatīr gomatīr na uṣāso vīravatīḥ sadam uchantu bhadrāḥ | [AVP, 4, 31 7.1]
ghṛtaṃ duhānā viśvataḥ prapītā yūyaṃ pāta svastibhiḥ sadā naḥ | [AVP, 4, 31 7.2]
{AVP, 4, 32}
yas te manyo 'vidhad vajra sāyaka saha ojaḥ puṣyati viśvam mānuṣam | [AVP, 4, 32 1.1]
sāhyāma dāsam āryaṃ tvayā yujā vayaṃ sahaskṛtena sahasā sahīyasā | [AVP, 4, 32 1.2]
manyur indro manyur evāsa devo manyur hotā varuṇo jātavedāḥ | [AVP, 4, 32 2.1]
manyur viśa īḍate mānuṣīr yāḥ pāhi no manyo tapasā sajoṣāḥ | [AVP, 4, 32 2.2]
abhīhi manyo tavasas tavīyān tapasā yujā vi jahi śatrūn | [AVP, 4, 32 3.1]
amitrahā vṛtrahā dasyuhā ca viśvā vasūny ā bharā tvaṃ naḥ | [AVP, 4, 32 3.2]
tvaṃ hi manyo abhibhūtyojāḥ svayaṃbhūr bhāmo abhimātiṣāhaḥ | [AVP, 4, 32 4.1]
viśvacarṣaṇiḥ sahuriḥ sahīyāṁ asmāsv ojaḥ pṛtanāsu dhehi | [AVP, 4, 32 4.2]
abhāgaḥ sann apa pareto asmi tava kratvā taviṣasya pracetaḥ | [AVP, 4, 32 5.1]
taṃ tvā manyo akratur jihīḍāhaṃ svā tanūr baladāvā na ehi | [AVP, 4, 32 5.2]
ayaṃ te asmy upa na ehy arvāṅ pratīcīnaḥ sahure viśvadāvan | [AVP, 4, 32 6.1]
manyo vajrinn upa na ā vavṛtsva hanāva dasyūṁ uta bodhy āpeḥ | [AVP, 4, 32 6.2]
abhi prehi dakṣiṇato bhavā no adhā vṛtrāṇi jaṅghanāva bhūri | [AVP, 4, 32 7.1]
juhomi te dharuṇo madhvo agram ubhā upāṃśu prathamā pibeva | [AVP, 4, 32 7.2]
{AVP, 4, 33}
agner manve prathamasya pracetasaḥ pāñcajanyasya bahudhā yam indhate | [AVP, 4, 33 1.1]
viśo viśaḥ praviśivāṃsam īmahe sa no muñcatv aṃhasaḥ | [AVP, 4, 33 1.2]
sujātaṃ jātavedasam agniṃ vaiśvānaraṃ vibhum | [AVP, 4, 33 2.1]
havyavāhaṃ havāmahe sa no muñcatv aṃhasaḥ | [AVP, 4, 33 2.2]
yathā havyaṃ vahasi jātavedo yathā yajñaṃ kalpayasi prajānan | [AVP, 4, 33 3.1]
evā devebhyaḥ sumatim ihā vaha sa no muñcatv aṃhasaḥ | [AVP, 4, 33 3.2]
yāman yāmann upayuktaṃ vahiṣṭhaṃ karman karmann ābhagam agnim īḍe | [AVP, 4, 33 4.1]
rakṣohaṇaṃ yajñavṛdhaṃ ghṛtāhutaṃ sa no muñcatv aṃhasaḥ | [AVP, 4, 33 4.2]
yena ṛṣayo balam adyotayan yujā yenāsurāṇām ayuvanta māyāḥ | [AVP, 4, 33 5.1]
yenāgninā paṇīn indro jigāya sa no muñcatv aṃhasaḥ | [AVP, 4, 33 5.2]
yena devā amṛtam anvavindan yenauṣadhīr madhumatīr akṛṇvan | [AVP, 4, 33 6.1]
yenedaṃ svar ābharan sa no muñcatv aṃhasaḥ | [AVP, 4, 33 6.2]
yasyedaṃ pradiśi yad virocate yaj jātaṃ janitavyaṃ ca kevalam | [AVP, 4, 33 7.1]
staumy agniṃ nāthito johavīmi sa no muñcatv aṃhasaḥ | [AVP, 4, 33 7.2]
{AVP, 4, 34}
vāyoḥ savitur vidathāni manmahe yāv ātmanvad viśatho yau ca rakṣathaḥ | [AVP, 4, 34 1.1]
yau viśvasya paribhū babhūvathus tau no muñcatam aṃhasaḥ | [AVP, 4, 34 1.2]
yayoḥ saṃkhyātā varimāṇi pārthivā yābhyāṃ rajo gupitam antarikṣam | [AVP, 4, 34 2.1]
yayoḥ prayāṃ nānu kaś canānaśe tau no muñcatam aṃhasaḥ | [AVP, 4, 34 2.2]
tava vrate ni viśante janāsas tvayy udite prerate citrabhāno | [AVP, 4, 34 3.1]
yuvaṃ vāyo savitā ca bhuvanāni rakṣathas tau no muñcatam aṃhasaḥ | [AVP, 4, 34 3.2]
pra sumatiṃ savitar vāya ūtaye mahasvantaṃ matsaraṃ mādayethām | [AVP, 4, 34 4.1]
arvāg vāmasya pravatā ni yacchathas tau no muñcatam aṃhasaḥ | [AVP, 4, 34 4.2]
rayiṃ me poṣaṃ savitota vāyus tanū dakṣam ā suvatāṃ suśevam | [AVP, 4, 34 5.1]
ayakṣmatāṃ maho asmāsu dhattaṃ tau no muñcatam aṃhasaḥ | [AVP, 4, 34 5.2]
apeto vāyo savitā ca duṣkṛtam apa yakṣmaṃ śimidāṃ sedhataṃ paraḥ | [AVP, 4, 34 6.1]
saṃ hy ūrjā sṛjathaḥ saṃ balena tau no muñcatam aṃhasaḥ | [AVP, 4, 34 6.2]
upa śreṣṭhā na āśiṣo devayor dhāmann asthiran | [AVP, 4, 34 7.1]
staumi devaṃ savitāraṃ ca vāyuṃ tau no muñcatam aṃhasaḥ | [AVP, 4, 34 7.2]
{AVP, 4, 35}
marutāṃ manve adhi me bruvantu premaṃ vājaṃ vājasātā avantu | [AVP, 4, 35 1.1]
āśūn iva suyamān ahva ūtaye te no muñcantv aṃhasaḥ | [AVP, 4, 35 1.2]
utsam akṣitaṃ vyacanti ye sadā ye vā siñcanti rasam oṣadhīṣu | [AVP, 4, 35 2.1]
puro dadhe marutaḥ pṛśnimātṝṃs te no muñcantv aṃhasaḥ | [AVP, 4, 35 2.2]
payo dhenūnāṃ rasam oṣadhīnāṃ javam arvatāṃ kavayo ya invatha | [AVP, 4, 35 3.1]
śagmā bhavantu marutaḥ syonās te no muñcantv aṃhasaḥ | [AVP, 4, 35 3.2]
apaḥ samudrād divam ud vahanti divas pṛthivīm abhi ye sṛjanti | [AVP, 4, 35 4.1]
ye 'dbhir īśānā marutaś caranti te no muñcantv aṃhasaḥ | [AVP, 4, 35 4.2]
ye kīlālais tarpayanti ye ghṛtena ye vā vayo medasā saṃsṛjanti | [AVP, 4, 35 5.1]
ya īśānā maruto varṣayanti te no muñcantv aṃhasaḥ | [AVP, 4, 35 5.2]
yadīd idaṃ maruto mārutena yadi devā daivyenedṛg āra | [AVP, 4, 35 6.1]
yūyam īśidhve vasavas tasya niṣkṛtes te no muñcantv aṃhasaḥ | [AVP, 4, 35 6.2]
tigmam anīkaṃ viditaṃ sahasvan mārutaṃ śardhaḥ pṛtanāsūgram | [AVP, 4, 35 7.1]
staumi maruto nāthito johavīmi te no muñcantv aṃhasaḥ | [AVP, 4, 35 7.2]
{AVP, 4, 36}
manve vāṃ dyāvāpṛthivī subhojasau ye aprathethām amitā yojanāni | [AVP, 4, 36 1.1]
pratiṣṭhe hy abhavataṃ vasūnāṃ te no muñcatam aṃhasaḥ | [AVP, 4, 36 1.2]
pratiṣṭhe hi babhūvathur vasūnāṃ pravṛddhe devī subhage urūcī | [AVP, 4, 36 2.1]
dyāvāpṛthivī bhavataṃ me syone te no muñcatam aṃhasaḥ | [AVP, 4, 36 2.2]
ye srotyā bibhṛtho ye manuṣyān ye amṛtaṃ bibhṛtho ye havīṃṣi | [AVP, 4, 36 3.1]
dyāvāpṛthivī bhavataṃ me syone te no muñcatam aṃhasaḥ | [AVP, 4, 36 3.2]
ye usriyā bibhṛtho ye vanaspatīn yayor vāṃ viśvā bhuvanāny antaḥ | [AVP, 4, 36 4.1]
dyāvāpṛthivī bhavataṃ me syone te no muñcatam aṃhasaḥ | [AVP, 4, 36 4.2]
ye kīlālais tarpayatho ye ghṛtena yābhyāṃ narte kiṃcana śaknuvanti | [AVP, 4, 36 5.1]
dyāvāpṛthivī bhavataṃ me syone te no muñcatam aṃhasaḥ | [AVP, 4, 36 5.2]
asantāpe sutapasā huve vām urvī gabhīre kavibhir namasye | [AVP, 4, 36 6.1]
dyāvāpṛthivī bhavataṃ me syone te no muñcatam aṃhasaḥ | [AVP, 4, 36 6.2]
yan medam abhiśocati yena vā yena vā kṛtaṃ pauruṣeyaṃ na daivyam | [AVP, 4, 36 7.1]
staumi dyāvāpṛthivī nāthito johavīmi te no muñcatam aṃhasaḥ | [AVP, 4, 36 7.2]
{AVP, 4, 37}
bhavāśarvau manve vāṃ tasya vittaṃ yayor vāṃ viśvaṃ yad idaṃ vitiṣṭhate | [AVP, 4, 37 1.1]
yāv īśāte dvipado yau catuṣpadas tau no muñcatam aṃhasaḥ | [AVP, 4, 37 1.2]
yayor abhyadhva uta yad dūre cid yau viditāv iṣubhṛtām asiṣṭhau | [AVP, 4, 37 2.1]
bhavāśarvau bhavataṃ me syonau tau no muñcatam aṃhasaḥ | [AVP, 4, 37 2.2]
yayor vadhān nāpapadyate kiṃcanāntar deveṣūta mānuṣeṣu | [AVP, 4, 37 3.1]
bhavāśarvau bhavataṃ me syonau tau no muñcatam aṃhasaḥ | [AVP, 4, 37 3.2]
yāv ārebhāthe bahu sākam ugrau pra ced asrāṣṭam abhibhāṃ janeṣu | [AVP, 4, 37 4.1]
bhavāśarvau bhavataṃ me syonau tau no muñcatam aṃhasaḥ | [AVP, 4, 37 4.2]
sahasrākṣau vṛtrahaṇā huve vāṃ dūrehetī svanannemī ugrau | [AVP, 4, 37 5]
yaḥ kṛtyākṛd yātudhāno mahālo ni tasmin hatam adhi vajram ugrau | [AVP, 4, 37 6.1]
bhavāśarvau bhavataṃ me syonau tau no muñcatam aṃhasaḥ | [AVP, 4, 37 6.2]
adhi me brūtaṃ pṛtanāsūgrau saṃ vajreṇa sṛjataṃ yaḥ kimīdī | [AVP, 4, 37 7.1]
staumi bhavāśarvau nāthito johavīmi tau no muñcatam aṃhasaḥ | [AVP, 4, 37 7.2]
{AVP, 4, 38}
manve vāṃ mitrāvaruṇāv ṛtāvṛdhau satyaujasau druhvāṇaṃ yau nudethe | [AVP, 4, 38 1.1]
yau satyāvānam avatho haveṣu tau no muñcatam aṃhasaḥ | [AVP, 4, 38 1.2]
satyaujasau druhvāṇaṃ yau nudethe pra satyāvānam avatho haveṣu | [AVP, 4, 38 2.1]
yau gachatho nṛcakṣasā babhruṇā sutaṃ tau no muñcatam aṃhasaḥ | [AVP, 4, 38 2.2]
yāv aṅgiraso 'vatho yāv agastiṃ mitrāvaruṇā jamadagnim atrim | [AVP, 4, 38 3.1]
yau kaśyapam avatho yau vasiṣṭhaṃ tau no muñcatam aṃhasaḥ | [AVP, 4, 38 3.2]
yau bharadvājam avatho vadhryaśvaṃ viśvāmitraṃ varuṇa mitra kutsam | [AVP, 4, 38 4.1]
yau kakṣīvantam avathaḥ prota kaṇvaṃ tau no muñcatam aṃhasaḥ | [AVP, 4, 38 4.2]
yau śyāvāśvam avatho yau gaviṣṭhiraṃ mitrāvaruṇā purumīḍham atrim | [AVP, 4, 38 5.1]
yau vimadam avathaḥ saptavadhriṃ tau no muñcatam aṃhasaḥ | [AVP, 4, 38 5.2]
yau medhātithim avatho yau triśokaṃ mitrāvaruṇā uśanāṃ kāvyaṃ yau | [AVP, 4, 38 6.1]
yau mudgalam avatho gotamaṃ ca tau no muñcatam aṃhasaḥ | [AVP, 4, 38 6.2]
yayo rathaḥ satyavartmarjuraśmir mithuyā carantam abhiyāti dūṣayan | [AVP, 4, 38 7.1]
staumi mitrāvaruṇā nāthito johavīmi tau no muñcatam aṃhasaḥ | [AVP, 4, 38 7.2]
{AVP, 4, 39}
indrasya manve śaśvad yasya manvire vṛtraghna stomā upa mema āguḥ | [AVP, 4, 39 1.1]
yo dāśuṣaḥ sukṛto havam etā sa no muñcatv aṃhasaḥ | [AVP, 4, 39 1.2]
yaś carṣaṇipro vṛṣabhaḥ svarvid yasya grāvāṇaḥ pravadanti nṛmṇe | [AVP, 4, 39 2.1]
yasyādhvaraḥ saptahotā madacyut sa no muñcatv aṃhasaḥ | [AVP, 4, 39 2.2]
ya ugrāṇām ugrabāhur yajur yo dānavānāṃ balam āsasāda | [AVP, 4, 39 3.1]
yena jitāḥ sindhavo yena gāvaḥ sa no muñcatv aṃhasaḥ | [AVP, 4, 39 3.2]
yasya vaśāsa ṛṣabhāsa ukṣaṇo yasmai mīyante svaravaḥ svarvide | [AVP, 4, 39 4.1]
yasmai śukraḥ pavate brahmaśumbhitaḥ sa no muñcatv aṃhasaḥ | [AVP, 4, 39 4.2]
yasya juṣṭiṃ sominaḥ kāmayante yaṃ havanta iṣuvantaṃ gaviṣṭau | [AVP, 4, 39 5.1]
yasminn arkaḥ śiśriye yasminn ojaḥ sa no muñcatv aṃhasaḥ | [AVP, 4, 39 5.2]
ya uttamaḥ karmakṛtyāya jajñe yasya vīryaṃ prathamasyānubuddham | [AVP, 4, 39 6.1]
yenodyato vajro 'bhyāyatāhiṃ sa no muñcatv aṃhasaḥ | [AVP, 4, 39 6.2]
yaḥ saṃgrāmān nayati saṃ yudhe vaśī yaḥ puṣṭāni saṃsṛjati dvayāni | [AVP, 4, 39 7.1]
staumīndraṃ nāthito johavīmi sa no muñcatv aṃhasaḥ | [AVP, 4, 39 7.2]
{AVP, 4, 40}
śunam vatsān apa ā karomi śunam badhnāmi tantyām | [AVP, 4, 40 633668_1]
āgrayaṇam brahmaṇām haviḥ | [AVP, 4, 40 633669_1]
tasmin jāgāra kaśyapaḥ | [AVP, 4, 40 633669_2]
bāhum vatsam upanayan pātre gām duhan abravīt a riṣṭam brahmabhyaḥ haviḥ śivam kṛṇotu kaśyapaḥ | [AVP, 4, 40 633670_1]
trayaḥ tiṣṭhanti su kṛtasya loke | [AVP, 4, 40 633672_1]
trayaḥ atīkāśāḥ | [AVP, 4, 40 633672_2]
trīṇi śīrṣāṇi eṣām | [AVP, 4, 40 633672_3]
trayaḥ tiṣṭhanti parigṛhya kumbhīm yathā haviḥ kaśyapa na vyathātai | [AVP, 4, 40 633673_1]
satyāt sambhūtaḥ vadati taṇḍulān kṣīre āvapan ṛṣiḥ brahmabhyaḥ āgrayaṇam ni vedayatu kaśyapaḥ | [AVP, 4, 40 633674_1]
ṛtu mukhe candrabhāgaḥ pātre odanam ud dharāt | [AVP, 4, 40 633676_1]
pra aśnantu brahmāṇaḥ haviḥ yathā vedena kaśyapaḥ | [AVP, 4, 40 633677_1]
ye bhūtāni asṛjanta ye bhūtāni akalpayan sarvasya vidvān adhvaryuḥ ṣaṇṇām bhavatu kaśyapaḥ | [AVP, 4, 40 633679_1]
śivāḥ āpaḥ vatsebhyaḥ śivāḥ bhavantu oṣadhīḥ | [AVP, 4, 40 633680_1]
vātaḥ vatsebhyaḥ kaśyapaḥ śivaḥ | [AVP, 4, 40 633681_1]
śivam tapatu sūryaḥ | [AVP, 4, 40 633681_2]
{AVP, 5, 1}
namaḥ piśaṅgabāhvai sindhau jātāyā ugrāyai | [AVP, 5, 1 1.1]
yo asyai nama it karad aped asya gṛhād ayat | [AVP, 5, 1 1.2]
apehi no gṛhebhyo apehi vatsatantyāḥ | [AVP, 5, 1 2.1]
ātmānam atra rotsyasy ava roha mahānasāt | [AVP, 5, 1 2.2]
hā amba suhūtale atho hai sāmanantame | [AVP, 5, 1 3.1]
putro yas te pṛśnibāhus tam u tvaṃ sāmanaṃ kṛdhi | [AVP, 5, 1 3.2]
atho duhitaraṃ naptrīm atho tvaṃ sāmanā bhava | [AVP, 5, 1 3.3]
bhūtapatir nir ajatv indraś cetaḥ sadānvāḥ | [AVP, 5, 1 4.1]
gṛhasya budhna āsīnās tā vajreṇādhi tiṣṭhatu | [AVP, 5, 1 4.2]
apetetaḥ sadānvā ahiṃsantīr imaṃ gṛham | [AVP, 5, 1 5.1]
dhenur vātra ya sthāsyaty anaḍvān verayā saha | [AVP, 5, 1 5.2]
yā sahamānā carasi sāsahāna ivarṣabhaḥ | [AVP, 5, 1 6.1]
sadānvāghnīṃ tvā vayaṃ jaitrāyācchā vadāmasi | [AVP, 5, 1 6.2]
sahasva no abhimātiṃ sahasva pṛtanāyataḥ | [AVP, 5, 1 7.1]
sahasva sarvā rakṣāṃsi sahamānāsyoṣadhe | [AVP, 5, 1 7.2]
tvaṃ vyāghrān sahase tvaṃ siṃhāṁ ubhayādataḥ | [AVP, 5, 1 8.1]
makṣāś cit kṛṇvānā madhu tvaṃ sahasa oṣadhe | [AVP, 5, 1 8.2]
{AVP, 5, 2}
iyaṃ pitre rāṣṭry ety agre prathamāya januṣe bhūmaniṣṭhāḥ | [AVP, 5, 2 1.1]
tasmā etaṃ surucaṃ hvāram ahyaṃ gharmaṃ śrīṇanti prathamasya dhāsyoḥ | [AVP, 5, 2 1.2]
brahma jajñānaṃ prathamaṃ purastād vi sīmataḥ suruco vena āvaḥ | [AVP, 5, 2 2.1]
sa budhnyā upamā asya viṣṭhāḥ sataś ca yonim asataś ca vi vaḥ | [AVP, 5, 2 2.2]
pra yo jajñe vidvāṁ asya bandhuṃ viśvāni devo janimā vivakti | [AVP, 5, 2 3.1]
brahma brahmaṇa uj jabhāra madhyān nīcād uccā svadhā abhi pra tasthau | [AVP, 5, 2 3.2]
mahān mahī askabhāyad vi jāto dyāṃ dvitaḥ pārthivaṃ ca rajaḥ | [AVP, 5, 2 4.1]
sa budhnād āṣṭa januṣābhy agraṃ bṛhaspatir devatā tasya samrāṭ | [AVP, 5, 2 4.2]
nūnaṃ tad asya gavyaṃ hinoti maho devasya pūrvasya mahi | [AVP, 5, 2 5.1]
eṣa jajñe bahubhiḥ sākam itthā pūrvād ardhād avithuraś ca san nu | [AVP, 5, 2 5.2]
sa hi divaḥ sa pṛthivyā ṛteṣṭhā mahi kṣāman rajasī vi ṣkabhāyati | [AVP, 5, 2 6.1]
ahar yac chukraṃ jyotiṣo janiṣṭādhā dyumanto vi vasantv ariprāḥ | [AVP, 5, 2 6.2]
evātharvā pitaraṃ viśvadevaṃ bṛhaspatir namasāvocad acha | [AVP, 5, 2 7.1]
tvaṃ viśvasya janitā dhāsy agre kavir devān na dabhāya svadhāvaḥ | [AVP, 5, 2 7.2]
mūrdhnā yo agram abhyarty ojasā bṛhaspatim ā vivāsanti devāḥ | [AVP, 5, 2 8.1]
bhinad valaṃ vi mṛdho dardarīti kanikradad gāḥ svar apo jigāya | [AVP, 5, 2 8.2]
{AVP, 5, 3}
ud apaptad asau sūryaḥ purudṛṣṭo adṛṣṭahā | [AVP, 5, 3 1.1]
udāyan raśmibhir hantūdāyann arasāṁ akaḥ | [AVP, 5, 3 1.2]
ny amrucad asau sūryo viśvadṛṣṭo adṛṣṭahā | [AVP, 5, 3 2.1]
nimrocan raśmibhir hantu nimrocann arasāṁ akaḥ | [AVP, 5, 3 2.2]
ye ca dṛṣṭā ye cādṛṣṭā ubhayehāviṣyavaḥ | [AVP, 5, 3 3.1]
teṣāṃ vo agrabhaṃ nāma sarve sākaṃ ni jasyata | [AVP, 5, 3 3.2]
adṛṣṭahananī vīrud amitaujā viṣāsahi | [AVP, 5, 3 4.1]
cukākaṇi tvaṃ jajñiṣe sādṛṣṭāñ jātaśo jahi | [AVP, 5, 3 4.2]
jahi jyeṣṭham adṛṣṭānāṃ sarpāṇāṃ moghacāriṇām | [AVP, 5, 3 5.1]
krimīṇāṃ sarvā jātāni pauñjaṣṭa iva yavaṃ mṛṇa | [AVP, 5, 3 5.2]
yaś ca todo yaś ca sarpa ekādaśaś ca yo vṛṣā | [AVP, 5, 3 6.1]
cukākaṇi tvaṃ tān vṛśca vṛkṣaṃ paraśumān iva | [AVP, 5, 3 6.2]
saṃ vṛścaināṃś cukākaṇi vṛkṣaṃ paraśumān iva | [AVP, 5, 3 7.1]
krimīṇāṃ sarvā jātāni saṃ dahāgnir ivolapam | [AVP, 5, 3 7.2]
methiṣṭhā agnir aghalas tviṣīmān krimīṇāṃ jātāni pra dunotu sarvā | [AVP, 5, 3 8.1]
bṛhaspater medine jātavedā adṛṣṭān hantu dṛṣadeva māṣān | [AVP, 5, 3 8.2]
{AVP, 5, 4}
mamāgne varco vihaveṣv astu vayaṃ tvendhānās tanvaṃ puṣema | [AVP, 5, 4 1.1]
mahyaṃ namantāṃ pradiśaś catasras tvayādhyakṣeṇa pṛtanā jayema | [AVP, 5, 4 1.2]
agne manyuṃ pratinudan pareṣāṃ tvaṃ no gopāḥ pari pāhi viśvataḥ | [AVP, 5, 4 2.1]
apāñco yantu prabudhā durasyavo 'maiṣāṃ cittaṃ bahudhā vi naśyatu | [AVP, 5, 4 2.2]
mama devā vihave santu sarva indravanto maruto viṣṇur agniḥ | [AVP, 5, 4 3.1]
mamāntarikṣam urulokam astu mahyaṃ vātaḥ pavatāṃ kāme asmin | [AVP, 5, 4 3.2]
mahyaṃ yajantāṃ mama yānīṣṭākūtiḥ satyā manaso me astu | [AVP, 5, 4 4.1]
eno mā ni gāṃ katamac canāhaṃ viśve devā abhi rakṣantu mām iha | [AVP, 5, 4 4.2]
mahyaṃ devā draviṇam ā yajantāṃ mamāśīr astu mama devahūtiḥ | [AVP, 5, 4 5.1]
daivā hotāraḥ saniṣan na etad ariṣṭāḥ syāma tanvā suvīrāḥ | [AVP, 5, 4 5.2]
devīḥ ṣaḍ urvīr uru ṇas karātha viśve devāsa iha mādayadhvam | [AVP, 5, 4 6.1]
mā hāsmahi prajayā mā dhanena mā radhāma dviṣate soma rājan | [AVP, 5, 4 6.2]
uruvyacā no mahiṣaḥ śarma yacchād asmin vāje puruhūtaḥ purukṣuḥ | [AVP, 5, 4 7.1]
sa naḥ prajāyai haryaśva mṛḍendra mā no rīriṣo mā parā dāḥ | [AVP, 5, 4 7.2]
dhātā vidhartā bhuvanasya yas patiḥ savitā devo abhimātiṣāhaḥ | [AVP, 5, 4 8.1]
bṛhaspatir indrāgnī aśvinobhā devāḥ pāntu yajamānaṃ nirṛthāt | [AVP, 5, 4 8.2]
ihārvāñcam ati hvaya indraṃ jaitrāya jetave | [AVP, 5, 4 9.1]
asmākam astu kevala itaḥ kṛṇotu vīryam | [AVP, 5, 4 9.2]
arvāñcam indram amuto havāmahe yo gojid dhanajid aśvajid yaḥ | [AVP, 5, 4 10.1]
imaṃ no yajñaṃ vihave juṣasvāsmākaṃ kṛṇmo harivo medinaṃ tvā | [AVP, 5, 4 10.2]
trātāram indram avitāram indraṃ have have suhavaṃ śūram indram | [AVP, 5, 4 11.1]
huvema śakraṃ puruhūtam indraṃ svasti no maghavān pātv indraḥ | [AVP, 5, 4 11.2]
tisro devīr mahi me śarma yacchan prajāyai me tanve yac ca puṣṭam | [AVP, 5, 4 12.1]
māṃ viśaḥ saṃmanaso juṣantāṃ pitryaṃ kṣetraṃ prati jānātv asmān | [AVP, 5, 4 12.2]
yo naḥ śakrābhimanyunendrāmitro jighāṃsati | [AVP, 5, 4 13.1]
tvaṃ taṃ vṛtrahañ jahi vasv asmabhyam ā bhara | [AVP, 5, 4 13.2]
ye naḥ śapanty apa te bhavantv indrāgnibhyām apa bādhāmahe tān | [AVP, 5, 4 14.1]
ādityā rudrā uparispṛśo mām ugraṃ cettāram adhirājam akran | [AVP, 5, 4 14.2]
{AVP, 5, 5}
pṛthivī vaśā sāgniṃ garbhaṃ dadhe semaṃ pāhi tasyai te vidheyaṃ tasyai te namas tasmai te svāhā | [AVP, 5, 5 1]
antarikṣaṃ vaśā sā vāyuṃ garbhaṃ dadhe semaṃ pāhi tasyai te vidheyaṃ tasyai te namas tasmai te svāhā | [AVP, 5, 5 2]
dyaur vaśā sā sūryaṃ garbhaṃ dadhe semaṃ pāhi tasyai te vidheyaṃ tasyai te namas tasmai te svāhā | [AVP, 5, 5 3]
ṛg vaśā sā sāma garbhaṃ dadhe semaṃ pāhi tasyai te vidheyaṃ tasyai te namas tasmai te svāhā | [AVP, 5, 5 4]
dakṣiṇā vaśā sā yajñaṃ garbhaṃ dadhe semaṃ pāhi tasyai te vidheyaṃ tasyai te namas tasmai te svāhā | [AVP, 5, 5 5]
viḍ vaśā sā kṣatriyaṃ garbhaṃ dadhe semaṃ pāhi tasyai te vidheyaṃ tasyai te namas tasmai te svāhā | [AVP, 5, 5 6]
vāg vaśā sā parameṣṭhiṇaṃ garbhaṃ dadhe semaṃ pāhi tasyai te vidheyaṃ tasyai te namas tasmai te svāhā | [AVP, 5, 5 7]
vaśā vaśā sā rājanyaṃ garbhaṃ dadhe semaṃ pāhi tasyai te vidheyaṃ tasyai te namas tasmai te svāhā | [AVP, 5, 5 8]
samā vaśā sā saṃvatsaraṃ garbhaṃ dadhe semaṃ pāhi tasyai te vidheyaṃ tasyai te namas tasmai te svāhā | [AVP, 5, 5 9]
{AVP, 5, 6}
sapta sūryā divam anupraviṣṭās tān pathā vā anv eti dakṣiṇāvān | [AVP, 5, 6 1.1]
te 'smai sarve ghṛtam ā tapanty ūrjaṃ duhānā anapasphurantaḥ | [AVP, 5, 6 1.2]
ātapan kṣayati nīcā dāsavyādhī niṣṭapan | [AVP, 5, 6 2.1]
adhāyatpatraḥ sūrya ud eti bṛhatīr anu | [AVP, 5, 6 2.2]
ātaptā pitṝn vidma dasyūn niṣṭaptā vayam | [AVP, 5, 6 3.1]
guhā ye 'nye sūryāḥ svadhām anu caranti te | [AVP, 5, 6 3.2]
dyauḥ sacate 'parāñ janāsaḥ pañcānye paro diva ā kṣiyanti | [AVP, 5, 6 4.1]
tāṃ brahma divaṃ bṛhad ā viveśa yas tān praveda prataram atīryata | [AVP, 5, 6 4.2]
yo dadāti yo dadate yo vā nidhīn śraddadhāno nidhatte | [AVP, 5, 6 5.1]
yamo vaivasvatān rājā sarvān rakṣatu śevadhīn | [AVP, 5, 6 5.2]
mā vidan paryāyiṇo ye dakṣiṇāḥ parimuṣṇanti dattam | [AVP, 5, 6 6.1]
sugena tān pathā sarvān yamo rājāti neṣati | [AVP, 5, 6 6.2]
yena pathā vaivasvato yamo rājeto yayau | [AVP, 5, 6 7.1]
agnir nas tena nayatu prajānan vaiśvānaraḥ pathikṛd viśvagṛṣṭiḥ | [AVP, 5, 6 7.2]
mahi jyotir nihitaṃ martyeṣu yena devāso atarann arātīn | [AVP, 5, 6 8.1]
tenemaṃ setum ati geṣma sarve vaiśvānaraṃ jyotir amīva devāḥ | [AVP, 5, 6 8.2]
ud vayaṃ tamasas pari jyotiṣ paśyanta uttaram | [AVP, 5, 6 9.1]
devaṃ devatrā sūryam aganma jyotir uttamam | [AVP, 5, 6 9.2]
āroko bhrājaḥ paṭaraḥ pataṅgaḥ svarṇaro jyotiṣīmān vibhāsaḥ | [AVP, 5, 6 10.1]
te 'smai sarve ghṛtam ā tapanty ūrjaṃ duhānā anapasphurantaḥ | [AVP, 5, 6 10.2]
{AVP, 5, 9}
khādireṇa śalalenātho kaṅkatadantyā | [AVP, 5, 9 1.1]
atho viṣasya yad viṣaṃ tena pāpīr anīnaśam | [AVP, 5, 9 1.2]
kityā śataparvaṇā sahasrākṣeṇa carmaṇā | [AVP, 5, 9 2.1]
tīkṣṇābhir abhribhir vayaṃ nir ajāmaḥ sadānvāḥ | [AVP, 5, 9 2.2]
sahaḥ sahasvaty asītaḥ kaṇvāḥ paro 'nudaḥ | [AVP, 5, 9 3.1]
imā yā adhunāgatā yāś ceha grahaṇīḥ purā | [AVP, 5, 9 3.2]
na tā itthā na tā ihāva māsatokheva śṛṅgavacchiraḥ | [AVP, 5, 9 4.1]
sadānvā brahmaṇaspate tīkṣṇaśṛṅgodṛṣann ihi | [AVP, 5, 9 4.2]
vi te nu manthāḥ śaśrire bibhide te gadohanī | [AVP, 5, 9 5.1]
dadau te adya gauḥ kaṇve parehy avaraṃ mṛṇe | [AVP, 5, 9 5.2]
yās tarke tiṣṭhanti yā valīke yāḥ preṅkhe preṅkhayanta uta yā nu ghorāḥ | [AVP, 5, 9 6.1]
yā garbhān pramṛśanti sarvāḥ pāpīr anīnaśam | [AVP, 5, 9 6.2]
yāś celaṃ vasata uta yā nu dūrśaṃ nīlaṃ piśaṅgam uta lohitaṃ yāḥ | [AVP, 5, 9 7.1]
yā garbhān pramṛśanti sarvāḥ pāpīr anīnaśam | [AVP, 5, 9 7.2]
ākhidantīr vikhidantīḥ prāṇam asyāpi nahyata | [AVP, 5, 9 8.1]
durṇāmnīḥ sarvāḥ saṃgatya māmuṣyoc chiṣṭa kiṃcana | [AVP, 5, 9 8.2]
{AVP, 5, 10}
iyaṃ yā musalāhatā dṛṣatpiṣṭā viṣāsutā | [AVP, 5, 10 1.1]
tapur agnis tapur dyaus tapus tvaṃ sure bhava | [AVP, 5, 10 1.2]
viṣaṃ te tokma rohayanto 'bruvan viṣaṃ kumbhe 'va srava | [AVP, 5, 10 2.1]
viṣaṃ ta āmanaṃ sure viṣaṃ tvaṃ hasta āhitā viṣaṃ pratihitā bhava | [AVP, 5, 10 2.2]
siṃhas te astu taṇḍulo vyāghraḥ paryodanam | [AVP, 5, 10 3.1]
pṛdākūr astu nagnahur vṛkasya hṛdi saṃ srava | [AVP, 5, 10 3.2]
iyaṃ yā pātra āsutā śaṣpasrakvā vighasvarī | [AVP, 5, 10 4.1]
varāhamanyur ajany uttānapādam ardaya | [AVP, 5, 10 4.2]
udardanī pracyavanī pāṃsupiṅgā vighasvarī | [AVP, 5, 10 5.1]
utkhātamanyur ajani yat paścāt tat puras kṛdhi | [AVP, 5, 10 5.2]
viṣaṃ te pavane sure rudhiraṃ sthāle astu te | [AVP, 5, 10 6.1]
mathnantv anyo anyasmā iṣudhīṃs tvad dhanus tvat | [AVP, 5, 10 6.2]
viṣapāvāno rudhirāś caranti pātāro martās tavase sura ime | [AVP, 5, 10 7.1]
hatāso anye yodhayanty anyāṃs tam ic chaṃsa mahimānaṃ surāyāḥ | [AVP, 5, 10 7.2]
tān vīrudho vi sravo balenot pātaya mādaya yodhanāyai | [AVP, 5, 10 8.1]
bhinnāratnir bhinnaśīrṣṇā sam ṛcchatām ārtacelo visravan te surāpaḥ | [AVP, 5, 10 8.2]
viṣāsutāṃ pibata jarhṛṣāṇā asnā saṃsṛṣṭāṃ rudhireṇa miśrām | [AVP, 5, 10 9.1]
chinnahastaś carati grāme antar vairahatyāni bahudhā paṇāyan | [AVP, 5, 10 9.2]
asimatīm iṣumatīm un nayāmi satād adhi | [AVP, 5, 10 10.1]
mādayābhi mādayāhir ivainān pra ropayānyo 'nyasya moc chiṣan | [AVP, 5, 10 10.2]
{AVP, 5, 11}
anu te manyatām agnir varuṇas te 'nu manyatām | [AVP, 5, 11 1.1]
tatas te putro jāyatāṃ sa varmī goṣu yudhyatām | [AVP, 5, 11 1.2]
idaṃ vāyo 'nu jānīhīdam indra bṛhaspate | [AVP, 5, 11 2.1]
āñjanaṃ putravedanaṃ kṛṇmaḥ puṃsavanaṃ vayam | [AVP, 5, 11 2.2]
yenaitat pariṣṭabhitaṃ yasmāt putraṃ na vindase | [AVP, 5, 11 3.1]
indrāgnī tasmāt tvainasaḥ pari pātām ahardivi | [AVP, 5, 11 3.2]
atharvāṇo aṅgiraso viśve devā ṛtāvṛdhaḥ | [AVP, 5, 11 4.1]
śṛṇvantv adya me havam asyai putrāya vettave | [AVP, 5, 11 4.2]
indrāṇī varuṇānī sinīvāly utāditiḥ | [AVP, 5, 11 5.1]
varutry ugrā patnīnāṃ putram adya dideṣṭu te | [AVP, 5, 11 5.2]
putraṃ te mitrāvaruṇā putraṃ devī sarasvatī | [AVP, 5, 11 6.1]
putraṃ te aśvinobhā dhattāṃ puṣkarasrajā | [AVP, 5, 11 6.2]
yeṣāṃ ca nāma jagrabha yeṣāṃ ca nopasasmara | [AVP, 5, 11 7.1]
devās te sarve saṃgatya putraṃ jaivātṛkaṃ dadan | [AVP, 5, 11 7.2]
ātmana enaṃ nir mimīṣva sa tvat pari jāyatām | [AVP, 5, 11 8.1]
tvaṃ bījam urvareva tvaṃ bibhṛhi yonyām | [AVP, 5, 11 8.2]
pṛthivī saha yajñair nakṣatraiḥ saha sūryaḥ | [AVP, 5, 11 9.1]
vātaḥ patatribhiḥ saha putram adya dideṣṭu te | [AVP, 5, 11 9.2]
{AVP, 5, 12}
vṛṣā jajñe madhavāno 'yaṃ madhumatībhyaḥ | [AVP, 5, 12 1.1]
sa u te yonim ā śayāṃ baḍ dakṣaḥ puruṣo bhavan | [AVP, 5, 12 1.2]
yoniṃ gaccha madhavāna yonyāṃ puruṣo bhava | [AVP, 5, 12 2.1]
tataḥ punar nir āyasi śīrṣṇā śroṇī vinonudat | [AVP, 5, 12 2.2]
bāṇavāṁ iṣudher iva kṛṇvan pitror yathā priyam | [AVP, 5, 12 3.1]
śroṇī ahiṃsann antarā daśame māsy āyasi | [AVP, 5, 12 3.2]
sa pratyaṅ pratyāvarttete saṃvatsare punaḥ | [AVP, 5, 12 4.1]
yathā jīvāsi bhadrayā bibharat tvā mahābhave | [AVP, 5, 12 4.2]
saṃ te yonim acīkﾱpaṃ suprajāstvāya bhadrayā | [AVP, 5, 12 5.1]
tatrā siñcasva vṛṣṇyaṃ daśamāsyam avihrutam | [AVP, 5, 12 5.2]
garbhas te yonim ā śayāṃ garbho jarāyv ā śayām | [AVP, 5, 12 6.1]
kumāra ulbam ā śayāṃ tvaṣṭrā kﾱpto yathāparu | [AVP, 5, 12 6.2]
yathā rājan madhavāna tvaṃ bījaṃ virohasi | [AVP, 5, 12 7.1]
evā tvam asyā nir bhinddhi kumāraṃ yonyā adhi | [AVP, 5, 12 7.2]
garbham adhān madhavāno garbhaṃ devo bṛhaspatiḥ | [AVP, 5, 12 8.1]
garbhaṃ ta indraś cāgniś ca garbhaṃ dhātā dadhātu te | [AVP, 5, 12 8.2]
{AVP, 5, 13}
śivaḥ śivābhir vayasvan saṃ gacchasva tanvā jātavedaḥ | [AVP, 5, 13 1.1]
ratnaṃ dadhānaḥ sumanāḥ purastād gṛhebhyas tvā varcase nir vapāmi | [AVP, 5, 13 1.2]
pṛthivyāṃ gharma stabhito 'ntarikṣe divi śritaḥ | [AVP, 5, 13 2.1]
dyaur enaṃ sarvataḥ pātu yas tvā pacaty odana | [AVP, 5, 13 2.2]
ye samudram airayan ye ca sindhuṃ ye 'ntarikṣaṃ pṛthivīm uta dyām | [AVP, 5, 13 3.1]
ye vātena sarathaṃ yānti devās tān āpnoty odanapāko atra | [AVP, 5, 13 3.2]
ṛcā kumbhy adhihitā sāmnā pacyata odanaḥ | [AVP, 5, 13 4.1]
aṃśuṃ somasyaitaṃ manye vaiśvadevam idaṃ haviḥ | [AVP, 5, 13 4.2]
ulūkhale musale ye ca śūrpe bhūmyām ukhāyāṃ yad ivāsasañja | [AVP, 5, 13 5.1]
yā vipruṣo yāni nirṇejanāni sarvaṃ tat te brahmaṇā pūrayāmi | [AVP, 5, 13 5.2]
ūrdhvaḥ prehi mā saṃ vikthā vy asya rajo antaram | [AVP, 5, 13 6.1]
rakṣāṃsi sarvā tīrtvāthā roha divaṃ tvam | [AVP, 5, 13 6.2]
turo no aturo bhava saṃ dhībhir dhīyatām ayam | [AVP, 5, 13 7.1]
saṃ pṛthivyā sam agninā saṃ sūryasya raśmibhiḥ saṃ devānām apasyayā | [AVP, 5, 13 7.2]
ājaddviṣaḥ sukṛtasya loke tṛtīye nāke adhi rocane divaḥ | [AVP, 5, 13 8.1]
mṛtyoḥ padaṃ yopayanto nv eta paścā nikṛtya mṛtyuṃ padayopanena | [AVP, 5, 13 8.2]
{AVP, 5, 14}
bhūtyā mukham asi satyasya raśmir uccaiḥśloko divaṃ gaccha | [AVP, 5, 14 1.1]
uc chrayethāṃ haviṣkṛtau sādhu devān saparyatam ṛjīṣam apa lumpatam | [AVP, 5, 14 1.2]
āpo devīr yajñakṛtaś citrā devīr haviṣkṛtaḥ | [AVP, 5, 14 2.1]
ekapātra odano 'gniṣṭomena saṃmitaḥ | [AVP, 5, 14 2.2]
gāyatrī havyavāḍ asi devatāgniḥ sam idhyase | [AVP, 5, 14 3.1]
sahasradhāraṃ sukṛtasya loke ghṛtapṛṣṭham amartyau | [AVP, 5, 14 3.2]
tapaś ca satyaṃ caudanaṃ prāśnītāṃ parameṣṭhinau | [AVP, 5, 14 4.1]
tābhyāṃ vai svar ābhṛtaṃ tenādhipatir ucyase | [AVP, 5, 14 4.2]
urugāyo 'si vāyoḥ prāṇena saṃmitaḥ | [AVP, 5, 14 5.1]
apa mṛdhrāṇi maj jahi mukṣīya duritād aham | [AVP, 5, 14 5.2]
apa rakṣāṃsi tejasā devebhyo havyam arca tam | [AVP, 5, 14 6.1]
vyacasvān saprathā asi | [AVP, 5, 14 6.2]
uccaiḥ suparṇo divam ut patāmuṃ priyaṃ devebhyo mā kṛṇv ṛṣibhyaḥ pari dehi mām | [AVP, 5, 14 7.1]
śukraṃ śukreṇa bhakṣayā pibantu sukṛto madhu | [AVP, 5, 14 7.2]
dvayā devā upa no yajñam āgur yān odano juṣate yaiś ca pṛṣṭaḥ | [AVP, 5, 14 8.1]
ādityā aṅgirasaḥ svargam imaṃ prāśnantv ṛtubhir niṣadya | [AVP, 5, 14 8.2]
{AVP, 5, 15}
pīyūṣasya kṣīrasya sarpiṣo 'nnasyāgraṃ saṃ bharāma etat | [AVP, 5, 15 1.1]
etaṃ bhāgam ahutādbhyaḥ pra hiṇmas tan no haviḥ prati gṛhṇantu devā daivāḥ | [AVP, 5, 15 1.2]
hutādo 'nye 'hutādo 'nye vaiśvadevaṃ havir ubhaye saṃ caranti | [AVP, 5, 15 2.1]
te samyañca iha mādayantām iṣam ūrjaṃ yajamānāya matsva | [AVP, 5, 15 2.2]
memā bhavo mā śarvo vadhīd gā mā vatsān klomaśvayo vidan naḥ | [AVP, 5, 15 3.1]
ye jātā ye ca garbheṣu antar ariṣṭā agne stanam ā rabhantām | [AVP, 5, 15 3.2]
imā gāvo vijāvatīḥ prajāvatī strīṣu saṃmanaso bhavantu | [AVP, 5, 15 4.1]
āsu bhūmāny api pṛñcantu devā āsāṃ vatsān āyuṣā medasā saṃ sṛjāmi | [AVP, 5, 15 4.2]
pra vīyantāṃ striyo gāvo viṣṇur yonim anu kalpayāti | [AVP, 5, 15 5.1]
pratigṛhṇatīr ṛṣabhasya reta ukṣānaḍvāṃś carati vāsitām anu | [AVP, 5, 15 5.2]
prayatam agraṃ na hinasti kiṃ cana yathākāmaṃ kṛṇuta somyaṃ madhu | [AVP, 5, 15 6.1]
sādhu yajñam ahutādo nayantu rāyaspoṣā yajamānaṃ sacantām | [AVP, 5, 15 6.2]
ni te padāṃ pṛthivī yantu sindhava ud oṣadhayo jihatāṃ preratām irāḥ | [AVP, 5, 15 7.1]
parjanyasya maruta udadhiṃ sānv ā hata bhadraṃ sasyaṃ pacyatāṃ modatāṃ jagat | [AVP, 5, 15 7.2]
sapta ṛṣayaḥ sapta sadāṃsy eṣāṃ daśa kṣipo aśvinoḥ pañca vājāḥ | [AVP, 5, 15 8.1]
prāṇo vyāno mana ākūtir vāg devī devebhyo havyaṃ vahatu prajānatī | [AVP, 5, 15 8.2]
ye ca dṛṣṭā ye cādṛṣṭāḥ krimayaḥ kikṛśāś ca ye | [AVP, 5, 15 9.1]
teṣāṃ śirāṃsy asinā chinadmy athāsāṃ vatsān āyuṣā medasā saṃ sṛjāmi | [AVP, 5, 15 9.2]
{AVP, 5, 16}
dyauś cemaṃ yajñaṃ pṛthivī ca saṃ duhātāṃ mātariśvā pavamānaḥ purastāt | [AVP, 5, 16 1.1]
tvaṣṭā vāyuḥ saha somena vāta imaṃ saṃ duhrām anapasphurantaḥ | [AVP, 5, 16 1.2]
gharmaṃ tapāmy amṛtasya dhārayā devebhyo havyaṃ paride savitre | [AVP, 5, 16 2.1]
śukraṃ devāḥ śṛtam adantu havyaṃ āsañ juhvānam amṛtasya yonau | [AVP, 5, 16 2.2]
ud vāsayāgneḥ śṛtam akarma havyam ā roha pṛṣṭham amṛtasya dhāma | [AVP, 5, 16 3.1]
vanaspataya upa barhi stṛṇīta madhvā samantaṃ ghṛtavat karātha | [AVP, 5, 16 3.2]
yo 'psu yakṣmaḥ śamayāmi taṃ va ūrjā gavyūtiṃ sam anajmy etām | [AVP, 5, 16 4.1]
stanyaṃ kṣīram aviṣaṃ vaḥ kṛṇomy asuṃ dhayanto 'pi yūtham eta | [AVP, 5, 16 4.2]
iḍānāṃ putrā uta mitriyāṇāṃ payo dhayantv ahṛṇīyamānāḥ | [AVP, 5, 16 5.1]
ṛtubhiḥ sasyam uta kﾱptam astv iryo gopā rakṣatu vāyur enāḥ | [AVP, 5, 16 5.2]
pibata ghṛtaṃ yatidhā va etad guhā hitaṃ nihitaṃ mānaveṣu | [AVP, 5, 16 6.1]
viśve devā vaiśvadevaś cāgnau yathābhāgaṃ haviṣo mādayadhvam | [AVP, 5, 16 6.2]
yo devānām asi śreṣṭho rudras tanticaro vṛṣā | [AVP, 5, 16 7.1]
ariṣṭā asmākaṃ vīrā etad astu hutaṃ tava | [AVP, 5, 16 7.2]
pūrṇam ahaṃ karīṣiṇaṃ śatavantaṃ sahasriṇam | [AVP, 5, 16 8.1]
viśvebhir agne devair imaṃ goṣṭhaṃ sahāruham | [AVP, 5, 16 8.2]
{AVP, 5, 17}
devainasād unmaditaṃ kṣetriyāc chapathād uta | [AVP, 5, 17 1.1]
muñcantu tasmāt tvā devā unmattaṃ rakṣasas pari | [AVP, 5, 17 1.2]
muniṃ bhavantaṃ pari yāni vāvṛtū rakṣāṃsy agna ululā karikratu | [AVP, 5, 17 2.1]
atas tvaṃ no adhi pāhi vājinn indreṇa medī bṛhate raṇāya | [AVP, 5, 17 2.2]
yathāgne devā ṛbhavo manīṣiṇo munim unmattam asṛjan nir enasaḥ | [AVP, 5, 17 3.1]
evā te śakro abhayaṃ kṛṇotu mucyasvainaso vi nayāmi rakṣaḥ | [AVP, 5, 17 3.2]
yathā gāvaś ca bhūmyāṃ puruṣāś ca nyokasaḥ | [AVP, 5, 17 4.1]
evonmattasya te mune gṛhṇātu pṛthivī manaḥ | [AVP, 5, 17 4.2]
muniṃ dādhāra pṛthivī muniṃ dyaur abhi rakṣati | [AVP, 5, 17 5.1]
muniṃ hi viśvā bhūtāni munim indro adīdharat parā rakṣaḥ suvāmi te | [AVP, 5, 17 5.2]
imaṃ me agne puruṣaṃ mumugdhi ya āvitto grāhyā lālapīti | [AVP, 5, 17 6.1]
ato 'dhi te kṛṇavad bhāgadheyam anunmadito agado yathāsat | [AVP, 5, 17 6.2]
agniṣ ṭe ni śamayatu yat ta etan mana uhyate | [AVP, 5, 17 7.1]
juhomi vidvāṃs te havir yathānunmadito bhuvaḥ | [AVP, 5, 17 7.2]
punas tvā dur apsarasaḥ punar vātaḥ punar diśaḥ | [AVP, 5, 17 8.1]
punar yamaḥ punar yamasya dūtās te tvā muñcantv aṃhasaḥ | [AVP, 5, 17 8.2]
jīvātave na martave 'tho ariṣṭatātaye | [AVP, 5, 17 8.3]
{AVP, 5, 18}
uta devā avahitaṃ devā ud dharatā punaḥ | [AVP, 5, 18 1.1]
uto mariṣyantaṃ devā daivāḥ kṛṇutha jīvase | [AVP, 5, 18 1.2]
ā tvāgamaṃ śaṃtātibhir atho ariṣṭatātibhiḥ | [AVP, 5, 18 2.1]
dakṣaṃ te bhadram āhārṣaṃ parā suvāmy āmayat | [AVP, 5, 18 2.2]
dvāv imau vātau vāta ā sindhor ā parāvataḥ | [AVP, 5, 18 3.1]
dakṣaṃ te anya ā vātu parānyo vātu yad rapaḥ | [AVP, 5, 18 3.2]
ā vāta vāhi bheṣajaṃ vi vāta vāhi yad rapaḥ | [AVP, 5, 18 4.1]
tvaṃ hi viśvabheṣajo devānāṃ dūta īyase | [AVP, 5, 18 4.2]
trāyantām imaṃ devās trāyantāṃ maruto gaṇaiḥ | [AVP, 5, 18 5.1]
trāyantāṃ viśvā bhūtāni yathāyam agado 'sati | [AVP, 5, 18 5.2]
ghṛtena dyāvāpṛthivī ghṛtenāpaḥ sam ukṣata | [AVP, 5, 18 6.1]
ghṛtena mucyasvainaso yad ātmakṛtam āritha | [AVP, 5, 18 6.2]
ayaṃ me hasto bhagavān ayaṃ me bhagavattaraḥ | [AVP, 5, 18 7.1]
ayaṃ me viśvabheṣajo 'yaṃ śivābhimarśanaḥ | [AVP, 5, 18 7.2]
hastābhyāṃ daśaśākhābhyāṃ jihvā vācaḥ purogavī | [AVP, 5, 18 8.1]
anāmayitnubhyāṃ śaṃbhubhyāṃ tābhyāṃ tvābhi mṛśāmasi | [AVP, 5, 18 8.2]
āpa id vā u bheṣajīr āpo amīvacātanīḥ | [AVP, 5, 18 9.1]
āpo viśvasya bheṣajīs tās te kṛṇvantu bheṣajam | [AVP, 5, 18 9.2]
{AVP, 5, 19}
sahṛdayaṃ sāṃmanasyam avidveṣaṃ kṛṇomi vaḥ | [AVP, 5, 19 1.1]
anyo anyam abhi haryata vatsaṃ jātam ivāghnyā | [AVP, 5, 19 1.2]
anuvrataḥ pituḥ putro mātrā bhavatu savrataḥ | [AVP, 5, 19 2.1]
jāyā patye madhumatīṃ vācaṃ vadatu śantivām | [AVP, 5, 19 2.2]
mā bhrātā bhrātaraṃ dvikṣan mā svasāram uta svasā | [AVP, 5, 19 3.1]
samyañcaḥ savratā bhūtvā vācaṃ vadata bhadrayā | [AVP, 5, 19 3.2]
yena devā na viyanti no ca vidviṣate mithaḥ | [AVP, 5, 19 4.1]
tat kṛṇmo brahma vo gṛhe saṃjñānaṃ puruṣebhyaḥ | [AVP, 5, 19 4.2]
jyāyasvantaś cittino mā vi yauṣṭa saṃrādhayantaḥ sadhurāś carantaḥ | [AVP, 5, 19 5.1]
anyo anyasmai valgu vadanta eta samagrā stha sadhrīcīnāḥ | [AVP, 5, 19 5.2]
samānī prapā saha vo 'nnabhāgaḥ samāne yoktre saha vo yunajmi | [AVP, 5, 19 6.1]
samyañco 'gniṃ saparyatārā nābhim ivābhitaḥ | [AVP, 5, 19 6.2]
yena devā haviṣā yajatrā apa pāpmānam aghnata | [AVP, 5, 19 7.1]
krodhaṃ manyum anṛtaṃ bhāmaṃ duruktam abhiśocanam āre yakṣmaṃ ni dadhmasi | [AVP, 5, 19 7.2]
sadhrīcīnān vaḥ saṃmanasaḥ kṛṇomy ekaśnuṣṭīn saṃvananena saṃhṛdaḥ | [AVP, 5, 19 8.1]
devā ived amṛtaṃ rakṣamāṇāḥ sāyaṃ prātaḥ susamitir vo astu | [AVP, 5, 19 8.2]
{AVP, 5, 20}
paro 'pehi paraś cara paras tarda parastaram | [AVP, 5, 20 1.1]
agner vātasya dhrājyā apa bādhe ahaṃ tvām | [AVP, 5, 20 1.2]
udakasyedam ayanaṃ vātasyedaṃ nibhañjanam | [AVP, 5, 20 2.1]
agner dhūmasyāyaṃ panthā neha tardāyanaṃ tava | [AVP, 5, 20 2.2]
pari tvā kṛṣṇavartanir agnir dhūmenārciṣā | [AVP, 5, 20 3.1]
sa tvaṃ tarda paraś carānyat tarddhi tṛṇaṃ yavāt | [AVP, 5, 20 3.2]
ye tardā asureṣitā devebhir iṣitāś ca ye | [AVP, 5, 20 4.1]
sarvāṃs tān brahmaṇā vayaṃ śalabhāñ jambhayāmasi | [AVP, 5, 20 4.2]
śalabhasya śalabhyās tardasyo patatriṇaḥ | [AVP, 5, 20 5.1]
agner vātasya dhrājyāpi nahyāma āsyam | [AVP, 5, 20 5.2]
idaṃ yad gavi bheṣajaṃ viśvād rūpāt samābhṛtam | [AVP, 5, 20 6.1]
ākhor ghuṇasya tardasya teṣāṃ snāvnāpi nahyata | [AVP, 5, 20 6.2]
dṛṣṭā tvam asi gandhenauṣadhir ghuṇajambhanī | [AVP, 5, 20 7.1]
ākhor ghuṇasya jātāni tāni jambhaya tejasā | [AVP, 5, 20 7.2]
tūlaṃ tardas tṛṇasyāttu mūlam ākhur dhiyeṣitaḥ | [AVP, 5, 20 8.1]
atho vṛkṣasya phalgu yad ghuṇā adantu mā yavam | [AVP, 5, 20 8.2]
{AVP, 5, 21}
dyauś ca naḥ pitā pṛthivī ca mātāgniś ca nṛcakṣā jātavedāḥ | [AVP, 5, 21 1.1]
te takmānam adharāñcaṃ nyañcaṃ daśāhnam asyantv adhi dūram asmat | [AVP, 5, 21 1.2]
takman yaṃ te kṣetrabhāgam apābhajaṃ pṛthivyāḥ pūrve ardhe | [AVP, 5, 21 2.1]
atihāya tam atha no hinassi grāhiḥ kila tvā grahīṣyati kilāsaśīrṣaḥ | [AVP, 5, 21 2.2]
takman parvatā ime himavantaḥ somapṛṣṭhāḥ | [AVP, 5, 21 3.1]
vātaṃ dūtaṃ bhiṣajaṃ no akran naśyeto maraṭāṁ abhi | [AVP, 5, 21 3.2]
na tvā striyaḥ kāmayante na pumāṃsaḥ katame cana | [AVP, 5, 21 4.1]
neha takmakāmyālpo roditi no mahān | [AVP, 5, 21 4.2]
mā no hiṃsīr mahato mā hiṃsīr mahyas tvam | [AVP, 5, 21 5.1]
kumārān babhro mā hiṃsīr mā no hiṃsīḥ kumāryaḥ | [AVP, 5, 21 5.2]
yaḥ sākam utpātayasi balāsaṃ kāsam udrajam | [AVP, 5, 21 6.1]
bhīmās te takman hetayas tābhi ṣma pari vṛṅdhi naḥ | [AVP, 5, 21 6.2]
anyakṣetre na ramate sahasrākṣo 'martyaḥ | [AVP, 5, 21 7.1]
abhūd u prārthas takmā sa u no mṛḍayiṣyati | [AVP, 5, 21 7.2]
takman na ta ihāśvā na gāvo neha te gṛhāḥ | [AVP, 5, 21 8.1]
śakambharasya muṣṭihā punar gacha mahāvṛṣān | [AVP, 5, 21 8.2]
{AVP, 5, 22}
yau hemantaṃ svāpayatho balenārvāg devebhya uta yau paro divaḥ | [AVP, 5, 22 1.1]
bhavārudrayoḥ sumatiṃ vṛṇīmahe 'nyatrāsmad aghaviṣā vy etu | [AVP, 5, 22 1.2]
yo dyām ātanoti yo 'ntarikṣaṃ stabhnāty ojaso jāyamānaḥ | [AVP, 5, 22 2.1]
tasmai rudrāya haviṣā vidhemānyatrāsmad aghaviṣā vy etu | [AVP, 5, 22 2.2]
yayor vadhān nāpapadyate kiṃ canāntar deveṣūta mānuṣeṣu | [AVP, 5, 22 3.1]
tābhyāṃ rudrābhyāṃ haviṣā vidhemānyatrāsmad aghaviṣā vy etu | [AVP, 5, 22 3.2]
yāv īśāte paśūnāṃ pārthivānāṃ catuṣpadām uta vā ye dvipādaḥ | [AVP, 5, 22 4.1]
tābhyāṃ rudrābhyāṃ haviṣā vidhemānyatrāsmad aghaviṣā vy etu | [AVP, 5, 22 4.2]
yasya pratihitāyāḥ saṃ viśanta āraṇyāḥ paśava uta grāmyāsaḥ | [AVP, 5, 22 5.1]
tasmai rudrāya haviṣā vidhemānyatrāsmad aghaviṣā vy etu | [AVP, 5, 22 5.2]
yasmād oṣadhayo barbhriyamāṇā yanti yasmād vṛkṣāso na viyanti viśve | [AVP, 5, 22 6.1]
vayāṃsi yasmāt pracaranti bhīṣā tasmai rudrāya haviṣā vidhemānyatrāsmad aghaviṣā vy etu | [AVP, 5, 22 6.2]
yaḥ parvatān vidadhe 'ti vidvān yo bhūtāni kalpayati prajānan | [AVP, 5, 22 7.1]
tasmai rudrāya haviṣā vidhemānyatrāsmad aghaviṣā vy etu | [AVP, 5, 22 7.2]
yāv īśānau carato dvipado 'sya catuṣpadaḥ | [AVP, 5, 22 8.1]
yā ugrau kṣipradhanvānau tābhyāṃ rudrābhyāṃ haviṣā vidhemānyatrāsmad aghaviṣā vy etu | [AVP, 5, 22 8.2]
punaś cakṣuḥ punaḥ prāṇaṃ punar āyur dhehi no jātavedaḥ | [AVP, 5, 22 9.1]
rudra jalāṣabheṣaja vidvāṃsas ta enā haviṣā vidhemānyatrāsmad aghaviṣā vy etu | [AVP, 5, 22 9.2]
{AVP, 5, 23}
īśānaṃ tvā bheṣajānāṃ vijeṣāya vṛṇīmahe | [AVP, 5, 23 1.1]
cakre sahasravīryaṃ sarasvān oṣadhe tvā | [AVP, 5, 23 1.2]
satyajitaṃ śapathayāvanīṃ sahamānāṃ punaḥsarām | [AVP, 5, 23 2.1]
sarvāḥ sam ahvy oṣadhīr ito mā pārayān iti | [AVP, 5, 23 2.2]
yā śaśāpa śapanena yā vā gha mūram ādadhe | [AVP, 5, 23 3.1]
yā vā rasasya prāśāyārebhe tokam attu sā | [AVP, 5, 23 3.2]
pratīcīnaphalo hi tvam apāmārga babhūvitha | [AVP, 5, 23 4.1]
sarvān mac chapathāṁ adhi varīyo yāvayā tvam | [AVP, 5, 23 4.2]
yac ca bhrātṛvyaḥ śapati yac ca jāmiḥ śapāti naḥ | [AVP, 5, 23 5.1]
brahmā yan manyutaḥ śapāt sarvaṃ tan no adhaspadam | [AVP, 5, 23 5.2]
yāṃ te cakrur āme pātre yāṃ sūtre nīlalohite | [AVP, 5, 23 6.1]
āme māṃse kṛtyāṃ yāṃ cakrus tayā kṛtyākṛto jahi | [AVP, 5, 23 6.2]
duḥsvapnyaṃ durjīvitaṃ rakṣo abhvam arāyyaḥ | [AVP, 5, 23 7.1]
durvācaḥ sarvaṃ durbhūtaṃ tad ito nāśayāmasi | [AVP, 5, 23 7.2]
kṣudhāmāraṃ tṛṣṇāmāram agotām anapatyatām | [AVP, 5, 23 8.1]
apāmārga tvayā vayaṃ sarvaṃ tad apa mṛjmahe | [AVP, 5, 23 8.2]
{AVP, 5, 24}
samā bhūmiḥ sūryeṇāhnā rātrī samāvatī | [AVP, 5, 24 1.1]
kṛṇomi satyam ūtaye arasāḥ santu kṛtvarīḥ | [AVP, 5, 24 1.2]
yo devāḥ kṛtyāṃ kṛtvā harād aviduṣo gṛham | [AVP, 5, 24 2.1]
vatso dhārur iva mātaraṃ taṃ pratyag upa padyatām | [AVP, 5, 24 2.2]
amā kṛtvā pāpmānaṃ yas tayānyaṃ jighāṃsati | [AVP, 5, 24 3.1]
aśmānas tasyāṃ dagdhāyāṃ bahulāḥ phaṭ karikratu | [AVP, 5, 24 3.2]
sahasradhāman viśikhān vigrīvāñ chāyayā tvam | [AVP, 5, 24 4.1]
prati sma cakruṣe kṛtyāṃ priyāṃ priyāvate hara | [AVP, 5, 24 4.2]
yā cakāra na śaśāka śaśre pādam aṅgulim | [AVP, 5, 24 5.1]
cakāra bhadram asmabhyam abhagā bhagavadbhyaḥ | [AVP, 5, 24 5.2]
anayāham oṣadhyā sarvāḥ kṛtyā adūṣayam | [AVP, 5, 24 6.1]
yāṃ kṣetre cakrur yāṃ gobhyo yāṃ vā te puruṣebhyaḥ | [AVP, 5, 24 6.2]
apāmārgo 'pa mārṣṭu kṣetriyaṃ śapathāṃś ca mat | [AVP, 5, 24 7.1]
apāha yātudhānyo 'pa sarvā arāyyaḥ | [AVP, 5, 24 7.2]
apamṛjya yātudhānān apa sarvā arāyyaḥ | [AVP, 5, 24 8.1]
apāmārga prajayā tvaṃ rayyā sacasva naḥ | [AVP, 5, 24 8.2]
{AVP, 5, 25}
utevāsy abandhukṛd utāsy anujāmikaḥ | [AVP, 5, 25 1.1]
uto kṛtyākṛtaḥ prajāṃ naḍam ivā chinddhi vārṣikam | [AVP, 5, 25 1.2]
brāhmaṇena paryukto 'si kaṇvena nārṣadena | [AVP, 5, 25 2.1]
senevaiṣi tviṣīmatī na tatra bhayam asti yatra prāpnoṣy oṣadhe | [AVP, 5, 25 2.2]
agre 'sy oṣadhīnāṃ jyotiṣevābhidīpayan | [AVP, 5, 25 3.1]
uta pākasya trātāsy uta hantāsi rakṣasaḥ | [AVP, 5, 25 3.2]
yad ado devā asurāṃs tvayāgre nirakṛṇvata | [AVP, 5, 25 4.1]
tasmād adhi tvam oṣadhe apāmārgo ajāyathāḥ | [AVP, 5, 25 4.2]
vibhindatī śataśākhā vibhindan nāma te pitā | [AVP, 5, 25 5.1]
pratyag vi bhinddhi taṃ tvaṃ yo asmāṁ abhidāsati | [AVP, 5, 25 5.2]
asad bhūmyāḥ sam abhavat tad dyām eti bṛhad vacaḥ | [AVP, 5, 25 6.1]
tad it tato vidhūmayat pratyak kartāram ṛcchatu | [AVP, 5, 25 6.2]
pratyaṅ hi saṃbabhūvitha pratīcīnaphalas tvam | [AVP, 5, 25 7.1]
pratīcīḥ kṛtyā ākṛtyāmuṃ kṛtyākṛtaṃ jahi | [AVP, 5, 25 7.2]
śatena mā pari pāhi sahasreṇābhi rakṣa mā | [AVP, 5, 25 8.1]
indras te vīrudhāṃ pata ugra ojmānam ā dadhau | [AVP, 5, 25 8.2]
{AVP, 5, 26}
arātyā dyāvāpṛthivī chinttaṃ mūlam atho śiraḥ | [AVP, 5, 26 1.1]
vicchidya madhyataḥ pṛṣṭīs tāṃ kṛṇvāthām adhaspadam | [AVP, 5, 26 1.2]
idaṃ śṛṇu jātavedo yad amuṣyā vaco mama | [AVP, 5, 26 2.1]
arātyāḥ sarvam ic chiraḥ praśnaṃ vṛhatam aśvinā | [AVP, 5, 26 2.2]
yā svapnayā carati gaur bhūtvā janāṁ anu | [AVP, 5, 26 3.1]
arātim indra tvaṃ jahi tām agnir ivasā dahāt | [AVP, 5, 26 3.2]
śreṣṭho me rājā varuṇo havaṃ satyena gacchatu | [AVP, 5, 26 4.1]
arātiṃ hatvā santokām ugro devo 'bhi dāsatu | [AVP, 5, 26 4.2]
deṣṭrī ca yā sinīvālī sapta ca srotyā yāḥ | [AVP, 5, 26 5.1]
arātiṃ viśvā bhūtāni ghnantu dāsīm ivāgasi | [AVP, 5, 26 5.2]
somo rājauṣadhībhiḥ sūryācandramasā ubhā | [AVP, 5, 26 6.1]
arātiṃ sarve gandharvā ghnantv apsarasaś ca yāḥ | [AVP, 5, 26 6.2]
bhavo rājā bhavāśarvāv indro vāyur bṛhaspatiḥ | [AVP, 5, 26 7.1]
tvaṣṭā me adhyakṣaḥ pūṣā te 'rātiṃ ghnantu sarvadā | [AVP, 5, 26 7.2]
ye ca devā bhūmicarā ye cāmī divy āsate | [AVP, 5, 26 8.1]
ye antarikṣasyeśate te 'rātiṃ ghnantu savratāḥ | [AVP, 5, 26 8.2]
yā ceṣitāsurair devebhir iṣitā ca yā | [AVP, 5, 26 9.1]
atho yā manyor jāyate 'rātiṃ hanmi brahmaṇā | [AVP, 5, 26 9.2]
{AVP, 5, 27}
tad in nu me acacchadan mahad yakṣaṃ bṛhad vapuḥ | [AVP, 5, 27 1.1]
viśvair yad devair nirṛtis tanā yujā saṃ mṛtyor iha jāyate | [AVP, 5, 27 1.2]
amamriś cit sāprathovadadahim ahirājantam ojasā | [AVP, 5, 27 2.1]
āyuṃ cit kutsam atithigvam ardaya vi nikilbindam ojasā | [AVP, 5, 27 2.2]
yāvatī dyāvāpṛthivī varimṇā yāvad vā sapta sindhavo mahitvā | [AVP, 5, 27 3.1]
tāvatī nirṛtir viśvavārā viśvasya yā jāyamānasya veda | [AVP, 5, 27 3.2]
viśvasya hi jāyamānasya devi puṣṭasya vā puṣṭapatir babhūvitha | [AVP, 5, 27 4.1]
namo 'stu te nirṛte mā tv asmān parā bhujo nāparaṃ hātayāsi | [AVP, 5, 27 4.2]
devīm ahaṃ nirṛtiṃ manyamānaḥ piteva putraṃ na sace vacobhiḥ | [AVP, 5, 27 5.1]
viśvasya yā jāyamānasya veda śiraḥ śiraḥ prati sūro 'nu tasthe | [AVP, 5, 27 5.2]
asunvantam ayajamānam iccha stenasyetyāṃ taskarasyānu śikṣa | [AVP, 5, 27 6.1]
svapantam iccha sā ta ityā namas tu te nirṛte 'haṃ kṛṇomi | [AVP, 5, 27 6.2]
asunvakān nirṛtiḥ saṃjighatsur nāsyāḥ pitā vidyate nota mātā | [AVP, 5, 27 7.1]
madhyāt svasrām anu jaghāna sarvaṃ na devānām asuryaṃ sam āpa | [AVP, 5, 27 7.2]
yad asya pāre tamasaḥ śukraṃ jyotir ajāyata | [AVP, 5, 27 8.1]
tan naḥ parṣad ati dviṣo 'gne vaiśvānara dyumat | [AVP, 5, 27 8.2]
{AVP, 5, 28}
pramucyamānaṃ bhuvanasya gopaḥ paśuṃ no atra prati bhāgam etu | [AVP, 5, 28 1.1]
agnir yajñaṃ trivṛtaṃ saptatantuṃ devo devebhyo havyaṃ vahatu prajānan | [AVP, 5, 28 1.2]
yau te daṃṣṭrau sudihau ropayiṣṇū nir hvayete dakṣiṇāḥ saṃ ca paśyataḥ | [AVP, 5, 28 2.1]
anāṣṭraṃ naḥ pitaras tat kṛṇotu yūpe baddhaṃ pramumucimā yad annam | [AVP, 5, 28 2.2]
ahrastas tvam aviduṣṭaḥ parehīndrasya goṣṭham api dhāva vidvān | [AVP, 5, 28 3.1]
dhīrāsas tvā kavayaḥ saṃ mṛjantv iṣam ūrjaṃ yajamānāya matsva | [AVP, 5, 28 3.2]
ṛṣibhiṣ ṭvā saptabhir atriṇāhaṃ prati gṛhṇāmi bhuvane syonam | [AVP, 5, 28 4.1]
jamadagniḥ kaśyapaḥ svādv etad bharadvājo madhv annaṃ kṛṇotu | [AVP, 5, 28 4.2]
pratigrahītre gotamo vasiṣṭho viśvāmitro daduṣe śarma yacchāt | [AVP, 5, 28 4.3]
yan no agraṃ haviṣa ājagāmānnasya pātram uta sarpiṣo vā | [AVP, 5, 28 5.1]
yad vā dhanaṃ vahator ājagāmāgniṣ ṭad dhotā suhutaṃ kṛṇotu | [AVP, 5, 28 5.2]
yad ājyaṃ pratijagrabha yāṃś ca vrīhīn ajaṃ candreṇa saha yaj jaghāsa | [AVP, 5, 28 6.1]
bṛhaspatir haviṣo no vidhartā mā no hiṃsīc chāgo aśvo vaśā ca | [AVP, 5, 28 6.2]
agnir na etat prati gṛhṇātu vidvān bṛhaspatiḥ praty etu prajānan | [AVP, 5, 28 7.1]
indro marutvān suhutaṃ kṛṇotv ayakṣmam anamīvaṃ te astu | [AVP, 5, 28 7.2]
yan no dadur varāham akṣitaṃ vasu yad vā talpam upadhānena naḥ saha | [AVP, 5, 28 8.1]
yad vāviyūthaṃ saha vṛṣṇyā no agniṣ ṭad dhotā suhutaṃ kṛṇotu | [AVP, 5, 28 8.2]
yan naḥ śālāṃ viśvabhogām imāṃ dadur gṛhaṃ vā yoktraṃ saha kṛttyota | [AVP, 5, 28 9.1]
yad vā hara upanāhena devā agniṣ ṭad dhotā suhutaṃ kṛṇotu | [AVP, 5, 28 9.2]
{AVP, 5, 29}
sūrye varca iti yac chuśravāhaṃ yena prajā jyotiragrāś caranti | [AVP, 5, 29 1.1]
some varco yad goṣu varco mayi devā rāṣṭrabhṛtas tad akran | [AVP, 5, 29 1.2]
yajñe varco maruto yad adṛṃhan vāyuḥ paśūn asṛjat saṃ bhagena | [AVP, 5, 29 2.1]
gandharvāṇām apsarasāṃ yad apsu mayi devā rāṣṭrabhṛtas tad akran | [AVP, 5, 29 2.2]
yajñe varco yajamāne ca varca udābhiṣikte rājani yac ca varcaḥ | [AVP, 5, 29 3.1]
dakṣiṇāyāṃ varco adhi yan mayi devā rāṣṭrabhṛtas tad akran | [AVP, 5, 29 3.2]
rathe varco rathavāhane ca varca iṣudhau varcaḥ kavace ca varcaḥ | [AVP, 5, 29 4.1]
aśveṣu varco adhi yan mayi devā rāṣṭrabhṛtas tad akran | [AVP, 5, 29 4.2]
sabhāyāṃ varcaḥ samityāṃ ca varco vadhvāṃ varca uta varco vareṣu | [AVP, 5, 29 5.1]
surāyāṃ varco adhi yan mayi devā rāṣṭrabhṛtas tad akran | [AVP, 5, 29 5.2]
siṃhe varca uta varco vyāghre vṛke varco madhuhāre ca varcaḥ | [AVP, 5, 29 6.1]
śyene varcaḥ patvanāṃ yad babhūva mayi devā rāṣṭrabhṛtas tad akran | [AVP, 5, 29 6.2]
hiraṇyavarcasam uta hastivarcasaṃ saṃgrāmaṃ yaj jajñuṣāṃ varca āhuḥ | [AVP, 5, 29 7.1]
kṛṣyāṃ kṣetra ṛṣayo janyānajur mayi devā rāṣṭrabhṛtas tad akran | [AVP, 5, 29 7.2]
mayi varco mayi śravo mayi dyumnaṃ mayi tviṣiḥ | [AVP, 5, 29 8.1]
adhaspadaṃ pṛtanyavo 'haṃ bhūyāsam uttamaḥ | [AVP, 5, 29 8.2]
{AVP, 5, 30}
payasvatīr oṣadhayaḥ payasvan māmakaṃ vacaḥ | [AVP, 5, 30 1.1]
atho payasvatāṃ paya ā harāmi sahasraśaḥ | [AVP, 5, 30 1.2]
ahaṃ veda yathā payaś cakāra dhānyaṃ bahu | [AVP, 5, 30 2.1]
saṃbhṛtvā nāma yo devas taṃ vayaṃ yajāmahe sarvasyāyajvano gṛhe | [AVP, 5, 30 2.2]
yathā dyauś ca pṛthivī ca tasthatur dharuṇāya kam | [AVP, 5, 30 3.1]
evā sphātiṃ ni tanomi mayāreṣu khaleṣu ca | [AVP, 5, 30 3.2]
yathā kūpaḥ śatadhāraḥ sahasradhāro akṣitaḥ | [AVP, 5, 30 4.1]
evā me astu dhānyaṃ sahasradhāram akṣitam | [AVP, 5, 30 4.2]
śatahasta samāhara sahasrahasta saṃ kira | [AVP, 5, 30 5.1]
yatheha sphātir āyati kṛtasya kāryasya ca | [AVP, 5, 30 5.2]
imā yāḥ pañca pradiśo mānavīḥ pañca kṛṣṭayaḥ | [AVP, 5, 30 6.1]
sarvāḥ śaṃbhūr mayobhuvo vṛṣṭe śāpaṃ nadīr iveha sphātiṃ samāvahān | [AVP, 5, 30 6.2]
iha sphātir oṣadhīnāṃ devānām uta saṃgamaḥ | [AVP, 5, 30 7.1]
ihaivāśvinor astu dvāparāśvoruhat | [AVP, 5, 30 7.2]
tisro mātrā gandharvāṇāṃ catasro gṛhapatnyāḥ | [AVP, 5, 30 8.1]
tāsāṃ yā sphātir uttamā tayā tvābhi mṛśāmasi | [AVP, 5, 30 8.2]
jyeṣṭhasya tvāṅgirasasya hastābhyām ā rabhāmahe | [AVP, 5, 30 9.1]
yathāsad bahudhānyam ayakṣmaṃ bahupūruṣam | [AVP, 5, 30 9.2]
{AVP, 5, 31}
{AVP, 10, 1}
hā amba tejane dheno lambanastani | [AVP, 10, 1 1.1]
na tad vido yad icchasi yad u vittaṃ na tad ghasaḥ | [AVP, 10, 1 1.2]
putro yas te pṛśnibāhus tam u tvaṃ sāmanaṃ kṛdhi | [AVP, 10, 1 2.1]
atho duhitaraṃ naptrīm atho tvaṃ sāmanā bhava | [AVP, 10, 1 2.2]
asāme kurame naigūrasya svasaḥ | [AVP, 10, 1 3.1]
arāte nirṛte amate snuhite | [AVP, 10, 1 3.2]
pareta kastūpakaṃ vaḥ punar dadāmi | [AVP, 10, 1 4.1]
yo vo na veda taṃ hata tasyātta pariśiśnyam | [AVP, 10, 1 4.2]
tasyātta putrān bhrātṝṃś ca tasya goṣṭhaṃ vi tāvata | [AVP, 10, 1 5.1]
yaś ca sato nāstivākī yaś cāsāv ahavirgṛhaḥ | [AVP, 10, 1 5.2]
durṇāmnīs tatra gacchata tatra sarvāḥ paretana | [AVP, 10, 1 5.3]
pari dhāmānīty ekā | [AVP, 10, 1 6.1]
antaścarāṃ kośecarām atho goṣṭhāvacāriṇīm | [AVP, 10, 1 7.1]
atho yāḥ svapne paśyāmas tā ito nāśayāmasi | [AVP, 10, 1 7.2]
kaṇvā yā gardabhīva nibhasat sūkarīva | [AVP, 10, 1 8.1]
tasyai prati pra vartaya taptam aśmānam āsani | [AVP, 10, 1 8.2]
yo maryā abhigacchāt striyaṃ kastūpastūpinīm | [AVP, 10, 1 9.1]
kastūpam asyā ācchidyāthaināṃ cātayātai paramāṃ cit parāvatam | [AVP, 10, 1 9.2]
yā bhadrā yā śivā yorjā payasā saha | [AVP, 10, 1 10.1]
agniṣ ṭā asmākaṃ gṛhe gārhapatyo ni yacchatu | [AVP, 10, 1 10.2]
idaṃ vo devaḥ savitedaṃ devo bṛhaspatiḥ | [AVP, 10, 1 11.1]
idaṃ vo viśve devā avasānam ayukṣata | [AVP, 10, 1 11.2]
pari prāgād devo agnī rakṣohāmīvacātanaḥ | [AVP, 10, 1 12.1]
sedhan viśvā apa dviṣo dahan rakṣāṃsi viśvahā | [AVP, 10, 1 12.2]
parīme gām aneṣata pary agnim ahṛṣata | [AVP, 10, 1 13.1]
deveṣv akrata śravaḥ ka imāṁ ā dadharṣati | [AVP, 10, 1 13.2]
{AVP, 10, 2}
tvayīndriyaṃ tvayi varcas tvaṃ dharmapatir bhava | [AVP, 10, 2 1.1]
tvam uttaro bhrātṛvyebhyas tava lakṣmīḥ payasvatī | [AVP, 10, 2 1.2]
tavetām aśvinā havaṃ tava rāṣṭraṃ divi śritam | [AVP, 10, 2 2.1]
tvam āyuṣmān sapatnahottaro dviṣato bhava | [AVP, 10, 2 2.2]
tīkṣṇaśṛṅga ṛṣabhaḥ samudra ivākṣitodakaḥ | [AVP, 10, 2 3.1]
tvaṃ sahasravīryas tava bāhū gavāṃ patī | [AVP, 10, 2 3.2]
bhrātṛvyaś ca sapatnaś ca yas tvāmitro jighāṃsati | [AVP, 10, 2 4.1]
śriyaṃ tvaṃ sarveṣāṃ teṣāṃ ādāyogro vi dhāraya | [AVP, 10, 2 4.2]
tvaṃ vaśī satyākūtaḥ satyadharmā gaveṣaṇaḥ | [AVP, 10, 2 5.1]
nāṣṭrās tvaṃ sarvās tīrtvā bhrātṛvyāṇāṃ śriyaṃ vṛha | [AVP, 10, 2 5.2]
tubhyaṃ saṃ yantu balayas tubhyaṃ śulkaḥ pra dīyatām | [AVP, 10, 2 6.1]
tubhyaṃ virāṭ payo duhāṃ tvāṃ vāñchantu viśo mahīḥ | [AVP, 10, 2 6.2]
vāñchatu tvā bṛhad rāṣṭraṃ tviṣis te mukha āhitā | [AVP, 10, 2 7.1]
tvaṃ devānāṃ bhava priyas tvayi gāvo adhiśritāḥ | [AVP, 10, 2 7.2]
tvayīndriyaṃ tvayi varcas tvayi yajño adhiśritaḥ | [AVP, 10, 2 8.1]
tavā yantu havaṃ devās tvaṃ priyo bṛhaspateḥ | [AVP, 10, 2 8.2]
agnīṣomā pavamāno virāḍ devī payasvatī | [AVP, 10, 2 9.1]
atandraṃ sarve rakṣantu rāṣṭraṃ te napavādyam | [AVP, 10, 2 9.2]
agnir iva tṛṇaṃ pra dahaughaḥ kūlam ivā ruja | [AVP, 10, 2 10.1]
śriyaṃ bhrātṛvyāṇām ā datsvāṇḍīkam ivādhi puṣkarāt | [AVP, 10, 2 10.2]
{AVP, 10, 3}
aśva iva ratham ā datsva siṃha iva puruṣaṃ hara | [AVP, 10, 3 1.1]
hastīva naḍvalān bhaṅdhi bhrātṛvyāṇāṃ śriyaṃ vṛha | [AVP, 10, 3 1.2]
tat te kṛṇotu kaśyapo brahma devair abhiṣṭutam | [AVP, 10, 3 2.1]
āprītam avirādhukam | [AVP, 10, 3 2.2]
etaṃ khadiram ā harātho tejanam ā hara | [AVP, 10, 3 3.1]
utaitaṃ parṇam ā harā harānaḍuho balam | [AVP, 10, 3 3.2]
idhmān devaiḥ samābhṛtāṃs tāṃs te prādād bṛhaspatiḥ | [AVP, 10, 3 4.1]
tān ā dhehi samāhite 'gnau sūryābhicakṣaṇe | [AVP, 10, 3 4.2]
tebhiṣ ṭvam uttaro bhava bhrātṛvyāṇāṃ śriyaṃ vṛha | [AVP, 10, 3 5.1]
atho eṣāṃ payo hara | [AVP, 10, 3 5.2]
ādityā rudrā vasava ṛṣayo bhūtakṛtaś ca ye | [AVP, 10, 3 6.1]
śriyaṃ ca kṣatram ojaś ca tubhyaṃ devā asāviṣuḥ | [AVP, 10, 3 6.2]
vasur asīndranāmāyuṣmān chataśāradaḥ | [AVP, 10, 3 7.1]
sa indra iva deveṣu tviṣīmān viśa ā vada | [AVP, 10, 3 7.2]
{AVP, 10, 4}
idaṃ rāṣṭraṃ prathatāṃ gobhir aśvair idaṃ rāṣṭram annenerayā rasena | [AVP, 10, 4 1.1]
asmai ṣaḍ urvīr upa saṃ namantu saptahotrā hata śatrūn sacittāḥ | [AVP, 10, 4 1.2]
ime rājāna iṣubhir ghnantu śatrūn ime rājānaḥ samityānyān vadheyuḥ | [AVP, 10, 4 2.1]
ime rājānaḥ pṛtanāḥ sahantām ahaṃ brahmā vi mṛdho hanmi sarvāḥ | [AVP, 10, 4 2.2]
idaṃ rāṣṭraṃ kratumad vīravaj jiṣṇūgram idaṃ rāṣṭraṃ gardnumac citraghoṣam | [AVP, 10, 4 3.1]
asmai rāṣṭrāya balim anye harantv ahaṃ devebhyo haviṣā vidheyam | [AVP, 10, 4 3.2]
yadi yuddhaṃ yady ṛtitaṃ vo asti devainasād yadi vā pitryeṇa | [AVP, 10, 4 4.1]
yenartīyādhenavo astu tasmā ahaṃ devebhyo haviṣā juhomi | [AVP, 10, 4 4.2]
yad vaḥ krūraṃ manaso yac ca vāco devainasād yadi vā pitryeṇa | [AVP, 10, 4 5.1]
āpa iva duḥṣvapnyam apa tat svapadhvam athānandinaḥ sumanasaḥ sam eta | [AVP, 10, 4 5.2]
apām iva vegaḥ pra śṛṇīta śatrūn diśodiśo rabhamāṇāḥ sam eta | [AVP, 10, 4 6.1]
ekavratā vi dhanaṃ bhajadhvaṃ purohitena vo rāṣṭraṃ prathayantu devāḥ | [AVP, 10, 4 6.2]
samyag vo rāṣṭraṃ saha vo manāṃsi samīcīnāḥ paśavo viśvarūpāḥ | [AVP, 10, 4 7.1]
samīcīnānāṃ vo aham asmi brahmā samyañco devā havam ā yantu ma imam | [AVP, 10, 4 7.2]
yathāpaḥ samudrāya samīcīr vahatha śriyam | [AVP, 10, 4 8.1]
evā rāṣṭrāya me devāḥ samyañco vahata śriyam | [AVP, 10, 4 8.2]
saṃsṛṣṭaṃ vo rāṣṭraṃ paśubhir gobhir aśvaiḥ saṃsṛṣṭam annenerayā rasena | [AVP, 10, 4 9.1]
mayā brahmaṇā prathamānāśvo vasīyāṃsaḥ sadam ugrā bhavātha | [AVP, 10, 4 9.2]
bahur yuvā pramṛṇo dhṛṣṇur astu bahuḥ kumāraḥ pratirūpaḥ pitṝṇām | [AVP, 10, 4 10.1]
satyaṃ vadantaḥ samitiṃ caranto mitraṃ gṛhṇānā jaraso yantu sakhyam | [AVP, 10, 4 10.2]
iha kṣatraṃ dyumnam uta rāṣṭraṃ samaitv ihendriyaṃ paśubhiḥ saṃvidānam | [AVP, 10, 4 11.1]
avadhūnvānā apriyān yāṃś ca dviṣma idaṃ rāṣṭraṃ prathatāṃ sarvadaiva | [AVP, 10, 4 11.2]
idaṃ rāṣṭraṃ iṣumad vīravaj jiṣṇūgram idaṃ rāṣṭraṃ paśumad brahmavṛddham | [AVP, 10, 4 12.1]
idaṃ rāṣṭraṃ hataśatru jiṣṇu | [AVP, 10, 4 12.2]
sapatnasāhaṃ pramṛṇam idaṃ rāṣṭraṃ dṛḍham ugram | [AVP, 10, 4 13.1]
sāḍhāmitram abhimātiṣāhaṃ sarvā jigāya pṛtanā abhiṣṭi | [AVP, 10, 4 13.2]
{AVP, 10, 5}
audumbareṇa maṇinā puṣṭikāmāya vedhasā | [AVP, 10, 5 1.1]
paśūnāṃ sarveṣām sphātiṃ goṣṭhe me savitā karat | [AVP, 10, 5 1.2]
yo no agnir gārhapatyaḥ paśūnām adhipā asat | [AVP, 10, 5 2.1]
audumbaro vṛṣā maṇiḥ saṃ mā sṛjatu puṣṭyā | [AVP, 10, 5 2.2]
karīṣiṇīṃ phalavatīṃ svadhām irāṃ ca no gṛhe | [AVP, 10, 5 3.1]
audumbarasya tejasā dhātā puṣṭiṃ dadhātu me | [AVP, 10, 5 3.2]
yad dvipāc ca catuṣpāc ca yāny annāni ye rasāḥ | [AVP, 10, 5 4.1]
gṛhṇe 'haṃ teṣāṃ bhūmānaṃ bibhrad audumbaraṃ maṇim | [AVP, 10, 5 4.2]
puṣṭiṃ paśūnāṃ pari jagrabhāhaṃ catuṣpadāṃ dvipadāṃ yac ca dhānyam | [AVP, 10, 5 5.1]
payaḥ paśūnāṃ rasam oṣadhīnāṃ bṛhaspatiḥ savitā me ni yacchāt | [AVP, 10, 5 5.2]
ahaṃ paśūnām adhipā asāni mayi puṣṭaṃ puṣṭapatir dadhātu | [AVP, 10, 5 6.1]
mahyam audumbaro maṇir draviṇāni ni yacchatu | [AVP, 10, 5 6.2]
upa maudumbaro maṇiḥ prajayā ca dhanena ca | [AVP, 10, 5 7.1]
indreṇa jinvato maṇir ā māgan saha varcasā | [AVP, 10, 5 7.2]
devo maṇiḥ sapatnahā dhanasā dhanasātaye | [AVP, 10, 5 8.1]
paśor annasya bhūmānaṃ gavāṃ sphātiṃ ni yacchatu | [AVP, 10, 5 8.2]
yathāgre tvaṃ vanaspate puṣṭyā saha jajñiṣe | [AVP, 10, 5 9.1]
evā dhanasya me sphātim ā dadhātu sarasvatī | [AVP, 10, 5 9.2]
ā me dhanaṃ sarasvatī payasphātiṃ ca dhānyam | [AVP, 10, 5 10.1]
sinīvāly utā vahād ayaṃ caudumbaro maṇiḥ | [AVP, 10, 5 10.2]
tvaṃ maṇīnām adhipā vṛṣāsi tvayi puṣṭaṃ puṣṭapatir jajāna | [AVP, 10, 5 11.1]
tvayīme vājā draviṇāni sarvaudumbara sa tvam asmat sahasvārād arātim amatiṃ kṣudhaṃ ca | [AVP, 10, 5 11.2]
grāmaṇīr asi grāmaṇīthyāyābhiṣikto abhi mā siñca varcasā | [AVP, 10, 5 12.1]
tejo 'si tejo mayi dhārayādhi rayir asi rayiṃ mayi dhehi | [AVP, 10, 5 12.2]
puṣṭir asi puṣṭyā mā sam aṅdhi gṛhamedhī gṛhapatiṃ mā kṛṇu | [AVP, 10, 5 13.1]
audumbara sa tvam asmāsu rayiṃ sarvavīraṃ ni yaccha rāyaspoṣāya prati muñce ahaṃ tvām | [AVP, 10, 5 13.2]
ayam audumbaro maṇir vīro vīrāya badhyate | [AVP, 10, 5 14.1]
sa naḥ saniṃ madhumatīṃ kṛṇotu rayiṃ ca naḥ sarvavīraṃ ni yacchāt | [AVP, 10, 5 14.2]
{AVP, 10, 6}
bhagasya rājñaḥ sumatiṃ gamema yaṃ havante bahudhā mānuṣāsaḥ | [AVP, 10, 6 1.1]
karma kṛṇvāno bhagam ā vṛṇīte sa no janeṣu subhagāṁ kṛṇotu | [AVP, 10, 6 1.2]
bhagaṃ purastāt pratibudhyamānāḥ paśyema devīm uṣasaṃ vibhātīm | [AVP, 10, 6 2.1]
pratīcī śubhrā draviṇena sākaṃ bhagaṃ vahanty aditir na aitu | [AVP, 10, 6 2.2]
bhago no adya svite dadhātu devānāṃ panthām abhi no nayeha | [AVP, 10, 6 3.1]
arvācī bhadrā sumatir na aitv adhā bhagena samitho no astu | [AVP, 10, 6 3.2]
bhagena vācam iṣitāṃ vadāni sarasvatīṃ madhumatīṃ suvarcāḥ | [AVP, 10, 6 4.1]
bhagena dattam upa medam āgan yathā varcasvān samitim āvadāni | [AVP, 10, 6 4.2]
bhago mā goṣv avatu bhago māvatu dhānye | [AVP, 10, 6 5.1]
akṣeṣu strīṣu mā bhago bhago māvatu varcasā | [AVP, 10, 6 5.2]
bhago mā sāyam avatu bhago māvatu rātryā | [AVP, 10, 6 6.1]
bhago nipadyamāneṣu prātar mā bhaga āgamat | [AVP, 10, 6 6.2]
bhago mā prātar avatu bhago madhyandinaṃ pari | [AVP, 10, 6 7.1]
aparāhṇe vayaṃ bhagaṃ vāsa iva pari dadhmahe | [AVP, 10, 6 7.2]
bhagaṃ devebhyas pari bhagaṃ manuṣyebhyaḥ | [AVP, 10, 6 8.1]
divas pṛthivyā aham antarikṣād bhagaṃ vṛṇe | [AVP, 10, 6 8.2]
so agne ramatāṃ mayi sa mā prāvatu varcasā | [AVP, 10, 6 8.3]
bhagaṃ vṛṇānā vadhvaṃ vahanti vaniṃ prayanto bhagam id dhavante | [AVP, 10, 6 9.1]
bhagena dattam upa medam āgan viśvaṃ subhūtaṃ draviṇāni bhadrā | [AVP, 10, 6 9.2]
bhagena devāḥ sam aganmahi ya imā viśvā bhuvanābhivaste | [AVP, 10, 6 10.1]
prayacchann eti bahudhā vasūni sa no dadhātu yatamad vasiṣṭham | [AVP, 10, 6 10.2]
vāto bhago varuṇo vāyur agniḥ kṣetrasya patnī suhavā no astu | [AVP, 10, 6 11.1]
hiraṇyākṣo atipaśyo nṛcakṣāḥ sarvaiḥ sākaṃ sacamāno na ehi | [AVP, 10, 6 11.2]
ud ehi deva sūrya saha saubhāgyena | [AVP, 10, 6 12.1]
saharṣabhasya vājena sahāvataṃkaraṇena | [AVP, 10, 6 12.2]
hiraṇyayenety ekā | [AVP, 10, 6 13.1]
{AVP, 10, 7}
gobhiṣ ṭvā pātv ṛṣabho vṛṣā tvā pātu vājibhiḥ | [AVP, 10, 7 1.1]
vāyuṣ ṭvā brahmaṇā pātv indras tvā pātv indriyaiḥ | [AVP, 10, 7 1.2]
somas tvā pātv oṣadhībhir nakṣatraiḥ pātu sūryaḥ | [AVP, 10, 7 2.1]
mādbhiṣ ṭvā candro vṛtrahā vātaḥ prāṇena rakṣatu | [AVP, 10, 7 2.2]
tisro divas tisraḥ pṛthivīs trīṇy antarikṣāṇi caturaḥ samudrān | [AVP, 10, 7 3.1]
trivṛtaṃ stomaṃ trivṛta āpa āhus tās tvā rakṣantu trivṛtā trivṛdbhiḥ | [AVP, 10, 7 3.2]
trīn nākāṃs trīn samudrāṃs trīn bradhnāṃs trīn vaiṣṭapān | [AVP, 10, 7 4.1]
trīn mātariśvanas trīn sūryān goptṝn kalpayāmi te | [AVP, 10, 7 4.2]
ghṛtena tvā sam ukṣāmy agna ājyena vardhayan | [AVP, 10, 7 5.1]
agneś candrasya sūryasya mā prāṇaṃ māyino dabhan | [AVP, 10, 7 5.2]
mā vaḥ prāṇaṃ mā vo 'pānaṃ mā haro māyino dabhan | [AVP, 10, 7 6.1]
bhrājanto viśvavedaso devā daivyena māvata | [AVP, 10, 7 6.2]
prāṇenāgniṃ saṃ dadhati vātaḥ prāṇena saṃhitaḥ | [AVP, 10, 7 7.1]
prāṇena viśvatomukhaṃ sūryaṃ devā ajanayan | [AVP, 10, 7 7.2]
āyuṣāyuṣkṛtāṃ jīvāyuṣmāṁ jīva mā mṛthāḥ | [AVP, 10, 7 8.1]
prāṇenātmanvatāṃ jīva mā mṛtyor upa gā vaśam | [AVP, 10, 7 8.2]
devānāṃ nihitaṃ nidhiṃ yam indrānvavindan pathibhir devayānaiḥ | [AVP, 10, 7 9.1]
āpo hiraṇyaṃ jugupus trivṛdbhis tās tvā rakṣantu trivṛtā trivṛdbhiḥ | [AVP, 10, 7 9.2]
trayastriṃśad devatās trīṇi ca vīryāṇi priyāyamāṇā jugupur apsv antaḥ | [AVP, 10, 7 10.1]
asmiṃś candre adhi yad dhiraṇyaṃ tenāyaṃ kṛṇavad vīryāṇi | [AVP, 10, 7 10.2]
{AVP, 10, 8}
ye devā divy ekādaśa stha te devāso havir idaṃ juṣadhvam | [AVP, 10, 8 1.1]
ye devā antarikṣa ekādaśa stha te devāso havir idaṃ juṣadhvam | [AVP, 10, 8 2.1]
ye devāḥ pṛthivyām ekādaśa stha te devāso havir idaṃ juṣadhvam | [AVP, 10, 8 3.1]
asapatnaṃ purastāt paścān no 'bhayaṃ kṛtam | [AVP, 10, 8 4.1]
savitā mā dakṣiṇata uttarān mā śacīpatiḥ | [AVP, 10, 8 4.2]
divo mādityā rakṣantu bhūmyā rakṣantv agnayaḥ | [AVP, 10, 8 5.1]
indrāgnī rakṣatāṃ mā purastād aśvināv abhitaḥ śarma yacchatām | [AVP, 10, 8 5.2]
tiraścīnaghnyā rakṣatu jātavedā bhūtakṛto me sarvataḥ santu varma | [AVP, 10, 8 5.3]
{AVP, 10, 9}
ye 'psv antar agnayaḥ praviṣṭā mroko manohā khano nirdāha ātmadūṣis tanadūṣiḥ | [AVP, 10, 9 1.1]
idaṃ tān ati sṛjāmi nir eno nir anṛtaṃ sṛjāmi | [AVP, 10, 9 1.2]
abhūtyāsatvāya nir duḥṣvapnyaṃ sṛjāmi | [AVP, 10, 9 2.1]
vasiṣṭhārundhatī mā pātāṃ prajāpateḥ prastaro bṛhaspateḥ keśāḥ | [AVP, 10, 9 2.2]
adabdhaṃ cakṣuḥ suśrutau karṇāv akṣitau me prāṇāpānau | [AVP, 10, 9 3.1]
hṛdayā jarasaṃ mā mā hāsīr madhya mā riṣam | [AVP, 10, 9 3.2]
āpo mā śundhantu duṣkṛtād duritā yāni cakṛma | [AVP, 10, 9 4.1]
ayāma śuddhā ud itas tanūbhiḥ | [AVP, 10, 9 4.2]
vaiśvānaro raśmibhir naḥ punātu vātaḥ prāṇeneṣiro nabhobhiḥ | [AVP, 10, 9 5.1]
dyāvāpṛthivī payasā payasvatī ṛtāvarī yajñiye mā punītām | [AVP, 10, 9 5.2]
punantu māgnayo gārhapatyāḥ punantu mā dhiṣṇyā devahūtāḥ | [AVP, 10, 9 6.1]
punantu mā śakvarīḥ somapṛṣṭhāḥ pavamānāso ajriṇaḥ | [AVP, 10, 9 6.2]
yaḥ potā sa punātu mā bṛhadbhir deva savitaḥ | [AVP, 10, 9 7.1]
varṣiṣṭhair dyām ivopari | [AVP, 10, 9 7.2]
brahmasavaiḥ punātu mā rājasavaiḥ punātu mā | [AVP, 10, 9 8.1]
śataṃ pavitrā vitatā tiraścā tebhir mā devaḥ savitā punātu | [AVP, 10, 9 8.2]
śataṃ ca mā pavitāraḥ punantu sahasraṃ ca prasravaṇeṣv āpaḥ | [AVP, 10, 9 9.1]
āpa iva pūto 'smy agnir iva suvarcāḥ sūrya iva sucakṣāḥ | [AVP, 10, 9 9.2]
urūṇasāv asutṛpā udumbalau yamasya dūtau carato janāṁ anu | [AVP, 10, 9 10.1]
tāv asmabhyaṃ dṛśaye sūryāya punar dātām asum adyeha bhadram | [AVP, 10, 9 10.2]
{AVP, 10, 10}
aganma devāḥ svaḥ svar aganmāganma jyotir jyotir aganma | [AVP, 10, 10 1.1]
mahendro 'si parameṣṭhī sumitra viśvatomukha mā te yuyoma saṃdṛśaḥ | [AVP, 10, 10 1.2]
udyann adya mitramahaḥ sapatnān me 'va jahi | [AVP, 10, 10 2.1]
divainān raśmibhir jahi rātryaināṃs tamasā vadhīs te yantv adhamaṃ tamaḥ | [AVP, 10, 10 2.2]
sūryasyāvṛtam anvāvarte dakṣiṇām anv āvṛtam | [AVP, 10, 10 3.1]
agnes tejasā tejasvī bhūyāsam indrasyendriyeṇendriyāvān bhūyāsam | [AVP, 10, 10 3.2]
idam aham agnes tejasendrasyendriyeṇa somasya dyumnena viśveṣāṃ devānāṃ kratūnām | [AVP, 10, 10 4.1]
amuṣyāmuṣyāyaṇasyāmuṣyāḥ putrasya varcas teja indriyaṃ prāṇam āyur ni veṣṭayāmi | [AVP, 10, 10 4.2]
idam aham agnes tejasendrasyendriyeṇa somasya dyumnena viśveṣāṃ devānāṃ kratūnām | [AVP, 10, 10 5.1]
amuṣyāmuṣyāyaṇasyāmuṣyāḥ putrasya varcas teja indriyaṃ prāṇam āyur ni yacchet | [AVP, 10, 10 5.2]
idam aham agnes tejasendrasyendriyeṇa somasya dyumnena viśveṣāṃ devānāṃ kratūnām | [AVP, 10, 10 6.1]
amuṣyāmuṣyāyaṇasyāmuṣyāḥ putrasya varcas teja indriyaṃ prāṇam āyur ādāya | [AVP, 10, 10 6.2]
abhūtyā enaṃ pāśe sitvā duḥṣvapnyena saṃsṛjya mṛtyor vyātta āsann api dadhāmi | [AVP, 10, 10 7.1]
{AVP, 10, 11}
yo naḥ svo yo araṇo bhrātṛvyaś ca jighāṃsati | [AVP, 10, 11 1.1]
indraś ca tasyāgniś ca marma skandheṣu vindatām | [AVP, 10, 11 1.2]
yo mā śayānaṃ jāgrataṃ yaś ca suptaṃ jighāṃsati | [AVP, 10, 11 2.1]
indraś ca tasyāgniś ca bāhū marmaṇi vṛścatām | [AVP, 10, 11 2.2]
yo mā carantaṃ tiṣṭhantam āsīnaṃ ca jighāṃsati | [AVP, 10, 11 3.1]
indraś ca tasminn agniś ca duritaṃ prati muñcatām | [AVP, 10, 11 3.2]
yo mā cakṣuṣā manasā yaś ca vācā jighāṃsati | [AVP, 10, 11 4.1]
indraś ca tasmā agniś caināṃsi vahatām itaḥ | [AVP, 10, 11 4.2]
yaḥ piśāco yātudhānaḥ kravyād yo mā jighāṃsati | [AVP, 10, 11 5.1]
indraś ca tasyāgniś ca mūrdhānaṃ prati vidhyatām | [AVP, 10, 11 5.2]
yo mā brahmaṇā tapasā yaś ca yajñair jighāṃsati | [AVP, 10, 11 6.1]
indraś ca tasyāgniś ca hṛdaye 'dhi ni vidhyatām | [AVP, 10, 11 6.2]
yo me brahma yo me tapo balaṃ śreṣṭhaṃ jighāṃsati | [AVP, 10, 11 7.1]
indraś ca tasmā agniś ca kruddhau digdhābhir asyatām | [AVP, 10, 11 7.2]
yo me annaṃ yo me rasaṃ vācaṃ śreṣṭhāṃ jighāṃsati | [AVP, 10, 11 8.1]
indraś ca tasmā agniś cācchambaṭkāram asyatām | [AVP, 10, 11 8.2]
yo me tantuṃ yo me prajāṃ cakṣuḥ śrotraṃ jighāṃsati | [AVP, 10, 11 9.1]
indraś ca tasmā agniś ca hetiṃ deveṣu vindatām | [AVP, 10, 11 9.2]
yo me gobhya irasyaty aśvebhyaḥ puruṣebhyaḥ | [AVP, 10, 11 10.1]
indraś ca tasmā agniś ca jyāniṃ deveṣu vindatām | [AVP, 10, 11 10.2]
{AVP, 10, 12}
yo me bhūtim anāmayad vittam āyur jighāṃsati | [AVP, 10, 12 1.1]
indraś ca tasmā agniś ca divo aśmānam asyatām | [AVP, 10, 12 1.2]
yo me veśma yo me sabhāṃ śriyaṃ śreṣṭhāṃ jighāṃsati | [AVP, 10, 12 2.1]
indraś ca tasyāgniś ca kṛtyāṃ vi tanutāṃ gṛhe | [AVP, 10, 12 2.2]
yo me mṛtyum asamṛddhim ahnā rātryā cecchati | [AVP, 10, 12 3.1]
indraś ca tasyāgniś cārciṣā dahatāṃ svam | [AVP, 10, 12 3.2]
yo me prāṇaṃ yo me 'pānaṃ vyānaṃ śreṣṭhaṃ jighāṃsati | [AVP, 10, 12 4.1]
indraś ca tasyāgniś ca prāṇaṃ prāṇahanau hatām | [AVP, 10, 12 4.2]
yo mā devajanaiḥ sarpair vidyutā brahmaṇābhyamāt | [AVP, 10, 12 5.1]
agastyena medinendraś cāgniś ca taṃ hatām | [AVP, 10, 12 5.2]
taṃ satyaujāḥ pra dahatv agnir vaiśvānaro vṛṣā | [AVP, 10, 12 6.1]
yo mā durasyann īkṣātai yaś ca dipsati vidvalaḥ | [AVP, 10, 12 6.2]
yo mā dipsād adipsantaṃ yaś ca dipsati dipsantam | [AVP, 10, 12 7.1]
vaiśvānarasya daṃṣṭrayor agner api dadhāmi tam | [AVP, 10, 12 7.2]
abhi taṃ dyāvāpṛthivī saṃ tapatāṃ tapte gharme ny ucyatām | [AVP, 10, 12 8.1]
nirṛtyā badhyatāṃ pāśe yo naḥ pāpaṃ cikitsati | [AVP, 10, 12 8.2]
pratyagvadhena pracyutān bhrātṛvyān ghoracakṣasaḥ | [AVP, 10, 12 9.1]
indrāgnī enān vṛścatāṃ maiṣām uc cheṣi kaś cana | [AVP, 10, 12 9.2]
pratyagvadha pratyag jahi bhrātṛvyān dviṣato mama | [AVP, 10, 12 10.1]
apānān prāṇān saṃchidya dviṣatas pātayādharān | [AVP, 10, 12 10.2]
agne ye mā jighāṃsanty agne ye ca dviṣanti mā | [AVP, 10, 12 11.1]
agne ye mopatapyante teṣāṃ priyatamaṃ jahi | [AVP, 10, 12 11.2]
etaṃ dviṣantam avadhiṣam andhena tamasāvṛtam | [AVP, 10, 12 12.1]
etaṃ mṛtyo 'bhi padyasva mā te moci mahodara | [AVP, 10, 12 12.2]
{AVP, 10, 13}
dyāvāpṛthivī saṃ nahyethāṃ mama rāṣṭrāya jayantī amitrebhyo hetim asyantī | [AVP, 10, 13 1]
vātāpavamānau saṃ nahyethāṃ mama rāṣṭrāya jayantāv amitrebhyo hetim asyantau | [AVP, 10, 13 2]
indrāgnī saṃ nahyethāṃ mama rāṣṭrāya jayantāv amitrebhyo hetim asyantau | [AVP, 10, 13 3]
mitrāvaruṇā saṃ nahyethāṃ mama rāṣṭrāya jayantāv amitrebhyo hetim asyantau | [AVP, 10, 13 4]
bhavāśarvā saṃ nahyethāṃ mama rāṣṭrāya jayantāv amitrebhyo hetim asyantau | [AVP, 10, 13 5]
aśvinā saṃ nahyethāṃ mama rāṣṭrāya jayantāv amitrebhyo hetim asyantau | [AVP, 10, 13 6]
marutaḥ saṃ nahyadhvaṃ mama rāṣṭrāya jayanto 'mitrebhyo hetim asyantaḥ | [AVP, 10, 13 7]
pitaraḥ saṃ nahyadhvaṃ mama rāṣṭrāya jayanto 'mitrebhyo hetim asyantaḥ | [AVP, 10, 13 8]
sūryācandramasau saṃ nahyethāṃ mama rāṣṭrāya jayantāv amitrebhyo hetim asyantau | [AVP, 10, 13 9]
ahorātre saṃ nahyethāṃ mama rāṣṭrāya jayantī amitrebhyo hetim asyantī | [AVP, 10, 13 10]
{AVP, 10, 14}
gandharvāpsarasaḥ saṃ nahyadhvaṃ mama rāṣṭrāya jayanto 'mitrebhyo hetim asyantaḥ | [AVP, 10, 14 1]
sarpapuṇyajanāḥ saṃ nahyadhvaṃ mama rāṣṭrāya jayanto 'mitrebhyo hetim asyantaḥ | [AVP, 10, 14 2]
vanaspatayaḥ saṃ nahyadhvaṃ mama rāṣṭrāya jayanto 'mitrebhyo hetim asyantaḥ | [AVP, 10, 14 3]
vānaspatyāḥ saṃ nahyadhvaṃ mama rāṣṭrāya jayanto 'mitrebhyo hetim asyantaḥ | [AVP, 10, 14 4]
oṣadhayaḥ saṃ nahyadhvaṃ mama rāṣṭrāya jayantyo 'mitrebhyo hetim asyantyaḥ | [AVP, 10, 14 5]
vīrudhaḥ saṃ nahyadhvaṃ mama rāṣṭrāya jayantyo 'mitrebhyo hetim asyantyaḥ | [AVP, 10, 14 6]
bṛhaspate saṃ nahyasva mama rāṣṭrāya jayann amitrebhyo hetim asyan | [AVP, 10, 14 7]
prajāpate saṃ nahyasva mama rāṣṭrāya jayann amitrebhyo hetim asyan | [AVP, 10, 14 8]
parameṣṭhin saṃ nahyasva mama rāṣṭrāya jayann amitrebhyo hetim asyan | [AVP, 10, 14 9]
udārā ud īrdhvaṃ viśvāni bhūtāni saṃ nahyadhvaṃ mama rāṣṭrāya jayanty amitrebhyo hetim asyanti | [AVP, 10, 14 10]
{AVP, 10, 15}
agnī rakṣitā sa imāṃ senāṃ rakṣatu | [AVP, 10, 15 1.1]
anuṣṭhātar anu tiṣṭha sarve vīrā bhavantu me | [AVP, 10, 15 1.2]
indro rakṣitā sa imāṃ senāṃ rakṣatu | [AVP, 10, 15 2.1]
anuṣṭhātar anu tiṣṭha sarve vīrā bhavantu me | [AVP, 10, 15 2.2]
somo rakṣitā sa imāṃ senāṃ rakṣatu | [AVP, 10, 15 3.1]
anuṣṭhātar anu tiṣṭha sarve vīrā bhavantu me | [AVP, 10, 15 3.2]
varuṇo rakṣitā sa imāṃ senāṃ rakṣatu | [AVP, 10, 15 4.1]
anuṣṭhātar anu tiṣṭha sarve vīrā bhavantu me | [AVP, 10, 15 4.2]
vāyū rakṣitā sa imāṃ senāṃ rakṣatu | [AVP, 10, 15 5.1]
anuṣṭhātar anu tiṣṭha sarve vīrā bhavantu me | [AVP, 10, 15 5.2]
tvaṣṭā rakṣitā sa imāṃ senāṃ rakṣatu | [AVP, 10, 15 6.1]
anuṣṭhātar anu tiṣṭha sarve vīrā bhavantu me | [AVP, 10, 15 6.2]
dhātā rakṣitā sa imāṃ senāṃ rakṣatu | [AVP, 10, 15 7.1]
anuṣṭhātar anu tiṣṭha sarve vīrā bhavantu me | [AVP, 10, 15 7.2]
savitā rakṣitā sa imāṃ senāṃ rakṣatu | [AVP, 10, 15 8.1]
anuṣṭhātar anu tiṣṭha sarve vīrā bhavantu me | [AVP, 10, 15 8.2]
sūryo rakṣitā sa imāṃ senāṃ rakṣatu | [AVP, 10, 15 9.1]
anuṣṭhātar anu tiṣṭha sarve vīrā bhavantu me | [AVP, 10, 15 9.2]
candramā rakṣitā sa imaṃ senāṃ rakṣatu | [AVP, 10, 15 10.1]
anuṣṭhātar anu tiṣṭha sarve vīrā bhavantu me | [AVP, 10, 15 10.2]
{AVP, 10, 16}
ahā rakṣitṛ tad imāṃ senāṃ rakṣatu | [AVP, 10, 16 1.1]
anuṣṭhātar anu tiṣṭha sarve vīrā bhavantu me | [AVP, 10, 16 1.2]
rātrī rakṣitrī semāṃ senāṃ rakṣatu | [AVP, 10, 16 2.1]
anuṣṭhātry anu tiṣṭha sarve vīrā bhavantu me | [AVP, 10, 16 2.2]
indrāṇī rakṣitrī semāṃ senāṃ rakṣatu | [AVP, 10, 16 3.1]
anuṣṭhātry anu tiṣṭha sarve vīrā bhavantu me | [AVP, 10, 16 3.2]
varuṇānī rakṣitrī semāṃ senāṃ rakṣatu | [AVP, 10, 16 4.1]
anuṣṭhātry anu tiṣṭha sarve vīrā bhavantu me | [AVP, 10, 16 4.2]
sinīvālī rakṣitrī semāṃ senāṃ rakṣatu | [AVP, 10, 16 5.1]
anuṣṭhātry anu tiṣṭha sarve vīrā bhavantu me | [AVP, 10, 16 5.2]
samudro rakṣitā sa imāṃ senāṃ rakṣatu | [AVP, 10, 16 6.1]
anuṣṭhātar anu tiṣṭha sarve vīrā bhavantu me | [AVP, 10, 16 6.2]
parjanyo rakṣitā sa imāṃ senāṃ rakṣatu | [AVP, 10, 16 7.1]
anuṣṭhātar anu tiṣṭha sarve vīrā bhavantu me | [AVP, 10, 16 7.2]
bṛhaspatī rakṣitā sa imāṃ senāṃ rakṣatu | [AVP, 10, 16 8.1]
anuṣṭhātar anu tiṣṭha sarve vīrā bhavantu me | [AVP, 10, 16 8.2]
prajāpatī rakṣitā sa imāṃ senāṃ rakṣatu | [AVP, 10, 16 9.1]
anuṣṭhātar anu tiṣṭha sarve vīrā bhavantu me | [AVP, 10, 16 9.2]
parameṣṭhī rakṣitā sa imāṃ senāṃ rakṣatu | [AVP, 10, 16 10.1]
anuṣṭhātar anu tiṣṭha sarve vīrā bhavantu me | [AVP, 10, 16 10.2]
viśve devā rakṣitāras ta imāṃ senāṃ rakṣantu | [AVP, 10, 16 11.1]
anuṣṭhātāro anu tiṣṭhata sarve vīrā bhavantu me | [AVP, 10, 16 11.2]
{AVP, 12, 1}
ayaṃ yo rūro abhiśocayiṣṇur viśvā rūpāṇi haritā kṛṇoti | [AVP, 12, 1 2.1]
tasmai te aruṇāya babhrave tapurmaghāya namo astu takmane | [AVP, 12, 1 2.2]
takman sārthinam icchasva vaśī san mṛḍayāsi naḥ | [AVP, 12, 1 3.1]
athehi yatra te gṛhā aninūrteṣu dasyuṣu | [AVP, 12, 1 3.2]
yaḥ paruṣaḥ pāruṣeyo avadhvaṃsa ivāruṇaḥ | [AVP, 12, 1 4.1]
adharāñcaṃ pra hiṇomi namaḥ kṛtvā takmane | [AVP, 12, 1 5.1]
śakambharasya muṣṭihā punar gaccha mahāvṛṣān | [AVP, 12, 1 5.2]
mahāvṛṣān mūjavata oka edhi paretya | [AVP, 12, 1 6.1]
pra tāni takmane brūmo anyakṣetrāṇi vā imā | [AVP, 12, 1 6.2]
oko asya mūjavanta oko asya mahāvṛṣāḥ | [AVP, 12, 1 7.1]
yāj jātas takman tād asi balhikeṣu nyocaraḥ | [AVP, 12, 1 7.2]
takman vyāla vigada vyaṅga bhūri yāvaya | [AVP, 12, 1 8.1]
dāsīṃ niṣṭakvarīm iccha tāṃ vajreṇa sam arpaya | [AVP, 12, 1 8.2]
giriṃ gaccha girijā asi girau te māhiṣo gṛhaḥ | [AVP, 12, 1 9.1]
dāsīm iccha prapharvyaṃ tāṃ takman vīva dhūnuhi | [AVP, 12, 1 9.2]
{AVP, 12, 2}
takman bhrātrā balāsena svasrā kāsikayā saha | [AVP, 12, 2 1.1]
pāmnā bhrātṛvyeṇa naśyeto maraṭāṁ abhi | [AVP, 12, 2 1.2]
gandhāribhyo mūjavadbhyaḥ kāśibhyo magadhebhyaḥ | [AVP, 12, 2 2.1]
jane priyam iva śevadhiṃ takmānaṃ pari dadmasi | [AVP, 12, 2 2.2]
nārkavindāṃ nārvidālāṃ nānnadīṃ vartakāvatīm | [AVP, 12, 2 3.1]
pra tāni takmane brūmo anyakṣetrāṇi vā imā | [AVP, 12, 2 3.2]
anyakṣetre na ramate sahasrākṣo amartyaḥ | [AVP, 12, 2 4.1]
abhūd u prārthas takmā sa gamiṣyati balhikān | [AVP, 12, 2 4.2]
ado gaccha mūjavatas tato vā gha parastaram | [AVP, 12, 2 5.1]
mā smāto abhy air naḥ punas tat tvā takmann upa bruve | [AVP, 12, 2 5.2]
para smaiva tvaṃ cara paramasyāṃ parāvati | [AVP, 12, 2 6.1]
yathā no nāntam āyasi yathā no nābhiśocayāḥ | [AVP, 12, 2 6.2]
{AVP, 12, 3}
yatheyam urvī pṛthivī vṛddhaiva garbham ā dadhe | [AVP, 12, 3 1.1]
evā dadhāmi te garbhaṃ tasmai tvām avase huve | [AVP, 12, 3 1.2]
parvatād divo yoner ity ekā | [AVP, 12, 3 2.1]
viṣṇur yoniṃ kalpayatu tvaṣṭā rūpāṇi piṃśatu | [AVP, 12, 3 3.1]
ā siñcatu prajāpatir dhātā garbhaṃ dadhātu te | [AVP, 12, 3 3.2]
garbhaṃ dhehi sinīvāli garbhaṃ dhehi sarasvati | [AVP, 12, 3 4.1]
garbhaṃ yuvam aśvināsyām ā dhattaṃ puṣkarasrajā | [AVP, 12, 3 4.2]
garbhaṃ te rājā varuṇo garbhaṃ devo bṛhaspatiḥ | [AVP, 12, 3 5.1]
garbhaṃ ta indraś cāgniś ca garbhaṃ dhātā dadhātu te | [AVP, 12, 3 5.2]
garbho asy oṣadhīnāṃ garbho vanaspatīnām | [AVP, 12, 3 6.1]
garbho viśvasya bhūtasya so agne garbham eha dhāḥ | [AVP, 12, 3 6.2]
yenauṣadhayo garbhiṇīḥ paśavo yena garbhiṇaḥ | [AVP, 12, 3 7.1]
teṣāṃ garbhasya yo garbhas tena tvaṃ garbhiṇī bhava | [AVP, 12, 3 7.2]
vi te granthiṃ cṛtāmasi dhātā garbhaṃ dadhātu te | [AVP, 12, 3 8.1]
ā yoniṃ putro rohatu jananaṃ prati jāyatām | [AVP, 12, 3 8.2]
janiṣṭa hi mahi yā ā yoniṃ sam ihāsarat | [AVP, 12, 3 9.1]
athā soma iva bhakṣaṇam ā garbhaḥ sīdatv ṛtviyam | [AVP, 12, 3 9.2]
dhātaḥ śreṣṭhena rūpeṇāsyā nāryā gavīnyoḥ | [AVP, 12, 3 10.1]
pumāṃsaṃ putram ā dhehi daśame māsi sūtave | [AVP, 12, 3 10.2]
{AVP, 12, 4}
savitaḥ śreṣṭhena | [AVP, 12, 4 1.1]
viṣṇo śreṣṭhena | [AVP, 12, 4 2.1]
tvaṣṭaḥ śreṣṭhena | [AVP, 12, 4 3.1]
bhaga śreṣṭhena rūpeṇāsyā nāryā gavīnyoḥ | [AVP, 12, 4 4.1]
pumāṃsaṃ putram ā dhehi daśame māsi sūtave | [AVP, 12, 4 4.2]
adhi skanda vīrayasva garbham ā dhehi yonyām | [AVP, 12, 4 5.1]
vṛṣāṇaṃ vṛṣṇyāvantaṃ prajāyai tvā nayāmasi | [AVP, 12, 4 5.2]
yad veda rājā varuṇo veda devo bṛhaspatiḥ | [AVP, 12, 4 6.1]
indro yad vṛtrahā veda tad garbhakaraṇaṃ piba | [AVP, 12, 4 6.2]
vi jihīṣva bārhatsāme garbhas te yonim ā śayām | [AVP, 12, 4 7.1]
dadan te putraṃ devāḥ somapā ubhayāvinam | [AVP, 12, 4 7.2]
somasya tvartviyenopaimi garbhakṛtvane | [AVP, 12, 4 8.1]
{AVP, 12, 5}
jāyasva agne aśvatthāt asmai ugraḥ āpatikāt adhi yaḥ vṛkṣāṁ adhi rohati | [AVP, 12, 5 634549_1]
vibādham cit sahamānam tvām agne janayāmasi | [AVP, 12, 5 634551_1]
jātān janiṣyamāṇān sapatnān pra nudasva me | [AVP, 12, 5 634552_1]
aśvatthasya ārohasya vṛkṣasya araṇayaḥ kṛtāḥ | [AVP, 12, 5 634553_1]
tatas jātāya te ajani vīḍu jambha agniḥ agnaye | [AVP, 12, 5 634554_1]
tam jātam jātavedasam ā dadhāmi a martyam pāvakam agnim ūtaye śucimantam viṣāsahim | [AVP, 12, 5 634555_1]
ud tanuṣva dhanuḥ | [AVP, 12, 5 634557_1]
prati muñcasva varma | [AVP, 12, 5 634557_2]
jahi śatrūn | [AVP, 12, 5 634557_3]
vīryā te kṛṇomi | [AVP, 12, 5 634557_4]
atra radhyantu ye u te sapatnāḥ | [AVP, 12, 5 634558_1]
tvam eka vṛṣaḥ bhava | [AVP, 12, 5 634558_2]
vṛṣabham tvā sajātānām sapatnānām viṣāsahim hantāram śatrūṇām kṛṇmaḥ virājam gopatim gavām | [AVP, 12, 5 634560_1]
samudraḥ asi apām jyeṣṭhaḥ indraḥ deveṣu vṛtra hā | [AVP, 12, 5 634561_1]
vyāghram siṃham tvā kṛṇmaḥ damitāram pṛtanyatām | [AVP, 12, 5 634562_1]
indraḥ iva dasyūn adharān kṛṇuṣva ugraḥ iva vātaḥ viśṛṇan sapatnān | [AVP, 12, 5 634563_1]
te śuṣyantu | [AVP, 12, 5 634564_1]
apa dāvāt iva agneḥ | [AVP, 12, 5 634564_2]
pari avīvarathāḥ enān | [AVP, 12, 5 634564_3]
sam vṛśca enān | [AVP, 12, 5 634565_1]
te śuṣyantu | [AVP, 12, 5 634565_2]
vṛśca enān | [AVP, 12, 5 634565_3]
mā upajām śiṣaḥ | [AVP, 12, 5 634565_4]
sapatnān sarvān tṛḍhvā tvam eka vṛṣaḥ bhava | [AVP, 12, 5 634566_1]
tvam ugraḥ tvam balī tvam edhi vivācanam | [AVP, 12, 5 634567_1]
tvam pṛtanyataḥ pūrvaḥ sapatnāṁ ava dhūnuṣva | [AVP, 12, 5 634568_1]
{AVP, 12, 6}
a sapatnaḥ sapatna hā indraḥ iva a riṣṭaḥ a kṣitaḥ | [AVP, 12, 6 634569_1]
adhas sapatnāḥ te padoḥ sarve santu abhiṣṭhitāḥ | [AVP, 12, 6 634570_1]
mlāyantu te khāta mūlāḥ sapatnāḥ | [AVP, 12, 6 634571_1]
agnim eṣām niḥ hvayāmi śarīrāt | [AVP, 12, 6 634571_2]
haviṣā eṣām api dadhāmi prāṇān | [AVP, 12, 6 634572_1]
tathā ebhyaḥ kṛtaḥ | [AVP, 12, 6 634572_2]
abhivardham abhibhavam sapatna kṣayaṇam haviḥ rāṣṭrāya tubhyam kṛṇumaḥ sapatnebhyaḥ parābhuve | [AVP, 12, 6 634574_1]
yaḥ naḥ svaḥ yaḥ araṇaḥ arātīyati pūruṣaḥ idhmasya iva prakṣāyataḥ tasya mā ud śeṣi kiṃcana | [AVP, 12, 6 634576_1]
a sapatnam iti dve | [AVP, 12, 6 634577_1]
divaḥ mā ādityāḥ rakṣantu | [AVP, 12, 6 634578_1]
bhūmyāḥ rakṣantu agnayaḥ | [AVP, 12, 6 634578_2]
indra agnī rakṣatām mā purastāt | [AVP, 12, 6 634579_1]
aśvinau abhitas śarma yacchatām | [AVP, 12, 6 634579_2]
rakṣatu jātavedāḥ | [AVP, 12, 6 634580_1]
bhūta kṛtaḥ me sarvatas santu varma | [AVP, 12, 6 634580_2]
{AVP, 12, 7}
tvayā pūrvam atharvāṇo jaghnū rakṣāṃsy oṣadhe | [AVP, 12, 7 1.1]
tvayā jaghāna kaśyapas tvayā kaṇvo agastyaḥ | [AVP, 12, 7 1.2]
tvayā vayam apsaraso gandharvāṃś cātayāmasi | [AVP, 12, 7 2.1]
ajaśṛṅgy aja rakṣaḥ sarvān gandhena nāśaya | [AVP, 12, 7 2.2]
nadīṃ yantv apsaraso apāṃ tāram iva śvasan | [AVP, 12, 7 3.1]
gulgulūḥ pīlā nalady aukṣagandhiḥ pramandinī | [AVP, 12, 7 3.2]
yatrāmartyā apsv antaḥ samudre turūr nīlī turvaśī puṇḍarīkā | [AVP, 12, 7 4.1]
tat paretāpsarasaḥ pratibuddhā abhūtana | [AVP, 12, 7 4.2]
yatra preṅkho gandharvāṇāṃ divi baddho hiraṇyayaḥ | [AVP, 12, 7 5.1]
tat paretāpsarasaḥ pratibuddhā abhūtana | [AVP, 12, 7 5.2]
gandharvāṇām apsarasām ānartam iti saṃgamam | [AVP, 12, 7 6.1]
tat paretāpsarasaḥ pratibuddhā abhūtana | [AVP, 12, 7 6.2]
yatrāśvatthā nyagrodhā mahāvṛkṣāḥ śikhaṇḍinaḥ | [AVP, 12, 7 7.1]
tat paretāpsarasaḥ pratibuddhā abhūtana | [AVP, 12, 7 7.2]
yatra vo akṣā haritā arjunā āghāṭāḥ karkaryaḥ saṃvadanti | [AVP, 12, 7 8.1]
tat paretāpsarasaḥ pratibuddhā abhūtana | [AVP, 12, 7 8.2]
iyaṃ vīruc chikhaṇḍino gandharvasyāpsarāpateḥ | [AVP, 12, 7 9.1]
bhinattu muṣkāv api yātu śepaḥ | [AVP, 12, 7 9.2]
eyam agann oṣadhir vīrudhāṃ vīryāvatī | [AVP, 12, 7 10.1]
ajaśṛṅgy arāṭakī tīkṣṇaśṛṅgī vy ṛṣatu | [AVP, 12, 7 10.2]
{AVP, 12, 8}
apeteto apsaraso gandharvā yatra vo gṛhāḥ | [AVP, 12, 8 1.1]
tīkṣṇaśṛṅgy arāṭaky ajaśṛṅgī vy ṛṣatu | [AVP, 12, 8 1.2]
jāyā veda vo apsaraso gandharvāḥ patayo yūyam | [AVP, 12, 8 2.1]
apa krāmata puruṣād amartyā martyaṃ mā sacadhvam | [AVP, 12, 8 2.2]
bhīmā indrasya hetayaḥ śatam ṛṣṭīr ayasmayīḥ | [AVP, 12, 8 3.1]
tābhir gandharvāṁ abhedyāṁ avakādān vy ṛṣatu | [AVP, 12, 8 3.2]
avakādāṁ abhiṣāco bhitsu dyotayamānakān | [AVP, 12, 8 4.1]
gandharvān sarvān oṣadhe pra ṇudasva parā ṇaya | [AVP, 12, 8 4.2]
unmādayantīr abhiśocayantīr muniṃ nagnaṃ kṛṇvatīr moghahāsinam | [AVP, 12, 8 5.1]
apsaraso raghaṭo yāś caranti gandharvapatnīr ajaśṛṅgy ā śaye | [AVP, 12, 8 5.2]
śvetīkṛṇvānaḥ puruṣaṃ viśvā rūpāṇi bobhuvat | [AVP, 12, 8 6.1]
śvevaikaṃ kapir ivaikaṃ kumāraḥ sarvakeśakaḥ | [AVP, 12, 8 6.2]
priyo dṛśe bhūtvā gandharvaḥ sacate striyaṃ tam ito nāśayāmasi | [AVP, 12, 8 6.3]
{AVP, 12, 9}
yaḥ vai vaśām devayate pacate vā a hutām amā mṛtyoḥ sa badhyate pāśe devānām ca yamasya ca | [AVP, 12, 9 634615_1]
dakṣiṇām sūryām aditim vadanti vaśām vācam kalpayantaḥ samānīm | [AVP, 12, 9 634616_1]
sapta ṛṣayaḥ ni dadhuḥ vācam etām sarasvatīm kalpayantaḥ | [AVP, 12, 9 634617_1]
imām vaśām vācam āhuḥ vaśā iti | [AVP, 12, 9 634618_1]
tisraḥ vaśāḥ atihitāḥ sadhasthe | [AVP, 12, 9 634618_2]
tāsām agnau manasā ekām juhomi | [AVP, 12, 9 634619_1]
tām naḥ svādvīm bhūta patiḥ kṛṇotu | [AVP, 12, 9 634619_2]
svādvīm naḥ etām savitā kṛṇotu svādvīm naḥ etām janitā paśūnām | [AVP, 12, 9 634620_1]
juhudhi agne vayunāni vidvān | [AVP, 12, 9 634621_1]
tām naḥ svādvīm bhūta patiḥ kṛṇotu | [AVP, 12, 9 634621_2]
idam tṛtīyam vaśinī vaśā asi | [AVP, 12, 9 634622_1]
mahimne tvā garbhaḥ abhi ā viveśa | [AVP, 12, 9 634622_2]
uśatī tvam uśataḥ gaccha devān | [AVP, 12, 9 634623_1]
satyāḥ santu yajamānasya kāmāḥ | [AVP, 12, 9 634623_2]
iyam ambhasā tastabhe gauḥ yasyām indraḥ varuṇaḥ titviṣāte | [AVP, 12, 9 634624_1]
nṛmṇam a nṛmṇam sacate | [AVP, 12, 9 634625_1]
iyam ā agan | [AVP, 12, 9 634625_2]
dhīraḥ paśuḥ vīryam ā viveśa | [AVP, 12, 9 634625_3]
vaśā sasūva sthaviram vipaścitam | [AVP, 12, 9 634626_1]
vaśā sasūva baṣkayam divi spṛśam | [AVP, 12, 9 634626_2]
vaśā sasūva taruṇam vibhājane | [AVP, 12, 9 634627_1]
vaśā sasūva saṃjitam dhanānām | [AVP, 12, 9 634627_2]
yat apatat barhiṣaḥ pari dakṣiṇatas vedyāḥ vaśā saṃbhūtyāḥ adhi gauḥ amīmet | [AVP, 12, 9 634629_1]
tasyāḥ pīvaḥ abhavat varma vāsasam | [AVP, 12, 9 634629_2]
namaḥ mahimne uta cakṣuṣe vām | [AVP, 12, 9 634630_1]
vaśā ṛṣabhau manasā tat kṛṇomi | [AVP, 12, 9 634630_2]
devāṁ api itam pathibhiḥ śivebhiḥ | [AVP, 12, 9 634631_1]
mā naḥ hiṃsiṣṭam harasā daivyena | [AVP, 12, 9 634631_2]
vaśām askandat ṛṣabhaḥ tiṣṭhantīm adhi tantuṣu | [AVP, 12, 9 634632_1]
garbham tam adya kaḥ veda yatidhā saḥ akalpayat | [AVP, 12, 9 634633_1]
{AVP, 12, 10}
rūpam ekaḥ pari abhavat | [AVP, 12, 10 634634_1]
rājā nāma ekaḥ ucyate | [AVP, 12, 10 634634_2]
pratīrūpasya ekaḥ rūpam | [AVP, 12, 10 634635_1]
rūpam ekaḥ su kṛtvanām | [AVP, 12, 10 634635_2]
prajāpatiḥ parameṣṭhī mṛtyuḥ viśvānaraḥ svar sarasvān asyāḥ yajñasya vaśāyāḥ adhi jajñire | [AVP, 12, 10 634637_1]
yasya gṛhe ā jāyeta vaśā deva kṛtam haviḥ nidhānam asyāḥ eṣyam duhitre patyām iva | [AVP, 12, 10 634639_1]
na asyāḥ śakṛt abhi tiṣṭhet | [AVP, 12, 10 634640_1]
na asya śloṇā gṛhe syāt | [AVP, 12, 10 634640_2]
vaśā kanyeva durmaṅkāpacityā vijānatā | [AVP, 12, 10 4.2]
na enām rakṣet brāhmaṇebhyaḥ na amā vi glāpayāti ca | [AVP, 12, 10 634642_1]
na asyāḥ vaśam ā arundhan devāḥ manuṣyāḥ uta | [AVP, 12, 10 634644_1]
vaśam yat anu ait brahmaṇā tasmāt eṣā bhavat vaśā | [AVP, 12, 10 634645_1]
vaśam kṛṇvānā vaśinī iyam ā agan padam kalyāṇī avapaśyamānā abhijāyamānā yajñasya mātrām abhikalpamānā | [AVP, 12, 10 634646_1]
indravantaḥ te marutaḥ turīyam bhejire vaśe turīyam ādityāḥ rudrāḥ turīyam vasavaḥ vaśe | [AVP, 12, 10 634648_1]
turīya bhājaḥ ādityān vaśāyāḥ kavayaḥ viduḥ | [AVP, 12, 10 634650_1]
atha asyāḥ pathyā ekā tanuḥ catasraḥ cākﾱpe diśaḥ | [AVP, 12, 10 634651_1]
vaśā panthām anu apaśyat nāka pṛṣṭham svar vidām | [AVP, 12, 10 634652_1]
ādityāḥ enām anu āyan ṛṣayaḥ ca tapasvinaḥ | [AVP, 12, 10 634653_1]
{AVP, 12, 11}
pade pade kalpayantaḥ āditya aṅgirasaḥ yajuḥ īḍānāḥ anu āyan vaśām | [AVP, 12, 11 634655_1]
tat aiḍam sāma ucyate | [AVP, 12, 11 634655_2]
vaśā iḍā | [AVP, 12, 11 634656_1]
vaśā anumatiḥ | [AVP, 12, 11 634656_2]
vaśām āhuḥ sarasvatīm | [AVP, 12, 11 634656_3]
virājam manyante vaśām | [AVP, 12, 11 634657_1]
vāc vaśā | [AVP, 12, 11 634657_2]
pṛthivī vaśā | [AVP, 12, 11 634657_3]
vaśā deṣṭrī sinīvālī | [AVP, 12, 11 634658_1]
vaśā uṣāḥ | [AVP, 12, 11 634658_2]
nirṛtiḥ vaśā | [AVP, 12, 11 634658_3]
vaśāyām mṛtyuḥ aviśat | [AVP, 12, 11 634659_1]
ā mṛtyum aviśat vaśā | [AVP, 12, 11 634659_2]
agniḥ vāc | [AVP, 12, 11 634660_1]
udakam cakṣuḥ | [AVP, 12, 11 634660_2]
manaḥ vātaḥ | [AVP, 12, 11 634660_3]
vaśī vaśā | [AVP, 12, 11 634660_4]
tanvam kaḥ asyāḥ tām veda yayā udakrāmat ekayā | [AVP, 12, 11 634661_1]
yām cakṣuṣā manasā saṃvidānāḥ hṛdā paśyanti kavayaḥ manīṣiṇaḥ tasyāḥ prajā adhipatiḥ paśūnām | [AVP, 12, 11 634663_1]
vaśā rājñā na attave | [AVP, 12, 11 634663_2]
sā su iṣṭiḥ | [AVP, 12, 11 634663_3]
kaḥ vaśāyāḥ ūdhaḥ veda kaḥ ulbam ca jarāyu ca | [AVP, 12, 11 634664_1]
stanān asyāḥ kaḥ veda | [AVP, 12, 11 634665_1]
kaḥ u tat veda yat duhe | [AVP, 12, 11 634665_2]
aham asyāḥ ūdhaḥ veda aham ulbam jarāyu ca | [AVP, 12, 11 634666_1]
stanān asyāḥ aham veda atha u tat veda yat duhe | [AVP, 12, 11 634667_1]
na enām aham rakṣeyam | [AVP, 12, 11 634668_1]
dadyām eva syāt ca me | [AVP, 12, 11 634668_2]
stanān hi asyāḥ aham veda kṣīram ulbam jarāyu ca | [AVP, 12, 11 634669_1]
kṛttiḥ yoniḥ | [AVP, 12, 11 634670_1]
adhīvāsaḥ jarāyu | [AVP, 12, 11 634670_2]
pāṇḍvam ulbam | [AVP, 12, 11 634670_3]
nābhiḥ uṣṇīṣam asyāḥ | [AVP, 12, 11 634670_4]
ā jarasam dhayatu mātaram vaśī brahmabhiḥ kﾱptaḥ | [AVP, 12, 11 634671_1]
sa hi asyāḥ bandhuḥ | [AVP, 12, 11 634671_2]
{AVP, 12, 12}
indrasya nu vīryāṇi pra vocaṃ yāni cakāra prathamāni vajrī | [AVP, 12, 12 1.1]
ahann ahim anv apas tatarda pra vakṣaṇā abhinat parvatānām | [AVP, 12, 12 1.2]
ahann ahiṃ parvate śiśriyāṇaṃ tvaṣṭāsmai vajraṃ svaryaṃ tatakṣa | [AVP, 12, 12 2.1]
vāśrā iva dhenavaḥ syandamānā añjaḥ samudram ava jagmur āpaḥ | [AVP, 12, 12 2.2]
vṛṣāyamāṇo avṛṇīta somaṃ trikadrukeṣv apibat sutasya | [AVP, 12, 12 3.1]
ā sāyakaṃ maghavādatta vajram ahann enaṃ prathamajām ahīnām | [AVP, 12, 12 3.2]
yad indrāhan prathamajām ahīnām ān māyinām amināḥ prota māyāḥ | [AVP, 12, 12 4.1]
āt sūryaṃ janayan dyām uṣāsaṃ tādītnā śatruṃ na kilā vivitse | [AVP, 12, 12 4.2]
ahan vṛtraṃ vṛtrataraṃ vyaṃsam indro vajreṇa mahatā vadhena | [AVP, 12, 12 5.1]
skandhāṃsīva kuliśenā vivṛkṇāhiḥ śayata upapṛk pṛthivyāḥ | [AVP, 12, 12 5.2]
ayoddheva durmada ā hi juhve mahāvīraṃ tuvibādham ṛjīṣam | [AVP, 12, 12 6.1]
nātārīd asya samṛtiṃ vadhānāṃ saṃ rujānāḥ pipiṣa indraśatruḥ | [AVP, 12, 12 6.2]
apād ahasto apṛtanyad indram āsya vajram adhi sānau jaghāna | [AVP, 12, 12 7.1]
vṛṣṇo vadhriḥ pratimānaṃ bubhūṣan purutrā vṛtro aśayad vyastaḥ | [AVP, 12, 12 7.2]
nadaṃ na bhinnam amuyā śayānaṃ manor uhāṇā ati yanty āpaḥ | [AVP, 12, 12 8.1]
yāś cid vṛtro mahinā paryatiṣṭhat tāsām ahiḥ patsutaḥśīr babhūva | [AVP, 12, 12 8.2]
nīcāvayā abhavad vṛtraputrendro asyā ava vadhar jabhāra | [AVP, 12, 12 9.1]
uttarā sūr adharaḥ putra āsīd dānuḥ śaye sahavatsā na dhenuḥ | [AVP, 12, 12 9.2]
atiṣṭhantīnām aniveśanānāṃ kāṣṭhānāṃ madhye nihitaṃ śarīram | [AVP, 12, 12 10.1]
vṛtrasya niṇyaṃ vi caranty āpo dīrghaṃ tama āśayad indraśatruḥ | [AVP, 12, 12 10.2]
{AVP, 12, 13}
dāsapatnīr ahigopā atiṣṭhan niruddhā āpaḥ paṇineva gāvaḥ | [AVP, 12, 13 1.1]
apāṃ bilam apihitaṃ yad āsīd vṛtraṃ jaghanvāṁ apa tad vavāra | [AVP, 12, 13 1.2]
aśvyo vāro abhavas tad indra sṛke yat tvā pratyahan deva ekaḥ | [AVP, 12, 13 2.1]
ajayo gā ajayaḥ śūra somam avāsṛjaḥ sartave sapta sindhūn | [AVP, 12, 13 2.2]
nāsmai vidyun na tanyatuḥ siṣedha na yāṃ miham akirad dhrāduniṃ ca | [AVP, 12, 13 3.1]
indraś ca yad yuyudhāte ahiś cotāparībhyo maghavā vi jigye | [AVP, 12, 13 3.2]
aher yātāraṃ kam apaśya indra hṛdi yat te jaghnuṣo bhīr agacchat | [AVP, 12, 13 4.1]
nava ca yan navatiṃ ca sravantīḥ śyeno na bhīto ataro rajāṃsi | [AVP, 12, 13 4.2]
indro yāto avasitasya rājā śamasya ca śṛṅgiṇo vajrabāhuḥ | [AVP, 12, 13 5.1]
sed u rājā kṣayati carṣaṇīṇām arān na nemiḥ pari tā babhūva | [AVP, 12, 13 5.2]
{AVP, 12, 14}
yo jāta eva prathamo manasvān devo devān kratunā paryabhūṣat | [AVP, 12, 14 1.1]
yasya śuṣmād rodasī abhyasetāṃ nṛmṇasya mahnā sa janāsa indraḥ | [AVP, 12, 14 1.2]
yaḥ pṛthivīṃ vyathamānām adṛṃhad yaḥ parvatān prakupitāṁ aramṇāt | [AVP, 12, 14 2.1]
yo antarikṣaṃ vimame varīyo yo dyām astabhnāt sa janāsa indraḥ | [AVP, 12, 14 2.2]
yo hatvāhim ariṇāt sapta sindhūn yo gā udājad apadhā valasya | [AVP, 12, 14 3.1]
yo aśmanor antar agniṃ jajāna saṃvṛk samatsu sa janāsa indraḥ | [AVP, 12, 14 3.2]
yenemā viśvā cyavanā kṛtāni yo dāsaṃ varṇam adharaṃ guhākaḥ | [AVP, 12, 14 4.1]
śvaghnīva yo jigīvāṁl lakṣam ādad aryaḥ puṣṭāni sa janāsa indraḥ | [AVP, 12, 14 4.2]
yaṃ smā pṛcchanti kuha seti ghoram utem āhur naiṣo astīty enam | [AVP, 12, 14 5.1]
so aryaḥ puṣṭīr vija ivā mināti śrad asmai dhatta sa janāsa indraḥ | [AVP, 12, 14 5.2]
yo radhrasya coditā yaḥ kṛśasya yo brahmaṇo nādhamānasya kīreḥ | [AVP, 12, 14 6.1]
yuktagrāvṇo yo 'vitā suśipraḥ sutasomasya sa janāsa indraḥ | [AVP, 12, 14 6.2]
yasyāśvāsaḥ pradiśi yasya gāvo yasya grāmā yasya viśve rathāsaḥ | [AVP, 12, 14 7.1]
yaḥ sūryaṃ ya uṣasaṃ jajāna yo apāṃ netā sa janāsa indraḥ | [AVP, 12, 14 7.2]
yaṃ krandasī saṃyatī vihvayete pare 'vara ubhayā amitrāḥ | [AVP, 12, 14 8.1]
samānaṃ cid ratham ātasthivāṃsā nānā havete sa janāsa indraḥ | [AVP, 12, 14 8.2]
yasmān narte vijayante janāso yaṃ yudhyamānā avase havante | [AVP, 12, 14 9.1]
yo viśvasya pratimānaṃ babhūva yo acyutacyut sa janāsa indraḥ | [AVP, 12, 14 9.2]
yaḥ śaśvato mahy eno dadhānān abudhyamānāñ charvā jaghāna | [AVP, 12, 14 10.1]
yaḥ śardhate nānudadāti śṛdhyāṃ yo dasyor hantā sa janāsa indraḥ | [AVP, 12, 14 10.2]
{AVP, 12, 15}
yaḥ śambaraṃ parvateṣu kṣiyantaṃ catvāriṃśyāṃ śarady anvavindat | [AVP, 12, 15 1.1]
ojāyamānaṃ yo ahiṃ jaghāna dānuṃ śayānaṃ sa janāsa indraḥ | [AVP, 12, 15 1.2]
yaḥ śambaraṃ paryacarac chacībhir yo vākṛkasya nāpibat sutam | [AVP, 12, 15 2.1]
antar girau yajamānaṃ bahuṃ janaṃ yasminn āmūrchat sa janāsa indraḥ | [AVP, 12, 15 2.2]
yaḥ saptaraśmir vṛṣabhas tuviṣmān avāsṛjat sartave sapta sindhūn | [AVP, 12, 15 3.1]
yo rauhiṇam asphurad vajrabāhur dyām ārohantaṃ sa janāsa indraḥ | [AVP, 12, 15 3.2]
dyāvā cid asmai pṛthivī namete śuṣmāc cid asya parvatā bhayante | [AVP, 12, 15 4.1]
yaḥ somapā nicito vajrabāhur yo vajrahastaḥ sa janāsa indraḥ | [AVP, 12, 15 4.2]
yaḥ sunvantam avati yaḥ pacantaṃ yaḥ śaṃsantaṃ yaḥ śaśamānam ūtī | [AVP, 12, 15 5.1]
yasya brahma vardhanaṃ yasya somo yasyedaṃ rādhaḥ sa janāsa indraḥ | [AVP, 12, 15 5.2]
yaḥ sunvate pacate dudhra ā cid vājaṃ dardarṣi sa kilāsi satyaḥ | [AVP, 12, 15 6.1]
vayaṃ ta indra viśvaha priyāsaḥ suvīrāso vidatham ā vadema | [AVP, 12, 15 6.2]
jāto vy akhyat pitror upasthe bhuvo na veda janituḥ parasya | [AVP, 12, 15 7.1]
taviṣyamāṇo 'nv ojo akhyad vratā devānāṃ sa janāsa indraḥ | [AVP, 12, 15 7.2]
yaḥ somakāmo haryaśva āśur yasmād rejante bhuvanāni viśvā | [AVP, 12, 15 8.1]
yo jaghāna śambaraṃ yaś ca śuṣṇaṃ ya ekavīraḥ sa janāsa indraḥ | [AVP, 12, 15 8.2]
{AVP, 12, 16}
śaṃ na indrāgnī bhavatām avobhiḥ śaṃ na indrāvaruṇā rātahavyā | [AVP, 12, 16 1.1]
śam indrāsomā suvitāya śaṃ yoḥ śaṃ na indrāpūṣaṇā vājasātau | [AVP, 12, 16 1.2]
śaṃ no bhagaḥ śam u naḥ śaṃso astu śaṃ naḥ purandhiḥ śam u santu rāyaḥ | [AVP, 12, 16 2.1]
śaṃ naḥ satyasya suyamasya śaṃsaḥ śaṃ no aryamā purujāto astu | [AVP, 12, 16 2.2]
śaṃ no dhātā śam u dhartā no astu śaṃ na urūcī bhavatu svadhābhiḥ | [AVP, 12, 16 3.1]
śaṃ rodasī bṛhatī śaṃ no adriḥ śaṃ no devānāṃ suhavāni santu | [AVP, 12, 16 3.2]
śaṃ no agnir jyotiranīko astu śaṃ mitrāvaruṇāv aśvinā śam | [AVP, 12, 16 4.1]
śaṃ naḥ sukṛtāṃ sukṛtāni santu śaṃ na iṣiro abhi vātu vātaḥ | [AVP, 12, 16 4.2]
śaṃ no dyāvāpṛthivī pūrvahūtau śam antarikṣaṃ dṛśaye no astu | [AVP, 12, 16 5.1]
śaṃ na oṣadhīr vanino bhavantu śaṃ no rajasaḥ patir astu jiṣṇuḥ | [AVP, 12, 16 5.2]
śaṃ na indro vasubhir devo astu śam ādityebhir varuṇaḥ suśaṃsaḥ | [AVP, 12, 16 6.1]
śaṃ no rudro rudrebhir jalāṣaḥ śaṃ nas tvaṣṭā gnābhir iha śṛṇotu | [AVP, 12, 16 6.2]
śaṃ naḥ somo bhavatu brahma śaṃ naḥ śaṃ no grāvāṇaḥ śam u santu yajñāḥ | [AVP, 12, 16 7.1]
śaṃ naḥ svarūṇāṃ mitayo bhavantu śaṃ naḥ prasvaḥ śam v astu vediḥ | [AVP, 12, 16 7.2]
śaṃ naḥ sūrya urucakṣā ud etu śaṃ no bhavantu pradiśaś catasraḥ | [AVP, 12, 16 8.1]
śaṃ naḥ parvatā dhruvayo bhavantu śaṃ naḥ sindhavaḥ śam u santv āpaḥ | [AVP, 12, 16 8.2]
śaṃ no aditir bhavatu vratebhiḥ śaṃ no bhavantu marutaḥ svarkāḥ | [AVP, 12, 16 9.1]
śaṃ no viṣṇuḥ śam u pūṣā no astu śaṃ no bhavitraṃ śam v astu vāyuḥ | [AVP, 12, 16 9.2]
śaṃ no devaḥ savitā trāyamāṇaḥ śaṃ no bhavantūṣaso vibhātīḥ | [AVP, 12, 16 10.1]
śaṃ naḥ parjanyo bhavatu prajābhyaḥ śaṃ naḥ kṣetrasya patir astu śambhuḥ | [AVP, 12, 16 10.2]
{AVP, 12, 17}
śaṃ naḥ satyasya patayo bhavantu śaṃ no arvantaḥ śam u santu gāvaḥ | [AVP, 12, 17 1.1]
śaṃ na ṛbhavaḥ sukṛtaḥ suhastāḥ śaṃ no bhavantu pitaro haveṣu | [AVP, 12, 17 1.2]
śaṃ no devā viśvadevā bhavantu śaṃ sarasvatī saha dhībhir astu | [AVP, 12, 17 2.1]
śam abhiṣācaḥ śam u rātiṣācaḥ śaṃ no divyāḥ pārthivāḥ śaṃ no apyāḥ | [AVP, 12, 17 2.2]
śaṃ no aja ekapād devo astu śam ahir budhnyaḥ śaṃ samudraḥ | [AVP, 12, 17 3.1]
śaṃ no apāṃ napāt perur astu śaṃ naḥ pṛśnir bhavatu devagopāḥ | [AVP, 12, 17 3.2]
ādityā rudrā vasavo juṣantām idaṃ brahma kriyamāṇaṃ navīyaḥ | [AVP, 12, 17 4.1]
śṛṇvantu no divyāḥ pārthivāso gojātā uta ye yajñiyāsaḥ | [AVP, 12, 17 4.2]
ye devānām ṛtvijo yajñiyāso manor yajatrā amṛtā ṛtajñāḥ | [AVP, 12, 17 5.1]
te no rāsantām urugāyam adya yūyaṃ pāta svastibhiḥ sadā naḥ | [AVP, 12, 17 5.2]
tad astu mitrāvaruṇā tad agne śaṃ yor asmabhyam idam astu śastam | [AVP, 12, 17 6.1]
aśīmahi gātum uta pratiṣṭhāṃ namo dive bṛhate sādanāya | [AVP, 12, 17 6.2]
{AVP, 12, 18}
agnāv agniś carati praviṣṭa ṛṣīṇāṃ putro adhirāja eṣaḥ | [AVP, 12, 18 1.1]
tasmai juhomi haviṣā ghṛtena mā devānāṃ yūyavad bhāgadheyam | [AVP, 12, 18 1.2]
yukto vaha jātavedaḥ purastād agne viddhi kriyamāṇaṃ yathedam | [AVP, 12, 18 2.1]
tvaṃ bhiṣag bheṣajasyāpi kartā tvayā gām aśvaṃ puruṣaṃ sanema | [AVP, 12, 18 2.2]
tathā tvam agne kṛṇu jātavedo anena vidvān haviṣā yaviṣṭha | [AVP, 12, 18 3.1]
piśāco asya yatamo jaghāsa yathā so asya paridhiṣ patāti | [AVP, 12, 18 3.2]
yo 'sya dideva yatamo jaghāsa yathā so asya paridhiṣ patāti | [AVP, 12, 18 4.1]
tathā tvam agne kṛṇu jātavedo viśvebhir devaiḥ saha saṃvidānaḥ | [AVP, 12, 18 4.2]
akṣyau ni vidhya hṛdayaṃ ni vidhya jihvāṃ ni tṛndhi pra dataḥ śṛṇīhi | [AVP, 12, 18 5.1]
piśāco asya yatamo jaghāsāgne yaviṣṭha prati taṃ śṛṇīhi | [AVP, 12, 18 5.2]
yad asya hṛtaṃ vihṛtaṃ yat parābhṛtam ātmano jagdham uta yat piśācaiḥ | [AVP, 12, 18 6.1]
tad agne vidvān punar ā bhara tvaṃ śarīre prāṇam asum erayāsya | [AVP, 12, 18 6.2]
apāṃ tvā pāne yatamo dadambhaudane manthe yadi vota lehe | [AVP, 12, 18 7.1]
tad ātmanā prajayā piśācā vi yātayantām agado 'yam astu | [AVP, 12, 18 7.2]
kṣīre tvā māṃse yatamo dadambhākṛṣṭapacye aśane dhānye yaḥ | [AVP, 12, 18 8.1]
tad ātmanā prajayā piśācā vi yātayantām agado 'yam astu | [AVP, 12, 18 8.2]
āme supakve śabale vipakve ya imaṃ piśāco aśane dadambha | [AVP, 12, 18 9.1]
tam indro vājī vajreṇa hantu bhinattu somaḥ śiro asya dhṛṣṇuḥ | [AVP, 12, 18 9.2]
divā tvā naktaṃ yatamo dadambha kravyād yātuḥ śayane piśācaḥ | [AVP, 12, 18 10.1]
tam agne vidvān pra daha kṣiṇīhy apy enaṃ dhehi nirṛter upasthe | [AVP, 12, 18 10.2]
{AVP, 12, 19}
somasyendrasya varuṇasya rājño viṣṇor balena savituḥ savena | [AVP, 12, 19 1.1]
agner hotreṇa pra ṇude piśācān yaviṣṭhasya brahmaṇā jātavedasaḥ | [AVP, 12, 19 1.2]
kravyādam agne rudhiraṃ piśācaṃ manohanaṃ jahi jātavedaḥ sahobhiḥ | [AVP, 12, 19 2.1]
śraddhemaṃ brahma juṣatāṃ dakṣiṇāyur yathā jīvāty agado bhavāti | [AVP, 12, 19 2.2]
punas tvā prāṇaḥ punar aitv āyuḥ punaś cakṣuḥ punar aitu śrotram | [AVP, 12, 19 3.1]
apaghnā no duritāni viśvā śataṃ himāḥ sarvavīrā madema | [AVP, 12, 19 3.2]
punar asmai mano dhehi punar āyuḥ punar balam | [AVP, 12, 19 4.1]
apānam asya prāṇaṃ cāgne vardhaya jīvase | [AVP, 12, 19 4.2]
cakṣuḥ sūrya punar dehi vāta prāṇaṃ sam īraya | [AVP, 12, 19 5.1]
śarīram asya māṃsāny agne saṃ bhārayā tvam | [AVP, 12, 19 5.2]
sam ā bhara jātavedo yaj jagdhaṃ yat parābhṛtam | [AVP, 12, 19 6.1]
gātrāṇy asya kalpaya punar ā pyāyatām ayam | [AVP, 12, 19 6.2]
somasyeva jātavedo aṃśur ā pyāyatām ayam | [AVP, 12, 19 7.1]
agne virapśinaṃ medhyam ayakṣmaṃ kṛṇu jīvase | [AVP, 12, 19 7.2]
saṃ mā siñcantu maruta ity ekā | [AVP, 12, 19 8.1]
vi muñcāmi brahmaṇā jātavedasam agniṃ hotāram ajaram rathaspṛtam | [AVP, 12, 19 9.1]
sarvā devānāṃ janimāni vidvān yathābhāgaṃ vahatu havyam agniḥ | [AVP, 12, 19 9.2]
ye pumāṃso yātudhānā yā striyo yātudhānyaḥ | [AVP, 12, 19 10.1]
balavad indrasya vajreṇāvācīnān ava hanmi tān | [AVP, 12, 19 10.2]
{AVP, 12, 20}
yam śapāmaḥ yaḥ u naḥ śapāti yam dviṣmaḥ yaḥ u dveṣat piśācaḥ kravya adam agne mahatā vadhena tam atra api pra daha jātavedaḥ | [AVP, 12, 20 634810_1]
yaḥ ārebhe yasya vā gha asi apsarāḥ yaḥ yātumāvān ulūka yātum tam atra api pra daha jātavedaḥ | [AVP, 12, 20 634812_1]
yaḥ ādade yasya vā gha asi pitryā stenaḥ śva yātuḥ uta yaḥ patāt rodhanasya adhidevanam kravya ad piśācaḥ kraviṣaḥ titṛpsan ulūka yātum tam atra api pra daha jātavedaḥ | [AVP, 12, 20 634815_1]
yaḥ puruṣeṇa īyate rathena kravya ad yātuḥ piśunaḥ piśācaḥ vaiśvānareṇa sayujā sūryeṇa tam atra api pra daha jātavedaḥ | [AVP, 12, 20 634817_1]
yaḥ naḥ vanim mṛgayām yaḥ ca naḥ kṛṣim paritiṣṭhāt yātubhiḥ yaḥ ca naḥ śapāt astā rudraḥ śrathayatu āyuḥ asya | [AVP, 12, 20 634819_1]
tam atra api pra daha jātavedaḥ | [AVP, 12, 20 634819_2]
mā yātumān vidata mṛḍitāram | [AVP, 12, 20 634820_1]
a lokāḥ asmai pradiśaḥ bhavantu | [AVP, 12, 20 634820_2]
sam enam tapatām rodasī ubhe | [AVP, 12, 20 634821_1]
tam atra api pra daha jātavedaḥ | [AVP, 12, 20 634821_2]
jyotiṣmatīḥ tapanāḥ yāḥ ca rocanāḥ pratyoṣantīḥ tanvaḥ yāḥ te agne tābhiḥ me marmāṇi abhitas dadasva | [AVP, 12, 20 634823_1]
mā tvā dabhan yātudhānāḥ nṛ cakṣaḥ | [AVP, 12, 20 634823_2]
āpaḥ devīḥ piśācānām api nahyantu āsyam yathā imam mama ātmānam an ādhṛṣya punar patān | [AVP, 12, 20 634824_1]
sadam puṣpe sadam phale sadam indra abhirakṣite sadā piśācāḥ mriyantām | [AVP, 12, 20 634827_1]
mā eṣām ud śeṣi kaścana | [AVP, 12, 20 634827_2]
ye patantaḥ yātudhānāḥ divā naktam upācarān rātrī mā tebhyaḥ rakṣatu | [AVP, 12, 20 634829_1]
ahne ātmānam pari dade | [AVP, 12, 20 634829_2]
{AVP, 12, 21}
imam badhnāmi te maṇim dīrgha āyu tvāya tejase darbham sapatna jambhanam dviṣataḥ tapanam hṛdaḥ | [AVP, 12, 21 634830_1]
dviṣataḥ tāpayan hṛdaḥ śatrūṇām tāpayan manaḥ durhārdaḥ sarvān tvam darbha gharmaḥ iva abhi id sam tāpaya | [AVP, 12, 21 634833_1]
gharmaḥ iva abhitapan darbha dviṣataḥ nitapan maṇe hṛdaḥ sapatnānām bhinddhi indraḥ iva virujan valam | [AVP, 12, 21 634835_1]
bhinddhi darbha sapatnānām hṛdayam dviṣatām maṇe | [AVP, 12, 21 634836_1]
udyan tvacam iva bhūmyāḥ śiraḥ eṣām vi pātaya | [AVP, 12, 21 634837_1]
bhinddhi darbha sapatnān me | [AVP, 12, 21 634838_1]
bhinddhi me pṛtanāyataḥ | [AVP, 12, 21 634838_2]
bhinddhi me sarvān durhārdaḥ | [AVP, 12, 21 634839_1]
bhinddhi me dviṣataḥ maṇe | [AVP, 12, 21 634839_2]
chinddhi darbha sapatnān me | [AVP, 12, 21 634840_1]
chinddhi me pṛtanāyataḥ | [AVP, 12, 21 634840_2]
chinddhi me sarvān durhārdaḥ | [AVP, 12, 21 634841_1]
chinddhi me dviṣataḥ maṇe | [AVP, 12, 21 634841_2]
vṛśca darbha sapatnān me | [AVP, 12, 21 634842_1]
vṛśca me pṛtanāyataḥ | [AVP, 12, 21 634842_2]
vṛśca me sarvān durhārdaḥ | [AVP, 12, 21 634843_1]
vṛśca me dviṣataḥ maṇe | [AVP, 12, 21 634843_2]
kṛnta darbha sapatnān me | [AVP, 12, 21 634844_1]
kṛnta me pṛtanāyataḥ | [AVP, 12, 21 634844_2]
kṛnta me sarvān durhārdaḥ | [AVP, 12, 21 634845_1]
kṛnta me dviṣataḥ maṇe | [AVP, 12, 21 634845_2]
piṃśa darbha sapatnān me | [AVP, 12, 21 634846_1]
piṃśa me pṛtanāyataḥ | [AVP, 12, 21 634846_2]
piṃśa me sarvān durhārdaḥ | [AVP, 12, 21 634847_1]
piṃśa me dviṣataḥ maṇe | [AVP, 12, 21 634847_2]
vidhya darbha sapatnān me | [AVP, 12, 21 634848_1]
vidhya me pṛtanāyataḥ | [AVP, 12, 21 634848_2]
vidhya me sarvān durhārdaḥ | [AVP, 12, 21 634849_1]
vidhya me dviṣataḥ maṇe | [AVP, 12, 21 634849_2]
{AVP, 12, 22}
nikṣa darbha sapatnān me | [AVP, 12, 22 634850_1]
nikṣa me pṛtanāyataḥ | [AVP, 12, 22 634850_2]
nikṣa me sarvān durhārdaḥ | [AVP, 12, 22 634851_1]
nikṣa me dviṣataḥ maṇe | [AVP, 12, 22 634851_2]
tṛndhi darbha sapatnān me | [AVP, 12, 22 634852_1]
tṛndhi me pṛtanāyataḥ | [AVP, 12, 22 634852_2]
tṛndhi me sarvān durhārdaḥ | [AVP, 12, 22 634853_1]
tṛndhi me dviṣataḥ maṇe | [AVP, 12, 22 634853_2]
bhaṅdhi darbha sapatnān me | [AVP, 12, 22 634854_1]
bhaṅdhi me pṛtanāyataḥ | [AVP, 12, 22 634854_2]
bhaṅdhi me sarvān durhārdaḥ | [AVP, 12, 22 634855_1]
bhaṅdhi me dviṣataḥ maṇe | [AVP, 12, 22 634855_2]
mṛṇa darbha sapatnān me | [AVP, 12, 22 634856_1]
mṛṇa me pṛtanāyataḥ | [AVP, 12, 22 634856_2]
mṛṇa me sarvān durhārdaḥ | [AVP, 12, 22 634857_1]
mṛṇa me dviṣataḥ maṇe | [AVP, 12, 22 634857_2]
mantha darbha sapatnān me | [AVP, 12, 22 634858_1]
mantha me pṛtanāyataḥ | [AVP, 12, 22 634858_2]
mantha me sarvān durhārdaḥ | [AVP, 12, 22 634859_1]
mantha me dviṣataḥ maṇe | [AVP, 12, 22 634859_2]
piṇḍhi darbha sapatnān me | [AVP, 12, 22 634860_1]
piṇḍhi me pṛtanāyataḥ | [AVP, 12, 22 634860_2]
piṇḍhi me sarvān durhārdaḥ | [AVP, 12, 22 634861_1]
piṇḍhi me dviṣataḥ maṇe | [AVP, 12, 22 634861_2]
oṣa darbha sapatnān me | [AVP, 12, 22 634862_1]
oṣa me pṛtanāyataḥ | [AVP, 12, 22 634862_2]
oṣa me sarvān durhārdaḥ | [AVP, 12, 22 634863_1]
oṣa me dviṣataḥ maṇe | [AVP, 12, 22 634863_2]
daha darbha sapatnān me daha me pṛtanāyataḥ | [AVP, 12, 22 8.1]
daha me sarvān durhārdo daha me dviṣato maṇe | [AVP, 12, 22 8.2]
jahi darbha sapatnān me jahi me pṛtanāyataḥ | [AVP, 12, 22 9.1]
jahi me sarvān durhārdo jahi me dviṣato maṇe | [AVP, 12, 22 9.2]
yat te darbha jarāmṛtyu śate varmasu varma te | [AVP, 12, 22 10.1]
tenemaṃ varmiṇaṃ kṛtvā sapatnāñ jahi vīryaiḥ | [AVP, 12, 22 10.2]
śataṃ te darbha varmāṇi sahasraṃ vīryāṇi te | [AVP, 12, 22 11.1]
tam asmai viśve tvāṃ devā jarase bhartavā aduḥ | [AVP, 12, 22 11.2]
tvām āhur devavarma tvāṃ darbha brahmaṇaspatim | [AVP, 12, 22 12.1]
tvām indrasyāhur varma tvaṃ rāṣṭrāṇi rakṣasi | [AVP, 12, 22 12.2]
sapatnakṣayaṇaṃ darbhaṃ dviṣatas tapanaṃ hṛdaḥ | [AVP, 12, 22 13.1]
maṇiṃ kṣatrasya vardhanaṃ tanūpānaṃ kṛṇomi te | [AVP, 12, 22 13.2]
yat samudro abhyakrandat parjanyo vidyutā saha | [AVP, 12, 22 14.1]
tato hiraṇyayo bindus tato darbho ajāyata | [AVP, 12, 22 14.2]
