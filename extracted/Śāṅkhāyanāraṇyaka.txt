{ŚāṅkhĀ, 1, 1}
prajāpatiḥ vai saṃvatsaraḥ | [ŚāṅkhĀ, 1, 1 564259_1]
tasya eṣa ātmā yat mahāvratam | [ŚāṅkhĀ, 1, 1 564260_1]
tasmāt enat parasmai na śaṃset na id sarveṣām bhūtānām ātmānam parasmin dadhāni iti | [ŚāṅkhĀ, 1, 1 564261_1]
atha u indrasya eṣa ātmā yat mahāvratam | [ŚāṅkhĀ, 1, 1 564262_1]
tasmāt enat parasmai na śaṃset na id indrasya ātmānam parasmin dadhāni iti | [ŚāṅkhĀ, 1, 1 564263_1]
atha u yam eva etam ṛc mayam yajus mayam sāma mayam puruṣam saṃskurvanti tasya eṣa ātmā yat mahāvratam | [ŚāṅkhĀ, 1, 1 564264_1]
tasmāt enat parasmai na śaṃset na id sarveṣām chandasām ātmānam parasmin dadhāni iti | [ŚāṅkhĀ, 1, 1 564265_1]
kāmam tu sattriṇām hotā śaṃset pitre _ ācāryāya _ | [ŚāṅkhĀ, 1, 1 564266_1]
ātmane ha eva asya tat śastam bhavati | [ŚāṅkhĀ, 1, 1 564267_1]
ātmanā eva tat yajñam samardhayati | [ŚāṅkhĀ, 1, 1 564268_1]
tasya pañcaviṃśaḥ stomaḥ | [ŚāṅkhĀ, 1, 1 564269_1]
caturviṃśatiḥ vai saṃvatsarasya ardha māsāḥ saṃvatsarasya eva āptaye | [ŚāṅkhĀ, 1, 1 564270_1]
atha u prajāpatiḥ vai saṃvatsaraḥ pañcaviṃśaḥ | [ŚāṅkhĀ, 1, 1 564271_1]
atha u caturviṃśaḥ vai purastāt kṛtaḥ bhavati | [ŚāṅkhĀ, 1, 1 564272_1]
tasya eṣa gatiḥ yat pañcaviṃśaḥ | [ŚāṅkhĀ, 1, 1 564272_2]
aindraḥ ca ṛṣabhaḥ prājāpatyaḥ ca ajaḥ upālabhyau | [ŚāṅkhĀ, 1, 1 564273_1]
aindram vai etat ahar | [ŚāṅkhĀ, 1, 1 564274_1]
indraḥ u vai prajāpatiḥ | [ŚāṅkhĀ, 1, 1 564275_1]
tat prājāpatyam rūpam | [ŚāṅkhĀ, 1, 1 564276_1]
atha u etat eva paśuṣu aindram rūpam yat ṛṣabhaḥ | [ŚāṅkhĀ, 1, 1 564277_1]
{ŚāṅkhĀ, 1, 2}
tasya viśaḥ viśaḥ vaḥ atithim iti dvādaśa ṛcam ājyam | [ŚāṅkhĀ, 1, 2 564278_1]
dvādaśa vai māsāḥ saṃvatsaraḥ saṃvatsarasya eva āptaye | [ŚāṅkhĀ, 1, 2 564279_1]
tasmin vai dve chandasī bhavataḥ gāyatryaḥ ca anuṣṭubhaḥ ca | [ŚāṅkhĀ, 1, 2 564280_1]
agnim naraḥ dīdhitibhiḥ araṇyoḥ iti etat pañcaviṃśati ṛcam upasaṃśaṃsati | [ŚāṅkhĀ, 1, 2 564281_1]
pañcaviṃśaḥ hi stomaḥ | [ŚāṅkhĀ, 1, 2 564282_1]
tat vai śastram samṛddham yat stomena sampadyate | [ŚāṅkhĀ, 1, 2 564283_1]
tasmin vai dve chandasī bhavataḥ virājaḥ ca triṣṭubhaḥ ca | [ŚāṅkhĀ, 1, 2 564284_1]
tāni catvāri sampadyante | [ŚāṅkhĀ, 1, 2 564285_1]
catuṣṭayam vai idam sarvam asya eva sarvasya āptaye | [ŚāṅkhĀ, 1, 2 564286_1]
traiṣṭubhaḥ praugaḥ | [ŚāṅkhĀ, 1, 2 564287_1]
indrasya eva etat chandaḥ yat triṣṭubh | [ŚāṅkhĀ, 1, 2 564288_1]
tat enam svena chandasā samardhayati | [ŚāṅkhĀ, 1, 2 564289_1]
kuvid aṅga namasā ye vṛdhāsaḥ iti vāyavyam mahadvat vṛdhavat | [ŚāṅkhĀ, 1, 2 564290_1]
mahadvat mahadvat hi etat ahar | [ŚāṅkhĀ, 1, 2 564291_1]
atas eva uttaram tṛcam aindra vāyavam yāvat taraḥ tanvaḥ yāvat ojaḥ iti _ nāraḥ cakṣasā dīdhyānāḥ iti etena rūpeṇa | [ŚāṅkhĀ, 1, 2 564292_1]
_ vām cakṣuḥ varuṇaiḥ su pratīkam iti maitrāvaruṇam devayoḥ eti sūryaḥ tatanvān iti etena rūpeṇa | [ŚāṅkhĀ, 1, 2 564293_1]
kaḥ u śravat katamaḥ yajñiyānām iti āśvinam yam sūryasya duhitrī vṛṇīta iti etena rūpeṇa | [ŚāṅkhĀ, 1, 2 564294_1]
kathā mahāṁ avṛdhat kasya hotuḥ iti aindram mahadvat vṛdhavat | [ŚāṅkhĀ, 1, 2 564295_1]
mahadvat mahadvat hi etat ahar | [ŚāṅkhĀ, 1, 2 564296_1]
kaḥ vaḥ trātā vasavaḥ kaḥ varūtā iti vaiśvadevam sahīyasaḥ varuṇaiḥ mitraiḥ martāt iti etena rūpeṇa | [ŚāṅkhĀ, 1, 2 564297_1]
_ syāḥ naḥ sarasvatī juṣāṇā iti sārasvatam dvārau ṛtasya subhage vyāvaḥ iti etena rūpeṇa | [ŚāṅkhĀ, 1, 2 564298_1]
eṣa vai u kadvān traiṣṭubhaḥ tṛca kﾱptaḥ vāmadevyaḥ praugaḥ | [ŚāṅkhĀ, 1, 2 564299_1]
prajāpatiḥ vai vāmadevaḥ | [ŚāṅkhĀ, 1, 2 564300_1]
prajāpatau eva tat sarvān kāmān ṛdhnuvanti | [ŚāṅkhĀ, 1, 2 564300_2]
tat āhuḥ na traiṣṭubham prātaḥsavanam syāt | [ŚāṅkhĀ, 1, 2 564301_1]
mohayati kﾱpta chandasaḥ | [ŚāṅkhĀ, 1, 2 564302_1]
yajña mukham aikāhikam eva syāt | [ŚāṅkhĀ, 1, 2 564303_1]
brahma vai ekāhaḥ | [ŚāṅkhĀ, 1, 2 564304_1]
brahma etat ahar | [ŚāṅkhĀ, 1, 2 564305_1]
brahmanā eva tat brahma samardhayati | [ŚāṅkhĀ, 1, 2 564306_1]
{ŚāṅkhĀ, 1, 3}
_ tvā ratham yathā ūtaye iti marutvatīyasya pratipad | [ŚāṅkhĀ, 1, 3 564307_1]
idam vaso sutam andhaḥ iti anucaraḥ | [ŚāṅkhĀ, 1, 3 564308_1]
eṣa eva nityaḥ ekāha ātānaḥ | [ŚāṅkhĀ, 1, 3 564309_1]
tasya uktam brāhmaṇam | [ŚāṅkhĀ, 1, 3 564310_1]
asat su me jaritar sa abhivegaḥ iti vāsukram pūrvam śastvā mahān indraḥ nṛ vat _ carṣaṇi prāḥ iti etasmin traiṣṭubhe nividam dadhāti | [ŚāṅkhĀ, 1, 3 564311_1]
tat yat vāsukram pūrvam śaṃsati indraḥ u vai vasukraḥ | [ŚāṅkhĀ, 1, 3 564313_1]
atha yat mahān indraḥ nṛ vat _ carṣaṇi prāḥ iti mahadvat | [ŚāṅkhĀ, 1, 3 564314_1]
mahadvat hi etat ahar | [ŚāṅkhĀ, 1, 3 564315_1]
{ŚāṅkhĀ, 1, 4}
atha etāḥ ājya āhutīḥ juhoti | [ŚāṅkhĀ, 1, 4 564316_1]
svastyayanam eva tat kurute yajñasya eva śāntaye yajamānānām ca bhiṣajyāyai | [ŚāṅkhĀ, 1, 4 564317_1]
tāḥ vai aṣṭau bhavanti | [ŚāṅkhĀ, 1, 4 564319_1]
etābhiḥ vai devāḥ sarvāḥ aṣṭīḥ āśnuvata | [ŚāṅkhĀ, 1, 4 564320_1]
tathā u eva etat yajamānāḥ etābhiḥ eva sarvāḥ aṣṭīḥ aśnuvate | [ŚāṅkhĀ, 1, 4 564321_1]
atha etān pārimadān japān japati | [ŚāṅkhĀ, 1, 4 564322_1]
parimādaḥ | [ŚāṅkhĀ, 1, 4 564323_1]
āpaḥ vai parimādaḥ | [ŚāṅkhĀ, 1, 4 564323_2]
adbhiḥ hi idam sarvam parimattam | [ŚāṅkhĀ, 1, 4 564324_1]
atha vai parimādaḥ | [ŚāṅkhĀ, 1, 4 564325_1]
annam etat uktham | [ŚāṅkhĀ, 1, 4 564326_1]
āpaḥ vai annasya āyataḥ pūrvāḥ āyanti | [ŚāṅkhĀ, 1, 4 564327_1]
āpaḥ parimādaḥ | [ŚāṅkhĀ, 1, 4 564328_1]
atha vai parimādaḥ yat nakhāni dantāḥ tanūḥ lomāni iti | [ŚāṅkhĀ, 1, 4 564329_1]
tasmāt kṛtyāḥ saṃpadvatyaḥ hi bhavanti | [ŚāṅkhĀ, 1, 4 564330_1]
pañcaviṃśatiḥ nidhanam | [ŚāṅkhĀ, 1, 4 564331_1]
āṅgirasam pratiṣṭhāyai | [ŚāṅkhĀ, 1, 4 564332_1]
tat rūpam | [ŚāṅkhĀ, 1, 4 564333_1]
sām | [ŚāṅkhĀ, 1, 4 564334_1]
priyam indrasya dhām upajagāma iti | [ŚāṅkhĀ, 1, 4 564335_1]
krośa anukrośe | [ŚāṅkhĀ, 1, 4 564336_1]
arātsuḥ | [ŚāṅkhĀ, 1, 4 564337_1]
api eṣām payaḥ | [ŚāṅkhĀ, 1, 4 564338_1]
arātsuḥ | [ŚāṅkhĀ, 1, 4 564339_1]
arkam ca arkapuṣpam ca | [ŚāṅkhĀ, 1, 4 564340_1]
ayam vai agniḥ arkaḥ | [ŚāṅkhĀ, 1, 4 564341_1]
asau ādityaḥ arkapuṣpam | [ŚāṅkhĀ, 1, 4 564342_1]
teṣu _ paryāyam sāmagāḥ stuvate atha hotāram āhuḥ anujapa iti | [ŚāṅkhĀ, 1, 4 564343_1]
te _ stuvīran atha anujapet | [ŚāṅkhĀ, 1, 4 564344_1]
_ ca evam stuvīran _ na stuvīran _ eva japet | [ŚāṅkhĀ, 1, 4 564345_1]
{ŚāṅkhĀ, 1, 5}
tāni vā etāni sapta devacchandāṃsi bhavanti | [ŚāṅkhĀ, 1, 5 1]
tasmād enān anujapet | [ŚāṅkhĀ, 1, 5 2]
atho aindraṃ vā etad ahaḥ | [ŚāṅkhĀ, 1, 5 3]
aindrā japāḥ | [ŚāṅkhĀ, 1, 5 4]
tasmād enān anujapet | [ŚāṅkhĀ, 1, 5 5]
athātraiva tiṣṭhann agniṃ yathāṅgam upatiṣṭhate namo nama iti | [ŚāṅkhĀ, 1, 5 6]
nahi namaskāram ati devāḥ | [ŚāṅkhĀ, 1, 5 7]
samiddhasyaivaitān bhāgān upatiṣṭheta yadyuttaravedau bhavati | [ŚāṅkhĀ, 1, 5 8]
athātraiva tiṣṭhann ādityam upatiṣṭhate | [ŚāṅkhĀ, 1, 5 9]
ākāśaṃ śālāyai kuryur iti haika āhuḥ | [ŚāṅkhĀ, 1, 5 10]
deśena tvevopatiṣṭheta | [ŚāṅkhĀ, 1, 5 11]
tirohito ha vā eṣa etasmin parama ukthe parama āśiṣo vadati saṃ mahān mahatyādadhād iti | [ŚāṅkhĀ, 1, 5 12]
agnir vai mahān iyaṃ pṛthivī mahatī | [ŚāṅkhĀ, 1, 5 13]
etau hi samadhattām | [ŚāṅkhĀ, 1, 5 14]
saṃ devo devyādadhād iti | [ŚāṅkhĀ, 1, 5 15]
vāyur vai devo 'ntarikṣaṃ devī | [ŚāṅkhĀ, 1, 5 16]
etau hi samadhattām | [ŚāṅkhĀ, 1, 5 17]
saṃ brahma brāhmaṇyādadhād iti | [ŚāṅkhĀ, 1, 5 18]
asāv ādityo brahmāsau dyaur brāhmaṇī | [ŚāṅkhĀ, 1, 5 19]
etau hi samadhattām | [ŚāṅkhĀ, 1, 5 20]
tad imāṃllokān saṃdadhāti etad ukthaṃ śaṃsiṣyate | [ŚāṅkhĀ, 1, 5 21]
{ŚāṅkhĀ, 1, 6}
viśvāmitro ha vā indrasya priyaṃ dhāmopajagāma śastreṇa ca vratacaryayā | [ŚāṅkhĀ, 1, 6 1]
taṃ hendra uvāca viśvāmitra varaṃ vṛṇīṣveti | [ŚāṅkhĀ, 1, 6 2]
sa hovāca viśvāmitras tvām eva vijānīyām iti | [ŚāṅkhĀ, 1, 6 3]
dvitīyam iti | [ŚāṅkhĀ, 1, 6 4]
tvām eveti | [ŚāṅkhĀ, 1, 6 5]
tṛtīyam iti | [ŚāṅkhĀ, 1, 6 6]
tvām eveti | [ŚāṅkhĀ, 1, 6 7]
taṃ hendra uvāca mahāṃśca mahatī cāsmi | [ŚāṅkhĀ, 1, 6 8]
devaśca devī cāsmi | [ŚāṅkhĀ, 1, 6 9]
brahma ca brāhmaṇī cāsmīti | [ŚāṅkhĀ, 1, 6 10]
tata u ha viśvāmitro vijijñāsām eva cakre | [ŚāṅkhĀ, 1, 6 11]
taṃ hendra uvācaitad vā aham asmi yad etad avocaṃ yad vā ṛṣe 'to bhūyo 'tapās tadeva tat syād yad aham iti | [ŚāṅkhĀ, 1, 6 12]
tad vā indro vyāhṛtīr ūce tā upāptā āsann iti | [ŚāṅkhĀ, 1, 6 13]
athopanidhāya preṅkhaphalakaṃ trir abhyanya trir abhyavān iti | [ŚāṅkhĀ, 1, 6 14]
{ŚāṅkhĀ, 1, 7}
tad vā audumbaraṃ bhavati | [ŚāṅkhĀ, 1, 7 1]
ūrg vā annādyam udumbara ūrjo 'nnādyasyopāptyai | [ŚāṅkhĀ, 1, 7 2]
athainad urasā saṃspṛśya dakṣiṇaṃ bhāgam ātmano 'tiharañjapati arko 'si vasavastvā gāyatreṇa chandasārohantu te ta āroḍhāra ityeva tad āha | [ŚāṅkhĀ, 1, 7 3]
tān aham anvārohāmi rājyāyeti | [ŚāṅkhĀ, 1, 7 4]
rājyaṃ ha vā idam u haiva cakṣate | [ŚāṅkhĀ, 1, 7 5]
athottaraṃ bhāgam ātmano 'tiharañjapati rudrāstvā traiṣṭubhena chandasārohantu te ta āroḍhāra ityeva tad āha | [ŚāṅkhĀ, 1, 7 6]
tān aham anvārohāmi svārājyāyeti | [ŚāṅkhĀ, 1, 7 7]
svārājyaṃ ha vai rājyād adhitarām iva | [ŚāṅkhĀ, 1, 7 8]
atha dakṣiṇaṃ bhāgam ātmano 'tiharañjapati ādityāstvā jāgatena chandasārohantu te ta āroḍhāra ityeva tad āha | [ŚāṅkhĀ, 1, 7 9]
tān aham anvārohāmi sāmrājyāyeti | [ŚāṅkhĀ, 1, 7 10]
sāmrājyaṃ ha vai svārājyād adhitarām iva | [ŚāṅkhĀ, 1, 7 11]
athottaraṃ bhāgam ātmano 'tiharañjapati viśve tvā devā ānuṣṭubhena chandasārohantu te ta āroḍhāra ityeva tad āha | [ŚāṅkhĀ, 1, 7 12]
tān aham anvārohāmi kāmaprāyeti | [ŚāṅkhĀ, 1, 7 13]
kāmapraṃ ha vai sarveṣāṃ parārdhyam | [ŚāṅkhĀ, 1, 7 14]
atha samadhisṛpya prāñcau pādā upāvahṛtya bhūmau pratiṣṭhāpayati | [ŚāṅkhĀ, 1, 7 15]
udyatataro ha vā eṣo 'smāllokād bhavati | [ŚāṅkhĀ, 1, 7 16]
tad yat pratiṣṭhāpayati tad asmiṃlloke pratitiṣṭhati pratiṣṭhāyām apracyutyām | [ŚāṅkhĀ, 1, 7 17]
atha trir abhyanya trir abhyavān iti | [ŚāṅkhĀ, 1, 7 18]
athopari preṅkhaphalake dakṣiṇottariṇam upasthaṃ kṛtvā dakṣiṇena prādeśena paścāt prāṅ preṅkhaphalakam upaspṛśati | [ŚāṅkhĀ, 1, 7 19]
prajāpatiṣṭvārohatu vāyuḥ preṅkhayatviti | [ŚāṅkhĀ, 1, 7 20]
prajāpatir vā etad ārohati vāyuḥ preṅkhayati yajjīvam | [ŚāṅkhĀ, 1, 7 21]
atha trir abhyanya trir abhyavān iti | [ŚāṅkhĀ, 1, 7 22]
atha prāñcau pāṇī parigṛhya japati | [ŚāṅkhĀ, 1, 7 23]
{ŚāṅkhĀ, 1, 8}
saṃ vāk prāṇena sam ahaṃ prāṇena saṃ cakṣur manasā sam ahaṃ manasā saṃ prajāpatiḥ paśubhiḥ sam ahaṃ paśubhir ity āśiṣam eva tad vadate | [ŚāṅkhĀ, 1, 8 1]
suparṇo 'si garutmān iti | [ŚāṅkhĀ, 1, 8 2]
prāṇo vai suparṇaḥ | [ŚāṅkhĀ, 1, 8 3]
premāṃ vācaṃ vadiṣyāmīti pravadiṣyan hyeṣa etāṃ vācaṃ vadati bahu kariṣyantīṃ bahu kariṣyann iti | [ŚāṅkhĀ, 1, 8 4]
bahu hyeṣā vāk kariṣyantī bhavati | [ŚāṅkhĀ, 1, 8 5]
bahvayaṃ ya etasyāhnaḥ śastraṃ prāpnoti | [ŚāṅkhĀ, 1, 8 6]
bahor bhūyaḥ kariṣyantīṃ bahor bhūyaḥ kariṣyann iti bahor bhūyo hyeṣā vāk kariṣyantī bhavati bahor bhūyo 'yaṃ ya etasyāhnaḥ śastraṃ prāpnoti | [ŚāṅkhĀ, 1, 8 7]
svar gamiṣyantīṃ svar gamiṣyann iti svar hyeṣā vāg gamiṣyantī bhavati svar ayaṃ ya etasyāhnaḥ śastraṃ prāpnoti | [ŚāṅkhĀ, 1, 8 8]
svar imān yajamānān vakṣyan ity eva brūyāt | [ŚāṅkhĀ, 1, 8 9]
yaṃ dviṣyāt taṃ brūyān nāmuṃ nāmum iti | [ŚāṅkhĀ, 1, 8 10]
sa yāvato ha vā eṣa etasmād devarathāt pratisaṃkhyāya nirdhūnute niṣ ṭad dhūnute | [ŚāṅkhĀ, 1, 8 11]
tau ha na bhogyāyaiva bhavataḥ | [ŚāṅkhĀ, 1, 8 12]
tam evaitat pradharṣayati | [ŚāṅkhĀ, 1, 8 13]
tam evaitat pradharṣyātman dhatte | [ŚāṅkhĀ, 1, 8 14]
vāyur vā eṣa prāṇo bhūtvaitad ukthaṃ śaṃsati | [ŚāṅkhĀ, 1, 8 15]
tam evaitat pradharṣayati | [ŚāṅkhĀ, 1, 8 16]
tam evaitat pradharṣyātman dhatte | [ŚāṅkhĀ, 1, 8 17]
gurau vā eṣa yukto bhavati ya etasyāhnaḥ śastraṃ prāpnoti tasya gurau yuktasyeśvaraḥ prāṇo yadi nāpaparājetoḥ | [ŚāṅkhĀ, 1, 8 18]
tam evaitat pradharṣayati | [ŚāṅkhĀ, 1, 8 19]
tam evaitat pradharṣyātman dhatte | [ŚāṅkhĀ, 1, 8 20]
na ha vā etasyai devatāyai digdhena nāsinā na paraśunā na kenacanāvatardo 'sti | [ŚāṅkhĀ, 1, 8 21]
tad ya evaṃ vidvāṃsam apavadati sa eva pāpīyān bhavati | [ŚāṅkhĀ, 1, 8 22]
na sa ya evaṃ veda | [ŚāṅkhĀ, 1, 8 23]
naivaṃ viduṣo 'vatardo naivaṃ viduṣo 'vatardaḥ | [ŚāṅkhĀ, 1, 8 24]
{ŚāṅkhĀ, 2, 1}
hiṃkāreṇa pratipadyata etad uktham | [ŚāṅkhĀ, 2, 1 1]
prāṇo vai hiṃkāraḥ prāṇenaivaitad ukthaṃ pratipadyate | [ŚāṅkhĀ, 2, 1 2]
atho ūrg vai raso hiṃkāra ūrjam eva tad rasam etasmin ukthe dadhāti | [ŚāṅkhĀ, 2, 1 3]
atho amṛtatvaṃ vai hiṃkāro 'mṛtatvam eva tad ātman dhatte | [ŚāṅkhĀ, 2, 1 4]
rājanaṃ pṛṣṭhaṃ bhavati | [ŚāṅkhĀ, 2, 1 5]
etad vai pratyakṣaṃ sāma yad rājanam | [ŚāṅkhĀ, 2, 1 6]
tad enat svena sāmnā samardhayati | [ŚāṅkhĀ, 2, 1 7]
tad aniruktāsu bhavati | [ŚāṅkhĀ, 2, 1 8]
anirukta u vai prajāpatiḥ | [ŚāṅkhĀ, 2, 1 9]
tat prājāpatyaṃ rūpam | [ŚāṅkhĀ, 2, 1 10]
kavatīṣu syād iti haika āhuḥ | [ŚāṅkhĀ, 2, 1 11]
ko vai prajāpatiḥ | [ŚāṅkhĀ, 2, 1 12]
tat prājāpatyaṃ rūpam | [ŚāṅkhĀ, 2, 1 13]
athaitaṃ tūṣṇīṃśaṃsam upāṃśu śaṃsati | [ŚāṅkhĀ, 2, 1 14]
vāg vā etad ahar manas tūṣṇīṃśaṃsaḥ | [ŚāṅkhĀ, 2, 1 15]
manasaiva tad vācaṃ samardhayati | [ŚāṅkhĀ, 2, 1 16]
tad id āsa bhuvaneṣu jyeṣṭham iti stotriyastṛcaḥ | [ŚāṅkhĀ, 2, 1 17]
vāvṛdhānaḥ śavasā bhūryojā iti vṛdhavan mahadvat | [ŚāṅkhĀ, 2, 1 18]
mahadvaddhyetad ahaḥ | [ŚāṅkhĀ, 2, 1 19]
sa eṣa ātmā pañcaviṃśaḥ | [ŚāṅkhĀ, 2, 1 20]
tan nadenopasṛṣṭaṃ śaṃsati | [ŚāṅkhĀ, 2, 1 21]
ātmā vai pañcaviṃśaḥ prajā paśava upasargaḥ | [ŚāṅkhĀ, 2, 1 22]
prajayaiva tat paśubhiḥ preṣyair annādyenetyātmānam upasṛjate | [ŚāṅkhĀ, 2, 1 23]
nadaṃ va odatīnām iti traiṣṭubhāni pūrvāṇi padāni karoti nadasyottarāṇi | [ŚāṅkhĀ, 2, 1 24]
prathamena traiṣṭubhena padena prathamaṃ nadasya padam upasamādhāyāvasyati | [ŚāṅkhĀ, 2, 1 25]
dvitīyena traiṣṭubhena dvitīyaṃ saṃdhāya praṇauti | [ŚāṅkhĀ, 2, 1 26]
tṛtīyena traiṣṭubhena tṛtīyaṃ saṃdhāyāvasyati | [ŚāṅkhĀ, 2, 1 27]
caturthena traiṣṭubhena caturthaṃ saṃdhāya praṇauti | [ŚāṅkhĀ, 2, 1 28]
evaṃ vihṛtāṃ prathamāṃ triḥ śaṃsati parācīr uttarā evaṃ vihṛtā eva | [ŚāṅkhĀ, 2, 1 29]
yā tṛtīyā sūktasya tasyā uttaram ardharcam utsṛjati nadasya cottaram | [ŚāṅkhĀ, 2, 1 30]
so 'yaṃ mukhasya vivaras tena vācaṃ vadati mukhena vai vācaṃ vadati | [ŚāṅkhĀ, 2, 1 31]
tau purastād dvipadānāṃ śaṃsati tathā hāsya stotriyānantarhitā bhavati | [ŚāṅkhĀ, 2, 1 32.1]
ātmānaṃ śastvā atha sūdadohasaṃ parvāṇi saṃhitāni bhavanti | [ŚāṅkhĀ, 2, 1 32.2]
atho āpo vai sūdadohā adbhir vā imāni parvāṇi saṃhitāni bhavanti | [ŚāṅkhĀ, 2, 1 33]
atho amṛtatvaṃ vai sūdadohā amṛtatvaṃ eva tad ātman dhatte | [ŚāṅkhĀ, 2, 1 34]
atha vai sūdadohā āhāvasyaitad rūpam | [ŚāṅkhĀ, 2, 1 35]
tad yathā ha vai dāruṇaḥ śleṣma saṃśleṣaṇaṃ syāt paricarmaṇyaṃ vaivam eva sūdadohāḥ sarveṣāṃ vedānāṃ śaṃśleṣiṇī | [ŚāṅkhĀ, 2, 1 36]
{ŚāṅkhĀ, 2, 2}
athaitāni śīrṣṇyāni śaṃsati | [ŚāṅkhĀ, 2, 2 1]
tāni vai trīṇi tṛcāni bhavanti | [ŚāṅkhĀ, 2, 2 2]
trīṇi vā asya śīrṣṇaḥ kapālāni bhavanti | [ŚāṅkhĀ, 2, 2 3]
tānyevaitaiḥ saṃdadhāti | [ŚāṅkhĀ, 2, 2 4]
tāni trīṇi punar ekaikaṃ tredhā tredhā tā navarco bhavanti | [ŚāṅkhĀ, 2, 2 5]
nava vai śirasi prāṇāḥ | [ŚāṅkhĀ, 2, 2 6]
tānyarkavanti bhavanti | [ŚāṅkhĀ, 2, 2 7]
tad etasyāhno rūpam | [ŚāṅkhĀ, 2, 2 8]
{ŚāṅkhĀ, 2, 3}
athaitaṃ graivaṃ śaṃsati | [ŚāṅkhĀ, 2, 3 1]
tā vai tisra ṛco bhavanti | [ŚāṅkhĀ, 2, 3 2]
trīṇi vā āsāṃ grīvāṇāṃ parvāṇi bhavanti | [ŚāṅkhĀ, 2, 3 3]
tānyevaitābhiḥ saṃdadhāti | [ŚāṅkhĀ, 2, 3 4]
uṣṇig uttamā | [ŚāṅkhĀ, 2, 3 5]
so 'yaṃ skandho vidalo 'vyūḍhaḥ | [ŚāṅkhĀ, 2, 3 6]
{ŚāṅkhĀ, 2, 4}
athaitāṃ akṣāṃ śaṃsati | [ŚāṅkhĀ, 2, 4 1]
sā vai triṣṭub bhavati | [ŚāṅkhĀ, 2, 4 2]
tasmād akṣaḥ sthaviṣṭhaḥ | [ŚāṅkhĀ, 2, 4 3]
ṛṣvā ta indra sthavirasya bāhū iti bāhvor abhirūpā | [ŚāṅkhĀ, 2, 4 4]
atha rathantarasya stotriyānurūpau śaṃsati | [ŚāṅkhĀ, 2, 4 5]
tayor uktaṃ brāhmaṇam | [ŚāṅkhĀ, 2, 4 6]
atha dhāyyāṃ śaṃsati | [ŚāṅkhĀ, 2, 4 7]
iyaṃ vai dhāyyā | [ŚāṅkhĀ, 2, 4 8]
iyaṃ hi sarveṣu bhūteṣu hitā | [ŚāṅkhĀ, 2, 4 9]
sā vai dakṣiṇe bhāge dhīyate | [ŚāṅkhĀ, 2, 4 10]
tasmād dakṣiṇaṃ bhāgaṃ puṃsaḥ stryadhiśete | [ŚāṅkhĀ, 2, 4 11]
atha rāthantaraṃ pragāthaṃ śaṃsati | [ŚāṅkhĀ, 2, 4 12]
tasyoktaṃ brāhmaṇam | [ŚāṅkhĀ, 2, 4 13]
sa eka iddhavyaś carṣaṇīnām iti sūktaṃ tat pacchaḥ | [ŚāṅkhĀ, 2, 4 14]
tasya dvitīyām uddhṛtya viśvo hyanyo arirājagāmeti | [ŚāṅkhĀ, 2, 4 15]
yaitasya dvitīyā tām iha dvitīyāṃ karoti | [ŚāṅkhĀ, 2, 4 16]
tad imau pakṣau vyatiṣajatyavivarhāya | [ŚāṅkhĀ, 2, 4 17]
tasmāddhābhyāṃ pakṣābhyāṃ sarvāṇi karmāṇi samaśnute | [ŚāṅkhĀ, 2, 4 18]
{ŚāṅkhĀ, 2, 5}
athaitaṃ prahastakaṃ śaṃsati | [ŚāṅkhĀ, 2, 5 1]
tā vai tisra ṛco bhavanti | [ŚāṅkhĀ, 2, 5 2]
trīṇi vā asya pāṇeḥ parvāṇi bhavanti | [ŚāṅkhĀ, 2, 5 3]
tānyevaitābhiḥ saṃdadhāti | [ŚāṅkhĀ, 2, 5 4]
aticchandāḥ prathamā so 'yam aṅguṣṭhaḥ | [ŚāṅkhĀ, 2, 5 5]
tasmād ayam aṅguṣṭhaḥ sarvā aṅgulīḥ pratyeti | [ŚāṅkhĀ, 2, 5 6]
dakṣiṇaḥ pakṣo rāthantaraḥ | [ŚāṅkhĀ, 2, 5 7]
atha vā uttaraḥ pakṣo bārhataḥ | [ŚāṅkhĀ, 2, 5 8]
etenaivokto brāhmaṇaḥ | [ŚāṅkhĀ, 2, 5 9]
tau vā etau pakṣau bārhatarāthantarau caturviṃśau | [ŚāṅkhĀ, 2, 5 10]
caturviṃśatir vai saṃvatsarasyārdhamāsāḥ saṃvatsarasyāptyai | [ŚāṅkhĀ, 2, 5 11]
{ŚāṅkhĀ, 2, 6}
athaitāni caturuttarāṇi śaṃsati tad anūkam | [ŚāṅkhĀ, 2, 6 1]
tā ekaviṃśatir ṛco bhavanti | [ŚāṅkhĀ, 2, 6 2]
ekaviṃśatir vā asyānūkasya parvāṇi bhavanti | [ŚāṅkhĀ, 2, 6 3]
tānyevaitābhiḥ saṃdadhāti | [ŚāṅkhĀ, 2, 6 4]
tāni vai sapta tṛcāni bhavanti | [ŚāṅkhĀ, 2, 6 5]
sapta vai chandāṃsi sarveṣām eva chandasām āptyai | [ŚāṅkhĀ, 2, 6 6]
tānyarkavanti bhavanti | [ŚāṅkhĀ, 2, 6 7]
tad etasyāhno rūpam | [ŚāṅkhĀ, 2, 6 8]
{ŚāṅkhĀ, 2, 7}
athaitā aśītīḥ śaṃsati | [ŚāṅkhĀ, 2, 7 1]
stotriyān evaitābhir anuśaṃsati gāyatryā gāyatram auṣṇihyā ca bārhatyā ca bṛhadrathantare | [ŚāṅkhĀ, 2, 7 2]
iyam eva dakṣiṇaṃ pārśvaṃ gāyatrī savyam auṣṇihī madhyaṃ bārhatī | [ŚāṅkhĀ, 2, 7 3]
madhye vā idam ātmano 'nnaṃ dhīyate | [ŚāṅkhĀ, 2, 7 4]
triṣṭubhāvantareṇa triṣṭum naividī | [ŚāṅkhĀ, 2, 7 5]
vaiśvāmitryāvarkavatyāvabhirūpe | [ŚāṅkhĀ, 2, 7 6]
viśvāmitro hyenad apaśyat | [ŚāṅkhĀ, 2, 7 7]
mahadvatyo vṛdhavatyaḥ pratipado bhavanti | [ŚāṅkhĀ, 2, 7 8]
mahadvad vṛdhavat | [ŚāṅkhĀ, 2, 7 9]
mahadvat mahadvaddhyetad ahaḥ | [ŚāṅkhĀ, 2, 7 10]
{ŚāṅkhĀ, 2, 8}
mahān indro ya ojasetyetayā gāyatrīm aśītiṃ pratipadyate stomair vatsasya vāvṛdha iti mahadvatyā vṛdhavatyā | [ŚāṅkhĀ, 2, 8 1]
mahadvad vṛdhavat | [ŚāṅkhĀ, 2, 8 2]
mahadvat mahadvaddhyetad ahaḥ | [ŚāṅkhĀ, 2, 8 3]
{ŚāṅkhĀ, 2, 9}
yā indra bhuja ābhara ityetayā bārhatīm aśītiṃ pratipadyate stotāram in maghavann asya vardhayeti mahadvatyā vṛdhavatyā | [ŚāṅkhĀ, 2, 9 1]
mahadvad vṛdhavat | [ŚāṅkhĀ, 2, 9 2]
mahadvat mahadvaddhyetad ahaḥ | [ŚāṅkhĀ, 2, 9 3]
ayaṃ te astu haryata ā mandrair indra haribhir iti sūkte | [ŚāṅkhĀ, 2, 9 4]
tad yad ete antataḥ śaṃsati saṃsiddhābhir bṛhatībhir auṣṇihīm aśītiṃ samārohāṇīti | [ŚāṅkhĀ, 2, 9 5]
{ŚāṅkhĀ, 2, 10}
indraḥ suteṣu someṣvityetayauṣṇihīm aśītiṃ pratipadyate vide vṛdhasya dakṣaso mahān hi ṣa iti vṛdhavatyā mahadvatyā | [ŚāṅkhĀ, 2, 10 1]
vṛdhavan mahadvat | [ŚāṅkhĀ, 2, 10 2]
mahadvaddhyetad ahaḥ | [ŚāṅkhĀ, 2, 10 3]
tā vā etā aśītayaḥ saṃśastāḥ saptaviṃśatiśatāny ṛcāṃ sampadyante | [ŚāṅkhĀ, 2, 10 4]
sapta vai viṃśatiśatāni saṃvatsarasyāhorātrāṇāṃ tad aśītibhiḥ saṃvatsarasyāhorātrāṇy āpnoti | [ŚāṅkhĀ, 2, 10 5]
sāmanidhanair haike gāyatrīr uṣṇihaḥ sampādayanti | [ŚāṅkhĀ, 2, 10 6]
caturakṣarāṇyu haike punar ādadate | [ŚāṅkhĀ, 2, 10 7]
bārhatyā aśītyā aśītiṃ caturakṣarāṇyuddharati kākubhebhyaḥ pragāthebhyaś caturviṃśatiṃ caturakṣarāṇi tāni catuḥśataṃ caturakṣarāṇi catuḥśate gāyatrīṣūpadadhāti | [ŚāṅkhĀ, 2, 10 8]
tathā tā gāyatrīr uṣṇihaḥ sampadyante | [ŚāṅkhĀ, 2, 10 9]
nādriyeta | [ŚāṅkhĀ, 2, 10 10]
atraiva sampannam | [ŚāṅkhĀ, 2, 10 11]
indrāya sāma gāyateti | [ŚāṅkhĀ, 2, 10 12]
tad yad etad antataḥ śaṃsati saṃsiddhābhir uṣṇigbhir vaśaṃ samārohāṇīti | [ŚāṅkhĀ, 2, 10 13]
{ŚāṅkhĀ, 2, 11}
atha vaśaṃ śaṃsati | [ŚāṅkhĀ, 2, 11 1]
udaraṃ vai vaśaḥ | [ŚāṅkhĀ, 2, 11 2]
tena saṃsiddhenānantaryaṃ jigamiṣet | [ŚāṅkhĀ, 2, 11 3]
yad ataḥ kiṃca bahirdhā tata eva tacchrapayati yad antar udare | [ŚāṅkhĀ, 2, 11 4]
tasmād bahvyo devatā bahūni chandāṃsi vaśe śasyante | [ŚāṅkhĀ, 2, 11 5]
tasmād idaṃ bahu viśvarūpam udare 'nnam avadhīyate | [ŚāṅkhĀ, 2, 11 6]
athaitau vihṛtāvardharcau | [ŚāṅkhĀ, 2, 11 7]
atha sūdadohasam | [ŚāṅkhĀ, 2, 11 8]
sā tata evotsṛjyate | [ŚāṅkhĀ, 2, 11 9]
atra caturviṃśatikṛtvaḥ śastā bhavati | [ŚāṅkhĀ, 2, 11 10]
{ŚāṅkhĀ, 2, 12}
athaitā dvipadāḥ śaṃsati | [ŚāṅkhĀ, 2, 12 1]
pratiṣṭhānīyaṃ vai chando dvipadāḥ pratiṣṭhityā eva | [ŚāṅkhĀ, 2, 12 2]
{ŚāṅkhĀ, 2, 13}
athaitad aindrāgnaṃ sūktaṃ gāyatrīśaṃsaṃ śaṃsati | [ŚāṅkhĀ, 2, 13 1]
pratiṣṭhe vā indrāgnī pratiṣṭhityā eva | [ŚāṅkhĀ, 2, 13 2]
{ŚāṅkhĀ, 2, 14}
athaitad āvapanaṃ śaṃsati | [ŚāṅkhĀ, 2, 14 1]
pratiṣṭhā vā āvapanaṃ pratiṣṭhityā eva | [ŚāṅkhĀ, 2, 14 2]
atho etānyeva punararvācīni bhavanti | [ŚāṅkhĀ, 2, 14 3]
{ŚāṅkhĀ, 2, 15}
athaitam ānuṣṭubhaṃ samāmnāyaṃ śaṃsati | [ŚāṅkhĀ, 2, 15 1]
vāg vā etad ahar vāg anuṣṭub vācyeva tad vācaṃ pratiṣṭhāpayati | [ŚāṅkhĀ, 2, 15 2]
divaṃ yaya divaṃ yayeti devān evaitena sūktenaiti | [ŚāṅkhĀ, 2, 15 3]
sa pratnathā kavivṛdha iti tṛcam arkavat tena samṛddham | [ŚāṅkhĀ, 2, 15 4]
gāyatryuttamā tayā samṛddham | [ŚāṅkhĀ, 2, 15 5]
śāsa itthā mahān asīti mahadvat | [ŚāṅkhĀ, 2, 15 6]
mahadvaddhyetad ahaḥ | [ŚāṅkhĀ, 2, 15 7]
{ŚāṅkhĀ, 2, 16}
athaitaṃ triṣṭupchataṃ śaṃsati | [ŚāṅkhĀ, 2, 16 1]
indrasyaivaitacchando yat triṣṭup tad enaṃ svena chandasā samardhayati | [ŚāṅkhĀ, 2, 16 2]
hairaṇyastūpīyaṃ ca yātaūtīyaṃ ca bārhatarāthantare bṛhadrathantare hi purastāt kṛte bhavataḥ | [ŚāṅkhĀ, 2, 16 3]
sajanīyaṃ cādhvaryavo bharatendrāya somam iti ca tāḥ saptaviṃśatir ṛco bhavanti | [ŚāṅkhĀ, 2, 16 4]
saptaviṃśatir vai nakṣatrāṇi | [ŚāṅkhĀ, 2, 16 5]
tan nakṣatriyāṃ virājaṃ āpnoti | [ŚāṅkhĀ, 2, 16 6]
viśvāmitrasya śaṃset | [ŚāṅkhĀ, 2, 16 7]
viśvāmitro hyenad apaśyat | [ŚāṅkhĀ, 2, 16 8]
vāmadevasya śaṃsed vāmaṃ hyetad devānām | [ŚāṅkhĀ, 2, 16 9]
vasiṣṭhasya śaṃsed vāsiṣṭhaṃ hyetad devānām | [ŚāṅkhĀ, 2, 16 10]
tatra purastād udbrahmīyasya padānuṣaṅgāñchaṃsati | [ŚāṅkhĀ, 2, 16 11]
sarve vai kāmā etasmin antarukthe | [ŚāṅkhĀ, 2, 16 12]
tad yathā vraje paśūn avasṛjyārgaleṣīke parivyayed evam evaitaiḥ padānuṣaṅgaiḥ sarvān kāmān ubhayataḥ parigṛhyātman dhatte | [ŚāṅkhĀ, 2, 16 13]
atho udubrahmīyasyārkavatyuttamā | [ŚāṅkhĀ, 2, 16 14]
tad etasyāhno rūpam | [ŚāṅkhĀ, 2, 16 15]
triḥ śastayā paridadhāti | [ŚāṅkhĀ, 2, 16 16]
paridhāyokthavīryaṃ japati | [ŚāṅkhĀ, 2, 16 17]
aikāhikaṃ pūrvaṃ | [ŚāṅkhĀ, 2, 16 18]
pratiṣṭhā vā evāhaḥ pratiṣṭhityā eva | [ŚāṅkhĀ, 2, 16 19]
māhāvratikam uttaram | [ŚāṅkhĀ, 2, 16 20]
mahad asīti mahadvat | [ŚāṅkhĀ, 2, 16 21]
mahadvaddhyetad ahaḥ | [ŚāṅkhĀ, 2, 16 22]
{ŚāṅkhĀ, 2, 17}
tad etat sakṛcchastāyāṃ sūdadohasi yāvacchastraṃ upasarjanyāṃ saṃkhyāyamānāyām ṛte tūṣṇīṃśaṃsaṃ bṛhatīsahasraṃ sampadyate | [ŚāṅkhĀ, 2, 17 1]
tasya vā etasya bṛhatīsahasrasya ṣaṭtriṃśad akṣarāṇāṃ sahasrāṇi bhavanti | [ŚāṅkhĀ, 2, 17 2]
tāvanti śatasaṃvatsarasyāhāni bhavanti | [ŚāṅkhĀ, 2, 17 3]
tacchatasaṃvatsarasyāhānyāpnoti | [ŚāṅkhĀ, 2, 17 4]
anuṣṭupsampannam u haike | [ŚāṅkhĀ, 2, 17 5]
vāg vā etad ahaḥ | [ŚāṅkhĀ, 2, 17 6]
vāg anuṣṭup | [ŚāṅkhĀ, 2, 17 7]
vāggha sarvāṇi bhūtāni | [ŚāṅkhĀ, 2, 17 8]
atho vāg idaṃ sarvam iti | [ŚāṅkhĀ, 2, 17 9]
bṛhatīsampannam iti tveva sthitam | [ŚāṅkhĀ, 2, 17 10]
bārhato vā eṣa ya eṣa tapati | [ŚāṅkhĀ, 2, 17 11]
tad enaṃ svena chandasā samardhayati | [ŚāṅkhĀ, 2, 17 12]
trir evāhvayate | [ŚāṅkhĀ, 2, 17 13]
trayo vā ime lokāḥ | [ŚāṅkhĀ, 2, 17 14]
imān eva tallokān āpnoti | [ŚāṅkhĀ, 2, 17 15]
aikāhikī yājyā | [ŚāṅkhĀ, 2, 17 16]
pratiṣṭhā vā ekāhaḥ pratiṣṭhityā eva | [ŚāṅkhĀ, 2, 17 17]
ananuvaṣaṭkṛta eva preṅkhaṃ śrathnanti | [ŚāṅkhĀ, 2, 17 18]
sagraham evāyaṃ taṃ prāṅ upāvarohati | [ŚāṅkhĀ, 2, 17 19]
pratyaṅ preṅkhaphalakam apohati | [ŚāṅkhĀ, 2, 17 20]
parāmṛśan grahaṃ japati yam imaṃ prajayaṃ prājaiṣaṃ tam anvasānīti ned asmāt prajayād ātmānam apādadhānīti | [ŚāṅkhĀ, 2, 17 21]
vaiśvakarmaṇo 'tigrāhyaḥ | [ŚāṅkhĀ, 2, 17 22]
prājāpatyaṃ vā etad ahaḥ | [ŚāṅkhĀ, 2, 17 23]
prajāpatir viśvakarmā | [ŚāṅkhĀ, 2, 17 24]
tad enaṃ svena rūpeṇa samardhayati | [ŚāṅkhĀ, 2, 17 25]
taddhaitad ahar indro 'ṅgirase provācāṅgirā dīrghatamase | [ŚāṅkhĀ, 2, 17 26]
tata u ha dīrghatamā daśa puruṣāyuṣāṇi jijīva | [ŚāṅkhĀ, 2, 17 27]
tad apyetad ṛṣir āha dīrghatamā māmateyo jujurvān daśame yuga iti | [ŚāṅkhĀ, 2, 17 28]
tad etad āyuṣkāmasya śastram iti ha smāha kauṣītakiḥ | [ŚāṅkhĀ, 2, 17 29]
tad ya evaṃ vidvān etad ahaḥ śaṃsati sarvam āyur asmiṃlloka eti | [ŚāṅkhĀ, 2, 17 30]
āpnotyamṛtatvam akṣitiṃ svarge loke | [ŚāṅkhĀ, 2, 17 31]
{ŚāṅkhĀ, 2, 18}
tat savitur vṛṇīmaha iti vaiśvadevasya pratipat | [ŚāṅkhĀ, 2, 18 1]
vṛṇīmaha iti mahadvatī | [ŚāṅkhĀ, 2, 18 2]
mahadvat mahadvaddhyetad ahaḥ | [ŚāṅkhĀ, 2, 18 3]
adyā no deva savitar ityanucaraḥ | [ŚāṅkhĀ, 2, 18 4]
viśvā vāmā nidhīmahīti mahadvat | [ŚāṅkhĀ, 2, 18 5]
mahadvaddhyetad ahaḥ | [ŚāṅkhĀ, 2, 18 6]
tad devasya savitur vāryaṃ mahad iti sāvitraṃ mahadvat | [ŚāṅkhĀ, 2, 18 7]
mahadvaddhyetad ahaḥ | [ŚāṅkhĀ, 2, 18 8]
te hi dyāvāpṛthivī viśvaśaṃbhuveti dyāvāpṛthivīyam | [ŚāṅkhĀ, 2, 18 9]
uruvyacasā mahinī asaścateti mahadvat | [ŚāṅkhĀ, 2, 18 10]
mahadvaddhyetad ahaḥ | [ŚāṅkhĀ, 2, 18 11]
kim u śreṣṭhaḥ kiṃ yaviṣṭho na ājagan ityārbhavam | [ŚāṅkhĀ, 2, 18 12]
na nindima camasaṃ yo mahākula iti mahadvat | [ŚāṅkhĀ, 2, 18 13]
mahadvaddhyetad ahaḥ | [ŚāṅkhĀ, 2, 18 14]
asya vāmasya palitasya hotur iti salilaṃ vaiśvadevam | [ŚāṅkhĀ, 2, 18 15]
salilaṃ hyetad devānām | [ŚāṅkhĀ, 2, 18 16]
aikāhike nividaṃ dadhāti | [ŚāṅkhĀ, 2, 18 17]
pratiṣṭhā vā ekāhaḥ pratiṣṭhityā eva | [ŚāṅkhĀ, 2, 18 18]
aikāhikaṃ vaiśvānarīyam | [ŚāṅkhĀ, 2, 18 19]
pratiṣṭhā vā ekāhaḥ pratiṣṭhityā eva | [ŚāṅkhĀ, 2, 18 20]
prayajyavo maruto bhrājadṛṣṭaya iti mārutam | [ŚāṅkhĀ, 2, 18 21]
bṛhan mahānta urviyā vi rājatheti bṛhadvat | [ŚāṅkhĀ, 2, 18 22]
mahadvat mahadvaddhyetad ahaḥ | [ŚāṅkhĀ, 2, 18 23]
baﾱ itthā tad vapuṣo 'dhāyi darśitam iti jātavedasīyaṃ tasyāstāvyagniḥ śimīvadbhir arkair ity arkavatyuttamā | [ŚāṅkhĀ, 2, 18 24]
tad etasyāhno rūpam ity āgnimārutasūktānīti | [ŚāṅkhĀ, 2, 18 25]
etasyāhnaḥ sūktāni | [ŚāṅkhĀ, 2, 18 26]
tad agniṣṭomaḥ saṃtiṣṭhate | [ŚāṅkhĀ, 2, 18 27]
brahma vā agniṣṭomaḥ | [ŚāṅkhĀ, 2, 18 28]
brahmaitad ahaḥ | [ŚāṅkhĀ, 2, 18 29]
brahmanyeva tad brahma pratiṣṭhāpayanti | [ŚāṅkhĀ, 2, 18 30]
te 'mṛtatvam āpnuvanti ya etad ahar upayanti ya etad ahar upayanti | [ŚāṅkhĀ, 2, 18 31]
{ŚāṅkhĀ, 3, 1}
citraḥ ha vai gāṅgyāyaniḥ yakṣyamāṇaḥ āruṇim vavre | [ŚāṅkhĀ, 3, 1 564655_1]
saḥ ha putram śvetaketum prajighāya yājaya iti | [ŚāṅkhĀ, 3, 1 564656_1]
tam ha abhyāgatam papraccha gotamasya putraḥ asti saṃvṛtam loke yasmin mām dhāsyasi anyatamaḥ _ adhvā tasya mām loke dhāsyasi iti | [ŚāṅkhĀ, 3, 1 564657_1]
saḥ ha uvāca na aham etat veda _ ācāryam pṛcchāni iti | [ŚāṅkhĀ, 3, 1 564658_1]
saḥ ha uvāca aham api etat na veda sadasi eva vayam svādhyāyam adhītya harāmahe yat naḥ pare dadati ehi ubhau gamiṣyāvaḥ iti | [ŚāṅkhĀ, 3, 1 564660_1]
saḥ hi samidh pāṇiḥ citram gāṅgyāyanim praticakrame upāyāni iti | [ŚāṅkhĀ, 3, 1 564663_1]
tam ha uvāca brahma arhaḥ asi gotamaiḥ yaḥ na mānam upāgāḥ ehi _ eva tvā jñapayiṣyāmi iti | [ŚāṅkhĀ, 3, 1 564664_1]
{ŚāṅkhĀ, 3, 2}
saḥ ha uvāca ye vai ke ca asmāt lokāt prayanti candramasam eva te sarve gacchanti | [ŚāṅkhĀ, 3, 2 564666_1]
teṣām prāṇaiḥ pūrvapakṣaḥ āpyāyate | [ŚāṅkhĀ, 3, 2 564667_1]
tān aparapakṣeṇa prajanayati | [ŚāṅkhĀ, 3, 2 564668_1]
etat vai svargasya lokasya dvāram yat candramāḥ | [ŚāṅkhĀ, 3, 2 564669_1]
tam yaḥ pratyāha tam atisṛjate | [ŚāṅkhĀ, 3, 2 564670_1]
atha yaḥ na pratyāha tam iha vṛṣṭiḥ bhūtvā varṣati | [ŚāṅkhĀ, 3, 2 564671_1]
saḥ iha kīṭaḥ _ pataṃgaḥ _ matsyaḥ _ śakuniḥ _ siṃhaḥ _ varāhaḥ _ paraśvā _ śārdūlaḥ _ puruṣaḥ _ anyaḥ _ teṣu teṣu sthāneṣu pratyājāyate yathākarma yathāvidyam | [ŚāṅkhĀ, 3, 2 564672_1]
tam āgatam pṛcchati kaḥ asi iti | [ŚāṅkhĀ, 3, 2 564673_1]
tam pratibrūyāt vicakṣaṇāt ṛtavaḥ retaḥ ābhṛtam pañcadaśāt prasūtāt pitryāvataḥ tat mām puṃsi kartari erayadhvam puṃsā kartrā mātari mā asiṣikta saḥ jāyamānaḥ upajāyamānaḥ dvādaśa trayodaśa upamāsaḥ dvādaśa trayodaśena pitrā _ tat vide aham _ tat vide aham tat me ṛtavaḥ amṛtyave ārambhadhvam tena satyena tena tapasā ṛtuḥ asmi ārtavaḥ asmi | [ŚāṅkhĀ, 3, 2 564674_1]
kaḥ asi | [ŚāṅkhĀ, 3, 2 564680_1]
tvam asmi iti | [ŚāṅkhĀ, 3, 2 564680_2]
tam atisṛjate | [ŚāṅkhĀ, 3, 2 564680_3]
{ŚāṅkhĀ, 3, 3}
saḥ etam deva yānam pathinam āpadya agni lokam āgacchati saḥ vāyu lokam saḥ varuṇa lokam saḥ indra lokam sa prajāpati lokam saḥ brahma lokam | [ŚāṅkhĀ, 3, 3 564681_1]
tasya vai etasya brahma lokasya āraḥ hradaḥ muhūrtāḥ yaṣṭihāḥ vijarā nadī ilyaḥ vṛkṣaḥ sālajyam saṃsthānam aparājitam āyatanam indra prajāpatī dvāra gopau vibhu pramitam vicakṣaṇā āsandī amitaujāḥ paryaṅkaḥ priyā ca mānasī pratirūpā ca cākṣuṣī puṣpāṇi ādāya āvayataḥ vai ca jagāni ambāḥ ca ambāyavyaḥ ca apsarasaḥ ambayāḥ nadyaḥ | [ŚāṅkhĀ, 3, 3 564687_1]
tam itthaṃvid āgacchati | [ŚāṅkhĀ, 3, 3 564688_1]
tam brahmā āha abhidhāvata mama yaśasā vijarām vai ayam nadīm prāpat na vai ayam jarayiṣyati iti | [ŚāṅkhĀ, 3, 3 564689_1]
{ŚāṅkhĀ, 3, 4}
tam pañca śatāni apsarasām pratiyanti śatam phala hastāḥ śatam āñjana hastāḥ śatam mālya hastāḥ śatam vāsas hastāḥ śatam cūrṇa hastāḥ | [ŚāṅkhĀ, 3, 4 564692_1]
tam brahma alaṃkāreṇa alaṃkurvanti | [ŚāṅkhĀ, 3, 4 564693_1]
saḥ brahma alaṃkāreṇa alaṃkṛtaḥ brahma vidvān brahma abhipraiti | [ŚāṅkhĀ, 3, 4 564694_1]
saḥ āgacchati āram hradam | [ŚāṅkhĀ, 3, 4 564695_1]
tam manasā atyeti | [ŚāṅkhĀ, 3, 4 564696_1]
tam itvā saṃpratividaḥ majjanti | [ŚāṅkhĀ, 3, 4 564697_1]
saḥ āgacchati muhūrtān yaṣṭihān | [ŚāṅkhĀ, 3, 4 564698_1]
te asmāt apadravanti | [ŚāṅkhĀ, 3, 4 564699_1]
saḥ āgacchati vijarām nadīm | [ŚāṅkhĀ, 3, 4 564700_1]
tām manasā eva atyeti | [ŚāṅkhĀ, 3, 4 564701_1]
tat sukṛta duṣkṛte dhunuvāte | [ŚāṅkhĀ, 3, 4 564702_1]
tasya priyāḥ jñātayaḥ sukṛtam upayanti apriyāḥ duṣkṛtam | [ŚāṅkhĀ, 3, 4 564703_1]
tat yathā rathena dhāvayan ratha cakre paryavekṣeta evam ahorātre paryavekṣeta evam sukṛta duṣkṛte sarvāṇi ca dvaṃdvāni | [ŚāṅkhĀ, 3, 4 564704_1]
saḥ eṣa visukṛtaḥ viduṣkṛtaḥ brahma vidvān brahma eva abhipraiti | [ŚāṅkhĀ, 3, 4 564705_1]
{ŚāṅkhĀ, 3, 5}
saḥ āgacchati ilyam vṛkṣam | [ŚāṅkhĀ, 3, 5 564706_1]
tam brahma gandhaḥ praviśati | [ŚāṅkhĀ, 3, 5 564707_1]
saḥ āgacchati sālajyam saṃsthānam | [ŚāṅkhĀ, 3, 5 564708_1]
tam brahma rasaḥ praviśati | [ŚāṅkhĀ, 3, 5 564709_1]
saḥ āgacchati aparājitam āyatanam | [ŚāṅkhĀ, 3, 5 564710_1]
tam brahma yaśaḥ praviśati | [ŚāṅkhĀ, 3, 5 564711_1]
saḥ āgacchati indra prajāpatī dvāra gopau | [ŚāṅkhĀ, 3, 5 564712_1]
tau asmāt apadravataḥ | [ŚāṅkhĀ, 3, 5 564713_1]
saḥ āgacchati vibhu pramitam | [ŚāṅkhĀ, 3, 5 564714_1]
tam brahma tejaḥ praviśati | [ŚāṅkhĀ, 3, 5 564715_1]
saḥ āgacchati vicakṣaṇām āsandīm | [ŚāṅkhĀ, 3, 5 564716_1]
bṛhat rathaṃtare sāmnī pūrvau pādau śyaita naudhase ca aparau | [ŚāṅkhĀ, 3, 5 564717_1]
vairūpa vairāje anūcye | [ŚāṅkhĀ, 3, 5 564718_1]
śākvara raivate tiryañcī | [ŚāṅkhĀ, 3, 5 564719_1]
sā prajñā | [ŚāṅkhĀ, 3, 5 564720_1]
prajñayā hi vipaśyati | [ŚāṅkhĀ, 3, 5 564720_2]
saḥ āgacchati amitaujasam paryaṅkam | [ŚāṅkhĀ, 3, 5 564721_1]
saḥ prāṇaḥ | [ŚāṅkhĀ, 3, 5 564722_1]
tasya bhūtam ca bhaviṣyat ca pūrvau pādau śrīḥ ca irā ca aparau | [ŚāṅkhĀ, 3, 5 564723_1]
bhadra yajñāyajñīye śīrṣaṇye | [ŚāṅkhĀ, 3, 5 564724_1]
bṛhat rathaṃtare anūcye | [ŚāṅkhĀ, 3, 5 564725_1]
ṛcaḥ ca sāmāni ca prācīna ātānāni yajūṃṣi tiraścīnāni | [ŚāṅkhĀ, 3, 5 564726_1]
soma aṃśavaḥ upastaraṇam | [ŚāṅkhĀ, 3, 5 564727_1]
udgīthaḥ apaśrayaḥ | [ŚāṅkhĀ, 3, 5 564728_1]
śrīḥ upabarhaṇam | [ŚāṅkhĀ, 3, 5 564729_1]
tasmin brahmā āste | [ŚāṅkhĀ, 3, 5 564730_1]
tam itthaṃvid pādena eva agre ārohati | [ŚāṅkhĀ, 3, 5 564731_1]
tam brahmā pṛcchati kaḥ asi iti | [ŚāṅkhĀ, 3, 5 564732_1]
tam pratibrūyāt | [ŚāṅkhĀ, 3, 5 564733_1]
{ŚāṅkhĀ, 3, 6}
ṛtuḥ asmi | [ŚāṅkhĀ, 3, 6 564734_1]
ārtavaḥ asmi ākāśāt yonyāḥ sambhūtaḥ bhāryāyai retaḥ saṃvatsarasya tejas bhūtasya bhūtasya ātmā | [ŚāṅkhĀ, 3, 6 564735_1]
bhūtasya bhūtasya tvam ātmā asi | [ŚāṅkhĀ, 3, 6 564737_1]
yaḥ tvam asi saḥ aham asmi | [ŚāṅkhĀ, 3, 6 564738_1]
tam āha kaḥ aham asmi iti | [ŚāṅkhĀ, 3, 6 564739_1]
satyam iti brūyāt | [ŚāṅkhĀ, 3, 6 564740_1]
kim tat yat satyam iti | [ŚāṅkhĀ, 3, 6 564741_1]
yat anyat devebhyaḥ ca prāṇebhyaḥ ca tat sat atha yat devāḥ ca prāṇāḥ ca tat tyam tat ekayā vācā abhivyāhriyate sat tyam iti etāvat idam sarvam idam sarvam asmi iti eva enam tat āha | [ŚāṅkhĀ, 3, 6 564746_1]
tat etat ślokena abhyuktam | [ŚāṅkhĀ, 3, 6 564747_1]
{ŚāṅkhĀ, 3, 7}
yaju udaraḥ sāma śirāḥ asau ṛc mūrtiḥ avyayaḥ saḥ brahma iti vijñeyaḥ ṛṣiḥ brahma mayaḥ iti | [ŚāṅkhĀ, 3, 7 564749_1]
tat āha kena mama pauṃsnāni nāmāni āpnoṣi iti | [ŚāṅkhĀ, 3, 7 564750_1]
prāṇena iti brūyāt | [ŚāṅkhĀ, 3, 7 564751_1]
kena napuṃsakāni iti | [ŚāṅkhĀ, 3, 7 564752_1]
manasā iti | [ŚāṅkhĀ, 3, 7 564753_1]
kena strī nāmāni iti | [ŚāṅkhĀ, 3, 7 564754_1]
vācā iti | [ŚāṅkhĀ, 3, 7 564755_1]
kena gandhān iti | [ŚāṅkhĀ, 3, 7 564756_1]
ghrāṇena iti | [ŚāṅkhĀ, 3, 7 564757_1]
kena rūpāṇi iti | [ŚāṅkhĀ, 3, 7 564758_1]
cakṣuṣā iti | [ŚāṅkhĀ, 3, 7 564759_1]
kena śabdān iti | [ŚāṅkhĀ, 3, 7 564760_1]
śrotreṇa iti | [ŚāṅkhĀ, 3, 7 564761_1]
kena anna rasān iti | [ŚāṅkhĀ, 3, 7 564762_1]
jihvayā iti | [ŚāṅkhĀ, 3, 7 564763_1]
kena karmāṇi iti | [ŚāṅkhĀ, 3, 7 564764_1]
hastābhyām iti | [ŚāṅkhĀ, 3, 7 564765_1]
kena sukha duḥkhe iti | [ŚāṅkhĀ, 3, 7 564766_1]
śarīreṇa iti | [ŚāṅkhĀ, 3, 7 564767_1]
kena ānandam ratim prajātim iti | [ŚāṅkhĀ, 3, 7 564768_1]
upasthena iti | [ŚāṅkhĀ, 3, 7 564769_1]
kena ityāḥ iti | [ŚāṅkhĀ, 3, 7 564770_1]
pādābhyām iti | [ŚāṅkhĀ, 3, 7 564771_1]
kena dhīḥ vijñātavyam kāmān iti | [ŚāṅkhĀ, 3, 7 564772_1]
prajñayā eva iti brūyāt | [ŚāṅkhĀ, 3, 7 564773_1]
tam āha apaḥ vai khalu mama lokaḥ ayam te asau iti | [ŚāṅkhĀ, 3, 7 564774_1]
sā yā brahmanaḥ jitiḥ yā vyaṣṭiḥ tām jitim jayati tām vyaṣṭim vyaśnute yaḥ evam veda yaḥ evam veda | [ŚāṅkhĀ, 3, 7 564775_1]
{ŚāṅkhĀ, 4, 1}
prāṇaḥ brahma iti ha sma āha kauṣītakiḥ | [ŚāṅkhĀ, 4, 1 564776_1]
tasya vai etasya prāṇasya brahmanaḥ manaḥ dūtam cakṣuḥ goptṛ śrotram śrāvayitṛ vāc pariveṣṭrī | [ŚāṅkhĀ, 4, 1 564777_1]
yaḥ ha vai etasya prāṇasya brahmanaḥ manaḥ dūtam veda dūtavān bhavati | [ŚāṅkhĀ, 4, 1 564778_1]
yaḥ cakṣuḥ goptṛ goptṛmān bhavati | [ŚāṅkhĀ, 4, 1 564779_1]
yaḥ śrotram śrāvayitṛ saṃśrāvayitṛmān bhavati | [ŚāṅkhĀ, 4, 1 564780_1]
yaḥ vācam pariveṣṭrīm pariveṣṭrīmān bhavati | [ŚāṅkhĀ, 4, 1 564781_1]
tasmai vai etasmai prāṇāya brahmaṇe etāḥ devatāḥ a yācamānāya balim haranti | [ŚāṅkhĀ, 4, 1 564782_1]
evam ha eva asmai sarvāṇi bhūtāni a yācamānāya eva balim haranti yaḥ evam veda | [ŚāṅkhĀ, 4, 1 564783_1]
tasya upaniṣad na yācet iti | [ŚāṅkhĀ, 4, 1 564784_1]
tat yathā grāmam bhikṣitvā a labdhvā upaviśet na aham atas dattam aśnīyām iti te eva enam upamantrayante ye purastāt pratyācakṣīran | [ŚāṅkhĀ, 4, 1 564785_1]
eṣa dharmaḥ a yācataḥ bhavati | [ŚāṅkhĀ, 4, 1 564786_1]
anna dāḥ tu eva enam upamantrayante dadāma te iti | [ŚāṅkhĀ, 4, 1 564787_1]
{ŚāṅkhĀ, 4, 2}
prāṇaḥ brahma iti ha sma āha paiṅgyaḥ | [ŚāṅkhĀ, 4, 2 564788_1]
tasya vai etasya prāṇasya brahmaṇaḥ vāc parastāt cakṣuḥ ārundhate | [ŚāṅkhĀ, 4, 2 564789_1]
cakṣuḥ parastāt śrotram ārundhate | [ŚāṅkhĀ, 4, 2 564790_1]
śrotram parastāt manaḥ ārundhate | [ŚāṅkhĀ, 4, 2 564791_1]
manaḥ parastāt prāṇaḥ ārundhate | [ŚāṅkhĀ, 4, 2 564792_1]
tasmai vai etasmai prāṇāya brahmaṇe etāḥ devatāḥ a yācamānāya balim haranti | [ŚāṅkhĀ, 4, 2 564793_1]
evam ha eva asmai sarvāṇi bhūtāni a yācamānāya eva balim haranti yaḥ evam veda | [ŚāṅkhĀ, 4, 2 564794_1]
tasya upaniṣad na yācet iti | [ŚāṅkhĀ, 4, 2 564795_1]
tat yathā grāmam bhikṣitvā a labdhvā upaviśet na aham atas dattam aśnīyām iti te eva enam upamantrayante ye purastāt pratyācakṣīran | [ŚāṅkhĀ, 4, 2 564796_1]
eṣa dharmaḥ a yācataḥ bhavati | [ŚāṅkhĀ, 4, 2 564797_1]
anna dāḥ tu eva enam upamantrayante dadāma te iti | [ŚāṅkhĀ, 4, 2 564798_1]
{ŚāṅkhĀ, 4, 3}
athāta ekadhanāvarodhanam | [ŚāṅkhĀ, 4, 3 1]
ya ekadhanam abhidhyāyāt paurṇamāsyāṃ vāmāvāsyāyāṃ vā śuddhapakṣe vā puṇye nakṣatra eteṣām ekasmin parvaṇyagnim upasamādhāya parisamuhya paristīrya paryukṣya dakṣiṇaṃ jānvācya sruveṇājyāhutīr juhoti | [ŚāṅkhĀ, 4, 3 2]
vāṅ nāma devatāvarodhinī sā me 'muṣmād idam avarundhyāt tasyai svāhā | [ŚāṅkhĀ, 4, 3 3]
prāṇo nāma devatāvarodhinī sā me 'muṣmād idam avarundhyāt tasyai svāhā | [ŚāṅkhĀ, 4, 3 4]
śrotraṃ nāma devatāvarodhinī sā me 'muṣmād idam avarundhyāt tasyai svāhā | [ŚāṅkhĀ, 4, 3 5]
mano nāma devatāvarodhinī sā me 'muṣmād idam avarundhyāt tasyai svāhā | [ŚāṅkhĀ, 4, 3 6]
prajñā nāma devatāvarodhinī sā me 'muṣmād idam avarundhyāt tasyai svāhā | [ŚāṅkhĀ, 4, 3 7]
atha dhūmagandhaṃ prajighrāyājyalepanenāṅgānyanuvimṛjya vācaṃyamo 'bhipravrajyārthaṃ brūyād dūtaṃ vā prahiṇuyāt | [ŚāṅkhĀ, 4, 3 8]
labhate haiva | [ŚāṅkhĀ, 4, 3 9]
{ŚāṅkhĀ, 4, 4}
athāto daivaḥ smaraḥ | [ŚāṅkhĀ, 4, 4 1]
yasya priyo bubhūṣed yasyai yeṣāṃ vā yāsāṃ vaiteṣām evaikasmin parvaṇyetayaivāvṛtaitā ājyāhutīr juhoti | [ŚāṅkhĀ, 4, 4 2]
vācaṃ te mayi juhomyasau svāhā | [ŚāṅkhĀ, 4, 4 3]
prāṇaṃ te mayi juhomyasau svāhā | [ŚāṅkhĀ, 4, 4 4]
mayi cakṣus te juhomyasau svāhā | [ŚāṅkhĀ, 4, 4 5]
śrotraṃ te mayi juhomyasau svāhā | [ŚāṅkhĀ, 4, 4 6]
manas te mayi juhomyasau svāhā | [ŚāṅkhĀ, 4, 4 7]
prajñāṃ te mayi juhomyasau svāheti | [ŚāṅkhĀ, 4, 4 8]
atha dhūmagandhaṃ prajighrāyājyalepanenāṅgānyanuvimṛjya vācaṃyamo 'bhipravrajya saṃsparśaṃ jigamiṣet | [ŚāṅkhĀ, 4, 4 9]
abhivātād vā tiṣṭhet sambhāṣamāṇaḥ | [ŚāṅkhĀ, 4, 4 10]
priyo haiva bhavati | [ŚāṅkhĀ, 4, 4 11]
smarante haivāsya | [ŚāṅkhĀ, 4, 4 12]
{ŚāṅkhĀ, 4, 5}
athātaḥ saṃyamanaṃ prātardanam | [ŚāṅkhĀ, 4, 5 1]
āntaram agnihotram ityācakṣate | [ŚāṅkhĀ, 4, 5 2]
yāvad vai puruṣo bhāṣate na tāvat prāṇituṃ śaknoti | [ŚāṅkhĀ, 4, 5 3]
prāṇaṃ tadā vāci juhoti | [ŚāṅkhĀ, 4, 5 4]
yāvad vai puruṣaḥ prāṇiti na tāvad bhāṣituṃ śaknoti | [ŚāṅkhĀ, 4, 5 5]
vācaṃ tadā prāṇe juhoti | [ŚāṅkhĀ, 4, 5 6]
ete anante amṛte āhutī jāgracca svapaṃśca saṃtataṃ juhoti | [ŚāṅkhĀ, 4, 5 7]
atha yā anyā āhutayo 'ntavatyas tāḥ karmamayyo hi bhavanti | [ŚāṅkhĀ, 4, 5 8]
taddha smaitat pūrve vidvāṃso 'gnihotraṃ na juhavāṃcakruḥ | [ŚāṅkhĀ, 4, 5 9]
{ŚāṅkhĀ, 4, 6}
ukthaṃ brahmeti ha smāha śuṣkabhṛṅgāraḥ | [ŚāṅkhĀ, 4, 6 1]
tad ṛg ityupāsīta | [ŚāṅkhĀ, 4, 6 2]
sarvāṇi hāsmai bhūtāni śraiṣṭhyāyābhyarcyante | [ŚāṅkhĀ, 4, 6 3]
tad yajur ityupāsīta | [ŚāṅkhĀ, 4, 6 4]
sarvāṇi hāsmai bhūtāni śraiṣṭhyāya yujyante | [ŚāṅkhĀ, 4, 6 5]
tat sāma ityupāsīta | [ŚāṅkhĀ, 4, 6 6]
sarvāṇi hāsmai bhūtāni śraiṣṭhyāya saṃnamante | [ŚāṅkhĀ, 4, 6 7]
tacchrīr ityupāsīta | [ŚāṅkhĀ, 4, 6 8]
tad yaśa ityupāsīta | [ŚāṅkhĀ, 4, 6 9]
tat teja ityupāsīta | [ŚāṅkhĀ, 4, 6 10]
tad yathaitacchrīmattamaṃ yaśasvitamaṃ tejasvitamam iti śastreṣu bhavati evaṃ haiva sa sarveṣu bhūteṣu śrīmattamo yaśasvitamastejasvitamo bhavati ya evaṃ veda | [ŚāṅkhĀ, 4, 6 11]
tad etad aiṣṭikaṃ karma yam ātmānam adhvaryuḥ saṃskaroti tasmin yajurmayaṃ pravayati | [ŚāṅkhĀ, 4, 6 12]
yajurmaya ṛṅmayaṃ hotā | [ŚāṅkhĀ, 4, 6 13]
ṛṅmaye sāmamayam udgātā | [ŚāṅkhĀ, 4, 6 14]
sa eṣa trayyai vidyāyā ātmā | [ŚāṅkhĀ, 4, 6 15]
eṣa u evaitad indrasyātmā bhavati ya evaṃ veda | [ŚāṅkhĀ, 4, 6 16]
{ŚāṅkhĀ, 4, 7}
athātaḥ sarvajitaḥ kauṣītakes trīṇyupāsanāni bhavanti | [ŚāṅkhĀ, 4, 7 1]
sarvajiddha sma kauṣītakir udyantam ādityam upatiṣṭhate yajñopavītaṃ kṛtvodakam ānīya triḥ prasicyodakapātram | [ŚāṅkhĀ, 4, 7 2]
vargo 'si pāpmānaṃ me vṛṅgdhīti | [ŚāṅkhĀ, 4, 7 3]
etayaivāvṛtā madhye santam | [ŚāṅkhĀ, 4, 7 4]
udvargo 'si pāpmānaṃ ma udvṛṅgdhīti | [ŚāṅkhĀ, 4, 7 5]
etayaivāvṛtāstaṃ yantam | [ŚāṅkhĀ, 4, 7 6]
saṃvargo 'si pāpmānaṃ me saṃvṛṅgdhīti | [ŚāṅkhĀ, 4, 7 7]
tad yad ahorātrābhyāṃ pāpaṃ karoti saṃ tad vṛṅkte | [ŚāṅkhĀ, 4, 7 8]
tatho evaivaṃ vidvān etayaivāvṛtādityam upatiṣṭhate | [ŚāṅkhĀ, 4, 7 9]
yad ahorātrābhyāṃ pāpaṃ karoti saṃ tad vṛṅkte | [ŚāṅkhĀ, 4, 7 10]
{ŚāṅkhĀ, 4, 8}
atha māsi māsy amāvāsyāyāṃ vṛttāyāṃ paścāccandramasaṃ dṛśyamānam upatiṣṭhetaitayaivāvṛtā | [ŚāṅkhĀ, 4, 8 1]
haritatṛṇe vā pratyasya | [ŚāṅkhĀ, 4, 8 2.1]
yan me susīmaṃ hṛdayaṃ divi candramasi śritam | [ŚāṅkhĀ, 4, 8 2.2]
manye 'haṃ māṃ tad vidvāṃsaṃ māhaṃ putryam aghaṃ rudam | [ŚāṅkhĀ, 4, 8 2.3]
iti | [ŚāṅkhĀ, 4, 8 2.4]
na hyasmāt pūrvā prajā praitīti nu jātaputrasya | [ŚāṅkhĀ, 4, 8 3]
athājātaputrasya | [ŚāṅkhĀ, 4, 8 4.1]
āpyāyasva sametu te saṃ te payāṃsi sam u yantu vājāḥ yam ādityā aṃśum āpyāyayantītyetās tisra ṛco japitvā māsmākaṃ prāṇena prajayā paśubhir āpyāyayiṣṭhāḥ | [ŚāṅkhĀ, 4, 8 4.2]
yo 'smān dveṣṭi yaṃ ca vayaṃ dviṣmas tasya prāṇena prajayā paśubhir āpyāyayasvetyaindrīm āvṛtam āvarta ādityasyāvṛtam anvāvarta iti dakṣiṇaṃ bāhum anvāvartate | [ŚāṅkhĀ, 4, 8 4.3]
{ŚāṅkhĀ, 4, 9}
atha paurṇamāsyāṃ purastāccandramasaṃ dṛśyamānam upatiṣṭhetaitayaivāvṛtā | [ŚāṅkhĀ, 4, 9 1]
somaḥ rājā asi vicakṣaṇaḥ | [ŚāṅkhĀ, 4, 9 564865_1]
pañca mukhaḥ asi prajāpatiḥ | [ŚāṅkhĀ, 4, 9 564865_2]
brāhmaṇaḥ te ekam mukham | [ŚāṅkhĀ, 4, 9 564866_1]
tena mukhena rājñaḥ atsi | [ŚāṅkhĀ, 4, 9 564866_2]
tena mukhena mām kuru | [ŚāṅkhĀ, 4, 9 564867_1]
rājā ta ekaṃ mukhaṃ tena mukhena viśo 'tsi | [ŚāṅkhĀ, 4, 9 4.1]
tena mukhena māṃ annādaṃ kuru | [ŚāṅkhĀ, 4, 9 4.2]
śyenas ta ekaṃ mukhaṃ tena mukhena pakṣiṇo 'tsi | [ŚāṅkhĀ, 4, 9 5.1]
tena mukhena māṃ annādaṃ kuru | [ŚāṅkhĀ, 4, 9 5.2]
agniṣ ṭa ekaṃ mukhaṃ tena mukhenemaṃ lokam atsi | [ŚāṅkhĀ, 4, 9 6.1]
tena mukhena māṃ annādaṃ kuru | [ŚāṅkhĀ, 4, 9 6.2]
tvayi pañcamaṃ mukhaṃ tena mukhena sarvāṇi bhūtānyatsi | [ŚāṅkhĀ, 4, 9 7.1]
tena mukhena mām annādaṃ kuru | [ŚāṅkhĀ, 4, 9 7.2]
māsmākaṃ prāṇena prajayā paśubhir apakṣeṣṭhāḥ | [ŚāṅkhĀ, 4, 9 7.3]
yo 'smān dveṣṭi yaṃ ca vayaṃ dviṣmas tasya prāṇena prajayā paśubhir apakṣīyasveti | [ŚāṅkhĀ, 4, 9 8.1]
daivīm āvṛtam āvarta ādityasyāvṛtam anvāvarta iti dakṣiṇaṃ bāhum anvāvartate | [ŚāṅkhĀ, 4, 9 8.2]
{ŚāṅkhĀ, 4, 10}
atha saṃvekṣyan jāyāyai hṛdayam abhimṛśet | [ŚāṅkhĀ, 4, 10 1.1]
yat te susīme hṛdayaṃ śritam antaḥ prajāpatau | [ŚāṅkhĀ, 4, 10 1.2]
tenāmṛtatvasyeśāne mā tvaṃ putryam aghaṃ nigā iti | [ŚāṅkhĀ, 4, 10 1.3]
na hyasyāḥ pūrvā prajā praitīti | [ŚāṅkhĀ, 4, 10 2]
{ŚāṅkhĀ, 4, 11}
atha proṣyāyan putrasya mūrdhānam abhijighret | [ŚāṅkhĀ, 4, 11 1.1]
aṅgād aṅgāt sambhavasi hṛdayād adhijāyase | [ŚāṅkhĀ, 4, 11 1.2]
ātmā vai putranāmāsi sa jīva śaradaḥ śatam | [ŚāṅkhĀ, 4, 11 1.3]
iti nāmāsya dadhāti | [ŚāṅkhĀ, 4, 11 1.4]
aśmā bhava paraśur bhava hiraṇyam astṛtaṃ bhava | [ŚāṅkhĀ, 4, 11 2.1]
tejo vai putranāmāsi sa jīva śaradaḥ śatam | [ŚāṅkhĀ, 4, 11 2.2]
iti nāmāsya gṛhṇāti | [ŚāṅkhĀ, 4, 11 2.3]
athainaṃ parigṛhṇāti | [ŚāṅkhĀ, 4, 11 3.1]
yena prajāpatiḥ prajāḥ paryagṛhṇāt tad ariṣṭyai tena tvā parigṛhṇāmi asāv iti | [ŚāṅkhĀ, 4, 11 3.2]
athāsya dakṣiṇe karṇe japati | [ŚāṅkhĀ, 4, 11 4.1]
asme prayandhi maghavann ṛjīṣin iti | [ŚāṅkhĀ, 4, 11 4.2]
indra śreṣṭhāni draviṇāni dhehīti savye | [ŚāṅkhĀ, 4, 11 5]
mā bhetthā mā vyathiṣṭhāḥ śataṃ śarada āyuṣaḥ | [ŚāṅkhĀ, 4, 11 6.1]
jīvasva putra te nāmnā mūrdhānam abhijighrāmīti | [ŚāṅkhĀ, 4, 11 6.2]
trir asya mūrdhānam abhijighret | [ŚāṅkhĀ, 4, 11 6.3]
gavāṃ tvāṃ hiṃkāreṇābhihiṅkaromīti | [ŚāṅkhĀ, 4, 11 7.1]
trir asya mūrdhānam abhihiṅkaroti | [ŚāṅkhĀ, 4, 11 7.2]
{ŚāṅkhĀ, 4, 12}
athāto daivaḥ parimaraḥ | [ŚāṅkhĀ, 4, 12 1]
etad vai brahma dīpyate yad agnir jvalati | [ŚāṅkhĀ, 4, 12 2]
athaitan mriyate yan na jvalati | [ŚāṅkhĀ, 4, 12 3]
tasyādityam eva tejo gacchati vāyuṃ prāṇaḥ | [ŚāṅkhĀ, 4, 12 4]
etad vai brahma dīpyate yad ādityo dṛśyate | [ŚāṅkhĀ, 4, 12 5]
athaitan mriyate yan na dṛśyate | [ŚāṅkhĀ, 4, 12 6]
tasya candramasam eva tejo gacchati vāyuṃ prāṇaḥ | [ŚāṅkhĀ, 4, 12 7]
etad vai brahma dīpyate yaccandramā dṛśyate | [ŚāṅkhĀ, 4, 12 8]
athaitan mriyate yan na dṛśyate | [ŚāṅkhĀ, 4, 12 9]
tasya vidyutam eva tejo gacchati vāyuṃ prāṇaḥ | [ŚāṅkhĀ, 4, 12 10]
etad vai brahma dīpyate yad vidyud vidyotate | [ŚāṅkhĀ, 4, 12 11]
athaitan mriyate yan na vidyotate | [ŚāṅkhĀ, 4, 12 12]
tasyādiśa eva tejo gacchati vāyuṃ prāṇaḥ | [ŚāṅkhĀ, 4, 12 13]
tā vā etāḥ sarvā devatā vāyum eva praviśya vāyau mṛtvā na mṛcchante | [ŚāṅkhĀ, 4, 12 14]
tasmād eva punarudīrate | [ŚāṅkhĀ, 4, 12 15]
ityadhidaivam | [ŚāṅkhĀ, 4, 12 16]
athādhyātmam | [ŚāṅkhĀ, 4, 12 17]
{ŚāṅkhĀ, 4, 13}
etad vai brahma dīpyate yad vācā vadati | [ŚāṅkhĀ, 4, 13 1]
athaitan mriyate yan na vadati | [ŚāṅkhĀ, 4, 13 2]
tasya cakṣur eva tejo gacchati | [ŚāṅkhĀ, 4, 13 3]
prāṇaṃ prāṇaḥ | [ŚāṅkhĀ, 4, 13 4]
etad vai brahma dīpyate yaccakṣuṣā paśyati | [ŚāṅkhĀ, 4, 13 5]
athaitan mriyate yan na paśyati | [ŚāṅkhĀ, 4, 13 6]
tasya śrotram eva tejo gacchati | [ŚāṅkhĀ, 4, 13 7]
prāṇaṃ prāṇaḥ | [ŚāṅkhĀ, 4, 13 8]
etad vai brahma dīpyate yacchrotreṇa śṛṇoti | [ŚāṅkhĀ, 4, 13 9]
athaitan mriyate yan na śṛṇoti | [ŚāṅkhĀ, 4, 13 10]
tasya mana eva tejo gacchati | [ŚāṅkhĀ, 4, 13 11]
prāṇaṃ prāṇaḥ | [ŚāṅkhĀ, 4, 13 12]
etad vai brahma dīpyate yanmanasā dhyāyati | [ŚāṅkhĀ, 4, 13 13]
athaitan mriyate yan na dhyāyati | [ŚāṅkhĀ, 4, 13 14]
tasya prāṇam eva tejo gacchati | [ŚāṅkhĀ, 4, 13 15]
prāṇaṃ prāṇaḥ | [ŚāṅkhĀ, 4, 13 16]
tā vā etāḥ sarvā devatāḥ prāṇam eva praviśya prāṇe mṛtvā na mṛcchante | [ŚāṅkhĀ, 4, 13 17]
tasmād eva punar udīrate | [ŚāṅkhĀ, 4, 13 18]
tad yad iha vā evaṃ vidvāṃsam ubhau parvatāv abhipravarteyātāṃ dakṣiṇaścottaraś ca tustūrṣamāṇau na hainaṃ stṛṇvīyātām | [ŚāṅkhĀ, 4, 13 19]
atha ya enaṃ dviṣanti yāṃś ca svayaṃ dveṣṭi ta evainaṃ parimriyante | [ŚāṅkhĀ, 4, 13 20]
{ŚāṅkhĀ, 4, 14}
athāto niḥśreyasādānam | [ŚāṅkhĀ, 4, 14 1]
etā ha vai devatā ahaṃśreyase vivadamānā asmāccharīrād uccakramuḥ | [ŚāṅkhĀ, 4, 14 2]
taddha papāta śuṣkaṃ dārubhūtaṃ śiśye | [ŚāṅkhĀ, 4, 14 3]
athainad vāk praviveśa | [ŚāṅkhĀ, 4, 14 4]
tad vācā vadacchiśya eva | [ŚāṅkhĀ, 4, 14 5]
athainaccakṣuḥ praviveśa | [ŚāṅkhĀ, 4, 14 6]
tad vācā vadaccakṣuṣā paśyacchiśya eva | [ŚāṅkhĀ, 4, 14 7]
athainacchrotraṃ praviveśa | [ŚāṅkhĀ, 4, 14 8]
tad vācā vadaccakṣuṣā paśyacchrotreṇa śṛṇvacchiśya eva | [ŚāṅkhĀ, 4, 14 9]
athainan manaḥ praviveśa | [ŚāṅkhĀ, 4, 14 10]
tad vācā vadaccakṣuṣā paśyacchrotreṇa śṛṇvan manasā dhyāyacchiśya eva | [ŚāṅkhĀ, 4, 14 11]
athainat prāṇaḥ praviveśa | [ŚāṅkhĀ, 4, 14 12]
tat tata eva samuttasthau | [ŚāṅkhĀ, 4, 14 13]
tā vā etāḥ sarvā devatāḥ prāṇe niḥśreyasaṃ viditvā prāṇam eva prajñātmānam abhisaṃbhūya sahaivaitaiḥ sarvair asmāccharīrād uccakramuḥ | [ŚāṅkhĀ, 4, 14 14]
te vāyupratiṣṭhā ākāśātmānaḥ svar īyuḥ | [ŚāṅkhĀ, 4, 14 15]
tatho evaivaṃ vidvān prāṇe niḥśreyasaṃ viditvā prāṇam eva prajñātmānam abhisaṃbhūya sahaivaitaiḥ sarvair asmāccharīrād utkrāmati | [ŚāṅkhĀ, 4, 14 16]
sa vāyupratiṣṭha ākāśātmā svar eti | [ŚāṅkhĀ, 4, 14 17]
sa tad gacchati yatraite devāḥ | [ŚāṅkhĀ, 4, 14 18]
tat prāpya yad amṛtā devāḥ tad amṛto bhavati ya evaṃ veda | [ŚāṅkhĀ, 4, 14 19]
{ŚāṅkhĀ, 4, 15}
athātaḥ pitāputrīyaṃ saṃpradānam iti cācakṣate | [ŚāṅkhĀ, 4, 15 0]
pitā putraṃ preṣyann āhvayati | [ŚāṅkhĀ, 4, 15 1]
navais tṛṇair agāraṃ saṃstīryāgnim upasamādhāyodakumbhaṃ sapātram upanidhāyāhatena vāsasā saṃpracchannaḥ pitā śete | [ŚāṅkhĀ, 4, 15 2]
etya putra upariṣṭād abhinipadyata indriyair indriyāṇi saṃspṛśya | [ŚāṅkhĀ, 4, 15 3]
api vāsmā āsīnāyābhimukhāyaiva sampradadyāt | [ŚāṅkhĀ, 4, 15 4]
athāsmai samprayacchati | [ŚāṅkhĀ, 4, 15 5]
vācaṃ me tvayi dadhānīti pitā | [ŚāṅkhĀ, 4, 15 6]
vācaṃ te mayi dadha iti putraḥ | [ŚāṅkhĀ, 4, 15 7]
prāṇaṃ me tvayi dadhānīti pitā | [ŚāṅkhĀ, 4, 15 8]
prāṇaṃ te mayi dadha iti putraḥ | [ŚāṅkhĀ, 4, 15 9]
cakṣur me tvayi dadhānīti pitā | [ŚāṅkhĀ, 4, 15 10]
cakṣus te mayi dadha iti putraḥ | [ŚāṅkhĀ, 4, 15 11]
śrotraṃ me tvayi dadhānīti pitā | [ŚāṅkhĀ, 4, 15 12]
śrotraṃ te mayi dadha iti putraḥ | [ŚāṅkhĀ, 4, 15 13]
annarasān me tvayi dadhānīti pitā | [ŚāṅkhĀ, 4, 15 14]
annarasāṃste mayi dadha iti putraḥ | [ŚāṅkhĀ, 4, 15 15]
karmāṇi me tvayi dadhānīti pitā | [ŚāṅkhĀ, 4, 15 16]
karmāṇi te mayi dadha iti putraḥ | [ŚāṅkhĀ, 4, 15 17]
sukhaduḥkhe me tvayi dadhānīti pitā | [ŚāṅkhĀ, 4, 15 18]
sukhaduḥkhe te mayi dadha iti putraḥ | [ŚāṅkhĀ, 4, 15 19]
ānandaṃ ratiṃ prajātiṃ me tvayi dadhānīti pitā | [ŚāṅkhĀ, 4, 15 20]
ānandaṃ ratiṃ prajātiṃ te mayi dadha iti putraḥ | [ŚāṅkhĀ, 4, 15 21]
ityāṃ me tvayi dadhānīti pitā | [ŚāṅkhĀ, 4, 15 22]
ityāṃ te mayi dadha iti putraḥ | [ŚāṅkhĀ, 4, 15 23]
dhiyo vijñātavyaṃ kāmān me tvayi dadhānīti pitā | [ŚāṅkhĀ, 4, 15 24]
dhiyo vijñātavyaṃ kāmāṃste mayi dadha iti putraḥ | [ŚāṅkhĀ, 4, 15 25]
mano me tvayi dadhānīti pitā | [ŚāṅkhĀ, 4, 15 26]
manas te mayi dadha iti putraḥ | [ŚāṅkhĀ, 4, 15 27]
prajñāṃ me tvayi dadhānīti pitā | [ŚāṅkhĀ, 4, 15 28]
prajñāṃ te mayi dadha iti putraḥ | [ŚāṅkhĀ, 4, 15 29]
yad u vā upābhigadaḥ syāt samāsenaiva brūyāt | [ŚāṅkhĀ, 4, 15 30]
prāṇān me tvayi dadhānīti pitā | [ŚāṅkhĀ, 4, 15 31]
prāṇāṃs te mayi dadha iti putraḥ | [ŚāṅkhĀ, 4, 15 32]
atha dakṣiṇāvṛd upaniṣkrāmati | [ŚāṅkhĀ, 4, 15 33]
taṃ pitānumantrayate | [ŚāṅkhĀ, 4, 15 34]
yaśo brahmavarcasaṃ kīrtis tvā juṣatām iti | [ŚāṅkhĀ, 4, 15 35]
athetaraḥ savyam anvaṃsam abhyavekṣate | [ŚāṅkhĀ, 4, 15 36]
pāṇināntardhāya vasanāntena vā pracchādya svargāṃllokān kāmān āpnuhīti | [ŚāṅkhĀ, 4, 15 37]
sa yadyagadaḥ syāt putrasyaiśvarye pitā vaset pari vā vrajet | [ŚāṅkhĀ, 4, 15 38]
yadyu vai preyāt tathaivainaṃ samāpayeyuḥ yathā samāpayitavyo bhavati yathā samāpayitavyo bhavati | [ŚāṅkhĀ, 4, 15 39]
{ŚāṅkhĀ, 5, 1}
pratardanaḥ ha vai daivodāsiḥ indrasya priyam dhām upajagāma yuddhena ca pauruṣeṇa ca | [ŚāṅkhĀ, 5, 1 564996_1]
tam indraḥ uvāca pratardana varam vṛṇīṣva iti | [ŚāṅkhĀ, 5, 1 564997_1]
saḥ ha uvāca pratardanaḥ tvam eva me vṛṇīṣva yam tvam manuṣyāya hitatamam manyase iti | [ŚāṅkhĀ, 5, 1 564998_1]
tam indraḥ uvāca na vai varaḥ avarāya vṛṇīte tvam eva vṛṇīṣva iti | [ŚāṅkhĀ, 5, 1 564999_1]
avaraḥ vai kila me iti ha uvāca pratardanaḥ | [ŚāṅkhĀ, 5, 1 565001_1]
atha u khalu indraḥ satyāt eva na iyāya | [ŚāṅkhĀ, 5, 1 565002_1]
satyam hi indraḥ | [ŚāṅkhĀ, 5, 1 565003_1]
tam ha indraḥ uvāca mām eva vijānīhi | [ŚāṅkhĀ, 5, 1 565004_1]
etat eva aham manuṣyāya hitatamam manye yaḥ mām vijānīyāt | [ŚāṅkhĀ, 5, 1 565005_1]
tri śīrṣāṇam tvāṣṭram ahanam | [ŚāṅkhĀ, 5, 1 565006_1]
arurmukhān yatīn śālāvṛkebhyaḥ prāyaccham | [ŚāṅkhĀ, 5, 1 565006_2]
bahūḥ saṃdhāḥ atikramya divi prahlādīyān atṛṇaham antarikṣe paulomān pṛthivyām kālakhañjān | [ŚāṅkhĀ, 5, 1 565007_1]
tasya mama tatra na loma cana amīyata | [ŚāṅkhĀ, 5, 1 565008_1]
saḥ yaḥ mām veda na ha vai tasya kena ca karmaṇā lokaḥ mīyate na steyena na bhrūṇahatyayā na mātṛ vadhena na pitṛ vadhena | [ŚāṅkhĀ, 5, 1 565009_1]
na asya pāpam cakrivasaḥ mukhāt nīlam vyeti iti | [ŚāṅkhĀ, 5, 1 565010_1]
{ŚāṅkhĀ, 5, 2}
saḥ ha uvāca prāṇaḥ asmi prajñā ātmā tam mām āyuḥ amṛtam iti upāssva | [ŚāṅkhĀ, 5, 2 565011_1]
āyuḥ prāṇaḥ | [ŚāṅkhĀ, 5, 2 565013_1]
prāṇaḥ vai āyuḥ | [ŚāṅkhĀ, 5, 2 565014_1]
_ hi asmin śarīre prāṇaḥ bhavati tāvat āyuḥ | [ŚāṅkhĀ, 5, 2 565015_1]
prāṇena hi eva asmin loke amṛta tvam āpnoti prajñayā satyam saṃkalpam | [ŚāṅkhĀ, 5, 2 565016_1]
saḥ yaḥ mām āyuḥ amṛtam iti upāste sarvam āyuḥ asmin loke eti | [ŚāṅkhĀ, 5, 2 565017_1]
āpnoti amṛta tvam akṣitim svarge loke | [ŚāṅkhĀ, 5, 2 565018_1]
tat ha eke āhuḥ eka bhūyam vai prāṇāḥ gacchanti iti | [ŚāṅkhĀ, 5, 2 565019_1]
na hi kaścana śaknuyāt sakṛt vācā nām prajñāpayitum cakṣuṣā rūpam śrotreṇa śabdam manasā dhyātum | [ŚāṅkhĀ, 5, 2 565020_1]
eka bhūyam vai prāṇāḥ bhūtvā eva ekaikam etāni sarvāṇi prajñāpayanti iti | [ŚāṅkhĀ, 5, 2 565021_1]
vācam vadatīm sarve prāṇāḥ anuvadanti | [ŚāṅkhĀ, 5, 2 565022_1]
cakṣuḥ paśyat sarve prāṇāḥ anupaśyanti | [ŚāṅkhĀ, 5, 2 565023_1]
śrotram śṛṇvat sarve prāṇāḥ anuśṛṇvanti | [ŚāṅkhĀ, 5, 2 565024_1]
manaḥ dhyāyat sarve prāṇāḥ anudhyāyanti | [ŚāṅkhĀ, 5, 2 565025_1]
prāṇam prāṇantam sarve prāṇāḥ anuprāṇanti | [ŚāṅkhĀ, 5, 2 565026_1]
evam u ha etat iti ha indraḥ uvāca asti tu eva prāṇānām niḥśreyasam iti | [ŚāṅkhĀ, 5, 2 565027_1]
{ŚāṅkhĀ, 5, 3}
jīvati vāc apetaḥ | [ŚāṅkhĀ, 5, 3 565029_1]
mūkān hi paśyāmaḥ | [ŚāṅkhĀ, 5, 3 565030_1]
jīvati cakṣus apetaḥ | [ŚāṅkhĀ, 5, 3 565031_1]
andhān hi paśyāmaḥ | [ŚāṅkhĀ, 5, 3 565032_1]
jīvati śrotra apetaḥ | [ŚāṅkhĀ, 5, 3 565033_1]
badhirān hi paśyāmaḥ | [ŚāṅkhĀ, 5, 3 565034_1]
jīvati manas apetaḥ | [ŚāṅkhĀ, 5, 3 565035_1]
bālān hi paśyāmaḥ | [ŚāṅkhĀ, 5, 3 565036_1]
jīvati bāhu chinnaḥ | [ŚāṅkhĀ, 5, 3 565037_1]
jīvati ūru chinnaḥ | [ŚāṅkhĀ, 5, 3 565038_1]
iti evam hi paśyāmaḥ iti | [ŚāṅkhĀ, 5, 3 565039_1]
atha khalu prāṇaḥ eva prajñā ātmā idam śarīram parigṛhya utthāpayati | [ŚāṅkhĀ, 5, 3 565040_1]
tasmāt etat eva uktham upāsīta iti | [ŚāṅkhĀ, 5, 3 565041_1]
sā eṣā prāṇe sarvā āptiḥ | [ŚāṅkhĀ, 5, 3 565042_1]
yaḥ vai prāṇaḥ sā prajñā | [ŚāṅkhĀ, 5, 3 565043_1]
yā vai prajñā saḥ prāṇaḥ | [ŚāṅkhĀ, 5, 3 565044_1]
tasya eṣā eva dṛṣṭiḥ | [ŚāṅkhĀ, 5, 3 565045_1]
etat vijñānam | [ŚāṅkhĀ, 5, 3 565046_1]
_ etat puruṣaḥ suptaḥ svapnam na kaṃcana paśyati atha asmin prāṇaḥ eva ekadhā bhavati | [ŚāṅkhĀ, 5, 3 565047_1]
tat enam vāc sarvaiḥ nāmbhiḥ saha apyeti | [ŚāṅkhĀ, 5, 3 565048_1]
cakṣuḥ sarvaiḥ rūpaiḥ saha apyeti | [ŚāṅkhĀ, 5, 3 565049_1]
śrotram sarvaiḥ śabdaiḥ saha apyeti | [ŚāṅkhĀ, 5, 3 565050_1]
manaḥ sarvaiḥ dhyānaiḥ saha apyeti | [ŚāṅkhĀ, 5, 3 565051_1]
saḥ _ pratibudhyate yathā agneḥ jvalataḥ sarvāḥ diśaḥ visphuliṅgāḥ vipratiṣṭheran evam eva etasmāt ātmanaḥ prāṇāḥ yathāyatanam vipratiṣṭhante prāṇebhyaḥ devāḥ devebhyaḥ lokāḥ | [ŚāṅkhĀ, 5, 3 565053_1]
saḥ eṣa prāṇaḥ eva prajñā ātmā idam śarīram parigṛhya utthāpayati | [ŚāṅkhĀ, 5, 3 565054_1]
tasmāt etat eva uktham upāsīta iti | [ŚāṅkhĀ, 5, 3 565055_1]
sā eṣā prāṇe sarvā āptiḥ | [ŚāṅkhĀ, 5, 3 565056_1]
yaḥ vai prāṇaḥ sā prajñā | [ŚāṅkhĀ, 5, 3 565057_1]
yā vai prajñā saḥ prāṇaḥ | [ŚāṅkhĀ, 5, 3 565058_1]
tasya eṣā eva siddhiḥ | [ŚāṅkhĀ, 5, 3 565059_1]
etat vijñānam | [ŚāṅkhĀ, 5, 3 565060_1]
_ etat puruṣaḥ ārtaḥ mariṣyan ābalyam etya sammoham eti tam āhuḥ udakramīt cittam | [ŚāṅkhĀ, 5, 3 565061_1]
na śṛṇoti | [ŚāṅkhĀ, 5, 3 565062_1]
na paśyati | [ŚāṅkhĀ, 5, 3 565063_1]
na vācā vadati | [ŚāṅkhĀ, 5, 3 565064_1]
na dhyāyati | [ŚāṅkhĀ, 5, 3 565065_1]
atha asmin prāṇaḥ eva ekadhā bhavati | [ŚāṅkhĀ, 5, 3 565066_1]
tat enam vāc sarvaiḥ nāmbhiḥ saha apyeti | [ŚāṅkhĀ, 5, 3 565067_1]
cakṣuḥ sarvaiḥ rūpaiḥ saha apyeti | [ŚāṅkhĀ, 5, 3 565068_1]
śrotram sarvaiḥ śabdaiḥ saha apyeti | [ŚāṅkhĀ, 5, 3 565069_1]
manaḥ sarvaiḥ dhyānaiḥ saha apyeti | [ŚāṅkhĀ, 5, 3 565070_1]
saḥ _ asmāt śarīrāt utkrāmati saha eva etaiḥ sarvaiḥ utkrāmati | [ŚāṅkhĀ, 5, 3 565071_1]
{ŚāṅkhĀ, 5, 4}
vāg evāsmin sarvāṇi nāmānyabhivisṛjyante | [ŚāṅkhĀ, 5, 4 1]
vācā sarvāṇi nāmānyāpnoti | [ŚāṅkhĀ, 5, 4 2]
prāṇa evāsmin sarve gandhā abhivisṛjyante | [ŚāṅkhĀ, 5, 4 3]
prāṇena sarvān gandhān āpnoti | [ŚāṅkhĀ, 5, 4 4]
cakṣur evāsmin sarvāṇi rūpāṇyabhivisṛjyante | [ŚāṅkhĀ, 5, 4 5]
cakṣuṣā sarvāṇi rūpāṇyāpnoti | [ŚāṅkhĀ, 5, 4 6]
śrotram evāsmin sarve śabdā abhivisṛjyante | [ŚāṅkhĀ, 5, 4 7]
śrotreṇa sarvāñchabdān āpnoti | [ŚāṅkhĀ, 5, 4 8]
mana evāsmin sarvāṇi dhyātānyabhivisṛjyante | [ŚāṅkhĀ, 5, 4 9]
manasā sarvāṇi dhyātānyāpnoti | [ŚāṅkhĀ, 5, 4 10]
saha hyetāvasmiñcharīre vasataḥ sahotkrāmataḥ | [ŚāṅkhĀ, 5, 4 11]
atha yathāsmai prajñāyai sarvāṇi bhūtānyekaṃ bhavanti tad vyākhyāsyāmaḥ | [ŚāṅkhĀ, 5, 4 12]
{ŚāṅkhĀ, 5, 5}
vāg evāsyā ekam aṅgam udūḍham | [ŚāṅkhĀ, 5, 5 1]
tasyai nāma parastāt prativihitā bhūtamātrā | [ŚāṅkhĀ, 5, 5 2]
prāṇa evāsyā ekam aṅgam udūḍham | [ŚāṅkhĀ, 5, 5 3]
tasya gandhaḥ parastāt prativihitā bhūtamātrā | [ŚāṅkhĀ, 5, 5 4]
cakṣur evāsyā ekam aṅgam udūḍham | [ŚāṅkhĀ, 5, 5 5]
tasya rūpaṃ parastāt prativihitā bhūtamātrā | [ŚāṅkhĀ, 5, 5 6]
śrotram evāsyā ekam aṅgam udūḍham | [ŚāṅkhĀ, 5, 5 7]
tasya śabdaḥ parastāt prativihitā bhūtamātrā | [ŚāṅkhĀ, 5, 5 8]
jihvaivāsyā ekam aṅgam udūḍham | [ŚāṅkhĀ, 5, 5 9]
tasyā annarasaḥ parastāt prativihitā bhūtamātrā | [ŚāṅkhĀ, 5, 5 10]
hastāvevāsyā ekam aṅgam udūḍham | [ŚāṅkhĀ, 5, 5 11]
tayoḥ karma parastāt prativihitā bhūtamātrā | [ŚāṅkhĀ, 5, 5 12]
śarīramevāsyā ekam aṅgam udūḍham | [ŚāṅkhĀ, 5, 5 13]
tasya sukhaduḥkhe parastāt prativihitā bhūtamātrā | [ŚāṅkhĀ, 5, 5 14]
upastha evāsyā ekam aṅgam udūḍham | [ŚāṅkhĀ, 5, 5 15]
tasyānando ratiḥ prajātiḥ parastāt prativihitā bhūtamātrā | [ŚāṅkhĀ, 5, 5 16]
pādāvevāsyā ekam aṅgam udūḍham | [ŚāṅkhĀ, 5, 5 17]
tayor ityāḥ parastāt prativihitā bhūtamātrā | [ŚāṅkhĀ, 5, 5 18]
mana evāsyā ekam aṅgam udūḍham | [ŚāṅkhĀ, 5, 5 19]
tasya dhīḥ kāmāḥ parastāt prativihitā bhūtamātrā | [ŚāṅkhĀ, 5, 5 20]
{ŚāṅkhĀ, 5, 6}
prajñayā vācaṃ samāruhya vācā sarvāṇi nāmānyāpnoti | [ŚāṅkhĀ, 5, 6 1]
prajñayā prāṇaṃ samāruhya prāṇena sarvān gandhān āpnoti | [ŚāṅkhĀ, 5, 6 2]
prajñayā cakṣuḥ samāruhya cakṣuṣā sarvāṇi rūpāṇyāpnoti | [ŚāṅkhĀ, 5, 6 3]
prajñayā śrotraṃ samāruhya śrotreṇa sarvāñchabdān āpnoti | [ŚāṅkhĀ, 5, 6 4]
prajñayā jihvāṃ samāruhya jihvayā sarvān rasān āpnoti | [ŚāṅkhĀ, 5, 6 5]
prajñayā hastau samāruhya hastābhyāṃ sarvāṇi karmāṇyāpnoti | [ŚāṅkhĀ, 5, 6 6]
prajñayā śarīraṃ samāruhya śarīreṇa sukhaduḥkhe āpnoti | [ŚāṅkhĀ, 5, 6 7]
prajñayopasthaṃ samāruhyopasthenānandaṃ ratiṃ prajātim āpnoti | [ŚāṅkhĀ, 5, 6 8]
prajñayā pādau samāruhya pādābhyāṃ sarvā ityā āpnoti | [ŚāṅkhĀ, 5, 6 9]
prajñayā manaḥ samāruhya manasā sarvāṇi dhyātānyāpnoti | [ŚāṅkhĀ, 5, 6 10]
{ŚāṅkhĀ, 5, 7}
na hi prajñāpetā vāṅ nāma kiṃcana prajñāpayet | [ŚāṅkhĀ, 5, 7 1]
anyatra me mano 'bhūd ityāha | [ŚāṅkhĀ, 5, 7 2]
nāham etan nāma prājñāsiṣam iti | [ŚāṅkhĀ, 5, 7 3]
na hi prajñāpetaḥ prāṇo gandhaṃ kaṃcana prajñāpayet | [ŚāṅkhĀ, 5, 7 4]
anyatra me mano 'bhūd ityāha | [ŚāṅkhĀ, 5, 7 5]
nāham etaṃ gandhaṃ prājñāsiṣam iti | [ŚāṅkhĀ, 5, 7 6]
na hi prajñāpetaṃ cakṣū rūpaṃ kiṃcana prajñāpayet | [ŚāṅkhĀ, 5, 7 7]
anyatra me mano 'bhūd ityāha | [ŚāṅkhĀ, 5, 7 8]
nāham etad rūpaṃ prājñāsiṣam iti | [ŚāṅkhĀ, 5, 7 9]
na hi prajñāpetaṃ śrotraṃ śabdaṃ kaṃcana prajñāpayet | [ŚāṅkhĀ, 5, 7 10]
anyatra me mano 'bhūd ityāha | [ŚāṅkhĀ, 5, 7 11]
nāham etaṃ śabdaṃ prājñāsiṣam iti | [ŚāṅkhĀ, 5, 7 12]
na hi prajñāpetā jihvānnarasaṃ kaṃcana prajñāpayet | [ŚāṅkhĀ, 5, 7 13]
anyatra me mano 'bhūd ityāha | [ŚāṅkhĀ, 5, 7 14]
nāham etam annarasaṃ prājñāsiṣam iti | [ŚāṅkhĀ, 5, 7 15]
na hi prajñāpetau hastau karma kiṃcana prajñāpayetām | [ŚāṅkhĀ, 5, 7 16]
anyatra nau mano 'bhūd ityāhatuḥ | [ŚāṅkhĀ, 5, 7 17]
nāvām etat karma prājñāsiṣveti | [ŚāṅkhĀ, 5, 7 18]
na hi prajñāpetaṃ śarīraṃ na sukhaṃ na duḥkhaṃ kiṃcana prajñāpayet | [ŚāṅkhĀ, 5, 7 19]
anyatra me mano 'bhūd ityāha | [ŚāṅkhĀ, 5, 7 20]
nāham etaṃ na sukhaṃ na duḥkhaṃ prājñāsiṣam iti | [ŚāṅkhĀ, 5, 7 21]
na hi prajñāpeta upastha ānandaṃ na ratiṃ na prajātiṃ kāṃcana prajñāpayet | [ŚāṅkhĀ, 5, 7 22]
anyatra me mano 'bhūd ityāha | [ŚāṅkhĀ, 5, 7 23]
nāham etam ānandaṃ na ratiṃ prajātiṃ prājñāsiṣam iti | [ŚāṅkhĀ, 5, 7 24]
na hi prajñāpetau pādāv ityāṃ kāṃcana prajñāpayet | [ŚāṅkhĀ, 5, 7 25]
anyatra nau mano 'bhūd ityāha | [ŚāṅkhĀ, 5, 7 26]
nāvām etām ityāṃ prājñāsiṣveti | [ŚāṅkhĀ, 5, 7 27]
na hi prajñāpetā dhīḥ kāṃcana sidhyenna prajñātavyaṃ prajñāpayet | [ŚāṅkhĀ, 5, 7 28]
{ŚāṅkhĀ, 5, 8}
na vācaṃ vijijñāsīti | [ŚāṅkhĀ, 5, 8 1]
vaktāraṃ vidyāt | [ŚāṅkhĀ, 5, 8 2]
na gandhaṃ vijijñāsīti | [ŚāṅkhĀ, 5, 8 3]
ghrātāraṃ vidyāt | [ŚāṅkhĀ, 5, 8 4]
na rūpaṃ vijijñāsīti | [ŚāṅkhĀ, 5, 8 5]
draṣṭāraṃ vidyāt | [ŚāṅkhĀ, 5, 8 6]
na śabdaṃ vijijñāsīti | [ŚāṅkhĀ, 5, 8 7]
śrotāraṃ vidyāt | [ŚāṅkhĀ, 5, 8 8]
nānnarasaṃ vijijñāsīti | [ŚāṅkhĀ, 5, 8 9]
annarasasya vijñātāraṃ vidyāt | [ŚāṅkhĀ, 5, 8 10]
na karma vijijñāsīti | [ŚāṅkhĀ, 5, 8 11]
kartāraṃ vidyāt | [ŚāṅkhĀ, 5, 8 12]
na sukhaduḥkhe vijijñāsīti | [ŚāṅkhĀ, 5, 8 13]
sukhaduḥkhayor vistāraṃ vidyāt | [ŚāṅkhĀ, 5, 8 14]
nānandaṃ na ratiṃ na prajātiṃ vijijñāsīti | [ŚāṅkhĀ, 5, 8 15]
ānandasya rateḥ prajāter vijñātāraṃ vidyāt | [ŚāṅkhĀ, 5, 8 16]
netyāṃ vijijñāsīti | [ŚāṅkhĀ, 5, 8 17]
etāraṃ vidyāt | [ŚāṅkhĀ, 5, 8 18]
na mano vijijñāsīti | [ŚāṅkhĀ, 5, 8 19]
mantāraṃ vidyāt | [ŚāṅkhĀ, 5, 8 20]
tā vā etā daśaiva bhūtamātrā adhiprajñam | [ŚāṅkhĀ, 5, 8 21]
daśa prajñāmātrā adhibhūtam | [ŚāṅkhĀ, 5, 8 22]
yaddhi bhūtamātrā na syur na prajñāmātrāḥ syuḥ | [ŚāṅkhĀ, 5, 8 23]
yad vā prajñāmātrā na syur na bhūtamātrāḥ syuḥ | [ŚāṅkhĀ, 5, 8 24]
na hyanyatarato rūpaṃ kiṃcana sidhyet | [ŚāṅkhĀ, 5, 8 25]
no eta nānā | [ŚāṅkhĀ, 5, 8 26]
tad yathā rathasyāreṣu nemir arpitaḥ | [ŚāṅkhĀ, 5, 8 27]
nābhāvarā arpitāḥ | [ŚāṅkhĀ, 5, 8 28]
evam evaitā bhūtamātrāḥ prajñāmātrāsvarpitāḥ | [ŚāṅkhĀ, 5, 8 29]
prajñāmātrāḥ prāṇe 'rpitāḥ | [ŚāṅkhĀ, 5, 8 30]
sa eṣa prāṇa eva prajñātmānanto 'jaro 'mṛto na sādhunā karmaṇā bhūyān bhavati np evāsādhunā kanīyān | [ŚāṅkhĀ, 5, 8 31]
eṣa hyeva sādhu karma kārayati taṃ yam ebhyo lokebhya unninīṣate | [ŚāṅkhĀ, 5, 8 32]
eṣa u evāsādhu karma kārayati taṃ yam adho ninīṣate | [ŚāṅkhĀ, 5, 8 33]
eṣa lokapālaḥ | [ŚāṅkhĀ, 5, 8 34]
eṣa lokādhipatiḥ | [ŚāṅkhĀ, 5, 8 35]
eṣa lokeśaḥ | [ŚāṅkhĀ, 5, 8 36]
sa ma ātmeti vidyāt sa ma ātmeti vidyāt | [ŚāṅkhĀ, 5, 8 37]
{ŚāṅkhĀ, 6, 1}
atha gārgyo bālākir anūcānaḥ saṃspaṣṭa āsa | [ŚāṅkhĀ, 6, 1 1]
so 'vasad uśīnareṣu so 'vasan matsyeṣu kurupañcāleṣu kāśivideheṣviti | [ŚāṅkhĀ, 6, 1 2]
sa hājātaśatruṃ kāśyam āvrajyovāca brahma te bravāṇīti | [ŚāṅkhĀ, 6, 1 3]
taṃ hovācājātaśatruḥ sahasraṃ dadmi ta ityetasyāṃ vāci | [ŚāṅkhĀ, 6, 1 4]
janako janaka iti vā u janā dhāvantīti | [ŚāṅkhĀ, 6, 1 5]
{ŚāṅkhĀ, 6, 2}
āditye bṛhat candramasyannam vidyuti satyam stanayitnau śabdaḥ vāyāvindro vaikuṇṭhaḥ ākāśe pūrṇam agnau viṣāsahiḥ apsu tejaḥ | [ŚāṅkhĀ, 6, 2 1]
ityadhidaivatam | [ŚāṅkhĀ, 6, 2 2]
athādhyātmam ādarśe pratirūpaḥ chāyāyāṃ dvitīyaḥ pratiśrutkāyām asuriti śabde mṛtyuḥ svapne yamaḥ śarīre prajāpatiḥ dakṣiṇe 'kṣiṇi vācaḥ savye 'kṣiṇi satyasya | [ŚāṅkhĀ, 6, 2 3]
{ŚāṅkhĀ, 6, 3}
sa hovāca bālākiḥ ya evaiṣa āditye puruṣas tam evāham upāsa iti | [ŚāṅkhĀ, 6, 3 1]
taṃ hovācājātaśatruḥ mā maitasmin saṃvādayiṣṭhāḥ | [ŚāṅkhĀ, 6, 3 2]
bṛhan pāṇḍaravāsā atiṣṭhāḥ sarveṣāṃ bhūtānāṃ mūrdheti vā aham etam upāsa iti | [ŚāṅkhĀ, 6, 3 3]
sa yo haitam evam upāste 'tiṣṭhāḥ sarveṣāṃ bhūtānāṃ mūrdhā bhavati | [ŚāṅkhĀ, 6, 3 4]
{ŚāṅkhĀ, 6, 4}
sa hovāca bālākiḥ ya evaiṣa candramasi puruṣas tam evāham upāsa iti | [ŚāṅkhĀ, 6, 4 1]
taṃ hovācājātaśatruḥ mā maitasmin saṃvādayiṣṭhāḥ | [ŚāṅkhĀ, 6, 4 2]
annasyātmeti vā aham etam upāsa iti | [ŚāṅkhĀ, 6, 4 3]
sa yo haitam evam upāste 'nnasyātmā bhavati | [ŚāṅkhĀ, 6, 4 4]
{ŚāṅkhĀ, 6, 5}
sa hovāca bālākiḥ ya evaiṣa vidyuti puruṣas tam evāham upāsa iti | [ŚāṅkhĀ, 6, 5 1]
taṃ hovācājātaśatruḥ mā maitasmin saṃvādayiṣṭhāḥ | [ŚāṅkhĀ, 6, 5 2]
satyasyātmeti vā aham etam upāsa iti | [ŚāṅkhĀ, 6, 5 3]
sa yo haitam evam upāste satyasyātmā bhavati | [ŚāṅkhĀ, 6, 5 4]
{ŚāṅkhĀ, 6, 6}
sa hovāca bālākiḥ ya evaiṣa stanayitnau puruṣas tam evāham upāsa iti | [ŚāṅkhĀ, 6, 6 1]
taṃ hovācājātaśatruḥ mā maitasmin saṃvādayiṣṭhāḥ | [ŚāṅkhĀ, 6, 6 2]
śabdasyātmeti vā aham etam upāsa iti | [ŚāṅkhĀ, 6, 6 3]
sa yo haitam evam upāste śabdasyātmā bhavati | [ŚāṅkhĀ, 6, 6 4]
{ŚāṅkhĀ, 6, 7}
sa hovāca bālākiḥ ya evaiṣa vāyau puruṣas tam evāham upāsa iti | [ŚāṅkhĀ, 6, 7 1]
taṃ hovācājātaśatruḥ mā maitasmin saṃvādayiṣṭhāḥ | [ŚāṅkhĀ, 6, 7 2]
indro vaikuṇṭho 'parājitā seneti vā aham etam upāsa iti | [ŚāṅkhĀ, 6, 7 3]
sa yo haitam evam upāste jiṣṇur ha vā aparājiṣṇur anyatastyajāyī bhavati | [ŚāṅkhĀ, 6, 7 4]
{ŚāṅkhĀ, 6, 8}
sa hovāca bālākiḥ ya evaiṣa ākāśe puruṣas tam evāham upāsa iti | [ŚāṅkhĀ, 6, 8 1]
taṃ hovācājātaśatruḥ mā maitasmin saṃvādayiṣṭhāḥ | [ŚāṅkhĀ, 6, 8 2]
pūrṇam apravarti brahmeti vā aham etam upāsa iti | [ŚāṅkhĀ, 6, 8 3]
sa yo haitam evam upāste pūryate prajayā paśubhir yaśasā brahmavarcasena svargeṇa lokena sarvam āyur eti | [ŚāṅkhĀ, 6, 8 4]
{ŚāṅkhĀ, 6, 9}
sa hovāca bālākiḥ ya evaiṣo 'gnau puruṣas tam evāham upāsa iti | [ŚāṅkhĀ, 6, 9 1]
taṃ hovācājātaśatruḥ mā maitasmin saṃvādayiṣṭhāḥ | [ŚāṅkhĀ, 6, 9 2]
viṣāsahir iti vā aham etam upāsa iti | [ŚāṅkhĀ, 6, 9 3]
sa yo haitam evam upāste viṣāsahir haivānyeṣu bhavati | [ŚāṅkhĀ, 6, 9 4]
{ŚāṅkhĀ, 6, 10}
sa hovāca bālākiḥ ya evaiṣo 'psu puruṣas tam evāham upāsa iti | [ŚāṅkhĀ, 6, 10 1]
taṃ hovācājātaśatruḥ mā maitasmin saṃvādayiṣṭhāḥ | [ŚāṅkhĀ, 6, 10 2]
tejasa ātmeti vā aham etam upāsa iti | [ŚāṅkhĀ, 6, 10 3]
sa yo haitam evam upāste tejasa ātmā bhavati | [ŚāṅkhĀ, 6, 10 4]
ityadhidaivatam | [ŚāṅkhĀ, 6, 10 5]
athādhyātmam | [ŚāṅkhĀ, 6, 10 6]
{ŚāṅkhĀ, 6, 11}
sa hovāca bālākiḥ ya evaiṣa ādarśe puruṣas tam evāham upāsa iti | [ŚāṅkhĀ, 6, 11 1]
taṃ hovācājātaśatruḥ mā maitasmin saṃvādayiṣṭhāḥ | [ŚāṅkhĀ, 6, 11 2]
pratirūpa iti vā aham etam upāsa iti | [ŚāṅkhĀ, 6, 11 3]
sa yo haitam evam upāste pratirūpo haivāsya prajāyām ājāyate nāpratirūpaḥ | [ŚāṅkhĀ, 6, 11 4]
{ŚāṅkhĀ, 6, 12}
sa hovāca bālākiḥ ya evaiṣa chāyāyāṃ puruṣas tam evāham upāsa iti | [ŚāṅkhĀ, 6, 12 1]
taṃ hovācājātaśatruḥ mā maitasmin saṃvādayiṣṭhāḥ | [ŚāṅkhĀ, 6, 12 2]
dvitīyo 'napaga iti vā aham etam upāsa iti | [ŚāṅkhĀ, 6, 12 3]
sa yo haitam evam upāste vindate dvitīyāt | [ŚāṅkhĀ, 6, 12 4]
dvitīyavān bhavati | [ŚāṅkhĀ, 6, 12 5]
{ŚāṅkhĀ, 6, 13}
sa hovāca bālākiḥ ya evaiṣa pratiśrutkāyāṃ puruṣas tam evāham upāsa iti | [ŚāṅkhĀ, 6, 13 1]
taṃ hovācājātaśatruḥ mā maitasmin saṃvādayiṣṭhāḥ | [ŚāṅkhĀ, 6, 13 2]
asur iti vā aham etam upāsa iti | [ŚāṅkhĀ, 6, 13 3]
sa yo haitam evam upāste na purā kālāt saṃmoham eti | [ŚāṅkhĀ, 6, 13 4]
{ŚāṅkhĀ, 6, 14}
sa hovāca bālākiḥ ya evaiṣa śabde puruṣas tam evāham upāsa iti | [ŚāṅkhĀ, 6, 14 1]
taṃ hovācājātaśatruḥ mā maitasmin saṃvādayiṣṭhāḥ | [ŚāṅkhĀ, 6, 14 2]
mṛtyur iti vā aham etam upāsa iti | [ŚāṅkhĀ, 6, 14 3]
sa yo haitam evam upāste na purā kālāt praiti | [ŚāṅkhĀ, 6, 14 4]
{ŚāṅkhĀ, 6, 15}
sa hovāca bālākiḥ yenaitat puruṣaḥ suptaḥ svapnayā carati tamu evāham upāsa iti | [ŚāṅkhĀ, 6, 15 1]
taṃ hovācājātaśatruḥ mā maitasmin saṃvādayiṣṭhāḥ | [ŚāṅkhĀ, 6, 15 2]
yamo rājeti vā aham etam upāsa iti | [ŚāṅkhĀ, 6, 15 3]
sa yo haitam evam upāste sarvaṃ hāsmā idaṃ śraiṣṭhyāya yamyate | [ŚāṅkhĀ, 6, 15 4]
{ŚāṅkhĀ, 6, 16}
sa hovāca bālākiḥ ya evaiṣa śarīre puruṣas tam evāham upāsa iti | [ŚāṅkhĀ, 6, 16 1]
taṃ hovācājātaśatruḥ mā maitasmin saṃvādayiṣṭhāḥ | [ŚāṅkhĀ, 6, 16 2]
prajāpatir iti vā aham etam upāsa iti | [ŚāṅkhĀ, 6, 16 3]
sa yo haitam evam upāste prajāyate prajayā paśubhir yaśasā brahmavarcasena svargeṇa lokena sarvam āyur eti | [ŚāṅkhĀ, 6, 16 4]
{ŚāṅkhĀ, 6, 17}
sa hovāca bālākiḥ ya evaiṣa dakṣiṇe 'kṣiṇi puruṣas tam evāham upāsa iti | [ŚāṅkhĀ, 6, 17 1]
taṃ hovācājātaśatruḥ mā maitasmin saṃvādayiṣṭhāḥ | [ŚāṅkhĀ, 6, 17 2]
vāca ātmāgner ātmā jyotiṣa ātmeti vā aham etam upāsa iti | [ŚāṅkhĀ, 6, 17 3]
sa yo haitam evam upāste eteṣāṃ sarveṣām ātmā bhavati | [ŚāṅkhĀ, 6, 17 4]
{ŚāṅkhĀ, 6, 18}
sa hovāca bālākiḥ ya evaiṣa savye 'kṣiṇi puruṣas tam evāham upāsa iti | [ŚāṅkhĀ, 6, 18 1]
taṃ hovācājātaśatruḥ mā maitasmin saṃvādayiṣṭhāḥ | [ŚāṅkhĀ, 6, 18 2]
satyasyātmā vidyuta ātmā tejasa ātmeti vā aham etam upāsa iti | [ŚāṅkhĀ, 6, 18 3]
sa yo haitam evam upāste eteṣāṃ sarveṣām ātmā bhavati | [ŚāṅkhĀ, 6, 18 4]
{ŚāṅkhĀ, 6, 19}
tata u ha bālākis tūṣṇīm āsa | [ŚāṅkhĀ, 6, 19 1]
taṃ hovācājātaśatruḥ etāvān nu bālākā3 iti | [ŚāṅkhĀ, 6, 19 2]
etāvad iti hovāca bālākiḥ | [ŚāṅkhĀ, 6, 19 3]
taṃ hovācājātaśatruḥ mṛṣā vai khalu mā saṃvādayiṣṭhā brahma te bravāṇīti | [ŚāṅkhĀ, 6, 19 4]
sa hovāca yo vai bālāka eteṣāṃ puruṣāṇāṃ kartā yasya vaitat karma sa vai veditavya iti | [ŚāṅkhĀ, 6, 19 5]
tata u ha bālākiḥ samitpāṇiḥ praticakrama upāyānīti | [ŚāṅkhĀ, 6, 19 6]
taṃ hovācājātaśatruḥ pratilomarūpam eva tan manye yat kṣatriyo brāhmaṇam upanayeta | [ŚāṅkhĀ, 6, 19 7]
ehi vyeva tvā jñapayiṣyāmīti | [ŚāṅkhĀ, 6, 19 8]
taṃ ha pāṇāvabhipadya pravavrāja | [ŚāṅkhĀ, 6, 19 9]
tau ha suptaṃ puruṣam ājagmatuḥ | [ŚāṅkhĀ, 6, 19 10]
taṃ hājātaśatrur āmantrayāṃcakre bṛhan pāṇḍaravāsaḥ soma rājann iti | [ŚāṅkhĀ, 6, 19 11]
sa u ha śiśya eva | [ŚāṅkhĀ, 6, 19 12]
tat u hainaṃ yaṣṭyā vicikṣepa | [ŚāṅkhĀ, 6, 19 13]
sa tata eva samuttasthau | [ŚāṅkhĀ, 6, 19 14]
taṃ hovācājātaśatruḥ kvaiṣa etad bālāke puruṣo 'śayiṣṭa yatraitad abhūt yata etad āgād iti | [ŚāṅkhĀ, 6, 19 15]
hitā nama puruṣasya nāḍyo hṛdayāt purītatam abhipratanvanti tad yathā sahasradhā keśo vipāṭitastvāvad aṇvyaḥ | [ŚāṅkhĀ, 6, 19 16]
piṅgalasyāṇimnyas tiṣṭhanti śuklasya kṛṣṇasya pītasya lohitasya ca | [ŚāṅkhĀ, 6, 19 17]
tāsu tadā bhavati yadā suptaḥ svapnaṃ na kaṃcana paśyati | [ŚāṅkhĀ, 6, 19 18]
{ŚāṅkhĀ, 6, 20}
athāsmin prāṇa ekaikadhā bhavati | [ŚāṅkhĀ, 6, 20 1]
tad enaṃ vāk sarvair nāmabhiḥ sahāpyeti | [ŚāṅkhĀ, 6, 20 2]
cakṣuḥ sarvai rūpaiḥ sahāpyeti | [ŚāṅkhĀ, 6, 20 3]
śrotraṃ sarvaiḥ śabdaiḥ sahāpyeti | [ŚāṅkhĀ, 6, 20 4]
manaḥ sarvair dhyātaiḥ sahāpyeti | [ŚāṅkhĀ, 6, 20 5]
sa yadā pratibudhyate yathāgner jvalataḥ sarvā diśo visphuliṅgā vipratiṣṭheran evam evaitasmād ātmanaḥ prāṇā yathāyatanaṃ vipratiṣṭhante prāṇebhyo devāḥ devebhyo lokāḥ | [ŚāṅkhĀ, 6, 20 6]
sa eṣa prāṇa eva prajñātmedaṃ śarīram ātmānam anupraviṣṭa ā lomabhya ā nakhebhyaḥ | [ŚāṅkhĀ, 6, 20 7]
tad yathā kṣuraḥ kṣuradhāne vopahito viśvaṃbharo vā viśvaṃbharakulāya evam evaiṣa prajñātmedaṃ śarīram ātmānam anupraviṣṭa ā lomabhya ā nakhebhyaḥ | [ŚāṅkhĀ, 6, 20 8]
tam etam ātmānam eta ātmāno 'nvavasyante yathā śreṣṭhinaṃ svāḥ | [ŚāṅkhĀ, 6, 20 9]
tad yathā śreṣṭhī svair bhuṅkte yathā vā svāḥ śreṣṭhinaṃ bhuñjanti | [ŚāṅkhĀ, 6, 20 10]
evam evaiṣa prajñātmaitair ātmabhir bhuṅkte | [ŚāṅkhĀ, 6, 20 11]
evam evaita ātmāna etam ātmānaṃ bhuñjanti | [ŚāṅkhĀ, 6, 20 12]
sa yāvaddha vā indra etam ātmānaṃ na vijajñe tāvad enam asurā abhibabhūvuḥ | [ŚāṅkhĀ, 6, 20 13]
sa yadā vijajñe 'tha hatvāsurān vijitya sarveṣāṃ ca devānāṃ śraiṣṭhyaṃ svārājyam ādhipatyaṃ paryait | [ŚāṅkhĀ, 6, 20 14]
tatho evaivaṃ vidvān sarvān pāpmano 'pahanti sarveṣāṃ ca bhūtānām śraiṣṭhyaṃ svārājyam ādhipatyaṃ paryeti | [ŚāṅkhĀ, 6, 20 15]
ya evaṃ veda ya evaṃ veda | [ŚāṅkhĀ, 6, 20 16]
{ŚāṅkhĀ, 7, 1}
om ṛtaṃ vadiṣyāmi | [ŚāṅkhĀ, 7, 1 1]
satyaṃ vadiṣyāmi | [ŚāṅkhĀ, 7, 1 2]
tan mām avatu tad vaktāram avatvavatu mām avatu vaktāram | [ŚāṅkhĀ, 7, 1 3]
mayi bhargo mayi mahaḥ | [ŚāṅkhĀ, 7, 1 4]
vāṅ me manasi pratiṣṭhitā | [ŚāṅkhĀ, 7, 1 5]
mano me vāci pratiṣṭhitam | [ŚāṅkhĀ, 7, 1 6]
āvir āvir mayyābhūḥ | [ŚāṅkhĀ, 7, 1 7]
vedasya ma āṇīḥ | [ŚāṅkhĀ, 7, 1 8]
ṛta mā mā hiṃsīḥ | [ŚāṅkhĀ, 7, 1 9]
anenādhītenāhorātrān saṃvasāmi | [ŚāṅkhĀ, 7, 1 10]
agne iḍā nama iḍā namaḥ | [ŚāṅkhĀ, 7, 1 11]
ṛṣibhyo mantrakṛdbhyo mantrapatibhyo namo 'stu devebhyaḥ | [ŚāṅkhĀ, 7, 1 12]
śivā naḥ śaṭamā bhava sumṛḍīkā sarasvati mā te vyoma saṃdṛśi | [ŚāṅkhĀ, 7, 1 13]
adabdhaṃ mana iṣiraṃ cakṣuḥ sūryo jyotiṣāṃ śreṣṭhaḥ | [ŚāṅkhĀ, 7, 1 14]
dīkṣe mā mā hiṃsīḥ | [ŚāṅkhĀ, 7, 1 15]
{ŚāṅkhĀ, 7, 2}
athātaḥ saṃhitāyā upaniṣat | [ŚāṅkhĀ, 7, 2 1]
pṛthivī pūrvarūpaṃ dyaur uttararūpaṃ vāyuḥ saṃhiteti śauravīro māṇḍūkeyaḥ | [ŚāṅkhĀ, 7, 2 2]
ākāśaḥ saṃhitetyasya māṇḍavyo vedayāṃcakre sa hāviparihṛto mene na me 'sya putreṇa samagād iti | [ŚāṅkhĀ, 7, 2 3]
parihṛto mena ity āgastyaḥ | [ŚāṅkhĀ, 7, 2 4]
samānaṃ hyatra pituśca putrasya ca vāyuś cākāśaś ca | [ŚāṅkhĀ, 7, 2 5]
ityadhidaivatam | [ŚāṅkhĀ, 7, 2 6]
athādhyātmam | [ŚāṅkhĀ, 7, 2 7]
vāk pūrvarūpaṃ mana uttararūpaṃ prāṇaḥ saṃhiteti śauravīro māṇḍūkeyaḥ | [ŚāṅkhĀ, 7, 2 8]
atha ha smāsya putra āha dīrghaḥ manasā vā agre kīrtayati tad vācā vadati | [ŚāṅkhĀ, 7, 2 9]
tasmān mana eva pūrvarūpaṃ vāg uttararūpaṃ mano vāk prāṇas tveva saṃhiteti | [ŚāṅkhĀ, 7, 2 10]
sa eṣo 'śvarathaḥ praṣṭivāhano manovākprāṇasaṃhitaḥ svargaṃ lokaṃ gamayati | [ŚāṅkhĀ, 7, 2 11]
sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur etīti nu māṇḍūkeyānām | [ŚāṅkhĀ, 7, 2 12]
{ŚāṅkhĀ, 7, 3}
śākalyasya pṛthivyagniḥ pṛthivī vāg anuvyāhārāḥ | [ŚāṅkhĀ, 7, 3 1]
sa yadi nirbhujaḥ khalu vai vayaṃ madhyamo vāk prāṇena mātā jāyā prajñā vāg bṛhadgatirvālisarvamuttamam | [ŚāṅkhĀ, 7, 3 2]
{ŚāṅkhĀ, 7, 4}
atha śākalyasya | [ŚāṅkhĀ, 7, 4 1]
pṛthivī pūrvarūpaṃ dyaur uttararūpaṃ vāyuḥ saṃhitā vṛṣṭiḥ saṃdhiḥ saṃdhātā | [ŚāṅkhĀ, 7, 4 2]
tad utāpi yatraitad balavad anugṛhṇan mahāmegho vṛṣṭiṃ varṣati | [ŚāṅkhĀ, 7, 4 3]
dyāvāpṛthivyau samadhātām ityadhidaivatam | [ŚāṅkhĀ, 7, 4 4]
athādhyātmam | [ŚāṅkhĀ, 7, 4 5]
puruṣo 'yaṃ sarvam āṇḍam | [ŚāṅkhĀ, 7, 4 6]
dve vidale bhavataḥ | [ŚāṅkhĀ, 7, 4 7]
tatredam eva pūrvarūpam idam uttararūpam | [ŚāṅkhĀ, 7, 4 8]
tatrāyam antareṇākāśaḥ | [ŚāṅkhĀ, 7, 4 9]
yathāsau dyāvāpṛthivyor antareṇākāśa etasminn ākāśe prāṇa āyatto bhavati yathāmuṣminn ākāśe vāyur āyatto bhavati | [ŚāṅkhĀ, 7, 4 10]
yathāmūni trīṇi jyotīṃṣyevam imāni puruṣe trīṇi jyotīṃṣi | [ŚāṅkhĀ, 7, 4 11]
yathāsau divyāditya evam idaṃ śirasi cakṣuḥ | [ŚāṅkhĀ, 7, 4 12]
yathāsāvantarikṣe vidyud evam idam ātmani hṛdayam | [ŚāṅkhĀ, 7, 4 13]
yathāyam agniḥ pṛthivyām evam idam upasthe retaḥ | [ŚāṅkhĀ, 7, 4 14]
evamiva ha sma sarvata ātmānam anuvidhāyāha idam eva pūrvarūpam idam uttararūpaṃ mano vāk prāṇas tveva saṃhiteti | [ŚāṅkhĀ, 7, 4 15]
sa eṣo 'śvarathaḥ praṣṭivāhano manovākprāṇasaṃhitaḥ svargaṃ lokaṃ gamayati | [ŚāṅkhĀ, 7, 4 16]
sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti | [ŚāṅkhĀ, 7, 4 17]
{ŚāṅkhĀ, 7, 5}
pṛthivī pūrvarūpaṃ dyaur uttararūpaṃ vāyuḥ saṃhitā diśaḥ saṃdhir ādityaḥ saṃdhāteti vaiśvāmitraḥ | [ŚāṅkhĀ, 7, 5 1]
ityadhidaivatam | [ŚāṅkhĀ, 7, 5 2]
athādhyātmam | [ŚāṅkhĀ, 7, 5 3]
vāk pūrvarūpaṃ mana uttararūpaṃ prāṇaḥ saṃhitā śrotraṃ saṃdhiś cakṣuḥ saṃdhātā | [ŚāṅkhĀ, 7, 5 4]
sa ya evam etāṃ etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti | [ŚāṅkhĀ, 7, 5 5]
{ŚāṅkhĀ, 7, 6}
agniḥ pūrvarūpaṃ candramā uttararūpaṃ vidyut saṃhiteti sūryadattaḥ | [ŚāṅkhĀ, 7, 6 1]
ityadhidaivatam | [ŚāṅkhĀ, 7, 6 2]
athādhyātmam vāk pūrvarūpaṃ mana uttararūpaṃ satyaṃ saṃhitā | [ŚāṅkhĀ, 7, 6 3]
sa ya evam etāṃ etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti | [ŚāṅkhĀ, 7, 6 4]
{ŚāṅkhĀ, 7, 7}
pṛthivī pūrvarūpaṃ dyaur uttararūpaṃ kālaḥ saṃhiteti rādheyaḥ | [ŚāṅkhĀ, 7, 7 1]
ityadhidaivatam | [ŚāṅkhĀ, 7, 7 2]
athādhyātmam vāk pūrvarūpaṃ mana uttararūpaṃ ātmā saṃhitā | [ŚāṅkhĀ, 7, 7 3]
sa ya evam etāṃ etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti | [ŚāṅkhĀ, 7, 7 4]
{ŚāṅkhĀ, 7, 8}
vāk pūrvarūpaṃ mana uttararūpaṃ vidyā saṃhiteti pauṣkarasādiḥ | [ŚāṅkhĀ, 7, 8 1]
sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti | [ŚāṅkhĀ, 7, 8 2]
{ŚāṅkhĀ, 7, 9}
athāto 'nuvyāhārāḥ | [ŚāṅkhĀ, 7, 9 1]
prāṇo vaṃśa iti vidyāt | [ŚāṅkhĀ, 7, 9 2]
sa ya enaṃ prāṇaṃ vaṃśaṃ bruvan param upavadet śaknuvan kaściccenmanyeta prāṇaṃ vaṃśaṃ samadhām | [ŚāṅkhĀ, 7, 9 3]
prāṇaṃ vaṃśaṃ saṃdhitsituṃ na śaknoṣītyāttha | [ŚāṅkhĀ, 7, 9 4]
prāṇas tvā vaṃśo hāsyatītyevainaṃ brūyāt | [ŚāṅkhĀ, 7, 9 5]
atha ced aśaknuvan manyeta prāṇaṃ vaṃśaṃ samadhitsīḥ taṃ nāśakaḥ saṃdhātuṃ prāṇas tvā vaṃśo hāsyatītyevainaṃ brūyāt | [ŚāṅkhĀ, 7, 9 6]
yathā nu kathā ca bruvan vābruvan vā brūyād abhyāśam eva yat tat tathā syāt | [ŚāṅkhĀ, 7, 9 7]
na tvevānyat kuśalād brāhmaṇaṃ brūyād atidyumna eva brāhmaṇaṃ brūyān nātidyumne ca na brāhmaṇaṃ brūyān namo 'stu brāhmaṇebhya iti śauravīro māṇḍūkeyaḥ | [ŚāṅkhĀ, 7, 9 8]
{ŚāṅkhĀ, 7, 10}
sa yadi prāṇaṃ vaṃśaṃ bruvantaṃ param upavadet śaknuvantaṃ cen manyeta prāṇaṃ vaṃśaṃ samadhitsiṣam prāṇaṃ vaṃśaṃ saṃdhitsituṃ na śaknoṣītyāttha | [ŚāṅkhĀ, 7, 10 1]
prāṇas tvā vaṃśo hāsyatītyevainaṃ brūyāt | [ŚāṅkhĀ, 7, 10 2]
atha ced aśaknuvantaṃ manyeta prāṇaṃ vaṃśaṃ samadhitsīs tan nāśakaḥ saṃdhātum | [ŚāṅkhĀ, 7, 10 3]
prāṇas tvā vaṃśo hāsyatītyevainaṃ brūyāt | [ŚāṅkhĀ, 7, 10 4]
yathā nu kathā ca bruvantaṃ vābruvantaṃ vā brūyād abhyāśam eva yat tat tathā syāt | [ŚāṅkhĀ, 7, 10 5]
na tvevānyat kuśalād brāhmaṇaṃ brūyād atidyumna eva brāhmaṇaṃ brūyān nātidyumne ca na brāhmaṇaṃ brūyān namo 'stu brāhmaṇebhya iti śauravīro māṇḍūkeyaḥ | [ŚāṅkhĀ, 7, 10 6]
{ŚāṅkhĀ, 7, 11}
athāto nirbhujapravādāḥ | [ŚāṅkhĀ, 7, 11 1]
pṛthivyāyatanaṃ nirbhujaṃ divāyatanaṃ pratṛṇṇam antarikṣāyatanam ubhayam antareṇa | [ŚāṅkhĀ, 7, 11 2]
sa ya enaṃ nirbhujaṃ bruvan param upavadet | [ŚāṅkhĀ, 7, 11 3]
pṛthivīṃ devatām āraḥ pṛthivī tvā devatāriṣyatītyenaṃ brūyāt | [ŚāṅkhĀ, 7, 11 4]
atha yadi pratṛṇṇam bruvan param upavaded divaṃ devatām āro dyaus tvā devatāriṣyatītyenaṃ brūyāt | [ŚāṅkhĀ, 7, 11 5]
atha yadyubhayam antareṇa bruvan param upavaded antarikṣaṃ devatām āra antarikṣaṃ tvā devatāriṣyatītiyenaṃ brūyāt | [ŚāṅkhĀ, 7, 11 6]
yaddhi saṃdhiṃ vivartayati tan nirbhujasya rūpam | [ŚāṅkhĀ, 7, 11 7]
atha yacchuddhe akṣare abhivyāharati tat pratṛṇṇasyāgra u eva | [ŚāṅkhĀ, 7, 11 8]
ubhayam antareṇobhayaṃ vyāptaṃ bhavati | [ŚāṅkhĀ, 7, 11 9]
annādyakāmo nirbhujaṃ brūyāt svargakāmaḥ pratṛṇṇam ubhayakāma ubhayamantareṇa | [ŚāṅkhĀ, 7, 11 10]
sa ya enaṃ nirbhujaṃ bruvan param upavaded acyoṣṭhā avarābhyāṃ sthānābhyām ityenaṃ brūyāt | [ŚāṅkhĀ, 7, 11 11]
atha yadi pratṛṇṇam bruvan param upavaded acyoṣṭhā uttarābhyāṃ sthānābhyām ityevainaṃ brūyāt | [ŚāṅkhĀ, 7, 11 12]
yastvevobhayam antareṇāha tasya tasya nāstyupavādaḥ | [ŚāṅkhĀ, 7, 11 13]
yathā nu kathā ca bruvan vābruvan vā brūyād abhyāśam kuśalād brāhmaṇaṃ brūyād atidyumna evaṃ brāhmaṇaṃ brūyān nātidyumne ca na brāhmaṇaṃ brūyāt | [ŚāṅkhĀ, 7, 11 14]
namo 'stu brāhmaṇebhya iti śauravīro māṇḍūkeyaḥ | [ŚāṅkhĀ, 7, 11 15]
{ŚāṅkhĀ, 7, 12}
atha khalvāhur nirbhujavaktrāḥ | [ŚāṅkhĀ, 7, 12 1]
pūrvam evākṣaraṃ pūrvarūpam uttaram uttararūpam | [ŚāṅkhĀ, 7, 12 2]
yakāravakārāvantareṇa sā saṃhiteti | [ŚāṅkhĀ, 7, 12 3]
sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti | [ŚāṅkhĀ, 7, 12 4]
{ŚāṅkhĀ, 7, 13}
atha vai vayaṃ brūmo nirbhujavaktrāḥ sma iti ha smāha hvastro māṇḍūkeyaḥ | [ŚāṅkhĀ, 7, 13 1]
pūrvam evākṣaraṃ pūrvarūpam uttaram uttararūpam | [ŚāṅkhĀ, 7, 13 2]
tad yāsau mātrā pūrvarūpottararūpe antareṇa yena saṃdhiṃ vivartayati yena mātrāmātraṃ vibhajati yena svarāt svaraṃ vijñāpayati sā saṃhiteti | [ŚāṅkhĀ, 7, 13 3]
sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti | [ŚāṅkhĀ, 7, 13 4]
{ŚāṅkhĀ, 7, 14}
atha ha smāsya putra āha madhyamaḥ prātiyodhīputro magadhavāsī pūrvam evākṣaraṃ pūrvarūpam uttaram uttararūpam | [ŚāṅkhĀ, 7, 14 1]
tad yāsau mātrā saṃdhivijñāpanī sāma tad bhavati sāmaihāvaṃ saṃhitāṃ manya iti | [ŚāṅkhĀ, 7, 14 2]
tad etad ṛcābhyuditam mā naḥ stenebhyo ye abhi druhas pade nirāmiṇo ripavo 'nneṣu jāgṛdhuḥ | [ŚāṅkhĀ, 7, 14 3]
ā devānām ohate vi vrayo hṛdi bṛhaspate na paraḥ sāmno viduḥ | [ŚāṅkhĀ, 7, 14 4]
iti | [ŚāṅkhĀ, 7, 14 5]
sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti | [ŚāṅkhĀ, 7, 14 6]
{ŚāṅkhĀ, 7, 15}
vāk prāṇena saṃdhīyata iti kauṇṭharavyaḥ | [ŚāṅkhĀ, 7, 15 1]
prāṇaḥ pavamānena pavamāno viśvair devair viśve devāḥ svargeṇa lokena svargo loko brahmaṇā saiṣāvaraparā saṃhitā | [ŚāṅkhĀ, 7, 15 2]
sa ya evam etām avaraparāṃ saṃhitāṃ veda evaṃ haiva sa prajayā paśubhir yaśasā brahmavarcasena svargeṇa lokena saṃdhīyate yathaiṣāvaraparā saṃhitā | [ŚāṅkhĀ, 7, 15 3]
sa yadi pareṇa vopasṛṣṭaḥ svena vārthenābhivyāhared abhivyāharann eva vidyāt divaṃ saṃhitāgamad viduṣo devān abhivyāhārārtham evaṃ bhaviṣyatīti | [ŚāṅkhĀ, 7, 15 4]
etenāvarapareṇa tathā haiva tad bhavati | [ŚāṅkhĀ, 7, 15 5]
{ŚāṅkhĀ, 7, 16}
mātā pūrvarūpaṃ pitottararūpaṃ prajā saṃhiteti bhārgavaḥ | [ŚāṅkhĀ, 7, 16 1]
tad etad ekam eva sarvaṃ abhyanūktam | [ŚāṅkhĀ, 7, 16 2]
mātā ca hyevedaṃ pitā ca prajā ca sarvam | [ŚāṅkhĀ, 7, 16 3]
saiṣāditisaṃhitā | [ŚāṅkhĀ, 7, 16 4]
aditir hevedaṃ sarvaṃ yad idaṃ kiṃcid viśvabhūtam | [ŚāṅkhĀ, 7, 16 5]
tad etad ṛcābhyuditam aditir dyaur aditir antarikṣaṃ aditir mātā sā pitā sa putraḥ | [ŚāṅkhĀ, 7, 16 6]
viśve devā aditiḥ pañca janā aditir jātam aditir janitvam | [ŚāṅkhĀ, 7, 16 7]
sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti | [ŚāṅkhĀ, 7, 16 8]
{ŚāṅkhĀ, 7, 17}
jāyā pūrvarūpaṃ patir uttararūpaṃ putraḥ saṃhitā retaḥ saṃdhiḥ prajananaṃ saṃdhānam iti sthaviraḥ śākalyaḥ | [ŚāṅkhĀ, 7, 17 1]
saiṣā prajāpatisaṃhitā | [ŚāṅkhĀ, 7, 17 2]
sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti | [ŚāṅkhĀ, 7, 17 3]
{ŚāṅkhĀ, 7, 18}
prajñā pūrvarūpaṃ śraddhottararūpaṃ karma saṃhitā satyaṃ saṃdhānam iti kāśyapaḥ | [ŚāṅkhĀ, 7, 18 1]
saiṣā satyasaṃhitā | [ŚāṅkhĀ, 7, 18 2]
tad āhur yat satyasaṃdhā devā iti | [ŚāṅkhĀ, 7, 18 3]
sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti | [ŚāṅkhĀ, 7, 18 4]
{ŚāṅkhĀ, 7, 19}
vāk saṃhiteti pañcālacaṇḍaḥ | [ŚāṅkhĀ, 7, 19 1]
vācā vai vedāḥ saṃdhīyante vācā chandāṃsi vācā mitrāṇi saṃdadhati | [ŚāṅkhĀ, 7, 19 2]
tad yatraitad adhīte vā bhāṣate vā vāci tadā prāṇo bhavati | [ŚāṅkhĀ, 7, 19 3]
vāk tadā prāṇaṃ reḍhi | [ŚāṅkhĀ, 7, 19 4]
atha yat svapiti vā tūṣṇīṃ vā bhavati prāṇe tadā vāg bhavati prāṇastadā vācaṃ reḍhi tāv anyonyaṃ rīḍhaḥ | [ŚāṅkhĀ, 7, 19 5]
tad etad ṛcābhyuditam ekaḥ suparṇaḥ sa samudram āviveśa sa idaṃ viśvaṃ bhuvanaṃ vicaṣṭe | [ŚāṅkhĀ, 7, 19 6]
taṃ pākena manasāpaśyam antitas taṃ mātā reḍhi sa u reḍhi mātaram | [ŚāṅkhĀ, 7, 19 7]
iti | [ŚāṅkhĀ, 7, 19 8]
vāg vai mātā prāṇo vatsaḥ | [ŚāṅkhĀ, 7, 19 9]
sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti | [ŚāṅkhĀ, 7, 19 10]
{ŚāṅkhĀ, 7, 20}
bṛhadrathaṃtareṇa rūpeṇa saṃhitā saṃdhīyata iti tārkṣyaḥ | [ŚāṅkhĀ, 7, 20 1]
vāg vai rathaṃtarasya rūpaṃ prāṇo bṛhataḥ | [ŚāṅkhĀ, 7, 20 2]
ubhābhyām u khalu saṃhitā saṃdhīyate vācā ca prāṇena ca | [ŚāṅkhĀ, 7, 20 3]
etasyāṃ ha smopaniṣadi saṃvatsaraṃ gā rakṣayata iti tārkṣyaḥ | [ŚāṅkhĀ, 7, 20 4]
sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti | [ŚāṅkhĀ, 7, 20 5]
{ŚāṅkhĀ, 7, 21}
gatiḥ pūrvarūpaṃ nivṛttir uttararūpaṃ sthitiḥ saṃhiteti jāratkārava ārtabhāgaḥ | [ŚāṅkhĀ, 7, 21 1]
tasyām etasyāṃ saṃhitāyāṃ dhvaṃsayo nimeṣāḥ kāṣṭhāḥ kalāḥ kṣaṇā muhūrtā ahorātrā ardhamāsā māsā ṛtavaḥ saṃvatsarāś ca saṃdhīyante | [ŚāṅkhĀ, 7, 21 2]
saiṣā saṃhitainān kālān saṃdadhāti | [ŚāṅkhĀ, 7, 21 3]
kālo gatinivṛttisthitīḥ saṃdadhāti | [ŚāṅkhĀ, 7, 21 4]
gatinivṛttisthitibhir idaṃ sarvaṃ saṃdhīyate | [ŚāṅkhĀ, 7, 21 5]
ityadhidaivatam | [ŚāṅkhĀ, 7, 21 6]
athādhyātmam bhūtaṃ pūrvarūpaṃ bhaviṣyad uttararūpaṃ bhavat saṃhiteti kālasaṃdhiḥ | [ŚāṅkhĀ, 7, 21 7]
tad etad ṛcābhyuditam mahat tan nāma guhyaṃ puruspṛg yena bhūtaṃ janayo yena bhavyam | [ŚāṅkhĀ, 7, 21 8]
pratnaṃ jātaṃ jyotir yad asya priyaṃ priyāḥ samaviśanta pañca | [ŚāṅkhĀ, 7, 21 9]
iti | [ŚāṅkhĀ, 7, 21 10]
sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti | [ŚāṅkhĀ, 7, 21 11]
{ŚāṅkhĀ, 7, 22}
athāto vāliśikhāyaner vacaḥ | [ŚāṅkhĀ, 7, 22 1]
pañcemāni mahābhūtāni bhavantīti ha smāha vāliśikhāyaniḥ | [ŚāṅkhĀ, 7, 22 2]
pṛthivī vāyur ākāśam āpo jyotīṃṣi tāni mithaḥ saṃhitāni bhavanti | [ŚāṅkhĀ, 7, 22 3]
atha yānyanyāni kṣudrāṇi mahābhūtaiḥ saṃdhīyante saiṣā sarvavibhūtasaṃhitā | [ŚāṅkhĀ, 7, 22 4]
sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti | [ŚāṅkhĀ, 7, 22 5]
{ŚāṅkhĀ, 7, 23}
sarvā vāg brahmeti ha smāha lauhikyaḥ | [ŚāṅkhĀ, 7, 23 1]
ye tu kecana śabdā vācam eva tāṃ vidyāt | [ŚāṅkhĀ, 7, 23 2]
tad apyetad ṛṣir āha ahaṃ rudrebhir vasubhiś carāmīti | [ŚāṅkhĀ, 7, 23 3]
saiṣā vāk sarvaśabdā bhavati | [ŚāṅkhĀ, 7, 23 4]
sa ya evam etāṃ saṃhitāṃ veda saṃdhīyate prajayā paśubhir yaśasā brahmavarcasena svargeṇa lokena sarvam āyur eti | [ŚāṅkhĀ, 7, 23 5]
yathā caitad brahma kāmarūpi kāmacāri bhavatyevaṃ haiva sa sarveṣu bhūteṣu kāmarūpī kāmacārī bhavati | [ŚāṅkhĀ, 7, 23 6]
ya evaṃ veda ya evaṃ veda | [ŚāṅkhĀ, 7, 23 7]
{ŚāṅkhĀ, 8, 1}
prāṇo vaṃśa iti ha smāha sthaviraḥ śākalyaḥ | [ŚāṅkhĀ, 8, 1 1]
tadu yathā śālāvaṃśe sarve 'nye vaṃśāḥ samāhitāḥ syur evam evaitasmin prāṇe sarva ātmā samāhitaḥ | [ŚāṅkhĀ, 8, 1 2]
tasyaitasyātmanaḥ prāṇa ūṣmarūpam asthīni sparśarūpaṃ majjānaḥ svararūpaṃ māṃsaṃ lohitam ityetaccaturtham akṣararūpam iti | [ŚāṅkhĀ, 8, 1 3]
trayaṃ tveva na etat proktam iti ha smāha hrasvo māṇḍūkeyaḥ | [ŚāṅkhĀ, 8, 1 4]
tasyaitasya trayasya trīṇītaḥ ṣaṣṭiśatāni bhavanti saṃdhīnāṃ trīṇītas tāni saptaviṃśatiśatāni bhavanti | [ŚāṅkhĀ, 8, 1 5]
sapta vai viṃśatiśatāni saṃvatsarasyāhorātrāṇām | [ŚāṅkhĀ, 8, 1 6]
tat saṃvatsarasyāhorātrāṇy āpnoti | [ŚāṅkhĀ, 8, 1 7]
sa eṣa saṃvatsarasaṃmānaś cakṣurmayaḥ śrotramayaś chandomayo manomayo vāṅmaya ātmā | [ŚāṅkhĀ, 8, 1 8]
sa ya evam etaṃ saṃvatsarasaṃmānaṃ cakṣurmayaṃ śrotramayaṃ chandomayaṃ manomayaṃ vāṅmayam ātmānaṃ veda saṃvatsarasya sāyujyaṃ salokatāṃ sarūpatāṃ sabhakṣatām aśnute | [ŚāṅkhĀ, 8, 1 9]
putrī paśumān bhavati sarvam āyur etyasyāruṇikeyo devayāṃcakre | [ŚāṅkhĀ, 8, 1 10]
{ŚāṅkhĀ, 8, 2}
atha kauṣṭharavyaḥ | [ŚāṅkhĀ, 8, 2 1]
trīṇi ṣaṣṭiśatānyakṣarāṇām | [ŚāṅkhĀ, 8, 2 2]
trīṇi ṣaṣṭiśatānyūṣmaṇām | [ŚāṅkhĀ, 8, 2 3]
trīṇi ṣaṣṭiśatāni saṃdhīnām | [ŚāṅkhĀ, 8, 2 4]
yānyakṣarāṇyavocāmāhāni tāni | [ŚāṅkhĀ, 8, 2 5]
yān ūṣmaṇo rātrayastāḥ | [ŚāṅkhĀ, 8, 2 6]
yān saṃdhīn avocāmāhorātrāṇāṃ te saṃdhayaḥ | [ŚāṅkhĀ, 8, 2 7]
ityadhidaivatam | [ŚāṅkhĀ, 8, 2 8]
athādhyātmam yānyakṣarāṇyadhidaivatam avocāmāsthīni tānyadhyātmam | [ŚāṅkhĀ, 8, 2 9]
yān ūṣmaṇo 'dhidaivatam avocāma majjānas te 'dhyātmam | [ŚāṅkhĀ, 8, 2 10]
eṣa u ha vai saṃpratiprāṇo yan majjā etad retaḥ na vā ṛte prāṇād retasaḥ siddhir asti | [ŚāṅkhĀ, 8, 2 11]
yad vā ṛte prāṇād retaḥ sicyeta tat pūyen na sambhavet | [ŚāṅkhĀ, 8, 2 12]
yān saṃdhīn adhidaivatam avocāma parvāṇi tānyadhyātmam | [ŚāṅkhĀ, 8, 2 13]
tasyaitasyāsthnāṃ majjā parvaṇām iti pañcetaścatvāriṃśacchatāni bhavanti | [ŚāṅkhĀ, 8, 2 14]
saṃdhīnāṃ pañcetastadaśītisahasraṃ bhavati | [ŚāṅkhĀ, 8, 2 15]
aśītisahasraṃ vārkalino bṛhatīr aharahani sampādayanti | [ŚāṅkhĀ, 8, 2 16]
sa eṣo 'haḥsaṃmānaś cakṣurmayaḥ śrotramayaś chandomayo manomayo vāṅmaya ātmā | [ŚāṅkhĀ, 8, 2 17]
sa ya evam etad ahaḥsaṃmānaṃ cakṣurmayaṃ śrotramayaṃ chandomayaṃ manomayaṃ vāṅmayam ātmānaṃ veda ahnāṃ sāyujyaṃ salokatāṃ sarūpatāṃ sabhakṣatām aśnute | [ŚāṅkhĀ, 8, 2 18]
putrī paśumān bhavati sarvam āyur eti | [ŚāṅkhĀ, 8, 2 19]
{ŚāṅkhĀ, 8, 3}
catvāraḥ puruṣā iti vātsyaḥ śarīrapuruṣaś chandaḥpuruṣo vedapuruṣo mahāpuruṣa iti | [ŚāṅkhĀ, 8, 3 1]
śarīrapuruṣa iti yam avocam ya evāyaṃ daivika ātmā tasyaitasya yo 'yam aśarīraḥ prajñātmā sa rasaḥ | [ŚāṅkhĀ, 8, 3 2]
chandaḥpuruṣa iti yam avocāmākṣarasamāmnāya eva | [ŚāṅkhĀ, 8, 3 3]
tasyaitasyākāro rasaḥ | [ŚāṅkhĀ, 8, 3 4]
vedapuruṣa iti yam avocāma yena devān vedargvedaṃ yajurvedaṃ sāmavedam iti tasyaitasya brahma rasaḥ | [ŚāṅkhĀ, 8, 3 5]
tasmād brahmiṣṭhaṃ brahmāṇam ṛtvijaṃ kurvīta yo yajñasyolvaṇaṃ vidyāt | [ŚāṅkhĀ, 8, 3 6]
mahāpuruṣa iti yam avocāma saṃvatsara eva tasyaitasyāsāv ādityo rasaḥ | [ŚāṅkhĀ, 8, 3 7]
sa yaś cāyam aśarīraḥ prajñātmā yaś cāsāv āditya ekam etad iti vidyāt | [ŚāṅkhĀ, 8, 3 8]
tad etad ṛcābhyuditam | [ŚāṅkhĀ, 8, 3 9]
{ŚāṅkhĀ, 8, 4}
citraṃ devānām udagād anīkaṃ cakṣur mitrasya varuṇasyāgneḥ | [ŚāṅkhĀ, 8, 4 1]
āprā dyāvāpṛthivī antarikṣaṃ sūrya ātmā jagatas tasthuṣaś ca | [ŚāṅkhĀ, 8, 4 2]
iti | [ŚāṅkhĀ, 8, 4 3]
etām evānuvidyāṃ saṃhitāṃ saṃdhīyamānāṃ manya iti ha smāha vātsyaḥ etam u haiva bahvṛcā mahadukthe mīmāṃsanta etam agnāv adhvaryava etaṃ mahāvrate chandogā etam asyām etam antarikṣa etaṃ divi etam agnāv etaṃ vāyāv etaṃ candramasy etaṃ nakṣatreṣv etam apsv etam oṣadhīṣv etaṃ sarveṣu bhūteṣv etam akṣareṣv etam eva brahmetyupāsate | [ŚāṅkhĀ, 8, 4 4]
tad etad ṛcābhyuditam | [ŚāṅkhĀ, 8, 4 5]
{ŚāṅkhĀ, 8, 5}
ud vayaṃ tamasas pari jyotiṣ paśyanta uttaram | [ŚāṅkhĀ, 8, 5 1]
devaṃ devatrā sūryam aganma jyotir uttamam | [ŚāṅkhĀ, 8, 5 2]
iti | [ŚāṅkhĀ, 8, 5 3]
sa eṣo 'kṣarasaṃmānaś cakṣurmayaḥ śrotramayaś chandamayo manomayo vāṅmaya ātmā | [ŚāṅkhĀ, 8, 5 4]
sa ya evam etam akṣarasaṃmānaṃ cakṣurmayaṃ śrotramayaṃ chandamayaṃ manomayaṃ vāṅmayam ātmānaṃ parasmai śaṃsati dugdhadohā asya vedā bhavanti | [ŚāṅkhĀ, 8, 5 5]
abhāgo vāci bhavati abhāgo 'nūkte | [ŚāṅkhĀ, 8, 5 6]
tad etad ṛcābhyuditam | [ŚāṅkhĀ, 8, 5 7]
{ŚāṅkhĀ, 8, 6}
yas tityāja sacividaṃ sakhāyaṃ na tasya vācy api bhāgo asti | [ŚāṅkhĀ, 8, 6 1]
yad īṃ śṛṇoty alakaṃ śṛṇoti na hi praveda sukṛtasya panthām | [ŚāṅkhĀ, 8, 6 2]
iti | [ŚāṅkhĀ, 8, 6 3]
nāsyānūkte vāco bhāgo astīty eva tad āha tan na parasmā etad ahaḥ śaṃset | [ŚāṅkhĀ, 8, 6 4]
nāgniṃ cinuyān na mahāvratena stuyān ned ātmano 'pihīyā iti | [ŚāṅkhĀ, 8, 6 5]
sa yaś cāyam aśarīraḥ prajñātmā yaś cāsāv āditya ekam etad ity avocāma tau yatra vipradṛśyete | [ŚāṅkhĀ, 8, 6 6]
{ŚāṅkhĀ, 8, 7}
candramā ivādityo dṛśyate na raśmayaḥ prādurbhavanti | [ŚāṅkhĀ, 8, 7 1]
lohinī dyaur bhavati yathā mañjiṣṭhāḥ | [ŚāṅkhĀ, 8, 7 2]
vyastaḥ pāyur bhavati | [ŚāṅkhĀ, 8, 7 3]
saṃpareto 'syātmā na ciram iva jīviṣyatīti vidyāt | [ŚāṅkhĀ, 8, 7 4]
sa yat karaṇīyaṃ manyeta tat kuryāt | [ŚāṅkhĀ, 8, 7 5]
athāpyādarśe vodake vā jihmaśirasaṃ vāśirasaṃ vātmānaṃ paśyen na vā paśyet | [ŚāṅkhĀ, 8, 7 6]
tad apy evam eva vidyāt | [ŚāṅkhĀ, 8, 7 7]
athāpi chidrā chāyā bhavati na vā bhavati tad apy evam eva vidyāt | [ŚāṅkhĀ, 8, 7 8]
athāpi chidra ivādityo rathanābhir ivākhyāyet tad apy evam eva vidyāt | [ŚāṅkhĀ, 8, 7 9]
athāpi nīla ivāgnir dṛśyeta yathā mayūragrīvā mahāmeghe vā marīcīr iva paśyet | [ŚāṅkhĀ, 8, 7 10]
anabhre vā vidyutaṃ paśyet | [ŚāṅkhĀ, 8, 7 11]
abhra enāṃ mna paśyet tad apy evam eva vidyāt | [ŚāṅkhĀ, 8, 7 12]
athāpy apidhāyākṣiṇī upekṣeta tatraitad varāṭakānīva na paśyet tad apy evam eva vidyāt | [ŚāṅkhĀ, 8, 7 13]
athāpy apidhāya karṇā upāsīta | [ŚāṅkhĀ, 8, 7 14]
ya eṣo 'gner iva jvalataḥ śabdo rathasyevopabdis taṃ na yadā śṛṇuyāt tad apy evam eva vidyāt | [ŚāṅkhĀ, 8, 7 15]
athāpi viparyaste kanyake dṛśyete dvijihme vā na vā dṛśyete etad apy evam eva vidyāt | [ŚāṅkhĀ, 8, 7 16]
sa yo 'to 'śruto 'mato 'vijñāto 'dṛṣṭo 'nādiṣṭo 'ghuṣṭaḥ śrotā mantā vijñātā draṣṭādeṣṭā ghoṣṭā sarveṣāṃ bhūtānām āntaraḥ puruṣaḥ sa ma ātmeti vidyāt | [ŚāṅkhĀ, 8, 7 17]
sa utkrāmann evaitam aśarīraṃ prajñātmānam abhisaṃpadyate vijahātītaraṃ dauhikam | [ŚāṅkhĀ, 8, 7 18]
saiṣā sarvasyai vāca upaniṣat | [ŚāṅkhĀ, 8, 7 19]
sarvā haivemāḥ sarvasyai vāca upaniṣadaḥ | [ŚāṅkhĀ, 8, 7 20]
imāṃ tv evam ācakṣate | [ŚāṅkhĀ, 8, 7 21]
{ŚāṅkhĀ, 8, 8}
pṛthivyā rūpaṃ sparśā antarikṣasyoṣmāṇo divaḥ svarāḥ | [ŚāṅkhĀ, 8, 8 1]
agne rūpaṃ sparśā vāyor ūṣmāṇa ādityasya svarāḥ | [ŚāṅkhĀ, 8, 8 2]
ṛgvedasya rūpaṃ sparśā yajurvedasyoṣmāṇaḥ sāmavedasya svarāḥ | [ŚāṅkhĀ, 8, 8 3]
rathantarasya rūpaṃ sparśā vāmadevyasyoṣmāṇo bṛhataḥ svarāḥ | [ŚāṅkhĀ, 8, 8 4]
prāṇasya rūpaṃ sparśā apānasyoṣmāṇo manasaḥ svarāḥ | [ŚāṅkhĀ, 8, 8 5]
prāṇasya rūpaṃ sparśā apānasyoṣmāṇa udānasya svarāḥ svarā iti punardattaḥ | [ŚāṅkhĀ, 8, 8 6]
eṣa u haiva sarvāṃ vācaṃ veda ya evaṃ veda | [ŚāṅkhĀ, 8, 8 7]
{ŚāṅkhĀ, 8, 9}
atha khalviyaṃ daivī vīṇā bhavati tadanukṛtir asau mānuṣī bhavati | [ŚāṅkhĀ, 8, 9 1]
tad yatheyaṃ śastravatī tardmavatī bhavaty evam evāsau śastravatī tardmavatī bhavati | [ŚāṅkhĀ, 8, 9 2]
tad yathāsyāḥ śira evam amuṣyāḥ śiraḥ | [ŚāṅkhĀ, 8, 9 3]
tad yathāsyai vaṃśa evam amuṣyā daṇḍaḥ | [ŚāṅkhĀ, 8, 9 4]
tad yathāsyā udaram evam amuṣyā ambhaṇaṃ | [ŚāṅkhĀ, 8, 9 5]
tad yathāsyai mukhanāsike akṣiṇī ity evam amuṣyāś chidrāṇi | [ŚāṅkhĀ, 8, 9 6]
tad yathāsyā aṅgulinigrahā upastaraṇānīty evam amuṣyāḥ parvāṇi | [ŚāṅkhĀ, 8, 9 7]
tad yathāsyā aṅgulaya evam amuṣyās tantryaḥ | [ŚāṅkhĀ, 8, 9 8]
tad yathāsyai jihvaivam amuṣyā vādanam | [ŚāṅkhĀ, 8, 9 9]
tad yathāsyāḥ svarā evam amuṣyāḥ svarāḥ | [ŚāṅkhĀ, 8, 9 10]
tad yathā haiveyaṃ romaśena carmaṇāpihitā bhavaty evam evāsau romaśena carmaṇāpihitā bhavati | [ŚāṅkhĀ, 8, 9 11]
romaśena ha sma carmaṇā purā vīṇā apidadhati | [ŚāṅkhĀ, 8, 9 12]
saiṣā daivī vīṇā bhavati | [ŚāṅkhĀ, 8, 9 13]
sa ya evam etāṃ daivīṃ vīṇāṃ veda śrutavadanatamo bhavati bhūmiprāsya kīrtir bhavati śuśrūṣante hāsya parṣatsu bhāṣyamāṇasyedam astu yad ayam īhate yatrāryā vāg vadati vidur enaṃ tatra | [ŚāṅkhĀ, 8, 9 14]
{ŚāṅkhĀ, 8, 10}
athātas tāṇḍavindasya vacaḥ | [ŚāṅkhĀ, 8, 10 1]
tad yatheyaṃ akuśalena vādayitrā vīṇārabdhā na kṛtsnaṃ vīṇārthaṃ sādhayaty evam evākuśalena vaktrā vāg ārabdhā na kṛtsnaṃ vāgarthaṃ sādhayati | [ŚāṅkhĀ, 8, 10 2]
tad yathā haiveyaṃ kuśalena vādayitrā vīṇārabdhā kṛtsnaṃ vīṇārthaṃ sādhayaty evam eva kuśalena vaktrā vāg ārabdhā kṛtsnaṃ vāgarthaṃ sādhayati | [ŚāṅkhĀ, 8, 10 3]
tasyai vā etasyai vīṇāyai yā tviṣiḥ sā saṃhiteti kātyāyanīputro jātūkarṇyaḥ | [ŚāṅkhĀ, 8, 10 4]
atha ha smaitat kṛtsnahārito brāhmaṇam evodāharati | [ŚāṅkhĀ, 8, 10 5]
{ŚāṅkhĀ, 8, 11}
prajāpatiḥ prajāḥ sṛṣṭvā vyasraṃsata sa chandobhir ātmānaṃ samadadhat | [ŚāṅkhĀ, 8, 11 1]
tad yacchandobhir ātmānaṃ samadadhat tasmāt saṃhitā | [ŚāṅkhĀ, 8, 11 2]
tasyai vā etasyai saṃhitāyai ṇakāro balaṃ ṣakāraḥ prāṇa ātmā saṃhitā | [ŚāṅkhĀ, 8, 11 3]
athaiṣā kṣudramiśrā vikṛtis tāni nakhāni romāṇi vyañjanānīti | [ŚāṅkhĀ, 8, 11 4]
sa yo 'tra vicikitset saṇakāraṃ eva brūyād ṛte ṇakāram iti saṇakāram eva brūyāt | [ŚāṅkhĀ, 8, 11 5]
evam eva yo 'tra vicikitset saṣakāraṃ eva brūyād ṛte ṣakāram iti saṣakāram eva brūyāt | [ŚāṅkhĀ, 8, 11 6]
tau vā etau ṇakāraṣakārau vidvān anusaṃhitam ṛco 'dhīyītāyuṣyam iti vidyād evam eva vidyāt | [ŚāṅkhĀ, 8, 11 7]
atha vāg itihāsapurāṇaṃ yaccānyat kiṃcid brāhmīkṛtyevādhīyīta tad apyevam eva vidyāt | [ŚāṅkhĀ, 8, 11 8]
te yad vayam anusaṃhitam ṛco 'dhīmahe yacca māṇḍūkeyīyam adhyāyaṃ prabrūmastena no ṇakāraṣakārā upāptāviti ha smāha hrasvo māṇḍūkeyaḥ | [ŚāṅkhĀ, 8, 11 9]
atha yad vayam anusaṃhitam ṛco 'dhīmahe yacca svādhyāyam adhīmahe tena no ṇakāraṣakārā upāptāv iti ha smāha sthaviraḥ śākalyaḥ | [ŚāṅkhĀ, 8, 11 10]
etaddha sma vai tad vidvāṃsa āhuḥ kāvaṣeyāḥ kimarthā vayaṃ yakṣyāmahe kimarthā vayam adhyeṣyāmahe vāci hi prāṇaṃ juhumaḥ prāṇe vācaṃ yo hy eva prabhavaḥ sa evāpyaya iti | [ŚāṅkhĀ, 8, 11 11]
tā etāḥ saṃhitā nānantevāsine brūyān nāsaṃvatsaravāsine nābrahmacāriṇe nāvedavide nāpavaktra ity ācāryā ity ācāryāḥ | [ŚāṅkhĀ, 8, 11 12]
{ŚāṅkhĀ, 9, 1}
om | [ŚāṅkhĀ, 9, 1 1]
tat savitur vṛṇīmahe | [ŚāṅkhĀ, 9, 1 2]
vayaṃ devasya bhojanam | [ŚāṅkhĀ, 9, 1 3]
śreṣṭhaṃ sarvadhātamam | [ŚāṅkhĀ, 9, 1 4]
turaṃ bhagasya dhīmahi | [ŚāṅkhĀ, 9, 1 5]
tat savitur vareṇyaṃ | [ŚāṅkhĀ, 9, 1 6]
bhargo devasya dhīmahi | [ŚāṅkhĀ, 9, 1 7]
dhiyo yo naḥ pracodayāt | [ŚāṅkhĀ, 9, 1 8]
adabdhaṃ mana iṣiraṃ cakṣuḥ | [ŚāṅkhĀ, 9, 1 9]
sūryo jyotiṣāṃ śreṣṭho dīkṣe mā mā hiṃsīḥ | [ŚāṅkhĀ, 9, 1 10]
{ŚāṅkhĀ, 9, 2}
yo ha vai jyeṣṭhaṃ ca śreṣṭhaṃ ca veda jyeṣṭhaś ca ha vai śreṣṭhaś ca svānāṃ bhavati | [ŚāṅkhĀ, 9, 2 1]
prāṇo vai jyeṣṭhaś ca śreṣṭhaś ca | [ŚāṅkhĀ, 9, 2 2]
yo ha vai vasiṣṭhāṃ veda vasiṣṭho ha svānāṃ bhavati vāg vai vasiṣṭhā | [ŚāṅkhĀ, 9, 2 3]
yo ha vai pratiṣṭhāṃ veda prati ha tiṣṭhaty asmiṃśca loke 'muṣmiṃśca cakṣur ha pratiṣṭhā | [ŚāṅkhĀ, 9, 2 4]
yo ha vai saṃpadaṃ veda saṃ hāsmai kāmāḥ sampadyante śrotraṃ ha vā u saṃpat | [ŚāṅkhĀ, 9, 2 5]
yo ha vā āyatanaṃ vedāyatano ha svānāṃ bhavati mano vā āyatanam | [ŚāṅkhĀ, 9, 2 6]
atha hemā devatāḥ prajāpatiṃ pitaram etyābruvan ko vai naḥ śreṣṭha iti | [ŚāṅkhĀ, 9, 2 7]
sa hovāca prajāpatir yasmin va utkrānte śarīraṃ pāpiṣṭham iva manyate sa vai śreṣṭha iti | [ŚāṅkhĀ, 9, 2 8]
{ŚāṅkhĀ, 9, 3}
sā ha vāg uccakrāma | [ŚāṅkhĀ, 9, 3 1]
yathā mūkā avadantaḥ prāṇantaḥ prāṇena paśyantaś cakṣuṣā śṛṇvantaḥ śrotreṇa dhyāyanto manasaivam iti | [ŚāṅkhĀ, 9, 3 2]
{ŚāṅkhĀ, 9, 4}
cakṣur hoccakrāma | [ŚāṅkhĀ, 9, 4 1]
yathāndhā apaśyantaḥ prāṇantaḥ prāṇena vadanto vācā śṛṇvantaḥ śrotreṇa dhyāyanto manasaivam iti | [ŚāṅkhĀ, 9, 4 2]
{ŚāṅkhĀ, 9, 5}
śrotraṃ hoccakrāma | [ŚāṅkhĀ, 9, 5 1]
yathā badhirā aśṛṇvantaḥ prāṇantaḥ prāṇena vadanto vācā paśyantaḥ cakṣuṣā dhyāyanto manasaivam iti | [ŚāṅkhĀ, 9, 5 2]
{ŚāṅkhĀ, 9, 6}
mano hoccakrāma | [ŚāṅkhĀ, 9, 6 1]
yathā bālā amanasaḥ prāṇantaḥ prāṇena vadanto vācā paśyantaḥ cakṣuṣā śṛṇvantaḥ śrotreṇaivam iti | [ŚāṅkhĀ, 9, 6 2]
{ŚāṅkhĀ, 9, 7}
prāṇo hoccakrāma | [ŚāṅkhĀ, 9, 7 1]
tatas tad yatheha saindhavaḥ suhayaḥ paḍbīśaśaṅkūn saṃkhided evam asau prāṇān samakhidat | [ŚāṅkhĀ, 9, 7 2]
te ha sametyocur bhagavan motkramīr iti | [ŚāṅkhĀ, 9, 7 3]
sa hovāca prāṇaḥ kiṃ me 'nnaṃ bhaviṣyatīti | [ŚāṅkhĀ, 9, 7 4]
yat kiṃcāśvabhya ivāśakunibhya iti | [ŚāṅkhĀ, 9, 7 5]
kiṃ me vāso bhaviṣyatīty āpa iti hocuḥ | [ŚāṅkhĀ, 9, 7 6]
tasmād vā ayam aśiṣyan purastāccopariṣṭāccādbhiḥ paridadhāti | [ŚāṅkhĀ, 9, 7 7]
lambhuko hāsya vāso bhavaty anagno hi bhavati | [ŚāṅkhĀ, 9, 7 8]
haddha smaitat satyakāmo jābālo gośrute vaiyāghrapadyāyoktvovāca | [ŚāṅkhĀ, 9, 7 9]
apy evaṃ śuṣkasya sthāṇoḥ prabrūyāj jayerann asya śākhāḥ praroheyuḥ palāśānīti | [ŚāṅkhĀ, 9, 7 10]
vanaspate śatavalśo viroheti dyāṃ mā lekhīr antarikṣaṃ mā mā hiṃsīr iti ha yājñavalkyaḥ | [ŚāṅkhĀ, 9, 7 11]
{ŚāṅkhĀ, 9, 8}
atha yadi mahajjigamiṣet trirātraṃ dīkṣitvāmāvāsyāyāṃ sarvauṣadhasya manthaṃ dadhimadhubhyām upamanthyāgnim upasamādhāya parisamuhya paristīrya paryukṣya dakṣiṇaṃ jānv ācyottarato 'gneḥ kaṃse manthaṃ kṛtvā hutvā homān manthe saṃpātaṃ ānayet | [ŚāṅkhĀ, 9, 8 1]
jyeṣṭhāya śreṣṭhāya svāhety agnau hutvā manthe saṃpātam ānayet | [ŚāṅkhĀ, 9, 8 2]
pratiṣṭhāyai svāhety agnau hutvā manthe saṃpātam ānayet | [ŚāṅkhĀ, 9, 8 3]
saṃpade svāhety agnau hutvā manthe saṃpātam ānayet | [ŚāṅkhĀ, 9, 8 4]
tat savitur vareṇyam iti pacchaḥ prāśya tat savitur vṛṇīmaha iti paccha ācāmati mahāvyāhṛtibhiś caturthaṃ nirṇijya kāṃsyaṃ carmaṇi vā sthaṇḍile vā saṃviśati | [ŚāṅkhĀ, 9, 8 5]
sa yadi striyaṃ paśyet samṛddhaṃ karmeti vidyāt samṛddhaṃ karmeti vidyāt | [ŚāṅkhĀ, 9, 8 6]
{ŚāṅkhĀ, 10, 1}
athāto 'dhyātmikam | [ŚāṅkhĀ, 10, 1 1]
āntaram agnihotram ity ācakṣate | [ŚāṅkhĀ, 10, 1 2]
etā ha vai devatāḥ puruṣa eva pratiṣṭhitā agnir vāci vāyuḥ prāṇa ādityaś cakṣuṣi candramā manasi diśaḥ śrotra āpo retasi | [ŚāṅkhĀ, 10, 1 3]
etāsu ha vai sarvāsu hutaṃ bhavati ya evaṃ vidvān aśnāti ca pibati cāśayati ca pāyayati ca | [ŚāṅkhĀ, 10, 1 4]
so 'śnāti sa pibati sa tṛpyati sa tarpayati | [ŚāṅkhĀ, 10, 1 5]
{ŚāṅkhĀ, 10, 2}
sa tṛpto vācaṃ tarpayati | [ŚāṅkhĀ, 10, 2 1]
vāk tṛptāgniṃ tarpayati | [ŚāṅkhĀ, 10, 2 2]
agnis tṛptaḥ pṛthivīṃ tarpayati | [ŚāṅkhĀ, 10, 2 3]
pṛthivī tṛptā yat kiṃcit pṛthivyāpihitaṃ bhavad bhaviṣyad bhūtaṃ tat sarvaṃ tarpayati | [ŚāṅkhĀ, 10, 2 4]
ya evaṃ vidvān aśnāti ca pibati cāśayati ca pāyayati ca so 'śnāti sa pibati sa tṛpyati sa tarpayati | [ŚāṅkhĀ, 10, 2 5]
{ŚāṅkhĀ, 10, 3}
sa tṛptaḥ prāṇaṃ tarpayati | [ŚāṅkhĀ, 10, 3 1]
prāṇas tṛpto vāyuṃ tarpayati | [ŚāṅkhĀ, 10, 3 2]
vāyus tṛpta ākāśaṃ tarpayati | [ŚāṅkhĀ, 10, 3 3]
ākāśas tṛpto yat kiṃcākāśenāpihitam bhavad bhaviṣyad bhūtaṃ tat sarvaṃ tarpayati | [ŚāṅkhĀ, 10, 3 4]
ya evaṃ vidvān aśnāti ca pibati cāśayati ca pāyayati ca so 'śnāti sa pibati sa tṛpyati sa tarpayati | [ŚāṅkhĀ, 10, 3 5]
{ŚāṅkhĀ, 10, 4}
sa tṛptaś cakṣus tarpayati | [ŚāṅkhĀ, 10, 4 1]
cakṣus tṛptam ādityaṃ tarpayati | [ŚāṅkhĀ, 10, 4 2]
ādityas tṛpto divaṃ tarpayati dyaus tṛptā yat kiṃcid divāpihitam bhavad bhaviṣyad bhūtaṃ tat sarvaṃ tarpayati | [ŚāṅkhĀ, 10, 4 3]
ya evaṃ vidvān aśnāti ca pibati cāśayati ca pāyayati ca so 'śnāti sa pibati sa tṛpyati sa tarpayati | [ŚāṅkhĀ, 10, 4 4]
{ŚāṅkhĀ, 10, 5}
sa tṛpto manas tarpayati | [ŚāṅkhĀ, 10, 5 1]
manas tṛptaṃ candramasaṃ tarpayati | [ŚāṅkhĀ, 10, 5 2]
candramās tṛpto nakṣatrāṇi tarpayati | [ŚāṅkhĀ, 10, 5 3]
nakṣatrāṇi tṛptāni māsāṃs tarpayanti | [ŚāṅkhĀ, 10, 5 4]
māsās tṛptā ardhamāsāṃs tarpayanti | [ŚāṅkhĀ, 10, 5 5]
ardhamāsās tṛptā ahorātre tarpayanti | [ŚāṅkhĀ, 10, 5 6]
ahorātre tṛpte ṛtūṃs tarpayataḥ | [ŚāṅkhĀ, 10, 5 7]
ṛtavas tṛptāḥ saṃvatsaraṃ tarpayanti | [ŚāṅkhĀ, 10, 5 8]
saṃvatsaras tṛpto yat kiṃcit saṃvatsareṇāpihitam bhavad bhaviṣyad bhūtaṃ tat sarvaṃ tarpayati | [ŚāṅkhĀ, 10, 5 9]
ya evaṃ vidvān aśnāti ca pibati cāśayati ca pāyayati ca so 'śnāti sa pibati sa tṛpyati sa tarpayati | [ŚāṅkhĀ, 10, 5 10]
{ŚāṅkhĀ, 10, 6}
sa tṛptaḥ śrotraṃ tarpayati | [ŚāṅkhĀ, 10, 6 1]
śrotraṃ tṛptaṃ diśas tarpayati | [ŚāṅkhĀ, 10, 6 2]
diśas tṛptā avāntaradiśas tarpayanti | [ŚāṅkhĀ, 10, 6 3]
avāntaradiśas tṛptā yat kiṃcāvāntaradigbhir apihitam bhavad bhaviṣyad bhūtaṃ tat sarvaṃ tarpayati | [ŚāṅkhĀ, 10, 6 4]
ya evaṃ vidvān aśnāti ca pibati cāśayati ca pāyayati ca so 'śnāti sa pibati sa tṛpyati sa tarpayati | [ŚāṅkhĀ, 10, 6 5]
{ŚāṅkhĀ, 10, 7}
sa tṛpto retas tarpayati | [ŚāṅkhĀ, 10, 7 1]
retas tṛptam apas tarpayati | [ŚāṅkhĀ, 10, 7 2]
āpas tṛptā nadīṃs tarpayanti | [ŚāṅkhĀ, 10, 7 3]
nadyas tṛptāḥ samudraṃ tarpayanti | [ŚāṅkhĀ, 10, 7 4]
samudro tṛpto yat kiṃcit samudreṇāpihitam bhavad bhaviṣyad bhūtaṃ tat sarvaṃ tarpayati | [ŚāṅkhĀ, 10, 7 5]
ya evaṃ vidvān aśnāti ca pibati cāśayati ca pāyayati ca so 'śnāti sa pibati sa tṛpyati sa tarpayati | [ŚāṅkhĀ, 10, 7 6]
{ŚāṅkhĀ, 10, 8}
sa tṛptas tad etad vairājaṃ daśavidhaṃ agnihotraṃ bhavati | [ŚāṅkhĀ, 10, 8 1]
tasya prāṇa evāhavanīyaḥ | [ŚāṅkhĀ, 10, 8 2]
apāno gārhapatyo vyāno 'nvāhāryapacano mano dhūmo manyur arcir dantā aṅgārāḥ śraddhā payo vāk samit satyam āhutiḥ prajñātmā sa rasaḥ | [ŚāṅkhĀ, 10, 8 3]
tad etad vairājaṃ daśavidhaṃ agnihotraṃ hutaṃ bhavati | [ŚāṅkhĀ, 10, 8 4]
rohobhyāṃ rohobhyām abhyārūḍham abhi svargaṃ lokaṃ gamayati ya evaṃ vidvān aśnāti ca pibati cāśayati ca pāyayati ca | [ŚāṅkhĀ, 10, 8 5]
atha ya idam avidvān agnihotraṃ juhoti yathāṅgārān apohya bhasmani hutaṃ tādṛk tatyās tādṛk tat syāt | [ŚāṅkhĀ, 10, 8 6]
{ŚāṅkhĀ, 11, 1}
prajāpatir vā imaṃ puruṣam udañcata | [ŚāṅkhĀ, 11, 1 1]
tasminn etā devatā āveśayad vācy agniṃ prāṇe vāyuṃ apāne vidyuta udāne parjanyaṃ cakṣuṣy ādityaṃ manasi candramasaṃ śrotre diśaḥ śarīre pṛthivīṃ retasy apo bala indraṃ manyāv īśānaṃ mūrdhany ākāśaṃ ātmani brahma | [ŚāṅkhĀ, 11, 1 2]
sa yathā mahān amṛtakumbhaḥ pinvamānas tiṣṭhed evaṃ haiva sa tasthau | [ŚāṅkhĀ, 11, 1 3]
atha hemā devatā īkṣāṃcakrire kim ayam asmābhiḥ puruṣaḥ kariṣyati kiṃ vā vayam anena | [ŚāṅkhĀ, 11, 1 4]
hantāsmāccharīrād utkramāmeti | [ŚāṅkhĀ, 11, 1 5]
tā hoccakramuḥ | [ŚāṅkhĀ, 11, 1 6]
atha hedaṃ śarīraṃ riktam iva parisuṣiraṃ sa hekṣāṃcakre prajāpatī randhrāya na kṣamam | [ŚāṅkhĀ, 11, 1 7]
hantāham imā aśanāyāpipāsābhyām upasṛjā iti | [ŚāṅkhĀ, 11, 1 8]
tā hopasasṛje | [ŚāṅkhĀ, 11, 1 9]
tā hopāsṛṣṭāḥ sukhaṃ alabhamānā imam eva puruṣaṃ punaḥ pratyāviviśuḥ | [ŚāṅkhĀ, 11, 1 10]
{ŚāṅkhĀ, 11, 2}
vāṅ mametyagnir āviveśa | [ŚāṅkhĀ, 11, 2 1]
prāṇo mameti vāyur āviveśa | [ŚāṅkhĀ, 11, 2 2]
apāno mameti vidyuta āviviśuḥ | [ŚāṅkhĀ, 11, 2 3]
udāno mameti parjanya āviveśa | [ŚāṅkhĀ, 11, 2 4]
cakṣur mametyāditya āviveśa | [ŚāṅkhĀ, 11, 2 5]
mano mameti candramā āviveśa | [ŚāṅkhĀ, 11, 2 6]
śrotram asmākam iti diśa āviviśuḥ | [ŚāṅkhĀ, 11, 2 7]
śarīraṃ mameti pṛthivyāviveśa | [ŚāṅkhĀ, 11, 2 8]
reto 'smākam ity āpa āviviśuḥ | [ŚāṅkhĀ, 11, 2 9]
balaṃ mametīndra āviveśa | [ŚāṅkhĀ, 11, 2 10]
manyur mametīśāna āviveśa | [ŚāṅkhĀ, 11, 2 11]
mūrdhā mametyākāśa āviveśa | [ŚāṅkhĀ, 11, 2 12]
ātmā mameti brahmāviveśa | [ŚāṅkhĀ, 11, 2 13]
sa yathā mahān vṛkṣa ārdra upasiktamūlas tiṣṭhed evaṃ haiva sa tasthau | [ŚāṅkhĀ, 11, 2 14]
{ŚāṅkhĀ, 11, 3}
athāyaṃ puruṣaḥ praiṣyan purā saṃvatsarāt saṃvatsarasya dṛṣṭīḥ paśyati | [ŚāṅkhĀ, 11, 3 1]
chidrā chāyā bhavati na vā bhavati | [ŚāṅkhĀ, 11, 3 2]
mahāmeghe vā marīcīr iva paśyed anabhre vā vidyutaṃ paśyed abhra enāṃ na paśyet | [ŚāṅkhĀ, 11, 3 3]
akṣiṇī vā apidhāya varāṭakānīva na paśyati | [ŚāṅkhĀ, 11, 3 4]
karṇau vāpidhāyopabdim iva na śṛṇoti | [ŚāṅkhĀ, 11, 3 5]
nāsmiṃlloke ramate nainaṃ manaś chandayati | [ŚāṅkhĀ, 11, 3 6]
iti pratyakṣadarśanāni | [ŚāṅkhĀ, 11, 3 7]
{ŚāṅkhĀ, 11, 4}
atha svapnāḥ | [ŚāṅkhĀ, 11, 4 1]
puruṣaṃ kṛṣṇaṃ kṛṣṇadantaṃ paśyati sa enaṃ hanti varāha enaṃ hanti markaṭa enaṃ hanti enaṃ hanti bisāni khādayati suvarṇaṃ bhakṣayitvāvagiraty ekapauṇḍarīkaṃ dhārayati gāṃ savatsāṃ dakṣiṇāmukho naladamālī vrājayati | [ŚāṅkhĀ, 11, 4 2]
sa yady eteṣāṃ kiṃcit paśyet pāṇḍuradarśanāṃ kālīṃ strīṃ muktakeśāṃ muṇḍāṃ tailābhyaṅgaṃ kausumbhaparidhānaṃ gītāny uṣṭrārohaṇaṃ dakṣiṇāśāgamanādīni vīkṣyopoṣya pāyasaṃ sthālīpākaṃ śrapayitvā sarūpavatsāyā goḥ payasi na tv eva tu kṛṣṇāyā agnim upasamādhāya parisamuhya paristīrya paryukṣya dakṣiṇaṃ jānv ācya sruveṇājyāhutīr juhoti | [ŚāṅkhĀ, 11, 4 3]
{ŚāṅkhĀ, 11, 5}
vāci me 'gniḥ pratiṣṭhitaḥ svāhā | [ŚāṅkhĀ, 11, 5 1]
prāṇe me vāyuḥ pratiṣṭhitaḥ svāhā | [ŚāṅkhĀ, 11, 5 2]
apāne me vidyutaḥ pratiṣṭhitāḥ svāhā | [ŚāṅkhĀ, 11, 5 3]
udāne me parjanyaḥ pratiṣṭhitaḥ svāhā | [ŚāṅkhĀ, 11, 5 4]
cakṣuṣi ma ādityaḥ pratiṣṭhitaḥ svāhā | [ŚāṅkhĀ, 11, 5 5]
manasi me candramāḥ pratiṣṭhitaḥ svāhā | [ŚāṅkhĀ, 11, 5 6]
śrotre me diśaḥ pratiṣṭhitāḥ svāhā | [ŚāṅkhĀ, 11, 5 7]
śarīre me pṛthivī pratiṣṭhitā svāhā | [ŚāṅkhĀ, 11, 5 8]
retasi ma āpaḥ pratiṣṭhitāḥ svāhā | [ŚāṅkhĀ, 11, 5 9]
bale ma indraḥ pratiṣṭhitaḥ svāhā | [ŚāṅkhĀ, 11, 5 10]
manyau ma īśānaḥ pratiṣṭhitaḥ svāhā | [ŚāṅkhĀ, 11, 5 11]
mūrdhani ma ākāśaḥ pratiṣṭhitaḥ svāhā | [ŚāṅkhĀ, 11, 5 12]
ātmani me brahma pratiṣṭhitaṃ svāhā | [ŚāṅkhĀ, 11, 5 13]
athaitad ājyāvaśeṣaṃ sthālīpāke samavaninīya sthālīpākasyopaghātaṃ juhoti | [ŚāṅkhĀ, 11, 5 14]
{ŚāṅkhĀ, 11, 6}
vāci me 'gniḥ pratiṣṭhito vāgghṛdaye hṛdayam ātmani tat satyaṃ devānāṃ māham akāmo mariṣyāmy annavān annādo bhūyāsaṃ svāhā | [ŚāṅkhĀ, 11, 6 1]
prāṇe me vāyuḥ pratiṣṭhitaḥ prāṇo hṛdaye hṛdayam ātmani tat satyaṃ devānāṃ māham akāmo mariṣyāmy annavān annādo bhūyāsaṃ svāhā | [ŚāṅkhĀ, 11, 6 2]
apāne me vidyutaḥ pratiṣṭhitā apāno hṛdaye hṛdayam ātmani tat satyaṃ devānāṃ māham akāmo mariṣyāmy annavān annādo bhūyāsaṃ svāhā | [ŚāṅkhĀ, 11, 6 3]
udāne me parjanyaḥ pratiṣṭhita udānaṃ hṛdaye hṛdayam ātmani tat satyaṃ devānāṃ māham akāmo mariṣyāmy annavān annādo bhūyāsaṃ svāhā | [ŚāṅkhĀ, 11, 6 4]
cakṣuṣi ma ādityaḥ pratiṣṭhitaś cakṣur hṛdaye hṛdayam ātmani tat satyaṃ devānāṃ māham akāmo mariṣyāmy annavān annādo bhūyāsaṃ svāhā | [ŚāṅkhĀ, 11, 6 5]
manasi me candramāḥ pratiṣṭhito mano hṛdaye hṛdayam ātmani tat satyaṃ devānāṃ māham akāmo mariṣyāmy annavān annādo bhūyāsaṃ svāhā | [ŚāṅkhĀ, 11, 6 6]
śrotre me diśaḥ pratiṣṭhitā diśo hṛdaye hṛdayam ātmani tat satyaṃ devānāṃ māham akāmo mariṣyāmy annavān annādo bhūyāsaṃ svāhā | [ŚāṅkhĀ, 11, 6 7]
śarīre me pṛthivī pratiṣṭhitā pṛthivī hṛdaye hṛdayam ātmani tat satyaṃ devānāṃ māham akāmo mariṣyāmy annavān annādo bhūyāsaṃ svāhā | [ŚāṅkhĀ, 11, 6 8]
bale ma indraḥ pratiṣṭhitā balaṃ hṛdaye hṛdayam ātmani tat satyaṃ devānāṃ māham akāmo mariṣyāmy annavān annādo bhūyāsaṃ svāhā | [ŚāṅkhĀ, 11, 6 9]
manyau ma īśānaḥ pratiṣṭhito manyur hṛdaye hṛdayam ātmani tat satyaṃ devānāṃ māham akāmo mariṣyāmy annavān annādo bhūyāsaṃ svāhā | [ŚāṅkhĀ, 11, 6 10]
mūrdhani ma ākāśaḥ pratiṣṭhito mūrdhā hṛdaye hṛdayam ātmani tat satyaṃ devānāṃ māham akāmo mariṣyāmy annavān annādo bhūyāsaṃ svāhā | [ŚāṅkhĀ, 11, 6 11]
ātmani me brahma pratiṣṭhitam ātmā hṛdaye hṛdayam ātmani tat satyaṃ devānāṃ māham akāmo mariṣyāmy annavān annādo bhūyāsaṃ svāhā | [ŚāṅkhĀ, 11, 6 12]
athaitat sthālīpākaśeṣam ātmani samavaninīya juhoti | [ŚāṅkhĀ, 11, 6 13]
{ŚāṅkhĀ, 11, 7}
aśmā jāgatam ayas traiṣṭubhaṃ loham auṣṇihaṃ sīsaṃ kākubhaṃ rajataṃ svārājyaṃ suvarṇaṃ gāyatram annaṃ vairājaṃ tṛptir ānuṣṭubhaṃ nākaṃ sāmrājyaṃ bṛhaspatir bārhataṃ brahma pāṅktaṃ prajāpatir ātichandasaṃ sāvitrī sarvavedachandasena chandaseti | [ŚāṅkhĀ, 11, 7 1]
{ŚāṅkhĀ, 11, 8}
aśmeva sthiro vasāni jāgatena chandasā | [ŚāṅkhĀ, 11, 8 1]
puruṣo maṇiḥ prāṇaḥ sūtram annaṃ granthis taṃ granthim udgrathnāmy annakāmaḥ | [ŚāṅkhĀ, 11, 8 2]
mṛtyave brāhmaṇaṃ api sarvam āyur aśīyāyuṣmān māham akāmo mariṣyāmy annavān annādo bhūyāsaṃ svāhā | [ŚāṅkhĀ, 11, 8 3]
aya iva sthiro vasāni traiṣṭubhena chandasā puruṣo maṇiḥ prāṇaḥ svāhā | [ŚāṅkhĀ, 11, 8 4]
loham iva sthiro vasāny auṣṇihena chandasā puruṣo maṇiḥ prāṇaḥ svāhā | [ŚāṅkhĀ, 11, 8 5]
sīsam iva sthiro vasāni kākubhena chandasā puruṣo maṇiḥ prāṇaḥ svāhā | [ŚāṅkhĀ, 11, 8 6]
rajatam iva sthiro vasāni svarājyena chandasā puruṣo maṇiḥ prāṇaḥ svāhā | [ŚāṅkhĀ, 11, 8 7]
suvarṇam iva sthiro vasāni gāyatreṇa chandasā puruṣo maṇiḥ prāṇaḥ svāhā | [ŚāṅkhĀ, 11, 8 8]
annam iva sthiro vasāni vairājena chandasā puruṣo maṇiḥ prāṇaḥ svāhā | [ŚāṅkhĀ, 11, 8 9]
tṛptir iva sthiro vasāny ānuṣṭubhena chandasā puruṣo maṇiḥ prāṇaḥ svāhā | [ŚāṅkhĀ, 11, 8 10]
nākam iva sthiro vasāni sāmrājyena chandasā puruṣo maṇiḥ prāṇaḥ svāhā | [ŚāṅkhĀ, 11, 8 11]
bṛhaspatir iva sthiro vasāni bārhatena chandasā puruṣo maṇiḥ prāṇaḥ svāhā | [ŚāṅkhĀ, 11, 8 12]
brahmeva sthiro vasāni pāṅktena chandasā puruṣo maṇiḥ prāṇaḥ svāhā | [ŚāṅkhĀ, 11, 8 13]
prajāpatir iva sthiro vasāny ātichandasena chandasā puruṣo maṇiḥ prāṇaḥ svāhā | [ŚāṅkhĀ, 11, 8 14]
sāvitrīr iva sthiro vasāni sarvavedachandasena chandasā puruṣo maṇiḥ prāṇaḥ svāhā | [ŚāṅkhĀ, 11, 8 15]
priyāyai vā jāyāyai priyāya vāntevāsine 'nyasmai vāpi yasmai kāmayeta tasmā ucchiṣṭaṃ dadyāt | [ŚāṅkhĀ, 11, 8 16]
sa hāpi śataṃ varṣāṇi jīvati punaḥ punaḥ prayuñjāno jīvaty eva jīvaty eva | [ŚāṅkhĀ, 11, 8 17]
{ŚāṅkhĀ, 12, 1}
om | [ŚāṅkhĀ, 12, 1 1.1]
hastivarcasaṃ prathatāṃ bṛhad vayo yad adityai tanvaḥ saṃbabhūva | [ŚāṅkhĀ, 12, 1 1.2]
tan mahyaṃ samaduḥ sarva eta ādityāso adityā saṃvidānāḥ | [ŚāṅkhĀ, 12, 1 1.3]
yat te varco jātavedo bṛhad bhavaty āhitam | [ŚāṅkhĀ, 12, 1 2.1]
tena mā varcasā tvam agne varcasvinaṃ kuru | [ŚāṅkhĀ, 12, 1 2.2]
yac ca varco vā puruṣe yac ca hastiṣv āhitam | [ŚāṅkhĀ, 12, 1 3.1]
suvarṇe goṣu yad varco mayi taddhastivarcasam | [ŚāṅkhĀ, 12, 1 3.2]
yad akṣeṣu hiraṇyeṣu goṣv aśveṣu yad yaśaḥ | [ŚāṅkhĀ, 12, 1 4.1]
surāyāṃ pūyamānāyāṃ mayi taddhastivarcasam | [ŚāṅkhĀ, 12, 1 4.2]
mayi bhargo mayi maho mayi yajñasya yad yaśaḥ | [ŚāṅkhĀ, 12, 1 5.1]
tan mayi prajāpatir divi divam iva dṛṃhatu | [ŚāṅkhĀ, 12, 1 5.2]
{ŚāṅkhĀ, 12, 2}
aśvinā sāragheṇa mā samaṅktāṃ madhunā payaḥ | [ŚāṅkhĀ, 12, 2 1.1]
yathā madhumatīṃ vācam āvadāni janeṣu | [ŚāṅkhĀ, 12, 2 1.2]
ghṛtād ullupto madhumān payasvān dhanaṃjayo dharuṇo dhārayiṣṇuḥ | [ŚāṅkhĀ, 12, 2 2.1]
rujan sapatnān adharāṃś ca kṛṇvan āroha māṃ mahate saubhagāya | [ŚāṅkhĀ, 12, 2 2.2]
prajāpate na tvad etāny anyo viśvā jātāni pari tā babhūva | [ŚāṅkhĀ, 12, 2 3.1]
yatkāmās te juhumas tan no astu vayaṃ syāma patayo rayīṇām | [ŚāṅkhĀ, 12, 2 3.2]
ayaṃ sano nudatāṃ me sapatnān indra iva vṛtraṃ pṛtanāsu sāḍhā | [ŚāṅkhĀ, 12, 2 4.1]
agnir iva kakṣaṃ vibhṛtaḥ purutrā vāteṣu nas tigmajambho 'numārṣṭi | [ŚāṅkhĀ, 12, 2 4.2]
ayaṃ sano yo 'nuvādī kīla iva vṛtraṃ vi puro ruroja | [ŚāṅkhĀ, 12, 2 5.1]
anenendro vi mṛdho vihatyā śatrūyatām ābharā bhojanāni | [ŚāṅkhĀ, 12, 2 5.2]
{ŚāṅkhĀ, 12, 3}
jayendra śatrūñ jahi śūra dasyūn vṛtraṃ hatveva kuliśenā vivṛśca | [ŚāṅkhĀ, 12, 3 1.1]
augha iva śāpān praṇudāt sapatnāñjahyāt sapatnān svadhitir vaneva | [ŚāṅkhĀ, 12, 3 1.2]
anuvṛśca madhyāt prati vṛścopariṣṭād vivṛśca paścāt prati śūra vṛśca | [ŚāṅkhĀ, 12, 3 2.1]
tvayā praṇuttān maghavann amitrān śūra riṣantaṃ maruto 'nuyantu | [ŚāṅkhĀ, 12, 3 2.2]
tvāṃ rudrair hetibhiḥ pinvamānā indraṃ manvānā maruto juṣanta | [ŚāṅkhĀ, 12, 3 3.1]
suparṇāḥ kaṅkāḥ pramṛśanto enān mahīyatāṃ daṃṣṭrī vardhaneṣu | [ŚāṅkhĀ, 12, 3 3.2]
brahmaṇuttasya maghavan pṛtanyato viṣvag indra bhaṅgāḥ patantu | [ŚāṅkhĀ, 12, 3 4.1]
mā jñātāram īśata mā pratiṣṭhāṃ mitho vighnānā upayānti mṛtyum | [ŚāṅkhĀ, 12, 3 4.2]
agne yaśasvin yaśase samarpayendravatīm apacitim ihāvaha | [ŚāṅkhĀ, 12, 3 5.1]
ayaṃ mūrdhā parameṣṭhī suvarcāḥ sajātānām uttamaśloko astu | [ŚāṅkhĀ, 12, 3 5.2]
{ŚāṅkhĀ, 12, 4}
bhadraṃ paśyanta upasedur āgan tato dīkṣām ṛṣayaḥ svarvidaḥ | [ŚāṅkhĀ, 12, 4 1.1]
tataḥ kṣatraṃ balam ojaś ca jātaṃ tad asmai devā abhisaṃnamantām | [ŚāṅkhĀ, 12, 4 1.2]
dhātā vidhātā paramota saṃdṛk prajāpatiḥ parameṣṭhī suvarcāḥ | [ŚāṅkhĀ, 12, 4 2.1]
stomāṃś chandāṃsi nivido ma āhur etasmai rāṣṭram abhisaṃnamantām | [ŚāṅkhĀ, 12, 4 2.2]
abhyāvartadhvam upasevatāgnim ayaṃ śāstādhipatir no astu | [ŚāṅkhĀ, 12, 4 3.1]
asya vijñānam anusaṃrabhadhvam imaṃ paścād anujīvātha sarve | [ŚāṅkhĀ, 12, 4 3.2]
alardo nāma jāto 'si purā sūryāt puroṣasaḥ | [ŚāṅkhĀ, 12, 4 4.1]
taṃ tvā sapatnakṣayaṇaṃ vedātha viṣṭambhajambhanam | [ŚāṅkhĀ, 12, 4 4.2]
nārdhe pramīyeta tared dviṣantaṃ kalpeta vākyaṃ pṛtanāḥ saheta | [ŚāṅkhĀ, 12, 4 5.1]
pramāyukaṃ tasya dviṣantam āhur irāmaṇiṃ bailvaṃ yo bibharti | [ŚāṅkhĀ, 12, 4 5.2]
{ŚāṅkhĀ, 12, 5}
na sa śaptam aśnāti kilbiṣaṃ kṛtaṃ nainaṃ divyo varuṇo hanti bhītam | [ŚāṅkhĀ, 12, 5 1.1]
nainaṃ kruddhaṃ manyavo 'bhiyantīrāmaṇiṃ bailvaṃ yo bibharti | [ŚāṅkhĀ, 12, 5 1.2]
nāsya tvacaṃ hiṃsati jātavedā na māṃsam aśnāti na hanti tāni | [ŚāṅkhĀ, 12, 5 2.1]
śatāyur asmiñ jaradaṣṭiḥ praitīrāmaṇiṃ bailvaṃ yo bibharti | [ŚāṅkhĀ, 12, 5 2.2]
nāsya prajā duṣyati jāyamānā na śailago bhavati na pāpakṛtyā | [ŚāṅkhĀ, 12, 5 3.1]
nānyan mithas tasya kuleṣu jāyata irāmaṇiṃ bailvaṃ yo bibharti | [ŚāṅkhĀ, 12, 5 3.2]
nāsyāpavādā na pravādakā gṛhe na saṃpatatryo na viveśa tasmai | [ŚāṅkhĀ, 12, 5 4.1]
nāsminn alakṣmīḥ kurute niveśanam irāmaṇiṃ bailvaṃ yo bibharti | [ŚāṅkhĀ, 12, 5 4.2]
nainaṃ rakṣo na piśāco hinasti na jambhako nāpy asuro na yakṣaḥ | [ŚāṅkhĀ, 12, 5 5.1]
na sūtikā tasya kuleṣu jāyate irāmaṇiṃ bailvaṃ yo bibharti | [ŚāṅkhĀ, 12, 5 5.2]
{ŚāṅkhĀ, 12, 6}
nainaṃ vyāghro na vṛko na dvīpī na śvāpadaṃ hiṃsati kiṃcanainam | [ŚāṅkhĀ, 12, 6 1.1]
na hastinaṃ kruddham upaiti bhītim irāmaṇiṃ bailvaṃ yo bibharti | [ŚāṅkhĀ, 12, 6 1.2]
nainaṃ sarpo na pṛdākur hinasti na vṛściko na tiraścīnarājiḥ | [ŚāṅkhĀ, 12, 6 2.1]
nainaṃ kṛṣṇo 'hir abhisaṃhata irāmaṇiṃ bailvaṃ yo bibharti | [ŚāṅkhĀ, 12, 6 2.2]
nainaṃ pramattaṃ varuṇo hinasti na makaro na grahaḥ śiṃśumāraḥ | [ŚāṅkhĀ, 12, 6 3.1]
pārāvarācchivam asmai kṛṇotīrāmaṇiṃ bailvaṃ yo bibharti | [ŚāṅkhĀ, 12, 6 3.2]
pramāyukam asya dviṣantam āhuḥ | [ŚāṅkhĀ, 12, 6 4.1]
puṣpam iva chinnaṃ saha bandhanena | [ŚāṅkhĀ, 12, 6 4.2]
ogha iva śāpān praṇudāt sapatnān | [ŚāṅkhĀ, 12, 6 4.3]
irāmaṇiṃ bailvaṃ yo bibharti | [ŚāṅkhĀ, 12, 6 4.4]
ayaṃ maṇiḥ pratisaro jāmbo jīvāya badhyate | [ŚāṅkhĀ, 12, 6 5.1]
anenendro vṛtram ahann ṛṣiṇā ca manīṣiṇā | [ŚāṅkhĀ, 12, 6 5.2]
{ŚāṅkhĀ, 12, 7}
sahendra dviṣataḥ sahasvārātīḥ sahasva pṛtanāyataḥ | [ŚāṅkhĀ, 12, 7 1.1]
nāga iva pūrvapādābhyām abhitiṣṭha pṛtanyataḥ | [ŚāṅkhĀ, 12, 7 1.2]
āgād ayaṃ bailvo maṇiḥ sapatnakṣapaṇo vṛṣā | [ŚāṅkhĀ, 12, 7 2.1]
taṃ paśyanti kavayaḥ sarvavīrā yathā sapatnān samare saheyuḥ | [ŚāṅkhĀ, 12, 7 2.2]
anṛtaṃ me maṇau sūtram aśvināvapi nahyatām | [ŚāṅkhĀ, 12, 7 3.1]
bailvaḥ sahasravīryo 'si mā te bhartā riṣam aham | [ŚāṅkhĀ, 12, 7 3.2]
ghṛtād ullupto madhumān payasvān dhanaṃjayo dharuṇo dhārayiṣṇuḥ | [ŚāṅkhĀ, 12, 7 4.1]
rujan sapatnān adharāṃśca kṛṇvan āroha māṃ mahate saubhagāya | [ŚāṅkhĀ, 12, 7 4.2]
prajāpate na tvad etānyanyo viśvā jātāni pari tā babhūva | [ŚāṅkhĀ, 12, 7 5.1]
yatkāmas te juhumas tan no astu vayaṃ syāma patayo rayīṇām | [ŚāṅkhĀ, 12, 7 5.2]
śāsa itthā mahān asīti pañca | [ŚāṅkhĀ, 12, 7 6.1]
{ŚāṅkhĀ, 12, 8}
athāto maṇikalpaḥ | [ŚāṅkhĀ, 12, 8 1]
bhūtikāmaḥ puṣpeṇa trirātropoṣito jīvato hastino dantān mātrām uddhṛtyāgnim upasamādhāya parisamuhya paristīrya paryukṣya dakṣiṇaṃ jānv ācyottarato 'gneḥ kaṃse maṇiṃ kṛtvā hutvā homān maṇau saṃpātam ānayet | [ŚāṅkhĀ, 12, 8 2]
hastivarcasam ity etābhiḥ pratyṛcam aṣṭābhiḥ saptarātraṃ madhusarpiṣor vāsayitvā trirātram ekāṃ vā badhnīyād ghṛtād ullupta ity etayarcā | [ŚāṅkhĀ, 12, 8 3]
ata evottaraṃ ṣaḍbhir hṛdayaśūlāgramaṇiṃ pratodāgramaṇiṃ vā muśalāgramaṇiṃ vā khadirasāramaṇiṃ vā māṃsaudane vāsayitvā trirātram ekāṃ vā badhnīyāt | [ŚāṅkhĀ, 12, 8 4]
ata evottaraṃ catasṛbhir vṛṣabhaśṛṅgāgramaṇiṃ ghṛtaudane vāsayitvā trirātram ekāṃ vā badhnīyāt | [ŚāṅkhĀ, 12, 8 5]
ata evottaraṃ ekayairaṇḍamaṇiṃ tilaudane vāsayitvā trirātram ekāṃ vā badhnīyāt | [ŚāṅkhĀ, 12, 8 6]
ata evottaraṃ ṣoḍaśabhir bailvaṃ saptarātraṃ madhusarpiṣor vāsayitvā trirātram ekāṃ vā badhnīyād ghṛtād ullupta ity etayarcā | [ŚāṅkhĀ, 12, 8 7]
ata evottaraṃ pañcabhir mahāvarāsyodohaṃ mudgaudane vāsayitvā trirātram ekāṃ vā badhnīyācchaktau sati prathamaṃ hastichāyāyāṃ vaiyāghre vāpi carmaṇy āsīno vāpi juhuyād āsīno vāpi juhuyāt | [ŚāṅkhĀ, 12, 8 8]
{ŚāṅkhĀ, 13, 1}
athāto vairāgyasaṃskṛte śarīre brahmayajñaniṣṭho bhavet | [ŚāṅkhĀ, 13, 1 1]
apa punarmṛtyuṃ jayati | [ŚāṅkhĀ, 13, 1 2]
tad u ha vātmā draṣṭavyaḥ śrotavyo mantavyo nididhyāsitavya iti | [ŚāṅkhĀ, 13, 1 3]
tam etaṃ vedānuvacanena vividiṣanti brahmacaryeṇa tapasā śraddhayā yajñenānāśakena ceti māṇḍūkeyaḥ | [ŚāṅkhĀ, 13, 1 4]
tasmād evaṃvicchānto dānta uparatas titikṣuḥ śraddhāvitto bhūtvātmany evātmānaṃ paśyed iti māṇḍavyaḥ | [ŚāṅkhĀ, 13, 1 5]
yo 'yaṃ vijñānamayaḥ puruṣaḥ prāṇeṣu sa eṣa neti nety ātmā na gṛhya idaṃ brahmedaṃ kṣatram ime devā ime vedā ime lokā imāni sarvāṇi bhūtānīdaṃ sarvaṃ yad ayam ātmā | [ŚāṅkhĀ, 13, 1 6]
sa eṣa tat tvam asīty ātmāvagamyo 'haṃ brahmāsmīti | [ŚāṅkhĀ, 13, 1 7]
tad etad brahmāpūrvam aparam anaparam anantaram abāhyam ayam ātmā brahma sarvānubhūr ity anuśāsanam iti yājñavalkyaḥ | [ŚāṅkhĀ, 13, 1 8]
tad etan nāputrāya nānantevāsine vā brūyād iti | [ŚāṅkhĀ, 13, 1 9]
ya imām adbhiḥ parigṛhītāṃ vasumatīṃ dhanasya pūrṇāṃ dadyād idam eva tato bhūya idam eva tato bhūya ity anuśāsanam | [ŚāṅkhĀ, 13, 1 10]
tām etām upaniṣadaṃ vedaśiro na yathā kathaṃcana vadet | [ŚāṅkhĀ, 13, 1 11]
tad etad ṛcābhyuditam | [ŚāṅkhĀ, 13, 1 12]
{ŚāṅkhĀ, 14, 1}
ṛcāṃ mūrdhānaṃ yajuṣām uttamāṅgam | [ŚāṅkhĀ, 14, 1 1.1]
sāmnāṃ śiro 'tharvāṇāṃ muṇḍamuṇḍam | [ŚāṅkhĀ, 14, 1 1.2]
nādhīte 'dhīte vedam āhus tam ajñam | [ŚāṅkhĀ, 14, 1 2.1]
śiraś chittvāsau kurute kabandham | [ŚāṅkhĀ, 14, 1 2.2]
{ŚāṅkhĀ, 14, 2}
sthāṇur ayaṃ bhārahāraḥ kilābhūt | [ŚāṅkhĀ, 14, 2 1]
adhītya vedaṃ na vijānāti yo 'rtham | [ŚāṅkhĀ, 14, 2 2]
yo 'rthajña iti sakalaṃ bhadram aśnute | [ŚāṅkhĀ, 14, 2 3]
nākam eti jñānavidhūtapāpmā | [ŚāṅkhĀ, 14, 2 4]
{ŚāṅkhĀ, 15, 1}
atha vaṃśaḥ | [ŚāṅkhĀ, 15, 1 1]
oṃ namo brahmaṇe nama ācāryebhyaḥ | [ŚāṅkhĀ, 15, 1 2]
guṇākhyācchāṅkhāyanād asmābhir adhītam | [ŚāṅkhĀ, 15, 1 3]
guṇākhyaś śāṅkhāyanaḥ kahoḍāt kauṣītakeḥ | [ŚāṅkhĀ, 15, 1 4]
kahoḍaḥ kauṣītakir uddālakād āruṇeḥ | [ŚāṅkhĀ, 15, 1 5]
uddālaka āruṇiḥ priyavratāt saumāpeḥ | [ŚāṅkhĀ, 15, 1 6]
priyavrataḥ saumāpiḥ somapāt | [ŚāṅkhĀ, 15, 1 7]
somapaḥ saumāt prātiveśyāt | [ŚāṅkhĀ, 15, 1 8]
saumaḥ prātiveśyaḥ prativeśyāt | [ŚāṅkhĀ, 15, 1 9]
prativeśyo bṛhaddivāt | [ŚāṅkhĀ, 15, 1 10]
bṛhaddivaḥ sumnayoḥ | [ŚāṅkhĀ, 15, 1 11]
sumnayur uddālakāt | [ŚāṅkhĀ, 15, 1 12]
uddālako viśvamanasaḥ | [ŚāṅkhĀ, 15, 1 13]
viśvamanā vyaśvāt | [ŚāṅkhĀ, 15, 1 14]
vyaśvaḥ sākamaśvāt | [ŚāṅkhĀ, 15, 1 15]
sākamaśvo devarātāt | [ŚāṅkhĀ, 15, 1 16]
devarāto viśvāmitrāt | [ŚāṅkhĀ, 15, 1 17]
viśvāmitra indrāt | [ŚāṅkhĀ, 15, 1 18]
indraḥ prajāpateḥ | [ŚāṅkhĀ, 15, 1 19]
prajāpatir brahmaṇaḥ | [ŚāṅkhĀ, 15, 1 20]
brahmā svayaṃbhūḥ | [ŚāṅkhĀ, 15, 1 21]
namo brahmaṇe namo brahmaṇe | [ŚāṅkhĀ, 15, 1 22]
