{SkPur (Rkh), Revākhaṇḍa, 1}
śrīgaṇeśāya namaḥ | [SkPur (Rkh), Revākhaṇḍa, 1 1.1]
oṃ namaḥ śrīpuruṣottamāya | [SkPur (Rkh), Revākhaṇḍa, 1 2.1]
oṃ namaḥ śrīnarmadāyai | [SkPur (Rkh), Revākhaṇḍa, 1 2.2]
oṃ namo hariharahiraṇyagarbhebhyo namo vyāsavālmīkiśukaparāśarebhyo namo gurugobrāhmaṇebhyaḥ | [SkPur (Rkh), Revākhaṇḍa, 1 2.3]
oṃ majjanmātaṅgagaṇḍacyutamadamadirāmodamattālimālaṃ snānaiḥ siddhāṅganānāṃ kucayugavigalat kuṅkumāsaṅgapiṅgam | [SkPur (Rkh), Revākhaṇḍa, 1 2.4]
sāyaṃ prātarmunīnāṃ kusumacayasamācchannatīrasthavṛkṣaṃ pāyādvo narmadāmbhaḥ karimakarakarākrāntarahaṃstaraṃgam | [SkPur (Rkh), Revākhaṇḍa, 1 2.5]
ubhayataṭapuṇyatīrthā prakṣālitasakalalalokaduritaughā | [SkPur (Rkh), Revākhaṇḍa, 1 3.1]
devamunimanujavandyā haratu sadā narmadā duritam | [SkPur (Rkh), Revākhaṇḍa, 1 3.2]
nāśayatu duritamakhilaṃ bhūtaṃ bhavyaṃ bhavacca bhuvi bhavinām | [SkPur (Rkh), Revākhaṇḍa, 1 4.1]
sakalapavitri tava sudhā puṇyajalā narmadā bhavati | [SkPur (Rkh), Revākhaṇḍa, 1 4.2]
taṭapulinaṃ śivadevā yasyā yatayo 'pi kāmayante vā | [SkPur (Rkh), Revākhaṇḍa, 1 5.1]
muninivahavihitasevā śivāya mama jāyatāṃ revā | [SkPur (Rkh), Revākhaṇḍa, 1 5.2]
nārāyaṇaṃ namaskṛtvā naraṃ caiva narottamam | [SkPur (Rkh), Revākhaṇḍa, 1 6.1]
devīṃ sarasvatīṃ vyāsaṃ tato jayamudīrayet | [SkPur (Rkh), Revākhaṇḍa, 1 6.2]
naimiṣe puṇyanilaye nānāṛṣiniṣevite | [SkPur (Rkh), Revākhaṇḍa, 1 7.1]
śaunakaḥ satramāsīnaḥ sūta papraccha vistarāt | [SkPur (Rkh), Revākhaṇḍa, 1 7.2]
manye 'haṃ dharmanaipuṇyaṃ tvayi sūta sadārcitam | [SkPur (Rkh), Revākhaṇḍa, 1 8.1]
puṇyāmṛtakathāvaktā vyāsasaśiṣyastvameva hi | [SkPur (Rkh), Revākhaṇḍa, 1 8.2]
atastvāṃ paripṛcchāmi dharmatīrthāśrayaṃ kave | [SkPur (Rkh), Revākhaṇḍa, 1 9.1]
bahūni santi tīrthāni bahuśo me śrutāni ca | [SkPur (Rkh), Revākhaṇḍa, 1 9.2]
śrutā divyanadī brāhmī tathā viṣṇunadī mayā | [SkPur (Rkh), Revākhaṇḍa, 1 10.1]
tṛtīyā na mayā kvāpi śrutā raudrī saridvarā | [SkPur (Rkh), Revākhaṇḍa, 1 10.2]
tāṃ vedagarbhāṃ vikhyātāṃ vibudhaughābhivanditām | [SkPur (Rkh), Revākhaṇḍa, 1 11.1]
vada me tvaṃ mahāprājña tīrthapūgapariṣkṛtām | [SkPur (Rkh), Revākhaṇḍa, 1 11.2]
kaṃ deśam āśritā revā kathaṃ śrīrudrasaṃbhavā | [SkPur (Rkh), Revākhaṇḍa, 1 12.1]
tatsaṃśritāni tīrthāni yāni tāni vadasva me | [SkPur (Rkh), Revākhaṇḍa, 1 12.2]
sūta uvāca | [SkPur (Rkh), Revākhaṇḍa, 1 13.1]
sādhu pṛṣṭaṃ kulapate caritraṃ narmadāśritam | [SkPur (Rkh), Revākhaṇḍa, 1 13.2]
citraṃ pavitraṃ doṣaghnaṃ śrutamuktaṃ ca sattama | [SkPur (Rkh), Revākhaṇḍa, 1 13.3]
vedopavedavedāṅgādīnyabhivyasya pūritaḥ | [SkPur (Rkh), Revākhaṇḍa, 1 14.1]
aṣṭādaśapurāṇānāṃ vaktā satyavatīsutaḥ | [SkPur (Rkh), Revākhaṇḍa, 1 14.2]
taṃ namaskṛtya vakṣyāmi purāṇāni yathākramam | [SkPur (Rkh), Revākhaṇḍa, 1 15.1]
yeṣām abhivyāharaṇād abhivṛddhir vṛṣāyuṣoḥ | [SkPur (Rkh), Revākhaṇḍa, 1 15.2]
śrutiḥ smṛtiśca viprāṇāṃ cakṣuṣī parikīrtite | [SkPur (Rkh), Revākhaṇḍa, 1 16.1]
kāṇastatraikayā hīno dvābhyāmandhaḥ prakīrtitaḥ | [SkPur (Rkh), Revākhaṇḍa, 1 16.2]
śrutismṛtipurāṇāni viduṣāṃ locanatrayam | [SkPur (Rkh), Revākhaṇḍa, 1 17.1]
yastribhirnayanaiḥ paśyetso 'śo māheśvaro mataḥ | [SkPur (Rkh), Revākhaṇḍa, 1 17.2]
ātmano vedavidyā ca īśvareṇa vinirmitā | [SkPur (Rkh), Revākhaṇḍa, 1 18.1]
śaunakīyā ca paurāṇī dharmaśāstrātmikā ca yā | [SkPur (Rkh), Revākhaṇḍa, 1 18.2]
tisro vidyā imā mukhyāḥ sarvaśāstravinirṇaye | [SkPur (Rkh), Revākhaṇḍa, 1 19.1]
purāṇaṃ pañcamo veda iti brahmānuśāsanam | [SkPur (Rkh), Revākhaṇḍa, 1 19.2]
yo na veda purāṇaṃ hi na sa vedātra kiṃcana | [SkPur (Rkh), Revākhaṇḍa, 1 20.1]
katamaḥ sa hi dharmo 'sti kiṃ vā jñānaṃ tathāvidham | [SkPur (Rkh), Revākhaṇḍa, 1 20.2]
anyadvā tatkimatrāha purāṇe yanna dṛśyate | [SkPur (Rkh), Revākhaṇḍa, 1 21.1]
vedāḥ pratiṣṭhitāḥ pūrvaṃ purāṇe nātra saṃśayaḥ | [SkPur (Rkh), Revākhaṇḍa, 1 21.2]
bibhetyalpaśrutādvedo māmayaṃ pratariṣyati | [SkPur (Rkh), Revākhaṇḍa, 1 22.1]
itihāsapurāṇaiśca kṛto'yaṃ niścayaḥ purā | [SkPur (Rkh), Revākhaṇḍa, 1 22.2]
ātmā purāṇaṃ vedānāṃ pṛthagaṃgāni tāni ṣaṭ | [SkPur (Rkh), Revākhaṇḍa, 1 23.1]
yacca dṛṣṭaṃ hi vedeṣu taddṛṣṭaṃ smṛtibhiḥ kila | [SkPur (Rkh), Revākhaṇḍa, 1 23.2]
ubhābhyāṃ yattu dṛṣṭaṃ hi tatpurāṇeṣu gīyate | [SkPur (Rkh), Revākhaṇḍa, 1 24.1]
purāṇaṃ sarvaśāstrāṇāṃ prathamaṃ brahmaṇaḥ smṛtam | [SkPur (Rkh), Revākhaṇḍa, 1 24.2]
anantaraṃ ca vaktrebhyo vedāstasya vinirgatāḥ | [SkPur (Rkh), Revākhaṇḍa, 1 25.1]
purāṇamekamevāsīd asmin kalpāntare mune | [SkPur (Rkh), Revākhaṇḍa, 1 25.2]
trivargasādhanaṃ puṇyaṃ śatakoṭipravistaram | [SkPur (Rkh), Revākhaṇḍa, 1 26.1]
smṛtvā jagāda ca munīnprati devaścaturmukhaḥ | [SkPur (Rkh), Revākhaṇḍa, 1 26.2]
pravṛttiḥ sarvaśāstrāṇāṃ purāṇasyābhavattataḥ | [SkPur (Rkh), Revākhaṇḍa, 1 27.1]
kālenāgrahaṇaṃ dṛṣṭvā purāṇasya tato muniḥ | [SkPur (Rkh), Revākhaṇḍa, 1 27.2]
vyāsarūpaṃ vibhuḥ kṛtvā saṃharetsa yuge yuge | [SkPur (Rkh), Revākhaṇḍa, 1 28.1]
aṣṭalakṣapramāṇe tu dvāpare dvāpare sadā | [SkPur (Rkh), Revākhaṇḍa, 1 28.2]
tadaṣṭādaśadhā kṛtvā bhūloke 'smin prabhāṣyate | [SkPur (Rkh), Revākhaṇḍa, 1 29.1]
adyāpa devaloke tacchatakoṭipravistaram | [SkPur (Rkh), Revākhaṇḍa, 1 29.2]
tathātra caturlakṣaṃ saṃkṣepeṇa niveśitam | [SkPur (Rkh), Revākhaṇḍa, 1 30.1]
purāṇāni daśāṣṭau ca sāmprataṃ tadihocyate | [SkPur (Rkh), Revākhaṇḍa, 1 30.2]
nāmatastāni vakṣyāmi śṛṇu tvamṛṣisattama | [SkPur (Rkh), Revākhaṇḍa, 1 30.3]
sargaśca pratisargaśca vaṃśo manvantarāṇi ca | [SkPur (Rkh), Revākhaṇḍa, 1 31.1]
vaṃśānucaritaṃ caiva purāṇaṃ pañcalakṣaṇam | [SkPur (Rkh), Revākhaṇḍa, 1 31.2]
brāhmaṃ purāṇaṃ tatrādyaṃ saṃhitāyāṃ vibhūṣitam | [SkPur (Rkh), Revākhaṇḍa, 1 32.1]
ślokānāṃ daśasāhasraṃ nānāpuṇyakathāyutam | [SkPur (Rkh), Revākhaṇḍa, 1 32.2]
pādmaṃ ca pañcapañcāśatsahasrāṇi nigadyate | [SkPur (Rkh), Revākhaṇḍa, 1 33.1]
tṛtīyaṃ vaiṣṇavaṃnāma trayoviṃśatisaṃkhyayā | [SkPur (Rkh), Revākhaṇḍa, 1 33.2]
caturthaṃ vāyunā proktaṃ vāyavīyamiti smṛtam | [SkPur (Rkh), Revākhaṇḍa, 1 34.1]
śivabhaktisamāyogācchaivaṃ taccāparākhyayā | [SkPur (Rkh), Revākhaṇḍa, 1 34.2]
caturviṃśatisaṃkhyātaṃ sahasrāṇi tu śaunaka | [SkPur (Rkh), Revākhaṇḍa, 1 35.1]
caturbhiḥ parvabhiḥ proktaṃ bhaviṣyaṃ pañcamaṃ tathā | [SkPur (Rkh), Revākhaṇḍa, 1 35.2]
caturdaśasahasrāṇi tathā pañca śatāni tat | [SkPur (Rkh), Revākhaṇḍa, 1 36.1]
mārkaṇḍaṃ navasāhasraṃ ṣaṣṭhaṃ tatparikīrtitam | [SkPur (Rkh), Revākhaṇḍa, 1 36.2]
āgneyaṃ saptamaṃ proktaṃ sahasrāṇi tu ṣoḍaśa | [SkPur (Rkh), Revākhaṇḍa, 1 37.1]
aṣṭamaṃ nāradīyaṃ tu proktaṃ vai pañcaviṃśatiḥ | [SkPur (Rkh), Revākhaṇḍa, 1 37.2]
navamaṃ bhagavannāma bhāgadvayavibhūṣitam | [SkPur (Rkh), Revākhaṇḍa, 1 38.1]
tadaṣṭādaśasāhasraṃ procyate granthasaṃkhyayā | [SkPur (Rkh), Revākhaṇḍa, 1 38.2]
daśamaṃ brahmavaivartaṃ tāvatsaṃkhyam ihocyate | [SkPur (Rkh), Revākhaṇḍa, 1 39.1]
laiṅgamekādaśaṃ jñeyaṃ tathaikādaśasaṃkhyayā | [SkPur (Rkh), Revākhaṇḍa, 1 39.2]
bhāgadvayaṃ viracitaṃ talliṅgamṛṣipuṃgava | [SkPur (Rkh), Revākhaṇḍa, 1 40.1]
caturviṃśatisāhasraṃ vārāhaṃ dvādaśaṃ viduḥ | [SkPur (Rkh), Revākhaṇḍa, 1 40.2]
vibhaktaṃ saptabhiḥ khaṇḍaiḥ skāndaṃ bhāgyavatāṃ vara | [SkPur (Rkh), Revākhaṇḍa, 1 41.1]
tadekāśītisāhasraṃ saṃkhyayā vai nirūpitam | [SkPur (Rkh), Revākhaṇḍa, 1 41.2]
tatastu vāmanaṃ nāma caturdaśatamaṃ smṛtam | [SkPur (Rkh), Revākhaṇḍa, 1 42.1]
saṃkhyayā daśasāhasraṃ proktaṃ kulapate purā | [SkPur (Rkh), Revākhaṇḍa, 1 42.2]
kaurmaṃ pañcadaśaṃ prāhur bhāgadvayavibhūṣitam | [SkPur (Rkh), Revākhaṇḍa, 1 43.1]
daśasaptasahasrāṇi purā sāṃkhyapate kalau | [SkPur (Rkh), Revākhaṇḍa, 1 43.2]
mātsyaṃ matsyena yatproktaṃ manave ṣoḍaśaṃ kramāt | [SkPur (Rkh), Revākhaṇḍa, 1 44.1]
taccaturdaśasāhasraṃ saṃkhyayā vadatāṃ vara | [SkPur (Rkh), Revākhaṇḍa, 1 44.2]
gāruḍaṃ saptadaśamaṃ smṛtaṃ caikonaviṃśatiḥ | [SkPur (Rkh), Revākhaṇḍa, 1 45.1]
aṣṭādaśaṃ tu brahmāṇḍaṃ bhāgadvayavibhūṣitam | [SkPur (Rkh), Revākhaṇḍa, 1 45.2]
tacca dvādaśasāhasraṃ śatamaṣṭasamanvitam | [SkPur (Rkh), Revākhaṇḍa, 1 46.1]
tathaivopapurāṇāni yāni coktāni vedhasā | [SkPur (Rkh), Revākhaṇḍa, 1 46.2]
idaṃ brahmapurāṇasya sulabhaṃ sauramuttamam | [SkPur (Rkh), Revākhaṇḍa, 1 47.1]
saṃhitādvayasaṃyuktaṃ puṇyaṃ śivakathāśrayam | [SkPur (Rkh), Revākhaṇḍa, 1 47.2]
ādyā sanatkumāroktā dvitīyā sūryabhāṣitā | [SkPur (Rkh), Revākhaṇḍa, 1 48.1]
sanatkumāranāmnā hi tadvikhyātaṃ mahāmune | [SkPur (Rkh), Revākhaṇḍa, 1 48.2]
dvitīyaṃ nārasiṃhaṃ ca purāṇe pādmasaṃjñite | [SkPur (Rkh), Revākhaṇḍa, 1 49.1]
śaukeyaṃ hi tṛtīyaṃ tu purāṇe vaiṣṇave matam | [SkPur (Rkh), Revākhaṇḍa, 1 49.2]
bārhaspatyaṃ caturthaṃ ca vāyavyaṃ saṃmataṃ sadā | [SkPur (Rkh), Revākhaṇḍa, 1 50.1]
daurvāsasaṃ pañcamaṃ ca smṛtaṃ bhāgavate sadā | [SkPur (Rkh), Revākhaṇḍa, 1 50.2]
bhaviṣye nāradoktaṃ ca sūribhiḥ kathitaṃ purā | [SkPur (Rkh), Revākhaṇḍa, 1 51.1]
kāpilaṃ mānavaṃ caiva tathaivośanaseritam | [SkPur (Rkh), Revākhaṇḍa, 1 51.2]
brahmāṇḍaṃ vāruṇaṃ cātha kālikādvayameva ca | [SkPur (Rkh), Revākhaṇḍa, 1 52.1]
māheśvaraṃ tathā sāmbaṃ sauraṃ sarvārthasaṃcayam | [SkPur (Rkh), Revākhaṇḍa, 1 52.2]
pārāśaraṃ bhāgavataṃ kaurmaṃ cāṣṭādaśaṃ kramāt | [SkPur (Rkh), Revākhaṇḍa, 1 53.1]
etānyupapurāṇāni mayoktāni yathākramam | [SkPur (Rkh), Revākhaṇḍa, 1 53.2]
purāṇasaṃhitāmetāṃ yaḥ paṭhedvā śṛṇoti ca | [SkPur (Rkh), Revākhaṇḍa, 1 54.1]
so 'nantapuṇyabhāgī syānmṛto brahmapuraṃ vrajet | [SkPur (Rkh), Revākhaṇḍa, 1 54.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe purāṇasaṃhitāvarṇanām prathamo 'dhyāyaḥ | [SkPur (Rkh), Revākhaṇḍa, 1 55.1]
{SkPur (Rkh), Revākhaṇḍa, Adhyāya 2}
sūta uvāca | [SkPur (Rkh), Revākhaṇḍa, Adhyāya 2 1.1]
narmadāyāstu māhātmyaṃ kṛṣṇadvaipāyano 'bravīt | [SkPur (Rkh), Revākhaṇḍa, Adhyāya 2 2.1]
tatte 'haṃ sampravakṣyāmi yattvayā paripṛcchitam | [SkPur (Rkh), Revākhaṇḍa, Adhyāya 2 2.2]
vistaraṃ narmadāyāstu tīrthānāṃ munisattama | [SkPur (Rkh), Revākhaṇḍa, Adhyāya 2 3.1]
ko 'nyaḥ śakto 'sti vai vaktumṛte brahmāṇamīśvaram | [SkPur (Rkh), Revākhaṇḍa, Adhyāya 2 3.2]
etameva purā praśnaṃ pṛṣṭavāñjanamejayaḥ | [SkPur (Rkh), Revākhaṇḍa, Adhyāya 2 4.1]
vaiśaṃpāyanasaṃjñaṃ tu śiṣyaṃ dvaipāyanasya ha | [SkPur (Rkh), Revākhaṇḍa, Adhyāya 2 4.2]
revātīrthāśritaṃ puṇyaṃ tatte vakṣyāmi śaunaka | [SkPur (Rkh), Revākhaṇḍa, Adhyāya 2 5.1]
purā pārīkṣito rājā yajñādīkṣāsu dīkṣitaḥ | [SkPur (Rkh), Revākhaṇḍa, Adhyāya 2 5.2]
saṃbhṛte tu havirdravye vartamāneṣu karmasu | [SkPur (Rkh), Revākhaṇḍa, Adhyāya 2 6.1]
āsīneṣu dvijāgryeṣu hūyamāne hutāśane | [SkPur (Rkh), Revākhaṇḍa, Adhyāya 2 6.2]
vartamānāsu sarvatra tathā dharmakathāsu ca | [SkPur (Rkh), Revākhaṇḍa, Adhyāya 2 7.1]
śrūyamāṇe tathā śabde janairukte tvaharniśam | [SkPur (Rkh), Revākhaṇḍa, Adhyāya 2 7.2]
yajñabhūmau kulapate dīyatāṃ bhujyatām iti | [SkPur (Rkh), Revākhaṇḍa, Adhyāya 2 8.1]
vividhāṃśca vinodānvai kurvāṇeṣu vinodiṣu | [SkPur (Rkh), Revākhaṇḍa, Adhyāya 2 8.2]
evaṃvidhe vartamāne yajñe svargasadaḥsame | [SkPur (Rkh), Revākhaṇḍa, Adhyāya 2 9.1]
vaiśaṃpāyanam āsīnaṃ papraccha janamejayaḥ | [SkPur (Rkh), Revākhaṇḍa, Adhyāya 2 9.2]
janamejaya uvāca | [SkPur (Rkh), Revākhaṇḍa, Adhyāya 2 10.1]
dvaipāyanaprasādena jñānavānasi me mataḥ | [SkPur (Rkh), Revākhaṇḍa, Adhyāya 2 10.2]
vaiśaṃpāyana tasmāt tvāṃ pṛcchāmi ṛṣisannidhau | [SkPur (Rkh), Revākhaṇḍa, Adhyāya 2 10.3]
brūhi me tvaṃ purāvṛttaṃ pitṝṇāṃ tīrthasevanam | [SkPur (Rkh), Revākhaṇḍa, Adhyāya 2 11.1]
ciraṃ nānāvidhānkleśān prāptāsta iti me śrutam | [SkPur (Rkh), Revākhaṇḍa, Adhyāya 2 11.2]
kathaṃ dyūtajitāḥ pārthā mama pūrvapitāmahāḥ | [SkPur (Rkh), Revākhaṇḍa, Adhyāya 2 12.1]
āsamudrāṃ mahīṃ vipra bhramantastīrthalobhataḥ | [SkPur (Rkh), Revākhaṇḍa, Adhyāya 2 12.2]
kena te sahitāstāta bhūmibhāgān anekaśaḥ | [SkPur (Rkh), Revākhaṇḍa, Adhyāya 2 13.1]
ceruḥ kathaya tatsarvaṃ sarvajño 'si mato mama | [SkPur (Rkh), Revākhaṇḍa, Adhyāya 2 13.2]
vaiśaṃpāyana uvāca | [SkPur (Rkh), Revākhaṇḍa, Adhyāya 2 14.1]
kathayiṣyāmi bhūnātha yatpṛṣṭaṃ tu tvayā 'nagha | [SkPur (Rkh), Revākhaṇḍa, Adhyāya 2 15.1]
namaskṛtya virūpākṣaṃ vedavyāsaṃ mahākavim | [SkPur (Rkh), Revākhaṇḍa, Adhyāya 2 15.2]
pitāmahāstu te pañca pāṇḍavāḥ saha kṛṣṇayā | [SkPur (Rkh), Revākhaṇḍa, Adhyāya 2 16.1]
uṣitvā brāhmaṇaiḥ sārdhaṃ kāmyake vana uttame | [SkPur (Rkh), Revākhaṇḍa, Adhyāya 2 16.2]
pradhānoddālake tatra kaśyapo 'tha mahāmatiḥ | [SkPur (Rkh), Revākhaṇḍa, Adhyāya 2 17.1]
vibhāṇḍakaśca rājendra muruścaiva mahāmuniḥ | [SkPur (Rkh), Revākhaṇḍa, Adhyāya 2 17.2]
pulastyo lomaśaścaiva tathānye putrapautriṇaḥ | [SkPur (Rkh), Revākhaṇḍa, Adhyāya 2 18.1]
snātvā niḥśeṣatīrtheṣu gatāste vindhyaparvatam | [SkPur (Rkh), Revākhaṇḍa, Adhyāya 2 18.2]
te ca tatrāśramaṃ puṇyaṃ sarvairvṛkṣaiḥ samākulam | [SkPur (Rkh), Revākhaṇḍa, Adhyāya 2 19.1]
campakaiḥ karṇakāraiśca punnāgairnāgakesaraiḥ | [SkPur (Rkh), Revākhaṇḍa, Adhyāya 2 19.2]
bakulaiḥ kovidāraiśca dāḍimairupaśobhitam | [SkPur (Rkh), Revākhaṇḍa, Adhyāya 2 20.1]
puṣpitairarjunaiścaiva bilvapāṭalaketakaiḥ | [SkPur (Rkh), Revākhaṇḍa, Adhyāya 2 20.2]
kadambāmramadhūkaiśca nimbajambīratindukaiḥ | [SkPur (Rkh), Revākhaṇḍa, Adhyāya 2 21.1]
nālikeraiḥ kapitthaiśca kharjūrapanasaistathā | [SkPur (Rkh), Revākhaṇḍa, Adhyāya 2 21.2]
nānādrumalatākīrṇaṃ nānāvallībhirāvṛtam | [SkPur (Rkh), Revākhaṇḍa, Adhyāya 2 22.1]
sapuṣpaṃ phalitaṃ kāntaṃ vanaṃ caitrarathaṃ yathā | [SkPur (Rkh), Revākhaṇḍa, Adhyāya 2 22.2]
jalāśrayaistu vipulaiḥ padminīkhaṇḍamaṇḍitam | [SkPur (Rkh), Revākhaṇḍa, Adhyāya 2 23.1]
sitotpalaiśca saṃchannaṃ nīlapītaiḥ sitāruṇaiḥ | [SkPur (Rkh), Revākhaṇḍa, Adhyāya 2 23.2]
haṃsakāraṇḍavākīrṇaṃ cakravākopaśobhitam | [SkPur (Rkh), Revākhaṇḍa, Adhyāya 2 24.1]
āḍīkākabalākābhiḥ sevitaṃ kokilādibhiḥ | [SkPur (Rkh), Revākhaṇḍa, Adhyāya 2 24.2]
siṃhairvyāghrairvarāhaiśca gajaiścaiva mahotkaṭaiḥ | [SkPur (Rkh), Revākhaṇḍa, Adhyāya 2 25.1]
mahiṣaiśca mahākāyaiḥ kuraṅgaiś citrakaiḥ śaśaiḥ | [SkPur (Rkh), Revākhaṇḍa, Adhyāya 2 25.2]
gaṇḍakaiścaiva khaḍgaiśca gomāyusurabhī yutam | [SkPur (Rkh), Revākhaṇḍa, Adhyāya 2 26.1]
sāraṅgair mallakaiścaiva dvipadaiśca catuṣpadaiḥ | [SkPur (Rkh), Revākhaṇḍa, Adhyāya 2 26.2]
tathāca kokilākīrṇaṃ manaḥkāntaṃ suśobhitam | [SkPur (Rkh), Revākhaṇḍa, Adhyāya 2 27.1]
jīvaṃjīvakasaṃghaiśca nānāpakṣisamāyutam | [SkPur (Rkh), Revākhaṇḍa, Adhyāya 2 27.2]
duḥkhaśokavinirmuktaṃ sattvotkaṭamanoramam | [SkPur (Rkh), Revākhaṇḍa, Adhyāya 2 28.1]
kṣuttṛṣārahitaṃ kāntaṃ sarvavyādhivivarjitam | [SkPur (Rkh), Revākhaṇḍa, Adhyāya 2 28.2]
siṃhīstanaṃ pibantyatra kuraṃgāḥ snehasaṃyutam | [SkPur (Rkh), Revākhaṇḍa, Adhyāya 2 29.1]
mārjāramūṣakau cobhāvavalehata unmukhau | [SkPur (Rkh), Revākhaṇḍa, Adhyāya 2 29.2]
pañcāsyāḥ potakebhāśca bhoginastu kalāpinaḥ | [SkPur (Rkh), Revākhaṇḍa, Adhyāya 2 30.1]
dṛṣṭvā tadvipinaṃ ramyaṃ praviṣṭāḥ pāṇḍunandanāḥ | [SkPur (Rkh), Revākhaṇḍa, Adhyāya 2 30.2]
mārkaṇḍaṃ dṛṣṭavāṃstatra taruṇādityasannibham | [SkPur (Rkh), Revākhaṇḍa, Adhyāya 2 31.1]
ṛṣibhiḥ sevyamānaṃ tu nānāśāstraviśāradaiḥ | [SkPur (Rkh), Revākhaṇḍa, Adhyāya 2 31.2]
kulīnaiḥ sattvasampannaiḥ śaucācārasamanvitaiḥ | [SkPur (Rkh), Revākhaṇḍa, Adhyāya 2 32.1]
dhīsaṃgataiḥ kṣamāyuktaistrisaṃdhyaṃ japatatparaiḥ | [SkPur (Rkh), Revākhaṇḍa, Adhyāya 2 32.2]
ṛgyajuḥsāmavihitair mantrair homaparāyaṇaiḥ | [SkPur (Rkh), Revākhaṇḍa, Adhyāya 2 33.1]
kecitpañcāgnimadhyasthāḥ kecidekāntasaṃsthitāḥ | [SkPur (Rkh), Revākhaṇḍa, Adhyāya 2 33.2]
ūrdhvabāhunirālambā ādityabhramaṇāḥ pare | [SkPur (Rkh), Revākhaṇḍa, Adhyāya 2 34.1]
sāyaṃprātarbhujaścānye ekāhārāstathā pare | [SkPur (Rkh), Revākhaṇḍa, Adhyāya 2 34.2]
dvādaśāhāttathā cānye anye māsārdhabhojanāḥ | [SkPur (Rkh), Revākhaṇḍa, Adhyāya 2 35.1]
darśe darśe tathā cānye anye śaivālabhojanāḥ | [SkPur (Rkh), Revākhaṇḍa, Adhyāya 2 35.2]
piṇyākamapare 'bhujan kecit pālāśabhojanāḥ | [SkPur (Rkh), Revākhaṇḍa, Adhyāya 2 36.1]
apare niyatāhārā vāyubhakṣyāmbubhojanāḥ | [SkPur (Rkh), Revākhaṇḍa, Adhyāya 2 36.2]
evaṃbhūtais tathā vṛddhaiḥ sevyate munipuṃgavaiḥ | [SkPur (Rkh), Revākhaṇḍa, Adhyāya 2 37.1]
tato dharmasutaḥ śrīmān āśramaṃ taṃ praviśya saḥ | [SkPur (Rkh), Revākhaṇḍa, Adhyāya 2 37.2]
dṛṣṭvā munivaraṃ śāntaṃ dhyāyamānaṃ paraṃ padam | [SkPur (Rkh), Revākhaṇḍa, Adhyāya 2 38.1]
prādakṣiṇyena sahasā daṇḍavatpatito 'grataḥ | [SkPur (Rkh), Revākhaṇḍa, Adhyāya 2 38.2]
bhaktyānupatitaṃ dṛṣṭvā cirādādāya locanam | [SkPur (Rkh), Revākhaṇḍa, Adhyāya 2 39.1]
ko bhavānityuvācedaṃ dharmaṃ dhīmānapṛcchata | [SkPur (Rkh), Revākhaṇḍa, Adhyāya 2 39.2]
tasya tadvacanaṃ śrutvā dārakastatsamīpagaḥ | [SkPur (Rkh), Revākhaṇḍa, Adhyāya 2 40.1]
āhāyaṃ dharmarājaste darśanārthaṃ samāgataḥ | [SkPur (Rkh), Revākhaṇḍa, Adhyāya 2 40.2]
tacchrutvādārakeṇoktaṃ vacanaṃ prāha sādaraḥ | [SkPur (Rkh), Revākhaṇḍa, Adhyāya 2 41.1]
ehyehi vatsavatseti kiṃcit sthānāccalanmuniḥ | [SkPur (Rkh), Revākhaṇḍa, Adhyāya 2 41.2]
taṃ tu snehādupāghrāya āsane upaveśayat | [SkPur (Rkh), Revākhaṇḍa, Adhyāya 2 41.3]
upaviṣṭe sabhāyāṃ tu pūjāṃ kṛtvā yathāvidhi | [SkPur (Rkh), Revākhaṇḍa, Adhyāya 2 42.1]
vanyairdhānyaiḥ phalair mūlai rasaiścaiva pṛthagvidhaiḥ | [SkPur (Rkh), Revākhaṇḍa, Adhyāya 2 42.2]
pāṇḍavā brāhmaṇaiḥ sārddhaṃ yathāyogyaṃ prapūjitāḥ | [SkPur (Rkh), Revākhaṇḍa, Adhyāya 2 43.1]
muhūrtādatha viśramya dharmaputro yudhiṣṭhiraḥ | [SkPur (Rkh), Revākhaṇḍa, Adhyāya 2 43.2]
pṛcchati sma muniśreṣṭhaṃ kautūhalasamanvitaḥ | [SkPur (Rkh), Revākhaṇḍa, Adhyāya 2 44.1]
bhagavansarvalokānāṃ dīrghāyustvaṃ mato mama | [SkPur (Rkh), Revākhaṇḍa, Adhyāya 2 44.2]
saptakalpānaśeṣeṇa kathayasva mamānagha | [SkPur (Rkh), Revākhaṇḍa, Adhyāya 2 45.1]
kalpakṣaye 'pi lokasya sthāvarasyetarasya ca | [SkPur (Rkh), Revākhaṇḍa, Adhyāya 2 45.2]
na vinaṣṭo 'si viprendra kathaṃ vā kena hetunā | [SkPur (Rkh), Revākhaṇḍa, Adhyāya 2 46.1]
gaṅgādyāḥ saritaḥ sarvāḥ samudrāntāśca yā mune | [SkPur (Rkh), Revākhaṇḍa, Adhyāya 2 46.2]
tāsāṃ madhye sthitāḥ kāḥ svitkāścaiva pralayaṃ gatāḥ | [SkPur (Rkh), Revākhaṇḍa, Adhyāya 2 47.1]
kā nu puṇyajalā nityaṃ kānu na kṣayamāgatā | [SkPur (Rkh), Revākhaṇḍa, Adhyāya 2 47.2]
etat kathaya me tāta prasannenāntarātmanā | [SkPur (Rkh), Revākhaṇḍa, Adhyāya 2 48.1]
śrotumicchāmyaśeṣeṇa ṛṣibhiḥ saha bāndhavaiḥ | [SkPur (Rkh), Revākhaṇḍa, Adhyāya 2 48.2]
śrīmārkaṇḍeya uvāca | [SkPur (Rkh), Revākhaṇḍa, Adhyāya 2 49.1]
sādhusādhu mahāprājña dharmaputra yudhiṣṭhira | [SkPur (Rkh), Revākhaṇḍa, Adhyāya 2 49.2]
kathayāmi yathā nyāyaṃ yatpṛcchasi mamānagha | [SkPur (Rkh), Revākhaṇḍa, Adhyāya 2 49.3]
sarvapāpaharaṃ puṇyaṃ purāṇaṃ rudrabhāṣitam | [SkPur (Rkh), Revākhaṇḍa, Adhyāya 2 50.1]
yaḥ śṛṇoti naro bhaktyā tasya puṇyaphalaṃ śṛṇu | [SkPur (Rkh), Revākhaṇḍa, Adhyāya 2 50.2]
aśvamedha sahasreṇa vājapeyaśatena ca | [SkPur (Rkh), Revākhaṇḍa, Adhyāya 2 51.1]
tatphalaṃ samavāpnoti rājannāstyatra saṃśayaḥ | [SkPur (Rkh), Revākhaṇḍa, Adhyāya 2 51.2]
brahmaghnaśca surāpī ca steyī goghnaśca yo naraḥ | [SkPur (Rkh), Revākhaṇḍa, Adhyāya 2 52.1]
mucyate sarvapāpebhyo rudrasya vacanaṃ yathā | [SkPur (Rkh), Revākhaṇḍa, Adhyāya 2 52.2]
gaṅgā tu saritāṃ śreṣṭhā tathā caiva sarasvatī | [SkPur (Rkh), Revākhaṇḍa, Adhyāya 2 53.1]
kāverī devikā caiva sindhuḥ sālakuṭī tathā | [SkPur (Rkh), Revākhaṇḍa, Adhyāya 2 53.2]
sarayūḥ śatarudrā ca mahī carmilayā saha | [SkPur (Rkh), Revākhaṇḍa, Adhyāya 2 54.1]
godāvarī tathā puṇyā tathaiva yamunā nadī | [SkPur (Rkh), Revākhaṇḍa, Adhyāya 2 54.2]
payoṣṇī ca śatadruśca tathā dharmanadī śubhā | [SkPur (Rkh), Revākhaṇḍa, Adhyāya 2 55.1]
etāścānyāśca saritaḥ sarvapāpaharāḥ smṛtāḥ | [SkPur (Rkh), Revākhaṇḍa, Adhyāya 2 55.2]
kiṃ tu te kāraṇaṃ tāta vakṣyāmi nṛpasattama | [SkPur (Rkh), Revākhaṇḍa, Adhyāya 2 56.1]
samudrāḥ saritaḥ sarvāḥ kalpe kalpe kṣayaṃ gatāḥ | [SkPur (Rkh), Revākhaṇḍa, Adhyāya 2 56.2]
saptakalpakṣaye kṣīṇe na mṛtā tena narmadā | [SkPur (Rkh), Revākhaṇḍa, Adhyāya 2 57.1]
narmadaikaiva rājendra paraṃ tiṣṭhet saridvarā | [SkPur (Rkh), Revākhaṇḍa, Adhyāya 2 57.2]
toyapūrṇā mahābhāga munisaṃghairabhiṣṭutā | [SkPur (Rkh), Revākhaṇḍa, Adhyāya 2 58.1]
gaṃgādyāḥ saritaścānyāḥ kalpe kalpe kṣayaṃ gatāḥ | [SkPur (Rkh), Revākhaṇḍa, Adhyāya 2 58.2]
eṣā devī purā dṛṣṭā tena vakṣyāmi te 'nagha | [SkPur (Rkh), Revākhaṇḍa, Adhyāya 2 59.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe revāmāhātmyavarṇanaṃnāma dvitīyo 'dhyāyaḥ | [SkPur (Rkh), Revākhaṇḍa, Adhyāya 2 60.1]
{SkPur (Rkh), Revākhaṇḍa, Adhyāya 3}
yudhiṣṭhira uvāca | [SkPur (Rkh), Revākhaṇḍa, Adhyāya 3 1.1]
saptakalpakṣayā ghorāstvayā dṛṣṭā mahāmune | [SkPur (Rkh), Revākhaṇḍa, Adhyāya 3 1.2]
na cāpīhāsti bhagavandīrghāyuriha kaścana | [SkPur (Rkh), Revākhaṇḍa, Adhyāya 3 1.3]
tvayā hyekārṇave suptaḥ padmanābhaḥ surārihā | [SkPur (Rkh), Revākhaṇḍa, Adhyāya 3 2.1]
dṛṣṭaḥ sahasracaraṇaḥ sahasranayanodaraḥ | [SkPur (Rkh), Revākhaṇḍa, Adhyāya 3 2.2]
tvaṃ kilānugrahāt tasya dahyamāne carācare | [SkPur (Rkh), Revākhaṇḍa, Adhyāya 3 3.1]
na kṣayaṃ samanuprāpto varadānānmahātmanaḥ | [SkPur (Rkh), Revākhaṇḍa, Adhyāya 3 3.2]
kiṃ tvayāścaryabhūtaṃ hi dṛṣṭaṃ ca bhramatānagha | [SkPur (Rkh), Revākhaṇḍa, Adhyāya 3 4.1]
etadācakṣva bhagavanparaṃ kautūhalaṃ hi me | [SkPur (Rkh), Revākhaṇḍa, Adhyāya 3 4.2]
samprāpte ca mahāghore yugasyānte mahākṣaye | [SkPur (Rkh), Revākhaṇḍa, Adhyāya 3 5.1]
anāvṛṣṭihate loke purā varṣaśatādhike | [SkPur (Rkh), Revākhaṇḍa, Adhyāya 3 5.2]
auṣadhīnāṃ kṣaye ghore devadānavavarjite | [SkPur (Rkh), Revākhaṇḍa, Adhyāya 3 6.1]
nirvīrye nirvaṣaṭkāre kalinā dūṣite bhṛśam | [SkPur (Rkh), Revākhaṇḍa, Adhyāya 3 6.2]
saritsarastaḍāgeṣu palvalopavaneṣu ca | [SkPur (Rkh), Revākhaṇḍa, Adhyāya 3 7.1]
saṃśuṣkeṣu tadā brahmannirākāre yugakṣaye | [SkPur (Rkh), Revākhaṇḍa, Adhyāya 3 7.2]
janaṃ prāpte maharloke brahmakṣatraviśādayaḥ | [SkPur (Rkh), Revākhaṇḍa, Adhyāya 3 8.1]
ṛṣayaśca mahātmāno divyatejaḥsamanvitāḥ | [SkPur (Rkh), Revākhaṇḍa, Adhyāya 3 8.2]
sthitāni kāni bhūtāni gatānyeva mahāmune | [SkPur (Rkh), Revākhaṇḍa, Adhyāya 3 9.1]
etatsarvaṃ mahābhāga kathayasva pṛthakpṛthak | [SkPur (Rkh), Revākhaṇḍa, Adhyāya 3 9.2]
bhūtāni kāni viprendra kathaṃ siddhim avāpnuyāt | [SkPur (Rkh), Revākhaṇḍa, Adhyāya 3 10.1]
brahmaviṣṇvindrarudrāṇāṃ kāle prāpte sudāruṇe | [SkPur (Rkh), Revākhaṇḍa, Adhyāya 3 10.2]
evamuktas tataḥ so 'tha dharmarājena dhīmatā | [SkPur (Rkh), Revākhaṇḍa, Adhyāya 3 11.1]
mārkaṇḍaḥ pratyuvācedamṛṣisaṃghaiḥ samāvṛtaḥ | [SkPur (Rkh), Revākhaṇḍa, Adhyāya 3 11.2]
śrīmārkaṇḍeya uvāca | [SkPur (Rkh), Revākhaṇḍa, Adhyāya 3 12.1]
śṛṇvantu ṛṣayaḥ sarve tvayā saha nareśvara | [SkPur (Rkh), Revākhaṇḍa, Adhyāya 3 12.2]
mahatpurāṇaṃ pūrvoktaṃ śaṃbhunā vāyudaivate | [SkPur (Rkh), Revākhaṇḍa, Adhyāya 3 12.3]
vāyoḥ sakāśātskandena śrutametatpurātanam | [SkPur (Rkh), Revākhaṇḍa, Adhyāya 3 13.1]
vasiṣṭhaḥ śrutavāṃstasmāt parāśarastataḥ param | [SkPur (Rkh), Revākhaṇḍa, Adhyāya 3 13.2]
tasmācca jātūkarṇyena tasmāccaiva maharṣibhiḥ | [SkPur (Rkh), Revākhaṇḍa, Adhyāya 3 14.1]
evaṃ paramparāproktaṃ śatasaṃkhyair dvijottamaiḥ | [SkPur (Rkh), Revākhaṇḍa, Adhyāya 3 14.2]
saṃhitā śatasāhasrī puroktā śaṃbhunā kila | [SkPur (Rkh), Revākhaṇḍa, Adhyāya 3 15.1]
āloḍya sarvaśāstrāṇi vadārthaṃ tattvataḥ purā | [SkPur (Rkh), Revākhaṇḍa, Adhyāya 3 15.2]
yugarūpeṇa sā paścāc caturdhā viniyojitā | [SkPur (Rkh), Revākhaṇḍa, Adhyāya 3 16.1]
madaprajñānusāreṇa narāṇāṃ tu maharṣibhiḥ | [SkPur (Rkh), Revākhaṇḍa, Adhyāya 3 16.2]
ārādhya paśubhartāraṃ mayā pūrvaṃ maheśvaram | [SkPur (Rkh), Revākhaṇḍa, Adhyāya 3 17.1]
purāṇaṃ śrutametaddhi tatte vakṣyāmyaśeṣataḥ | [SkPur (Rkh), Revākhaṇḍa, Adhyāya 3 17.2]
yacchrutvā mucyate jantuḥ sarvapāpairnareśvara | [SkPur (Rkh), Revākhaṇḍa, Adhyāya 3 18.1]
mānasaiḥ karmajaiścaiva saptajanmasu saṃcitaiḥ | [SkPur (Rkh), Revākhaṇḍa, Adhyāya 3 18.2]
saptakalpakṣayā ghorā mayā dṛṣṭāḥ punaḥpunaḥ | [SkPur (Rkh), Revākhaṇḍa, Adhyāya 3 19.1]
prasādāddevadevasya viṣṇośca parameṣṭhinaḥ | [SkPur (Rkh), Revākhaṇḍa, Adhyāya 3 19.2]
dvādaśādityanirdagdhe jagatyekārṇavīkṛte | [SkPur (Rkh), Revākhaṇḍa, Adhyāya 3 20.1]
śrānto 'haṃ vibhramaṃs tatra taranbāhubhir arṇavam | [SkPur (Rkh), Revākhaṇḍa, Adhyāya 3 20.2]
athāhaṃ salile rājannādityasamarūpiṇam | [SkPur (Rkh), Revākhaṇḍa, Adhyāya 3 21.1]
purā puruṣamadrākṣamanādinidhanaṃ prabhum | [SkPur (Rkh), Revākhaṇḍa, Adhyāya 3 21.2]
śṛṅgaṃ caivādrirājasya bhāsayantaṃ diśo daśa | [SkPur (Rkh), Revākhaṇḍa, Adhyāya 3 22.1]
dvitīyo 'nyo manurdṛṣṭaḥ putrapautrasamanvitaḥ | [SkPur (Rkh), Revākhaṇḍa, Adhyāya 3 22.2]
agādhe bhramate so 'pi tamobhūte mahārṇave | [SkPur (Rkh), Revākhaṇḍa, Adhyāya 3 23.1]
aviśramanmuhūrtaṃ tu cakrārūḍha iva bhraman | [SkPur (Rkh), Revākhaṇḍa, Adhyāya 3 23.2]
athāhaṃ bhayādudvignastaranbāhubhir arṇavam | [SkPur (Rkh), Revākhaṇḍa, Adhyāya 3 24.1]
tatrastho'haṃ mahāmatsyam apaśyaṃ madasaṃyutam | [SkPur (Rkh), Revākhaṇḍa, Adhyāya 3 24.2]
tato 'bravītsa māṃ dṛṣṭvā ehyehīti ca bhārata | [SkPur (Rkh), Revākhaṇḍa, Adhyāya 3 25.1]
paraṃ pradhānaḥ sarveṣāṃ matsyarūpo maheśvaraḥ | [SkPur (Rkh), Revākhaṇḍa, Adhyāya 3 25.2]
tato 'haṃ tvarayā gatvā tanmukhe manujeśvara | [SkPur (Rkh), Revākhaṇḍa, Adhyāya 3 26.1]
suśrānto vigatajñānaḥ paraṃ nirvedamāgataḥ | [SkPur (Rkh), Revākhaṇḍa, Adhyāya 3 26.2]
tato 'drākṣaṃ samudrānte mahadāvartasaṃkulām | [SkPur (Rkh), Revākhaṇḍa, Adhyāya 3 27.1]
udyattaraṃgasalilāṃ phenapuñjāṭṭahāsinīm | [SkPur (Rkh), Revākhaṇḍa, Adhyāya 3 27.2]
nadīṃ kāmagamāṃ puṇyāṃ jhaṣamīnasamākulām | [SkPur (Rkh), Revākhaṇḍa, Adhyāya 3 28.1]
nadyāstasyāstu madhyasthā pramadā kāmarūpiṇī | [SkPur (Rkh), Revākhaṇḍa, Adhyāya 3 28.2]
nīlotpaladalaśyāmā mahatprakṣobhavāhinī | [SkPur (Rkh), Revākhaṇḍa, Adhyāya 3 29.1]
divyahāṭakacitrāṅgī kanakojjvalaśobhitā | [SkPur (Rkh), Revākhaṇḍa, Adhyāya 3 29.2]
dvābhyāṃ saṃgṛhya jānubhyāṃ mahatpotaṃ vyavasthitā | [SkPur (Rkh), Revākhaṇḍa, Adhyāya 3 30.1]
tāṃ manuḥ pratyuvācedaṃ kā tvaṃ divyavarāṅgane | [SkPur (Rkh), Revākhaṇḍa, Adhyāya 3 30.2]
tiṣṭhase kena kāryeṇa tvamatra surasundari | [SkPur (Rkh), Revākhaṇḍa, Adhyāya 3 31.1]
surāsuragaṇe naṣṭe bhramase līlayārṇave | [SkPur (Rkh), Revākhaṇḍa, Adhyāya 3 31.2]
saritaḥ sāgarāḥ śailāḥ kṣayaṃ prāptā hyanekaśaḥ | [SkPur (Rkh), Revākhaṇḍa, Adhyāya 3 32.1]
tvamekā tu kathaṃ sādhvi tiṣṭhase kāraṇaṃ mahat | [SkPur (Rkh), Revākhaṇḍa, Adhyāya 3 32.2]
śrotumicchāmyahaṃ devi kathayasva hyaśeṣataḥ | [SkPur (Rkh), Revākhaṇḍa, Adhyāya 3 32.3]
abalovāca | [SkPur (Rkh), Revākhaṇḍa, Adhyāya 3 33.1]
īśvarāṅgasamudbhūtā hyamṛtānāma viśrutā | [SkPur (Rkh), Revākhaṇḍa, Adhyāya 3 33.2]
saritpāpaharā puṇyā māmāśritya bhayaṃ kutaḥ | [SkPur (Rkh), Revākhaṇḍa, Adhyāya 3 33.3]
sāhaṃ potamimaṃ tubhyaṃ gṛhītvā hyāgatā dvija | [SkPur (Rkh), Revākhaṇḍa, Adhyāya 3 34.1]
na hyasya potasya kṣayo yatra tiṣṭhati śaṃkaraḥ | [SkPur (Rkh), Revākhaṇḍa, Adhyāya 3 34.2]
tasyās tad vacanaṃ śrutvā vismayotphullalocanaḥ | [SkPur (Rkh), Revākhaṇḍa, Adhyāya 3 35.1]
manunā saha rājendra potārūḍho hyahaṃ tadā | [SkPur (Rkh), Revākhaṇḍa, Adhyāya 3 35.2]
kṛtāñjalipuṭo bhūtvā praṇamya śirasā vibhum | [SkPur (Rkh), Revākhaṇḍa, Adhyāya 3 36.1]
vyāpinaṃ parameśānamastauṣamabhayapradam | [SkPur (Rkh), Revākhaṇḍa, Adhyāya 3 36.2]
sadyojātāya devāya vāmadevāya vai namaḥ | [SkPur (Rkh), Revākhaṇḍa, Adhyāya 3 37.1]
bhave bhave namastubhyaṃ bhaktigamyāya te namaḥ | [SkPur (Rkh), Revākhaṇḍa, Adhyāya 3 37.2]
bhūrbhuvāya namastubhyaṃ rāmajyeṣṭhāya vai namaḥ | [SkPur (Rkh), Revākhaṇḍa, Adhyāya 3 38.1]
namaste bhadrakālāya kalirūpāya vai namaḥ | [SkPur (Rkh), Revākhaṇḍa, Adhyāya 3 38.2]
acintyāvyaktarūpāya mahādevāya dhāmane | [SkPur (Rkh), Revākhaṇḍa, Adhyāya 3 39.1]
vidmahe devadevāya tanno rudra namonamaḥ | [SkPur (Rkh), Revākhaṇḍa, Adhyāya 3 39.2]
jagatsṛṣṭivināśānāṃ kāraṇāya namonamaḥ | [SkPur (Rkh), Revākhaṇḍa, Adhyāya 3 40.1]
evaṃ stuto mahādevaḥ pūrvaṃ sṛṣṭayā mayānagha | [SkPur (Rkh), Revākhaṇḍa, Adhyāya 3 40.2]
prasanno māvadat paścādvaraṃ varaya suvrata | [SkPur (Rkh), Revākhaṇḍa, Adhyāya 3 41.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye mārkaṇḍeyadharmarājasaṃvāde kalpakṣaye mārkaṇḍeyakṛtapotārdhārohaṇavṛttāntavarṇanaṃnāma tṛtīyo 'dhyāyaḥ | [SkPur (Rkh), Revākhaṇḍa, Adhyāya 3 42.1]
{SkPur (Rkh), Revākhaṇḍa, Adhyāya 4}
śrīmārkaṇḍeya uvāca | [SkPur (Rkh), Revākhaṇḍa, Adhyāya 4 1.1]
tato 'rṇavātsamuttīrya trikūṭaśikhare sthitam | [SkPur (Rkh), Revākhaṇḍa, Adhyāya 4 1.2]
mahākanakavarṇābhe nānāvarṇaśilācite | [SkPur (Rkh), Revākhaṇḍa, Adhyāya 4 1.3]
mahāśṛṅge samāsīnaṃ rudrakoṭisamanvitam | [SkPur (Rkh), Revākhaṇḍa, Adhyāya 4 2.1]
mahādevaṃ mahātmānamīśānamajam avyayam | [SkPur (Rkh), Revākhaṇḍa, Adhyāya 4 2.2]
sarvabhūtamayaṃ tāta manunā saha suvrata | [SkPur (Rkh), Revākhaṇḍa, Adhyāya 4 3.1]
bhūyo vavande caraṇau sarvadevanamaskṛtau | [SkPur (Rkh), Revākhaṇḍa, Adhyāya 4 3.2]
tatkāle yugasāhasraṃ saha rudreṇa mānada | [SkPur (Rkh), Revākhaṇḍa, Adhyāya 4 4.1]
tasminnekārṇave ghore sthito 'haṃ kurunaṃdana | [SkPur (Rkh), Revākhaṇḍa, Adhyāya 4 4.2]
yudhiṣṭhira uvāca | [SkPur (Rkh), Revākhaṇḍa, Adhyāya 4 5.1]
etacchrutvā tu me tāta paraṃ kautūhalaṃ hṛdi | [SkPur (Rkh), Revākhaṇḍa, Adhyāya 4 5.2]
jātaṃ tatkathayasveti śṛṇvataḥ saha bāndhavaiḥ | [SkPur (Rkh), Revākhaṇḍa, Adhyāya 4 5.3]
kā sā padmapalāśākṣī tamobhūte mahārṇave | [SkPur (Rkh), Revākhaṇḍa, Adhyāya 4 6.1]
yogivadbhramate nityaṃ rudrajāṃ svāṃ ca yābravīt | [SkPur (Rkh), Revākhaṇḍa, Adhyāya 4 6.2]
śrīmārkaṇḍeya uvāca | [SkPur (Rkh), Revākhaṇḍa, Adhyāya 4 7.1]
etameva mayā praśnaṃ purā pṛṣṭo manuḥ svayam | [SkPur (Rkh), Revākhaṇḍa, Adhyāya 4 7.2]
tadeva te 'dya vakṣyāmi abalāyāḥ samudbhavam | [SkPur (Rkh), Revākhaṇḍa, Adhyāya 4 7.3]
vyatītāyāṃ niśāyāṃ tu brahmaṇaḥ parameṣṭhinaḥ | [SkPur (Rkh), Revākhaṇḍa, Adhyāya 4 8.1]
tataḥ prabhāte vimale sṛjyamāneṣu jantuṣu | [SkPur (Rkh), Revākhaṇḍa, Adhyāya 4 8.2]
manuṃ praṇamya śirasā pṛcchāmyetad yudhiṣṭhira | [SkPur (Rkh), Revākhaṇḍa, Adhyāya 4 9.1]
keyaṃ padmapalāśākṣī śyāmā caṃdranibhānanā | [SkPur (Rkh), Revākhaṇḍa, Adhyāya 4 9.2]
ekārṇave bhramatyekā rudrajāsmīti vādinī | [SkPur (Rkh), Revākhaṇḍa, Adhyāya 4 10.1]
sāvitrī vedamātā ca hyathavā sā sarasvatī | [SkPur (Rkh), Revākhaṇḍa, Adhyāya 4 10.2]
mandākinī saricchreṣṭhā lakṣmīrvā kimatho umā | [SkPur (Rkh), Revākhaṇḍa, Adhyāya 4 11.1]
kālarātrirbhavetsākṣāt prakṛtirvā sukhocitā | [SkPur (Rkh), Revākhaṇḍa, Adhyāya 4 11.2]
etadācakṣva bhagavankā sā hyamṛtasaṃbhavā | [SkPur (Rkh), Revākhaṇḍa, Adhyāya 4 12.1]
caratyekārṇave ghore pranaṣṭoragarākṣase | [SkPur (Rkh), Revākhaṇḍa, Adhyāya 4 12.2]
manuruvāca | [SkPur (Rkh), Revākhaṇḍa, Adhyāya 4 13.1]
śṛṇu vatsa yathānyāyamasyā vakṣyāmi saṃbhavam | [SkPur (Rkh), Revākhaṇḍa, Adhyāya 4 13.2]
yayā rudrasamudbhūtā yā ceyaṃ varavarṇinī | [SkPur (Rkh), Revākhaṇḍa, Adhyāya 4 13.3]
purā śivaḥ śāntatanuścacāra vipulaṃ tapaḥ | [SkPur (Rkh), Revākhaṇḍa, Adhyāya 4 14.1]
hitārthaṃ sarvalokānāmumayā saha śaṃkaraḥ | [SkPur (Rkh), Revākhaṇḍa, Adhyāya 4 14.2]
ṛkṣaśailaṃ samāruhya tapastepe sudāruṇam | [SkPur (Rkh), Revākhaṇḍa, Adhyāya 4 15.1]
adṛśyaḥ sarvabhūtānāṃ sarvabhūtātmako vaśī | [SkPur (Rkh), Revākhaṇḍa, Adhyāya 4 15.2]
tapatastasya devasya svedaḥ samabhavatkila | [SkPur (Rkh), Revākhaṇḍa, Adhyāya 4 16.1]
taṃ giriṃ plāvayāmāsa sa svedo rudrasaṃbhavaḥ | [SkPur (Rkh), Revākhaṇḍa, Adhyāya 4 16.2]
tasmād āsīt samudbhūtā mahāpuṇyā saridvarā | [SkPur (Rkh), Revākhaṇḍa, Adhyāya 4 17.1]
yā sā tvayārṇave dṛṣṭā padmapatrāyatekṣaṇā | [SkPur (Rkh), Revākhaṇḍa, Adhyāya 4 17.2]
strīrūpaṃ samavasthāya rudramārādhayatpurā | [SkPur (Rkh), Revākhaṇḍa, Adhyāya 4 18.1]
ādye kṛtayuge tasminsamānāmayutaṃ nṛpa | [SkPur (Rkh), Revākhaṇḍa, Adhyāya 4 18.2]
tatastuṣṭo mahādeva umayā saha śaṃkaraḥ | [SkPur (Rkh), Revākhaṇḍa, Adhyāya 4 19.1]
brūhi tvaṃ tu mahābhāge yatte manasi vartate | [SkPur (Rkh), Revākhaṇḍa, Adhyāya 4 19.2]
sariduvāca | [SkPur (Rkh), Revākhaṇḍa, Adhyāya 4 20.1]
pralaye samanuprāpte naṣṭe sthāvarajaṃgame | [SkPur (Rkh), Revākhaṇḍa, Adhyāya 4 20.2]
prasādāttava deveśa akṣayāhaṃ bhave prabho | [SkPur (Rkh), Revākhaṇḍa, Adhyāya 4 20.3]
saritsu sāgareṣveva parvateṣu kṣayiṣvapi | [SkPur (Rkh), Revākhaṇḍa, Adhyāya 4 21.1]
tava prasādāddeveśa puṇyā kṣayyā bhave prabho | [SkPur (Rkh), Revākhaṇḍa, Adhyāya 4 21.2]
pāpopapātakairyuktā mahāpātakino 'pi ye | [SkPur (Rkh), Revākhaṇḍa, Adhyāya 4 22.1]
mucyante sarvapāpebhyo bhaktyā snātvā tu śaṃkara | [SkPur (Rkh), Revākhaṇḍa, Adhyāya 4 22.2]
uttare jāhnavīdeśe mahāpātakanāśinī | [SkPur (Rkh), Revākhaṇḍa, Adhyāya 4 23.1]
bhavāmi dakṣiṇe mārge yadyevaṃ surapūjitā | [SkPur (Rkh), Revākhaṇḍa, Adhyāya 4 23.2]
svargādāgamya gaṃgeti yathā khyātā kṣitau vibho | [SkPur (Rkh), Revākhaṇḍa, Adhyāya 4 24.1]
tathā dakṣiṇagaṅgeti bhaveyaṃ tridaśeśvara | [SkPur (Rkh), Revākhaṇḍa, Adhyāya 4 24.2]
pṛthivyāṃ sarvatīrtheṣu snātvā yallabhate phalam | [SkPur (Rkh), Revākhaṇḍa, Adhyāya 4 25.1]
tatphalaṃ labhate martyo bhaktyā snātvā maheśvara | [SkPur (Rkh), Revākhaṇḍa, Adhyāya 4 25.2]
brahmahatyādikaṃ pāpam yadāste saṃcitaṃ kvacit | [SkPur (Rkh), Revākhaṇḍa, Adhyāya 4 26.1]
māsamātreṇa taddeva kṣayaṃ yātvavagāhanāt | [SkPur (Rkh), Revākhaṇḍa, Adhyāya 4 26.2]
yatphalaṃ sarvavedeṣu sarvayajñeṣu śaṃkara | [SkPur (Rkh), Revākhaṇḍa, Adhyāya 4 27.1]
avagāhena tatsarvaṃ bhavatviti matirmama | [SkPur (Rkh), Revākhaṇḍa, Adhyāya 4 27.2]
sarvadānopavāseṣu sarvatīrthāvagāhane | [SkPur (Rkh), Revākhaṇḍa, Adhyāya 4 28.1]
tatphalaṃ mama toyena jāyatāmiti śaṃkara | [SkPur (Rkh), Revākhaṇḍa, Adhyāya 4 28.2]
mama tīre narā ye tu arcayanti maheśvaram | [SkPur (Rkh), Revākhaṇḍa, Adhyāya 4 29.1]
te gatāstava lokaṃ syur etad eva bhavecchiva | [SkPur (Rkh), Revākhaṇḍa, Adhyāya 4 29.2]
mama kūle maheśāna umayā saha daivataiḥ | [SkPur (Rkh), Revākhaṇḍa, Adhyāya 4 30.1]
vasa nityaṃ jagannātha eṣa eva varo mama | [SkPur (Rkh), Revākhaṇḍa, Adhyāya 4 30.2]
sukarmā vā vikarmā vā śānto dānto jitendriyaḥ | [SkPur (Rkh), Revākhaṇḍa, Adhyāya 4 31.1]
mṛto janturmama jale gacchatād amarāvatīm | [SkPur (Rkh), Revākhaṇḍa, Adhyāya 4 31.2]
triṣu lokeṣu vikhyātā mahāpātakanāśinī | [SkPur (Rkh), Revākhaṇḍa, Adhyāya 4 32.1]
bhavāmi devadeveśa prasanno yadi manyase | [SkPur (Rkh), Revākhaṇḍa, Adhyāya 4 32.2]
etāṃścānyānvarāndivyānprārthito nṛpasattama | [SkPur (Rkh), Revākhaṇḍa, Adhyāya 4 33.1]
narmadayā tataḥ prāha prasanno vṛṣavāhanaḥ | [SkPur (Rkh), Revākhaṇḍa, Adhyāya 4 33.2]
śrīmaheśa uvāca | [SkPur (Rkh), Revākhaṇḍa, Adhyāya 4 34.1]
evaṃ bhavatu kalyāṇi yattvayoktamanindite | [SkPur (Rkh), Revākhaṇḍa, Adhyāya 4 34.2]
nānyā varārhā lokeṣu muktvā tvāṃ kamalekṣaṇe | [SkPur (Rkh), Revākhaṇḍa, Adhyāya 4 34.3]
yadaiva mama dehāt tvaṃ samudbhūtā varānane | [SkPur (Rkh), Revākhaṇḍa, Adhyāya 4 35.1]
tadaiva sarvapāpānāṃ mocinī tvaṃ na saṃśayaḥ | [SkPur (Rkh), Revākhaṇḍa, Adhyāya 4 35.2]
kalpakṣayakare kāle kāle ghore viśeṣataḥ | [SkPur (Rkh), Revākhaṇḍa, Adhyāya 4 36.1]
uttaraṃ kūlamāśritya nivasanti ca ye narāḥ | [SkPur (Rkh), Revākhaṇḍa, Adhyāya 4 36.2]
api kīṭapataṅgāśca vṛkṣagulmalatādayaḥ | [SkPur (Rkh), Revākhaṇḍa, Adhyāya 4 37.1]
ā dehapatanāddevi te 'pi yāsyanti sadgatim | [SkPur (Rkh), Revākhaṇḍa, Adhyāya 4 37.2]
dakṣiṇaṃ kūlamāśritya ye dvijā dharmavatsalāḥ | [SkPur (Rkh), Revākhaṇḍa, Adhyāya 4 38.1]
ā mṛtyor nivasiṣyanti te gatāḥ pitṛmandire | [SkPur (Rkh), Revākhaṇḍa, Adhyāya 4 38.2]
ahaṃ hi tava vākyena kasmiṃścit kāraṇāntare | [SkPur (Rkh), Revākhaṇḍa, Adhyāya 4 39.1]
tvattīre nivasiṣyāmi sadaiva hyumayā samam | [SkPur (Rkh), Revākhaṇḍa, Adhyāya 4 39.2]
evaṃ devi mahādevi evameva na saṃśayaḥ | [SkPur (Rkh), Revākhaṇḍa, Adhyāya 4 40.1]
brahmendracandravaruṇaiḥ sādhyaiśca saha viṣṇunā | [SkPur (Rkh), Revākhaṇḍa, Adhyāya 4 40.2]
uttare devi te kūle vasiṣyanti mamājñayā | [SkPur (Rkh), Revākhaṇḍa, Adhyāya 4 41.1]
dakṣiṇe pitṛbhiḥ sārddhaṃ tathānye surasundari | [SkPur (Rkh), Revākhaṇḍa, Adhyāya 4 41.2]
vasiṣyanti mayā sārddhameṣa te vara uttamaḥ | [SkPur (Rkh), Revākhaṇḍa, Adhyāya 4 42.1]
gaccha gaccha mahābhāge martyānpāpādvimocaya | [SkPur (Rkh), Revākhaṇḍa, Adhyāya 4 42.2]
sahitā ṛṣisaṃghaiśca tathā siddhasurāsuraiḥ | [SkPur (Rkh), Revākhaṇḍa, Adhyāya 4 43.1]
evamuktā mahādeva umayā sahito vibhuḥ | [SkPur (Rkh), Revākhaṇḍa, Adhyāya 4 43.2]
vandyamāno 'tha manunā mayā cādarśanaṃ gataḥ | [SkPur (Rkh), Revākhaṇḍa, Adhyāya 4 44.1]
tena caiṣā mahāpuṇyā mahāpātakanāśinī | [SkPur (Rkh), Revākhaṇḍa, Adhyāya 4 44.2]
kathitā pṛcchyate yā te mā te bhavatu vismayaḥ | [SkPur (Rkh), Revākhaṇḍa, Adhyāya 4 45.1]
eṣā gaṃgā mahāpuṇyā triṣu lokeṣu viśrutā | [SkPur (Rkh), Revākhaṇḍa, Adhyāya 4 45.2]
daśābhiḥ pañcabhiḥ srotaiḥ plāvayantī diśo daśa | [SkPur (Rkh), Revākhaṇḍa, Adhyāya 4 46.1]
śoṇo mahānadaścaiva narmadā surasā kṛtā | [SkPur (Rkh), Revākhaṇḍa, Adhyāya 4 46.2]
mandākinī daśārṇā ca citrakūṭā tathaiva ca | [SkPur (Rkh), Revākhaṇḍa, Adhyāya 4 47.1]
tamasā vidaśā caiva karabhā yamunā tathā | [SkPur (Rkh), Revākhaṇḍa, Adhyāya 4 47.2]
citrotpalā vipāśā ca rañjanā vāluvāhinī | [SkPur (Rkh), Revākhaṇḍa, Adhyāya 4 48.1]
ṛkṣapādaprasūtāstāḥ sarvā vai rudrasaṃbhavāḥ | [SkPur (Rkh), Revākhaṇḍa, Adhyāya 4 48.2]
sarvapāpaharāḥ puṇyāḥ sarvamaṃgaladāḥ śivāḥ | [SkPur (Rkh), Revākhaṇḍa, Adhyāya 4 49.1]
ityetairnāmabhirdivyaiḥ stūyate vedapāragaiḥ | [SkPur (Rkh), Revākhaṇḍa, Adhyāya 4 49.2]
purāṇajñair mahābhāgairājyapaiḥ somapaistathā | [SkPur (Rkh), Revākhaṇḍa, Adhyāya 4 50.1]
ityetatsarvamākhyātaṃ mahābhāgyaṃ narottama | [SkPur (Rkh), Revākhaṇḍa, Adhyāya 4 50.2]
manunoktaṃ purā mahyam amṛtāyāḥ samudbhavam | [SkPur (Rkh), Revākhaṇḍa, Adhyāya 4 51.1]
puṇyaṃ pavitramatulaṃ rudrodgītamidaṃ śubham | [SkPur (Rkh), Revākhaṇḍa, Adhyāya 4 51.2]
ye narāḥ kīrtayiṣyanti bhaktyā śṛṇvanti ye 'pi ca | [SkPur (Rkh), Revākhaṇḍa, Adhyāya 4 52.1]
prātarutthāya nāmāni daśa pañca ca bhārata | [SkPur (Rkh), Revākhaṇḍa, Adhyāya 4 52.2]
te narāḥ sakalaṃ puṇyaṃ labhiṣyantyavagāhajam | [SkPur (Rkh), Revākhaṇḍa, Adhyāya 4 53.1]
vimānenārkavarṇena ghaṇṭāśataninādinā | [SkPur (Rkh), Revākhaṇḍa, Adhyāya 4 53.2]
tyaktvā mānuṣyakaṃ bhāvaṃ yāsyanti paramāṃ gatim | [SkPur (Rkh), Revākhaṇḍa, Adhyāya 4 54.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāpañcadaśanāmavarṇanaṃ nāma caturtho 'dhyāyaḥ | [SkPur (Rkh), Revākhaṇḍa, Adhyāya 4 55.1]
{SkPur (Rkh), Revākhaṇḍa, Adhyāya 5}
yudhiṣṭhira uvāca | [SkPur (Rkh), Revākhaṇḍa, Adhyāya 5 1.1]
āścaryametadakhilaṃ kathitaṃ bho dvijottama | [SkPur (Rkh), Revākhaṇḍa, Adhyāya 5 1.2]
vismayaṃ paramāpannā ṛṣisaṃghā mayā saha | [SkPur (Rkh), Revākhaṇḍa, Adhyāya 5 1.3]
aho bhagavatī puṇyā narmadeyamayonijā | [SkPur (Rkh), Revākhaṇḍa, Adhyāya 5 2.1]
rudradehādviniṣkrāntā mahāpāpakṣayaṃkarī | [SkPur (Rkh), Revākhaṇḍa, Adhyāya 5 2.2]
saptakalpakṣaye prāpte tvayeyaṃ saha suvrata | [SkPur (Rkh), Revākhaṇḍa, Adhyāya 5 3.1]
na mṛtā ca mahābhāgā kimataḥ puṇyamuttamam | [SkPur (Rkh), Revākhaṇḍa, Adhyāya 5 3.2]
ke te kalpāḥ samuddiṣṭāḥ sapta kalpakṣayaṃkarāḥ | [SkPur (Rkh), Revākhaṇḍa, Adhyāya 5 4.1]
na mṛtā cediyaṃ devī tvaṃ caiva ṛṣipuṃgava | [SkPur (Rkh), Revākhaṇḍa, Adhyāya 5 4.2]
apakṣigaṇasaṃghāte jagatyekārṇavīkṛte | [SkPur (Rkh), Revākhaṇḍa, Adhyāya 5 5.1]
kīdṛgrūpaḥ samabhavanmahādevo yugakṣaye | [SkPur (Rkh), Revākhaṇḍa, Adhyāya 5 5.2]
kathaṃ saṃharate viśvaṃ kathaṃ cāste mahārṇave | [SkPur (Rkh), Revākhaṇḍa, Adhyāya 5 6.1]
kathaṃ ca sṛjate viśvaṃ kathaṃ dhārayate prajāḥ | [SkPur (Rkh), Revākhaṇḍa, Adhyāya 5 6.2]
kīdṛgrūpā bhaveddevī sarid ekārṇavīkṛte | [SkPur (Rkh), Revākhaṇḍa, Adhyāya 5 7.1]
kimarthaṃ narmadā proktā revatī ca kathaṃ smṛtā | [SkPur (Rkh), Revākhaṇḍa, Adhyāya 5 7.2]
añjaneti kimarthaṃ vā kimarthaṃ suraseti ca | [SkPur (Rkh), Revākhaṇḍa, Adhyāya 5 8.1]
mandākinī kimarthaṃ ca śoṇaśceti kathaṃ bhavet | [SkPur (Rkh), Revākhaṇḍa, Adhyāya 5 8.2]
trikūṭeti kimarthaṃ vā kimarthaṃ vāluvāhinī | [SkPur (Rkh), Revākhaṇḍa, Adhyāya 5 9.1]
koṭikoṭyo hi tīrthānāṃ praviṣṭā yā mahārṇavam | [SkPur (Rkh), Revākhaṇḍa, Adhyāya 5 9.2]
kiyatyaḥ saritāṃ koṭyo narmadāṃ samupāsate | [SkPur (Rkh), Revākhaṇḍa, Adhyāya 5 10.1]
yajñopavītairṛṣibhir devatābhis tathaiva ca | [SkPur (Rkh), Revākhaṇḍa, Adhyāya 5 10.2]
vibhakteyaṃ kimarthaṃ ca śrūyate munisattama | [SkPur (Rkh), Revākhaṇḍa, Adhyāya 5 11.1]
vaiṣṇavīti purāṇajñaiḥ kimarthamiha cocyate | [SkPur (Rkh), Revākhaṇḍa, Adhyāya 5 11.2]
keṣu sthāneṣu tīrtheṣu pūjanīyā saridvarā | [SkPur (Rkh), Revākhaṇḍa, Adhyāya 5 12.1]
tīrthāni ca pṛthagbrūhi yatra saṃnihito haraḥ | [SkPur (Rkh), Revākhaṇḍa, Adhyāya 5 12.2]
yatpramāṇā ca sā devī yā rudreṇa vinirmitā | [SkPur (Rkh), Revākhaṇḍa, Adhyāya 5 13.1]
kīdṛśāni ca karmāṇi rudreṇa kathitāni te | [SkPur (Rkh), Revākhaṇḍa, Adhyāya 5 13.2]
kathaṃ mlecchasamākīrṇo deśo 'yaṃ dvijasattama | [SkPur (Rkh), Revākhaṇḍa, Adhyāya 5 14.1]
etadācakṣva māṃ brahmanmārkaṇḍeya mahāmate | [SkPur (Rkh), Revākhaṇḍa, Adhyāya 5 14.2]
śrīmārkaṇḍeya uvāca | [SkPur (Rkh), Revākhaṇḍa, Adhyāya 5 15.1]
śṛṇvantu ṛṣayaḥ sarve tvaṃ ca tāta yudhiṣṭhira | [SkPur (Rkh), Revākhaṇḍa, Adhyāya 5 15.2]
purāṇaṃ narmadāyāṃ tu kathitaṃ ca triśūlinā | [SkPur (Rkh), Revākhaṇḍa, Adhyāya 5 15.3]
vāyoḥ sakāśācca mayā tenāpi ca maheśvarāt | [SkPur (Rkh), Revākhaṇḍa, Adhyāya 5 16.1]
aśakyatvānmanuṣyāṇāṃ saṃkṣiptam ṛṣibhiḥ purā | [SkPur (Rkh), Revākhaṇḍa, Adhyāya 5 16.2]
māyūraṃ prathamaṃ tāta kaurmyaṃ ca tadanantaram | [SkPur (Rkh), Revākhaṇḍa, Adhyāya 5 17.1]
puraṃ tathā kauśikaṃ ca mātsyaṃ dviradameva ca | [SkPur (Rkh), Revākhaṇḍa, Adhyāya 5 17.2]
vārāhaṃ yanmayā dṛṣṭaṃ vaiṣṇavaṃ cāṣṭamaṃ param | [SkPur (Rkh), Revākhaṇḍa, Adhyāya 5 18.1]
nyagrodhākhyam ataścāsīdākāṅkṣaṃ punaruttamam | [SkPur (Rkh), Revākhaṇḍa, Adhyāya 5 18.2]
padmaṃ ca tāmasaṃ caiva saṃvartodvartameva ca | [SkPur (Rkh), Revākhaṇḍa, Adhyāya 5 19.1]
mahāpralayamityāhuḥ purāṇe vedacintakāḥ | [SkPur (Rkh), Revākhaṇḍa, Adhyāya 5 19.2]
etatsaṃkṣepataḥ sarvaṃ saṃkṣiptaṃ tairmahātmabhiḥ | [SkPur (Rkh), Revākhaṇḍa, Adhyāya 5 20.1]
vibhaktaṃ ca caturbhāgair brahmādyaiśca maharṣibhiḥ | [SkPur (Rkh), Revākhaṇḍa, Adhyāya 5 20.2]
tadahaṃ sampravakṣyāmi purāṇārthaviśārada | [SkPur (Rkh), Revākhaṇḍa, Adhyāya 5 21.1]
sapta kalpā mahāghorā yair iyaṃ na mṛtā sarit | [SkPur (Rkh), Revākhaṇḍa, Adhyāya 5 21.2]
ā jaṅgamaṃ tamobhūtam aprajñātamalakṣaṇam | [SkPur (Rkh), Revākhaṇḍa, Adhyāya 5 22.1]
naṣṭacandrārkakiraṇam āsīd bhūtavivarjitam | [SkPur (Rkh), Revākhaṇḍa, Adhyāya 5 22.2]
tamaso 'to mahānāmnā puruṣaḥ sa jagadguruḥ | [SkPur (Rkh), Revākhaṇḍa, Adhyāya 5 23.1]
cacāra tasminnekākī vyaktāvyaktaḥ sanātanaḥ | [SkPur (Rkh), Revākhaṇḍa, Adhyāya 5 23.2]
sa cauṃkāramayo 'tīto gāyatrīmasṛjaddvijaḥ | [SkPur (Rkh), Revākhaṇḍa, Adhyāya 5 24.1]
sa tayā sārddham īśānaścikrīḍa puruṣo virāṭ | [SkPur (Rkh), Revākhaṇḍa, Adhyāya 5 24.2]
svadehādasṛjad viśvaṃ pañcabhūtātmasaṃjñitam | [SkPur (Rkh), Revākhaṇḍa, Adhyāya 5 25.1]
krīḍansamasṛjadviśvaṃ pañcabhūtātmasaṃjñitam | [SkPur (Rkh), Revākhaṇḍa, Adhyāya 5 25.2]
krīḍan sṛjad virāṭsaṃjñaḥ sabījaṃ ca hiraṇmayam | [SkPur (Rkh), Revākhaṇḍa, Adhyāya 5 26.1]
taccāṇḍam abhavad divyaṃ dvādaśādityasannibham | [SkPur (Rkh), Revākhaṇḍa, Adhyāya 5 26.2]
tadbhittvā puruṣo jajñe caturvaktraḥ pitāmahaḥ | [SkPur (Rkh), Revākhaṇḍa, Adhyāya 5 27.1]
so 'sṛjadviśvam evaṃ tu sadevāsuramānuṣam | [SkPur (Rkh), Revākhaṇḍa, Adhyāya 5 27.2]
satiryakpaśupakṣīkaṃ svedāṇḍajajarāyujam | [SkPur (Rkh), Revākhaṇḍa, Adhyāya 5 28.1]
etadaṇḍaṃ purāṇeṣu prathamaṃ parikīrtitam | [SkPur (Rkh), Revākhaṇḍa, Adhyāya 5 28.2]
pūrvakalpe nṛpaśreṣṭha krīḍantyā parameṣṭhinā | [SkPur (Rkh), Revākhaṇḍa, Adhyāya 5 29.1]
umayā saha rudrasya krīḍataścārṇavīkṛtaḥ | [SkPur (Rkh), Revākhaṇḍa, Adhyāya 5 29.2]
harṣājjajñe śubhā kanyā umāyāḥ svedasaṃbhavā | [SkPur (Rkh), Revākhaṇḍa, Adhyāya 5 30.1]
śarvasyoraḥsthalājjajñe umā kucavimardanāt | [SkPur (Rkh), Revākhaṇḍa, Adhyāya 5 30.2]
svedādvijajñe mahatī kanyā rājīvalocanā | [SkPur (Rkh), Revākhaṇḍa, Adhyāya 5 31.1]
dvitīyaḥ saṃbhavo yasyā rudradehād yudhiṣṭhira | [SkPur (Rkh), Revākhaṇḍa, Adhyāya 5 31.2]
sā paribhramate lokān sadevāsuramānavān | [SkPur (Rkh), Revākhaṇḍa, Adhyāya 5 32.1]
trailokyonmādajananī rūpeṇa 'pratimā tadā | [SkPur (Rkh), Revākhaṇḍa, Adhyāya 5 32.2]
tāṃ dṛṣṭvā devadaityendrā mohitā labhate katham | [SkPur (Rkh), Revākhaṇḍa, Adhyāya 5 33.1]
mṛgayanti sma tāṃ kanyām itaścetaśca bhārata | [SkPur (Rkh), Revākhaṇḍa, Adhyāya 5 33.2]
hāvabhāvavilāsaiśca mohayatyakhilaṃ jagat | [SkPur (Rkh), Revākhaṇḍa, Adhyāya 5 34.1]
bhramate divyarūpā sā vidyutsaudāminī yathā | [SkPur (Rkh), Revākhaṇḍa, Adhyāya 5 34.2]
meghamadhye sthitā bhābhiḥ sarvayoṣidanuttamā | [SkPur (Rkh), Revākhaṇḍa, Adhyāya 5 35.1]
tato rudraṃ surāḥ sarve daityāśca saha dānavaiḥ | [SkPur (Rkh), Revākhaṇḍa, Adhyāya 5 35.2]
varayanti sma tāṃ kanyāṃ kāmenākulitā bhṛśam | [SkPur (Rkh), Revākhaṇḍa, Adhyāya 5 36.1]
tato 'bravīnmahādevo devadānavayordvayoḥ | [SkPur (Rkh), Revākhaṇḍa, Adhyāya 5 36.2]
balena tejasā caiva hyadhiko yo bhaviṣyati | [SkPur (Rkh), Revākhaṇḍa, Adhyāya 5 37.1]
sa imāṃ prāpsyate kanyāṃ nānyathā vai surottamāḥ | [SkPur (Rkh), Revākhaṇḍa, Adhyāya 5 37.2]
tato devāsurāḥ sarve kanyāṃ vai samupāgaman | [SkPur (Rkh), Revākhaṇḍa, Adhyāya 5 38.1]
ahamenāṃ grahīṣyāmi ahamenāmiti bruvan | [SkPur (Rkh), Revākhaṇḍa, Adhyāya 5 38.2]
paśyatāmeva sarveṣāṃ sā kanyāntaradhīyata | [SkPur (Rkh), Revākhaṇḍa, Adhyāya 5 39.1]
punastāṃ dadṛśuḥ sarve yojanāntaradhiṣṭhitām | [SkPur (Rkh), Revākhaṇḍa, Adhyāya 5 39.2]
jagmuste tvaritāḥ sarve yatra sā samadṛśyata | [SkPur (Rkh), Revākhaṇḍa, Adhyāya 5 40.1]
tribhiścaturbhiśca tathā yojanairdaśabhiḥ punaḥ | [SkPur (Rkh), Revākhaṇḍa, Adhyāya 5 40.2]
dhiṣṭhitāṃ samapaśyaṃste sarve mātaṃgagāminīm | [SkPur (Rkh), Revākhaṇḍa, Adhyāya 5 41.1]
yojanānāṃ śatairbhūyaḥ sahasraiścāpyadhiṣṭhitām | [SkPur (Rkh), Revākhaṇḍa, Adhyāya 5 41.2]
tathā śatasahasreṇa laghutvāt samadṛśyata | [SkPur (Rkh), Revākhaṇḍa, Adhyāya 5 42.1]
agrataḥ pṛṣṭhataścaiva diśāsu vidiśāsu ca | [SkPur (Rkh), Revākhaṇḍa, Adhyāya 5 42.2]
tāṃ paśyanti varārohām ekadhā bahudhā punaḥ | [SkPur (Rkh), Revākhaṇḍa, Adhyāya 5 43.1]
divyavarṣasahasraṃ tu bhrāmitāste tayā purā | [SkPur (Rkh), Revākhaṇḍa, Adhyāya 5 43.2]
na cāvāptā tu sā kanyā mahādevāṅgasaṃbhavā | [SkPur (Rkh), Revākhaṇḍa, Adhyāya 5 44.1]
sahomayā tato devo jahāsoccaiḥ punaḥpunaḥ | [SkPur (Rkh), Revākhaṇḍa, Adhyāya 5 44.2]
gaṇāstālakasaṃpātair nṛtyanti ca mudānvitāḥ | [SkPur (Rkh), Revākhaṇḍa, Adhyāya 5 45.1]
akasmāddṛśyate kanyā śaṃkarasya samīpagā | [SkPur (Rkh), Revākhaṇḍa, Adhyāya 5 45.2]
tāṃ dṛṣṭvā vismayāpannā devā yānti parāṅmukhāḥ | [SkPur (Rkh), Revākhaṇḍa, Adhyāya 5 46.1]
tasyāś cakre tato nāma svayameva pinākadhṛk | [SkPur (Rkh), Revākhaṇḍa, Adhyāya 5 46.2]
narma caibhyo dade yasmāt tatkṛtaiś ceṣṭitaiḥ pṛthak | [SkPur (Rkh), Revākhaṇḍa, Adhyāya 5 47.1]
bhaviṣyasi varārohe saricchreṣṭhā tu narmadā | [SkPur (Rkh), Revākhaṇḍa, Adhyāya 5 47.2]
svarūpamāsthito devaḥ prāpa hāsyaṃ yato bhuvi | [SkPur (Rkh), Revākhaṇḍa, Adhyāya 5 48.1]
narmadā tena cokteyaṃ suśītalajalā śivā | [SkPur (Rkh), Revākhaṇḍa, Adhyāya 5 48.2]
saptakalpakṣaye jāte yaduktaṃ śaṃbhunā purā | [SkPur (Rkh), Revākhaṇḍa, Adhyāya 5 49.1]
na mṛtā tena rājendra narmadā khyātimāgatā | [SkPur (Rkh), Revākhaṇḍa, Adhyāya 5 49.2]
tatastāmadadātkanyāṃ śīlavatīṃ suśobhanām | [SkPur (Rkh), Revākhaṇḍa, Adhyāya 5 50.1]
mahārṇavāya deveśaḥ sarvabhūtapatiḥ prabhuḥ | [SkPur (Rkh), Revākhaṇḍa, Adhyāya 5 50.2]
tataḥ sā ṛkṣaśailendrāt phenapuñjāṭṭahāsinī | [SkPur (Rkh), Revākhaṇḍa, Adhyāya 5 51.1]
viveśa narmadā devī samudraṃ saritāṃ patim | [SkPur (Rkh), Revākhaṇḍa, Adhyāya 5 51.2]
evaṃ brāhme purā kalpe samudbhūteyamīśvarāt | [SkPur (Rkh), Revākhaṇḍa, Adhyāya 5 52.1]
mātsye kalpe mayā dṛṣṭā samākhyātā mayā śṛṇu | [SkPur (Rkh), Revākhaṇḍa, Adhyāya 5 52.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe pañcamo 'dhyāyaḥ | [SkPur (Rkh), Revākhaṇḍa, Adhyāya 5 53.1]
{SkPur (Rkh), Revākhaṇḍa, Adhyāya 6}
mārkaṇḍeya uvāca | [SkPur (Rkh), Revākhaṇḍa, Adhyāya 6 1.1]
punaryugānte samprāpte tṛtīye nṛpasattama | [SkPur (Rkh), Revākhaṇḍa, Adhyāya 6 1.2]
dādaśārkavapurbhūtvā bhagavānnīlalohitaḥ | [SkPur (Rkh), Revākhaṇḍa, Adhyāya 6 1.3]
saptadvīpasamudrāntāṃ saśailavanakānanām | [SkPur (Rkh), Revākhaṇḍa, Adhyāya 6 2.1]
nirdagdhāṃ tu mahīṃ kṛtsnāṃ kālo bhūtvā maheśvaraḥ | [SkPur (Rkh), Revākhaṇḍa, Adhyāya 6 2.2]
tato mahāghano bhūtvā plāvayāmāsa vāriṇā | [SkPur (Rkh), Revākhaṇḍa, Adhyāya 6 3.1]
kṛṣṇaṃ kṛṣṇavapus tvenāṃ vidyuccandrāyudhāṅkitām | [SkPur (Rkh), Revākhaṇḍa, Adhyāya 6 3.2]
plāvayitvā jagatsarvaṃ tasminnekārṇavīkṛte | [SkPur (Rkh), Revākhaṇḍa, Adhyāya 6 4.1]
suṣvāpa vimale toye jagatsaṃkṣipya māyayā | [SkPur (Rkh), Revākhaṇḍa, Adhyāya 6 4.2]
tato 'haṃ bhramamāstu tamobhūte mahārṇave | [SkPur (Rkh), Revākhaṇḍa, Adhyāya 6 5.1]
divyaṃ varṣasahasraṃ tu vāyubhūte maheśvare | [SkPur (Rkh), Revākhaṇḍa, Adhyāya 6 5.2]
oṃkṛtvā devadeveśaṃ yenedaṃ gahanīkṛtam | [SkPur (Rkh), Revākhaṇḍa, Adhyāya 6 6.1]
dhyāyamānastato devaṃ rājendra vimale jale | [SkPur (Rkh), Revākhaṇḍa, Adhyāya 6 6.2]
tasminmahārṇave ghore naṣṭe sthāvarajaṅgame | [SkPur (Rkh), Revākhaṇḍa, Adhyāya 6 7.1]
mayūraṃ svarṇapatrāḍhyam apaśyaṃsahasā jale | [SkPur (Rkh), Revākhaṇḍa, Adhyāya 6 7.2]
vicitracandrakopetaṃ nīlakaṃṭhaṃ sulocanam | [SkPur (Rkh), Revākhaṇḍa, Adhyāya 6 7.3]
tato mayūraḥ sa mahārṇavānte vikṣobhayitvā hi mahāsveṇa | [SkPur (Rkh), Revākhaṇḍa, Adhyāya 6 8.1]
cacāra devastriśikhī śikhaṇḍī trailokyagoptā sa mahānubhāvaḥ | [SkPur (Rkh), Revākhaṇḍa, Adhyāya 6 8.2]
śivaśca raudreṇa mayūrarūpiṇā vikṣobhyamāṇe salile 'pi tasmin | [SkPur (Rkh), Revākhaṇḍa, Adhyāya 6 9.1]
saha bhramantīṃ ca mahārṇavānte sarinmahaughāṃ sumahān dadarśa | [SkPur (Rkh), Revākhaṇḍa, Adhyāya 6 9.2]
sa tāṃ mahādevamayūrarūpo dṛṣṭvā bhramantīṃ sahasormijālaiḥ | [SkPur (Rkh), Revākhaṇḍa, Adhyāya 6 10.1]
kā tvaṃ śubhe śāśvatadehabhūtā kṣayaṃ na yātāsi mahākṣayānte | [SkPur (Rkh), Revākhaṇḍa, Adhyāya 6 10.2]
devāsuragaṇe naṣṭe saritsaramahārṇave | [SkPur (Rkh), Revākhaṇḍa, Adhyāya 6 11.1]
kā tvaṃ bhramasi padmākṣi kva gatāsi ca na kṣayam | [SkPur (Rkh), Revākhaṇḍa, Adhyāya 6 11.2]
narmadovāca | [SkPur (Rkh), Revākhaṇḍa, Adhyāya 6 12.1]
tava prasādāddeveśa mṛtyurmama na vidyate | [SkPur (Rkh), Revākhaṇḍa, Adhyāya 6 12.2]
sṛja deva punarviśvaṃ śarvarī kṣayamāgatā | [SkPur (Rkh), Revākhaṇḍa, Adhyāya 6 12.3]
evamukto mahādevo vyadhunotpakṣapañjaram | [SkPur (Rkh), Revākhaṇḍa, Adhyāya 6 13.1]
tāvatpañjaramadhyānte tasya pakṣādviniḥsṛtāḥ | [SkPur (Rkh), Revākhaṇḍa, Adhyāya 6 13.2]
tāvanto devadaityendrāḥ pakṣābhyāṃ tasya jajñire | [SkPur (Rkh), Revākhaṇḍa, Adhyāya 6 14.1]
teṣāṃ madhye punaḥ sā tu narmadā bhramate sarit | [SkPur (Rkh), Revākhaṇḍa, Adhyāya 6 14.2]
tataścānyo mahāśailo dṛśyate bharatarṣabha | [SkPur (Rkh), Revākhaṇḍa, Adhyāya 6 15.1]
tribhiḥ kūṭaiḥ suvistīrṇaiḥ śṛṅgavāniva govṛṣaḥ | [SkPur (Rkh), Revākhaṇḍa, Adhyāya 6 15.2]
trikūṭastu iti khyātaḥ sarvaratnairvibhūṣitaḥ | [SkPur (Rkh), Revākhaṇḍa, Adhyāya 6 16.1]
tatastasmāttrikūṭācca plāvayantī mahīṃ yayau | [SkPur (Rkh), Revākhaṇḍa, Adhyāya 6 16.2]
trikūṭī tena vikhyātā pitṝṇāṃ trāyaṇī parā | [SkPur (Rkh), Revākhaṇḍa, Adhyāya 6 17.1]
dvitīyācca tato gaṅgā vistīrṇā dharaṇītale | [SkPur (Rkh), Revākhaṇḍa, Adhyāya 6 17.2]
tṛtīyaṃ ca tataḥ śṛṅgaṃ saptadhā khaṇḍaśo gatam | [SkPur (Rkh), Revākhaṇḍa, Adhyāya 6 18.1]
jambūdvīpe tu saṃjātāḥ sapta te kulaparvatāḥ | [SkPur (Rkh), Revākhaṇḍa, Adhyāya 6 18.2]
candranakṣatrasahitā grahagrāmanadīnadāḥ | [SkPur (Rkh), Revākhaṇḍa, Adhyāya 6 19.1]
aṇḍajaṃ svedajaṃ jātamudbhijjaṃ ca jarāyujam | [SkPur (Rkh), Revākhaṇḍa, Adhyāya 6 19.2]
evaṃ jagadidaṃ sarvaṃ mayūrādabhavatpurā | [SkPur (Rkh), Revākhaṇḍa, Adhyāya 6 20.1]
samastaṃ naraśārdūla mahādevasamudbhavam | [SkPur (Rkh), Revākhaṇḍa, Adhyāya 6 20.2]
tato nadīḥ samudrāṃśca saṃvibhajya pṛthakpṛthak | [SkPur (Rkh), Revākhaṇḍa, Adhyāya 6 21.1]
narmadāmāha deveśo gaccha tvaṃ dakṣiṇāṃ diśam | [SkPur (Rkh), Revākhaṇḍa, Adhyāya 6 21.2]
evaṃ sā dakṣiṇā gaṃgā mahāpātakanāśinī | [SkPur (Rkh), Revākhaṇḍa, Adhyāya 6 22.1]
uttare jāhnavī deśe puṇyā tvaṃ dakṣiṇe śubhā | [SkPur (Rkh), Revākhaṇḍa, Adhyāya 6 22.2]
yathā gaṃgā mahāpuṇyā mama mastakasaṃbhavā | [SkPur (Rkh), Revākhaṇḍa, Adhyāya 6 23.1]
tadviśiṣṭā mahābhāge tvaṃ caiveti na saṃśayaḥ | [SkPur (Rkh), Revākhaṇḍa, Adhyāya 6 23.2]
tvayā saha bhaviṣyāmi ekenāṃśena suvrate | [SkPur (Rkh), Revākhaṇḍa, Adhyāya 6 24.1]
mahāpātakayuktānām auṣadhaṃ tvaṃ bhaviṣyasi | [SkPur (Rkh), Revākhaṇḍa, Adhyāya 6 24.2]
evamuktā tu devena mahāpātakanāśinī | [SkPur (Rkh), Revākhaṇḍa, Adhyāya 6 25.1]
dakṣiṇaṃ digvibhāgaṃ tu sā jagāmāśu vikramā | [SkPur (Rkh), Revākhaṇḍa, Adhyāya 6 25.2]
ṛkṣaśailendramāsādya candramauler anugrahāt | [SkPur (Rkh), Revākhaṇḍa, Adhyāya 6 26.1]
vāryaughaiḥ prasthitā yasmānmahādevapraṇoditā | [SkPur (Rkh), Revākhaṇḍa, Adhyāya 6 26.2]
mahatā cāpi vegena yasmād eṣā samucchritā | [SkPur (Rkh), Revākhaṇḍa, Adhyāya 6 27.1]
mahatī tena sā proktā mahādevānmahīpate | [SkPur (Rkh), Revākhaṇḍa, Adhyāya 6 27.2]
tapatastasya devasya śūlāgrādbindavo 'patan | [SkPur (Rkh), Revākhaṇḍa, Adhyāya 6 28.1]
tenaiṣā śoṇasaṃjñā tu daśa sapta ca tāḥ smṛtāḥ | [SkPur (Rkh), Revākhaṇḍa, Adhyāya 6 28.2]
sarveṣāṃ narmadā puṇyā rudradehādviniḥsṛtā | [SkPur (Rkh), Revākhaṇḍa, Adhyāya 6 29.1]
sarvābhyaśca saridbhyaś ca varadānānmahātmanaḥ | [SkPur (Rkh), Revākhaṇḍa, Adhyāya 6 29.2]
śaṃkarānuprahād devī mahāpātakanāśinī | [SkPur (Rkh), Revākhaṇḍa, Adhyāya 6 30.1]
yasmān mahārṇave ghore dṛśyate mahatī ca sā | [SkPur (Rkh), Revākhaṇḍa, Adhyāya 6 30.2]
suvyaktāṅgī mahākāyā mahatī tena sā smṛtā | [SkPur (Rkh), Revākhaṇḍa, Adhyāya 6 31.1]
tasmād vikṣobhyamāṇā hi diggajairambudopamaiḥ | [SkPur (Rkh), Revākhaṇḍa, Adhyāya 6 31.2]
kaluṣatvaṃ nayatyeva rasena surasā tathā | [SkPur (Rkh), Revākhaṇḍa, Adhyāya 6 32.1]
kṛpāṃ karoti sā yasmāllokānāmabhayapradā | [SkPur (Rkh), Revākhaṇḍa, Adhyāya 6 32.2]
saṃsārārṇavamagnānāṃ tena caiṣā kṛpā smṛtā | [SkPur (Rkh), Revākhaṇḍa, Adhyāya 6 33.1]
purā kṛtayuge puṇye divyamandārabhūṣitā | [SkPur (Rkh), Revākhaṇḍa, Adhyāya 6 33.2]
kalpavṛkṣasamākīrṇā rohītakasamākulā | [SkPur (Rkh), Revākhaṇḍa, Adhyāya 6 34.1]
vahatyeṣā ca mandena tena mandākinī smṛtā | [SkPur (Rkh), Revākhaṇḍa, Adhyāya 6 34.2]
bhittvā mahārṇavaṃ kṣipraṃ yasmāllokamihāgatā | [SkPur (Rkh), Revākhaṇḍa, Adhyāya 6 35.1]
pūjyā suraiśca siddhaiśca tasmādeṣā mahārṇavā | [SkPur (Rkh), Revākhaṇḍa, Adhyāya 6 35.2]
vicitrotpalasaṃghātair ṛkṣadvipasamākulā | [SkPur (Rkh), Revākhaṇḍa, Adhyāya 6 36.1]
bhittvā śailaṃ ca vipulaṃ prayātyevaṃ mahārṇavam | [SkPur (Rkh), Revākhaṇḍa, Adhyāya 6 37.1]
bhrāmayantī diśaḥ sarvā raveṇa mahatā purā | [SkPur (Rkh), Revākhaṇḍa, Adhyāya 6 37.2]
plāvayantī virājantī tena revā iti smṛtā | [SkPur (Rkh), Revākhaṇḍa, Adhyāya 6 38.1]
bhāryāputrasuduḥkhāḍhyān narāñchāpaiḥ samāvṛtān | [SkPur (Rkh), Revākhaṇḍa, Adhyāya 6 38.2]
vipāpānkurute yasmādvipāpā tena sā smṛtā | [SkPur (Rkh), Revākhaṇḍa, Adhyāya 6 39.1]
viṇmūtranicayāṃ ghorāṃ pāṃśuśoṇitakardamām | [SkPur (Rkh), Revākhaṇḍa, Adhyāya 6 39.2]
pāśairnityaṃ tu sambādhāṃ yasmānmocayate bhṛśam | [SkPur (Rkh), Revākhaṇḍa, Adhyāya 6 40.1]
vipāśeti ca sā proktā saṃsārārṇavatāriṇī | [SkPur (Rkh), Revākhaṇḍa, Adhyāya 6 40.2]
narmadā vimalāmbhā ca vimalenduśubhānanā | [SkPur (Rkh), Revākhaṇḍa, Adhyāya 6 41.1]
tamobhūte mahāghore yasmādeṣā mahāprabhā | [SkPur (Rkh), Revākhaṇḍa, Adhyāya 6 41.2]
vimalā tena sā proktā vidvadbhirnṛpasattama | [SkPur (Rkh), Revākhaṇḍa, Adhyāya 6 42.1]
karair indukaraprakhyaiḥ sūryaraśmisamaprabhā | [SkPur (Rkh), Revākhaṇḍa, Adhyāya 6 42.2]
kṣarantī modate viśvaṃ karabhā tena cocyate | [SkPur (Rkh), Revākhaṇḍa, Adhyāya 6 43.1]
yasmād rañjayate lokāndarśanādeva bhārata | [SkPur (Rkh), Revākhaṇḍa, Adhyāya 6 43.2]
rañjanād rañjanā proktā dhātvarthe rājasattama | [SkPur (Rkh), Revākhaṇḍa, Adhyāya 6 44.1]
tṛṇavīrudhagulmādyās tiryañcaḥ pakṣiṇastathā | [SkPur (Rkh), Revākhaṇḍa, Adhyāya 6 44.2]
tānudbhūtānnayetsvargaṃ tenoktā vāyuvāhinī | [SkPur (Rkh), Revākhaṇḍa, Adhyāya 6 44.3]
evaṃ yo vetti nāmāni nirgamaṃ ca viśeṣataḥ | [SkPur (Rkh), Revākhaṇḍa, Adhyāya 6 45.1]
sa yāti pāpavirmukto rudralokaṃ na saṃśayaḥ | [SkPur (Rkh), Revākhaṇḍa, Adhyāya 6 45.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye sahaitukarevānāmamāhātmyavarṇane mayūrakalpasamudbhavo nāma ṣaṣṭho 'dhyāyaḥ | [SkPur (Rkh), Revākhaṇḍa, Adhyāya 6 46.1]
{SkPur (Rkh), Revākhaṇḍa, 7}
śrīmārkaṇḍeya uvāca | [SkPur (Rkh), Revākhaṇḍa, 7 1.1]
punarekārṇave ghore naṣṭe sthāvarajaṃgame | [SkPur (Rkh), Revākhaṇḍa, 7 1.2]
salilenāplute loke nirāloke tamodbhave | [SkPur (Rkh), Revākhaṇḍa, 7 1.3]
brahmaiko vicaraṃstatra tamībhūte mahārṇave | [SkPur (Rkh), Revākhaṇḍa, 7 2.1]
divyavarṣasahasraṃ tu khadyota iva rūpavān | [SkPur (Rkh), Revākhaṇḍa, 7 2.2]
śete yojanasāhasram aprameyam anuttamam | [SkPur (Rkh), Revākhaṇḍa, 7 3.1]
dvādaśādityasaṃkāśaṃ sahasracaraṇekṣaṇam | [SkPur (Rkh), Revākhaṇḍa, 7 3.2]
prasuptaṃ cārṇave ghore hyapaśyatkūrmarūpiṇam | [SkPur (Rkh), Revākhaṇḍa, 7 4.1]
taṃ dṛṣṭvā vismayāpanno brahmā bodhayate śanaiḥ | [SkPur (Rkh), Revākhaṇḍa, 7 4.2]
stutibhirmaṃgalaiścaiva vedavedāṃgasaṃbhavaiḥ | [SkPur (Rkh), Revākhaṇḍa, 7 5.1]
vācaspate vibudhyasva mahābhūta namo 'stu te | [SkPur (Rkh), Revākhaṇḍa, 7 5.2]
tavodare jagatsarvaṃ tiṣṭhate parameśvara | [SkPur (Rkh), Revākhaṇḍa, 7 6.1]
tadvimuñca mahāsattva yatpūrvaṃ saṃhṛtaṃ tvayā | [SkPur (Rkh), Revākhaṇḍa, 7 6.2]
vyatītā rajanī brāhmī dinaṃ samanuvartate | [SkPur (Rkh), Revākhaṇḍa, 7 7.1]
nirīkṣya sarvalokeśa yena saṃbhavate jagat | [SkPur (Rkh), Revākhaṇḍa, 7 7.2]
sa niśamya vacastasya utthitaḥ parameśvaraḥ | [SkPur (Rkh), Revākhaṇḍa, 7 8.1]
samudgiran sa lokāṃstrīn grastān kalpakṣaye tadā | [SkPur (Rkh), Revākhaṇḍa, 7 8.2]
devadānavagandharvāḥ sayakṣoragarākṣasāḥ | [SkPur (Rkh), Revākhaṇḍa, 7 9.1]
sacandrārkagrahāḥ sarve śarīrāttasya nirgatāḥ | [SkPur (Rkh), Revākhaṇḍa, 7 9.2]
tato hyekārṇavaṃ sarvaṃ vibhajya parameśvaraḥ | [SkPur (Rkh), Revākhaṇḍa, 7 10.1]
vistīrṇopalatoyaughāṃ saritsaravivardhitām | [SkPur (Rkh), Revākhaṇḍa, 7 10.2]
paśyate medinīṃ devaḥ savṛkṣauṣadhipalvalām | [SkPur (Rkh), Revākhaṇḍa, 7 11.1]
himavantaṃ giriśreṣṭhaṃ śvetaṃ parvatamuttamam | [SkPur (Rkh), Revākhaṇḍa, 7 11.2]
śṛṅgavantaṃ mahāśailaṃ ye cānye kulaparvatāḥ | [SkPur (Rkh), Revākhaṇḍa, 7 12.1]
jaṃbudvīpaṃ kuśaṃ krauñcaṃ sagomedaṃ saśālmalam | [SkPur (Rkh), Revākhaṇḍa, 7 12.2]
puṣkarāntāśca ye dvīpā ye ca saptamahārṇavāḥ | [SkPur (Rkh), Revākhaṇḍa, 7 13.1]
lokālokaṃ mahāśailaṃ sarvaṃ ca purataḥ sthitam | [SkPur (Rkh), Revākhaṇḍa, 7 13.2]
catuḥprakṛtisaṃyuktaṃ jagat sthāvarajaṃgamam | [SkPur (Rkh), Revākhaṇḍa, 7 14.1]
yugānte tu viniṣkrāntam apaśyatsa maheśvaraḥ | [SkPur (Rkh), Revākhaṇḍa, 7 14.2]
viprakīrṇaśilājālāmapaśyatsa vasuṃdharām | [SkPur (Rkh), Revākhaṇḍa, 7 15.1]
kūrmapṛṣṭhopagāṃ devīṃ mahārṇavagatāṃ prabhuḥ | [SkPur (Rkh), Revākhaṇḍa, 7 15.2]
tasmin viśīrṇaśailāgre saritsarovivarjite | [SkPur (Rkh), Revākhaṇḍa, 7 16.1]
nānātaraṃgabhinnoda āvartodvartasaṃkule | [SkPur (Rkh), Revākhaṇḍa, 7 16.2]
nānauṣadhiprajvalite nānotpalaśilātale | [SkPur (Rkh), Revākhaṇḍa, 7 17.1]
nānāvihaṃgasaṃghuṣṭāṃ matsyakūrmasamākulām | [SkPur (Rkh), Revākhaṇḍa, 7 17.2]
divyamāyāmayīṃ devīm utkṛṣṭāmbudasannibhām | [SkPur (Rkh), Revākhaṇḍa, 7 18.1]
nadīmapaśyaddeveśo hyanaupamyajalāśayām | [SkPur (Rkh), Revākhaṇḍa, 7 18.2]
madhye tasyāmbudaśyāmāṃ pīnorujaghanastanīm | [SkPur (Rkh), Revākhaṇḍa, 7 19.1]
vastrairanupamairdivyairnānābharaṇabhūṣitām | [SkPur (Rkh), Revākhaṇḍa, 7 19.2]
sanūpuraravoddāmāṃ hārakeyūramaṇḍitām | [SkPur (Rkh), Revākhaṇḍa, 7 20.1]
tādṛśīṃ narmadāṃ devīṃ svayaṃ strīrūpadhāriṇīm | [SkPur (Rkh), Revākhaṇḍa, 7 20.2]
yogamāyāmayaiścitrairbhūṣaṇaiḥ svairvibhūṣitām | [SkPur (Rkh), Revākhaṇḍa, 7 21.1]
avyaktāṅgīṃ mahābhāgāmapaśyatsa tu narmadām | [SkPur (Rkh), Revākhaṇḍa, 7 21.2]
ardhodyatabhujāṃ bālāṃ padmapatrāyatekṣaṇām | [SkPur (Rkh), Revākhaṇḍa, 7 22.1]
stuvantīṃ devadeveśamutthitāṃ tu jalāttadā | [SkPur (Rkh), Revākhaṇḍa, 7 22.2]
vismayāviṣṭahṛdayo hyahamudvīkṣya tāṃ śubhām | [SkPur (Rkh), Revākhaṇḍa, 7 23.1]
snātvā jale śubhe tasyāḥ stotumabhyudyatastataḥ | [SkPur (Rkh), Revākhaṇḍa, 7 23.2]
arcayāmāsa saṃhṛṣṭo mantrairvedāṃgasaṃbhavaiḥ | [SkPur (Rkh), Revākhaṇḍa, 7 24.1]
sṛṣṭaṃ ca tatpurā rājanpaśyeyaṃ sacarācaram | [SkPur (Rkh), Revākhaṇḍa, 7 24.2]
sadevāsuragandharvaṃ sapannagamahoragam | [SkPur (Rkh), Revākhaṇḍa, 7 25.1]
paśyāmyeṣā mahābhāgā naiva yātā kṣayaṃ purā | [SkPur (Rkh), Revākhaṇḍa, 7 25.2]
mahādevaprasādācca taccharīrasamudbhavā | [SkPur (Rkh), Revākhaṇḍa, 7 26.1]
bhūyo bhūyo mayā dṛṣṭā kathitā te nṛpottama | [SkPur (Rkh), Revākhaṇḍa, 7 26.2]
prādurbhāvamimaṃ kaurmyaṃ ye 'dhīyante dvijottamāḥ | [SkPur (Rkh), Revākhaṇḍa, 7 27.1]
ye 'pi śṛṇvanti vidvāṃso mucyante te 'pi kilbiṣaiḥ | [SkPur (Rkh), Revākhaṇḍa, 7 27.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye kūrmakalpasamudbhavo nāma saptamo 'dhyāyaḥ | [SkPur (Rkh), Revākhaṇḍa, 7 28.1]
{SkPur (Rkh), Revākhaṇḍa, 8}
mārkaṇḍeya uvāca | [SkPur (Rkh), Revākhaṇḍa, 8 1.1]
naṣṭe loke punaścānye salilena samāvṛte | [SkPur (Rkh), Revākhaṇḍa, 8 1.2]
mahārṇavasya madhyastho bāhubhyāmataraṃ jalam | [SkPur (Rkh), Revākhaṇḍa, 8 1.3]
divye varṣaśate pūrṇe śrānto 'haṃ nṛpasattama | [SkPur (Rkh), Revākhaṇḍa, 8 2.1]
dhyātuṃ samārabhaṃ devaṃ mahadarṇavatāraṇam | [SkPur (Rkh), Revākhaṇḍa, 8 2.2]
dhyāyamānastataḥ kāle apaśyaṃ pakṣiṇaṃ param | [SkPur (Rkh), Revākhaṇḍa, 8 3.1]
hārakundendusaṃkāśaṃ bakaṃ gokṣīrapāṇḍuram | [SkPur (Rkh), Revākhaṇḍa, 8 3.2]
tato 'haṃ vismayāviṣṭastaṃ bakaṃ samudīkṣya vai | [SkPur (Rkh), Revākhaṇḍa, 8 4.1]
asmin mahārṇave ghore kuto 'yaṃ pakṣisaṃbhavaḥ | [SkPur (Rkh), Revākhaṇḍa, 8 4.2]
taranbāhubhiraśrāntastaṃ bakaṃ pratyabhāṣiṣi | [SkPur (Rkh), Revākhaṇḍa, 8 5.1]
pākṣarūpaṃ samāsthāya kastvamekārṇavīkṛte | [SkPur (Rkh), Revākhaṇḍa, 8 5.2]
bhramase divyayogātmanmohayanniva māṃ prabho | [SkPur (Rkh), Revākhaṇḍa, 8 6.1]
etatkathaya me sarvaṃ yo 'si so 'si namo 'stu te | [SkPur (Rkh), Revākhaṇḍa, 8 6.2]
so 'bravīnmāṃ mahādevo brahmāhaṃ viṣṇureva ca | [SkPur (Rkh), Revākhaṇḍa, 8 7.1]
jagatsarvaṃ mayā vatsa saṃhṛtaṃ kiṃ na budhyase | [SkPur (Rkh), Revākhaṇḍa, 8 7.2]
tava mātā pitāhaṃ vai viśvasya ca mahāmune | [SkPur (Rkh), Revākhaṇḍa, 8 8.1]
kāruṇyaṃ mama saṃjātaṃ dṛṣṭvā magnaṃ mahārṇave | [SkPur (Rkh), Revākhaṇḍa, 8 8.2]
pakṣirūpaṃ samāsthāya ato 'trāhaṃ samāgataḥ | [SkPur (Rkh), Revākhaṇḍa, 8 9.1]
kim arthamāturo bhūtvā bhramasītthaṃ mahārṇave | [SkPur (Rkh), Revākhaṇḍa, 8 9.2]
śīghraṃ praviśa matpakṣau yena viśramase dvija | [SkPur (Rkh), Revākhaṇḍa, 8 10.1]
evamuktastatastena devenāhaṃ nareśvara | [SkPur (Rkh), Revākhaṇḍa, 8 10.2]
tato 'haṃ tasya pakṣānte pralīnastu bhramañjale | [SkPur (Rkh), Revākhaṇḍa, 8 11.1]
kāle yugasāhasrānte aśrānto 'rṇavamadhyagaḥ | [SkPur (Rkh), Revākhaṇḍa, 8 11.2]
tataḥ śṛṇomi sahasā dikṣu sarvāsu suvrata | [SkPur (Rkh), Revākhaṇḍa, 8 12.1]
kiṃcinnūpurasaṃmiśram adbhutaṃ śabdamuttamam | [SkPur (Rkh), Revākhaṇḍa, 8 12.2]
tadārṇavajalaṃ sarvaṃ saṃkṣiptaṃ sahasābhavat | [SkPur (Rkh), Revākhaṇḍa, 8 13.1]
kimetaditi saṃcintya diśaḥ samavalokayam | [SkPur (Rkh), Revākhaṇḍa, 8 13.2]
daśa kanyāstato dikṣu āgatāśca mahārṇave | [SkPur (Rkh), Revākhaṇḍa, 8 14.1]
vastrālaṃkārasahitā digbhyo nūpurabhūṣitāḥ | [SkPur (Rkh), Revākhaṇḍa, 8 14.2]
kāciccandrasamābhāsā kācidādityasaprabhā | [SkPur (Rkh), Revākhaṇḍa, 8 15.1]
kācidaṃjanapuñjābhā kācidraktotpalaprabhā | [SkPur (Rkh), Revākhaṇḍa, 8 15.2]
nānārūpadharā saumyā nānābharaṇabhūṣitā | [SkPur (Rkh), Revākhaṇḍa, 8 16.1]
arghyapādyādibhirmālyairbakamabhyarcya suvratāḥ | [SkPur (Rkh), Revākhaṇḍa, 8 16.2]
tatastaṃ parvatākāraṃ guhyaṃ pakṣiṇamavyayam | [SkPur (Rkh), Revākhaṇḍa, 8 17.1]
praviveśa mahāghoraṃ parvato hyarṇavaṃ svarāṭ | [SkPur (Rkh), Revākhaṇḍa, 8 17.2]
yojanānāṃ sahasrāṇi tāvantyeva śatāni ca | [SkPur (Rkh), Revākhaṇḍa, 8 18.1]
triṃśadyojanasāhasraṃ yāvadbhūmaṇḍalaṃ tviti | [SkPur (Rkh), Revākhaṇḍa, 8 18.2]
tato bhūmaṇḍalaṃ divyaṃ pañcaratnasamākulam | [SkPur (Rkh), Revākhaṇḍa, 8 19.1]
divyasphaṭikasopānaṃ rukmastaṃbhamanoramam | [SkPur (Rkh), Revākhaṇḍa, 8 19.2]
yojanānāṃ sahasraṃ tu vistarāddviguṇāyatam | [SkPur (Rkh), Revākhaṇḍa, 8 20.1]
vāpīkūpasamākīrṇaṃ prāsādāṭṭālakāvṛtam | [SkPur (Rkh), Revākhaṇḍa, 8 20.2]
kalpavṛkṣasamākīrṇaṃ dhvajaṣaṣṭivibhūṣitam | [SkPur (Rkh), Revākhaṇḍa, 8 21.1]
tasminpuravare ramye nānāratnopaśobhitam | [SkPur (Rkh), Revākhaṇḍa, 8 21.2]
tathānyacca puraṃ ramyaṃ patākojjvalavedikam | [SkPur (Rkh), Revākhaṇḍa, 8 22.1]
śatayojanavistīrṇaṃ tāvaddviguṇamāyatam | [SkPur (Rkh), Revākhaṇḍa, 8 22.2]
puramadhye tatastasminnadī paramaśobhanā | [SkPur (Rkh), Revākhaṇḍa, 8 23.1]
mahatī puṇyasalilā nānāratnaśilā tathā | [SkPur (Rkh), Revākhaṇḍa, 8 23.2]
tasyāstīre mayā dṛṣṭaṃ taḍitsūryasamaprabham | [SkPur (Rkh), Revākhaṇḍa, 8 24.1]
indranīlamahānīlaiścitaṃ ratnaiḥ samantataḥ | [SkPur (Rkh), Revākhaṇḍa, 8 24.2]
kvacidvahnisamākāraṃ kvacidindrāyudhaprabham | [SkPur (Rkh), Revākhaṇḍa, 8 25.1]
kvaciddhūmraṃ kvacitpītaṃ kvacidraktaṃ kvacitsitam | [SkPur (Rkh), Revākhaṇḍa, 8 25.2]
nānāvarṇaiḥ samāyuktaṃ liṅgamadbhutadarśanam | [SkPur (Rkh), Revākhaṇḍa, 8 26.1]
brahmaviṣṇvindrasādhyaiśca samantātparivāritam | [SkPur (Rkh), Revākhaṇḍa, 8 26.2]
nandīśvaragaṇādhyakṣaiścendrādityaiśca tadvṛtam | [SkPur (Rkh), Revākhaṇḍa, 8 27.1]
paśyāmi liṅgamīśānaṃ mahāliṅgaṃ tameva ca | [SkPur (Rkh), Revākhaṇḍa, 8 27.2]
parivārya tatastaṃ tu prasuptāndevadānavān | [SkPur (Rkh), Revākhaṇḍa, 8 28.1]
nimīlitākṣānpaśyāmi divyābharaṇabhūṣitān | [SkPur (Rkh), Revākhaṇḍa, 8 28.2]
tatastāḥ padmapatrākṣyo nāryaḥ paramasaṃmatāḥ | [SkPur (Rkh), Revākhaṇḍa, 8 29.1]
nadyāstasyā jale snātvā divyapuṣpairmanoramaiḥ | [SkPur (Rkh), Revākhaṇḍa, 8 29.2]
dattvārghapādyaṃ vidhivalliṃgasya saha pakṣiṇā | [SkPur (Rkh), Revākhaṇḍa, 8 30.1]
arcayantīrvarārohā daśa tāḥ pramadottamāḥ | [SkPur (Rkh), Revākhaṇḍa, 8 30.2]
tatastvabhyarcya talliṅgaṃ tasminneva purottame | [SkPur (Rkh), Revākhaṇḍa, 8 31.1]
sarvā adarśanaṃ jagmurvidyuto 'bhragaṇeṣviva | [SkPur (Rkh), Revākhaṇḍa, 8 31.2]
na cāsau pakṣirāṭ tasminna striyo na ca devatāḥ | [SkPur (Rkh), Revākhaṇḍa, 8 32.1]
tadevaikaṃ sthitaṃ liṅgamarcayanvismayānvitaḥ | [SkPur (Rkh), Revākhaṇḍa, 8 32.2]
tato'haṃ duḥkhamūḍhātmā rudramāyeti cintayan | [SkPur (Rkh), Revākhaṇḍa, 8 33.1]
tataḥ kanyāḥ samuttīrya divyāṃbaravibhūṣaṇāḥ | [SkPur (Rkh), Revākhaṇḍa, 8 33.2]
bhāsayantyo jagatsarvaṃ vidyuto 'bhragaṇāniva | [SkPur (Rkh), Revākhaṇḍa, 8 34.1]
padmairhiraṇmayairdivyairarcayitvā śubhānanāḥ | [SkPur (Rkh), Revākhaṇḍa, 8 34.2]
viviśustajjalaṃ kṣipraṃ samaṃtād varabhūṣaṇāḥ | [SkPur (Rkh), Revākhaṇḍa, 8 35.1]
tasminpuravare cānye tāmevāhaṃ punaḥpunaḥ | [SkPur (Rkh), Revākhaṇḍa, 8 35.2]
paśyāmi hyamarāṃ kanyām arcayantīṃ maheśvaram | [SkPur (Rkh), Revākhaṇḍa, 8 36.1]
tato 'haṃ tāṃ varārohāmapṛcchaṃ kamalekṣaṇām | [SkPur (Rkh), Revākhaṇḍa, 8 36.2]
kā tvamasminpure devi vasase śivamarcatī | [SkPur (Rkh), Revākhaṇḍa, 8 37.1]
tāścāgatāḥ striyaḥ sarvāḥ kva gatāste gaṇeśvarāḥ | [SkPur (Rkh), Revākhaṇḍa, 8 37.2]
namo 'stu te mahābhāge brūhi puṇye maheśvari | [SkPur (Rkh), Revākhaṇḍa, 8 38.1]
tava prasādādvijñātumetadicchāmi suvrate | [SkPur (Rkh), Revākhaṇḍa, 8 38.2]
dayāṃ kṛtvā mahādevi kathayasva mamānaghe | [SkPur (Rkh), Revākhaṇḍa, 8 38.3]
śryuvāca | [SkPur (Rkh), Revākhaṇḍa, 8 39.1]
vismṛtāhaṃ kathaṃ vipra dṛṣṭvā kalpe purātane | [SkPur (Rkh), Revākhaṇḍa, 8 39.2]
mā te 'bhūtsmṛtivibhraṃśaḥ sā cāhaṃ kalpavāhinī | [SkPur (Rkh), Revākhaṇḍa, 8 39.3]
narmadā nāma vikhyātā rudradehād viniḥsṛtā | [SkPur (Rkh), Revākhaṇḍa, 8 40.1]
yāstāḥ kanyāstvayā dṛṣṭā hyarcayantyo maheśvaram | [SkPur (Rkh), Revākhaṇḍa, 8 40.2]
yābhistviha samānītaḥ pakṣirājasamanvitāḥ | [SkPur (Rkh), Revākhaṇḍa, 8 41.1]
diśastā viddhi sarveśāḥ sarvāstvaṃ munisattama | [SkPur (Rkh), Revākhaṇḍa, 8 41.2]
tiryakpakṣisvarūpeṇa mahāyogī maheśvaraḥ | [SkPur (Rkh), Revākhaṇḍa, 8 42.1]
ebhiḥ śivapurādvipra ānītaḥ sa maheśvaraḥ | [SkPur (Rkh), Revākhaṇḍa, 8 42.2]
saiṣa devo mahādevo liṅgamūrtirvyavasthitaḥ | [SkPur (Rkh), Revākhaṇḍa, 8 43.1]
arcyate brahmaviṣṇvindraiḥ surāsurajagadguruḥ | [SkPur (Rkh), Revākhaṇḍa, 8 43.2]
layamāyāti yasmāddhi jagatsarvaṃ carācaram | [SkPur (Rkh), Revākhaṇḍa, 8 44.1]
tena liṅgamiti proktaṃ purāṇajñair maharṣibhiḥ | [SkPur (Rkh), Revākhaṇḍa, 8 44.2]
tena devagaṇāḥ sarve saṃkṣiptā māyayā purā | [SkPur (Rkh), Revākhaṇḍa, 8 45.1]
pralīnāścaiva lokeśa na dṛśyante hi sāṃpratam | [SkPur (Rkh), Revākhaṇḍa, 8 45.2]
punardṛśyā bhaviṣyanti sṛjamānāḥ svayaṃbhuvā | [SkPur (Rkh), Revākhaṇḍa, 8 46.1]
sāhaṃ liṅgārcanaparā narmadā nāma nāmataḥ | [SkPur (Rkh), Revākhaṇḍa, 8 46.2]
kālaṃ yugasahasrasya rudrasya paricārikā | [SkPur (Rkh), Revākhaṇḍa, 8 47.1]
asya prasādādamarastathā tvaṃ dvijapuṃgava | [SkPur (Rkh), Revākhaṇḍa, 8 47.2]
satyārjavadayāyuktaḥ siddho 'si tvaṃ śivārcanāt | [SkPur (Rkh), Revākhaṇḍa, 8 48.1]
evamuktvā tu sā devī tatraivāntaradhīyata | [SkPur (Rkh), Revākhaṇḍa, 8 48.2]
tāḥ striyaḥ sa ca deveśo bakarūpo maheśvaraḥ | [SkPur (Rkh), Revākhaṇḍa, 8 49.1]
tasyāstadvacanaṃ śrutvā avatīrya mahānadīm | [SkPur (Rkh), Revākhaṇḍa, 8 49.2]
snātvā samarcaya tvaṃ hi vidhinā mantrapūrvakam | [SkPur (Rkh), Revākhaṇḍa, 8 50.1]
tato 'haṃ sahasā tasmāt samuttīrya jalāśayāt | [SkPur (Rkh), Revākhaṇḍa, 8 50.2]
na ca paśyāmi talliṅgaṃ na ca tāṃ nimnagāṃ nṛpa | [SkPur (Rkh), Revākhaṇḍa, 8 51.1]
tadaiva lokāḥ saṃjātāḥ kṣitiścaiva sakānanā | [SkPur (Rkh), Revākhaṇḍa, 8 51.2]
ṛkṣacandrārkavitataṃ tadeva ca nabhastalam | [SkPur (Rkh), Revākhaṇḍa, 8 52.1]
yathāpūrvam adṛṣṭaṃ tu tathaiva ca punaḥ kṛtam | [SkPur (Rkh), Revākhaṇḍa, 8 52.2]
nato'haṃ manasā devamapūjayaṃ maheśvaram | [SkPur (Rkh), Revākhaṇḍa, 8 52.3]
evaṃ bake purā kalpe mayā dṛṣṭeyam avyayā | [SkPur (Rkh), Revākhaṇḍa, 8 53.1]
narmadā martyalokasya mahāpātakanāśinī | [SkPur (Rkh), Revākhaṇḍa, 8 53.2]
tasmāddharmaparair vipraiḥ kṣatraśūdraviśādibhiḥ | [SkPur (Rkh), Revākhaṇḍa, 8 54.1]
sadā sevyā mahābhāgā dharmavṛddhyarthakāribhiḥ | [SkPur (Rkh), Revākhaṇḍa, 8 54.2]
ye 'pi bhaktayā sakṛttoye narmadāyā maheśvaram | [SkPur (Rkh), Revākhaṇḍa, 8 55.1]
snātvā te sarvaṃ pāpaṃ nāśayantyasaṃśayam | [SkPur (Rkh), Revākhaṇḍa, 8 55.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye bakakalpasamudbhavo nāmāṣṭamo 'dhyāyaḥ | [SkPur (Rkh), Revākhaṇḍa, 8 56.1]
{SkPur (Rkh), Revākhaṇḍa, 9}
śrīmārkaṇḍeya uvāca | [SkPur (Rkh), Revākhaṇḍa, 9 1.1]
punaryugāntaṃ te cānyaṃ sampravakṣyāmi tacchṛṇu | [SkPur (Rkh), Revākhaṇḍa, 9 1.2]
sūryairādīpite loke jaṅgame sthāvare purā | [SkPur (Rkh), Revākhaṇḍa, 9 1.3]
saritsaraḥsamudreṣu kṣayaṃ yāteṣu sarvaśaḥ | [SkPur (Rkh), Revākhaṇḍa, 9 2.1]
nirmānuṣavaṣaṭkāre hyamaryādagatiṃ gate | [SkPur (Rkh), Revākhaṇḍa, 9 2.2]
nānārūpaistato medhaiḥ śakrāyudhavirājitaiḥ | [SkPur (Rkh), Revākhaṇḍa, 9 3.1]
sarvamāpūritaṃ vyoma vāryaughaiḥ pūrite tadā | [SkPur (Rkh), Revākhaṇḍa, 9 3.2]
tatastvekārṇavībhūte sarvataḥ salilāvṛte | [SkPur (Rkh), Revākhaṇḍa, 9 4.1]
jagatkṛtvodare sarvaṃ suṣvāpa bhagavānharaḥ | [SkPur (Rkh), Revākhaṇḍa, 9 4.2]
prakṛtiṃ svāmavaṣṭabhya yogātmā sa prajāpatiḥ | [SkPur (Rkh), Revākhaṇḍa, 9 5.1]
śete yugasahasrāntaṃ kālamāviśya sārṇavam | [SkPur (Rkh), Revākhaṇḍa, 9 5.2]
tatra suptaṃ mahātmānaṃ brahmalokanivāsinaḥ | [SkPur (Rkh), Revākhaṇḍa, 9 6.1]
bhṛgvādiṛṣayaḥ sarve ye cānye sanakādayaḥ | [SkPur (Rkh), Revākhaṇḍa, 9 6.2]
paryaṅke vimale śubhre nānāstaraṇasaṃstṛte | [SkPur (Rkh), Revākhaṇḍa, 9 7.1]
śayānaṃ dadṛśurdevaṃ sapatnīkaṃ vṛṣadhvajam | [SkPur (Rkh), Revākhaṇḍa, 9 7.2]
viśvarūpā tu sā nārī viśvarūpo maheśvaraḥ | [SkPur (Rkh), Revākhaṇḍa, 9 8.1]
gāḍhamāliṅgya suptas tāṃ dadṛśe cāhamavyayam | [SkPur (Rkh), Revākhaṇḍa, 9 8.2]
pādamūle tatastasya śyāmāṃ tāṃ padmalakṣaṇām | [SkPur (Rkh), Revākhaṇḍa, 9 9.1]
kanyāṃ paśyāmi suśroṇīṃ caraṇau tasya mṛdgatīm | [SkPur (Rkh), Revākhaṇḍa, 9 9.2]
vimalāmbarasaṃvītāṃ vyālayajñopavītinīm | [SkPur (Rkh), Revākhaṇḍa, 9 10.1]
śyāmāṃ kamalapatrākṣīṃ sarvābharaṇabhūṣitām | [SkPur (Rkh), Revākhaṇḍa, 9 10.2]
sakalaṃ yugasāhasraṃ narmadeyaṃ vijānatī | [SkPur (Rkh), Revākhaṇḍa, 9 11.1]
prasuptaṃ devadeveśamupāste varavarṇinī | [SkPur (Rkh), Revākhaṇḍa, 9 11.2]
hṛtairvedaiścaturbhiśca brahmāpyevaṃ maheśvaraḥ | [SkPur (Rkh), Revākhaṇḍa, 9 12.1]
bhṛgvādyairmānasaiḥ putraiḥ stauti śaṅkaramavyayam | [SkPur (Rkh), Revākhaṇḍa, 9 12.2]
bhaktyā paramayā rājaṃstatra śambhum anāmayam | [SkPur (Rkh), Revākhaṇḍa, 9 13.1]
stuvantastatra deveśaṃ mantrairīśvarasambhavaiḥ | [SkPur (Rkh), Revākhaṇḍa, 9 13.2]
prasuptaṃ devamīśānaṃ bodhayansamupasthitaḥ | [SkPur (Rkh), Revākhaṇḍa, 9 14.1]
uttiṣṭha hara piṅgākṣa mahādeva maheśvara | [SkPur (Rkh), Revākhaṇḍa, 9 14.2]
mama vedā hṛtāḥ sarve ato 'haṃ stotumudyataḥ | [SkPur (Rkh), Revākhaṇḍa, 9 15.1]
vedairvyāptaṃ jagatsarvaṃ divyādivyaṃ carācaram | [SkPur (Rkh), Revākhaṇḍa, 9 15.2]
atītaṃ vartamānaṃ ca smarāmi ca sṛjāmyaham | [SkPur (Rkh), Revākhaṇḍa, 9 16.1]
tairvinā cāhamekastu mūko 'dho jaḍavatsadā | [SkPur (Rkh), Revākhaṇḍa, 9 16.2]
gatirvīryaṃ balotsāhau tairvinā na prajāyate | [SkPur (Rkh), Revākhaṇḍa, 9 17.1]
tairvinā devadeveśa nāhaṃ kiṃcit smarāmi vai | [SkPur (Rkh), Revākhaṇḍa, 9 17.2]
tānvedāndevadeveśa śīghraṃ me dātumarhasi | [SkPur (Rkh), Revākhaṇḍa, 9 18.1]
jaḍāndhabadhiraṃ sarvaṃ jagatsthāvarajaṅgamam | [SkPur (Rkh), Revākhaṇḍa, 9 18.2]
sthānādi daśa catvāri na śobhante sureśvara | [SkPur (Rkh), Revākhaṇḍa, 9 19.1]
praṇamāmy alpavīryatvād vedahīnaḥ sureśvara | [SkPur (Rkh), Revākhaṇḍa, 9 19.2]
vedebhyaḥ sakalaṃ jātaṃ yatkiṃcitsacarācaram | [SkPur (Rkh), Revākhaṇḍa, 9 20.1]
tāvacchobhanti śāstrāṇi samastāni jagadguro | [SkPur (Rkh), Revākhaṇḍa, 9 20.2]
yāvadvedanidhirayaṃ nopatiṣṭhetsanātanaḥ | [SkPur (Rkh), Revākhaṇḍa, 9 21.1]
yathoditena sūryeṇa tamo yāti vināśatām | [SkPur (Rkh), Revākhaṇḍa, 9 21.2]
evaṃ samastapāpāni yānti vedasya dhāraṇāt | [SkPur (Rkh), Revākhaṇḍa, 9 22.1]
vede rahasi yatsūkṣmaṃ yattadbrahma sanātanam | [SkPur (Rkh), Revākhaṇḍa, 9 22.2]
hṛdisthaṃ deva jānāmi gataṃ tadvedagarjanāt | [SkPur (Rkh), Revākhaṇḍa, 9 23.1]
vedānuccarato me 'dya tava śaṅkara cāgrataḥ | [SkPur (Rkh), Revākhaṇḍa, 9 23.2]
akasmātte gatā vedā na sṛjeyaṃ vibho bhuvam | [SkPur (Rkh), Revākhaṇḍa, 9 24.1]
te 'pi sarve mahādeva praviṣṭāḥ sammukhārṇavam | [SkPur (Rkh), Revākhaṇḍa, 9 24.2]
te yācyamānā deveśa tiṣṭhantu smaraṇe mama | [SkPur (Rkh), Revākhaṇḍa, 9 25.1]
duhiteyaṃ viśālākṣī sarvaḥ sarvaṃ vijānate | [SkPur (Rkh), Revākhaṇḍa, 9 25.2]
jāyatī yugasāhasraṃ nānyā kācidbhavedṛśī | [SkPur (Rkh), Revākhaṇḍa, 9 26.1]
ṛṣiścāyaṃ mahābhāgo mārkaṇḍo dhīmatāṃ varaḥ | [SkPur (Rkh), Revākhaṇḍa, 9 26.2]
kalpe kalpe mahādeva tvāmayaṃ paryupāsate | [SkPur (Rkh), Revākhaṇḍa, 9 27.1]
jagattrayahitārthāya carate vratamuttamam | [SkPur (Rkh), Revākhaṇḍa, 9 27.2]
evamuktastu deveśo brahmaṇā parameṣṭhinā | [SkPur (Rkh), Revākhaṇḍa, 9 28.1]
uvāca ślakṣṇayā vācā narmadāṃ saritāṃ varām | [SkPur (Rkh), Revākhaṇḍa, 9 28.2]
kathayasva mahābhāge brahmaṇastvaṃ tu pṛcchataḥ | [SkPur (Rkh), Revākhaṇḍa, 9 29.1]
kena vedā hṛtāḥ sarve vedhaso jagatīguroḥ | [SkPur (Rkh), Revākhaṇḍa, 9 29.2]
evamuktā tu rudreṇa uvāca mṛgalocanā | [SkPur (Rkh), Revākhaṇḍa, 9 30.1]
brahmaṇo japato vedāṃstvayi supte maheśvara | [SkPur (Rkh), Revākhaṇḍa, 9 30.2]
bhavataśchidramāsādya ghore 'sminsalilāvṛte | [SkPur (Rkh), Revākhaṇḍa, 9 31.1]
pūrvakalpasamudbhūtāvasurau suradurjayau | [SkPur (Rkh), Revākhaṇḍa, 9 31.2]
śriyāvṛttau mahādeva tvayā cotpāditau purā | [SkPur (Rkh), Revākhaṇḍa, 9 32.1]
surāsurasudurjeyau dānavau madhukaiṭabhau | [SkPur (Rkh), Revākhaṇḍa, 9 32.2]
tau vāyubhūtau sūkṣmau ca paṭhato 'smātpitāmahāt | [SkPur (Rkh), Revākhaṇḍa, 9 33.1]
tāvāśu hṛtvā vedāṃśca praviṣṭau ca mahārṇavam | [SkPur (Rkh), Revākhaṇḍa, 9 33.2]
etacchrutvā mahātejā hyamṛtāyāstato vacaḥ | [SkPur (Rkh), Revākhaṇḍa, 9 34.1]
sasmāra sa ca deveśaṃ śaṅkhacakragadādharam | [SkPur (Rkh), Revākhaṇḍa, 9 34.2]
sa viveśa mahārāja bhūtalaṃ sasurottamaḥ | [SkPur (Rkh), Revākhaṇḍa, 9 35.1]
dānavāntakaro devaḥ sarvadaivatapūjitaḥ | [SkPur (Rkh), Revākhaṇḍa, 9 35.2]
mīnarūpadharo devo loḍayāmāsa cārṇam | [SkPur (Rkh), Revākhaṇḍa, 9 36.1]
vedāṃśca dadṛśe tatra pātāle nihitānprabhuḥ | [SkPur (Rkh), Revākhaṇḍa, 9 36.2]
tau ca daityau mahāvīryau dṛṣṭavānmadhusūdanaḥ | [SkPur (Rkh), Revākhaṇḍa, 9 37.1]
mahāvegau mahābāhū sūdayāmāsa tejasā | [SkPur (Rkh), Revākhaṇḍa, 9 37.2]
vedāṃstatrāpi toyasthānānināya jagadguruḥ | [SkPur (Rkh), Revākhaṇḍa, 9 38.1]
caturvaktrāya devāyādadāccakravibhūṣitaḥ | [SkPur (Rkh), Revākhaṇḍa, 9 38.2]
tataḥ prahṛṣṭo bhagavān vedāṃllabdhvā pitāmahaḥ | [SkPur (Rkh), Revākhaṇḍa, 9 39.1]
janayāmāsa nikhilaṃ jagadbhūyaścarācaram | [SkPur (Rkh), Revākhaṇḍa, 9 39.2]
sā ca devī nadī puṇyā rudrasya paricārikā | [SkPur (Rkh), Revākhaṇḍa, 9 40.1]
pāvanī sarvabhūtānāṃ provāha salilaṃ tadā | [SkPur (Rkh), Revākhaṇḍa, 9 40.2]
tasyāstīre tato devā ṛṣayaśca tapodhanāḥ | [SkPur (Rkh), Revākhaṇḍa, 9 41.1]
yajanti tryambakaṃ devaṃ prahṛṣṭenāntarātmanā | [SkPur (Rkh), Revākhaṇḍa, 9 41.2]
ekā mūrtirmaheśasya kāraṇāntaragatā | [SkPur (Rkh), Revākhaṇḍa, 9 42.1]
traiguṇyā kurute karma brahmacakrīśarūpataḥ | [SkPur (Rkh), Revākhaṇḍa, 9 42.2]
eteṣāṃ tu pṛthagbhāvaṃ ye kurvanti sumohitāḥ | [SkPur (Rkh), Revākhaṇḍa, 9 43.1]
teṣāṃ dharmaḥ kutaḥ siddhirjāyate pāpakarmiṇām | [SkPur (Rkh), Revākhaṇḍa, 9 43.2]
evametā mahānadyastisro rudrasamudbhavāḥ | [SkPur (Rkh), Revākhaṇḍa, 9 44.1]
ekā eva tridhā bhūtā gaṅgā revā sarasvatī | [SkPur (Rkh), Revākhaṇḍa, 9 44.2]
gaṅgā tu vaiṣṇavī mūrtiḥ sarvapāpapraṇāśinī | [SkPur (Rkh), Revākhaṇḍa, 9 45.1]
rudradehasamudbhūtā narmadā caivameva tu | [SkPur (Rkh), Revākhaṇḍa, 9 45.2]
brāhmī sarasvatī mūrtistriṣu lokeṣu viśrutā | [SkPur (Rkh), Revākhaṇḍa, 9 46.1]
divyā kāmagamā devī vāgvibhūtyai tu saṃsthitā | [SkPur (Rkh), Revākhaṇḍa, 9 46.2]
narmadā paramā kācinmartyamūrtikalā śivā | [SkPur (Rkh), Revākhaṇḍa, 9 47.1]
divyā kāmagamā devī sarvatra surapūjitā | [SkPur (Rkh), Revākhaṇḍa, 9 47.2]
vyāpinī sarvabhūtānāṃ sūkṣmātsūkṣmatarā smṛtā | [SkPur (Rkh), Revākhaṇḍa, 9 48.1]
akṣayā hyamṛtā hyeṣā svargasopānamuttamā | [SkPur (Rkh), Revākhaṇḍa, 9 48.2]
sṛṣṭā rudreṇa lokānāṃ saṃsārārṇavatāriṇī | [SkPur (Rkh), Revākhaṇḍa, 9 49.1]
sīrajalaṃ ye 'pi pibanti loke mucyanti te pāpaviśeṣasaṅghaiḥ | [SkPur (Rkh), Revākhaṇḍa, 9 50.1]
vrajanti saṃsāramanādibhāvaṃ tyaktvā ciraṃ mokṣapadaṃ viśuddham | [SkPur (Rkh), Revākhaṇḍa, 9 50.2]
yathā gaṅgā tathā revā tathā caiva sarasvatī | [SkPur (Rkh), Revākhaṇḍa, 9 51.1]
samaṃ puṇyaphalaṃ proktaṃ snānadarśanacintanaiḥ | [SkPur (Rkh), Revākhaṇḍa, 9 51.2]
varadānānmahābhāgā hyadhikā cocyate budhaiḥ | [SkPur (Rkh), Revākhaṇḍa, 9 52.1]
kāruṇyāntarabhāvena na mṛtā samupāgatā | [SkPur (Rkh), Revākhaṇḍa, 9 52.2]
mucyante darśanāttena pātakaiḥ snānamaṅgalaiḥ | [SkPur (Rkh), Revākhaṇḍa, 9 53.1]
narmadāyāṃ nṛpaśreṣṭha ye namanti trilocanam | [SkPur (Rkh), Revākhaṇḍa, 9 53.2]
umārudrāṅgasambhūtā yena caiṣā mahānadī | [SkPur (Rkh), Revākhaṇḍa, 9 54.1]
lokānprāpayate svargaṃ tena puṇyatvamāgatā | [SkPur (Rkh), Revākhaṇḍa, 9 54.2]
ya evamīśānavarasya dehaṃ vibhajya devīmiha saṃśṛṇoti | [SkPur (Rkh), Revākhaṇḍa, 9 55.1]
sa yāti rudraṃ mahatāraveṇa gandharvayakṣairiva gīyamānaḥ | [SkPur (Rkh), Revākhaṇḍa, 9 55.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye narmadotpattitatsnānaphalādikathanaṃ nāma navamo 'dhyāyaḥ | [SkPur (Rkh), Revākhaṇḍa, 9 56.1]
{SkPur (Rkh), Revākhaṇḍa, 10}
yudhiṣṭhira uvāca | [SkPur (Rkh), Revākhaṇḍa, 10 1.1]
kasminkalpe mahābhāgā narmadeyaṃ dvijottama | [SkPur (Rkh), Revākhaṇḍa, 10 1.2]
vibhaktā ṛṣibhiḥ sarvaistapoyuktairmahātmabhiḥ | [SkPur (Rkh), Revākhaṇḍa, 10 1.3]
etadvistarataḥ sarvaṃ brūhi me vadatāṃ vara | [SkPur (Rkh), Revākhaṇḍa, 10 2.1]
kalpānte yadbhavetkaṣṭaṃ lokānāṃ tattvameva ca | [SkPur (Rkh), Revākhaṇḍa, 10 2.2]
atīte tu purā kalpe yatheyaṃ vartate 'nagha | [SkPur (Rkh), Revākhaṇḍa, 10 3.1]
asyāntyasya ca kalpasya vyavasthāṃ kathaya prabho | [SkPur (Rkh), Revākhaṇḍa, 10 3.2]
evamuktaḥ sabhāmadhye mārkaṇḍo vākyamabravīt | [SkPur (Rkh), Revākhaṇḍa, 10 3.3]
mārkaṇḍeya uvāca | [SkPur (Rkh), Revākhaṇḍa, 10 4.1]
vakṣye 'haṃ śrūyatāṃ sarvaiḥ katheyaṃ pūrvataḥ śrutā | [SkPur (Rkh), Revākhaṇḍa, 10 4.2]
mahatkatheyaṃ vaiśiṣṭī kalpādasmātparaṃ tu yā | [SkPur (Rkh), Revākhaṇḍa, 10 5.1]
lokakṣayakaro ghora āsītkālaḥ sudāruṇaḥ | [SkPur (Rkh), Revākhaṇḍa, 10 5.2]
tasminnapi mahāghore yatheyaṃ vā mṛtā satī | [SkPur (Rkh), Revākhaṇḍa, 10 6.1]
parituṣṭairvibhaktā ca śṛṇudhvaṃ tāṃ kathāmimām | [SkPur (Rkh), Revākhaṇḍa, 10 6.2]
yugānte samanuprāpte pitāmahadinatraye | [SkPur (Rkh), Revākhaṇḍa, 10 7.1]
mānasā brahmaṇaḥ putrāḥ sākṣādbrahmeva sattamāḥ | [SkPur (Rkh), Revākhaṇḍa, 10 7.2]
sanakādyā mahātmāno ye ca vaimānikā gaṇāḥ | [SkPur (Rkh), Revākhaṇḍa, 10 8.1]
yamendravaruṇādyāśca lokapālā dinatraye | [SkPur (Rkh), Revākhaṇḍa, 10 8.2]
kālāpekṣāstu tiṣṭhanti lokavṛttāntatatparāḥ | [SkPur (Rkh), Revākhaṇḍa, 10 9.1]
tataḥ kalpakṣaye prāpte teṣāṃ jñānamanuttamam | [SkPur (Rkh), Revākhaṇḍa, 10 9.2]
sarveṣāṃ naśyate cāyuryugarūpānusārataḥ | [SkPur (Rkh), Revākhaṇḍa, 10 10.1]
bhūrlokaṃ te parityajya agamaṃśca bhuvaṃ tadā | [SkPur (Rkh), Revākhaṇḍa, 10 10.2]
svarlokaṃ ca mahaścaiva janaścaiva tapastadā | [SkPur (Rkh), Revākhaṇḍa, 10 11.1]
āśrayaṃ satyalokaṃ ca sarvalokamanuttamam | [SkPur (Rkh), Revākhaṇḍa, 10 11.2]
kālaṃ yugasahasrāntaṃ putrapautrasamanvitāḥ | [SkPur (Rkh), Revākhaṇḍa, 10 12.1]
satyaloke ca tiṣṭhanti yāvatsaṃjāyate jagat | [SkPur (Rkh), Revākhaṇḍa, 10 12.2]
brahmaputrāśca ye kecitkalpādau na bhavanti ha | [SkPur (Rkh), Revākhaṇḍa, 10 13.1]
trailokyaṃ te parityajya anādhāraṃ bhavanti ca | [SkPur (Rkh), Revākhaṇḍa, 10 13.2]
taiḥ sārdhaṃ ye tu te viprā anye cāpi tapodhanāḥ | [SkPur (Rkh), Revākhaṇḍa, 10 14.1]
yakṣarakṣaḥpiśācāśca anye vaimānikā gaṇāḥ | [SkPur (Rkh), Revākhaṇḍa, 10 14.2]
ṛṣayaśca mahābhāgā varṇāścānye pṛthagvidhāḥ | [SkPur (Rkh), Revākhaṇḍa, 10 15.1]
sīdanti bhūmyāṃ sahitā ye cānye talavāsinaḥ | [SkPur (Rkh), Revākhaṇḍa, 10 15.2]
anāvṛṣṭirabhūttatra mahatī śatavārṣikī | [SkPur (Rkh), Revākhaṇḍa, 10 16.1]
lokakṣayakarī raudrā vṛkṣavīrudvināśinī | [SkPur (Rkh), Revākhaṇḍa, 10 16.2]
trailokyasaṃkṣobhakarī saptārṇavaviśoṣaṇī | [SkPur (Rkh), Revākhaṇḍa, 10 17.1]
tato lokāḥ kṣudhāviṣṭā bhramantīva diśo daśa | [SkPur (Rkh), Revākhaṇḍa, 10 17.2]
kaṃdairmūlaiḥ phalairvāpi vartayante suduḥkhitāḥ | [SkPur (Rkh), Revākhaṇḍa, 10 18.1]
saritaḥ sāgarāḥ kūpāḥ sevante pāvanāni ca | [SkPur (Rkh), Revākhaṇḍa, 10 18.2]
tatrāpi sarve śuṣyanti saridbhiḥ saha sāgarāḥ | [SkPur (Rkh), Revākhaṇḍa, 10 19.1]
tato yānyalpasārāṇi sattvāni pṛthivītale | [SkPur (Rkh), Revākhaṇḍa, 10 19.2]
tānyevāgre pralīyante bhinnānyurujalena vai | [SkPur (Rkh), Revākhaṇḍa, 10 20.1]
atha saṃkṣīyamāṇāsu saritsu saha sāgaraiḥ | [SkPur (Rkh), Revākhaṇḍa, 10 20.2]
ṛṣīṇāṃ ṣaṣṭisāhasraṃ kurukṣetranivāsinām | [SkPur (Rkh), Revākhaṇḍa, 10 21.1]
ye ca vaikhānasā viprā dantolūkhalinastathā | [SkPur (Rkh), Revākhaṇḍa, 10 21.2]
himācalaguhāguhye ye vasanti tapodhanāḥ | [SkPur (Rkh), Revākhaṇḍa, 10 22.1]
sarve te māmupāgamya kṣuttṛṣārtāstapodhanāḥ | [SkPur (Rkh), Revākhaṇḍa, 10 22.2]
ūcuḥ prāñjalayaḥ sarve sīdayāmo mahāmune | [SkPur (Rkh), Revākhaṇḍa, 10 23.1]
saritsāgaraśailāntaṃ jagatsaṃśuṣyate dvija | [SkPur (Rkh), Revākhaṇḍa, 10 23.2]
kutra yāsyāma sahitā yāvatkālasya paryayaḥ | [SkPur (Rkh), Revākhaṇḍa, 10 24.1]
dīrghāyurasi viprendra na mṛtastvaṃ yugakṣaye | [SkPur (Rkh), Revākhaṇḍa, 10 24.2]
bhūtaṃ bhavyaṃ bhaviṣyacca sarvaṃ tava hṛdi sthitam | [SkPur (Rkh), Revākhaṇḍa, 10 25.1]
tasmāttvaṃ vetsi sarvaṃ ca kathayasva mahāvrata | [SkPur (Rkh), Revākhaṇḍa, 10 25.2]
kīdṛkkālaṃ mahābhāga kṣapiṣyāmo 'tha suvrata | [SkPur (Rkh), Revākhaṇḍa, 10 26.1]
anāvṛṣṭihataṃ sarvaṃ sīdate sacarācaram | [SkPur (Rkh), Revākhaṇḍa, 10 26.2]
paritrāhi mahābhāga na yathā yāma saṃkṣayam | [SkPur (Rkh), Revākhaṇḍa, 10 27.1]
tataḥ saṃcintya manasā tvaranviprān athābravam | [SkPur (Rkh), Revākhaṇḍa, 10 27.2]
kurukṣetraṃ tyajadhvaṃ ca putradārasamanvitāḥ | [SkPur (Rkh), Revākhaṇḍa, 10 28.1]
tyaktvodīcīṃ diśaṃ sarve yāmo yāmyāmanuttamām | [SkPur (Rkh), Revākhaṇḍa, 10 28.2]
nagaragrāmaghoṣāḍhyāṃ purapattanaśobhitām | [SkPur (Rkh), Revākhaṇḍa, 10 29.1]
gacchāmo narmadātīraṃ bahusiddhaniṣevitam | [SkPur (Rkh), Revākhaṇḍa, 10 29.2]
rudrāṅgīṃ tāṃ mahāpuṇyāṃ sarvapāpapraṇāśinīm | [SkPur (Rkh), Revākhaṇḍa, 10 30.1]
paśyāmastāṃ mahābhāgāṃ nyagrodhāvārasaṃkulām | [SkPur (Rkh), Revākhaṇḍa, 10 30.2]
māheśvarairbhāgavataiḥ sāṃkhyaiḥ siddhaiḥ susevitām | [SkPur (Rkh), Revākhaṇḍa, 10 31.1]
anāvṛṣṭibhayādbhītāḥ kūlayorubhayorapi | [SkPur (Rkh), Revākhaṇḍa, 10 31.2]
āśrame hyāśramāndivyānkārayāmo jitavratāḥ | [SkPur (Rkh), Revākhaṇḍa, 10 32.1]
evamuktāstu te sarve sametānucaraiḥ saha | [SkPur (Rkh), Revākhaṇḍa, 10 32.2]
narmadātīramāsādya sthitāḥ sarve 'kutobhayāḥ | [SkPur (Rkh), Revākhaṇḍa, 10 33.1]
kiṃcit pūrvam anusmṛtya purā kalpādibhirbhayam | [SkPur (Rkh), Revākhaṇḍa, 10 33.2]
prāptāstu narmadātīramādāveva kalau yuge | [SkPur (Rkh), Revākhaṇḍa, 10 34.1]
tato varṣaśataṃ pūrṇaṃ divyaṃ revātaṭe 'vasan | [SkPur (Rkh), Revākhaṇḍa, 10 34.2]
ṣaḍviṃśacca sahasrāṇi varṣāṇāṃ mānuṣāṇi ca | [SkPur (Rkh), Revākhaṇḍa, 10 35.1]
tatrāścaryaṃ mayā dṛṣṭamṛṣīṇāṃ vasatāṃ nṛpa | [SkPur (Rkh), Revākhaṇḍa, 10 35.2]
anāvṛṣṭihate loke saṃśuṣke sthāvare care | [SkPur (Rkh), Revākhaṇḍa, 10 36.1]
bhinne yugādikalane hāhābhūte vicetane | [SkPur (Rkh), Revākhaṇḍa, 10 36.2]
cāturvarṇe pralīne tu naṣṭe homabalikrame | [SkPur (Rkh), Revākhaṇḍa, 10 37.1]
niḥsvāhe nirvaṣaṭkāre śaucācāravivarjite | [SkPur (Rkh), Revākhaṇḍa, 10 37.2]
iyamekā saricchreṣṭhā ṛṣikoṭiniṣevitā | [SkPur (Rkh), Revākhaṇḍa, 10 38.1]
nānyā kācittriloke 'pi ramaṇīyā nareśvara | [SkPur (Rkh), Revākhaṇḍa, 10 38.2]
yatheyaṃ puṇyasalilā indrasyevāmarāvatī | [SkPur (Rkh), Revākhaṇḍa, 10 39.1]
devatāyatanaiḥ śubhrairāśramaiśca sukalpitaiḥ | [SkPur (Rkh), Revākhaṇḍa, 10 39.2]
śobhate narmadā devī svarge mandākinī yathā | [SkPur (Rkh), Revākhaṇḍa, 10 40.1]
yāvadvṛkṣā mahāśailā yāvatsāgarasaṃbhavā | [SkPur (Rkh), Revākhaṇḍa, 10 40.2]
ubhayoḥ kūlayos tāvan maṇḍitāyatanaiḥ śubhaiḥ | [SkPur (Rkh), Revākhaṇḍa, 10 41.1]
hūyadbhir agnihotraiśca havirdhūmasamākulā | [SkPur (Rkh), Revākhaṇḍa, 10 41.2]
babhūva narmadā devī prāvṛṭkāla iva śarvarī | [SkPur (Rkh), Revākhaṇḍa, 10 42.1]
devatāyatanairnaikaiḥ pūjāsaṃskāraśobhitā | [SkPur (Rkh), Revākhaṇḍa, 10 42.2]
saridbhirbhrājate śreṣṭhā purī śākrī ca bhāskarī | [SkPur (Rkh), Revākhaṇḍa, 10 43.1]
kecitpañcāgnitapasaḥ kecidapyagnihotriṇaḥ | [SkPur (Rkh), Revākhaṇḍa, 10 43.2]
kecid dhūmakamaśnanti tapasyugre vyavasthitāḥ | [SkPur (Rkh), Revākhaṇḍa, 10 44.1]
ātmayajñaratāḥ kecidapare bhaktibhāginaḥ | [SkPur (Rkh), Revākhaṇḍa, 10 44.2]
vaiṣṇavajñānam āsādya kecicchaivaṃ vrataṃ tathā | [SkPur (Rkh), Revākhaṇḍa, 10 45.1]
ekarātraṃ dvirātraṃ ca kecitṣaṣṭhāhabhojanāḥ | [SkPur (Rkh), Revākhaṇḍa, 10 45.2]
cāndrāyaṇavidhānaiśca kṛcchriṇaścātikṛcchriṇaḥ | [SkPur (Rkh), Revākhaṇḍa, 10 46.1]
evaṃvidhaistapobhiśca narmadātīraśobhitaiḥ | [SkPur (Rkh), Revākhaṇḍa, 10 46.2]
yajadbhiḥ śaṃkaraṃ devaṃ keśavaṃ bhāti nityadā | [SkPur (Rkh), Revākhaṇḍa, 10 47.1]
ekatve ca pṛthaktve ca yajatāṃ ca maheśvaram | [SkPur (Rkh), Revākhaṇḍa, 10 47.2]
kalau yuge mahāghore prāptāḥ siddhimanuttamām | [SkPur (Rkh), Revākhaṇḍa, 10 48.1]
yasya yasya hi yā bhaktirvijñānaṃ yasya yādṛśam | [SkPur (Rkh), Revākhaṇḍa, 10 48.2]
yasminyasmiṃśca deve tu tāṃtāmīśo 'dadātprabhuḥ | [SkPur (Rkh), Revākhaṇḍa, 10 49.1]
svabhāvaikatayā bhaktyā tāmetyāntaḥ pralīyate | [SkPur (Rkh), Revākhaṇḍa, 10 49.2]
saṃsāre parivartante ye pṛthagbhājino narāḥ | [SkPur (Rkh), Revākhaṇḍa, 10 50.1]
ye mahāvṛkṣamīśānaṃ tyaktvā śākhāvalambinaḥ | [SkPur (Rkh), Revākhaṇḍa, 10 50.2]
punarāvartamānāste jāyante hi caturyuge | [SkPur (Rkh), Revākhaṇḍa, 10 51.1]
devānte sthāvarānte ca saṃsāre cābhramankramāt | [SkPur (Rkh), Revākhaṇḍa, 10 51.2]
punarjanma punaḥ svarge punarghore ca raurave | [SkPur (Rkh), Revākhaṇḍa, 10 52.1]
ye punardevamīśānaṃ bhavaṃ bhaktisusaṃsthitāḥ | [SkPur (Rkh), Revākhaṇḍa, 10 52.2]
yajanti narmadātīre na punaste bhavanti ca | [SkPur (Rkh), Revākhaṇḍa, 10 53.1]
ā dehapatanāt kecid upāsantaḥ paraṃ gatāḥ | [SkPur (Rkh), Revākhaṇḍa, 10 53.2]
keciddvādaśabhirvarṣaiḥ ṣaḍbharanye tapodhanāḥ | [SkPur (Rkh), Revākhaṇḍa, 10 54.1]
tribhiḥ saṃvatsaraiḥ kecitkecitsaṃvatsareṇa tu | [SkPur (Rkh), Revākhaṇḍa, 10 54.2]
ṣaḍbhirmāsaistu saṃsiddhās tribhir māsais tathāpare | [SkPur (Rkh), Revākhaṇḍa, 10 55.1]
munayo devamāśritya narmadāṃ ca yaśasvinīm | [SkPur (Rkh), Revākhaṇḍa, 10 55.2]
chittvā saṃsāradoṣāṃśca agamanbrahma śāśvatam | [SkPur (Rkh), Revākhaṇḍa, 10 56.1]
evaṃ kaliyuge ghore śataśo 'tha sahasraśaḥ | [SkPur (Rkh), Revākhaṇḍa, 10 56.2]
narmadātīramāśritya munayo rudramāviśan | [SkPur (Rkh), Revākhaṇḍa, 10 57.1]
ye narmadātīramupetya viprāḥ śaive vrate yatnam upaprapannāḥ | [SkPur (Rkh), Revākhaṇḍa, 10 58.1]
trikālam ambhaḥ pravigāhya bhaktyā devaṃ samabhyarcya śivaṃ vrajanti | [SkPur (Rkh), Revākhaṇḍa, 10 58.2]
dhyānārcanairjāpyamahāvrataiśca nārāyaṇaṃ vā satataṃ smaranti | [SkPur (Rkh), Revākhaṇḍa, 10 59.1]
te dhautapāṇḍurapaṭā iva rājahaṃsāḥ saṃsārasāgarajalasya taranti pāram | [SkPur (Rkh), Revākhaṇḍa, 10 59.2]
satyaṃ satyaṃ punaḥ satyamutkṣipya bhujam ucyate | [SkPur (Rkh), Revākhaṇḍa, 10 60.1]
idamekaṃ suniṣpannaṃ dhyeyo nārāyaṇaḥ sadā | [SkPur (Rkh), Revākhaṇḍa, 10 60.2]
yo vā haraṃ pūjayate jitātmā māsaṃ ca pakṣaṃ ca vasennarendra | [SkPur (Rkh), Revākhaṇḍa, 10 61.1]
revāṃ samāśritya mahānubhāvaḥ sa devadevo 'tha bhavetpinākī | [SkPur (Rkh), Revākhaṇḍa, 10 61.2]
kīṭāḥ pataṃgāśca pipīlikāśca ye vai mriyante 'mbhasi narmadāyāḥ | [SkPur (Rkh), Revākhaṇḍa, 10 62.1]
te divyarūpāstu kulaprasūtāḥ śataṃ samā dharmaparā bhavanti | [SkPur (Rkh), Revākhaṇḍa, 10 62.2]
kālena vṛkṣāḥ prapatanti ye 'pi mahātaraṃgaughanikṛttamūlāḥ | [SkPur (Rkh), Revākhaṇḍa, 10 63.1]
te narmadāṃbhobhirapāstapāpā dedīpyamānāstridivaṃ prayānti | [SkPur (Rkh), Revākhaṇḍa, 10 63.2]
akāmakāmāśca tathā sakāmā revāntam āśritya mriyanti tīre | [SkPur (Rkh), Revākhaṇḍa, 10 64.1]
jaḍāndhamūkās tridivaṃ prayānti kimatra viprā bhavabhāvayuktāḥ | [SkPur (Rkh), Revākhaṇḍa, 10 64.2]
māsopavāsairapi śoṣitāṅgā na tāṃ gatiṃ yānti vimuktadehāḥ | [SkPur (Rkh), Revākhaṇḍa, 10 65.1]
mriyanti revājalapūtakāyāḥ śivārcane keśavabhāvayuktāḥ | [SkPur (Rkh), Revākhaṇḍa, 10 65.2]
nīvāraśyāmākayaveṅgudādyair anyair munīndrā iha vartayanti | [SkPur (Rkh), Revākhaṇḍa, 10 66.1]
āpritya kūlaṃ tridaśānugītaṃ te narmadāyā na viśanti mṛtyum | [SkPur (Rkh), Revākhaṇḍa, 10 66.2]
bhramanti ye tīramupetya devyās trikāladevārcanasatyapūtāḥ | [SkPur (Rkh), Revākhaṇḍa, 10 67.1]
viṇmūtracarmāsthitiropadhānāḥ kukṣau yuvatyā na vasanti bhūyaḥ | [SkPur (Rkh), Revākhaṇḍa, 10 67.2]
kiṃ yajñadānairbahubhiśca teṣāṃ niṣevitaistīrthavaraiḥ samastaiḥ | [SkPur (Rkh), Revākhaṇḍa, 10 68.1]
revātaṭaṃ dakṣiṇamuttaraṃ vā sevanti te rudracarānupūrvam | [SkPur (Rkh), Revākhaṇḍa, 10 68.2]
te vañcitāḥ paṅgujaḍāndhabhūtā lokeṣu martyāḥ paśubhiśca tulyāḥ | [SkPur (Rkh), Revākhaṇḍa, 10 69.1]
ye nāśritā rudraśarīrabhūtāṃ sopānapaṅktiṃ tridivasya revām | [SkPur (Rkh), Revākhaṇḍa, 10 69.2]
yugaṃ kaliṃ ghoramimaṃ ya iccheddraṣṭuṃ kadācinna punar dvijendraḥ | [SkPur (Rkh), Revākhaṇḍa, 10 70.1]
sa narmadātīramupetya sarvaṃ sampūjayet sarvavimuktasaṃgaḥ | [SkPur (Rkh), Revākhaṇḍa, 10 70.2]
vighnair anekair atiyojyamānā ye tīram ujhanti na narmadāyāḥ | [SkPur (Rkh), Revākhaṇḍa, 10 71.1]
te caiva sarvasya hitārthabhūtā vandyāśca te sarvajanasya mānyāḥ | [SkPur (Rkh), Revākhaṇḍa, 10 71.2]
bhṛgvatrigārgeyavaśiṣṭhakaṅkāḥ śataiḥ sametair niyatās tvasaṃkhyaiḥ | [SkPur (Rkh), Revākhaṇḍa, 10 72.1]
siddhiṃ parāṃ te hi jalaplutāṅgāḥ prāptāstu lokānmarutāṃ na cānye | [SkPur (Rkh), Revākhaṇḍa, 10 72.2]
jñānaṃ mahatpuṇyatamaṃ pavitraṃ paṭhantyado nityaviśuddhasattvāḥ | [SkPur (Rkh), Revākhaṇḍa, 10 73.1]
gatiṃ parāṃ yānti mahānubhāvā rudrasya vākyaṃ hi yathā pramāṇam | [SkPur (Rkh), Revākhaṇḍa, 10 73.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye narmadāsnānaphalaśrutikathanaṃ nāma daśamo'dhyāyaḥ | [SkPur (Rkh), Revākhaṇḍa, 10 74.1]
{SkPur (Rkh), Revākhaṇḍa, 11}
yudhiṣṭhira uvāca | [SkPur (Rkh), Revākhaṇḍa, 11 1.1]
aho mahatpuṇyatamā viśiṣṭā kṣayaṃ na yātā iha yā yugānte | [SkPur (Rkh), Revākhaṇḍa, 11 1.2]
tasmātsadā sevyatamā munīndrair dhyānārcanasnānaparāyaṇaiśca | [SkPur (Rkh), Revākhaṇḍa, 11 1.3]
yāmāśritya gatā mokṣamṛṣayo dharmavatsalāḥ | [SkPur (Rkh), Revākhaṇḍa, 11 2.1]
ye tvayoktāstu niyamā ṛṣīṇāṃ vedanirmitāḥ | [SkPur (Rkh), Revākhaṇḍa, 11 2.2]
mokṣāvāptirbhavedyeṣāṃ niyamaiśca pṛthagvidhaiḥ | [SkPur (Rkh), Revākhaṇḍa, 11 3.1]
daśadvādaśabhirvāpi ṣaḍbhiraṣṭābhir eva vā | [SkPur (Rkh), Revākhaṇḍa, 11 3.2]
tribhistathā caturbhirvā varṣairmāsaistathaiva ca | [SkPur (Rkh), Revākhaṇḍa, 11 4.1]
mucyante kalidoṣaiste deveśānasamarcanāt | [SkPur (Rkh), Revākhaṇḍa, 11 4.2]
brahmāṇaṃ vā suraśreṣṭha keśavaṃ vā jagadgurum | [SkPur (Rkh), Revākhaṇḍa, 11 5.1]
arcayanpāpamakhilaṃ jahātyeva na saṃśayaḥ | [SkPur (Rkh), Revākhaṇḍa, 11 5.2]
etadvistarataḥ sarvaṃ kathayasva mamānagha | [SkPur (Rkh), Revākhaṇḍa, 11 6.1]
yasminsaṃsāragahane nimagnāḥ sarvajantavaḥ | [SkPur (Rkh), Revākhaṇḍa, 11 6.2]
te kathaṃ tridivaṃ prāptā iti me saṃśayo vada | [SkPur (Rkh), Revākhaṇḍa, 11 6.3]
śrīmārkaṇḍeya uvāca | [SkPur (Rkh), Revākhaṇḍa, 11 7.1]
janmāntarairanekaistu mānuṣyamupalabhyate | [SkPur (Rkh), Revākhaṇḍa, 11 7.2]
bhaktirutpadyate cātra kathaṃcidapi śaṅkare | [SkPur (Rkh), Revākhaṇḍa, 11 7.3]
tīrthadānopavāsānāṃ yajñairdevadvijārcanaiḥ | [SkPur (Rkh), Revākhaṇḍa, 11 8.1]
avāptirjāyate puṃsāṃ śraddhayā parayā nṛpa | [SkPur (Rkh), Revākhaṇḍa, 11 8.2]
tasmācchraddhā prakartavyā mānavairdharmavatsalaiḥ | [SkPur (Rkh), Revākhaṇḍa, 11 9.1]
īśo 'pi śraddhayā sādhyastena śraddhā viśiṣyate | [SkPur (Rkh), Revākhaṇḍa, 11 9.2]
anyathā niṣphalaṃ sarvaṃ śraddhāhīnaṃ tu bhārata | [SkPur (Rkh), Revākhaṇḍa, 11 10.1]
tasmāt samāśrayed bhaktiṃ rudrasya parameṣṭhinaḥ | [SkPur (Rkh), Revākhaṇḍa, 11 10.2]
teṣāṃhi saphalaṃ janma yeṣāṃ bhaktiracañcalā | [SkPur (Rkh), Revākhaṇḍa, 11 11.1]
sā caiva trividhā bhaktiḥ sāttvikī rājasī tathā | [SkPur (Rkh), Revākhaṇḍa, 11 11.2]
tāmasī sarvalokasya trividhaṃ ca phalaṃ labhet | [SkPur (Rkh), Revākhaṇḍa, 11 12.1]
te karmaphalasaṃyogādāvartante punaḥpunaḥ | [SkPur (Rkh), Revākhaṇḍa, 11 12.2]
janmāntaraśataisteṣāṃ jñānināṃ devayājinām | [SkPur (Rkh), Revākhaṇḍa, 11 13.1]
devatraye bhavedbhaktiḥ kṣayātpāpasya karmaṇaḥ | [SkPur (Rkh), Revākhaṇḍa, 11 13.2]
īśānāttu punarmokṣo jāyate chinnasaṃśayaḥ | [SkPur (Rkh), Revākhaṇḍa, 11 14.1]
ye punarnarmadātīramāśritya dvijapuṃgavāḥ | [SkPur (Rkh), Revākhaṇḍa, 11 14.2]
trayīmārgam asandigdhāste yānti paramāṃ gatim | [SkPur (Rkh), Revākhaṇḍa, 11 15.1]
ekāgramanaso ye tu śaṅkaraṃ śivamavyayam | [SkPur (Rkh), Revākhaṇḍa, 11 15.2]
arcayantīha niratāḥ kṣipraṃ sidhyanti te janāḥ | [SkPur (Rkh), Revākhaṇḍa, 11 16.1]
kālena mahatā siddhirjāyate 'nyatra dehinām | [SkPur (Rkh), Revākhaṇḍa, 11 16.2]
narmadāyāḥ punastīre kṣipraṃ siddhiravāpyate | [SkPur (Rkh), Revākhaṇḍa, 11 17.1]
ṣaḍbhirvarṣaistu sidhyanti ye tu sāṃkhyavido janāḥ | [SkPur (Rkh), Revākhaṇḍa, 11 17.2]
vaiṣṇavā jñānasampannāste 'pi sidhyanti cāgrataḥ | [SkPur (Rkh), Revākhaṇḍa, 11 18.1]
sarvayogavido ye ca samudramiva sindhavaḥ | [SkPur (Rkh), Revākhaṇḍa, 11 18.2]
ekībhavanti kalpānte yoge māheśvare gatāḥ | [SkPur (Rkh), Revākhaṇḍa, 11 19.1]
sarveṣāmeva yogānāṃ yogo māheśvaro varaḥ | [SkPur (Rkh), Revākhaṇḍa, 11 19.2]
tamāsādya vimucyante ye 'pi syuḥ pāpayonayaḥ | [SkPur (Rkh), Revākhaṇḍa, 11 20.1]
śivamarcya nadīkūle jāyante te na yoniṣu | [SkPur (Rkh), Revākhaṇḍa, 11 20.2]
gatireṣā durārohā sarvapāpakṣayaṃkarī | [SkPur (Rkh), Revākhaṇḍa, 11 21.1]
mucyante maṅkṣu saṃsārādrevāmāśritya jantavaḥ | [SkPur (Rkh), Revākhaṇḍa, 11 21.2]
tasmātsnāyī bhavennityaṃ tathā bhasmavilepanaḥ | [SkPur (Rkh), Revākhaṇḍa, 11 22.1]
narmadātīramāsādya kṣipraṃ siddhimavāpnuyāt | [SkPur (Rkh), Revākhaṇḍa, 11 22.2]
trikālaṃ pūjayecchānto yo naro liṅgam ādarāt | [SkPur (Rkh), Revākhaṇḍa, 11 23.1]
sarvarogavinirmuktaḥ sa yāti paramāṃ gatim | [SkPur (Rkh), Revākhaṇḍa, 11 23.2]
ṣaḍbhiḥ sidhyati masaistu yadyapi syātsa pāpakṛt | [SkPur (Rkh), Revākhaṇḍa, 11 24.1]
ye punaḥ śuddhamanaso māsaiḥ śudhyanti te tribhiḥ | [SkPur (Rkh), Revākhaṇḍa, 11 24.2]
yathā dinakaraspṛṣṭaṃ himaṃ śailād viśīryante | [SkPur (Rkh), Revākhaṇḍa, 11 25.1]
tadvadvilīyate pāpaṃ spṛṣṭaṃ bhasmakaṇaiḥ śubhaiḥ | [SkPur (Rkh), Revākhaṇḍa, 11 25.2]
vainateyabhayatrastā yathā naśyanti pannagāḥ | [SkPur (Rkh), Revākhaṇḍa, 11 26.1]
tadvatpāpāni naśyanti bhasmanābhyukṣitāni ha | [SkPur (Rkh), Revākhaṇḍa, 11 26.2]
narmadātoyapūtena bhasmanoddhūlayanti ye | [SkPur (Rkh), Revākhaṇḍa, 11 27.1]
sadyaste pāpasaṅghācca mucyante nātra saṃśayaḥ | [SkPur (Rkh), Revākhaṇḍa, 11 27.2]
vrataṃ pāśupataṃ bhaktayā yathoktaṃ pālayanti ye | [SkPur (Rkh), Revākhaṇḍa, 11 28.1]
śūdrānnena vihīnāstu te yānti paramāṃ gatim | [SkPur (Rkh), Revākhaṇḍa, 11 28.2]
amṛtaṃ brāhmaṇasyānnaṃ kṣatriyānnaṃ payaḥ smṛtam | [SkPur (Rkh), Revākhaṇḍa, 11 29.1]
vaiśyānnam annameva syācchūdrānnaṃ rudhiraṃ smṛtam | [SkPur (Rkh), Revākhaṇḍa, 11 29.2]
śūdrānnarasasaṃpuṣṭā ye mriyante dvijottamāḥ | [SkPur (Rkh), Revākhaṇḍa, 11 30.1]
te tapojñānahīnāstu kākā gṛdhrā bhavanti te | [SkPur (Rkh), Revākhaṇḍa, 11 30.2]
duṣkṛtaṃ hi manuṣyāṇāmannamāśritya tiṣṭhati | [SkPur (Rkh), Revākhaṇḍa, 11 31.1]
yo yasyānnaṃ samaśnāti sa tasyāśnāti kilbiṣam | [SkPur (Rkh), Revākhaṇḍa, 11 31.2]
viśeṣādyatidharmeṇa tapolaulyaṃ samāśritāḥ | [SkPur (Rkh), Revākhaṇḍa, 11 32.1]
narakaṃ yāntyasandigdhamityevaṃ śaṅkaro 'bravīt | [SkPur (Rkh), Revākhaṇḍa, 11 32.2]
īdṛgrūpāśca ye viprāḥ pāśupatye vyavasthitāḥ | [SkPur (Rkh), Revākhaṇḍa, 11 33.1]
te mahatpāpasaṃghātaṃ dahantyeva na saṃśayaḥ | [SkPur (Rkh), Revākhaṇḍa, 11 33.2]
viḍambena ca saṃyuktā laulupyena ca pīḍitāḥ | [SkPur (Rkh), Revākhaṇḍa, 11 34.1]
asaṃgrāhyā ityevaṃ śrutinodanā | [SkPur (Rkh), Revākhaṇḍa, 11 34.2]
mātāpitṛkṛtairdoṣairanye kecitsvakarmajaiḥ | [SkPur (Rkh), Revākhaṇḍa, 11 35.1]
naṣṭā jñānāvalepena ahaṅkāreṇa 'pare | [SkPur (Rkh), Revākhaṇḍa, 11 35.2]
śāṅkare prasthitā dharme ye smṛtyarthabahiṣkṛtāḥ | [SkPur (Rkh), Revākhaṇḍa, 11 36.1]
kliśyamānāstu kalena te yānti paramāṃ gatim | [SkPur (Rkh), Revākhaṇḍa, 11 36.2]
aśraddadhānāḥ puruṣā mūrkhā dambhavivardhitāḥ | [SkPur (Rkh), Revākhaṇḍa, 11 37.1]
na sidhyanti durātmānaḥ kudṛṣṭāntārthakīrtanāḥ | [SkPur (Rkh), Revākhaṇḍa, 11 37.2]
mahābhāgye 'pi tīrthasya śāṅkaraṃ vratamāsthitāḥ | [SkPur (Rkh), Revākhaṇḍa, 11 38.1]
viyoniṃ yāntyasandigdhaṃ laulupyena samanvitāḥ | [SkPur (Rkh), Revākhaṇḍa, 11 38.2]
na tīrthairna ca dānaiśca duṣkṛtaṃ hi vilupyate | [SkPur (Rkh), Revākhaṇḍa, 11 39.1]
ajñānācca pramādācca kṛtaṃ pāpaṃ vinaśyati | [SkPur (Rkh), Revākhaṇḍa, 11 39.2]
evaṃ jñātvā tu vidhinā vartitavyaṃ dvijātibhiḥ | [SkPur (Rkh), Revākhaṇḍa, 11 40.1]
paraṃ brahma japadbhiśca vārtitavyaṃ muhurmuhuḥ | [SkPur (Rkh), Revākhaṇḍa, 11 40.2]
ūrdhvarūpaṃ virūpākṣaṃ yo'dhīte rudrameva ca | [SkPur (Rkh), Revākhaṇḍa, 11 41.1]
īśānaṃ paśyate sākṣāt ṣaṇmāsāt saṅgavarjitaḥ | [SkPur (Rkh), Revākhaṇḍa, 11 41.2]
saṃhitāyā daśāvṛttīryaḥ karoti susaṃyataḥ | [SkPur (Rkh), Revākhaṇḍa, 11 42.1]
narmadātaṭamāśritya sa mucyetsarvapātakaiḥ | [SkPur (Rkh), Revākhaṇḍa, 11 42.2]
purāṇasaṃhitāṃ vāpi śaivīṃ vā vaiṣṇavīmapi | [SkPur (Rkh), Revākhaṇḍa, 11 43.1]
yaḥ paṭhennarmadātīre śivāgre sa śivātmakaḥ | [SkPur (Rkh), Revākhaṇḍa, 11 43.2]
ā bhūtasaṃkṣayaṃ yāvatsvargaloke mahīyate | [SkPur (Rkh), Revākhaṇḍa, 11 44.1]
saṃsākhyasanaṃ hātuṃ purā proktaṃ tu nandinā | [SkPur (Rkh), Revākhaṇḍa, 11 44.2]
devarṣisiddhagandharvasamavāye śivālaye | [SkPur (Rkh), Revākhaṇḍa, 11 45.1]
nandigītāmimāṃ rājañchṛṇuṣvaikamanāḥ śubhām | [SkPur (Rkh), Revākhaṇḍa, 11 45.2]
svargamokṣapradāṃ puṇyāṃ saṃsārabhayanāśinīm | [SkPur (Rkh), Revākhaṇḍa, 11 46.1]
saṃsāragahvaraguhāṃ pravihātumetāṃ cedicchatha pratipadaṃ bhavatāpakhinnāḥ | [SkPur (Rkh), Revākhaṇḍa, 11 47.1]
nānāvidhairnijakṛtairbahukarmapāśairbaddhāḥ sukhāya śṛṇutaikahitaṃ mayoktam | [SkPur (Rkh), Revākhaṇḍa, 11 47.2]
śakra vakragatiṃ mā gā mā kṛthā yama yātanām | [SkPur (Rkh), Revākhaṇḍa, 11 48.1]
cetaḥ pracetaḥ śamaya laulupyaṃ tyaja vittapa | [SkPur (Rkh), Revākhaṇḍa, 11 48.2]
dīnānāthaviśiṣṭebhyo dhanaṃ sarvaṃ parityaja | [SkPur (Rkh), Revākhaṇḍa, 11 49.1]
yadi saṃsārajaladher vīcīpreṅkhollanāturaḥ | [SkPur (Rkh), Revākhaṇḍa, 11 49.2]
janmodvignaṃ mṛtestrastaṃ grastaṃ kāmādibhirnaram | [SkPur (Rkh), Revākhaṇḍa, 11 50.1]
srastaṃ yo na yamādibhyaḥ pinākī pāti pāvanaḥ | [SkPur (Rkh), Revākhaṇḍa, 11 50.2]
mā dhehi garvaṃ kīnāśa hāsyaṃ yāsyasi pīḍayan | [SkPur (Rkh), Revākhaṇḍa, 11 51.1]
prāṇinaṃ sarvaśaraṇaṃ tadbhāvi śaraṇaṃ tava | [SkPur (Rkh), Revākhaṇḍa, 11 51.2]
kālaḥ karālako bālaḥ ko mṛtyuḥ ko yamādhamaḥ | [SkPur (Rkh), Revākhaṇḍa, 11 52.1]
śivaviṣṇuparāṇāṃ hi narāṇāṃ kiṃ bhayaṃ bhavet | [SkPur (Rkh), Revākhaṇḍa, 11 52.2]
bhavabhārārtajantūnāṃ revātīranivāsinām | [SkPur (Rkh), Revākhaṇḍa, 11 53.1]
bhargaśca bhagavāṃścaiva bhavabhītivibhedanau | [SkPur (Rkh), Revākhaṇḍa, 11 53.2]
śivaṃ bhaja śivaṃ dhyāya śivaṃ stuhi śivaṃ yaja | [SkPur (Rkh), Revākhaṇḍa, 11 54.1]
śivaṃ nama varāka tvaṃ jñānaṃ mokṣaṃ yadīcchasi | [SkPur (Rkh), Revākhaṇḍa, 11 54.2]
paṭha pañcānanaṃ śāstraṃ mantraṃ pañcākṣaraṃ japa | [SkPur (Rkh), Revākhaṇḍa, 11 55.1]
dhehi pañcātmakaṃ tattvaṃ yaja pañcānanaṃ param | [SkPur (Rkh), Revākhaṇḍa, 11 55.2]
kiṃ taiḥ karmagaṇaiḥ śocyairnānābhāvaviśeṣitaiḥ | [SkPur (Rkh), Revākhaṇḍa, 11 56.1]
yadi pañcānanaḥ śrīmān sevyate sarvathā śivaḥ | [SkPur (Rkh), Revākhaṇḍa, 11 56.2]
kiṃ saṃsāragajonmattabṛṃhitair nibhṛtairapi | [SkPur (Rkh), Revākhaṇḍa, 11 57.1]
yadi pañcānano devo bhāvagandhopasevitaḥ | [SkPur (Rkh), Revākhaṇḍa, 11 57.2]
re mūḍha kiṃ viṣādena prāpya karmakadarthanām | [SkPur (Rkh), Revākhaṇḍa, 11 58.1]
bhavānīvallabhaṃ bhīmaṃ japa tvaṃ bhayanāśanam | [SkPur (Rkh), Revākhaṇḍa, 11 58.2]
narmadātīranilayaṃ duḥkhaughavilayaṃkaram | [SkPur (Rkh), Revākhaṇḍa, 11 59.1]
svargamokṣapradaṃ bhargaṃ bhaja mūḍha sureśvaram | [SkPur (Rkh), Revākhaṇḍa, 11 59.2]
vihāya revāṃ surasindhusevyāṃ tattīrasaṃsthaṃ ca haraṃ hariṃ ca | [SkPur (Rkh), Revākhaṇḍa, 11 60.1]
unmattavad bhāvavivarjitastvaṃ kva yāsi re mūḍha digantarāṇi | [SkPur (Rkh), Revākhaṇḍa, 11 60.2]
bhaja revājalaṃ puṇyaṃ yaja rudraṃ sanātanam | [SkPur (Rkh), Revākhaṇḍa, 11 61.1]
japa pañcākṣarīṃ vidyāṃ vraja sthānaṃ ca vāñchitam | [SkPur (Rkh), Revākhaṇḍa, 11 61.2]
kleśayitvā nijaṃ kāyam upāyair bahubhistu kim | [SkPur (Rkh), Revākhaṇḍa, 11 62.1]
bhaja revāṃ śivaṃ prāpya sukhasādhyaṃ paraṃ padam | [SkPur (Rkh), Revākhaṇḍa, 11 62.2]
evaṃ kailāsamāsādya nadīṃ sa śivasannidhau | [SkPur (Rkh), Revākhaṇḍa, 11 63.1]
jagau yallokapālānāṃ tanmayoktaṃ tavādhunā | [SkPur (Rkh), Revākhaṇḍa, 11 63.2]
mārkaṇḍeya uvāca | [SkPur (Rkh), Revākhaṇḍa, 11 64.1]
snānadānaparo yastu nityaṃ dharmamanuvrataḥ | [SkPur (Rkh), Revākhaṇḍa, 11 64.2]
narmadātīramāśritya mucyate sarvapātakaiḥ | [SkPur (Rkh), Revākhaṇḍa, 11 64.3]
vidhihīno japennityaṃ vedānsarvāñchataṃ samāḥ | [SkPur (Rkh), Revākhaṇḍa, 11 65.1]
mṛtyulāṅgalajāpyena samo yo 'pyadhiko guṇaiḥ | [SkPur (Rkh), Revākhaṇḍa, 11 65.2]
bījayonyaviśuddhastu yathā rudraṃ na vindati | [SkPur (Rkh), Revākhaṇḍa, 11 66.1]
tathā lāṅgalamantro 'pi na tiṣṭhati gatāyuṣi | [SkPur (Rkh), Revākhaṇḍa, 11 66.2]
gāyatrījapasaṃyuktaḥ saṃyamī hyadhiko guṇaiḥ | [SkPur (Rkh), Revākhaṇḍa, 11 67.1]
agnim īḍe iṣetvo vā agna āyāhi nityadā | [SkPur (Rkh), Revākhaṇḍa, 11 67.2]
śanno devīti kūlastho japenmucyeta kilbiṣaiḥ | [SkPur (Rkh), Revākhaṇḍa, 11 68.1]
sāṅgopāṅgāṃs tathā vedāñjapannityaṃ samāhitaḥ | [SkPur (Rkh), Revākhaṇḍa, 11 69.1]
na tatphalamavāpnoti gāyatryā saṃyamī yathā | [SkPur (Rkh), Revākhaṇḍa, 11 69.2]
rudrādhyāyaṃ sakṛjjaptvā vipro vedasamanvitaḥ | [SkPur (Rkh), Revākhaṇḍa, 11 70.1]
mucyate sarvapāpebhyo viṣṇulokaṃ sa gacchati | [SkPur (Rkh), Revākhaṇḍa, 11 70.2]
anyadvai japyasaṃsthānaṃ sūktamāraṇyakaṃ tathā | [SkPur (Rkh), Revākhaṇḍa, 11 71.1]
mucyate sarvapāpebhyo viṣṇulokaṃ sa gacchati | [SkPur (Rkh), Revākhaṇḍa, 11 71.2]
yatkiṃcitkriyate jāpyaṃ yacca dānaṃ pradīyate | [SkPur (Rkh), Revākhaṇḍa, 11 72.1]
narmadājalamāśritya tatsarvaṃ cākṣayaṃ bhavet | [SkPur (Rkh), Revākhaṇḍa, 11 72.2]
evaṃvidhairvratairnityaṃ narmadāṃ ye samāśritāḥ | [SkPur (Rkh), Revākhaṇḍa, 11 73.1]
te mṛtā vaiṣṇavaṃ yānti padaṃ vā śaivam avyayam | [SkPur (Rkh), Revākhaṇḍa, 11 73.2]
satyalokaṃ narāḥ kecitsūryalokaṃ tathāpare | [SkPur (Rkh), Revākhaṇḍa, 11 74.1]
apsarogaṇasaṃvītā yāvadābhūtasamplavam | [SkPur (Rkh), Revākhaṇḍa, 11 74.2]
evaṃ vai vartamāne 'smiṃlloke tu nṛpapuṃgava | [SkPur (Rkh), Revākhaṇḍa, 11 75.1]
ṛṣīṇāṃ daśakoṭyastu kurukṣetranivāsinām | [SkPur (Rkh), Revākhaṇḍa, 11 75.2]
mayā saha mahābhāga narmadātaṭamāśritāḥ | [SkPur (Rkh), Revākhaṇḍa, 11 76.1]
phalamūlakṛtāhārā arcayantaḥ sthitāḥ śivam | [SkPur (Rkh), Revākhaṇḍa, 11 76.2]
tacca varṣaśataṃ divyaṃ kālasaṃkhyānumānataḥ | [SkPur (Rkh), Revākhaṇḍa, 11 77.1]
ṣaḍviṃśatisahasrāṇi tāni mānuṣasaṃkhyayā | [SkPur (Rkh), Revākhaṇḍa, 11 77.2]
tatastasyāmatītāyāṃ sandhyāyāṃ nṛpasattama | [SkPur (Rkh), Revākhaṇḍa, 11 78.1]
śeṣaṃ mānuṣyamekaṃ tu kāle varṣaśataṃ sthitam | [SkPur (Rkh), Revākhaṇḍa, 11 78.2]
tato 'bhavadanāvṛṣṭirlokakṣayakarī tadā | [SkPur (Rkh), Revākhaṇḍa, 11 79.1]
yayā yātaṃ jagatsarvaṃ kṣayaṃ bhūyo hi dāruṇam | [SkPur (Rkh), Revākhaṇḍa, 11 79.2]
ye pūrvamiha saṃsiddhā ṛṣayo vedapāragāḥ | [SkPur (Rkh), Revākhaṇḍa, 11 80.1]
teṣāṃ prabhāvād bhagavān vavarṣa balavṛtrahā | [SkPur (Rkh), Revākhaṇḍa, 11 80.2]
mahatī bhūrisalilā samantādvṛṣṭirāhitā | [SkPur (Rkh), Revākhaṇḍa, 11 81.1]
tato vṛṣṭyā tu teṣāṃ vai vartanaṃ samajāyata | [SkPur (Rkh), Revākhaṇḍa, 11 81.2]
punar yugānte samprāpte kiṃciccheṣe kalau yuge | [SkPur (Rkh), Revākhaṇḍa, 11 82.1]
niḥśeṣam abhavat sarvaṃ śuṣkaṃ sthāvarajaṅgamam | [SkPur (Rkh), Revākhaṇḍa, 11 82.2]
nirvṛkṣauṣadhagulmaṃ ca tṛṇavīrudvivarjitam | [SkPur (Rkh), Revākhaṇḍa, 11 83.1]
anāvṛṣṭihataṃ sarvaṃ bhūmaṇḍalam abhūdbhṛśam | [SkPur (Rkh), Revākhaṇḍa, 11 83.2]
tataste ṛṣayaḥ sarve kṣuttṛṣārtāḥ sahasraśaḥ | [SkPur (Rkh), Revākhaṇḍa, 11 84.1]
yugasvabhāvamāviṣṭā hīnasattvā abhavannṛpa | [SkPur (Rkh), Revākhaṇḍa, 11 84.2]
naṣṭahomasvadhākāre yugānte samupasthite | [SkPur (Rkh), Revākhaṇḍa, 11 85.1]
kiṃ kāryaṃ kva nu yāsyāmaḥ ko 'smākaṃ śaraṇaṃ bhavet | [SkPur (Rkh), Revākhaṇḍa, 11 85.2]
tānahaṃ pratyuvācedaṃ mā bhaiṣṭeti punaḥpunaḥ | [SkPur (Rkh), Revākhaṇḍa, 11 86.1]
īdṛgvidhā mayā dṛṣṭā bahavaḥ kālaparyayāḥ | [SkPur (Rkh), Revākhaṇḍa, 11 86.2]
narmadātīramāśritya te sarve gamitā mayā | [SkPur (Rkh), Revākhaṇḍa, 11 87.1]
eṣā hi śaraṇaṃ devī samprāpte hi yugakṣaye | [SkPur (Rkh), Revākhaṇḍa, 11 87.2]
nānyā gatirihāsmākaṃ vidyate dvijasattamāḥ | [SkPur (Rkh), Revākhaṇḍa, 11 88.1]
janitrī sarvabhūtānāṃ viśeṣeṇa dvijottamāḥ | [SkPur (Rkh), Revākhaṇḍa, 11 88.2]
pitāmahā ye pitaro ye cānye prapitāmahāḥ | [SkPur (Rkh), Revākhaṇḍa, 11 89.1]
te samastā gatāḥ svargaṃ samāśritya mahānadīm | [SkPur (Rkh), Revākhaṇḍa, 11 89.2]
bhṛgvādyāḥ sapta ye tvāsanmama pūrvapitāmahāḥ | [SkPur (Rkh), Revākhaṇḍa, 11 90.1]
dhaumṛṇī ca mahābhāgā mama bhāryā śucismitā | [SkPur (Rkh), Revākhaṇḍa, 11 90.2]
manasvatī ca yā matā bhārgavo'ṅgirasastathā | [SkPur (Rkh), Revākhaṇḍa, 11 90.3]
pulastyaḥ pulahaścaiva vasiṣṭhātreyakāśyapāḥ | [SkPur (Rkh), Revākhaṇḍa, 11 91.1]
tathānye ca mahābhāgā niyamavratacāriṇaḥ | [SkPur (Rkh), Revākhaṇḍa, 11 91.2]
anye ca śatasāhasrā atra siddhiṃ samāgatāḥ | [SkPur (Rkh), Revākhaṇḍa, 11 91.3]
tasmādiyaṃ mahābhāgā na moktavyā kadācana | [SkPur (Rkh), Revākhaṇḍa, 11 92.1]
nānyā kācinnadī śaktā lokatrayaphalapradā | [SkPur (Rkh), Revākhaṇḍa, 11 92.2]
dvandvairanekairbahubhiḥ kṣuttṛṣādyair mahābhayaiḥ | [SkPur (Rkh), Revākhaṇḍa, 11 93.1]
mucyante te narāḥ sadyo narmadātīravāsinaḥ | [SkPur (Rkh), Revākhaṇḍa, 11 93.2]
tasmāt sarvaprayatnena sevitavyā saridvarā | [SkPur (Rkh), Revākhaṇḍa, 11 94.1]
vāñchadbhiḥ paramaṃ śreya iha loke paratra ca | [SkPur (Rkh), Revākhaṇḍa, 11 94.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīnarmadāmāhātmyavarṇanaṃ nāma ekādaśo'dhyāyaḥ | [SkPur (Rkh), Revākhaṇḍa, 11 95.1]
{SkPur (Rkh), Revākhaṇḍa, 12}
śrīmārkaṇḍeya uvāca | [SkPur (Rkh), Revākhaṇḍa, 12 1.1]
etacchrutvā vaco rājansaṃhṛṣṭā ṛṣayo 'bhavan | [SkPur (Rkh), Revākhaṇḍa, 12 1.2]
narmadāṃ stotumārabdhāḥ kṛtāñjalipuṭā dvijāḥ | [SkPur (Rkh), Revākhaṇḍa, 12 1.3]
namo 'stu te puṇyajale namo makaragāmini | [SkPur (Rkh), Revākhaṇḍa, 12 2.1]
namaste pāpamocinyai namo devi varānane | [SkPur (Rkh), Revākhaṇḍa, 12 2.2]
namo 'stu te puṇyajalāśraye śubhe viśuddhasattvaṃ surasiddhasevite | [SkPur (Rkh), Revākhaṇḍa, 12 3.1]
namo 'stu te tīrthagaṇairniṣevite namo 'stu rudrāṅgasamudbhave vare | [SkPur (Rkh), Revākhaṇḍa, 12 3.2]
namo 'stu te devi samudragāmini namo 'stu te devi varaprade śive | [SkPur (Rkh), Revākhaṇḍa, 12 4.1]
namo 'stu lokadvayasaukhyadāyini hyanekabhūtaughasamāśrite 'naghe | [SkPur (Rkh), Revākhaṇḍa, 12 4.2]
saridvare pāpahare vicitrite gandharvayakṣoragasevitāṅge | [SkPur (Rkh), Revākhaṇḍa, 12 5.1]
sanātani prāṇigaṇānukampini mokṣaprade devi vidhehi śaṃ naḥ | [SkPur (Rkh), Revākhaṇḍa, 12 5.2]
mahāgajair ghamahiṣair varāhaiḥ saṃsevite devi mahormimāle | [SkPur (Rkh), Revākhaṇḍa, 12 6.1]
natāḥ sma sarve varade sukhaprade vimocayāsmānpaśupāśabandhāt | [SkPur (Rkh), Revākhaṇḍa, 12 6.2]
pāpairanekairaśubhairvibaddhā bhramanti tāvannarakeṣu martyāḥ | [SkPur (Rkh), Revākhaṇḍa, 12 7.1]
mahānilodbhūtataraṅgabhūtaṃ yāvattavāmbho hi na saṃspṛśanti | [SkPur (Rkh), Revākhaṇḍa, 12 7.2]
anekaduḥkhaughabhayārditānāṃ pāpairanekairabhiveṣṭitānām | [SkPur (Rkh), Revākhaṇḍa, 12 8.1]
gatistvam ambhojasamānavakre dvandvairanekairapi saṃvṛtānām | [SkPur (Rkh), Revākhaṇḍa, 12 8.2]
nadyaśca pūtā vimalā bhavanti tvāṃ devi samprāpya na saṃśayo 'tra | [SkPur (Rkh), Revākhaṇḍa, 12 9.1]
duḥkhāturāṇām abhayaṃ dadāsi śiṣṭairanekairabhipūjitāsi | [SkPur (Rkh), Revākhaṇḍa, 12 9.2]
spṛṣṭaṃ karaiścandramaso raveśca tadaiva dadyātparamaṃ padaṃ tu | [SkPur (Rkh), Revākhaṇḍa, 12 10.1]
yatropalāḥ puṇyajalāplutāste śivatvam āyānti kimatra citram | [SkPur (Rkh), Revākhaṇḍa, 12 10.2]
bhramanti tāvannarakeṣu martyā duḥkhāturāḥ pāpaparītadehāḥ | [SkPur (Rkh), Revākhaṇḍa, 12 11.1]
mahānilodbhūtataraṅgabhaṅgaṃ yāvattavāmbho na hi saṃśrayanti | [SkPur (Rkh), Revākhaṇḍa, 12 11.2]
mlecchāḥ pulindāstvatha yātudhānāḥ pibanti ye 'mbhastava devi puṇyam | [SkPur (Rkh), Revākhaṇḍa, 12 12.1]
muktā bhavantīha bhayāttu ghorānniḥsaṃśayaṃ te'pi kimatra citram | [SkPur (Rkh), Revākhaṇḍa, 12 12.2]
sarāṃsi nadyaḥ kṣayamabhyupetā ghore yuge 'smin hi kalau pradūṣite | [SkPur (Rkh), Revākhaṇḍa, 12 13.1]
tvaṃ bhrājase devi jalaughapūrṇā divīva nakṣatrapathe ca gaṅgā | [SkPur (Rkh), Revākhaṇḍa, 12 13.2]
tava prasādād varade variṣṭhe kālaṃ yathemaṃ paripālayitvā | [SkPur (Rkh), Revākhaṇḍa, 12 14.1]
yāmo 'tha rudraṃ tava suprasādād vayaṃ tathā tvaṃ kuru vai prasādam | [SkPur (Rkh), Revākhaṇḍa, 12 14.2]
gatistvamambeva piteva putrāṃstvaṃ pāhi no yāvadimaṃ yugāntam | [SkPur (Rkh), Revākhaṇḍa, 12 15.1]
kālaṃ tvanāvṛṣṭihataṃ sughoraṃ yāvattarāmastava suprasādāt | [SkPur (Rkh), Revākhaṇḍa, 12 15.2]
paṭhanti ye stotramidaṃ dvijendrāḥ śṛṇvanti ye cāpi narāḥ praśāntāḥ | [SkPur (Rkh), Revākhaṇḍa, 12 16.1]
te yānti rudraṃ vṛṣasaṃyutena yānena divyāmbarabhūṣitāśca | [SkPur (Rkh), Revākhaṇḍa, 12 16.2]
ye stotrametat satataṃ paṭhanti snātvā tu toye khalu narmadāyāḥ | [SkPur (Rkh), Revākhaṇḍa, 12 17.1]
ante hi teṣāṃ sariduttameyaṃ gatiṃ viśuddhām acirād dadāti | [SkPur (Rkh), Revākhaṇḍa, 12 17.2]
prātaḥ samutthāya tathā śayāno yaḥ kīrtayetānudinaṃ stavaṃ ca | [SkPur (Rkh), Revākhaṇḍa, 12 18.1]
sa muktapāpaḥ suviśuddhadehaḥ samāśrayaṃ yāti maheśvarasya | [SkPur (Rkh), Revākhaṇḍa, 12 18.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīnarmadāmāhātmye narmadāstotrakathanaṃ nāma dvādaśo 'dhyāyaḥ | [SkPur (Rkh), Revākhaṇḍa, 12 19.1]
{SkPur (Rkh), Revākhaṇḍa, 13}
śrīmārkaṇḍeya uvāca | [SkPur (Rkh), Revākhaṇḍa, 13 1.1]
evaṃ bhagavatī puṇyā stutā sā munipuṃgavaiḥ | [SkPur (Rkh), Revākhaṇḍa, 13 1.2]
cintayāmāsa sarveṣāṃ dāsyāmi varamuttamam | [SkPur (Rkh), Revākhaṇḍa, 13 1.3]
tataḥ prasuptāṃstāñjñātvā rātrau devī jagāma ha | [SkPur (Rkh), Revākhaṇḍa, 13 2.1]
ekaikasya ṛṣeḥ svapne darśanaṃ cāruhāsinī | [SkPur (Rkh), Revākhaṇḍa, 13 2.2]
tato 'rdharātre samprāpta utthitā jalamadhyataḥ | [SkPur (Rkh), Revākhaṇḍa, 13 3.1]
vimalāmbarasaṃvītā divyamālāvibhūṣitā | [SkPur (Rkh), Revākhaṇḍa, 13 3.2]
ghṛtātapatrā suśroṇī padmarāgavibhūṣitā | [SkPur (Rkh), Revākhaṇḍa, 13 4.1]
jagāda mā bhair iti tān ekaikaṃ tu pṛthakpṛthak | [SkPur (Rkh), Revākhaṇḍa, 13 4.2]
vasadhvaṃ mama pārśve tu bhayaṃ tyaktvā kṣudhādijam | [SkPur (Rkh), Revākhaṇḍa, 13 5.1]
evamuktvā tadā devī svapnānte tānmahāmunīn | [SkPur (Rkh), Revākhaṇḍa, 13 6.1]
jagāmādarśanaṃ paścātpraviśya jalam ātmikam | [SkPur (Rkh), Revākhaṇḍa, 13 6.2]
tataḥ prabhāte munayo mitha ūcurmudanvitāḥ | [SkPur (Rkh), Revākhaṇḍa, 13 7.1]
tathā dṛṣṭā mayā dṛṣṭā svapne devī sudarśanā | [SkPur (Rkh), Revākhaṇḍa, 13 7.2]
abhayaṃ dattamasmākaṃ siddhiścāpyacireṇa tu | [SkPur (Rkh), Revākhaṇḍa, 13 8.1]
praśastaṃ darśanaṃ tasyā narmadāyā na saṃśayaḥ | [SkPur (Rkh), Revākhaṇḍa, 13 8.2]
athānyadivase rājanmatsyānāṃ rūpam uttamam | [SkPur (Rkh), Revākhaṇḍa, 13 9.1]
paśyanti saparīvārāḥ svakīyāśramasannidhau | [SkPur (Rkh), Revākhaṇḍa, 13 9.2]
tāndṛṣṭvā vismayāviṣṭā matsyāṃstatra maharṣayaḥ | [SkPur (Rkh), Revākhaṇḍa, 13 10.1]
pūjayāmāsuravyagrā havyakavyena devatāḥ | [SkPur (Rkh), Revākhaṇḍa, 13 10.2]
tānmatsyasaṅghānsamprāpya mahādevyāḥ prasādataḥ | [SkPur (Rkh), Revākhaṇḍa, 13 11.1]
saputradārabhṛtyāste vartayanti pṛthakpṛthak | [SkPur (Rkh), Revākhaṇḍa, 13 11.2]
dine dine tathāpyevamāśrameṣu dvijātayaḥ | [SkPur (Rkh), Revākhaṇḍa, 13 12.1]
matsyānāṃ sañcayaṃ dṛṣṭvā vismitāścābhavaṃstadā | [SkPur (Rkh), Revākhaṇḍa, 13 12.2]
mṛtāṃstāṃstu supuṣṭāṅgān pāṭhīnāṃśca viśeṣataḥ | [SkPur (Rkh), Revākhaṇḍa, 13 13.1]
dvāre dvāre cāśramāṇāṃ tāpasānāṃ yudhiṣṭhira | [SkPur (Rkh), Revākhaṇḍa, 13 13.2]
hṛṣṭapuṣṭāstadā sarve narmadātīravāsinaḥ | [SkPur (Rkh), Revākhaṇḍa, 13 14.1]
ṛṣayaste bhayaṃ sarve tatyajuḥ kṣuttṛṣodbhavam | [SkPur (Rkh), Revākhaṇḍa, 13 14.2]
te japantastapantaśca tiṣṭhanti bharatarṣabha | [SkPur (Rkh), Revākhaṇḍa, 13 15.1]
arcayanti pitṝndevānnarmadātaṭamāśritāḥ | [SkPur (Rkh), Revākhaṇḍa, 13 15.2]
tairjapadbhistapadbhiśca satataṃ dvijasattamaiḥ | [SkPur (Rkh), Revākhaṇḍa, 13 16.1]
bhrājate sā saricchreṣṭhā tārābhir dyaur grahairiva | [SkPur (Rkh), Revākhaṇḍa, 13 16.2]
tatra tairbahulaiḥ śubhrair brāhmaṇair vedaparāgaiḥ | [SkPur (Rkh), Revākhaṇḍa, 13 17.1]
narmadā dharmadā pūrvaṃ saṃvibhaktā yathākramam | [SkPur (Rkh), Revākhaṇḍa, 13 17.2]
ṛṣibhir daśakoṭibhir narmadātīravāsibhiḥ | [SkPur (Rkh), Revākhaṇḍa, 13 18.1]
vibhakteyaṃ vibhaktāṅgī narmadā śarmadā nṛṇām | [SkPur (Rkh), Revākhaṇḍa, 13 18.2]
yajñopavītaiśca śubhair akṣasūtraiśca bhārata | [SkPur (Rkh), Revākhaṇḍa, 13 19.1]
kūladvaye mahāpuṇyā narmadodadhigāminī | [SkPur (Rkh), Revākhaṇḍa, 13 19.2]
pṛthagāyatanaiḥ śubhrair liṅgairvālukamṛnmayaiḥ | [SkPur (Rkh), Revākhaṇḍa, 13 20.1]
bhrājate yā saricchreṣṭhā nakṣatrairiva śarvarī | [SkPur (Rkh), Revākhaṇḍa, 13 20.2]
evaṃ ta ṛṣayaḥ sarve tarpayantaḥ surānpitṝn | [SkPur (Rkh), Revākhaṇḍa, 13 21.1]
nyavasannarmadātīre yāvadābhūtasamplavam | [SkPur (Rkh), Revākhaṇḍa, 13 21.2]
kiṃcidgate tatastasminghore varṣaśatādhike | [SkPur (Rkh), Revākhaṇḍa, 13 22.1]
ardharātre tadā kanyā jalāduttīrya bhārata | [SkPur (Rkh), Revākhaṇḍa, 13 22.2]
vidyutpuṃjasamābhāsā vyālayajñopavītinī | [SkPur (Rkh), Revākhaṇḍa, 13 23.1]
triśūlāgrakarā saumyā tānuvāca ṛṣīṃstadā | [SkPur (Rkh), Revākhaṇḍa, 13 23.2]
āgacchadhvaṃ munigaṇā viśadhvaṃ māmayonijām | [SkPur (Rkh), Revākhaṇḍa, 13 24.1]
sametāḥ putradāraiśca tataḥ siddhimavāpsyatha | [SkPur (Rkh), Revākhaṇḍa, 13 24.2]
yasya yasya hi yā vāñchā tasya tāṃ tāṃ dadāmyaham | [SkPur (Rkh), Revākhaṇḍa, 13 25.1]
viṣṇuṃ brahmāṇamīśānamanyaṃ vā suramuttamam | [SkPur (Rkh), Revākhaṇḍa, 13 25.2]
tatra sarvānnayiṣyāmi prasannā varadā hyaham | [SkPur (Rkh), Revākhaṇḍa, 13 26.1]
prāṇāyāmaparā bhūtvā māṃ viśadhvaṃ samāhitāḥ | [SkPur (Rkh), Revākhaṇḍa, 13 26.2]
saha putraiśca dāraiśca tyaktvāśramapadāni ca | [SkPur (Rkh), Revākhaṇḍa, 13 27.1]
kālakṣepo na kartavyaḥ pralayo 'yamupasthitaḥ | [SkPur (Rkh), Revākhaṇḍa, 13 27.2]
saṃhāraḥ sarvabhūtānāṃ kalpadāhaḥ sudāruṇaḥ | [SkPur (Rkh), Revākhaṇḍa, 13 28.1]
ekāham abhavaṃ pūrvaṃ mahāghore janakṣaye | [SkPur (Rkh), Revākhaṇḍa, 13 28.2]
śeṣā nadyaḥ samudrāśca sarva eva kṣayaṃgatāḥ | [SkPur (Rkh), Revākhaṇḍa, 13 29.1]
varadānān maheśasya tenāhaṃ na kṣayaṃ gatā | [SkPur (Rkh), Revākhaṇḍa, 13 29.2]
amṛtaḥ śāśvato devaḥ sthāṇurīśaḥ sanātanaḥ | [SkPur (Rkh), Revākhaṇḍa, 13 30.1]
sa pūjitaḥ prārthito vā kiṃ na dadyād dvijottamāḥ | [SkPur (Rkh), Revākhaṇḍa, 13 30.2]
evamuktvā ṛṣīvrevā praviveśa jalaṃ tataḥ | [SkPur (Rkh), Revākhaṇḍa, 13 31.1]
karāttaśūlā sā devī vyālayajñopavītinī | [SkPur (Rkh), Revākhaṇḍa, 13 31.2]
tataste tadvacaḥ śrutvā vismayāpannamānasāḥ | [SkPur (Rkh), Revākhaṇḍa, 13 32.1]
abhivandya ca māṃ sarve kṣāmayantaḥ punaḥ punaḥ | [SkPur (Rkh), Revākhaṇḍa, 13 32.2]
kṣamyatāṃ no yaduktaṃ hi vasatāṃ tava saṃśraye | [SkPur (Rkh), Revākhaṇḍa, 13 33.1]
gṛhāṃstyaktvā mahābhāgāḥ saśiṣyāḥ sahabāndhavāḥ | [SkPur (Rkh), Revākhaṇḍa, 13 33.2]
japtvā caikākṣaraṃ brahma hṛdi dhyātvā maheśvaram | [SkPur (Rkh), Revākhaṇḍa, 13 34.1]
snātvā ca mantrapūtābhiratha cādbhir jitavratāḥ | [SkPur (Rkh), Revākhaṇḍa, 13 34.2]
viviśurnarmadātoyaṃ sapakṣā iva parvatāḥ | [SkPur (Rkh), Revākhaṇḍa, 13 35.1]
dyotayanto diśaḥ sarvāḥ kuśahastāḥ sahāgrayaḥ | [SkPur (Rkh), Revākhaṇḍa, 13 35.2]
gateṣu teṣu rājendra ahamekaḥ sthitastadā | [SkPur (Rkh), Revākhaṇḍa, 13 36.1]
amareśaṃ samāsādya pūjayannarmadāṃ nadīm | [SkPur (Rkh), Revākhaṇḍa, 13 36.2]
anubhūtāḥ saptakalpā māyūrādyā mayā nṛpa | [SkPur (Rkh), Revākhaṇḍa, 13 37.1]
prasādād vedhasaḥ sarve revayā saha bhārata | [SkPur (Rkh), Revākhaṇḍa, 13 37.2]
janmato'dya dinaṃ yāvanna jāne 'syāḥ purāsthitim | [SkPur (Rkh), Revākhaṇḍa, 13 38.1]
iyaṃ hi śāṃkarī śaktiḥ kalā śambhorilāhvayā | [SkPur (Rkh), Revākhaṇḍa, 13 39.1]
narmadā duritadhvaṃsakāriṇī bhavatāriṇī | [SkPur (Rkh), Revākhaṇḍa, 13 39.2]
yadāhamapi nābhūvaṃ purākalpeṣu pāṇḍava | [SkPur (Rkh), Revākhaṇḍa, 13 40.1]
caturdaśasu kalpeṣu teṣviyaṃ sukhasaṃsthitā | [SkPur (Rkh), Revākhaṇḍa, 13 40.2]
caturdaśa purā kalpā na mṛtā yeṣu narmadā | [SkPur (Rkh), Revākhaṇḍa, 13 41.1]
tānahaṃ sampravakṣyāmi devī prāha yathā mama | [SkPur (Rkh), Revākhaṇḍa, 13 41.2]
kāpilaṃ prathamaṃ viddhi prājāpatyaṃ dvitīyakam | [SkPur (Rkh), Revākhaṇḍa, 13 42.1]
brāhmaṃ saumyaṃ ca sāvitraṃ bārhaspatyaṃ prabhāsakam | [SkPur (Rkh), Revākhaṇḍa, 13 42.2]
māhendram agnikalpaṃ ca jayantaṃ mārutaṃ tathā | [SkPur (Rkh), Revākhaṇḍa, 13 43.1]
vaiṣṇavaṃ bahurūpaṃ ca jyautiṣaṃ ca caturdaśam | [SkPur (Rkh), Revākhaṇḍa, 13 43.2]
ete kalpā mayā khyātā na mṛtā yeṣu narmadā | [SkPur (Rkh), Revākhaṇḍa, 13 44.1]
māyūraṃ pañcadaśamaṃ kaurmaṃ caivātra ṣoḍaśam | [SkPur (Rkh), Revākhaṇḍa, 13 44.2]
bakaṃ mātsyaṃ ca pādmaṃ ca vaṭakalpaṃ ca bhārata | [SkPur (Rkh), Revākhaṇḍa, 13 45.1]
ekaviṃśatimaṃ caitaṃ vārāhaṃ sāṃpratīnakam | [SkPur (Rkh), Revākhaṇḍa, 13 45.2]
ime sapta mayā sākaṃ revayā pariśīlitāḥ | [SkPur (Rkh), Revākhaṇḍa, 13 46.1]
ekaviṃśatikalpāstu narmadāyāḥ śivāṅgataḥ | [SkPur (Rkh), Revākhaṇḍa, 13 46.2]
saṃjātāyā nṛpaśreṣṭha mayā dṛṣṭā hyanekaśaḥ | [SkPur (Rkh), Revākhaṇḍa, 13 47.1]
kathitā nṛpatiśreṣṭha bhūyaḥ kiṃ kathayāmi te | [SkPur (Rkh), Revākhaṇḍa, 13 47.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmya ekaviṃśatikalpakathānakavarṇanaṃ nāma trayodaśo 'dhyāyaḥ | [SkPur (Rkh), Revākhaṇḍa, 13 48.1]
{SkPur (Rkh), Revākhaṇḍa, 14}
yudhiṣṭhira uvāca | [SkPur (Rkh), Revākhaṇḍa, 14 1.1]
tatasta ṛṣayaḥ sarve mahābhāgāstapodhanāḥ | [SkPur (Rkh), Revākhaṇḍa, 14 1.2]
gatāstu paramaṃ lokaṃ tataḥ kiṃ jātamadbhutam | [SkPur (Rkh), Revākhaṇḍa, 14 1.3]
śrīmārkaṇḍeya uvāca | [SkPur (Rkh), Revākhaṇḍa, 14 2.1]
tatasteṣu prayāteṣu narmadātīravāsiṣu | [SkPur (Rkh), Revākhaṇḍa, 14 2.2]
babhūva raudrasaṃhāraḥ sarvabhūtakṣayaṃkaraḥ | [SkPur (Rkh), Revākhaṇḍa, 14 2.3]
kailāsaśikharasthaṃ tu mahādevaṃ sanātanam | [SkPur (Rkh), Revākhaṇḍa, 14 3.1]
brahmādyāḥ prāstuvan devam ṛgyajuḥsāmabhiḥ śivam | [SkPur (Rkh), Revākhaṇḍa, 14 3.2]
saṃhara tvaṃ jagad deva sadevāsuramānuṣam | [SkPur (Rkh), Revākhaṇḍa, 14 4.1]
prāpto yugasahasrāntaḥ kālaḥ saṃharaṇakṣamaḥ | [SkPur (Rkh), Revākhaṇḍa, 14 4.2]
madrūpaṃ tu samāsthāya tvayā caitadvinirmitam | [SkPur (Rkh), Revākhaṇḍa, 14 5.1]
vaiṣṇavīṃ mūrtimāsthāya tvayaitatparipālitam | [SkPur (Rkh), Revākhaṇḍa, 14 5.2]
ekā mūrtistridhā jātā brāhmī śaivī ca vaiṣṇavī | [SkPur (Rkh), Revākhaṇḍa, 14 6.1]
sṛṣṭisaṃhārarakṣārthaṃ bhavedevaṃ maheśvara | [SkPur (Rkh), Revākhaṇḍa, 14 6.2]
etacchrutvā vacastathyaṃ viṣṇośca parameṣṭhinaḥ | [SkPur (Rkh), Revākhaṇḍa, 14 7.1]
sagaṇaḥ saparīvāraḥ saha tābhyāṃ sahomayā | [SkPur (Rkh), Revākhaṇḍa, 14 7.2]
samalokānvibhidyemānbhagavānnīlalohitaḥ | [SkPur (Rkh), Revākhaṇḍa, 14 8.1]
bhūrādyabrahmalokāntaṃ bhittvāṇḍaṃ parataḥ param | [SkPur (Rkh), Revākhaṇḍa, 14 8.2]
śaivaṃ padam ajaṃ divyam āviśat saha tairvibhuḥ | [SkPur (Rkh), Revākhaṇḍa, 14 9.1]
na tatra vāyur nākāśaṃ nāgnistatra na bhūtalam | [SkPur (Rkh), Revākhaṇḍa, 14 9.2]
yatra saṃtiṣṭhe deva umayā saha śaṅkaraḥ | [SkPur (Rkh), Revākhaṇḍa, 14 10.1]
na sūryo na grahāstatra na ṛkṣāṇi diśastathā | [SkPur (Rkh), Revākhaṇḍa, 14 10.2]
na lokapālā na sukhaṃ na ca duḥkhaṃ nṛpottama | [SkPur (Rkh), Revākhaṇḍa, 14 11.1]
brāhmaṃ padaṃ yatkavayo vadanti śaivaṃ padaṃ yatkavayo vadanti | [SkPur (Rkh), Revākhaṇḍa, 14 12.1]
kṣetrajñamīśaṃ pravadanti cānye sāṃkhyāśca gāyanti kilādimokṣam | [SkPur (Rkh), Revākhaṇḍa, 14 12.2]
yadbrahma ādyaṃ pravadanti kecidyaṃ sarvamīśānamajaṃ purāṇam | [SkPur (Rkh), Revākhaṇḍa, 14 13.1]
tam ekarūpaṃ tam anekarūpam arūpam ādyaṃ param avyayākhyam | [SkPur (Rkh), Revākhaṇḍa, 14 13.2]
avarṇamapyartham anāmagotraṃ turyaṃ padaṃ yatkavayo vadanti | [SkPur (Rkh), Revākhaṇḍa, 14 14.1]
dhyānārthavijñānamayaṃ susūkṣmam ātmastham īśānavaraṃ vareṇyam | [SkPur (Rkh), Revākhaṇḍa, 14 14.2]
tatastrayaste bhagavantamīśaṃ samprāpya saṃkṣipya bhavantyarthakam | [SkPur (Rkh), Revākhaṇḍa, 14 15.1]
pṛthaksvarūpaistu punasta eva jagat samastaṃ paripālayanti | [SkPur (Rkh), Revākhaṇḍa, 14 15.2]
saṃhāraṃ sarvabhūtānāṃ rudratve kurute prabhuḥ | [SkPur (Rkh), Revākhaṇḍa, 14 16.1]
viṣṇutve pālayellokānbrahmatve sṛṣṭikārakaḥ | [SkPur (Rkh), Revākhaṇḍa, 14 16.2]
prakṛtyā saha saṃyuktaḥ kālo bhūtvā maheśvaraḥ | [SkPur (Rkh), Revākhaṇḍa, 14 17.1]
viśvarūpā mahābhāgā tasya pārśve vyavasthitā | [SkPur (Rkh), Revākhaṇḍa, 14 17.2]
yāmāhuḥ prakṛtiṃ tajjñāḥ padārthānāṃ vicakṣaṇāḥ | [SkPur (Rkh), Revākhaṇḍa, 14 18.1]
puruṣatve prakṛtitve ca kāraṇaṃ parameśvaraḥ | [SkPur (Rkh), Revākhaṇḍa, 14 18.2]
tasmād etajjagatsarvaṃ carācaram | [SkPur (Rkh), Revākhaṇḍa, 14 19.1]
tasminneva layaṃ yāti yugānte samupasthite | [SkPur (Rkh), Revākhaṇḍa, 14 19.2]
bhagaliṅgāṅkitaṃ sarvaṃ vyāptaṃ vai parameṣṭhinā | [SkPur (Rkh), Revākhaṇḍa, 14 20.1]
bhagarūpo bhavedviṣṇurliṅgarūpo maheśvaraḥ | [SkPur (Rkh), Revākhaṇḍa, 14 20.2]
bhāti sarveṣu lokeṣu gīyate bhūrbhuvādiṣu | [SkPur (Rkh), Revākhaṇḍa, 14 21.1]
praviṣṭaḥ sarvabhūteṣu tena viṣṇurbhagaḥ smṛtaḥ | [SkPur (Rkh), Revākhaṇḍa, 14 21.2]
viśanādviṣṇurityuktaḥ sarvadevamayo mahān | [SkPur (Rkh), Revākhaṇḍa, 14 22.1]
bhāsanādgamanāccaiva bhagasaṃjñā prakīrtitā | [SkPur (Rkh), Revākhaṇḍa, 14 22.2]
brahmādistambaparyantaṃ yasminneti layaṃ jagat | [SkPur (Rkh), Revākhaṇḍa, 14 23.1]
ekabhāvaṃ samāpannaṃ liṅgaṃ tasmād vidurbudhāḥ | [SkPur (Rkh), Revākhaṇḍa, 14 23.2]
mahādevastato devīmāha pārśve sthitāṃ tadā | [SkPur (Rkh), Revākhaṇḍa, 14 24.1]
saṃharasva jagatsarvaṃ mā vilambasva śobhane | [SkPur (Rkh), Revākhaṇḍa, 14 24.2]
tyaja saumyamidaṃ rūpaṃ sitacandrāṃśunirmalam | [SkPur (Rkh), Revākhaṇḍa, 14 25.1]
rudraṃ rūpaṃ samāsthāya saṃharasva carācaram | [SkPur (Rkh), Revākhaṇḍa, 14 25.2]
raudrairbhūtagaṇairghorairdevi tvaṃ parivāritā | [SkPur (Rkh), Revākhaṇḍa, 14 26.1]
jīvalokamimaṃ sarvaṃ bhakṣayasvāmbujekṣaṇe | [SkPur (Rkh), Revākhaṇḍa, 14 26.2]
tato 'haṃ mardayiṣyāmi plāvayiṣye tathā jagat | [SkPur (Rkh), Revākhaṇḍa, 14 27.1]
kṛtvā caikārṇavaṃ bhūyaḥ sukhaṃ svapsye tvayā saha | [SkPur (Rkh), Revākhaṇḍa, 14 27.2]
śrīdevyuvāca | [SkPur (Rkh), Revākhaṇḍa, 14 28.1]
nāhaṃ deva jagaccaitatsaṃharāmi mahādyute | [SkPur (Rkh), Revākhaṇḍa, 14 28.2]
ambā bhūtvā viceṣṭaṃ na bhakṣayāmi bhṛśāturam | [SkPur (Rkh), Revākhaṇḍa, 14 28.3]
strīsvabhāvena kāruṇyaṃ karoti hṛdayaṃ mama | [SkPur (Rkh), Revākhaṇḍa, 14 29.1]
kathaṃ vai nirdahiṣyāmi jagad etajjagatpate | [SkPur (Rkh), Revākhaṇḍa, 14 29.2]
tasmāt tvaṃ svayamevedaṃ jagatsaṃhara śaṅkara | [SkPur (Rkh), Revākhaṇḍa, 14 30.1]
athaivamuktastāṃ devīṃ dhūrjaṭirnīlalohitaḥ | [SkPur (Rkh), Revākhaṇḍa, 14 30.2]
kruddho nirbhartsayāmāsa huṅkāreṇa maheśvarīm | [SkPur (Rkh), Revākhaṇḍa, 14 31.1]
oṃ huṃphaṭ tvaṃ sa ityāha kopāviṣṭair athekṣaṇaiḥ | [SkPur (Rkh), Revākhaṇḍa, 14 31.2]
huṃkāritā viśālākṣī pīnorujaghanasthalā | [SkPur (Rkh), Revākhaṇḍa, 14 32.1]
tatkṣaṇāccābhavad raudrā kālarātrīva bhārata | [SkPur (Rkh), Revākhaṇḍa, 14 32.2]
huṃkurvatī mahānādairnādayantī diśo daśa | [SkPur (Rkh), Revākhaṇḍa, 14 33.1]
vyavardhata mahāraudrā vidyutsaudāminī yathā | [SkPur (Rkh), Revākhaṇḍa, 14 33.2]
vidyutsampātaduṣprekṣyā vidyutsaṃghātacañcalā | [SkPur (Rkh), Revākhaṇḍa, 14 34.1]
vidyujjvālākulā raudrā vidyudagninibhekṣaṇā | [SkPur (Rkh), Revākhaṇḍa, 14 34.2]
muktakeśī viśālākṣī kṛśagrīvā kṛśodarī | [SkPur (Rkh), Revākhaṇḍa, 14 35.1]
vyāghracarmāmbaradharā vyālayajñopavītinī | [SkPur (Rkh), Revākhaṇḍa, 14 35.2]
vṛścikairagnipuñjābhair gonasaiśca vibhūṣitā | [SkPur (Rkh), Revākhaṇḍa, 14 36.1]
trailokyaṃ pūrayāmāsa vistāreṇocchrayeṇa ca | [SkPur (Rkh), Revākhaṇḍa, 14 36.2]
bhāsurāṅgā tu saṃvṛttā kṛṣṇasarpaikakuṇḍalā | [SkPur (Rkh), Revākhaṇḍa, 14 37.1]
citradaṇḍodyatakarā vyāghracarmopasevitā | [SkPur (Rkh), Revākhaṇḍa, 14 37.2]
vyavardhata mahāraudrā jagatsaṃhārakāriṇī | [SkPur (Rkh), Revākhaṇḍa, 14 38.1]
sṛkkiṇī lelihānā ca krūraphūtkārakāriṇī | [SkPur (Rkh), Revākhaṇḍa, 14 38.2]
vyāttāsyā ghurghurārāvā jagatsaṃkṣobhakāriṇī | [SkPur (Rkh), Revākhaṇḍa, 14 39.1]
kheladbhūtānugā krūrā niḥśvāsocchvāsakāriṇī | [SkPur (Rkh), Revākhaṇḍa, 14 39.2]
jātāṭṭaahāsā durnāsā vahnikuṇḍasamekṣaṇā | [SkPur (Rkh), Revākhaṇḍa, 14 40.1]
prodyatkilakilārāvā dadāha sakalaṃ jagat | [SkPur (Rkh), Revākhaṇḍa, 14 40.2]
dahyamānāḥ surāstatra patanti dharaṇītale | [SkPur (Rkh), Revākhaṇḍa, 14 41.1]
patanti yakṣagandharvāḥ sakinnaramahoragāḥ | [SkPur (Rkh), Revākhaṇḍa, 14 41.2]
patanti bhūtasaṅghāśca hāhāhaihaivirāviṇaḥ | [SkPur (Rkh), Revākhaṇḍa, 14 42.1]
bumbāpātaiḥ sanirghātair uditārtasvarairapi | [SkPur (Rkh), Revākhaṇḍa, 14 42.2]
vyāptam āsīt tadā viśvaṃ trailokyaṃ sacarācaram | [SkPur (Rkh), Revākhaṇḍa, 14 43.1]
saṃpatadbhiḥ patadbhiśca jvaladbhūtagaṇairmahī | [SkPur (Rkh), Revākhaṇḍa, 14 43.2]
jātaiś caṭacaṭāśabdaiḥ patadbhirgirisānubhiḥ | [SkPur (Rkh), Revākhaṇḍa, 14 44.1]
tatra raudrotsave jātā rudrānandavivardhinī | [SkPur (Rkh), Revākhaṇḍa, 14 44.2]
vihiṃsamānā bhūtāni carvamāṇācarānapi | [SkPur (Rkh), Revākhaṇḍa, 14 45.1]
tattadgandham upādāya śivārāvavirāviṇī | [SkPur (Rkh), Revākhaṇḍa, 14 45.2]
galacchoṇitadhārābhimukhā digdhakalevarā | [SkPur (Rkh), Revākhaṇḍa, 14 46.1]
caṇḍaśīlābhavaccaṇḍī jagatsaṃhārakarmaṇi | [SkPur (Rkh), Revākhaṇḍa, 14 46.2]
ye 'pi prāptā maharlokaṃ bhṛgvādyāśca maharṣayaḥ | [SkPur (Rkh), Revākhaṇḍa, 14 47.1]
te 'pi naśyanti śataśo brahmakṣattraviśādayaḥ | [SkPur (Rkh), Revākhaṇḍa, 14 47.2]
devāsurā bhayatrastāḥ sayakṣoragarākṣasāḥ | [SkPur (Rkh), Revākhaṇḍa, 14 48.1]
viśanti ke'pi pātālaṃ līyante ca guhādiṣu | [SkPur (Rkh), Revākhaṇḍa, 14 48.2]
sā ca devī diśaḥ sarvā vyāpya mṛtyur iva sthitā | [SkPur (Rkh), Revākhaṇḍa, 14 49.1]
yugakṣayakare kāle devena viniyojitā | [SkPur (Rkh), Revākhaṇḍa, 14 49.2]
ekāpi navadhā jātā daśadhā daśadhā tathā | [SkPur (Rkh), Revākhaṇḍa, 14 50.1]
catuḥṣaṣṭisvarūpā ca śatarūpāṭṭahāsinī | [SkPur (Rkh), Revākhaṇḍa, 14 50.2]
jajñe sahasrarūpā ca lakṣakoṭitanuḥ śivā | [SkPur (Rkh), Revākhaṇḍa, 14 51.1]
nānārūpāyudhākārā nānāvādanacāriṇī | [SkPur (Rkh), Revākhaṇḍa, 14 51.2]
evaṃrūpā 'bhavaddevī śivasyānujñayā nṛpa | [SkPur (Rkh), Revākhaṇḍa, 14 52.1]
dikṣu sarvāsu gagane vikaṭāyudhaśīlinaḥ | [SkPur (Rkh), Revākhaṇḍa, 14 52.2]
rundhanto naśyamānāṃstāngaṇā māheśvarāḥ sthitāḥ | [SkPur (Rkh), Revākhaṇḍa, 14 53.1]
vicaranti tayā sārddhaṃ śūlapaṭṭiśapāṇayaḥ | [SkPur (Rkh), Revākhaṇḍa, 14 53.2]
tato mātṛgaṇāḥ kecidvināyakagaṇaiḥ saha | [SkPur (Rkh), Revākhaṇḍa, 14 54.1]
vyavardhanta mahāraudrā jagatsaṃhārakāriṇaḥ | [SkPur (Rkh), Revākhaṇḍa, 14 54.2]
tatastasyā vyavardhanta daṃṣṭrāḥ kundendusannibhāḥ | [SkPur (Rkh), Revākhaṇḍa, 14 55.1]
yojanānāṃ sahasrāṇi ayutānyarbudāni ca | [SkPur (Rkh), Revākhaṇḍa, 14 55.2]
daṃṣṭrāvaliḥ kararuhāḥ krūrāstīkṣṇāśca karkaśāḥ | [SkPur (Rkh), Revākhaṇḍa, 14 56.1]
viyaddiśo likhantyeva saptadvīpāṃ vasuṃdharām | [SkPur (Rkh), Revākhaṇḍa, 14 56.2]
tasyā daṃṣṭrābhisampātaiścūrṇitā vanaparvatāḥ | [SkPur (Rkh), Revākhaṇḍa, 14 57.1]
śilāsaṃcayasaṃghātā viśīryate sahasraśaḥ | [SkPur (Rkh), Revākhaṇḍa, 14 57.2]
himavānhemakūṭaśca niṣadho gandhamādanaḥ | [SkPur (Rkh), Revākhaṇḍa, 14 58.1]
mālyavāṃścaiva nīlaśca śvetaścaiva mahāgiriḥ | [SkPur (Rkh), Revākhaṇḍa, 14 58.2]
merumadhyamilāpīṭhaṃ saptadvīpaṃ ca sārṇavam | [SkPur (Rkh), Revākhaṇḍa, 14 59.1]
lokālokena sahitaṃ prākampata nṛpottama | [SkPur (Rkh), Revākhaṇḍa, 14 59.2]
daṃṣṭrāśanivispṛṣṭāśca viśīryante mahādrumāḥ | [SkPur (Rkh), Revākhaṇḍa, 14 60.1]
utpātaiśca diśo vyāptā ghorarūpaiḥ samantataḥ | [SkPur (Rkh), Revākhaṇḍa, 14 60.2]
tārā grahagaṇāḥ sarve ye ca vaimānikā gaṇāḥ | [SkPur (Rkh), Revākhaṇḍa, 14 61.1]
śivāsahasrair ākīrṇā mahāmātṛgaṇaistathā | [SkPur (Rkh), Revākhaṇḍa, 14 61.2]
sā cacāra jagat kṛtsnaṃ yugānte samupasthite | [SkPur (Rkh), Revākhaṇḍa, 14 62.1]
bhramadbhiśca bruvadbhiśca krośadbhiśca samantataḥ | [SkPur (Rkh), Revākhaṇḍa, 14 62.2]
pramathadbhir jvaladbhiśca raudrairvyāptā diśo daśa | [SkPur (Rkh), Revākhaṇḍa, 14 63.1]
vistīrṇaṃ śailasaṅghātaṃ vighūrṇitagiridrumam | [SkPur (Rkh), Revākhaṇḍa, 14 63.2]
prabhinnagopuradvāraṃ keśaśuṣkāsthisaṃkulam | [SkPur (Rkh), Revākhaṇḍa, 14 64.1]
pradagdhagrāmanagaraṃ bhasmapuṃjābhisaṃvṛtam | [SkPur (Rkh), Revākhaṇḍa, 14 64.2]
citādhūmākulaṃ sarvaṃ trailokyaṃ sacarācaram | [SkPur (Rkh), Revākhaṇḍa, 14 65.1]
hāhākārākulaṃ sarvamahahasvananisvanam | [SkPur (Rkh), Revākhaṇḍa, 14 65.2]
jagad etad abhūt sarvamaśaraṇyaṃ nirāśrayam | [SkPur (Rkh), Revākhaṇḍa, 14 66.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye kalpānukathane kālarātrikṛtajagatsaṃharaṇavarṇanaṃ nāma caturdaśo 'dhyāyaḥ | [SkPur (Rkh), Revākhaṇḍa, 14 67.1]
{SkPur (Rkh), Revākhaṇḍa, 15}
śrīmārkaṇḍeya uvāca | [SkPur (Rkh), Revākhaṇḍa, 15 1.1]
tato mātṛsahasraiśca raudraiśca parivāritā | [SkPur (Rkh), Revākhaṇḍa, 15 1.2]
kālarātrir jagatsarvaṃ harate dīptalocanā | [SkPur (Rkh), Revākhaṇḍa, 15 1.3]
tatastā mātaro ghorā brahmaviṣṇuśivātmikāḥ | [SkPur (Rkh), Revākhaṇḍa, 15 2.1]
vāyvindrānalakauberā yamatoyeśaśaktayaḥ | [SkPur (Rkh), Revākhaṇḍa, 15 2.2]
skandakroḍanṛsiṃhānāṃ vicarantyo bhayānakāḥ | [SkPur (Rkh), Revākhaṇḍa, 15 3.1]
cakraśūlagadākhaḍgavajraśaktyṛṣṭipaṭṭiśaiḥ | [SkPur (Rkh), Revākhaṇḍa, 15 3.2]
khaṭvāṅgairulmukairdīptairvyacaranmātaraḥ kṣaye | [SkPur (Rkh), Revākhaṇḍa, 15 4.1]
umāsaṃnoditā sarvāḥ pradhāvantyo diśo daśa | [SkPur (Rkh), Revākhaṇḍa, 15 4.2]
tāsāṃ caraṇavikṣepair huṅkārodgāranisvanaiḥ | [SkPur (Rkh), Revākhaṇḍa, 15 5.1]
trailokyametatsakalaṃ vipradagdhaṃ samantataḥ | [SkPur (Rkh), Revākhaṇḍa, 15 5.2]
hāhāravākranditanisvanaiśca prabhinnarathyāgṛhagopuraiśca | [SkPur (Rkh), Revākhaṇḍa, 15 6.1]
babhūva ghorā dharaṇī samantāt kapālakośākulakarburāṅgī | [SkPur (Rkh), Revākhaṇḍa, 15 6.2]
yadetacchatasāhasraṃ jambūdvīpaṃ nigadyate | [SkPur (Rkh), Revākhaṇḍa, 15 7.1]
sarvameva tad ucchannaṃ samādhṛṣya nṛpottama | [SkPur (Rkh), Revākhaṇḍa, 15 7.2]
jambuṃ śākaṃ kuśaṃ krauñcaṃ gomedaṃ śālmalistathā | [SkPur (Rkh), Revākhaṇḍa, 15 8.1]
puṣkaradvīpasahitā ye ca parvatavāsinaḥ | [SkPur (Rkh), Revākhaṇḍa, 15 8.2]
te grastā mṛtyunā sarve bhūtairmātṛgaṇaistathā | [SkPur (Rkh), Revākhaṇḍa, 15 9.1]
mahāsurakapālaiśca māṃsamedovasotkaṭaiḥ | [SkPur (Rkh), Revākhaṇḍa, 15 9.2]
rudhirodgāraśoṇāṅgī mahāmāyā subhīṣaṇā | [SkPur (Rkh), Revākhaṇḍa, 15 10.1]
pibantī rudhiraṃ tatra mahāmāṃsavasāpriyā | [SkPur (Rkh), Revākhaṇḍa, 15 10.2]
kapālahastā vikaṭā bhakṣayantī surāsurān | [SkPur (Rkh), Revākhaṇḍa, 15 11.1]
nṛtyantī ca hasantī ca viparītā mahāravā | [SkPur (Rkh), Revākhaṇḍa, 15 11.2]
trailokyasaṃtrāsakarī vidyutsaṃsphoṭahāsinī | [SkPur (Rkh), Revākhaṇḍa, 15 12.1]
saptadvīpasamudrāntāṃ bhakṣayitvā ca medinīm | [SkPur (Rkh), Revākhaṇḍa, 15 12.2]
tataḥ svasthānamagamadyatra devo maheśvaraḥ | [SkPur (Rkh), Revākhaṇḍa, 15 13.1]
narmadātīram āśrityāvasanmātṛgaṇaiḥ saha | [SkPur (Rkh), Revākhaṇḍa, 15 13.2]
amarāṇāṃ kaṭe tuṅge nṛtyantī hasitānanā | [SkPur (Rkh), Revākhaṇḍa, 15 14.1]
amarā devatāḥ proktāḥ śarīraṃ kaṭamucyate | [SkPur (Rkh), Revākhaṇḍa, 15 14.2]
taiḥ kaṭairāvṛto yasmāt parvato 'yaṃ nṛpottama | [SkPur (Rkh), Revākhaṇḍa, 15 15.1]
chinnabhinnāsthinikarair vasāmedo'sraviplutaiḥ | [SkPur (Rkh), Revākhaṇḍa, 15 15.2]
amaraṃkaṭa ityevaṃ tena prokto manīṣibhiḥ | [SkPur (Rkh), Revākhaṇḍa, 15 16.1]
mahāpavitro lokeṣu śambhunā sa vinirmitaḥ | [SkPur (Rkh), Revākhaṇḍa, 15 16.2]
nityaṃ saṃnihitastatra śaṅkaro hyumayā saha | [SkPur (Rkh), Revākhaṇḍa, 15 17.1]
tato 'haṃ niyatastatra tasya pādāgrasaṃsthitaḥ | [SkPur (Rkh), Revākhaṇḍa, 15 17.2]
prahvaḥ praṇatabhāvena staumi taṃ nīlalohitam | [SkPur (Rkh), Revākhaṇḍa, 15 18.1]
tatas tālakasampātair gaṇair mātṛgaṇaiḥ saha | [SkPur (Rkh), Revākhaṇḍa, 15 18.2]
saṃpranṛtyati saṃhṛṣṭo mṛtyunā saha śaṅkaraḥ | [SkPur (Rkh), Revākhaṇḍa, 15 19.1]
khaṭvāṅgairulmukaiścaiva paṭṭiśaiḥ parighais tathā | [SkPur (Rkh), Revākhaṇḍa, 15 19.2]
māṃsamedovasāhastā hṛṣṭā nṛtyanti saṃghaśaḥ | [SkPur (Rkh), Revākhaṇḍa, 15 20.1]
vāmanā jaṭilā muṇḍā lambagrīvoṣṭhamūrddhajāḥ | [SkPur (Rkh), Revākhaṇḍa, 15 20.2]
mahāśiśnodarabhujā nṛtyanti ca hasanti ca | [SkPur (Rkh), Revākhaṇḍa, 15 21.1]
vikṛtairānanair ghorair arbhujolbaṇamukhādibhiḥ | [SkPur (Rkh), Revākhaṇḍa, 15 21.2]
amaraṃ kaṇṭakaṃ cakruḥ prāpte kālaviparyaye | [SkPur (Rkh), Revākhaṇḍa, 15 22.1]
teṣāṃ madhye mahāghoraṃ jagatsantrāsakāraṇam | [SkPur (Rkh), Revākhaṇḍa, 15 22.2]
mṛtyuṃ paśyāmi nṛtyantaṃ taḍitpiṅgalamūrddhajam | [SkPur (Rkh), Revākhaṇḍa, 15 23.1]
tasya pārśve sthitāṃ devīṃ vimalāmbarabhūṣitām | [SkPur (Rkh), Revākhaṇḍa, 15 23.2]
kuṇḍalodghuṣṭagaṇḍāṃ tāṃ nāgayajñopavītinīm | [SkPur (Rkh), Revākhaṇḍa, 15 24.1]
vicitrairupahāraiśca pūjayantīṃ maheśvaram | [SkPur (Rkh), Revākhaṇḍa, 15 24.2]
apaśyaṃ narmadāṃ tatra mātaraṃ viśvavanditām | [SkPur (Rkh), Revākhaṇḍa, 15 25.1]
nānātaraṅgāṃ sāvartāṃ suvelārṇavasaṃnibhām | [SkPur (Rkh), Revākhaṇḍa, 15 25.2]
mahāsaraḥsaritpātair adṛśyāṃ dṛśyarūpiṇīm | [SkPur (Rkh), Revākhaṇḍa, 15 26.1]
vandyamānāṃ suraiḥ siddhairmunisaṅghaiśca bhārata | [SkPur (Rkh), Revākhaṇḍa, 15 26.2]
etasminnantare ghorāṃ saptasaptakasaṃjñitām | [SkPur (Rkh), Revākhaṇḍa, 15 27.1]
mahāvīcyaughaphenāḍhyāṃ kurvantīṃ sajalaṃ jagat | [SkPur (Rkh), Revākhaṇḍa, 15 27.2]
dṛṣṭavānnarmadāṃ devīṃ mṛgakṛṣṇāmbarāṃ punaḥ | [SkPur (Rkh), Revākhaṇḍa, 15 28.1]
sadhūmāśaninirhrādair vahantīṃ saptadhā tadā | [SkPur (Rkh), Revākhaṇḍa, 15 28.2]
iti saṃhāramatulaṃ dṛṣṭavānrājasattama | [SkPur (Rkh), Revākhaṇḍa, 15 29.1]
naṣṭacandrārkakiraṇam abhūd etaccarācaram | [SkPur (Rkh), Revākhaṇḍa, 15 29.2]
mahotpātasamudbhūtaṃ naṣṭanakṣatramaṇḍalam | [SkPur (Rkh), Revākhaṇḍa, 15 30.1]
alātacakravat tūrṇam aśeṣaṃ bhrāmayaṃstataḥ | [SkPur (Rkh), Revākhaṇḍa, 15 30.2]
vimānakoṭisaṃkīrṇaḥ sa kiṃnaramahoragaḥ | [SkPur (Rkh), Revākhaṇḍa, 15 31.1]
mahāvātaḥ sanirghāto yenākampaccarācaram | [SkPur (Rkh), Revākhaṇḍa, 15 31.2]
rudravaktrātsamudbhūtaḥ saṃvarto nāma viśrutaḥ | [SkPur (Rkh), Revākhaṇḍa, 15 32.1]
vāyuḥ saṃśoṣayāmāsa vitatan saptasāgarān | [SkPur (Rkh), Revākhaṇḍa, 15 32.2]
uddhūlitāṅgaḥ kapilākṣamūrddhajo jaṭākalāpair avabaddhamūrddhajaḥ | [SkPur (Rkh), Revākhaṇḍa, 15 33.1]
mahāravo dīptaviśālaśūladhṛksa pātu yuṣmāṃśca dine dine haraḥ | [SkPur (Rkh), Revākhaṇḍa, 15 33.2]
śūlī dhanuṣmānkavacī kirīṭī śmaśānabhasmokṣitasarvagātraḥ | [SkPur (Rkh), Revākhaṇḍa, 15 34.1]
kapālamālākulakaṇṭhanālo mahāhisūtrairavabaddhamauliḥ | [SkPur (Rkh), Revākhaṇḍa, 15 34.2]
sa gonasaughaiḥ pariveṣṭitāṅgo viṣāgnicandrāmarasindhumauliḥ | [SkPur (Rkh), Revākhaṇḍa, 15 35.1]
pinākakhaṇṭūvāṅgakarālapāṇiḥ sa kṛttivāsā ḍamarupraṇādaḥ | [SkPur (Rkh), Revākhaṇḍa, 15 35.2]
sa saptalokāntaraniḥsṛtātmā mahabhujāveṣṭitasarvagātraḥ | [SkPur (Rkh), Revākhaṇḍa, 15 36.1]
netreṇa sūryodayasannibhena pravālakāṅkūranibhodareṇa | [SkPur (Rkh), Revākhaṇḍa, 15 36.2]
sandhyābhraraktotpalapadmarāgasindūravidyutprakarāruṇena | [SkPur (Rkh), Revākhaṇḍa, 15 37.1]
tatena liṅgena ca locanena cikrīḍamānaḥ sa yugāntakāle | [SkPur (Rkh), Revākhaṇḍa, 15 37.2]
hiraṇmayenaiva samutsṛjan sa daṇḍena yadvad bhagavān sameruḥ | [SkPur (Rkh), Revākhaṇḍa, 15 38.1]
pādāgravikṣepaviśīrṇaśailaḥ kurvañjagat so 'pi jagāma tatra | [SkPur (Rkh), Revākhaṇḍa, 15 38.2]
saṃhartukāmastridivaṃ tvaśeṣaṃ pramuñcamāno vikṛtāṭṭahāsam | [SkPur (Rkh), Revākhaṇḍa, 15 39.1]
jahāra sarvaṃ tridivaṃ mahātmā saṃkṣobhayanvai jagadīśa ekaḥ | [SkPur (Rkh), Revākhaṇḍa, 15 39.2]
taṃ devamīśānamajaṃ vareṇyaṃ dṛṣṭvā jagatsaṃharaṇaṃ maheśam | [SkPur (Rkh), Revākhaṇḍa, 15 40.1]
sā kālarātriḥ saha mātṛbhiśca gaṇāśca sarve śivamarcayanti | [SkPur (Rkh), Revākhaṇḍa, 15 40.2]
nandī ca bhṛṅgī ca gaṇādayaśca taṃ sarvabhūtaṃ praṇamanti devam | [SkPur (Rkh), Revākhaṇḍa, 15 41.1]
jāgadvaraṃ sarvajanasya kāraṇaṃ haraṃ smarārātim aharniśaṃ te | [SkPur (Rkh), Revākhaṇḍa, 15 41.2]
iti śrīskānde mahāpurāṇa ekāśītisāhasryāṃ pañcama āvantyakhaṇḍe revākhaṇḍe narmadāmāhātmye sṛṣṭisaṃharaṇasaṃrambhavarṇanaṃ nāma pañcadaśo 'dhyāyaḥ | [SkPur (Rkh), Revākhaṇḍa, 15 42.1]
{SkPur (Rkh), Revākhaṇḍa, 16}
śrīmārkaṇḍeya uvāca | [SkPur (Rkh), Revākhaṇḍa, 16 1.1]
samātṛbhirbhūtagaṇaśca ghorairvṛtaḥ samantātsa nanarta śūlī | [SkPur (Rkh), Revākhaṇḍa, 16 1.2]
gajendracarmāvaraṇe vasānaḥ saṃhartukāmaśca jagatsamastam | [SkPur (Rkh), Revākhaṇḍa, 16 1.3]
maheśvaraḥ sarvasureśvarāṇāṃ mantrair anekekhabaddhamālī | [SkPur (Rkh), Revākhaṇḍa, 16 2.1]
medovasāraktavicarcitāṅgastrailokyadāhe praṇanarta śambhuḥ | [SkPur (Rkh), Revākhaṇḍa, 16 2.2]
sa kālarātryā sahito mahātmā kāle trilokīṃ sakalāṃ jahāra | [SkPur (Rkh), Revākhaṇḍa, 16 3.1]
saṃvartakākhyaḥ sahabhānubhāvaḥ śambhurmahātmā jagato variṣṭhaḥ | [SkPur (Rkh), Revākhaṇḍa, 16 3.2]
sa visphuliṅgotkaradhūmamiśraṃ maholkavajrāśanivātatulyam | [SkPur (Rkh), Revākhaṇḍa, 16 4.1]
tato 'ṭṭahāsaṃ pramumoca ghoraṃ vivṛtya vaktraṃ vaḍavāmukhābham | [SkPur (Rkh), Revākhaṇḍa, 16 4.2]
sahasravajrāśanisaṃnibhena tenāṭṭahāsena harodgatena | [SkPur (Rkh), Revākhaṇḍa, 16 5.1]
āpūritāstatra diśo daśaiva saṃkṣobhitāḥ sarvamahārṇavāśca | [SkPur (Rkh), Revākhaṇḍa, 16 5.2]
sa brahmalokaṃ prajagāma śabdo brahmāṇḍabhāṇḍaṃ pracacāla sarvam | [SkPur (Rkh), Revākhaṇḍa, 16 6.1]
kimetadityākulacetanāste vitrastarūpā ṛṣayo babhūvuḥ | [SkPur (Rkh), Revākhaṇḍa, 16 6.2]
praṇamya sarve sahasaiva bhītā brahmāṇamūcuḥ parameśvareśam | [SkPur (Rkh), Revākhaṇḍa, 16 7.1]
bhītāśca sarve ṛṣayastataste surāsuraiścaiva mahoragaiśca | [SkPur (Rkh), Revākhaṇḍa, 16 7.2]
vidyutprabhābhāsurabhīṣaṇāṅgaḥ ka eṣa cikrīḍati bhūtalasthaḥ | [SkPur (Rkh), Revākhaṇḍa, 16 8.1]
kālānalaṃ gātramidaṃ dadhāno yasyāṭṭahāsena jagadvimūḍham | [SkPur (Rkh), Revākhaṇḍa, 16 8.2]
vitrastarūpaṃ prababhau kṣaṇena saṃhartumicchetkimayaṃ trilokīm | [SkPur (Rkh), Revākhaṇḍa, 16 9.1]
sārdhaṃ tvayā saptabhirarṇakaiśca janastapaḥ satyamabhiprayāti | [SkPur (Rkh), Revākhaṇḍa, 16 9.2]
saṃhartukāmo hi ka eṣa deva etatsamastaṃ kathayāprameya | [SkPur (Rkh), Revākhaṇḍa, 16 10.1]
na dṛṣṭametad viṣamaṃ kadāpi jānāsi tattvaṃ paramo mato naḥ | [SkPur (Rkh), Revākhaṇḍa, 16 10.2]
niśamya tadvākyamathābabhāṣe brahmā samāśvāsya surādisaṅghān | [SkPur (Rkh), Revākhaṇḍa, 16 11.1]
śrībrahmovāca | [SkPur (Rkh), Revākhaṇḍa, 16 12.1]
sa eṣa kālastridivaṃ tvaśeṣaṃ saṃhartukāmo jagadakṣayātmā | [SkPur (Rkh), Revākhaṇḍa, 16 12.2]
pūrṇe ca śete parivatsarāṇāṃ bhaviṣyatīśānavibhurna citram | [SkPur (Rkh), Revākhaṇḍa, 16 12.3]
saṃvatsaro 'yaṃ parivatsaraśca udvatsaro vatsara eṣa devaḥ | [SkPur (Rkh), Revākhaṇḍa, 16 13.1]
dṛṣṭo 'pyadṛṣṭaḥ prahutaḥ prakāśī sthūlaśca sūkṣmaḥ paramāṇureṣaḥ | [SkPur (Rkh), Revākhaṇḍa, 16 13.2]
nātaḥ paraṃ kiṃcidihāsti loke parāparo 'yaṃ prabhurātmavādī | [SkPur (Rkh), Revākhaṇḍa, 16 14.1]
tuṣyeta me kālasamānarūpa ityevamuktvā bhagavānsureśaḥ | [SkPur (Rkh), Revākhaṇḍa, 16 14.2]
sanatkumārapramukhaiḥ sametaḥ saṃtoṣayāmāsa tato yatātmā | [SkPur (Rkh), Revākhaṇḍa, 16 15.1]
brahmovāca | [SkPur (Rkh), Revākhaṇḍa, 16 16.1]
namo 'stu sarvāya suśāntamūrtāye hyaghorarūpāya namonamaste | [SkPur (Rkh), Revākhaṇḍa, 16 16.2]
sarvātmane sarva namonamaste mahātmane bhūtapate namaste | [SkPur (Rkh), Revākhaṇḍa, 16 16.3]
oṅkāra huṅkārapariṣkṛtāya svadhāvaṣaṭkāra namonamaste | [SkPur (Rkh), Revākhaṇḍa, 16 17.1]
guṇatrayeśāya maheśvarāya te trayīmayāya triguṇātmane namaḥ | [SkPur (Rkh), Revākhaṇḍa, 16 17.2]
tvaṃ śaṅkaratvaṃ hi maheśvaro 'si pradhānamagryaṃ tvamasi praviṣṭaḥ | [SkPur (Rkh), Revākhaṇḍa, 16 18.1]
tvaṃ viṣṇurīśaḥ prapitāmahaśca tvaṃ saptajihvastvamanantajihvaḥ | [SkPur (Rkh), Revākhaṇḍa, 16 18.2]
sraṣṭāsi sṛṣṭiśca vibho tvameva viśvasya vedyaṃ ca paraṃ nidhānam | [SkPur (Rkh), Revākhaṇḍa, 16 19.1]
āhurdvijā vedavido vareṇyaṃ parātparastvaṃ parataḥ paro 'si | [SkPur (Rkh), Revākhaṇḍa, 16 19.2]
sūkṣmātisūkṣmaṃ pravadanti yacca vāco nivartanti mano yataśca | [SkPur (Rkh), Revākhaṇḍa, 16 20.1]
śrīmahādeva uvāca | [SkPur (Rkh), Revākhaṇḍa, 16 21.1]
tvayā stuto'haṃ vividhaiśca mantraiḥ puṣṇāmi śāntiṃ tava padmayone | [SkPur (Rkh), Revākhaṇḍa, 16 21.2]
īkṣasva māṃ lokamimaṃ jvalantaṃ vaktrairanekaiḥ prasabhaṃ harantam | [SkPur (Rkh), Revākhaṇḍa, 16 21.3]
evamuktvā sa deveśo devyā saha jagatpatiḥ | [SkPur (Rkh), Revākhaṇḍa, 16 22.1]
pitāmahaṃ samāśvāsya tatraivāntaradhīyata | [SkPur (Rkh), Revākhaṇḍa, 16 22.2]
idaṃ mahatpuṇyatamaṃ variṣṭhaṃ stotraṃ niśamyeha gatiṃ labhante | [SkPur (Rkh), Revākhaṇḍa, 16 23.1]
pāpairanekaiḥ pariveṣṭitā ye prayānti rudraṃ vimalairvimānaiḥ | [SkPur (Rkh), Revākhaṇḍa, 16 23.2]
bhayaṃ ca teṣāṃ na bhavetkadācitpaṭhanti ye tāta idaṃ dvijāgryāḥ | [SkPur (Rkh), Revākhaṇḍa, 16 24.1]
saṅgrāmacaurāgnivane tathābdhau teṣāṃ śivastrāti na saṃśayo 'tra | [SkPur (Rkh), Revākhaṇḍa, 16 24.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye brahmakṛtaśivastutivarṇanaṃ nāma ṣoḍaśo 'dhyāyaḥ | [SkPur (Rkh), Revākhaṇḍa, 16 25.1]
{SkPur (Rkh), Revākhaṇḍa, 17}
śrīmārkaṇḍeya uvāca | [SkPur (Rkh), Revākhaṇḍa, 17 1.1]
evaṃ saṃstūyamānastu brahmādyair munipuṃgavaiḥ | [SkPur (Rkh), Revākhaṇḍa, 17 1.2]
brahmalokagataistatra saṃjahāra jagatprabhuḥ | [SkPur (Rkh), Revākhaṇḍa, 17 1.3]
sa tadbhīmaṃ mahāraudraṃ dakṣiṇaṃ vaktramavyayam | [SkPur (Rkh), Revākhaṇḍa, 17 2.1]
mahādaṃṣṭrotkaṭārāvaṃ pātālatalasaṃnibham | [SkPur (Rkh), Revākhaṇḍa, 17 2.2]
vidyujjvalanapiṅgākṣaṃ bhairavaṃ lomaharṣaṇam | [SkPur (Rkh), Revākhaṇḍa, 17 3.1]
mahājihvaṃ mahādaṃṣṭraṃ mahāsarpaśirodharam | [SkPur (Rkh), Revākhaṇḍa, 17 3.2]
mahāsuraśiromālaṃ mahāpralayakāraṇam | [SkPur (Rkh), Revākhaṇḍa, 17 4.1]
grasatsamudranihitavātavārimayaṃ haviḥ | [SkPur (Rkh), Revākhaṇḍa, 17 4.2]
vaḍavāmukhasaṅkāśaṃ mahādevasya tanmukham | [SkPur (Rkh), Revākhaṇḍa, 17 5.1]
jihvāgreṇa jagatsarvaṃ lelihānamapaśyata | [SkPur (Rkh), Revākhaṇḍa, 17 5.2]
yojanānāṃ sahasrāṇi sahasrāṇāṃ śatāni ca | [SkPur (Rkh), Revākhaṇḍa, 17 6.1]
diśo daśa mahāghorā māṃsamedovasotkaṭāḥ | [SkPur (Rkh), Revākhaṇḍa, 17 6.2]
tasya daṃṣṭrā vyavardhata śataśo 'tha sahasraśaḥ | [SkPur (Rkh), Revākhaṇḍa, 17 7.1]
sāsurānsuragandharvān sayakṣoragarākṣasān | [SkPur (Rkh), Revākhaṇḍa, 17 7.2]
tasya daṃṣṭrāgrasaṃlagnānsa dadarśa pitāmahaḥ | [SkPur (Rkh), Revākhaṇḍa, 17 8.1]
dantayantrāntasaṃviṣṭaṃ vicūrṇitaśirodharam | [SkPur (Rkh), Revākhaṇḍa, 17 8.2]
jagat paśyāmi rājendra viśantaṃ vyādite mukhe | [SkPur (Rkh), Revākhaṇḍa, 17 9.1]
nānātaraṅgabhaṅgāṅgā mahāphenaughasaṃkulāḥ | [SkPur (Rkh), Revākhaṇḍa, 17 9.2]
yathā nadyo layaṃ yānti samudraṃ prāpya sasvanāḥ | [SkPur (Rkh), Revākhaṇḍa, 17 9.3]
tathā tataṃ viśvamidaṃ samastamanekajīvārṇavadurvigāhyam | [SkPur (Rkh), Revākhaṇḍa, 17 10.1]
viveśa rudrasya mukhaṃ viśālaṃ jvalattadugraṃ ghananādaghoram | [SkPur (Rkh), Revākhaṇḍa, 17 10.2]
jvālāstatastasya mukhātsughorāḥ savisphuliṅgā bahulāḥ sadhūmāḥ | [SkPur (Rkh), Revākhaṇḍa, 17 11.1]
anekarūpā jvalanaprakāśāḥ pradīpayantīva diśo 'khilāśca | [SkPur (Rkh), Revākhaṇḍa, 17 11.2]
tato ravijvālasahasramāli babhūva vaktraṃ calajihvadaṃṣṭram | [SkPur (Rkh), Revākhaṇḍa, 17 12.1]
maheśvarasyādbhutarūpiṇas tadā sa dvādaśātmā prababhūva ekaḥ | [SkPur (Rkh), Revākhaṇḍa, 17 12.2]
tataste dvādaśādityā rudravaktrādvinirgatāḥ | [SkPur (Rkh), Revākhaṇḍa, 17 13.1]
āśritya dakṣiṇāmāśāṃ nirdahanto vasuṃdharām | [SkPur (Rkh), Revākhaṇḍa, 17 13.2]
bhaumaṃ yajjīvanaṃ kiṃcinnānāvṛkṣatṛṇālayam | [SkPur (Rkh), Revākhaṇḍa, 17 14.1]
śuṣkaṃ pūrvamanāvṛṣṭyā sakalākulabhūtalam | [SkPur (Rkh), Revākhaṇḍa, 17 14.2]
taddīpyamānaṃ sahasā sūryais tai rudrasambhavaiḥ | [SkPur (Rkh), Revākhaṇḍa, 17 15.1]
dhūmākulamabhūtsarvaṃ praṇaṣṭagrahatārakam | [SkPur (Rkh), Revākhaṇḍa, 17 15.2]
jajvāla sahasā dīptaṃ bhūmaṇḍalam aśeṣataḥ | [SkPur (Rkh), Revākhaṇḍa, 17 16.1]
jvālāmālākulaṃ sarvamabhūdetaccarācaram | [SkPur (Rkh), Revākhaṇḍa, 17 16.2]
saptadvīpasamudreṣu saritsu ca sarassu ca agniratti jagatsarvamājyāhutimivādhvare | [SkPur (Rkh), Revākhaṇḍa, 17 17.1]
viśālatejasā dīptā mahājvālāsamākulāḥ | [SkPur (Rkh), Revākhaṇḍa, 17 18.1]
dadahur vai jagatsarvamādityā rudrasambhavāḥ | [SkPur (Rkh), Revākhaṇḍa, 17 18.2]
ādityānāṃ raśmayaśca saṃspṛṣṭā vai parasparam | [SkPur (Rkh), Revākhaṇḍa, 17 19.1]
evaṃ dadāha bhagavāṃstrailokyaṃ sacarācaram | [SkPur (Rkh), Revākhaṇḍa, 17 19.2]
saptadvīpapramāṇastu so 'gnirbhūtvā maheśvaraḥ | [SkPur (Rkh), Revākhaṇḍa, 17 20.1]
saptadvīpasamudrāntāṃ nirdadāha vasuṃdharām | [SkPur (Rkh), Revākhaṇḍa, 17 20.2]
sumerumandarāntāṃ ca nirdahur vasudhāṃ tadā | [SkPur (Rkh), Revākhaṇḍa, 17 21.1]
bhittvā tu saptapātālaṃ nāgalokaṃ tato 'dahat | [SkPur (Rkh), Revākhaṇḍa, 17 21.2]
bhūmyadhaḥ saptapātālānnirdahaṃstārakaiḥ saha | [SkPur (Rkh), Revākhaṇḍa, 17 22.1]
cacārāgniḥ samantāttu nirdahanvai yudhiṣṭhira | [SkPur (Rkh), Revākhaṇḍa, 17 22.2]
dhamyamāna ivāṅgārair loharātrir iva jvalan | [SkPur (Rkh), Revākhaṇḍa, 17 23.1]
tathā tatprājvalatsarvaṃ saṃvartāgnipradīpitam | [SkPur (Rkh), Revākhaṇḍa, 17 23.2]
nirvṛkṣā nistṛṇā bhūmir nirnirjharasaraḥ sarit | [SkPur (Rkh), Revākhaṇḍa, 17 24.1]
viśīrṇaśailaśṛṅgaughā kūrmapṛṣṭhopamābhavat | [SkPur (Rkh), Revākhaṇḍa, 17 24.2]
jvālāmālākulaṃ kṛtvā jagatsarvaṃ cidāmakam | [SkPur (Rkh), Revākhaṇḍa, 17 25.1]
mahārūpadharo rudro vyatiṣṭhata maheśvaraḥ | [SkPur (Rkh), Revākhaṇḍa, 17 25.2]
samātṛgaṇabhūyiṣṭhā sayakṣoragarākṣasā | [SkPur (Rkh), Revākhaṇḍa, 17 26.1]
tato devī mahādevaṃ viveśa harilocanā | [SkPur (Rkh), Revākhaṇḍa, 17 26.2]
nirvāṇaṃ paramāpannā śānteva śikhinaḥ śikhā | [SkPur (Rkh), Revākhaṇḍa, 17 27.1]
jagatsarvaṃ hi nirdagdhaṃ tribhirlokaiḥ sahānagha | [SkPur (Rkh), Revākhaṇḍa, 17 27.2]
rudraprasādānmuktvā māṃ narmadāṃ cāpyayonijām | [SkPur (Rkh), Revākhaṇḍa, 17 28.1]
yugānāmayutaṃ devo mayā cādya bubhakṣaṇāt | [SkPur (Rkh), Revākhaṇḍa, 17 28.2]
purā hyārādhitaḥ śūlī tenāhamajarāmaraḥ | [SkPur (Rkh), Revākhaṇḍa, 17 29.1]
aghamarṣaṇaghoraṃ ca vāmadevaṃ ca tryambakam | [SkPur (Rkh), Revākhaṇḍa, 17 29.2]
ṛṣabhaṃ trisuparṇaṃ ca durgāṃ sāvitrameva ca | [SkPur (Rkh), Revākhaṇḍa, 17 30.1]
bṛhadāraṇyakaṃ caiva bṛhatsāma tathottaram | [SkPur (Rkh), Revākhaṇḍa, 17 30.2]
raudrīṃ paramagāyatrīṃ śivopaniṣadaṃ tathā | [SkPur (Rkh), Revākhaṇḍa, 17 31.1]
yathā pratirathaṃ sūktaṃ japtvā mṛtyuṃjayaṃ tathā | [SkPur (Rkh), Revākhaṇḍa, 17 31.2]
saritsāgaraparyantā vasudhā bhasmasātkṛtā | [SkPur (Rkh), Revākhaṇḍa, 17 32.1]
varjayitvā mahābhāgāṃ narmadāmamṛtopamām | [SkPur (Rkh), Revākhaṇḍa, 17 32.2]
mahendro malayaḥ sahyo hemakūṭo 'tha mālyavān | [SkPur (Rkh), Revākhaṇḍa, 17 33.1]
vindhyaśca pāriyātraśca saptaite kulaparvatāḥ | [SkPur (Rkh), Revākhaṇḍa, 17 33.2]
dvādaśādityanirdagdhāḥ śailāḥ śīrṇaśilāḥ pṛthak | [SkPur (Rkh), Revākhaṇḍa, 17 34.1]
bhasmībhūtāstu dṛśyante na naṣṭā narmadā tadā | [SkPur (Rkh), Revākhaṇḍa, 17 34.2]
himavānhemakūṭaśca niṣadho gandhamādanaḥ | [SkPur (Rkh), Revākhaṇḍa, 17 35.1]
mālyavāṃśca giriśreṣṭho nīlaḥ śveto 'tha śṛṅgavān | [SkPur (Rkh), Revākhaṇḍa, 17 35.2]
ete parvatarā jāno devagandharvasevitāḥ | [SkPur (Rkh), Revākhaṇḍa, 17 36.1]
yugāntāgnivinirdagdhāḥ sarve śīrṇamahāśilāḥ | [SkPur (Rkh), Revākhaṇḍa, 17 36.2]
evaṃ mayā purā dṛṣṭo yugānte sarvasaṃkṣayaḥ | [SkPur (Rkh), Revākhaṇḍa, 17 37.1]
varjayitvā mahāpuṇyāṃ narmadāṃ nṛpasattama | [SkPur (Rkh), Revākhaṇḍa, 17 37.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīnarmadāmāhātmye dvādaśādityarūpeṇa jagatsaṃharaṇavarṇanaṃ nāma saptadaśo 'dhyāyaḥ | [SkPur (Rkh), Revākhaṇḍa, 17 38.1]
{SkPur (Rkh), Revākhaṇḍa, 18}
śrīmārkaṇḍeya uvāca | [SkPur (Rkh), Revākhaṇḍa, 18 1.1]
nirdagdhe 'smiṃstato loke sūryairīśvarasambhavaiḥ | [SkPur (Rkh), Revākhaṇḍa, 18 1.2]
saptabhiścārṇavaiḥ śuṣkairdvīpaiḥ saptabhireva ca | [SkPur (Rkh), Revākhaṇḍa, 18 1.3]
tato mukhāt tasya ghanā maholbaṇā niścerurindrāyudhatulyarūpāḥ | [SkPur (Rkh), Revākhaṇḍa, 18 2.1]
ghorāḥ payodā jagadandhakāraṃ kurvanta īśānavaraprayuktāḥ | [SkPur (Rkh), Revākhaṇḍa, 18 2.2]
nīlotpalābhāḥ kvacidaṃjanābhā gokṣīrakundendunibhāśca kecit | [SkPur (Rkh), Revākhaṇḍa, 18 3.1]
mayūracandrākṛtayas tathā 'nye kecidvidhūmānalasaprabhāśca | [SkPur (Rkh), Revākhaṇḍa, 18 3.2]
kecinmahāparvatakalparūpāḥ kecinmahāmīnakulopamāśca | [SkPur (Rkh), Revākhaṇḍa, 18 4.1]
kecidgajendrākṛtayaḥ surūpāḥ kecinmahākūṭanibhāḥ payodāḥ | [SkPur (Rkh), Revākhaṇḍa, 18 4.2]
calattaraṅgormisamānarūpā mahāpurodhānanibhāśca kecit | [SkPur (Rkh), Revākhaṇḍa, 18 5.1]
sagopurāṭṭālakasaṃnikāśāḥ savidyudulkāśanimaṇḍitāntāḥ | [SkPur (Rkh), Revākhaṇḍa, 18 5.2]
samāvṛtāṅgaḥ sa babhūva devaḥ saṃvartakonāma gaṇaḥ sa raudraḥ | [SkPur (Rkh), Revākhaṇḍa, 18 6.1]
pravarṣamāṇo jagadapramāṇamekārṇavaṃ sarvamidaṃ cakāra | [SkPur (Rkh), Revākhaṇḍa, 18 6.2]
tato mahāmeghavivardhamānam īśānam indrāśanibhir vṛtāṅgam | [SkPur (Rkh), Revākhaṇḍa, 18 7.1]
dadarśa nāhaṃ bhayavihvalāṅgo gaṅgājalaughaiśca samāvṛtāṅgaḥ | [SkPur (Rkh), Revākhaṇḍa, 18 7.2]
gajāḥ punaścaiva punaḥ pibanto jagat samantāt paridahyamānam | [SkPur (Rkh), Revākhaṇḍa, 18 8.1]
āpūritaṃ caiva jagat samantāt sarvaiśca tairjagmuradarśanaṃ ca te | [SkPur (Rkh), Revākhaṇḍa, 18 8.2]
mahārṇavāḥ sapta sarāṃsi dvīpā nadyo 'tha sarvā atha bhūrbhuvaśca | [SkPur (Rkh), Revākhaṇḍa, 18 9.1]
āpūryamāṇāḥ salilaughajālair ekārṇavaṃ sarvamidaṃ babhūva | [SkPur (Rkh), Revākhaṇḍa, 18 9.2]
na dṛśyate kiṃcidaho carācaraṃ niragnicandrārkamaye 'pi loke | [SkPur (Rkh), Revākhaṇḍa, 18 10.1]
praṇaṣṭanakṣatratamo'ndhakāre praśāntavātāstamitaikanīḍeḥ | [SkPur (Rkh), Revākhaṇḍa, 18 10.2]
mahājalaughe 'sya viśuddhasattvā stutirmayā bhūpa kṛtā tadānīm | [SkPur (Rkh), Revākhaṇḍa, 18 11.1]
tato'hamityeva vicintayānaḥ śaraṇyam ekaṃ kva nu yāmi śāntam | [SkPur (Rkh), Revākhaṇḍa, 18 11.2]
smarāmi devaṃ hṛdi cintayitvā prabhuṃ śaraṇyaṃ jalasaṃniviṣṭaḥ | [SkPur (Rkh), Revākhaṇḍa, 18 12.1]
namāmi devaṃ śaraṇaṃ prapadye dhyānaṃ ca tasyeti kṛtaṃ mayā ca | [SkPur (Rkh), Revākhaṇḍa, 18 12.2]
dhyātvā tato 'haṃ salilaṃ tatāra tasya prasādādavimūḍhacetāḥ | [SkPur (Rkh), Revākhaṇḍa, 18 13.1]
glāniḥ śramaścaiva mama praṇaṣṭau devyāḥ prasādena narendraputra | [SkPur (Rkh), Revākhaṇḍa, 18 13.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmyavarṇanaṃ nāmāṣṭādaśo 'dhyāyaḥ | [SkPur (Rkh), Revākhaṇḍa, 18 14.1]
{SkPur (Rkh), Revākhaṇḍa, 19}
śrīmārkaṇḍeya uvāca | [SkPur (Rkh), Revākhaṇḍa, 19 1.1]
tatastvekārṇave tasmin mumūrṣurahamāturaḥ | [SkPur (Rkh), Revākhaṇḍa, 19 1.2]
kākūcchvāsastaraṃstoyaṃ bāhubhyāṃ nṛpasattama | [SkPur (Rkh), Revākhaṇḍa, 19 1.3]
śṛṇomyarṇavamadhyastho niḥśabdastimite tadā | [SkPur (Rkh), Revākhaṇḍa, 19 2.1]
ambhoravamanaupamyaṃ diśo daśa vinādinam | [SkPur (Rkh), Revākhaṇḍa, 19 2.2]
haṃsakudendusaṃkāśāṃ hāragokṣīrapāṇḍurām | [SkPur (Rkh), Revākhaṇḍa, 19 3.1]
nānāratnavicitrāṅgīṃ svarṇaśṛṅgāṃ manoramām | [SkPur (Rkh), Revākhaṇḍa, 19 3.2]
suraiḥ pravālakamayairlāṅguladhvajaśobhitām | [SkPur (Rkh), Revākhaṇḍa, 19 4.1]
pralambaghoṇāṃ nardantīṃ khurair arṇavagāhinīm | [SkPur (Rkh), Revākhaṇḍa, 19 4.2]
gāṃ dadarśāhamudvigno māmevābhimukhīṃ sthitām | [SkPur (Rkh), Revākhaṇḍa, 19 5.1]
kiṃkiṇījālamuktābhiḥ svarṇaghaṇṭāsamāvṛtām | [SkPur (Rkh), Revākhaṇḍa, 19 5.2]
tasyāścaraṇavikṣepaiḥ sarvamekārṇavaṃ jalam | [SkPur (Rkh), Revākhaṇḍa, 19 6.1]
vikṣiptaphenapuñjaughairnṛtyantīva samaṃ tataḥ | [SkPur (Rkh), Revākhaṇḍa, 19 6.2]
rarāsa salilotkṣepaiḥ kṣobhayantī mahārṇavam | [SkPur (Rkh), Revākhaṇḍa, 19 7.1]
sā māmāha mahābhāga ślakṣṇagambhīrayā girā | [SkPur (Rkh), Revākhaṇḍa, 19 7.2]
mā bhaiṣīr vatsa vatseti mṛtyustava na vidyate | [SkPur (Rkh), Revākhaṇḍa, 19 8.1]
mahādevaprasādena na mṛtyus te mamāpi ca | [SkPur (Rkh), Revākhaṇḍa, 19 8.2]
mamāśrayasva lāṅgūlaṃ tvāmatastārayāmyaham | [SkPur (Rkh), Revākhaṇḍa, 19 9.1]
ghorād asmād bhayād vipra yāvat saṃplavate jagat | [SkPur (Rkh), Revākhaṇḍa, 19 9.2]
kṣuttṛṣāpratighātārthaṃ stanau me tvaṃ pibasva ha | [SkPur (Rkh), Revākhaṇḍa, 19 10.1]
payo 'mṛtāśrayaṃ divyaṃ tatpītvā nirvṛto bhava | [SkPur (Rkh), Revākhaṇḍa, 19 10.2]
tasyāstadvacanaṃ śrutvā harṣātpīto mayā stanaḥ | [SkPur (Rkh), Revākhaṇḍa, 19 11.1]
na kṣuttṛṣā pītamātre stane mahyaṃ tadābhavat | [SkPur (Rkh), Revākhaṇḍa, 19 11.2]
divyaṃ prāṇabalaṃ jajñe samudraplavanakṣamam | [SkPur (Rkh), Revākhaṇḍa, 19 12.1]
tatastāṃ pratyuvācedaṃ kā tvamekārṇavīkṛte | [SkPur (Rkh), Revākhaṇḍa, 19 12.2]
bhramase brūhi tattvena vismayo me mahānhṛdi | [SkPur (Rkh), Revākhaṇḍa, 19 13.1]
bhramato 'tra mamārtasya mumūrṣoḥ prahatasya | [SkPur (Rkh), Revākhaṇḍa, 19 13.2]
tvaṃ hi me śaraṇaṃ jātā bhāgyaśeṣeṇa suvrate | [SkPur (Rkh), Revākhaṇḍa, 19 14.1]
gauruvāca | [SkPur (Rkh), Revākhaṇḍa, 19 15.1]
kimahaṃ vismṛtā tubhyaṃ viśvarūpā maheśvarī | [SkPur (Rkh), Revākhaṇḍa, 19 15.2]
narmadā dharmadā nṝṇāṃ svargaśarmabalapradā | [SkPur (Rkh), Revākhaṇḍa, 19 15.3]
dṛṣṭvā tvāṃ sīdamānaṃ tu rudreṇāhaṃ visarjitā | [SkPur (Rkh), Revākhaṇḍa, 19 16.1]
taṃ dvijaṃ tārayasvārye mā prāṇāṃstyajatāṃ jale | [SkPur (Rkh), Revākhaṇḍa, 19 16.2]
gorūpeṇa vibhorvākyāttvatsakāśamihāgatā | [SkPur (Rkh), Revākhaṇḍa, 19 17.1]
mā mṛṣāvacanaḥ śambhurbhavediti ca satvarā | [SkPur (Rkh), Revākhaṇḍa, 19 17.2]
evamuktastayāhaṃ tu indrāyudhanibhaṃ śubham | [SkPur (Rkh), Revākhaṇḍa, 19 18.1]
lāṅgūlamavyayaṃ jñātvā bhujābhyām avalambitaḥ | [SkPur (Rkh), Revākhaṇḍa, 19 18.2]
tato 'taraṃ taṃ jaladhiṃ lāṅgūladhvajamāśritaḥ | [SkPur (Rkh), Revākhaṇḍa, 19 19.1]
asau devo mahādeva iti māṃ pratyabhāṣata | [SkPur (Rkh), Revākhaṇḍa, 19 19.2]
tato yugasahasrāntam ahaṃ kālaṃ tayā saha | [SkPur (Rkh), Revākhaṇḍa, 19 20.1]
vyacaraṃ vai tamobhūte sarvataḥ salilāvṛte | [SkPur (Rkh), Revākhaṇḍa, 19 20.2]
mahārṇave tatas tasmin bhramangoḥ pucchamāśritaḥ | [SkPur (Rkh), Revākhaṇḍa, 19 21.1]
nirvāte cāndhakāre ca nirāloke nirāmaye | [SkPur (Rkh), Revākhaṇḍa, 19 21.2]
akasmāt salile tasminnatasīpuṣpasannibham | [SkPur (Rkh), Revākhaṇḍa, 19 22.1]
vibhinnāṃjanasaṅkāśamākāśamiva nirmalam | [SkPur (Rkh), Revākhaṇḍa, 19 22.2]
nīlotpaladalaśyāmaṃ pītavāsasamavyayam | [SkPur (Rkh), Revākhaṇḍa, 19 23.1]
kirīṭenārkavarṇena vidyudvidyotakāriṇā | [SkPur (Rkh), Revākhaṇḍa, 19 23.2]
bhrājamānena śirasā khamivātyantarūpiṇam | [SkPur (Rkh), Revākhaṇḍa, 19 24.1]
kuṇḍaloddhaṣṭagallaṃ tu hāroddyotitavakṣasam | [SkPur (Rkh), Revākhaṇḍa, 19 24.2]
jāmbūnadamayair divyair bhūṣaṇair upaśobhitam | [SkPur (Rkh), Revākhaṇḍa, 19 25.1]
nāgopadhānaśayanaṃ sahasrādityavarcasam | [SkPur (Rkh), Revākhaṇḍa, 19 25.2]
anekabāhūrudharaṃ naikavaktraṃ manoramam | [SkPur (Rkh), Revākhaṇḍa, 19 26.1]
suptamekārṇave vīraṃ sahasrākṣaśirodharam | [SkPur (Rkh), Revākhaṇḍa, 19 26.2]
jaṭājūṭena mahatā sphuradvidyutsamārciṣā | [SkPur (Rkh), Revākhaṇḍa, 19 27.1]
ekārṇavaṃ jagatsarvaṃ vyāpya devaṃ vyavasthitam | [SkPur (Rkh), Revākhaṇḍa, 19 27.2]
grasitvā śaṅkaraḥ sarvaṃ sadevāsuramānavam | [SkPur (Rkh), Revākhaṇḍa, 19 28.1]
prapaśyāmyahamīśānaṃ suptamekārṇave prabhum | [SkPur (Rkh), Revākhaṇḍa, 19 28.2]
sarvavyāpinamavyaktamanantaṃ viśvatomukham | [SkPur (Rkh), Revākhaṇḍa, 19 29.1]
tasya pādatalābhyāśe svarṇakeyūramaṇḍitām | [SkPur (Rkh), Revākhaṇḍa, 19 29.2]
viśvarūpāṃ mahābhāgāṃ viśvamāyāvadhāriṇīm | [SkPur (Rkh), Revākhaṇḍa, 19 30.1]
śrīmayīṃ hrīmayīṃ devīṃ dhīmayīṃ vāṅmayīṃ śivām | [SkPur (Rkh), Revākhaṇḍa, 19 30.2]
siddhiṃ kīrtiṃ ratiṃ brāhmīṃ kālarātrimayonijām | [SkPur (Rkh), Revākhaṇḍa, 19 31.1]
tām evāhaṃ tadātyantamīśvarāntikamāsthitām | [SkPur (Rkh), Revākhaṇḍa, 19 31.2]
adrākṣaṃ candravadanāṃ dhṛtiṃ sarveśvarīmumām | [SkPur (Rkh), Revākhaṇḍa, 19 32.1]
śāntaṃ prasuptaṃ navahemavarṇamumāsahāyaṃ bhagavantamīśam | [SkPur (Rkh), Revākhaṇḍa, 19 33.1]
tamovṛtaṃ puṇyatamaṃ vīraṣṭhaṃ pradakṣiṇīkṛtya namaskaromi | [SkPur (Rkh), Revākhaṇḍa, 19 33.2]
tataḥ prasuptaḥ sahasā vibuddho rātrikṣaye devavaraḥ svabhāvāt | [SkPur (Rkh), Revākhaṇḍa, 19 34.1]
vikṣobhayan bāhubhir arṇavāmbho jagatpraṇaṣṭaṃ salile vimṛśya | [SkPur (Rkh), Revākhaṇḍa, 19 34.2]
kiṃ kāryamityeva vicintayitvā vārāharūpo 'bhavadadbhutāṅgaḥ | [SkPur (Rkh), Revākhaṇḍa, 19 35.1]
mahāghanāmbhodharatulyavarcāḥ pralambamālāmbaraniṣkamālī | [SkPur (Rkh), Revākhaṇḍa, 19 35.2]
saśaṅkhacakrāsidharaḥ kirīṭī savedavedāṅgamayo mahātmā | [SkPur (Rkh), Revākhaṇḍa, 19 36.1]
trailokyanirmāṇakaraḥ purāṇo devatrayīrūpadharaśca kārye | [SkPur (Rkh), Revākhaṇḍa, 19 36.2]
sa eva rudraḥ sa jagajjahāra sṛṣṭyarthamīśaḥ prapitāmaho 'bhūt | [SkPur (Rkh), Revākhaṇḍa, 19 37.1]
saṃrakṣaṇārthaṃ jagataḥ sa eva hariḥ sucakrāsigadābjapāṇiḥ | [SkPur (Rkh), Revākhaṇḍa, 19 37.2]
teṣāṃ vibhāgo na hi kartumarho mahātmanām ekaśarīrabhājām | [SkPur (Rkh), Revākhaṇḍa, 19 38.1]
mīmāṃsāhetvarthaviśeṣatarkair yasteṣu kuryāt pravibhedam ajñaḥ | [SkPur (Rkh), Revākhaṇḍa, 19 38.2]
sa yāti ghoraṃ narakaṃ krameṇa vibhāgakṛddveṣamatirdurātmā | [SkPur (Rkh), Revākhaṇḍa, 19 39.1]
yā yasya bhaktiḥ sa tayaiva nūnaṃ dehaṃ tyajan svaṃ hyamṛtatvameti | [SkPur (Rkh), Revākhaṇḍa, 19 39.2]
saṃmohayan mūrtibhir atra lokaṃ sraṣṭā ca goptā kṣayakṛtsa devaḥ | [SkPur (Rkh), Revākhaṇḍa, 19 40.1]
tasmān na mohātmakamāviśeta dveṣaṃ na kuryāt pravibhinnamūrtiḥ | [SkPur (Rkh), Revākhaṇḍa, 19 40.2]
vārāhamīśānavaro 'pyato 'sau rūpaṃ samāsthāya jagadvidhātā | [SkPur (Rkh), Revākhaṇḍa, 19 41.1]
naṣṭe triloke 'rṇavatoyamagne vimārgitoyaughamaye 'ntarātmā | [SkPur (Rkh), Revākhaṇḍa, 19 41.2]
bhittvārṇavaṃ toyamathāntarasthaṃ viveśa pātālatalaṃ kṣaṇena | [SkPur (Rkh), Revākhaṇḍa, 19 42.1]
jale nimagnāṃ dharaṇīṃ samastāṃ samaspṛśatpaṅkajapatranetrām | [SkPur (Rkh), Revākhaṇḍa, 19 42.2]
viśīrṇaśailopalaśṛṅgakūṭāṃ vasuṃdharāṃ tāṃ pralaye pralīnām | [SkPur (Rkh), Revākhaṇḍa, 19 43.1]
daṃṣṭraikayā viṣṇuratulyasāhasaḥ samuddadhāra svayameva devaḥ | [SkPur (Rkh), Revākhaṇḍa, 19 43.2]
sā tasya daṃṣṭrāgravilambitāṅgī kailāsaśṛṅgāgragateva jyotsnā | [SkPur (Rkh), Revākhaṇḍa, 19 44.1]
vibhrājate sāpyasamānamūrtiḥ śaśāṅkaśṛṅge ca taḍidvilagnā | [SkPur (Rkh), Revākhaṇḍa, 19 44.2]
tāmujjahārārṇavatoyamagnāṃ karī nimagnāmiva hastinīṃ haṭhāt | [SkPur (Rkh), Revākhaṇḍa, 19 45.1]
nāvaṃ viśīrṇāmiva toyamadhyād udīrṇasattvo 'nupamaprabhāvaḥ | [SkPur (Rkh), Revākhaṇḍa, 19 45.2]
sa tāṃ samuttārya mahājalaughāt samudramāryo vyabhajatsamastam | [SkPur (Rkh), Revākhaṇḍa, 19 46.1]
mahārṇaveṣveva mahārṇavāmbho nikṣepayāmāsa punarnadīṣu | [SkPur (Rkh), Revākhaṇḍa, 19 46.2]
śīrṇāṃśca śailānsa cakāra bhūyo dvīpānsamastāṃśca tathārṇavāṃśca | [SkPur (Rkh), Revākhaṇḍa, 19 47.1]
śailopalairye vicitāḥ samantācchiloccayāṃstānsa cakāra kalpe | [SkPur (Rkh), Revākhaṇḍa, 19 47.2]
anekarūpaṃ pravibhajya dehaṃ cakāra devendragaṇānsamastān | [SkPur (Rkh), Revākhaṇḍa, 19 48.1]
mukhācca vahnirmanasaśca candraścakṣośca sūryaḥ sahasā babhūva | [SkPur (Rkh), Revākhaṇḍa, 19 48.2]
jajñe 'tha tasyeśvarayogamūrteḥ pradhyāyamānasya surendrasaṅghaḥ | [SkPur (Rkh), Revākhaṇḍa, 19 49.1]
vedāśca yajñāśca tathaiva varṇās tathā hi sarvauṣadhayo rasāśca | [SkPur (Rkh), Revākhaṇḍa, 19 49.2]
jagatsamastaṃ manasā babhūva yatsthāvaraṃ kiṃcidihāṇḍajaṃ vā | [SkPur (Rkh), Revākhaṇḍa, 19 50.1]
jarāyujaṃ svedajam udbhijjaṃ vā yat kiṃcid ā kīṭapipīlakādyam | [SkPur (Rkh), Revākhaṇḍa, 19 50.2]
tato vijajñe manasā kṣaṇena anekarūpāḥ sahasā maheśā | [SkPur (Rkh), Revākhaṇḍa, 19 51.1]
cakāra yanmūrtibhir avyayātmā aṣṭābhir āviśya punaḥ sa tatra | [SkPur (Rkh), Revākhaṇḍa, 19 51.2]
līlāṃ cakārātha samṛddhatejā ato 'tra me paśyata eva viprāḥ | [SkPur (Rkh), Revākhaṇḍa, 19 52.1]
teṣāṃ mayā darśanameva sarvaṃ yāvanmuhūrtātsamakāri bhūpa | [SkPur (Rkh), Revākhaṇḍa, 19 52.2]
kṛtvā tvaśeṣaṃ kila līlayaiva sa devadevo jagatāṃ vidhātā | [SkPur (Rkh), Revākhaṇḍa, 19 53.1]
sarvatradṛksarvaga eva devo jagāma cādarśanamādikartā | [SkPur (Rkh), Revākhaṇḍa, 19 53.2]
yattanmuhūrtādiha nāmarūpaṃ tāvat prapaśyāmi jagattathaiva | [SkPur (Rkh), Revākhaṇḍa, 19 54.1]
dvīpaiḥ samudrair abhisaṃvṛtaṃ hi nakṣatratārādivimānakīrṇam | [SkPur (Rkh), Revākhaṇḍa, 19 54.2]
viyatpayodagrahacakracitraṃ nānāvidhaiḥ prāṇigaṇair vṛtaṃ ca | [SkPur (Rkh), Revākhaṇḍa, 19 55.1]
tāṃ vai na paśyāmi mahānubhāvāṃ gorūpiṇīṃ sarvasureśvarīṃ ca | [SkPur (Rkh), Revākhaṇḍa, 19 55.2]
kva sāṃprataṃ seti vicintya rājanvibhrāntacittastvabhavaṃ tadaiva | [SkPur (Rkh), Revākhaṇḍa, 19 56.1]
diśo vibhāgānavalokayān ṛte punastāṃ kathamīśvarāṅgīm | [SkPur (Rkh), Revākhaṇḍa, 19 56.2]
paśyāmi tāmatra punaśca śubhrāṃ mahābhranīlāṃ śuciśubhratoyām | [SkPur (Rkh), Revākhaṇḍa, 19 57.1]
vṛkṣairanekairupaśobhitāṅgīṃ gajaisturaṅgairvihagairvṛtāṃ ca | [SkPur (Rkh), Revākhaṇḍa, 19 57.2]
yathā purātīramupetya devyāḥ samāsthitaścāpyamarakaṇṭake tu | [SkPur (Rkh), Revākhaṇḍa, 19 58.1]
tathaiva paśyāmi sukhopaviṣṭa ātmānam avyagramavāptasaukhyam | [SkPur (Rkh), Revākhaṇḍa, 19 58.2]
tathaiva puṇyā malatoyavāhāṃ dṛṣṭvā punaḥ kalpaparikṣaye 'pi | [SkPur (Rkh), Revākhaṇḍa, 19 59.1]
ambām ivāryām anukampamānām akṣīṇatoyāṃ virujāṃ viśokaḥ | [SkPur (Rkh), Revākhaṇḍa, 19 59.2]
evaṃ mahatpuṇyatamaṃ ca kalpaṃ paṭhanti śṛṇvanti ca ye dvijendrāḥ | [SkPur (Rkh), Revākhaṇḍa, 19 60.1]
mahāvarāhasya maheśvarasya dine dine te vimalā bhavanti | [SkPur (Rkh), Revākhaṇḍa, 19 60.2]
aśubhaśatasahasraṃ te vidhūya prapannāstridivamamarajuṣṭaṃ siddhagandharvayuktam | [SkPur (Rkh), Revākhaṇḍa, 19 61.1]
vimalaśaśinibhābhiḥ sarva evāpsarobhiḥ saha vividhavilāsaiḥ svargasaukhyaṃ labhante | [SkPur (Rkh), Revākhaṇḍa, 19 61.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīnarmadāmāhātmye vārāhakalpavṛttāntavarṇanaṃ nāmaikonaviṃśo 'dhyāyaḥ | [SkPur (Rkh), Revākhaṇḍa, 19 62.1]
{SkPur (Rkh), Revākhaṇḍa, 20}
yudhiṣṭhira uvāca | [SkPur (Rkh), Revākhaṇḍa, 20 1.1]
śrutā me vividhā dharmāḥ saṃhārāstvatprasādataḥ | [SkPur (Rkh), Revākhaṇḍa, 20 1.2]
kṛtā devena sarveṇa ye ca dṛṣṭāstvayānagha | [SkPur (Rkh), Revākhaṇḍa, 20 1.3]
sāmprataṃ śrotumicchāmi prabhāvaṃ śārṅgadhanvanaḥ | [SkPur (Rkh), Revākhaṇḍa, 20 2.1]
tvayānubhūtaṃ viprendra tanme tvaṃ vaktumarhasi | [SkPur (Rkh), Revākhaṇḍa, 20 2.2]
śrīmārkaṇḍeya uvāca | [SkPur (Rkh), Revākhaṇḍa, 20 3.1]
ataḥ paraṃ pravakṣyāmi prajāsaṃhāralakṣaṇam | [SkPur (Rkh), Revākhaṇḍa, 20 3.2]
yaccihnaṃ dṛśyate tatra yathā kalpo vidhīyate | [SkPur (Rkh), Revākhaṇḍa, 20 3.3]
ulkāpātāḥ sanirghātā bhūmikampastathaiva ca | [SkPur (Rkh), Revākhaṇḍa, 20 4.1]
patate pāṃśuvarṣaṃ ca nirghoṣaścaiva dāruṇaḥ | [SkPur (Rkh), Revākhaṇḍa, 20 4.2]
yakṣakinnaragandharvāḥ piśācoragarākṣasāḥ | [SkPur (Rkh), Revākhaṇḍa, 20 5.1]
sarve te pralayaṃ yānti yugānte samupasthite | [SkPur (Rkh), Revākhaṇḍa, 20 5.2]
parvatāḥ sāgarā nadyaḥ sarāṃsi vividhāni ca | [SkPur (Rkh), Revākhaṇḍa, 20 6.1]
vṛkṣāḥ śeṣaṃ samāyānti vallījātaṃ tṛṇāni ca | [SkPur (Rkh), Revākhaṇḍa, 20 6.2]
evaṃ hi vyākulībhūte sarvauṣadhijalojjhite | [SkPur (Rkh), Revākhaṇḍa, 20 7.1]
kāṣṭhabhūte tu saṃjāte trailokye sacarācare | [SkPur (Rkh), Revākhaṇḍa, 20 7.2]
yāvatpaśyāmi madhyāhne snānakāla upasthite | [SkPur (Rkh), Revākhaṇḍa, 20 8.1]
trailokyaṃ jvalanākāraṃ durnirīkṣaṃ durāsadam | [SkPur (Rkh), Revākhaṇḍa, 20 8.2]
dvau sūryau pūrvatastāta paścimottarayostathā | [SkPur (Rkh), Revākhaṇḍa, 20 9.1]
tathaiva dakṣiṇe dvau ca sūryau dṛṣṭau pratāpinau | [SkPur (Rkh), Revākhaṇḍa, 20 9.2]
dvau sūryau nāgalokasthau madhye dvau gaganasya ca | [SkPur (Rkh), Revākhaṇḍa, 20 10.1]
ityete dvādaśādityāstapante sarvato diśam | [SkPur (Rkh), Revākhaṇḍa, 20 10.2]
pṛthivīmadahansarvāṃ saśailavanakānanām | [SkPur (Rkh), Revākhaṇḍa, 20 11.1]
nādagdhaṃ dṛśyate kiṃcidṛte revāṃ ca māṃ tathā | [SkPur (Rkh), Revākhaṇḍa, 20 11.2]
pṛthivyāṃ dahyamānāyāṃ havirgandhaśca jāyate | [SkPur (Rkh), Revākhaṇḍa, 20 12.1]
tato me śuṣyate gātraṃ tṛṣāpyevaṃ durāsadā | [SkPur (Rkh), Revākhaṇḍa, 20 12.2]
na hi vindāmi pānīyaṃ śoṣitaṃ ca divākaraiḥ | [SkPur (Rkh), Revākhaṇḍa, 20 13.1]
yāvatkamaṇḍaluṃ vīkṣe śuṣkaṃ tatrāpi tajjalam | [SkPur (Rkh), Revākhaṇḍa, 20 13.2]
tato 'haṃ śokasaṃtapto viśeṣātkṣuttṛṣārditaḥ | [SkPur (Rkh), Revākhaṇḍa, 20 14.1]
utpapāta kṣiterūrdhvaṃ paśyamāno divaṃ prati | [SkPur (Rkh), Revākhaṇḍa, 20 14.2]
tāvatpaśyāmi gagane gṛhaṃ śṛṅgārabhūṣitam | [SkPur (Rkh), Revākhaṇḍa, 20 15.1]
tatastajjñātukāmo 'haṃ prasthito rājasattama | [SkPur (Rkh), Revākhaṇḍa, 20 15.2]
prākāreṇa vicitreṇa kapāṭārgalabhūṣitam | [SkPur (Rkh), Revākhaṇḍa, 20 16.1]
vicitraśikharopetaṃ dvāradeśamupāgataḥ | [SkPur (Rkh), Revākhaṇḍa, 20 16.2]
ṣaḍaśītisahasrāṇi yojanānāṃ samucchraye | [SkPur (Rkh), Revākhaṇḍa, 20 17.1]
tadardhaṃ tu pṛthaktvena kāñcanaṃ ratnabhūṣitam | [SkPur (Rkh), Revākhaṇḍa, 20 17.2]
tatra madhye parāṃ śayyāṃ paśyāmi nṛpasattama | [SkPur (Rkh), Revākhaṇḍa, 20 18.1]
śayyopari śayānaṃ tu puruṣaṃ divyamūrdhajam | [SkPur (Rkh), Revākhaṇḍa, 20 18.2]
vikuñcitāgrakeśāntaṃ samastaṃ yojanāyatam | [SkPur (Rkh), Revākhaṇḍa, 20 19.1]
mukuṭena vicitreṇa dīptikāntena śobhitam | [SkPur (Rkh), Revākhaṇḍa, 20 19.2]
śyāmaṃ kamalapatrābhaṃ suprabhaṃ ca sunāsikam | [SkPur (Rkh), Revākhaṇḍa, 20 20.1]
siṃhāsyamāyatabhujaṃ gallaśmaśruvarāṅkitam | [SkPur (Rkh), Revākhaṇḍa, 20 20.2]
trivalībhaṅgasubhagaṃ karṇakuṇḍalabhūṣitam | [SkPur (Rkh), Revākhaṇḍa, 20 21.1]
viśālābhaṃ supīnāṅgaṃ pārśvasvāvartabhūṣitam | [SkPur (Rkh), Revākhaṇḍa, 20 21.2]
śobhitaṃ kaṭibhāgena vibhaktaṃ jānujaṅghayoḥ | [SkPur (Rkh), Revākhaṇḍa, 20 22.1]
padmāṅkitatalaṃ devam ātāmrasunakhāṅgulim | [SkPur (Rkh), Revākhaṇḍa, 20 22.2]
meghanādasugambhīraṃ sarvāvayavasundaram | [SkPur (Rkh), Revākhaṇḍa, 20 23.1]
śayyāmadhyagataṃ devamapaśyaṃ puruṣottamam | [SkPur (Rkh), Revākhaṇḍa, 20 23.2]
śaṅkhacakragadāpāṇiṃ śayānaṃ dakṣiṇena tu | [SkPur (Rkh), Revākhaṇḍa, 20 24.1]
akṣasūtrodyatakaraṃ sūryāyutasamaprabham | [SkPur (Rkh), Revākhaṇḍa, 20 24.2]
taṃ dṛṣṭvā bhaktimāndevaṃ stotukāmo vyavasthitaḥ | [SkPur (Rkh), Revākhaṇḍa, 20 25.1]
jayeśa jaya vāgīśa jaya divyāṅgabhūṣaṇa | [SkPur (Rkh), Revākhaṇḍa, 20 25.2]
jaya devapate śrīmansākṣādbrahma sanātana | [SkPur (Rkh), Revākhaṇḍa, 20 26.1]
tava lokāḥ śarīrasthāstvaṃ gatiḥ parameśvara | [SkPur (Rkh), Revākhaṇḍa, 20 26.2]
tvadādhārā hi deveśa sarve lokā vyavasthitāḥ | [SkPur (Rkh), Revākhaṇḍa, 20 27.1]
tvaṃ śreṣṭhaḥ sarvasattvānāṃ tvaṃ kartā dharaṇīdharaḥ | [SkPur (Rkh), Revākhaṇḍa, 20 27.2]
tvaṃ hautram agnihotrāṇāṃ sūtramantrastvameva ca | [SkPur (Rkh), Revākhaṇḍa, 20 28.1]
gokarṇaṃ bhadrakarṇaṃ ca tvaṃ ca māheśvaraṃ padam | [SkPur (Rkh), Revākhaṇḍa, 20 28.2]
tvaṃ kīrtiḥ sarvakīrtīnāṃ dainyapāpapraṇāśinī | [SkPur (Rkh), Revākhaṇḍa, 20 29.1]
tvaṃ naimiṣaṃ kurukṣetraṃ tvaṃ ca viṣṇupadaṃ param | [SkPur (Rkh), Revākhaṇḍa, 20 29.2]
tvayā tu līlayā deva padākrāntā ca medinī | [SkPur (Rkh), Revākhaṇḍa, 20 30.1]
tvayā baddho balirdeva tvayendrasya padaṃ kṛtam | [SkPur (Rkh), Revākhaṇḍa, 20 30.2]
tvaṃ kalirdvāparaṃ deva tretā kṛtayugaṃ tathā | [SkPur (Rkh), Revākhaṇḍa, 20 31.1]
pralambadamanaśca tvaṃ sraṣṭā tvaṃ ca vināśakṛt | [SkPur (Rkh), Revākhaṇḍa, 20 31.2]
tvayā vai dhāryate lokāstvaṃ kālaḥ sarvasaṃkṣayaḥ | [SkPur (Rkh), Revākhaṇḍa, 20 32.1]
tvayā hi deva sṛṣṭāstāḥ sarvā vai devayonayaḥ | [SkPur (Rkh), Revākhaṇḍa, 20 32.2]
tvaṃ panthāḥ sarvalokānāṃ tvaṃ ca mokṣaḥ parā gatiḥ | [SkPur (Rkh), Revākhaṇḍa, 20 33.1]
brahmā tvadudbhavo devo rajorūpaḥ sanātanaḥ | [SkPur (Rkh), Revākhaṇḍa, 20 33.2]
rudraḥ krodhodbhavo 'pyevaṃ tvaṃ ca sattve vyavasthitaḥ | [SkPur (Rkh), Revākhaṇḍa, 20 33.3]
etaccarācaraṃ deva krīḍanārthaṃ tvayā kṛtam | [SkPur (Rkh), Revākhaṇḍa, 20 34.1]
evaṃ saṃtaptadehena stuto devo mayā prabhuḥ | [SkPur (Rkh), Revākhaṇḍa, 20 34.2]
bhaktyā paramayā rājansarvabhūtapatiḥ prabhuḥ | [SkPur (Rkh), Revākhaṇḍa, 20 35.1]
stuvanvai tatra paśyāmi vāripūrṇāṃstato ghaṭān | [SkPur (Rkh), Revākhaṇḍa, 20 35.2]
tato mayā vismṛtā yā tṛṣā sā vardhitā punaḥ | [SkPur (Rkh), Revākhaṇḍa, 20 36.1]
upāsarpaṃ tatastasya pārśvaṃ vai puruṣasya hi | [SkPur (Rkh), Revākhaṇḍa, 20 36.2]
pānīyaṃ pātukāmena cintitaṃ ca mayā punaḥ | [SkPur (Rkh), Revākhaṇḍa, 20 37.1]
nāpaśyata hi māṃ caiṣa supto 'pi na ca budhyate | [SkPur (Rkh), Revākhaṇḍa, 20 37.2]
yastu pāpena saṃmūḍhaḥ sukhaṃ suptaṃ prabodhayet | [SkPur (Rkh), Revākhaṇḍa, 20 38.1]
jāyate tasya pāpasya brahmahatyāphalaṃ mahat | [SkPur (Rkh), Revākhaṇḍa, 20 38.2]
evaṃ saṃcintyamāne tu dvitīyo hyāgataḥ pumān | [SkPur (Rkh), Revākhaṇḍa, 20 39.1]
nekṣate jalpate kiṃcidvāmaskandhe mṛgājinī | [SkPur (Rkh), Revākhaṇḍa, 20 39.2]
jaṭī kamaṇḍaludharo daṇḍī mekhalayā vṛtaḥ | [SkPur (Rkh), Revākhaṇḍa, 20 40.1]
bhasmonmṛditasarvāṅgo mahātejāstrilocanaḥ | [SkPur (Rkh), Revākhaṇḍa, 20 40.2]
yāvat taṃ stotukāmo 'ham apaśyaṃ svacchacakṣuṣā | [SkPur (Rkh), Revākhaṇḍa, 20 41.1]
tāvat sarvāṅgasambhūtyāmahatyā rūpasampadā | [SkPur (Rkh), Revākhaṇḍa, 20 41.2]
apaśyaṃ saṃvṛtāṃ nārīṃ sarvābharaṇabhūṣitām | [SkPur (Rkh), Revākhaṇḍa, 20 42.1]
dṛṣṭvā tāṃ patito bhūmau jayasveti bruvaṃstataḥ | [SkPur (Rkh), Revākhaṇḍa, 20 42.2]
jaya rudrāṅgasambhūte jayavāhini sanātani | [SkPur (Rkh), Revākhaṇḍa, 20 43.1]
jaya kaumāri māhendri vaiṣṇavī vāruṇī tathā | [SkPur (Rkh), Revākhaṇḍa, 20 43.2]
jaya kauberi sāvitri jaya dhātri varānane | [SkPur (Rkh), Revākhaṇḍa, 20 44.1]
tṛṣṇayā taptade hasya rakṣāṃ kuru carācare | [SkPur (Rkh), Revākhaṇḍa, 20 44.2]
śrīdevyuvāca | [SkPur (Rkh), Revākhaṇḍa, 20 45.1]
prasannā vipraśārdūla tava vākyaiḥ suśobhanaiḥ | [SkPur (Rkh), Revākhaṇḍa, 20 45.2]
vartate mānase yatte mayā jñātaṃ dvijottama | [SkPur (Rkh), Revākhaṇḍa, 20 45.3]
śṛṇu vipra mamāpyasti vratametatsudāruṇam | [SkPur (Rkh), Revākhaṇḍa, 20 46.1]
strīlaghutvānmayārabdhaṃ duṣkaraṃ mandamedhayā | [SkPur (Rkh), Revākhaṇḍa, 20 46.2]
yadi bhāvī ca me putro dharmiṣṭho lokaviśrutaḥ | [SkPur (Rkh), Revākhaṇḍa, 20 47.1]
viprasya tu stanaṃ dattvā paścāddāsyāmi bālake | [SkPur (Rkh), Revākhaṇḍa, 20 47.2]
sa me putraḥ samutpanno yathokto me mahāmune | [SkPur (Rkh), Revākhaṇḍa, 20 48.1]
stanaṃ piba tvaṃ viprendra yadi jīvitumicchasi | [SkPur (Rkh), Revākhaṇḍa, 20 48.2]
śrīmārkaṇḍeya uvāca | [SkPur (Rkh), Revākhaṇḍa, 20 49.1]
akāryametadviprāṇāṃ yastvimaṃ pibate stanam | [SkPur (Rkh), Revākhaṇḍa, 20 49.2]
punaścaivopanayanaṃ vratasiddhiṃ na gacchati | [SkPur (Rkh), Revākhaṇḍa, 20 49.3]
brāhmaṇatvaṃ tribhirlokairdurlabhaṃ padmalocane | [SkPur (Rkh), Revākhaṇḍa, 20 50.1]
saṃskāraiḥ saṃskṛto vipro yaiśca jāyeta tacchṛṇu | [SkPur (Rkh), Revākhaṇḍa, 20 50.2]
prathamaṃ caiva nārīṣu saṃskārair bījavāpatam | [SkPur (Rkh), Revākhaṇḍa, 20 51.1]
bījaprakṣepaṇādeva bījakṣepaḥ sa ucyate | [SkPur (Rkh), Revākhaṇḍa, 20 51.2]
tadante ca mahābhāge garbhādhānaṃ dvitīyakam | [SkPur (Rkh), Revākhaṇḍa, 20 52.1]
puṃsavanaṃ tṛtīyaṃ tu sīmantaṃ ca caturthakam | [SkPur (Rkh), Revākhaṇḍa, 20 52.2]
pañcamaṃ jātakarma syānnāma vai ṣaṣṭhamucyate | [SkPur (Rkh), Revākhaṇḍa, 20 53.1]
niṣkrāmaḥ saptamaścaiva hyannaprāśanamaṣṭamam | [SkPur (Rkh), Revākhaṇḍa, 20 53.2]
navamaṃ vai cūḍakarma daśamaṃ mauñjibandhanam | [SkPur (Rkh), Revākhaṇḍa, 20 54.1]
aiṣikaṃ dārvikaṃ caiva saumikaṃ bhaumikaṃ tathā | [SkPur (Rkh), Revākhaṇḍa, 20 54.2]
patnīsaṃyojanaṃ cānyaddaivakarma tataḥ param | [SkPur (Rkh), Revākhaṇḍa, 20 55.1]
mānuṣyaṃ pitṛkarma syāddaśamāṣṭāsu śobhane | [SkPur (Rkh), Revākhaṇḍa, 20 55.2]
bhūtaṃ bhavyaṃ tatheṣṭaṃ ca pārvaṇaṃ ca tataḥ param | [SkPur (Rkh), Revākhaṇḍa, 20 56.1]
śrāddhaṃ śrāvaṇyāmāgrayaṇaṃ ca caitrāśvayujyāṃ daśapaurṇamāsyām | [SkPur (Rkh), Revākhaṇḍa, 20 57.1]
nirūḍhapaśusavanasautrāmaṇyagniṣṭomātyagniṣṭomāḥ | [SkPur (Rkh), Revākhaṇḍa, 20 57.2]
sarvabhūteṣu kṣāntiranasūyā śaucamaṅgalam akārpaṇyam aspṛheti | [SkPur (Rkh), Revākhaṇḍa, 20 58.2]
ebhir aṣṭacatvāriṃśadbhiḥ saṃskāraiḥ saṃkṛto brāhmaṇo bhavati | [SkPur (Rkh), Revākhaṇḍa, 20 59.1]
evaṃ jñātvā mahābhāge na tu māṃ pātumarhasi | [SkPur (Rkh), Revākhaṇḍa, 20 60.1]
śiśupeyaṃ stanaṃ bhadre kathaṃ vai madvidhaḥ pibet | [SkPur (Rkh), Revākhaṇḍa, 20 60.2]
mamaitadvacanaṃ śrutvā nārī vacanamabravīt | [SkPur (Rkh), Revākhaṇḍa, 20 61.1]
yadi tvaṃ na pibeḥ stanyaṃ payo bālo mariṣyati | [SkPur (Rkh), Revākhaṇḍa, 20 62.1]
śrūyate triṣu lokeṣu vedeṣu ca smṛtiṣvapi | [SkPur (Rkh), Revākhaṇḍa, 20 62.2]
mucyate sarvapāpebhyo bhrūṇahatyā na muñcati | [SkPur (Rkh), Revākhaṇḍa, 20 62.3]
bhavitrī tava hatyā ca mahābhāgavataḥ punaḥ | [SkPur (Rkh), Revākhaṇḍa, 20 63.1]
janmāni ca śatānyaṣṭau kliśyate bhrūṇahatyayā | [SkPur (Rkh), Revākhaṇḍa, 20 63.2]
mṛtaḥ śunatvaṃ cāpnoti varṣāṇāṃ tu śatatrayam | [SkPur (Rkh), Revākhaṇḍa, 20 64.1]
tatastasya kṣaye jāte kākayoniṃ vrajetpunaḥ | [SkPur (Rkh), Revākhaṇḍa, 20 64.2]
tatrāpi ca śatānyaṣṭau kliśyate pāpakarmaṇi | [SkPur (Rkh), Revākhaṇḍa, 20 65.1]
varāho daśa janmāni tadante jāyate kṛmiḥ | [SkPur (Rkh), Revākhaṇḍa, 20 65.2]
tataścārohiṇīṃ prāpya gogajāśvanṛjanmabhāk | [SkPur (Rkh), Revākhaṇḍa, 20 66.1]
śrūyate śrutiśāstreṣu vedeṣu ca paraṃtapa | [SkPur (Rkh), Revākhaṇḍa, 20 66.2]
sarvapāpādhikaṃ pāpaṃ bālahatyā dvijottama | [SkPur (Rkh), Revākhaṇḍa, 20 67.1]
bālahatyāyuto vipraḥ pacyate narake dhruvam | [SkPur (Rkh), Revākhaṇḍa, 20 67.2]
varṣāṇi ca śatānyaṣṭau prāpnoti yamayātanām | [SkPur (Rkh), Revākhaṇḍa, 20 68.1]
tasmādalpataro doṣaḥ pibato me stanaṃ tava | [SkPur (Rkh), Revākhaṇḍa, 20 68.2]
tathaivāpibataḥ pāpaṃ jāyate bahuvarṣikam | [SkPur (Rkh), Revākhaṇḍa, 20 69.1]
kṣudhātṛṣāvirāmaste puṇyaṃ ca pibataḥ stanam | [SkPur (Rkh), Revākhaṇḍa, 20 69.2]
ato na cetaḥ saṃdigdhaṃ kartavyamiha karhicit | [SkPur (Rkh), Revākhaṇḍa, 20 70.1]
ehi vipra yathākāmaṃ bālārthe piba me stanam | [SkPur (Rkh), Revākhaṇḍa, 20 70.2]
tato 'haṃ vacanaṃ śrutvā stanaṃ pātuṃ samudyataḥ | [SkPur (Rkh), Revākhaṇḍa, 20 71.1]
na ca tṛptiṃ vijānāmi pibataḥ stanamuttamam | [SkPur (Rkh), Revākhaṇḍa, 20 71.2]
triṃśadvarṣasahasrāṇi bhārataivaṃ śatāni ca | [SkPur (Rkh), Revākhaṇḍa, 20 72.1]
tataḥ prabuddhotsaṅge 'haṃ māyānidrāvimohitaḥ | [SkPur (Rkh), Revākhaṇḍa, 20 72.2]
nidrāvigatamoho 'haṃ yāvatpaśyāmi pāṇḍava | [SkPur (Rkh), Revākhaṇḍa, 20 73.1]
tāvatsuptaṃ na paśyāmi na ca taṃ bālakaṃ vibho | [SkPur (Rkh), Revākhaṇḍa, 20 73.2]
caturastāṃśca vai kumbhān paśyāmi tatra bhārata | [SkPur (Rkh), Revākhaṇḍa, 20 74.1]
na ca paśyāmi tāṃ devīṃ gatā vai kutracicca te | [SkPur (Rkh), Revākhaṇḍa, 20 74.2]
evaṃ vimṛśyamānasya cintayānasya tiṣṭhataḥ | [SkPur (Rkh), Revākhaṇḍa, 20 75.1]
īṣaddhasitayā vācā devī vacanamabravīt | [SkPur (Rkh), Revākhaṇḍa, 20 75.2]
śrīdevyuvāca | [SkPur (Rkh), Revākhaṇḍa, 20 76.1]
kṛṣṇaḥ sa puruṣaḥ supto dvitīyo 'pyāgato haraḥ | [SkPur (Rkh), Revākhaṇḍa, 20 76.2]
ye catvāraśca te kumbhāḥ samudrāste dvijottama | [SkPur (Rkh), Revākhaṇḍa, 20 76.3]
yaśca bālastvayā dṛṣṭo brāhmā lokapitāmahaḥ | [SkPur (Rkh), Revākhaṇḍa, 20 77.1]
ahaṃ ca pṛthivī jñeyā saptadvīpā sarvatā | [SkPur (Rkh), Revākhaṇḍa, 20 77.2]
yā gatā tvāṃ parityajya bhūtale supratiṣṭhitā | [SkPur (Rkh), Revākhaṇḍa, 20 78.1]
imāṃ ca prekṣase vipra narmadāṃ saritāṃ varām | [SkPur (Rkh), Revākhaṇḍa, 20 78.2]
sarvasattvopakārāya bṛhate puṇyalakṣaṇā | [SkPur (Rkh), Revākhaṇḍa, 20 79.1]
revānadī tu vikhyātā na mṛtā tena narmadā | [SkPur (Rkh), Revākhaṇḍa, 20 79.2]
evaṃ jñātvā śamaṃ gaccha svastho bhava mahāmune | [SkPur (Rkh), Revākhaṇḍa, 20 80.1]
ityuktvā māṃ tadā devī tatraivāntaradhīyata | [SkPur (Rkh), Revākhaṇḍa, 20 80.2]
evaṃ hi śete bhagavānsattvasthaḥ pralaye sadā | [SkPur (Rkh), Revākhaṇḍa, 20 81.1]
sattvarūpo mahādevo yadādhāre jagatsthitam | [SkPur (Rkh), Revākhaṇḍa, 20 81.2]
evaṃ mayānubhūtaṃ tu dṛṣṭamāścaryamuttamam | [SkPur (Rkh), Revākhaṇḍa, 20 82.1]
sarvapāpaharaṃ puṇyaṃ kathitaṃ te narottama | [SkPur (Rkh), Revākhaṇḍa, 20 82.2]
viṣṇoścaritamityuktaṃ yattvayā paripṛcchitam | [SkPur (Rkh), Revākhaṇḍa, 20 83.1]
bhūya eva mahābāho kimanyacchrotumicchasi | [SkPur (Rkh), Revākhaṇḍa, 20 83.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe vārāhakalpavṛttāntavarṇanaṃ nāma viṃśo 'dhyāyaḥ | [SkPur (Rkh), Revākhaṇḍa, 20 84.1]
{SkPur (Rkh), Revākhaṇḍa, 21}
yudhiṣṭhira uvāca | [SkPur (Rkh), Revākhaṇḍa, 21 1.1]
śrutaṃ me vividhāścaryaṃ tvatprasādāddvijottama | [SkPur (Rkh), Revākhaṇḍa, 21 1.2]
bhūyaśca śrotumicchāmi tanme kathaya suvrata | [SkPur (Rkh), Revākhaṇḍa, 21 1.3]
kathameṣā nadī puṇyā sarvanadīṣu cottamā | [SkPur (Rkh), Revākhaṇḍa, 21 2.1]
narmadā nāma vikhyātā bhūyo me kathayānagha | [SkPur (Rkh), Revākhaṇḍa, 21 2.2]
śrīmārkaṇḍeya uvāca | [SkPur (Rkh), Revākhaṇḍa, 21 3.1]
narmadā saritāṃ śreṣṭhā sarvapāpapraṇāśinī | [SkPur (Rkh), Revākhaṇḍa, 21 3.2]
tārayetsarvabhūtāni sthāvarāṇi carāṇi ca | [SkPur (Rkh), Revākhaṇḍa, 21 3.3]
narmadāyāstu māhātmyaṃ yatpūrveṇa mayā śrutam | [SkPur (Rkh), Revākhaṇḍa, 21 4.1]
tatte 'haṃ sampravakṣyāmi śṛṇuṣvaikamanā nṛpa | [SkPur (Rkh), Revākhaṇḍa, 21 4.2]
gaṅgā kanakhale puṇyā kurukṣetre sarasvatī | [SkPur (Rkh), Revākhaṇḍa, 21 5.1]
grāme vā yadi vāraṇye puṇyā sarvatra narmadā | [SkPur (Rkh), Revākhaṇḍa, 21 5.2]
tribhiḥ sārasvataṃ toyaṃ saptāhena tu yāmunam | [SkPur (Rkh), Revākhaṇḍa, 21 6.1]
sadyaḥ punāti gāṅgeyaṃ darśanādeva nārmadam | [SkPur (Rkh), Revākhaṇḍa, 21 6.2]
kaliṅgadeśāt paścārdhe parvate 'marakaṇṭake | [SkPur (Rkh), Revākhaṇḍa, 21 7.1]
puṇyā ca triṣu lokeṣu ramaṇīyā pade pade | [SkPur (Rkh), Revākhaṇḍa, 21 7.2]
tatra devāśca gandharvā ṛṣayaśca tapodhanāḥ | [SkPur (Rkh), Revākhaṇḍa, 21 8.1]
tapastaptvā mahārāja siddhiṃ paramikāṃ gatāḥ | [SkPur (Rkh), Revākhaṇḍa, 21 8.2]
tatra snātvā naro rājanniyamastho jitendriyaḥ | [SkPur (Rkh), Revākhaṇḍa, 21 9.1]
upoṣya rajanīmekāṃ kulānāṃ tārayecchatam | [SkPur (Rkh), Revākhaṇḍa, 21 9.2]
siddhikṣetraṃ paraṃ tāta parvato hyamaraṃkaṭaḥ | [SkPur (Rkh), Revākhaṇḍa, 21 10.1]
sarvadevāśrito yasmādṛṣibhiḥ parisevitaḥ | [SkPur (Rkh), Revākhaṇḍa, 21 10.2]
siddhavidyādharā bhūtagandharvāḥ sthānamuttamam | [SkPur (Rkh), Revākhaṇḍa, 21 11.1]
dṛśyādṛśyāśca rājendra sevante siddhikāṅkṣiṇaḥ | [SkPur (Rkh), Revākhaṇḍa, 21 11.2]
ahaṃ ca paramaṃ sthānaṃ tataḥ prabhṛti saṃśritaḥ | [SkPur (Rkh), Revākhaṇḍa, 21 12.1]
atra praṇavarūpo vai sthāne tiṣṭhatyumāpatiḥ | [SkPur (Rkh), Revākhaṇḍa, 21 12.2]
śrīkaṇṭhaḥ sagaṇaḥ sarvabhūtasaṅghairniṣevitaḥ | [SkPur (Rkh), Revākhaṇḍa, 21 13.1]
asmādgirivarādbhūpa vakṣye tīrthasya vistaram | [SkPur (Rkh), Revākhaṇḍa, 21 13.2]
yāni santīha tīrthāni puṇyāni nṛpasattama | [SkPur (Rkh), Revākhaṇḍa, 21 14.1]
yāni yānīha tīrthāni narmadāyāstaṭadvaye | [SkPur (Rkh), Revākhaṇḍa, 21 14.2]
na teṣāṃ vistaraṃ vaktuṃ śakto brahmāpi bhūpate | [SkPur (Rkh), Revākhaṇḍa, 21 15.1]
yojanānāṃ śataṃ sāgraṃ śrūyate sariduttamā | [SkPur (Rkh), Revākhaṇḍa, 21 15.2]
vistareṇa tu rājendra ardhayojanamāyatā | [SkPur (Rkh), Revākhaṇḍa, 21 16.1]
ṣaṣṭitīrthasahasrāṇi ṣaṣṭikoṭyastathaiva ca | [SkPur (Rkh), Revākhaṇḍa, 21 16.2]
parvatādudadhiṃ yāvadubhe kūle na saṃśayaḥ | [SkPur (Rkh), Revākhaṇḍa, 21 17.1]
saptaṣaṣṭisahasrāṇi saptaṣaṣṭiśatāni ca | [SkPur (Rkh), Revākhaṇḍa, 21 18.1]
saptaṣaṣṭistathā koṭyo vāyustīrthāni cābravīt | [SkPur (Rkh), Revākhaṇḍa, 21 18.2]
paraṃ kṛtayuge tāni yānti pratyakṣatāṃ nṛpa | [SkPur (Rkh), Revākhaṇḍa, 21 19.1]
paśyanti mānavāḥ sarve satataṃ dharmabuddhayaḥ | [SkPur (Rkh), Revākhaṇḍa, 21 19.2]
yathāyathā kalirghoro vartate dāruṇo nṛpa | [SkPur (Rkh), Revākhaṇḍa, 21 20.1]
tathātathālpatāṃ yānti hīnasattvā yato narāḥ | [SkPur (Rkh), Revākhaṇḍa, 21 20.2]
jāleśvarāditīrthāni parvate 'sminnarādhipa | [SkPur (Rkh), Revākhaṇḍa, 21 21.1]
pitṛtṛptipradānyāhuḥ svargamokṣapradāni ca | [SkPur (Rkh), Revākhaṇḍa, 21 21.2]
śreṣṭhaṃ dāruvanaṃ tatra carukāsaṃgamaḥ śubhaḥ | [SkPur (Rkh), Revākhaṇḍa, 21 22.1]
uttare narmadāyāstu carukeśvaram uttamam | [SkPur (Rkh), Revākhaṇḍa, 21 22.2]
dārukeśvaratīrthaṃ ca vyatīpāteśvaraṃ tathā | [SkPur (Rkh), Revākhaṇḍa, 21 23.1]
pātāleśvaratīrthaṃ ca koṭiyajñaṃ tathaiva ca | [SkPur (Rkh), Revākhaṇḍa, 21 23.2]
iti caivottare kūle revāyā nṛpasattama | [SkPur (Rkh), Revākhaṇḍa, 21 24.1]
amareśvarapārśve ca liṅgānyaṣṭottaraṃ śatam | [SkPur (Rkh), Revākhaṇḍa, 21 24.2]
varuṇeśvaramukhyāni sarvapāpaharāṇi ca | [SkPur (Rkh), Revākhaṇḍa, 21 25.1]
māndhātṛpurapārśve ca siddheśvarayameśvarau | [SkPur (Rkh), Revākhaṇḍa, 21 26.1]
oṅkārātpūrvabhāge ca kedāraṃ tīrthamuttamam | [SkPur (Rkh), Revākhaṇḍa, 21 26.2]
tatsamīpe mahārāja svargadvāramaghāpaham | [SkPur (Rkh), Revākhaṇḍa, 21 27.1]
nāmnā brahmeśvaraṃ puṇyaṃ saptasārasvataṃ puraḥ | [SkPur (Rkh), Revākhaṇḍa, 21 27.2]
rudrāṣṭakaṃ ca sāvitraṃ somatīrthaṃ tathaiva ca | [SkPur (Rkh), Revākhaṇḍa, 21 28.1]
etāni dakṣiṇe tīre revāyā bharatarṣabha | [SkPur (Rkh), Revākhaṇḍa, 21 28.2]
asmiṃstu parvate tāta rudrāṇāṃ koṭayaḥ sthitāḥ | [SkPur (Rkh), Revākhaṇḍa, 21 29.1]
snānaistuṣṭirbhavetteṣāṃ gandhamālyānulepanaiḥ | [SkPur (Rkh), Revākhaṇḍa, 21 29.2]
prītāste 'pi bhavantyatra rudrā rājan na saṃśayaḥ | [SkPur (Rkh), Revākhaṇḍa, 21 30.1]
japena pāpasaṃśuddhirdhyānenānantyam aśnute | [SkPur (Rkh), Revākhaṇḍa, 21 30.2]
dānena bhogānāpnoti ityevaṃ śaṅkaro 'bravīt | [SkPur (Rkh), Revākhaṇḍa, 21 31.1]
parvatāt paścime deśe svayaṃ devo maheśvaraḥ | [SkPur (Rkh), Revākhaṇḍa, 21 31.2]
sthitaḥ praṇavarūpo 'sau jagadādiḥ sanātanaḥ | [SkPur (Rkh), Revākhaṇḍa, 21 31.3]
tatra snātvā śucirbhūtvā brahmacārī jitendriyaḥ | [SkPur (Rkh), Revākhaṇḍa, 21 32.1]
pitṛkāryaṃ prakurvīta vidhidṛṣṭena karmaṇā | [SkPur (Rkh), Revākhaṇḍa, 21 32.2]
tilodakena tatraiva tarpayetpitṛdevatāḥ | [SkPur (Rkh), Revākhaṇḍa, 21 33.1]
ā saptamaṃ kulaṃ tasya svarge modati pāṇḍava | [SkPur (Rkh), Revākhaṇḍa, 21 33.2]
ātmanā saha bhogāṃśca vividhān labhate sukhī | [SkPur (Rkh), Revākhaṇḍa, 21 34.1]
ṣaṣṭivarṣasahasrāṇi krīḍate surapūjitaḥ | [SkPur (Rkh), Revākhaṇḍa, 21 34.2]
modate suciraṃ kālaṃ pitṛpūjāphaladhitaḥ | [SkPur (Rkh), Revākhaṇḍa, 21 35.1]
tataḥ svargātparibhraṣṭo jāyate vimale kule | [SkPur (Rkh), Revākhaṇḍa, 21 35.2]
dhanavāndānaśīlaśca nīrogo lokapūjitaḥ | [SkPur (Rkh), Revākhaṇḍa, 21 36.1]
punaḥ smarati tattīrthaṃ gamanaṃ kurute punaḥ | [SkPur (Rkh), Revākhaṇḍa, 21 36.2]
dvitīye janmani bhaveddhradasyānucarotkaṭaḥ | [SkPur (Rkh), Revākhaṇḍa, 21 37.1]
tathaiva brahmacaryeṇa sopavāso jitendriyaḥ | [SkPur (Rkh), Revākhaṇḍa, 21 37.2]
sarvahiṃsānivṛttastu labhate phalamuttamam | [SkPur (Rkh), Revākhaṇḍa, 21 38.1]
evaṃ dharmasamācāro yastu prāṇānparityajet | [SkPur (Rkh), Revākhaṇḍa, 21 38.2]
tasya puṇyaphalaṃ yadvai tannibodha narādhipa | [SkPur (Rkh), Revākhaṇḍa, 21 39.1]
śataṃ varṣasahasrāṇi svarge modati pāṇḍava | [SkPur (Rkh), Revākhaṇḍa, 21 39.2]
apsarogaṇasaṃkīrṇe divyaśabdānunādite | [SkPur (Rkh), Revākhaṇḍa, 21 40.1]
divyagandhānuliptāṅgo divyālaṅkārabhūṣitaḥ | [SkPur (Rkh), Revākhaṇḍa, 21 40.2]
krīḍate daivataiḥ sārddhaṃ siddhagandharvasaṃstutaḥ | [SkPur (Rkh), Revākhaṇḍa, 21 41.1]
tataḥ svargātparibhraṣṭo rājā bhavati vīryavān | [SkPur (Rkh), Revākhaṇḍa, 21 41.2]
hastyaśvarathayānaiśca dharmajñaḥ śāstratatparaḥ | [SkPur (Rkh), Revākhaṇḍa, 21 42.1]
gṛhe stambhaśatākīrṇe sauvarṇe rajatānvite | [SkPur (Rkh), Revākhaṇḍa, 21 42.2]
saptāṣṭabhūmisudvāre dāsīdāsasamākule | [SkPur (Rkh), Revākhaṇḍa, 21 43.1]
mattamātaṅganiḥśvāsairvājiheṣitanāditaiḥ | [SkPur (Rkh), Revākhaṇḍa, 21 43.2]
kṣubhyate tasya taddvāramindrasya bhuvanaṃ yathā | [SkPur (Rkh), Revākhaṇḍa, 21 44.1]
rājarājeśvaraḥ śrīmānsarvastrījanavallabhaḥ | [SkPur (Rkh), Revākhaṇḍa, 21 44.2]
tasmingṛhe vasitvā tu krīḍābhogasamanvitaḥ | [SkPur (Rkh), Revākhaṇḍa, 21 45.1]
jīvedvarṣaśataṃ sāgraṃ sarvavyādhivivarjitaḥ | [SkPur (Rkh), Revākhaṇḍa, 21 45.2]
evaṃ teṣāṃ bhavetsarvaṃ ye mṛtā hyamareśvare | [SkPur (Rkh), Revākhaṇḍa, 21 46.1]
agnipraveśaṃ yaḥ kuryād bhaktyā hyamarakaṇṭake | [SkPur (Rkh), Revākhaṇḍa, 21 46.2]
sa mṛtaḥ svargamāpnoti yāsyate paramāṃ gatim | [SkPur (Rkh), Revākhaṇḍa, 21 47.1]
snānaṃ dānaṃ japo homaḥ śubhaṃ vā yadi vāśubham | [SkPur (Rkh), Revākhaṇḍa, 21 47.2]
purāṇe śrūyate rājansarvaṃ koṭiguṇaṃ bhavet | [SkPur (Rkh), Revākhaṇḍa, 21 48.1]
tasyāstīre tu ye vṛkṣāḥ patitāḥ kālaparyaye | [SkPur (Rkh), Revākhaṇḍa, 21 48.2]
narmadātoyasaṃspṛṣṭāste yānti paramāṃ gatim | [SkPur (Rkh), Revākhaṇḍa, 21 49.1]
anivṛttikā gatistasya pavanasyāmbare yathā | [SkPur (Rkh), Revākhaṇḍa, 21 49.2]
patanaṃ kurute yastu tasmiṃstīrthe narādhipa | [SkPur (Rkh), Revākhaṇḍa, 21 50.1]
kanyāstrīṇi sahasrāṇi pātāle bhogabhāginaḥ | [SkPur (Rkh), Revākhaṇḍa, 21 50.2]
tiṣṭhanti bhavane tasya preṣaṇe prārthayanti ca | [SkPur (Rkh), Revākhaṇḍa, 21 51.1]
divyabhogaiḥ susampannaḥ krīḍate kālam īpsatam | [SkPur (Rkh), Revākhaṇḍa, 21 51.2]
pṛthivyāṃ hy āsamudrāyāṃ tādṛśo naiva jāyate | [SkPur (Rkh), Revākhaṇḍa, 21 52.1]
yādṛśo 'yaṃ naraśreṣṭha parvato 'marakaṇṭakaḥ | [SkPur (Rkh), Revākhaṇḍa, 21 52.2]
tatra tīrthaṃ tu vijñeyaṃ parvatasyānu paścime | [SkPur (Rkh), Revākhaṇḍa, 21 53.1]
hrado jāleśvaro nāma triṣu lokeṣu viśrutaḥ | [SkPur (Rkh), Revākhaṇḍa, 21 53.2]
tatra piṇḍapradānena sandhyopāsanakena tu | [SkPur (Rkh), Revākhaṇḍa, 21 54.1]
pitaro dvādaśābdāni tarpitāstu bhavanti vai | [SkPur (Rkh), Revākhaṇḍa, 21 54.2]
dakṣiṇe narmadātīre kapilā tu mahānadī | [SkPur (Rkh), Revākhaṇḍa, 21 55.1]
saralārjunasaṃchannā khadirairupaśobhitā | [SkPur (Rkh), Revākhaṇḍa, 21 55.2]
mādhavīsallakībhiśca vallībhiś cāpyalaṃkṛtā | [SkPur (Rkh), Revākhaṇḍa, 21 56.1]
śvāpadairgarjamānaiśca gomāyuvānarādibhiḥ | [SkPur (Rkh), Revākhaṇḍa, 21 56.2]
pakṣijātiviśeṣaiśca nityaṃ pramuditā nṛpa | [SkPur (Rkh), Revākhaṇḍa, 21 57.1]
sāgraṃ koṭiśataṃ tatra ṛṣīṇāmiti śuśruma | [SkPur (Rkh), Revākhaṇḍa, 21 57.2]
tapastaptvā gataṃ mokṣaṃ yeṣāṃ janma na cāgamaḥ | [SkPur (Rkh), Revākhaṇḍa, 21 58.1]
yena tatra tapastaptaṃ kapilena mahātmanā | [SkPur (Rkh), Revākhaṇḍa, 21 58.2]
tatra taccābhavattīrthaṃ puṇyaṃ siddhaniṣevitam | [SkPur (Rkh), Revākhaṇḍa, 21 59.1]
yena sā kāpilaistāta sevitā ṛṣibhiḥ purā | [SkPur (Rkh), Revākhaṇḍa, 21 59.2]
tena sā kapilā nāma gītā pāpakṣayaṃkarī | [SkPur (Rkh), Revākhaṇḍa, 21 60.1]
tatra koṭiśataṃ sāgraṃ tīrthānām amareśvare | [SkPur (Rkh), Revākhaṇḍa, 21 60.2]
ahorātroṣito bhūtvā mucyate sarvakilbiṣaiḥ | [SkPur (Rkh), Revākhaṇḍa, 21 61.1]
dānaṃ ca vidhivad dattvā yathāśaktyā dvijottame | [SkPur (Rkh), Revākhaṇḍa, 21 61.2]
īśvarānugrahātsarvaṃ tatra koṭiguṇaṃ bhavet | [SkPur (Rkh), Revākhaṇḍa, 21 62.1]
yasmādanakṣaraṃ rūpaṃ praṇavasyeha bhārata | [SkPur (Rkh), Revākhaṇḍa, 21 62.2]
śivasvarūpasya tataḥ kṛtamātrākṣaraṃ bhavet | [SkPur (Rkh), Revākhaṇḍa, 21 63.1]
tiryañcaḥ paśavaścaiva vṛkṣā gulmalatādayaḥ | [SkPur (Rkh), Revākhaṇḍa, 21 63.2]
te 'pi tatra kṣayaṃ yātāḥ svargaṃ yānti na saṃśayaḥ | [SkPur (Rkh), Revākhaṇḍa, 21 64.1]
viśalyā tatra yā proktā tatraiva tu mahānadī | [SkPur (Rkh), Revākhaṇḍa, 21 64.2]
snātvā dattvā yathānyāyaṃ tatrāpi sukṛtī bhavet | [SkPur (Rkh), Revākhaṇḍa, 21 65.1]
tatra devagaṇāḥ sarve sakinnaramahoragāḥ | [SkPur (Rkh), Revākhaṇḍa, 21 65.2]
yakṣarākṣasagandharvā ṛṣayaśca tapodhanāḥ | [SkPur (Rkh), Revākhaṇḍa, 21 66.1]
sarve samāgatāstāṃ vai paśyanti hyamareśvare | [SkPur (Rkh), Revākhaṇḍa, 21 66.2]
taiśca sarvaiḥ samāgamya vanditau tau śubhau kaṭau | [SkPur (Rkh), Revākhaṇḍa, 21 67.1]
purā yuge mahāghore sarvalokabhayaṃkare | [SkPur (Rkh), Revākhaṇḍa, 21 67.2]
narmadāyāḥ sutastatra saśalyo viśalīkṛtaḥ | [SkPur (Rkh), Revākhaṇḍa, 21 68.1]
sarvadevaiśca ṛṣibhirviśalyā tena sā smṛtā | [SkPur (Rkh), Revākhaṇḍa, 21 68.2]
yudhiṣṭhira uvāca | [SkPur (Rkh), Revākhaṇḍa, 21 69.1]
utpannā tu kathaṃ tāta viśalyā kapilā katham | [SkPur (Rkh), Revākhaṇḍa, 21 69.2]
kathaṃ vā narmadāputraḥ śalyayukto 'bhavanmune | [SkPur (Rkh), Revākhaṇḍa, 21 69.3]
āścaryabhūtaṃ lokasya śrotumicchāmi suvrata | [SkPur (Rkh), Revākhaṇḍa, 21 70.1]
śrīmārkaṇḍeya uvāca | [SkPur (Rkh), Revākhaṇḍa, 21 71.1]
purā dākṣāyaṇī nāma sahitā śūlapāṇinā | [SkPur (Rkh), Revākhaṇḍa, 21 71.2]
krīḍitvā narmadātoye parayā ca mudā nṛpa | [SkPur (Rkh), Revākhaṇḍa, 21 71.3]
jalāduttīrya sahasā vastramanyatsamāharat | [SkPur (Rkh), Revākhaṇḍa, 21 72.1]
devyāstu snānavastraṃ tatpīḍitaṃ līlayā nṛpa | [SkPur (Rkh), Revākhaṇḍa, 21 72.2]
sahitānucarībhistu indrāyudhanibhaṃ bhṛśam | [SkPur (Rkh), Revākhaṇḍa, 21 73.1]
tasminniṣpīḍyamāne tu vāri yanniḥsṛtaṃ tadā | [SkPur (Rkh), Revākhaṇḍa, 21 73.2]
tasmādiyaṃ sarijjajñe kapilākhyā mahānadī | [SkPur (Rkh), Revākhaṇḍa, 21 74.1]
saṃyogādaṅgarāgasya vastrodyatkapilaṃ jalam | [SkPur (Rkh), Revākhaṇḍa, 21 74.2]
galitaṃ tena kapilā varṇato nāmato 'bhavat | [SkPur (Rkh), Revākhaṇḍa, 21 75.1]
tathā gandharasairyuktaṃ nānāpuṣpaistu vāsitam | [SkPur (Rkh), Revākhaṇḍa, 21 75.2]
nānāvarṇāruṇaṃ śubhraṃ vastrādyadvāri niḥsṛtam | [SkPur (Rkh), Revākhaṇḍa, 21 76.1]
pīḍyamānaṃ karaiḥ śubhrais tais tu pallavakomalaiḥ | [SkPur (Rkh), Revākhaṇḍa, 21 76.2]
kapilaṃ jalamiśraistu tasmādeṣā saridvarā | [SkPur (Rkh), Revākhaṇḍa, 21 77.1]
kapilā cocyate tajjñaiḥ purāṇārthaviśāradaiḥ | [SkPur (Rkh), Revākhaṇḍa, 21 77.2]
eṣā vai vastrasambhūtā narmadātoyasambhavā | [SkPur (Rkh), Revākhaṇḍa, 21 78.1]
mahāpuṇyatamā jñeyā kapilā sariduttamā | [SkPur (Rkh), Revākhaṇḍa, 21 78.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye kapilāsaritsambhavavarṇanaṃ nāmaikaviṃśo 'dhyāyaḥ | [SkPur (Rkh), Revākhaṇḍa, 21 79.1]
{SkPur (Rkh), Revākhaṇḍa, 22}
śrī mārkaṇḍeya uvāca | [SkPur (Rkh), Revākhaṇḍa, 22 1.1]
ataḥ paraṃ pravakṣyāmi sā viśalyā hyabhūdyathā | [SkPur (Rkh), Revākhaṇḍa, 22 1.2]
āścaryabhūtā lokasya sarvapāpakṣayaṃkarī | [SkPur (Rkh), Revākhaṇḍa, 22 1.3]
brahmaṇo mānasaḥ putro mukhyo hyagnirajāyata | [SkPur (Rkh), Revākhaṇḍa, 22 2.1]
mukhyo vahniritiprokta ṛṣiḥ paramadhārmikaḥ | [SkPur (Rkh), Revākhaṇḍa, 22 2.2]
tasya svāhābhavatpatnī smṛtā dākṣāyaṇī tu sā | [SkPur (Rkh), Revākhaṇḍa, 22 3.1]
tasyāṃ mukhyā mahārāja trayaḥ putrāstadā 'bhavan | [SkPur (Rkh), Revākhaṇḍa, 22 3.2]
agnirāhavanīyastu dakṣiṇāgnistathaiva ca | [SkPur (Rkh), Revākhaṇḍa, 22 4.1]
gārhapatyastṛtīyastu trailokyaṃ yaiśca dhāryate | [SkPur (Rkh), Revākhaṇḍa, 22 4.2]
tathā vai gārhapatyo 'gnirjajñe putradvayaṃ śubham | [SkPur (Rkh), Revākhaṇḍa, 22 5.1]
padmakaḥ śaṅkunāmā ca tāvubhāvagnisattamau | [SkPur (Rkh), Revākhaṇḍa, 22 5.2]
vasannagnirnadītīre samāśritya mahattapaḥ | [SkPur (Rkh), Revākhaṇḍa, 22 6.1]
rudramārādhayāmāsa jitātmā susamāhitaḥ | [SkPur (Rkh), Revākhaṇḍa, 22 6.2]
daśavarṣasahasrāṇi cacāra vipulaṃ tapaḥ | [SkPur (Rkh), Revākhaṇḍa, 22 7.1]
tamuvāca mahādevaḥ prasanno vṛṣabhadhvajaḥ | [SkPur (Rkh), Revākhaṇḍa, 22 7.2]
bhobho brūhi mahābhāga yatte manasi vartate | [SkPur (Rkh), Revākhaṇḍa, 22 8.1]
dātā hyaham asaṃdeho yadyapi syāt sudurlabham | [SkPur (Rkh), Revākhaṇḍa, 22 8.2]
agniruvāca | [SkPur (Rkh), Revākhaṇḍa, 22 9.1]
narmadeyaṃ mahābhāgā sarito yāśca ṣoḍaśa | [SkPur (Rkh), Revākhaṇḍa, 22 9.2]
bhavantu mama patnyastāstvatprasādānmaheśvara | [SkPur (Rkh), Revākhaṇḍa, 22 9.3]
tāsu vai cintitān putrān agryān utpādayāmyaham | [SkPur (Rkh), Revākhaṇḍa, 22 10.1]
eṣa eva varo deva dīyatāṃ me maheśvara | [SkPur (Rkh), Revākhaṇḍa, 22 10.2]
īśvara uvāca | [SkPur (Rkh), Revākhaṇḍa, 22 11.1]
etāstu dhiṣṇināmnyo vai bhaviṣyanti saridvarāḥ | [SkPur (Rkh), Revākhaṇḍa, 22 11.2]
patnyastava viśālākṣyo vede khyātā na saṃśayaḥ | [SkPur (Rkh), Revākhaṇḍa, 22 11.3]
tāsāṃ putrā bhaviṣyanti hyagnayo ye 'dhvare smṛtāḥ | [SkPur (Rkh), Revākhaṇḍa, 22 12.1]
dhiṣṇyānāma suvikhyātā yāvadābhūtasamplavam | [SkPur (Rkh), Revākhaṇḍa, 22 12.2]
evamuktvā mahādevastatraivāntaradhīyata | [SkPur (Rkh), Revākhaṇḍa, 22 13.1]
narmadā ca saricchreṣṭhā tasya bhāryā babhūva ha | [SkPur (Rkh), Revākhaṇḍa, 22 13.2]
kāverī kṛṣṇaveṇī ca revā ca yamunā tathā | [SkPur (Rkh), Revākhaṇḍa, 22 14.1]
godāvarī vitastā ca candrabhāgā irāvatī | [SkPur (Rkh), Revākhaṇḍa, 22 14.2]
vipāśā kauśikī caiva sarayūḥ śatarudrikā | [SkPur (Rkh), Revākhaṇḍa, 22 15.1]
śiprā sarasvatī caiva hrādinī pāvanī tathā | [SkPur (Rkh), Revākhaṇḍa, 22 15.2]
etāḥ ṣoḍaśā nadyo vai bhāryārthaṃ saṃvyavasthitāḥ | [SkPur (Rkh), Revākhaṇḍa, 22 16.1]
tadātmānaṃ vibhajyāśu dhiṣṇīṣu sa mahādyutiḥ | [SkPur (Rkh), Revākhaṇḍa, 22 16.2]
vyabhicārāt tu bhartur vai narmadādyāsu dhiṣṇiṣu | [SkPur (Rkh), Revākhaṇḍa, 22 17.1]
utpannāḥ śucayaḥ putrāḥ sarve te dhiṣṇyapāḥ smṛtāḥ | [SkPur (Rkh), Revākhaṇḍa, 22 17.2]
tasyāśca narmadāyāstu dhiṣṇīndro nāma viśrutaḥ | [SkPur (Rkh), Revākhaṇḍa, 22 18.1]
babhūva putro balavānrūpeṇāpratimo nṛpa | [SkPur (Rkh), Revākhaṇḍa, 22 18.2]
tato devāsuraṃ yuddham abhavallomaharṣaṇam | [SkPur (Rkh), Revākhaṇḍa, 22 19.1]
mayatārakam ityevaṃ triṣu lokeṣu viśrutam | [SkPur (Rkh), Revākhaṇḍa, 22 19.2]
tatra daityair mahāghorair mayatārapurogamaiḥ | [SkPur (Rkh), Revākhaṇḍa, 22 20.1]
tāḍitāste surāstrastā viṣṇuṃ vai śaraṇaṃ yayuḥ | [SkPur (Rkh), Revākhaṇḍa, 22 20.2]
trāyasva no hṛṣīkeśā ghorādasmānmahābhayāt | [SkPur (Rkh), Revākhaṇḍa, 22 21.1]
daityānsarvānsaṃharasva mayatārapurogamān | [SkPur (Rkh), Revākhaṇḍa, 22 21.2]
evamuktaḥ sa bhagavāndiśo daśa vyalokayat | [SkPur (Rkh), Revākhaṇḍa, 22 22.1]
tato bhagavatā dṛṣṭau raṇe pāvakamārutau | [SkPur (Rkh), Revākhaṇḍa, 22 22.2]
āhūtau viṣṇunā tau tu sakāśaṃ jagmatuḥ kṣaṇāt | [SkPur (Rkh), Revākhaṇḍa, 22 23.1]
sthitau tau praṇatau cāgre devadevasya dhīmataḥ | [SkPur (Rkh), Revākhaṇḍa, 22 23.2]
tato dhiṣṇiḥ pāvakendro devenokto mahātmanā | [SkPur (Rkh), Revākhaṇḍa, 22 24.1]
nirdahemān mahāghorān nārmadeya mahāsurān | [SkPur (Rkh), Revākhaṇḍa, 22 24.2]
athaivamukau tau devau raṇe pāvakamārutau | [SkPur (Rkh), Revākhaṇḍa, 22 25.1]
daityān dadahatuḥ sarvān mayatārapurogamān | [SkPur (Rkh), Revākhaṇḍa, 22 25.2]
dahyamānāstu te sarve śastrairagniṃ tvaveṣṭayan | [SkPur (Rkh), Revākhaṇḍa, 22 26.1]
divyairagnyarkasaṅkāśaiḥ śataśo 'tha sahasraśaḥ | [SkPur (Rkh), Revākhaṇḍa, 22 26.2]
tāṃścāgniḥ śastranikarairnirdadāha mahāsurān | [SkPur (Rkh), Revākhaṇḍa, 22 27.1]
jvālāmālākulaṃ sarvaṃ vāyunā nirmitaṃ tadā | [SkPur (Rkh), Revākhaṇḍa, 22 27.2]
dahyamānāstato daityā agnijvālāsamāvṛtāḥ | [SkPur (Rkh), Revākhaṇḍa, 22 28.1]
praviśya pātālatalaṃ jale līnāḥ sahasraśaḥ | [SkPur (Rkh), Revākhaṇḍa, 22 28.2]
tataḥ kumāramagniṃ tu narmadāputramavyayam | [SkPur (Rkh), Revākhaṇḍa, 22 29.1]
pūjayitvā surāḥ sarve jagmuste tridaśālayam | [SkPur (Rkh), Revākhaṇḍa, 22 29.2]
saśalyastu mahātejā revāputro vṛto 'gnibhiḥ | [SkPur (Rkh), Revākhaṇḍa, 22 30.1]
narmadāmāgataḥ kṣipraṃ mātaraṃ draṣṭumutsukaḥ | [SkPur (Rkh), Revākhaṇḍa, 22 30.2]
taṃ dṛṣṭvā putram āyāntaṃ śastraugheṇa parikṣatam | [SkPur (Rkh), Revākhaṇḍa, 22 31.1]
narmadā puṇyasalilā abhyutthāya suvismitā | [SkPur (Rkh), Revākhaṇḍa, 22 31.2]
paryaṣvajata bāhubhyāṃ prasnavāpīḍitastanī | [SkPur (Rkh), Revākhaṇḍa, 22 32.1]
saśalyaṃ putramādāya kāpilaṃ hradamāviśat | [SkPur (Rkh), Revākhaṇḍa, 22 32.2]
praviṣṭamātre tu hrade kāpile pāpanāśini | [SkPur (Rkh), Revākhaṇḍa, 22 33.1]
saśalyaṃ taṃ viśalyaṃ ca kṣaṇātkṛtavatī tadā | [SkPur (Rkh), Revākhaṇḍa, 22 33.2]
sa viśalyo 'bhavad yasmāt prāpya tasyāḥ śivaṃ jalam | [SkPur (Rkh), Revākhaṇḍa, 22 34.1]
kapilā nāmatas tena viśalyā cocyate budhaiḥ | [SkPur (Rkh), Revākhaṇḍa, 22 34.2]
anye 'pi tatra ye snātāḥ śucayastu samāhitāḥ | [SkPur (Rkh), Revākhaṇḍa, 22 35.1]
pāpaśalyaiḥ pramucyante mṛtā yānti surālayam | [SkPur (Rkh), Revākhaṇḍa, 22 35.2]
etatte sarvamākhyātaṃ yatpṛṣṭo 'haṃ purā tvayā | [SkPur (Rkh), Revākhaṇḍa, 22 36.1]
utpattikāraṇaṃ tāta viśalyāyā nareśvara | [SkPur (Rkh), Revākhaṇḍa, 22 36.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye viśalyāsambhavo nāma dvāviṃśo 'dhyāyaḥ | [SkPur (Rkh), Revākhaṇḍa, 22 37.1]
{SkPur (Rkh), Revākhaṇḍa, 23}
mārkaṇḍeya uvāca | [SkPur (Rkh), Revākhaṇḍa, 23 1.1]
tatraiva saṅgame rājanbhaktyā paramayā nṛpa | [SkPur (Rkh), Revākhaṇḍa, 23 1.2]
prāṇāṃstyajanti ye martyāste yānti paramāṃ gatim | [SkPur (Rkh), Revākhaṇḍa, 23 1.3]
saṃnyastasarvasaṃkalpo yastu prāṇānparityajet | [SkPur (Rkh), Revākhaṇḍa, 23 2.1]
amareśvaramāsādya sa svarge niyataṃ vaset | [SkPur (Rkh), Revākhaṇḍa, 23 2.2]
śailendraṃ yaḥ samāsādya ātmānaṃ muñcate naraḥ | [SkPur (Rkh), Revākhaṇḍa, 23 3.1]
vimānenārkavarṇena sa gacchedamarāvatīm | [SkPur (Rkh), Revākhaṇḍa, 23 3.2]
naraṃ patantamālokya nagād amarakaṇṭakāt | [SkPur (Rkh), Revākhaṇḍa, 23 4.1]
bruvantyapsarasaḥ sarvā mama bhartā bhavediti | [SkPur (Rkh), Revākhaṇḍa, 23 4.2]
samaṃ jalaṃ dharmavido vadanti sārasvataṃ gāṅgamiti prabuddhāḥ | [SkPur (Rkh), Revākhaṇḍa, 23 5.1]
tasyopariṣṭāt pravadanti tajjñā revājalaṃ nātra vicāraṇāsti | [SkPur (Rkh), Revākhaṇḍa, 23 5.2]
anekavidyādharakinnarādyair adhyāsitaṃ puṇyatamādhivāsaiḥ | [SkPur (Rkh), Revākhaṇḍa, 23 6.1]
revājalaṃ dhārayato hi mūrdhnā sthānaṃ surendrādhipateḥ samīpe | [SkPur (Rkh), Revākhaṇḍa, 23 6.2]
narmadā sarvadā sevyā bahunoktena kiṃ nṛpa | [SkPur (Rkh), Revākhaṇḍa, 23 7.1]
yadīcchenna punardraṣṭuṃ ghoraṃ saṃsārasāgaram | [SkPur (Rkh), Revākhaṇḍa, 23 7.2]
trayāṇāmapi lokānāṃ mahatī pāvanī smṛtā | [SkPur (Rkh), Revākhaṇḍa, 23 8.1]
yatra tatra mṛtasyāpi dhruvaṃ gāṇeśvarī gatiḥ | [SkPur (Rkh), Revākhaṇḍa, 23 8.2]
anekayajñāyatanair vṛtāṅgī na hyatra kiṃcidyadatīrthamasti | [SkPur (Rkh), Revākhaṇḍa, 23 9.1]
tasyāstu tīre bhavatā yaduktaṃ tapasvino vāpyatapasvino vā | [SkPur (Rkh), Revākhaṇḍa, 23 9.2]
mriyanti ye pāpakṛto manuṣyāste svargamāyānti yathā 'marendrāḥ | [SkPur (Rkh), Revākhaṇḍa, 23 10.1]
evaṃ tu kapilā caiva viśalyā rājasattama | [SkPur (Rkh), Revākhaṇḍa, 23 11.1]
īśvareṇa purā sṛṣṭā lokānāṃ hitakāmyayā | [SkPur (Rkh), Revākhaṇḍa, 23 11.2]
tatra snātvā naro rājansopavāso jitendriyaḥ | [SkPur (Rkh), Revākhaṇḍa, 23 12.1]
aśvamedhasya mahato 'saṃśayaṃ phalamāpnuyāt | [SkPur (Rkh), Revākhaṇḍa, 23 12.2]
anāśakaṃ ca yaḥ kuryāt tasmiṃstīrthe narādhipa | [SkPur (Rkh), Revākhaṇḍa, 23 13.1]
sarvapāpavinirmukto yāti vai śivamandiram | [SkPur (Rkh), Revākhaṇḍa, 23 13.2]
pṛthivyāṃ sāgarāntāyāṃ snānadānena yatphalam | [SkPur (Rkh), Revākhaṇḍa, 23 14.1]
viśalyāsaṅgame snātvā sakṛttatphalamaśnute | [SkPur (Rkh), Revākhaṇḍa, 23 14.2]
evaṃ puṇyā pavitrā ca kathitā tava bhūpate | [SkPur (Rkh), Revākhaṇḍa, 23 15.1]
bhūyo māṃ pṛcchasi ca yattaccaiva kathayāmyaham | [SkPur (Rkh), Revākhaṇḍa, 23 15.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe viśalyāsaṅgamamāhātmyavarṇanaṃ nāma trayoviṃśo 'dhyāyaḥ | [SkPur (Rkh), Revākhaṇḍa, 23 16.1]
{SkPur (Rkh), Revākhaṇḍa, 24}
śrīmārkaṇḍeya uvāca | [SkPur (Rkh), Revākhaṇḍa, 24 1.1]
saṅgamaḥ karanarmadayoḥ pure māndhātṛsaṃjñite | [SkPur (Rkh), Revākhaṇḍa, 24 1.2]
gatvā snātvā tapayitvā pitṝnviṣṇupuraṃ nayet | [SkPur (Rkh), Revākhaṇḍa, 24 1.3]
mardayitvā karau pūrvaṃ viṣṇurdaityajighāṃsayā | [SkPur (Rkh), Revākhaṇḍa, 24 2.1]
cakraṃ jagrāha tatraiva svedājjātā saridvarā | [SkPur (Rkh), Revākhaṇḍa, 24 2.2]
saṃgatā revayā tatra snātvā pāpaiḥ pramucyate | [SkPur (Rkh), Revākhaṇḍa, 24 3.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye karanarmadāsaṅgamamāhātmyavarṇanaṃ nāma caturviṃśo 'dhyāyaḥ | [SkPur (Rkh), Revākhaṇḍa, 24 4.1]
{SkPur (Rkh), Revākhaṇḍa, 25}
śrīmārkaṇḍeya uvāca | [SkPur (Rkh), Revākhaṇḍa, 25 1.1]
oṃkārātpūrvabhāge vai saṅgamo lokaviśrutaḥ | [SkPur (Rkh), Revākhaṇḍa, 25 1.2]
revayā saṃgatā yatra nīlagaṅgā nṛpottama | [SkPur (Rkh), Revākhaṇḍa, 25 1.3]
tatra snātvā japitvā ca ko 'rtho 'labhyo bhavedbhuvi | [SkPur (Rkh), Revākhaṇḍa, 25 2.1]
ṣaṣṭirvarṣasahasrāṇi nīlakaṇṭhapure vaset | [SkPur (Rkh), Revākhaṇḍa, 25 2.2]
tarpayitvā pitṝñ śrāddhe tilamiśrairjalairapi | [SkPur (Rkh), Revākhaṇḍa, 25 3.1]
uddharedātmanā sārdhaṃ puruṣānekaviṃśatim | [SkPur (Rkh), Revākhaṇḍa, 25 3.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye nīlagaṅgāyāḥ saṅgamamāhātmyavarṇanaṃnāma pañcaviṃśo 'dhyāyaḥ | [SkPur (Rkh), Revākhaṇḍa, 25 4.1]
{SkPur (Rkh), Revākhaṇḍa, 26}
yudhiṣṭhira uvāca | [SkPur (Rkh), Revākhaṇḍa, 26 1.1]
jāleśvare 'pi yatproktaṃ tvayā pūrvaṃ dvijottama | [SkPur (Rkh), Revākhaṇḍa, 26 1.2]
tatkathaṃ tu bhavetpuṇyam ṛṣisiddhaniṣevitam | [SkPur (Rkh), Revākhaṇḍa, 26 1.3]
śrīmārkaṇḍeya uvāca | [SkPur (Rkh), Revākhaṇḍa, 26 2.1]
jāleśvarāt paraṃ tīrthaṃ na bhūtaṃ na bhaviṣyati | [SkPur (Rkh), Revākhaṇḍa, 26 2.2]
tasyotpattiṃ kathayataḥ śṛṇu tvaṃ pāṇḍunandana | [SkPur (Rkh), Revākhaṇḍa, 26 2.3]
purā ṛṣigaṇāḥ sarve sendrāścaiva marudgaṇāḥ | [SkPur (Rkh), Revākhaṇḍa, 26 3.1]
tāpitā asuraiḥ sarvaiḥ kṣayaṃ nītā hyanekaśaḥ | [SkPur (Rkh), Revākhaṇḍa, 26 3.2]
bāṇāsuraprabhṛtibhirjambhaśumbhapurogamaiḥ | [SkPur (Rkh), Revākhaṇḍa, 26 4.1]
vadhyamānā hyanekaiśca brahmāṇaṃ śaraṇaṃ gatāḥ | [SkPur (Rkh), Revākhaṇḍa, 26 4.2]
vimānaiḥ parvatākārair hayaiścaiva gajopamaiḥ | [SkPur (Rkh), Revākhaṇḍa, 26 5.1]
syandanairnagarākāraiḥ siṃhaśārdūlayojitaiḥ | [SkPur (Rkh), Revākhaṇḍa, 26 5.2]
kacchapairmakaraiścānye jagmuranye padātayaḥ | [SkPur (Rkh), Revākhaṇḍa, 26 6.1]
prāpya te paramaṃ sthānamaśakyaṃ yadadhārmikaiḥ | [SkPur (Rkh), Revākhaṇḍa, 26 6.2]
dṛṣṭvā padmodbhavaṃ devaṃ sarvalokasya śaṅkaram | [SkPur (Rkh), Revākhaṇḍa, 26 7.1]
te sarve tatra gatvā tu stutiṃ cakruḥ samāhitāḥ | [SkPur (Rkh), Revākhaṇḍa, 26 7.2]
devā ūcuḥ | [SkPur (Rkh), Revākhaṇḍa, 26 8.1]
jayāmeya jayābheda jaya sambhūtikāraka | [SkPur (Rkh), Revākhaṇḍa, 26 8.2]
padmayone suraśreṣṭha tvāṃ vayaṃ śaraṇaṃ gatāḥ | [SkPur (Rkh), Revākhaṇḍa, 26 8.3]
tacchrutvā tu vaco devo devānāṃ bhāvitātmanām | [SkPur (Rkh), Revākhaṇḍa, 26 9.1]
meghagambhīrayā vācā pratyuvāca pitāmahaḥ | [SkPur (Rkh), Revākhaṇḍa, 26 9.2]
kiṃ vo hyāgamanaṃ devāḥ sarveṣāṃ ca vivarṇatā | [SkPur (Rkh), Revākhaṇḍa, 26 10.1]
kenāvamānitāḥ sarve śīghraṃ kathayatāmarāḥ | [SkPur (Rkh), Revākhaṇḍa, 26 10.2]
devā ūcuḥ | [SkPur (Rkh), Revākhaṇḍa, 26 11.1]
bāṇo nāma mahāvīryo dānavo baladarpitaḥ | [SkPur (Rkh), Revākhaṇḍa, 26 11.2]
tenāsmākaṃ hṛtaṃ sarvaṃ dhanaratnairviyojitāḥ | [SkPur (Rkh), Revākhaṇḍa, 26 11.3]
devānāṃ vacanaṃ śrutvā brahmā lokapitāmahaḥ | [SkPur (Rkh), Revākhaṇḍa, 26 12.1]
cintayāmāsa deveśastasya nāśāya yā kriyā | [SkPur (Rkh), Revākhaṇḍa, 26 12.2]
avadhyo dānavaḥ pāpaḥ sarveṣāṃ vai divaukasām | [SkPur (Rkh), Revākhaṇḍa, 26 13.1]
muktvā tu śaṅkaraṃ devaṃ na mayā na ca viṣṇunā | [SkPur (Rkh), Revākhaṇḍa, 26 13.2]
tatraiva sarve gacchāmo yatra devo maheśvaraḥ | [SkPur (Rkh), Revākhaṇḍa, 26 14.1]
sa gatiścaiva sarveṣāṃ vidyate 'nyo na kaścana | [SkPur (Rkh), Revākhaṇḍa, 26 14.2]
evamuktvā suraiḥ sarvairbrahmā vedavidāṃvaraḥ | [SkPur (Rkh), Revākhaṇḍa, 26 15.1]
brāhmaṇaiḥ saha vidvadbhirato yatra maheśvaraḥ | [SkPur (Rkh), Revākhaṇḍa, 26 15.2]
stutibhiśca supuṣṭābhistuṣṭāva parameśvaram | [SkPur (Rkh), Revākhaṇḍa, 26 16.1]
devā ūcuḥ | [SkPur (Rkh), Revākhaṇḍa, 26 17.1]
jaya tvaṃ devadeveśa jayomārdhaśarīradhṛk | [SkPur (Rkh), Revākhaṇḍa, 26 17.2]
vṛṣāsana mahābāho śaśāṅkakṛtabhūṣaṇa | [SkPur (Rkh), Revākhaṇḍa, 26 17.3]
namaḥ śūlāgrahastāya namaḥ khaṭvāṅgadhāriṇe | [SkPur (Rkh), Revākhaṇḍa, 26 18.1]
jaya bhūtapate deva dakṣayajñavināśana | [SkPur (Rkh), Revākhaṇḍa, 26 18.2]
pañcākṣara namo deva pañcabhūtātmavigraha | [SkPur (Rkh), Revākhaṇḍa, 26 19.1]
pañcavaktramayeśāna vedaistvaṃ tu pragīyase | [SkPur (Rkh), Revākhaṇḍa, 26 19.2]
sṛṣṭipālanasaṃhārāṃstvaṃ sadā kuruṣe namaḥ | [SkPur (Rkh), Revākhaṇḍa, 26 20.1]
aṣṭamūrte smarahara smara satyaṃ yathā stutaḥ | [SkPur (Rkh), Revākhaṇḍa, 26 20.2]
pañcātmikā tanurdeva brāhmaṇaiste pragīyate | [SkPur (Rkh), Revākhaṇḍa, 26 21.1]
sadyo vāme tathāghore īśo tatpuruṣe tathā | [SkPur (Rkh), Revākhaṇḍa, 26 21.2]
hemajāle suvistīrṇe haṃsavatkūjase hara | [SkPur (Rkh), Revākhaṇḍa, 26 22.1]
evaṃ stuto munigaṇairbrahmādyaiśca surāsuraiḥ | [SkPur (Rkh), Revākhaṇḍa, 26 22.2]
prahṛṣṭaḥ sumanā bhūtvā surasaṅghānuvāca ha | [SkPur (Rkh), Revākhaṇḍa, 26 23.1]
īśvara uvāca | [SkPur (Rkh), Revākhaṇḍa, 26 24.1]
svāgataṃ devaviprāṇāṃ suprabhātādya śarvarī | [SkPur (Rkh), Revākhaṇḍa, 26 24.2]
kiṃ kurmo vadata kṣipraṃ ko 'nyaḥ sevyaḥ surāsuraiḥ | [SkPur (Rkh), Revākhaṇḍa, 26 24.3]
kiṃ duḥkhaṃ ko nu santāpaḥ kuto vo bhayamāgatam | [SkPur (Rkh), Revākhaṇḍa, 26 25.1]
kathayadhvaṃ mahābhāgāḥ kāraṇaṃ yanmanogatam | [SkPur (Rkh), Revākhaṇḍa, 26 25.2]
evamuktāstu rudreṇa pratyavocansurarṣabhāḥ | [SkPur (Rkh), Revākhaṇḍa, 26 26.1]
svānsvāndehāndarśayanto lajjamānā adhomukhāḥ | [SkPur (Rkh), Revākhaṇḍa, 26 26.2]
asti ghoro mahāvīryo dānavo baladarpitaḥ | [SkPur (Rkh), Revākhaṇḍa, 26 27.1]
bāṇo nāmeti vikhyāto yasya tattripuraṃ mahat | [SkPur (Rkh), Revākhaṇḍa, 26 27.2]
tena vai sutapastaptaṃ daśavarṣaśatāni hi | [SkPur (Rkh), Revākhaṇḍa, 26 28.1]
tasya tuṣṭo 'bhavadbrahmā niyamena damena ca | [SkPur (Rkh), Revākhaṇḍa, 26 28.2]
purāṇi tānyabhedyāni dadau kāmagamāni vai | [SkPur (Rkh), Revākhaṇḍa, 26 29.1]
āyasaṃ rājataṃ caiva sauvarṇaṃ ca tathāparam | [SkPur (Rkh), Revākhaṇḍa, 26 29.2]
tripuraṃ brahmaṇā sṛṣṭaṃ bhramattatkāmagāmi ca | [SkPur (Rkh), Revākhaṇḍa, 26 30.1]
tasyaiva tu balotkṛṣṭāstripure dānavāḥ sthitāḥ | [SkPur (Rkh), Revākhaṇḍa, 26 30.2]
trailokyaṃ sakalaṃ deva pīḍayanti mahāsurāḥ | [SkPur (Rkh), Revākhaṇḍa, 26 31.1]
daṇḍapāśāsiśastrāṇi avikāre vikurvate | [SkPur (Rkh), Revākhaṇḍa, 26 31.2]
tripuraṃ dānavairjuṣṭaṃ bhramattaccakrasaṃnibham | [SkPur (Rkh), Revākhaṇḍa, 26 31.3]
kvaciddṛśyamadṛśyaṃ vā mṛgatṛṣṇaiva lakṣyate | [SkPur (Rkh), Revākhaṇḍa, 26 32.1]
yasminpatati taddivyaṃ dṛptasya tripuraṃ mahat | [SkPur (Rkh), Revākhaṇḍa, 26 33.1]
na tatra brāhmaṇā devā gāvo naiva tu jantavaḥ | [SkPur (Rkh), Revākhaṇḍa, 26 33.2]
na tatra dṛśyate kiṃcitpatedyatra puratrayam | [SkPur (Rkh), Revākhaṇḍa, 26 34.1]
nadyo grāmāśca deśāśca bahavo bhasmasātkṛtāḥ | [SkPur (Rkh), Revākhaṇḍa, 26 34.2]
suvarṇaṃ rajataṃ caiva maṇimauktikameva ca | [SkPur (Rkh), Revākhaṇḍa, 26 35.1]
strīratnaṃ śobhanaṃ yacca tatsarvaṃ karṣate balāt | [SkPur (Rkh), Revākhaṇḍa, 26 35.2]
na śastreṇa na cāstreṇa na divā niśi vā hara | [SkPur (Rkh), Revākhaṇḍa, 26 36.1]
śakyate devasaṅghaiśca nihantuṃ sa kathaṃcana | [SkPur (Rkh), Revākhaṇḍa, 26 36.2]
taddahasva mahādeva tvaṃ hi naḥ paramā gatiḥ | [SkPur (Rkh), Revākhaṇḍa, 26 37.1]
evaṃ prasādaṃ deveśa sarveṣāṃ kartumarhasi | [SkPur (Rkh), Revākhaṇḍa, 26 37.2]
yena devāśca gandharvā ṛṣayaśca tapodhanāḥ | [SkPur (Rkh), Revākhaṇḍa, 26 38.1]
parāṃ dhṛtiṃ samāyānti tatprabho kartumarhasi | [SkPur (Rkh), Revākhaṇḍa, 26 38.2]
īśvara uvāca | [SkPur (Rkh), Revākhaṇḍa, 26 39.1]
etatsarvaṃ kariṣyāmi mā viṣādaṃ gamiṣyatha | [SkPur (Rkh), Revākhaṇḍa, 26 39.2]
acireṇaiva kālena kuryāṃ yuṣmatsukhāvaham | [SkPur (Rkh), Revākhaṇḍa, 26 39.3]
āśvāsayitvā tāndevānsarvānindrapurogamān | [SkPur (Rkh), Revākhaṇḍa, 26 40.1]
cintayāmāsa deveśastripurasya vadhaṃ prati | [SkPur (Rkh), Revākhaṇḍa, 26 40.2]
kathaṃ kena prakāreṇa hantavyaṃ tripuraṃ mayā | [SkPur (Rkh), Revākhaṇḍa, 26 41.1]
tamekaṃ nāradaṃ muktvā nānyopāyo vidhīyate | [SkPur (Rkh), Revākhaṇḍa, 26 41.2]
evaṃ saṃstabhya cātmānaṃ tato dhyātaḥ sa nāradaḥ | [SkPur (Rkh), Revākhaṇḍa, 26 42.1]
tatkṣaṇādeva samprāpto vāyubhūto mahātapāḥ | [SkPur (Rkh), Revākhaṇḍa, 26 42.2]
kamaṇḍaludharo devastridaṇḍī jñānakovidaḥ | [SkPur (Rkh), Revākhaṇḍa, 26 43.1]
yogapaṭṭākṣasūtreṇa chatreṇaiva virājitaḥ | [SkPur (Rkh), Revākhaṇḍa, 26 43.2]
jaṭājūṭābaddhaśirā jvalanārkasamaprabhaḥ | [SkPur (Rkh), Revākhaṇḍa, 26 44.1]
tridhā pradakṣiṇīkṛtya daṇḍavatpatito bhuvi | [SkPur (Rkh), Revākhaṇḍa, 26 44.2]
kṛtāñjalipuṭo bhūtvā nārado bhagavānmuniḥ | [SkPur (Rkh), Revākhaṇḍa, 26 45.1]
stotreṇa mahatā śarvaḥ stuto bhaktyā mahāmanāḥ | [SkPur (Rkh), Revākhaṇḍa, 26 45.2]
nārada uvāca | [SkPur (Rkh), Revākhaṇḍa, 26 46.1]
jaya śambho virūpākṣa jaya deva trilocana | [SkPur (Rkh), Revākhaṇḍa, 26 46.2]
jaya śaṅkara īśāna rudreśvara namo 'stu te | [SkPur (Rkh), Revākhaṇḍa, 26 46.3]
tvaṃ patistvaṃ jagatkartā tvameva layakṛdvibho | [SkPur (Rkh), Revākhaṇḍa, 26 47.1]
tvameva jagatāṃ nātho duṣṭātakaniṣūdanaḥ | [SkPur (Rkh), Revākhaṇḍa, 26 47.2]
tvaṃ naḥ pāhi sureśāna trayīmūrte sanātana | [SkPur (Rkh), Revākhaṇḍa, 26 48.1]
bhavamūrte bhavāre tvaṃ bhajatāmabhayo bhava | [SkPur (Rkh), Revākhaṇḍa, 26 48.2]
bhavabhāvavināśārthaṃ bhava tvāṃ śaraṇaṃ bhaje | [SkPur (Rkh), Revākhaṇḍa, 26 49.1]
kimarthaṃ cintito deva ājñā me dīyatāṃ prabho | [SkPur (Rkh), Revākhaṇḍa, 26 49.2]
kasya saṃkṣobhaye cittaṃ ko vādya patatu kṣitau | [SkPur (Rkh), Revākhaṇḍa, 26 50.1]
kamadya kalahenāhaṃ yojaye jayatāṃvara | [SkPur (Rkh), Revākhaṇḍa, 26 50.2]
nāradasya vacaḥ śrutvā devadevo maheśvaraḥ | [SkPur (Rkh), Revākhaṇḍa, 26 51.1]
utphullanayano bhūtvā idaṃ vacanam abravīt | [SkPur (Rkh), Revākhaṇḍa, 26 51.2]
svāgataṃ te muniśreṣṭha sadaiva kalahapriya | [SkPur (Rkh), Revākhaṇḍa, 26 52.1]
vīṇāvādanatattvajña brahmaputra sanātana | [SkPur (Rkh), Revākhaṇḍa, 26 52.2]
gaccha nārada śīghraṃ tvaṃ yatra tattripuraṃ mahat | [SkPur (Rkh), Revākhaṇḍa, 26 53.1]
bāṇasya dānavendrasya sarvalokabhayāvaham | [SkPur (Rkh), Revākhaṇḍa, 26 53.2]
bhartāro devatātulyāḥ striyastatrāpsaraḥsamāḥ | [SkPur (Rkh), Revākhaṇḍa, 26 54.1]
tāsāṃ vai tejasā caiva bhramate tripuraṃ mahat | [SkPur (Rkh), Revākhaṇḍa, 26 54.2]
na śakyate kathaṃ bhettuṃ sarvopāyairdvijottama | [SkPur (Rkh), Revākhaṇḍa, 26 55.1]
gatvā tvaṃ mohaya kṣipraṃ pṛthagdharmairanekadhā | [SkPur (Rkh), Revākhaṇḍa, 26 55.2]
nārada uvāca | [SkPur (Rkh), Revākhaṇḍa, 26 56.1]
tava vākyena deveśa bhedayāmi purottamam | [SkPur (Rkh), Revākhaṇḍa, 26 56.2]
abhedyaṃ bahudhopāyairyattu devaiḥ savāsavaiḥ | [SkPur (Rkh), Revākhaṇḍa, 26 56.3]
evamuktvā gato bhūpa śatayojanamāyatam | [SkPur (Rkh), Revākhaṇḍa, 26 57.1]
bāṇasya tatpuraśreṣṭham ṛddhivṛddhisamāyutam | [SkPur (Rkh), Revākhaṇḍa, 26 57.2]
kṛtakautukasambādhaṃ nānādhātuvicitritam | [SkPur (Rkh), Revākhaṇḍa, 26 58.1]
anekaharmyasaṃchannam anekāyatanojjvalam | [SkPur (Rkh), Revākhaṇḍa, 26 58.2]
dvāratoraṇasaṃyuktaṃ kapāṭārgalabhūṣitam | [SkPur (Rkh), Revākhaṇḍa, 26 59.1]
bahuyantrasamopetaṃ prākāraparikhojjvalam | [SkPur (Rkh), Revākhaṇḍa, 26 59.2]
vāpīkṛpataḍāgaiśca devatāyatanairyutam | [SkPur (Rkh), Revākhaṇḍa, 26 60.1]
haṃsakāraṇḍavākīrṇaṃ padminīkhaṇḍamaṇḍitam | [SkPur (Rkh), Revākhaṇḍa, 26 60.2]
anekavanaśobhāḍhyaṃ nānāvihagamaṇḍitam | [SkPur (Rkh), Revākhaṇḍa, 26 61.1]
evaṃ guṇagaṇākīrṇaṃ bāṇasya puramuttamam | [SkPur (Rkh), Revākhaṇḍa, 26 61.2]
tasya madhye mahākāyaṃ saptakakṣaṃ suśobhitam | [SkPur (Rkh), Revākhaṇḍa, 26 62.1]
bāṇasya bhavanaṃ divyaṃ sarvaṃ kāñcanabhūṣitam | [SkPur (Rkh), Revākhaṇḍa, 26 62.2]
mauktikādāmaśobhāḍhyaṃ vajravaiḍūryabhūṣitam | [SkPur (Rkh), Revākhaṇḍa, 26 63.1]
rukmapaṭṭatalākīrṇaṃ ratnabhūmyā suśobhitam | [SkPur (Rkh), Revākhaṇḍa, 26 63.2]
mattamātaṅganiḥśvāsaiḥ syandanaiḥ saṃkulīkṛtam | [SkPur (Rkh), Revākhaṇḍa, 26 64.1]
hayaheṣitaśabdaiśca nārīṇāṃ nūpurasvanaiḥ | [SkPur (Rkh), Revākhaṇḍa, 26 64.2]
khaḍgatomarahastaiśca vajrāṅkuśaśarāyudhaiḥ | [SkPur (Rkh), Revākhaṇḍa, 26 65.1]
rakṣitaṃ ghorarūpaiśca dānavairbaladarpitaiḥ | [SkPur (Rkh), Revākhaṇḍa, 26 65.2]
evaṃ guṇagaṇākīrṇaṃ bāṇasya bhavanottamam | [SkPur (Rkh), Revākhaṇḍa, 26 66.1]
kailāsaśikharaprakhyaṃ mahendrabhavanopamam | [SkPur (Rkh), Revākhaṇḍa, 26 66.2]
nārado gagane śīghramagamatpurasaṃmukhaḥ | [SkPur (Rkh), Revākhaṇḍa, 26 67.1]
dvāradeśaṃ samāsādya kṣattāraṃ vākyamabravīt | [SkPur (Rkh), Revākhaṇḍa, 26 67.2]
bhobhoḥ kṣattarmahābuddhe rājakāryaviśārada | [SkPur (Rkh), Revākhaṇḍa, 26 68.1]
śīghraṃ bāṇāya cācakṣva nārado dvāri tiṣṭhati | [SkPur (Rkh), Revākhaṇḍa, 26 68.2]
sa vandayitvā caraṇau nāradasya tvarānvitaḥ | [SkPur (Rkh), Revākhaṇḍa, 26 69.1]
sabhāmadhyagataṃ bāṇaṃ vijñaptum upacakrame | [SkPur (Rkh), Revākhaṇḍa, 26 69.2]
vepamānāṅgayaṣṭistu kareṇāpihitānanaḥ | [SkPur (Rkh), Revākhaṇḍa, 26 70.1]
śṛṇvatāṃ sarvayodhānāmidaṃ vacanamabravīt | [SkPur (Rkh), Revākhaṇḍa, 26 70.2]
vandito devagandharvairyakṣakinnaradānavaiḥ | [SkPur (Rkh), Revākhaṇḍa, 26 71.1]
kalipriyo durārādhyo nārado dvāri tiṣṭhati | [SkPur (Rkh), Revākhaṇḍa, 26 71.2]
dvārapālasya tadvākyaṃ śrutvā bāṇastvarānvitaḥ | [SkPur (Rkh), Revākhaṇḍa, 26 72.1]
dvāḥsthamāha mahādaityaḥ savismayamidaṃ tadā | [SkPur (Rkh), Revākhaṇḍa, 26 72.2]
bāṇa uvāca | [SkPur (Rkh), Revākhaṇḍa, 26 73.1]
brahmaputraṃ satejaskaṃ duḥsahaṃ duratikramam | [SkPur (Rkh), Revākhaṇḍa, 26 73.2]
praveśaya mahābhāgaṃ kimarthaṃ vārito bahiḥ | [SkPur (Rkh), Revākhaṇḍa, 26 73.3]
śrutvā prabhorvacastasya prāveśayadudīritam | [SkPur (Rkh), Revākhaṇḍa, 26 74.1]
gatvā vegena mahatā nāradaṃ gṛhamāgatam | [SkPur (Rkh), Revākhaṇḍa, 26 74.2]
dṛṣṭvā devarṣim āyāntaṃ nāradaṃ surapūjitam | [SkPur (Rkh), Revākhaṇḍa, 26 75.1]
sāhasotthāya saṃhṛṣṭo vavande caraṇau muneḥ | [SkPur (Rkh), Revākhaṇḍa, 26 75.2]
dadau cāsanamarghyaṃ ca pādyaṃ pūjāṃ yathāvidhi | [SkPur (Rkh), Revākhaṇḍa, 26 76.1]
nyavedayacca tadrājyamātmānaṃ bāndhavaiḥ saha | [SkPur (Rkh), Revākhaṇḍa, 26 76.2]
papraccha kuśalaṃ cāpi muniṃ bāṇāsuraḥ svayam | [SkPur (Rkh), Revākhaṇḍa, 26 77.1]
nārada uvāca | [SkPur (Rkh), Revākhaṇḍa, 26 78.1]
sādhu sādhu mahābāho danorvaṃśavivarddhana | [SkPur (Rkh), Revākhaṇḍa, 26 78.2]
ko 'nyastribhuvane ślāghyas tvāṃ muktvā danupuṃgava | [SkPur (Rkh), Revākhaṇḍa, 26 78.3]
pūjito'haṃ danuśreṣṭha dhanaratnaiḥ suśobhanaiḥ | [SkPur (Rkh), Revākhaṇḍa, 26 79.1]
rājyena cātmanā vāpi hyevaṃ kaḥ pūjayetparaḥ | [SkPur (Rkh), Revākhaṇḍa, 26 79.2]
na me kāryaṃ hi bhogena bhuṅkṣva rājyamanāmayam | [SkPur (Rkh), Revākhaṇḍa, 26 80.1]
tvaddarśanotsukaḥ prāpto dṛṣṭvā devaṃ maheśvaram | [SkPur (Rkh), Revākhaṇḍa, 26 80.2]
bhramate tripuraṃ loke strīsatītvānmayā śrutam | [SkPur (Rkh), Revākhaṇḍa, 26 81.1]
tāndraṣṭukāmaḥ samprāptastvaddārāndānaveśvara | [SkPur (Rkh), Revākhaṇḍa, 26 81.2]
manyase yadi me śīghraṃ darśayasva ca māciram | [SkPur (Rkh), Revākhaṇḍa, 26 82.1]
nāradasya vacaḥ śrutvā kañcukiṃ samudīkṣya vai | [SkPur (Rkh), Revākhaṇḍa, 26 82.2]
antaḥpuracaraṃ vṛddhaṃ daṇḍapāṇiṃ guṇānvitam | [SkPur (Rkh), Revākhaṇḍa, 26 83.1]
uvāca rājā hṛṣṭātmā śabdenāpūrayandiśaḥ | [SkPur (Rkh), Revākhaṇḍa, 26 83.2]
nāradāya mahādevīṃ darśayasveha kañcukin | [SkPur (Rkh), Revākhaṇḍa, 26 84.1]
antaḥpuracaraiḥ sarvaiḥ sametām aviśaṅkitaḥ | [SkPur (Rkh), Revākhaṇḍa, 26 84.2]
nāthasyājñāṃ puraskṛtya gṛhītvā nāradaṃ kare | [SkPur (Rkh), Revākhaṇḍa, 26 85.1]
praviśyākathayaddevyai nārado 'yaṃ samāgataḥ | [SkPur (Rkh), Revākhaṇḍa, 26 85.2]
dṛṣṭvā devī muniśreṣṭhaṃ kṛtvā pādābhivandanam | [SkPur (Rkh), Revākhaṇḍa, 26 86.1]
āsanaṃ kāñcanaṃ śubhram arghyapādyādikaṃ dadau | [SkPur (Rkh), Revākhaṇḍa, 26 86.2]
tasyai sa bhagavāṃstuṣṭo hyāśīrvādamadātparam | [SkPur (Rkh), Revākhaṇḍa, 26 87.1]
nānyā devi triloke 'pi tvatsamā dṛśyate 'ṅganā | [SkPur (Rkh), Revākhaṇḍa, 26 87.2]
pativratā śubhācārā satyaśaucasamanvitā | [SkPur (Rkh), Revākhaṇḍa, 26 88.1]
yasyāḥ prabhāvāttripuraṃ bhramate cakravatsadā | [SkPur (Rkh), Revākhaṇḍa, 26 88.2]
tacchrutvā vacanaṃ devī nāradasya sudānvitam | [SkPur (Rkh), Revākhaṇḍa, 26 89.1]
paryapṛcchadṛṣiṃ bhaktyā dharmaṃ dharmabhṛtāṃvarā | [SkPur (Rkh), Revākhaṇḍa, 26 89.2]
rājñyuvāca | [SkPur (Rkh), Revākhaṇḍa, 26 90.1]
bhagavanmānuṣe loke devāstuṣyanti kairvrataiḥ | [SkPur (Rkh), Revākhaṇḍa, 26 90.2]
kāni dānāni dīyante yeṣāṃ ca syānmahatphalam | [SkPur (Rkh), Revākhaṇḍa, 26 90.3]
upavāsāśca ye kecitstrīdharme kathitā budhaiḥ | [SkPur (Rkh), Revākhaṇḍa, 26 91.1]
yaiḥ kṛtaiḥ svargamāyānti sukṛtinyaḥ striyo yathā | [SkPur (Rkh), Revākhaṇḍa, 26 91.2]
yat tat sarvaṃ mahābhāga kathayasva yathātatham | [SkPur (Rkh), Revākhaṇḍa, 26 92.1]
śrotumicchāmyahaṃ sarvaṃ kathayasvāviśaṅkitaḥ | [SkPur (Rkh), Revākhaṇḍa, 26 92.2]
nārada uvāca | [SkPur (Rkh), Revākhaṇḍa, 26 93.1]
sādhu sādhu mahābhāge praśno 'yaṃ veditastvayā | [SkPur (Rkh), Revākhaṇḍa, 26 93.2]
yaṃ śrutvā sarvanārīṇāṃ dharmavṛddhistu jāyate | [SkPur (Rkh), Revākhaṇḍa, 26 93.3]
upavāsaiśca dānaiśca patiputrau vaśānugau | [SkPur (Rkh), Revākhaṇḍa, 26 94.1]
bāndhavaiḥ pūjyate nityaṃ yaiḥ kṛtaiḥ kathayāmi te | [SkPur (Rkh), Revākhaṇḍa, 26 94.2]
durbhagā subhagā yaistu subhagā durbhagā bhavet | [SkPur (Rkh), Revākhaṇḍa, 26 95.1]
putriṇī putrarahitā hyaputrā putriṇī tathā | [SkPur (Rkh), Revākhaṇḍa, 26 95.2]
bhartāraṃ labhate kanyā tathānyā bhartṛvarjitā | [SkPur (Rkh), Revākhaṇḍa, 26 96.1]
kṛtākṛtaiśca jāyante tannibodhasva sundari | [SkPur (Rkh), Revākhaṇḍa, 26 96.2]
tiladhenuṃ suvarṇaṃ ca rūpyaṃ gā vāsasī tathā | [SkPur (Rkh), Revākhaṇḍa, 26 97.1]
pānīyaṃ bhūmidānaṃ ca gandhadhūpānulepanam | [SkPur (Rkh), Revākhaṇḍa, 26 97.2]
pādukopānahau chatraṃ puṇyāni vyañjanāni ca | [SkPur (Rkh), Revākhaṇḍa, 26 98.1]
pādābhyaṅgaṃ śiro'bhyaṅgaṃ snānaṃ śayyāsanāni ca | [SkPur (Rkh), Revākhaṇḍa, 26 98.2]
etāni ye prayacchanti nopasarpanti te yamam | [SkPur (Rkh), Revākhaṇḍa, 26 99.1]
madhu māṣaṃ payaḥ sarpirlavaṇaṃ guḍamauṣadham | [SkPur (Rkh), Revākhaṇḍa, 26 99.2]
pānīyaṃ bhūmidānaṃ ca śālīnikṣurasāṃstathā | [SkPur (Rkh), Revākhaṇḍa, 26 100.1]
āraktavāsasī ślakṣṇe dampatyorlalitādine | [SkPur (Rkh), Revākhaṇḍa, 26 100.2]
saubhāgyaṃ jāyate caiva iha loke paratra ca | [SkPur (Rkh), Revākhaṇḍa, 26 101.1]
brāhmaṇe vṛttasampanne surūpe ca guṇānvite | [SkPur (Rkh), Revākhaṇḍa, 26 101.2]
tithau yasyāmidaṃ deyaṃ tatte rājñi vadāmyaham | [SkPur (Rkh), Revākhaṇḍa, 26 102.1]
pratipatsu ca yā nārī pūrvāhṇe ca śucivratā | [SkPur (Rkh), Revākhaṇḍa, 26 102.2]
indhanaṃ brāhmaṇe dadyātprīyatāṃ me hutāśanaḥ | [SkPur (Rkh), Revākhaṇḍa, 26 103.1]
tasyā janmāni ṣaṭtriṃśadaṅgapratyaṅgasandhiṣu | [SkPur (Rkh), Revākhaṇḍa, 26 103.2]
na rajo naiva santāpo jāyate rājavallabhe | [SkPur (Rkh), Revākhaṇḍa, 26 104.1]
dvitīyāyāṃ tu yā nārī navanītamudānvitā | [SkPur (Rkh), Revākhaṇḍa, 26 104.2]
dadāti dvijamukhyāya sukumāratanurbhavet | [SkPur (Rkh), Revākhaṇḍa, 26 105.1]
lavaṇaṃ vipravaryāya tṛtīyāyāṃ prayacchati | [SkPur (Rkh), Revākhaṇḍa, 26 105.2]
gaurī me prīyatāṃ devī tasyāḥ puṇyaphalaṃ śṛṇu | [SkPur (Rkh), Revākhaṇḍa, 26 106.1]
kaumārikā patiṃ prāpya tena sārddhamumā yathā | [SkPur (Rkh), Revākhaṇḍa, 26 106.2]
krīḍatyavidhavā cāpi labhate sā mahadyaśaḥ | [SkPur (Rkh), Revākhaṇḍa, 26 107.1]
naktaṃ kṛtvā caturthyāṃ vai dadyādviprāya modakān | [SkPur (Rkh), Revākhaṇḍa, 26 107.2]
prīyatāṃ mama deveśo gaṇanātho vināyakaḥ | [SkPur (Rkh), Revākhaṇḍa, 26 108.1]
tasyāstena phalenāśu sarvakarmasu bhāmini | [SkPur (Rkh), Revākhaṇḍa, 26 108.2]
vighnaṃ na jāyate kvāpi evamāha pitāmahaḥ | [SkPur (Rkh), Revākhaṇḍa, 26 109.1]
pañcamīṃ tu tataḥ prāpya brāhmaṇe tiladā tu yā | [SkPur (Rkh), Revākhaṇḍa, 26 109.2]
sā bhavedrūpasampannā yathā caiva tilottamā | [SkPur (Rkh), Revākhaṇḍa, 26 110.1]
ṣaṣṭhyāṃ tu yā madhūkasya phaladā tu bhavetsadā | [SkPur (Rkh), Revākhaṇḍa, 26 110.2]
uddiśya cāgnijaṃ devaṃ brāhmaṇe vedapārage | [SkPur (Rkh), Revākhaṇḍa, 26 111.1]
tasyāḥ putro yathā skando devasaṅgheṣu cottamaḥ | [SkPur (Rkh), Revākhaṇḍa, 26 111.2]
utpadyate mahārājaḥ sarvalokeṣu pūjitaḥ | [SkPur (Rkh), Revākhaṇḍa, 26 112.1]
saptamyāṃ yā dvijaśreṣṭhaṃ suvarṇena prapūjayet | [SkPur (Rkh), Revākhaṇḍa, 26 112.2]
uddiśya jagato nāthaṃ devadevaṃ divākaram | [SkPur (Rkh), Revākhaṇḍa, 26 113.1]
tasya puṇyaphalaṃ yadvai kathitaṃ dvijasattamaiḥ | [SkPur (Rkh), Revākhaṇḍa, 26 113.2]
tatte rājñi pravakṣyāmi śṛṇuṣvaikamanāḥ sati | [SkPur (Rkh), Revākhaṇḍa, 26 114.1]
dadrūcitrakakuṣṭhāni maṇḍalāni vicarcikā | [SkPur (Rkh), Revākhaṇḍa, 26 114.2]
na bhavantīha cāṅgeṣu pūrvakarmārjitānyapi | [SkPur (Rkh), Revākhaṇḍa, 26 115.1]
kṛṣṇāṃ dhenuṃ tathāṣṭamyāṃ yā prayacchati bhāminī | [SkPur (Rkh), Revākhaṇḍa, 26 115.2]
brāhmaṇe vṛttasampanne prīyatāṃ me maheśvaraḥ | [SkPur (Rkh), Revākhaṇḍa, 26 116.1]
tasyā janmārjitaṃ pāpaṃ naśyate vibhavānvitā | [SkPur (Rkh), Revākhaṇḍa, 26 116.2]
jāyate nātra sandeho yasmāddānamanuttamam | [SkPur (Rkh), Revākhaṇḍa, 26 117.1]
gandhadhūpaṃ tu yā nārī bhaktyā viprāya dāpayet | [SkPur (Rkh), Revākhaṇḍa, 26 117.2]
kātyāyanīṃ samuddiśya navamyāṃ śṛṇu yatphalam | [SkPur (Rkh), Revākhaṇḍa, 26 118.1]
tasyā bhrātā pitā putraḥ patirvā raṇamuttamam | [SkPur (Rkh), Revākhaṇḍa, 26 118.2]
prāpyate naiva sīdanti tena dānena rakṣitāḥ | [SkPur (Rkh), Revākhaṇḍa, 26 119.1]
ikṣudaṇḍarasaṃ devi daśamyāṃ yā prayacchati | [SkPur (Rkh), Revākhaṇḍa, 26 119.2]
lokapālānsamuddiśya brāhmaṇe vyaṅgavarjite | [SkPur (Rkh), Revākhaṇḍa, 26 120.1]
tena dānena sā nityaṃ sarvalokasya vallabhā | [SkPur (Rkh), Revākhaṇḍa, 26 120.2]
jāyate nātra sandeha ityevaṃ śaṅkaro 'bravīt | [SkPur (Rkh), Revākhaṇḍa, 26 121.1]
ekādaśyāmupoṣyātha dvādaśyāmudakapradā | [SkPur (Rkh), Revākhaṇḍa, 26 121.2]
nārāyaṇaṃ samuddiśya brāhmaṇe viṣṇutatpare | [SkPur (Rkh), Revākhaṇḍa, 26 122.1]
sā sadā sparśasambhāṣairdrāvayedbhāvayejjanam | [SkPur (Rkh), Revākhaṇḍa, 26 122.2]
yasmāddānaṃ maharloke hyanantam udake bhavet | [SkPur (Rkh), Revākhaṇḍa, 26 123.1]
pādābhyaṅgaṃ śiro'bhyaṅgaṃ kāmamuddiśya vai dvije | [SkPur (Rkh), Revākhaṇḍa, 26 123.2]
dadāti ca trayodaśyāṃ bhaktyā paramayāṅganā | [SkPur (Rkh), Revākhaṇḍa, 26 124.1]
yasyāṃ yasyāṃ mṛtā jāyed bhūyo yonyāṃ tu janmani | [SkPur (Rkh), Revākhaṇḍa, 26 124.2]
tasyāṃ tasyāṃ tu sā bharturna viyujyeta karhicit | [SkPur (Rkh), Revākhaṇḍa, 26 125.1]
tathāpyevaṃ caturdaśyāṃ dadyāt pātramupānahau | [SkPur (Rkh), Revākhaṇḍa, 26 125.2]
brahmaṇe dharmamuddiśya tasyā lokā hyanāmayāḥ | [SkPur (Rkh), Revākhaṇḍa, 26 126.1]
evaṃ ca pakṣapakṣānte śrāddhe tarped dvijottamān | [SkPur (Rkh), Revākhaṇḍa, 26 126.2]
avyucchinnā sadā rājñi santatir jāyate bhuvi | [SkPur (Rkh), Revākhaṇḍa, 26 127.1]
evaṃ te tithimāhātmyaṃ dānayogena bhāṣitam | [SkPur (Rkh), Revākhaṇḍa, 26 127.2]
tathā vanaspatīnāṃ tu ārādhanavidhiṃ śṛṇu | [SkPur (Rkh), Revākhaṇḍa, 26 128.1]
jambūṃ nimbataruṃ caiva tindukaṃ madhukaṃ tathā | [SkPur (Rkh), Revākhaṇḍa, 26 128.2]
āmraṃ cāmalakaṃ caiva śālmaliṃ vaṭapippalau | [SkPur (Rkh), Revākhaṇḍa, 26 129.1]
śamībilvāmalīvṛkṣaṃ kadalīṃ pāṭalīṃ tathā | [SkPur (Rkh), Revākhaṇḍa, 26 129.2]
anyānpuṇyatamānvṛkṣānupetya svargamāpnuyāt | [SkPur (Rkh), Revākhaṇḍa, 26 130.1]
nārada uvāca | [SkPur (Rkh), Revākhaṇḍa, 26 131.1]
caitre māse tu yā nārī kuryādvratamanuttamam | [SkPur (Rkh), Revākhaṇḍa, 26 131.2]
tasya vratasya cānyāni kalāṃ nārhanti ṣoḍaśīm | [SkPur (Rkh), Revākhaṇḍa, 26 131.3]
śrutena yena subhage durbhagatvaṃ na paśyati | [SkPur (Rkh), Revākhaṇḍa, 26 132.1]
yathā himaṃ raviṃ prāpya vilayaṃ yāti bhūtale | [SkPur (Rkh), Revākhaṇḍa, 26 132.2]
tathā duḥkhaṃ ca daurbhāgyaṃ vratādasmādvilīyate | [SkPur (Rkh), Revākhaṇḍa, 26 133.1]
madhukākhyāṃ tu lalitāmārādhayati yena vai | [SkPur (Rkh), Revākhaṇḍa, 26 133.2]
vidhiṃ taṃ śṛṇu subhage kathyamānaṃ sukhāvaham | [SkPur (Rkh), Revākhaṇḍa, 26 134.1]
caitre śuklatṛtīyāyāṃ susnātā śuddhamānasā | [SkPur (Rkh), Revākhaṇḍa, 26 134.2]
pratimāṃ madhuvṛkṣasya śāṅkarīm umayā saha | [SkPur (Rkh), Revākhaṇḍa, 26 135.1]
kārayitvā dvijavaraiḥ pratiṣṭhāpya yathāvidhi | [SkPur (Rkh), Revākhaṇḍa, 26 135.2]
sugandhikusumairdhūpaistathā karpūrakuṅkumaiḥ | [SkPur (Rkh), Revākhaṇḍa, 26 136.1]
pūjayed vidhinā devaṃ mantrayuktena bhāminī | [SkPur (Rkh), Revākhaṇḍa, 26 136.2]
pādau namaḥ śivāyeti meḍhre vai manmathāya ca | [SkPur (Rkh), Revākhaṇḍa, 26 137.1]
kālodarāyet yudaraṃ nīlakaṃṭhāya kaṇṭhakam | [SkPur (Rkh), Revākhaṇḍa, 26 137.2]
śiraḥ sarvātmane pūjya umāṃ paścātprapūjayet | [SkPur (Rkh), Revākhaṇḍa, 26 138.1]
kṣāmodarāyaihyudaraṃ sukaṇṭhāyai ca kaṇṭhakam | [SkPur (Rkh), Revākhaṇḍa, 26 138.2]
śiraḥ saubhāgyadāyinyai paścādarghyaṃ pradāpayet | [SkPur (Rkh), Revākhaṇḍa, 26 139.1]
namaste devadeveśa umāvara jagatpate | [SkPur (Rkh), Revākhaṇḍa, 26 140.1]
arghyeṇānena me sarvaṃ daurbhāgyaṃ nāśaya prabho | [SkPur (Rkh), Revākhaṇḍa, 26 140.2]
iti arghyamantraḥ | [SkPur (Rkh), Revākhaṇḍa, 26 140.3]
arghyaṃ dattvā tataḥ paścātkarakaṃ vāripūritam | [SkPur (Rkh), Revākhaṇḍa, 26 141.1]
madhūkapātropabhṛtaṃ sahiraṇyaṃ tu śaktitaḥ | [SkPur (Rkh), Revākhaṇḍa, 26 141.2]
karakaṃ vārisampūrṇaṃ saubhāgyena tu saṃyutam | [SkPur (Rkh), Revākhaṇḍa, 26 142.1]
dattaṃ tu lalite tubhyaṃ saubhāgyādivivardhanam | [SkPur (Rkh), Revākhaṇḍa, 26 142.2]
iti karakadānamantraḥ | [SkPur (Rkh), Revākhaṇḍa, 26 142.3]
mantreṇānena viprāya dadyāt karakamuttamam | [SkPur (Rkh), Revākhaṇḍa, 26 143.1]
lavaṇaṃ varjayec chuklāṃ yāvadanyāṃ tṛtīyikām | [SkPur (Rkh), Revākhaṇḍa, 26 143.2]
kṣamāpya devīṃ deveśāṃ naktam adyātsvayaṃ haviḥ | [SkPur (Rkh), Revākhaṇḍa, 26 144.1]
anena vidhinā sārdhaṃ māsi māsi hy apakramet | [SkPur (Rkh), Revākhaṇḍa, 26 144.2]
phālgunasya tṛtīyāyāṃ śuklāyāṃ tu samāpyate | [SkPur (Rkh), Revākhaṇḍa, 26 145.1]
vaiśākhe lavaṇaṃ deyaṃ jyeṣṭhe cājyaṃ pradīyate | [SkPur (Rkh), Revākhaṇḍa, 26 145.2]
āṣāḍhe māsi niṣpāvāḥ payo deyaṃ tu śrāvaṇe | [SkPur (Rkh), Revākhaṇḍa, 26 146.1]
mudgā deyā nabhasye tu śālimāśvayuje tathā | [SkPur (Rkh), Revākhaṇḍa, 26 146.2]
kārttike śarkarāpātraṃ karakaṃ rasasaṃbhṛtam | [SkPur (Rkh), Revākhaṇḍa, 26 147.1]
mārgaśīrṣe tu kārpāsaṃ karakaṃ ghṛtasaṃyutam | [SkPur (Rkh), Revākhaṇḍa, 26 147.2]
pauṣe tu kuṅkumaṃ deyaṃ māghe pātraṃ tilair bhṛtam | [SkPur (Rkh), Revākhaṇḍa, 26 148.1]
phālgune māsi samprāpte pātraṃ modakasaṃbhṛtam | [SkPur (Rkh), Revākhaṇḍa, 26 148.2]
paścāttṛtīyādeyaṃ yattatpūrvasyāṃ vivarjayet | [SkPur (Rkh), Revākhaṇḍa, 26 149.1]
vidhānamāsāṃ sarvāsāṃ sāmānyaṃ manasaḥ priye | [SkPur (Rkh), Revākhaṇḍa, 26 149.2]
pratimāṃ madhuvṛkṣasya tāmeva pratipūjayet | [SkPur (Rkh), Revākhaṇḍa, 26 150.1]
tasmai sarvaṃ tu viprāya ācāryāya pradīyate | [SkPur (Rkh), Revākhaṇḍa, 26 150.2]
tataḥ saṃvatsarasyānte udyāpanavidhiṃ śṛṇu | [SkPur (Rkh), Revākhaṇḍa, 26 151.1]
madhuvṛkṣaṃ tato gatvā bahusambhārasaṃvṛtaḥ | [SkPur (Rkh), Revākhaṇḍa, 26 151.2]
nikhanetpratimāṃ madhye mādhūkīṃ madhukasya ca | [SkPur (Rkh), Revākhaṇḍa, 26 152.1]
tatrasthaṃ pūjayet sarvam umādehārddhadhāriṇam | [SkPur (Rkh), Revākhaṇḍa, 26 152.2]
pūjopahārairvipulaiḥ kuṅkumena punaḥpunaḥ | [SkPur (Rkh), Revākhaṇḍa, 26 153.1]
ślakṣṇābhiḥ puṣpamālābhiḥ kausumbhaiḥ kesareṇa ca | [SkPur (Rkh), Revākhaṇḍa, 26 153.2]
kausumbhe vāsasī śubhre atasīpuṣpasannibhe | [SkPur (Rkh), Revākhaṇḍa, 26 154.1]
paridhāpya tāṃ pratimāṃ dampatī ravisaṃkhyayā | [SkPur (Rkh), Revākhaṇḍa, 26 154.2]
upānadyugalaiśchatraiḥ kaṇṭhasūtraiḥ sakaṇṭhikaiḥ | [SkPur (Rkh), Revākhaṇḍa, 26 155.1]
kaṭakairaṅgulīyaiśca śayanīyaiḥ śubhāstṛtaiḥ | [SkPur (Rkh), Revākhaṇḍa, 26 155.2]
kuṅkumena viliptāṅgau bahupuṣpaiśca pūjitau | [SkPur (Rkh), Revākhaṇḍa, 26 156.1]
bhojayed vividhai ratnair madhūkāvāsake sthitau | [SkPur (Rkh), Revākhaṇḍa, 26 156.2]
bhuktotthitau tu viśrāmya śayyāsu ca kṣamāpayet | [SkPur (Rkh), Revākhaṇḍa, 26 157.1]
gurumūlaṃ yataḥ sarvaṃ gururjñeyo maheśvaraḥ | [SkPur (Rkh), Revākhaṇḍa, 26 157.2]
prīte gurau tataḥ sarvaṃ jagatprītaṃ surāsuram | [SkPur (Rkh), Revākhaṇḍa, 26 158.1]
yadyadiṣṭatamaṃ loke yatkiṃciddayitaṃ gṛhe | [SkPur (Rkh), Revākhaṇḍa, 26 158.2]
tatsarvaṃ gurave deyamātmanaḥ śreya icchatā | [SkPur (Rkh), Revākhaṇḍa, 26 159.1]
idaṃ tu dhanibhir deyamanyair deyaṃ yathocyate | [SkPur (Rkh), Revākhaṇḍa, 26 159.2]
dāmpatyamekaṃ vidhivatpratipūjya śubhavrataiḥ | [SkPur (Rkh), Revākhaṇḍa, 26 160.1]
dvitīyaṃ gurudāmpatyaṃ vittaśāṭhyaṃ vivarjayet | [SkPur (Rkh), Revākhaṇḍa, 26 160.2]
tataḥ kṣamāpayeddevīṃ devaṃ ca brāhmaṇaṃ gurum | [SkPur (Rkh), Revākhaṇḍa, 26 161.1]
yathā tvaṃ devi lalite na viyuktāsi śambhunā | [SkPur (Rkh), Revākhaṇḍa, 26 161.2]
tathā me patiputrāṇām aviyogaḥ pradīyatām | [SkPur (Rkh), Revākhaṇḍa, 26 162.1]
anena vidhinā kṛtvā tṛtīyāṃ madhusaṃjñikām | [SkPur (Rkh), Revākhaṇḍa, 26 162.2]
indrāṇī cendrapatnītvamavāpa sutamuttamam | [SkPur (Rkh), Revākhaṇḍa, 26 163.1]
saubhāgyaṃ sarvalokeṣu sarvarddhisukhamuttamam | [SkPur (Rkh), Revākhaṇḍa, 26 163.2]
anena vidhinā yā tu kumārī vratamācaret | [SkPur (Rkh), Revākhaṇḍa, 26 164.1]
śobhanaṃ patimāpnoti yathendrāṇyā śatakratuḥ | [SkPur (Rkh), Revākhaṇḍa, 26 164.2]
durbhagā subhagatvaṃ ca subhagā putriṇī bhavet | [SkPur (Rkh), Revākhaṇḍa, 26 165.1]
putriṇyakṣayamāpnoti na śokaṃ paśyati kvacit | [SkPur (Rkh), Revākhaṇḍa, 26 165.2]
anekajanmajanitaṃ daurbhāgyaṃ naśyati dhruvam | [SkPur (Rkh), Revākhaṇḍa, 26 166.1]
mṛtā tu tridivaṃ prāpya umayā saha modate | [SkPur (Rkh), Revākhaṇḍa, 26 166.2]
kalpakoṭiśataṃ sāgraṃ bhuktvā bhogān yathepsitān | [SkPur (Rkh), Revākhaṇḍa, 26 167.1]
punastu sambhave loke pārthivaṃ patim āpnuyāt | [SkPur (Rkh), Revākhaṇḍa, 26 167.2]
subhagā rūpasampannā pārthivaṃ janayet sutam | [SkPur (Rkh), Revākhaṇḍa, 26 168.1]
etatte kathitaṃ sarvaṃ vratānāmuttamaṃ vratam | [SkPur (Rkh), Revākhaṇḍa, 26 169.1]
anyatpṛcchasva subhage vāñchitaṃ yaddhṛdi sthitam | [SkPur (Rkh), Revākhaṇḍa, 26 169.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye madhūkatṛtīyāvratavidhānamāhātmyavarṇanaṃ nāma ṣaḍviṃśo 'dhyāyaḥ | [SkPur (Rkh), Revākhaṇḍa, 26 170.1]
{SkPur (Rkh), Revākhaṇḍa, 27}
śrīmārkaṇḍeya uvāca | [SkPur (Rkh), Revākhaṇḍa, 27 1.1]
nāradasya vacaḥ śrutvā rājñī vacanam abravīt | [SkPur (Rkh), Revākhaṇḍa, 27 1.2]
prasādaṃ kuru viprendra gṛhṇa dānaṃ yathepsitam | [SkPur (Rkh), Revākhaṇḍa, 27 1.3]
suvarṇamaṇiratnāni vastrāṇi vividhāni ca | [SkPur (Rkh), Revākhaṇḍa, 27 2.1]
tatte dārayāmi viprendra yaccānyad api durlabham | [SkPur (Rkh), Revākhaṇḍa, 27 2.2]
rājñyāstu vacanaṃ śrutvā nārado vākyam abravīt | [SkPur (Rkh), Revākhaṇḍa, 27 3.1]
anyeṣāṃ dīyatāṃ bhadre ye dvijāḥ kṣīṇavṛttayaḥ | [SkPur (Rkh), Revākhaṇḍa, 27 3.2]
vayaṃ tu sarvasampannā bhaktigrāhyāḥ sadaiva hi | [SkPur (Rkh), Revākhaṇḍa, 27 4.1]
ityuktā sā tadā rājñī vedavedāṅgapāragān | [SkPur (Rkh), Revākhaṇḍa, 27 4.2]
āhūya brāhmaṇān niḥsvāndātuṃ samupacakrame | [SkPur (Rkh), Revākhaṇḍa, 27 5.1]
yat kiṃcinnāradenoktaṃ dānasaubhāgyavardhanam | [SkPur (Rkh), Revākhaṇḍa, 27 5.2]
tena dānena me nityaṃ prīyetāṃ hariśaṅkarau | [SkPur (Rkh), Revākhaṇḍa, 27 6.1]
tato rājñī ca sā prāha nāradaṃ munipuṃgavam | [SkPur (Rkh), Revākhaṇḍa, 27 6.2]
rājñyuvāca | [SkPur (Rkh), Revākhaṇḍa, 27 7.1]
dānaṃ dattaṃ tvayoktaṃ yadbhartṛkarmaparaṃ hi tat | [SkPur (Rkh), Revākhaṇḍa, 27 7.2]
ājanmajanma me bhartā bhavedbāṇo dvijottama | [SkPur (Rkh), Revākhaṇḍa, 27 7.3]
nānyo hi daivataṃ tāta muktvā bāṇaṃ dvijottama | [SkPur (Rkh), Revākhaṇḍa, 27 8.1]
tena satyena me bhartā jīvecca śaradāṃ śatam | [SkPur (Rkh), Revākhaṇḍa, 27 8.2]
nānyo dharmo bhavet strīṇāṃ daivataṃ hi patiryathā | [SkPur (Rkh), Revākhaṇḍa, 27 9.1]
tathāpi tava vākyena dānaṃ dattaṃ yathāvidhi | [SkPur (Rkh), Revākhaṇḍa, 27 9.2]
svakaṃ karma kariṣyāmo bhartāraṃ prati mānada | [SkPur (Rkh), Revākhaṇḍa, 27 10.1]
brahmarṣe gaccha cedānīṃ tvamāśīrvādaḥ pradīyatām | [SkPur (Rkh), Revākhaṇḍa, 27 10.2]
tatheti tāmanujñāpya nārado nṛpasattama | [SkPur (Rkh), Revākhaṇḍa, 27 11.1]
sarvāsāṃ mānasaṃ hṛtvā anyataḥ kṛtamānasaḥ | [SkPur (Rkh), Revākhaṇḍa, 27 11.2]
jagāmādarśanaṃ vipraḥ pūjyamānastu khecaraiḥ | [SkPur (Rkh), Revākhaṇḍa, 27 12.1]
tato gatamanaskāstā bhartāraṃ prati bhārata | [SkPur (Rkh), Revākhaṇḍa, 27 12.2]
vivarṇā niṣprabhā jātā nāradena vimohitāḥ | [SkPur (Rkh), Revākhaṇḍa, 27 13.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye tripurakṣobhaṇavarṇanaṃ nāma saptaviṃśo 'dhyāyaḥ | [SkPur (Rkh), Revākhaṇḍa, 27 14.1]
{SkPur (Rkh), Revākhaṇḍa, 28}
mārkaṇḍeya uvāca | [SkPur (Rkh), Revākhaṇḍa, 28 1.1]
etasminn antare rudro narmadātaṭamāsthitaḥ | [SkPur (Rkh), Revākhaṇḍa, 28 1.2]
krīḍate hyumayā sārddhaṃ nāradas tatra cāgataḥ | [SkPur (Rkh), Revākhaṇḍa, 28 1.3]
praṇamya devadeveśamumayā saha śaṅkaram | [SkPur (Rkh), Revākhaṇḍa, 28 2.1]
vyajñāpayat tadā devaṃ yad vṛttaṃ tripure tadā | [SkPur (Rkh), Revākhaṇḍa, 28 2.2]
gato 'haṃ svāminirdeśād yatra tadbāṇamandiram | [SkPur (Rkh), Revākhaṇḍa, 28 3.1]
dṛṣṭā bāṇaṃ yathānyāyaṃ gato hyantaḥpuraṃ mahat | [SkPur (Rkh), Revākhaṇḍa, 28 3.2]
tatra bhāryāsahasrāṇi dṛṣṭvā bāṇasya dhīmataḥ | [SkPur (Rkh), Revākhaṇḍa, 28 4.1]
yathāyogyaṃ yathākāmam āgataḥ kṣobhya tatpuram | [SkPur (Rkh), Revākhaṇḍa, 28 4.2]
nāradasya vacaḥ śrutvā sādhu sādhviti pūjayan | [SkPur (Rkh), Revākhaṇḍa, 28 5.1]
cintayāmāsa deveśo bhramaṇaṃ tripurasya hi | [SkPur (Rkh), Revākhaṇḍa, 28 5.2]
karamuktaṃ yathā cakraṃ viṣṇunā prabhaviṣṇunā | [SkPur (Rkh), Revākhaṇḍa, 28 6.1]
mahāvegaṃ mahāyāmaṃ rakṣitaṃ tejasā mama | [SkPur (Rkh), Revākhaṇḍa, 28 6.2]
sa ca me bhaktinirato bāṇo loke ca viśrutaḥ | [SkPur (Rkh), Revākhaṇḍa, 28 7.1]
bhāratī ca mayā dattā brāhmaṇānāṃ viśeṣataḥ | [SkPur (Rkh), Revākhaṇḍa, 28 7.2]
evaṃ sa suciraṃ kālaṃ devadevo maheśvaraḥ | [SkPur (Rkh), Revākhaṇḍa, 28 8.1]
cintayitvā sunirvāṇaṃ kāryaṃ prati janeśvaraḥ | [SkPur (Rkh), Revākhaṇḍa, 28 8.2]
tato 'sau mandaraṃ dhyātvā cāpe kṛtvā guṇe mahīm | [SkPur (Rkh), Revākhaṇḍa, 28 9.1]
viṣṇuṃ sanātanaṃ devaṃ bāṇe dhyātvā trilocanaḥ | [SkPur (Rkh), Revākhaṇḍa, 28 9.2]
phale hutāśanaṃ devaṃ jvalantaṃ sarvatomukham | [SkPur (Rkh), Revākhaṇḍa, 28 10.1]
suparṇaṃ puṅkhayor madhye jave vāyuṃ prakalpya ca | [SkPur (Rkh), Revākhaṇḍa, 28 10.2]
rathaṃ mahīmayaṃ kṛtvā dhuri tāvaśvināvubhau | [SkPur (Rkh), Revākhaṇḍa, 28 11.1]
akṣe sureśvaraṃ devam agrakīlyāṃ dhanādhipam | [SkPur (Rkh), Revākhaṇḍa, 28 11.2]
yamaṃ tu dakṣiṇe pārśve vāme kālaṃ sudāruṇam | [SkPur (Rkh), Revākhaṇḍa, 28 12.1]
ādityacandrau cakre tu gandharvānārakādiṣu | [SkPur (Rkh), Revākhaṇḍa, 28 12.2]
yantāraṃ ca surajyeṣṭhaṃ vedānkṛtvā hayottamān | [SkPur (Rkh), Revākhaṇḍa, 28 13.1]
khalīnādiṣu cāṅgāni raśmīṃśchandāṃsi cākarot | [SkPur (Rkh), Revākhaṇḍa, 28 13.2]
kṛtvā pratodam oṃkāraṃ mukhagrāhyaṃ maheśvaraḥ | [SkPur (Rkh), Revākhaṇḍa, 28 14.1]
dhātāraṃ cāgrataḥ kṛtvā vidhātāraṃ ca pṛṣṭhataḥ | [SkPur (Rkh), Revākhaṇḍa, 28 14.2]
mārutātsarvato digbhya ūrdhvayantre tathaiva ca | [SkPur (Rkh), Revākhaṇḍa, 28 15.1]
mahoragapiśācāṃśca siddhavidyādharāṃstathā | [SkPur (Rkh), Revākhaṇḍa, 28 15.2]
gaṇāṃśca bhūtasaṅghāṃśca sarve sarvāṅgasaṃdhiṣu | [SkPur (Rkh), Revākhaṇḍa, 28 16.1]
yugamadhye sthito meruryugasyādho mahāgiriḥ | [SkPur (Rkh), Revākhaṇḍa, 28 16.2]
sarpā yantrasthitā ghorāḥ śamye varuṇanairṛtau | [SkPur (Rkh), Revākhaṇḍa, 28 17.1]
gāyatrī caiva sāvitrī sthite te raśmibandhane | [SkPur (Rkh), Revākhaṇḍa, 28 17.2]
satyaṃ rathadhvaje śaucaṃ damaṃ rakṣāṃ samantataḥ | [SkPur (Rkh), Revākhaṇḍa, 28 18.1]
rathaṃ devamayaṃ kṛtvā devadevo maheśvaraḥ | [SkPur (Rkh), Revākhaṇḍa, 28 18.2]
saṃnaddhaḥ kavacī khaḍgī baddhagodhāṅgulitravān | [SkPur (Rkh), Revākhaṇḍa, 28 19.1]
baddhā parikaraṃ gāḍhaṃ jaṭājūṭaṃ niyamya ca | [SkPur (Rkh), Revākhaṇḍa, 28 19.2]
sajjaṃ kṛtvā dhanurdivyaṃ yojayitvā rathottamam | [SkPur (Rkh), Revākhaṇḍa, 28 20.1]
rathamadhye sthito devaḥ śuśubhe ca yudhiṣṭhira | [SkPur (Rkh), Revākhaṇḍa, 28 20.2]
dhanuṣaḥ śabdanādenākampayacca jagattrayam | [SkPur (Rkh), Revākhaṇḍa, 28 21.1]
sthānaṃ kṛtvā tu vaiśākhaṃ nibhṛtaṃ saṃsthito haraḥ | [SkPur (Rkh), Revākhaṇḍa, 28 21.2]
nirīkṣya suciraṃ kālaṃ kopasaṃraktalocanaḥ | [SkPur (Rkh), Revākhaṇḍa, 28 22.1]
dhyātvā taṃ paramaṃ mantram ātmānaṃ ca nirudhya saḥ | [SkPur (Rkh), Revākhaṇḍa, 28 22.2]
mumoca sahasā bāṇaṃ purasya vadhakāṅkṣayā | [SkPur (Rkh), Revākhaṇḍa, 28 23.1]
yadā trīṇi sametāni antarikṣasthitāni tu | [SkPur (Rkh), Revākhaṇḍa, 28 23.2]
tataḥ kālanimeṣārdhaṃ dṛṣṭvaikyaṃ tripurasya ca | [SkPur (Rkh), Revākhaṇḍa, 28 24.1]
triparvaṇā triśalyena tatastānyavasādayat | [SkPur (Rkh), Revākhaṇḍa, 28 24.2]
tato lokā bhayatrastās tripure bharatottama | [SkPur (Rkh), Revākhaṇḍa, 28 25.1]
sarvāsuravināśāya kālarūpā bhayāvahāḥ | [SkPur (Rkh), Revākhaṇḍa, 28 25.2]
aṭṭahāsān pramuñcanti kaṣṭarūpā narās tadā | [SkPur (Rkh), Revākhaṇḍa, 28 26.1]
nimeṣonmeṣaṇaṃ caiva kurvanti lipikarmasu | [SkPur (Rkh), Revākhaṇḍa, 28 26.2]
niṣpandanayanā martyāścitreṣvālikhitā iva | [SkPur (Rkh), Revākhaṇḍa, 28 27.1]
devāyatanagā devā raṭanti prahasanti ca | [SkPur (Rkh), Revākhaṇḍa, 28 27.2]
svapne paśyanti cātmānaṃ raktāmbaravibhūṣitam | [SkPur (Rkh), Revākhaṇḍa, 28 27.3]
raktamālyottamāṅgāśca patantaḥ kārdame hrade | [SkPur (Rkh), Revākhaṇḍa, 28 28.1]
paśyanti nāma cātmānaṃ satailābhyaṅgamastakam | [SkPur (Rkh), Revākhaṇḍa, 28 28.2]
paśyanti yānamārūḍhaṃ rāsabhaiśca nṛpottama | [SkPur (Rkh), Revākhaṇḍa, 28 29.1]
saṃvartako mahāvāyuryugāntapratimo mahān | [SkPur (Rkh), Revākhaṇḍa, 28 29.2]
gṛhān unmūlayāmāsa vṛkṣajātīnanekaśaḥ | [SkPur (Rkh), Revākhaṇḍa, 28 30.1]
bhūmikampāḥ sanirghātā ulkāpātāḥ sahasraśaḥ | [SkPur (Rkh), Revākhaṇḍa, 28 30.2]
rudhiraṃ varṣate devo miśritaṃ karkarairbahu | [SkPur (Rkh), Revākhaṇḍa, 28 31.1]
agnikuṇḍeṣu viprāṇāṃ hutaḥ samyagghutāśanaḥ | [SkPur (Rkh), Revākhaṇḍa, 28 31.2]
jvalate dhūmasaṃyukto visphuliṅgakaṇaiḥ saha | [SkPur (Rkh), Revākhaṇḍa, 28 32.1]
kuṃjarā vimadā jātāsturagāḥ sattvavarjitāḥ | [SkPur (Rkh), Revākhaṇḍa, 28 32.2]
avāditāni vādyante vāditrāṇi sahasraśaḥ | [SkPur (Rkh), Revākhaṇḍa, 28 33.1]
dhvajā hyakampitāḥ petuśchatrāṇi vividhāni ca | [SkPur (Rkh), Revākhaṇḍa, 28 33.2]
jvalati pādapāstatra parṇāni ca sabhaṃ tataḥ | [SkPur (Rkh), Revākhaṇḍa, 28 34.1]
sarvaṃ tadvyākulībhūtaṃ hāhākārasamanvitam | [SkPur (Rkh), Revākhaṇḍa, 28 34.2]
udyānāni vicitrāṇi prababhañja prabhañjanaḥ | [SkPur (Rkh), Revākhaṇḍa, 28 35.1]
tena saṃpreritāḥ sarve jvalanti viśikhāḥ śikhāḥ | [SkPur (Rkh), Revākhaṇḍa, 28 35.2]
vṛkṣagulmalatāvallyo gṛhāṇi ca samantataḥ | [SkPur (Rkh), Revākhaṇḍa, 28 36.1]
digvibhāgaiśca sarvaiśca pravṛtto havyavāhanaḥ | [SkPur (Rkh), Revākhaṇḍa, 28 36.2]
sarvaṃ kiṃśukaparṇābhaṃ prajvalaccaiva dṛśyate | [SkPur (Rkh), Revākhaṇḍa, 28 37.1]
gṛhādgṛhaṃ tadā gantuṃ naiva dhūmena śakyate | [SkPur (Rkh), Revākhaṇḍa, 28 37.2]
harakopāgninirdagdhāḥ krandante tripure janāḥ | [SkPur (Rkh), Revākhaṇḍa, 28 38.1]
pradīptaṃ sarvato dikṣu dahyate tripuraṃ param | [SkPur (Rkh), Revākhaṇḍa, 28 38.2]
patanti śikharāgrāṇi viśīrṇāni sahasraśaḥ | [SkPur (Rkh), Revākhaṇḍa, 28 39.1]
pāvako dhūmasaṃpṛkto dahyamānaḥ samantataḥ | [SkPur (Rkh), Revākhaṇḍa, 28 39.2]
nṛtyanvai vyāptadigdeśaḥ kāntāreṣvabhidhāvati | [SkPur (Rkh), Revākhaṇḍa, 28 40.1]
devāgāreṣu sarveṣu gṛheṣvaṭṭālakeṣu ca | [SkPur (Rkh), Revākhaṇḍa, 28 40.2]
pravṛtto hutabhuktatra pure kālapracoditaḥ | [SkPur (Rkh), Revākhaṇḍa, 28 41.1]
dadāha lokānsarvatra harakopaprakopitaḥ | [SkPur (Rkh), Revākhaṇḍa, 28 41.2]
dahate traipuraṃ lokaṃ bālavṛddhasamanvitam | [SkPur (Rkh), Revākhaṇḍa, 28 42.1]
sapuraṃ sagṛhadvāraṃ savāhanavanaṃ nṛpa | [SkPur (Rkh), Revākhaṇḍa, 28 42.2]
kecidbhojanasaktāśca pānāsaktāstathāpare | [SkPur (Rkh), Revākhaṇḍa, 28 43.1]
aparā nṛtyagīteṣu saṃsaktā vārayoṣitaḥ | [SkPur (Rkh), Revākhaṇḍa, 28 43.2]
anyonyaṃ ca pariṣvajya hutāśanaśikhārditāḥ | [SkPur (Rkh), Revākhaṇḍa, 28 44.1]
dahyamānā nṛpaśreṣṭha sarve gacchantyacetanāḥ | [SkPur (Rkh), Revākhaṇḍa, 28 44.2]
athānye dānavāstatra dahyante 'gnivimohitāḥ | [SkPur (Rkh), Revākhaṇḍa, 28 45.1]
na śaktāścānyato gantuṃ dhūmenākulitānanāḥ | [SkPur (Rkh), Revākhaṇḍa, 28 45.2]
haṃsakāraṇḍavākīrṇā nalinyo hemapaṅkajāḥ | [SkPur (Rkh), Revākhaṇḍa, 28 45.3]
dahyante vividhās tatra vāpyaḥ kūpāśca bhārata | [SkPur (Rkh), Revākhaṇḍa, 28 46.1]
dṛśyante 'naladagdhāni purodyānāni dīrghikāḥ | [SkPur (Rkh), Revākhaṇḍa, 28 46.2]
amlānaiḥ paṅkajaiśchannā vistīrṇāvasuyojanāḥ | [SkPur (Rkh), Revākhaṇḍa, 28 46.3]
girikūṭanibhāstatra prāsādā ratnaśobhitāḥ | [SkPur (Rkh), Revākhaṇḍa, 28 47.1]
dṛśyante 'nalasaṃdagdhā viśīrṇā dharaṇītale | [SkPur (Rkh), Revākhaṇḍa, 28 47.2]
narastrībālavṛddheṣu dahyamāneṣu sarvataḥ | [SkPur (Rkh), Revākhaṇḍa, 28 48.1]
nirdayaṃ jvalate vahnirhāhākāro mahānabhūt | [SkPur (Rkh), Revākhaṇḍa, 28 48.2]
kācicca sukhasaṃsuptāpramattānyā nṛpottama | [SkPur (Rkh), Revākhaṇḍa, 28 48.3]
krīḍitvā ca suvistīrṇaśayanasthā varāṅganā | [SkPur (Rkh), Revākhaṇḍa, 28 49.1]
kācitsuptā viśālākṣī hārāvalivibhūṣitā | [SkPur (Rkh), Revākhaṇḍa, 28 49.2]
dhūmenākulitā dīnā nyapataddhavyavāhane | [SkPur (Rkh), Revākhaṇḍa, 28 49.3]
kācittasminpure dīpte putrasnehānulālasā | [SkPur (Rkh), Revākhaṇḍa, 28 50.1]
putram āliṅgate gāḍhaṃ dahyate tripure 'gninā | [SkPur (Rkh), Revākhaṇḍa, 28 50.2]
kācitkanakavarṇābhā indranīlavibhūṣitā | [SkPur (Rkh), Revākhaṇḍa, 28 51.1]
bhartāraṃ patitaṃ dṛṣṭvā patitā tasya copari | [SkPur (Rkh), Revākhaṇḍa, 28 51.2]
kācidādityavarṇābhā prasuptā tu priyopari | [SkPur (Rkh), Revākhaṇḍa, 28 52.1]
agnijvālāhatā gāḍhaṃ kaṃṭhamāliṅgate nṛpa | [SkPur (Rkh), Revākhaṇḍa, 28 52.2]
medhavarṇā parā nārī calatkanakamekhalā | [SkPur (Rkh), Revākhaṇḍa, 28 53.1]
śvetavastrottarīyā tu papāta dharaṇītale | [SkPur (Rkh), Revākhaṇḍa, 28 53.2]
kācitkundenduvarṇābhā nīlaratnavibhūṣitā | [SkPur (Rkh), Revākhaṇḍa, 28 54.1]
śirasā prāñjalir bhūtvā vijñāpayati pāvakam | [SkPur (Rkh), Revākhaṇḍa, 28 54.2]
kasyāścijjvalate vastraṃ keśāḥ kasyāśca bhārata | [SkPur (Rkh), Revākhaṇḍa, 28 55.1]
jvalajjvalanasaṅkāśair hemabhāṇḍaistrasaṃhita ca | [SkPur (Rkh), Revākhaṇḍa, 28 55.2]
kācitprabhūtaduḥkhārtā vilalāpa varāṅganā | [SkPur (Rkh), Revākhaṇḍa, 28 56.1]
bhasmībhūtaṃ patiṃ dṛṣṭvā krandantī kurarī yathā | [SkPur (Rkh), Revākhaṇḍa, 28 56.2]
āliṅgya gāḍhaṃ sahasā patitā tasya mūrdhani | [SkPur (Rkh), Revākhaṇḍa, 28 57.1]
kācicca bahuduḥkhārtā vyalapatstrī svaveśmani | [SkPur (Rkh), Revākhaṇḍa, 28 57.2]
bhasmasācca kṛtaṃ dṛṣṭvā krandate kurarī yathā | [SkPur (Rkh), Revākhaṇḍa, 28 58.1]
mātaraṃ pitaraṃ kāciddṛṣṭvā vigatacetanam | [SkPur (Rkh), Revākhaṇḍa, 28 58.2]
vepate patitā bhūmau kheditā vaḍavā yathā | [SkPur (Rkh), Revākhaṇḍa, 28 59.1]
itaścetaśca kācicca dahyamānā varāṅganā | [SkPur (Rkh), Revākhaṇḍa, 28 59.2]
nāpaśyadbālamutsaṅge viparītamukhī sthitā | [SkPur (Rkh), Revākhaṇḍa, 28 60.1]
kumbhilasya gṛhaṃ dagdhaṃ patitaṃ dharaṇītale | [SkPur (Rkh), Revākhaṇḍa, 28 60.2]
kūṣmāṇḍasya ca dhūmrasya kuhakasya bakasya ca | [SkPur (Rkh), Revākhaṇḍa, 28 61.1]
virūpanayanasyāpi virūpākṣasya caiva hi | [SkPur (Rkh), Revākhaṇḍa, 28 61.2]
śumbho ḍimbhaśca raudraśca prahlādaścāsurottamaḥ | [SkPur (Rkh), Revākhaṇḍa, 28 62.1]
daṇḍapāṇir vipāṇiśca siṃhavaktras tathānagha | [SkPur (Rkh), Revākhaṇḍa, 28 62.2]
dundubhaścaiva saṃhrādo ḍiṇḍirmuṇḍis tathaiva ca | [SkPur (Rkh), Revākhaṇḍa, 28 63.1]
bāṇabhrātā ca bāṇaśca kravyādavyāghravaktrakau | [SkPur (Rkh), Revākhaṇḍa, 28 63.2]
evamanye 'pi ye keciddānavā baladarpitāḥ | [SkPur (Rkh), Revākhaṇḍa, 28 64.1]
teṣāṃ gṛhe tathā vahnirjvalate nirdayo nṛpa | [SkPur (Rkh), Revākhaṇḍa, 28 64.2]
dahyamānāḥ striyastāta vilapanti gṛhe gṛhe | [SkPur (Rkh), Revākhaṇḍa, 28 64.3]
karuṇākṣaravādinyo nirādhārā gatāḥ śivam | [SkPur (Rkh), Revākhaṇḍa, 28 65.1]
yadi vairaṃ surāreśca puruṣoparipāvaka | [SkPur (Rkh), Revākhaṇḍa, 28 65.2]
striyaḥ kimaparādhyanti gṛhapañjarakokilāḥ | [SkPur (Rkh), Revākhaṇḍa, 28 66.1]
anirdayo nṛśaṃsastvaṃ kaste kopaḥ striyaṃ prati | [SkPur (Rkh), Revākhaṇḍa, 28 66.2]
kiṃ tvayā na śrutaṃ loke avadhyāḥ sarvathā striyaḥ | [SkPur (Rkh), Revākhaṇḍa, 28 67.1]
kiṃ tu tubhyaṃ guṇo hyasti dahane pavaneritaḥ | [SkPur (Rkh), Revākhaṇḍa, 28 67.2]
na kāruṇyaṃ tvayā kiṃcid dākṣiṇyaṃ ca striyaṃ prati | [SkPur (Rkh), Revākhaṇḍa, 28 68.1]
dayāṃ mlecchā hi kurvanti vacanaṃ vīkṣya yoṣitām | [SkPur (Rkh), Revākhaṇḍa, 28 68.2]
mlecchānām api ca mleccho durnivāryo hyacetanaḥ | [SkPur (Rkh), Revākhaṇḍa, 28 69.1]
evaṃ vilapamānānāṃ strīṇāṃ tatraiva bhārata | [SkPur (Rkh), Revākhaṇḍa, 28 69.2]
jvālākalāpabahulaḥ prajvalatyeva pāvakaḥ | [SkPur (Rkh), Revākhaṇḍa, 28 70.1]
evaṃ dṛṣṭvā tato bāṇo dahyamāna uvāca ha | [SkPur (Rkh), Revākhaṇḍa, 28 70.2]
avajñāya vinaṣṭo 'haṃ pāpātmā haramañjasā | [SkPur (Rkh), Revākhaṇḍa, 28 71.1]
mayā pāpena mūrkheṇa ye lokā nāśitā dhruvam | [SkPur (Rkh), Revākhaṇḍa, 28 71.2]
gobrāhmaṇā hatā nityamiha loke paratra ca | [SkPur (Rkh), Revākhaṇḍa, 28 72.1]
nāśitānyannapānāni maṭhārāmāśramāstathā | [SkPur (Rkh), Revākhaṇḍa, 28 72.2]
ṛṣīṇāmāśramāścaiva devārāmā gaṇālayāḥ | [SkPur (Rkh), Revākhaṇḍa, 28 73.1]
tena pāpena me dhvaṃsastapasaśca balasya ca | [SkPur (Rkh), Revākhaṇḍa, 28 73.2]
kiṃ dhanena kariṣyāmi rājyeṇāntaḥpureṇa ca | [SkPur (Rkh), Revākhaṇḍa, 28 74.1]
varaṃ śaṅkarapādau ca śaraṇaṃ yāmi mūḍhadhīḥ | [SkPur (Rkh), Revākhaṇḍa, 28 75.1]
na mātā na pitā caiva na bandhur nāparo janaḥ | [SkPur (Rkh), Revākhaṇḍa, 28 75.2]
muktvā caiva maheśānaṃ paramārtiharaṃ param | [SkPur (Rkh), Revākhaṇḍa, 28 76.1]
ātmanā ca kṛtaṃ pāpamātmanaiva tu bhujyate | [SkPur (Rkh), Revākhaṇḍa, 28 76.2]
ahaṃ punaḥ samastaiśca dahyāmi saha sādhubhiḥ | [SkPur (Rkh), Revākhaṇḍa, 28 77.1]
evamuktvā śivaṃ liṅgaṃ kṛtvā tanmastakopari | [SkPur (Rkh), Revākhaṇḍa, 28 77.2]
nirjagāma gṛhācchīghraṃ pāvakenāvaguṇṭhitaḥ | [SkPur (Rkh), Revākhaṇḍa, 28 78.1]
sa khinnaḥ svinnagātrastu praskhalaṃstu muhur muhuḥ | [SkPur (Rkh), Revākhaṇḍa, 28 78.2]
haraṃ gadgadayā vācā stuvanvai śaraṇaṃ yayau | [SkPur (Rkh), Revākhaṇḍa, 28 79.1]
tvatkopānalanirdagdho yadi vadhyo 'smi śaṅkara | [SkPur (Rkh), Revākhaṇḍa, 28 79.2]
tvatprasādānmahādeva mā me liṅgaṃ praṇaśyatu | [SkPur (Rkh), Revākhaṇḍa, 28 80.1]
arcitaṃ me suraśreṣṭha dhyātaṃ bhaktyā mayā vibho | [SkPur (Rkh), Revākhaṇḍa, 28 80.2]
prāṇādiṣṭatamaṃ deva tasmād rakṣitum arhasi | [SkPur (Rkh), Revākhaṇḍa, 28 81.1]
yadi te 'ham anugrāhyo vadhyo vā surasattama | [SkPur (Rkh), Revākhaṇḍa, 28 81.2]
pratijanma mahādeva tvadbhaktiracalāstu me | [SkPur (Rkh), Revākhaṇḍa, 28 82.1]
paśukīṭapataṅgeṣu tiryagyonigateṣu ca | [SkPur (Rkh), Revākhaṇḍa, 28 82.2]
svakarmaṇā mahādeva tvadbhaktiracalāstu me | [SkPur (Rkh), Revākhaṇḍa, 28 82.3]
evamuktvā mahābhāgo bāṇo bhaktimatāṃ varaḥ | [SkPur (Rkh), Revākhaṇḍa, 28 83.1]
stotreṇa devadeveśaṃ chandayāmāsa bhārata | [SkPur (Rkh), Revākhaṇḍa, 28 83.2]
bāṇa uvāca | [SkPur (Rkh), Revākhaṇḍa, 28 84.1]
śiva śaṅkara sarvaharāya namo bhavabhītabhayārtiharāya namaḥ | [SkPur (Rkh), Revākhaṇḍa, 28 84.2]
kusumāyudhadehavināśaṃkara pramadāpriyakāmaka deva namaḥ | [SkPur (Rkh), Revākhaṇḍa, 28 84.3]
jaya pārvatīśa paramārthasāra jaya viracitabhīmabhujaṅgahāra | [SkPur (Rkh), Revākhaṇḍa, 28 85.1]
jaya nirmalabhasmaviliptagātra jaya mantramūla jagadekapātra | [SkPur (Rkh), Revākhaṇḍa, 28 85.2]
jaya viṣadharakapilajaṭākalāpa jaya bhairavavighṛtapinākacāpa | [SkPur (Rkh), Revākhaṇḍa, 28 86.1]
jaya viṣamanayanaparimuktasaṅga jaya śaṅkara dhṛtagāṅgataraṅga | [SkPur (Rkh), Revākhaṇḍa, 28 86.2]
jaya bhīmarūpa khaṭvāṅgahasta śaśiśekhara jaya jagatāṃ praśasta | [SkPur (Rkh), Revākhaṇḍa, 28 87.1]
jaya sukhareśa suralokasāra jaya sarvasakalanirdagdhasāra | [SkPur (Rkh), Revākhaṇḍa, 28 87.2]
jaya kīrtanīya jagatāṃ pavitra jaya vṛṣāṅka bahuvidhacaritra | [SkPur (Rkh), Revākhaṇḍa, 28 88.1]
jaya viracitanarakaṅkālamāla aghāsuradehakaṅkālakāla | [SkPur (Rkh), Revākhaṇḍa, 28 88.2]
jaya nīlakaṃṭha varavṛṣabhagamana jaya sakalalokaduritānuśamana | [SkPur (Rkh), Revākhaṇḍa, 28 89.1]
jaya siddhasurāsuravinatacaraṇa jaya rudra raudrabhavajaladhitaraṇa | [SkPur (Rkh), Revākhaṇḍa, 28 89.2]
jaya giriśa sureśvaramānanīya jaya sūkṣmarūpa saṃcitanīya | [SkPur (Rkh), Revākhaṇḍa, 28 90.1]
jaya dagdhatripura viśvasattva jaya sakalaśāstraparamārthatattva | [SkPur (Rkh), Revākhaṇḍa, 28 90.2]
jaya duravabodha saṃsāratāra kalikaluṣamahārṇavaghoratāra | [SkPur (Rkh), Revākhaṇḍa, 28 91.1]
jaya surāsuradevagaṇeśa namo hayavānarasiṃhagajendramukha | [SkPur (Rkh), Revākhaṇḍa, 28 91.2]
atihrasvasthūlasudīrghatama upalabdhir na śakyate te hyamaraiḥ | [SkPur (Rkh), Revākhaṇḍa, 28 92.1]
praṇato 'smi nirañjana te caraṇau jaya sāmba sulocanakāntihara | [SkPur (Rkh), Revākhaṇḍa, 28 92.2]
aprāpya tvāṃ kim atyantam ucchrayī na vināśayet | [SkPur (Rkh), Revākhaṇḍa, 28 93.1]
atipramāthi ca tadā tapo mahatsudāruṇam | [SkPur (Rkh), Revākhaṇḍa, 28 93.2]
na putrabāndhavā dārā na samastaḥ suhṛjjanaḥ | [SkPur (Rkh), Revākhaṇḍa, 28 94.1]
saṅkaṭe 'bhyupagacchanti vrajantamekagāminam | [SkPur (Rkh), Revākhaṇḍa, 28 94.2]
yadeva karma kaivalyaṃ kṛtaṃ tena śubhāśubham | [SkPur (Rkh), Revākhaṇḍa, 28 95.1]
tadeva sārthavat tasya bhavatyagre tu gacchataḥ | [SkPur (Rkh), Revākhaṇḍa, 28 95.2]
nirdhanasyaiva carato na bhayaṃ vidyate kvacit | [SkPur (Rkh), Revākhaṇḍa, 28 96.1]
dhanībhayairna mucyeta dhanaṃ tasmāttyajāmyaham | [SkPur (Rkh), Revākhaṇḍa, 28 96.2]
lubdhāḥ pāpāni kurvanti śuddhāṃśā naiva mānavāḥ | [SkPur (Rkh), Revākhaṇḍa, 28 97.1]
śrutvā dharmasya sarvasvaṃ śrutvā caivāvadhārya tat | [SkPur (Rkh), Revākhaṇḍa, 28 97.2]
tvaṃ viṣṇustvaṃ jagannātho brahmarūpaḥ sanātanaḥ | [SkPur (Rkh), Revākhaṇḍa, 28 98.1]
indrastvaṃ devadeveśa suranātha namo 'stu te | [SkPur (Rkh), Revākhaṇḍa, 28 98.2]
tvaṃ kṣitirvaruṇaścaiva pavanastvaṃ hutāśanaḥ | [SkPur (Rkh), Revākhaṇḍa, 28 99.1]
tvaṃ dīkṣā yajamānaśca ākāśaṃ soma eva ca | [SkPur (Rkh), Revākhaṇḍa, 28 99.2]
tvaṃ sūryastvaṃ tu vitteśo yamastvaṃ gurureva ca | [SkPur (Rkh), Revākhaṇḍa, 28 100.1]
tvayā vyāptaṃ jagatsarvaṃ trailokyaṃ bhāsvatā yathā | [SkPur (Rkh), Revākhaṇḍa, 28 100.2]
etadbāṇakṛtaṃ stotraṃ śrutvā devo maheśvaraḥ | [SkPur (Rkh), Revākhaṇḍa, 28 101.1]
krodhaṃ muktvā prasannātmā tadā vacanam abravīt | [SkPur (Rkh), Revākhaṇḍa, 28 101.2]
īśvara uvāca | [SkPur (Rkh), Revākhaṇḍa, 28 102.1]
na bhetavyaṃ na bhetavyamadyaprabhṛti dānava | [SkPur (Rkh), Revākhaṇḍa, 28 102.2]
sauvarṇe bhavane tiṣṭha mama pārśve 'thavā punaḥ | [SkPur (Rkh), Revākhaṇḍa, 28 102.3]
putrapautraprapautraiśca bāndhavaiḥ saha bhāryayā | [SkPur (Rkh), Revākhaṇḍa, 28 103.1]
adyaprabhṛti vatsa tvamavadhyaḥ sarvaśatruṣu | [SkPur (Rkh), Revākhaṇḍa, 28 103.2]
mārkaṇḍeya uvāca | [SkPur (Rkh), Revākhaṇḍa, 28 104.1]
bhūyastasya varo datto devadevena bhārata | [SkPur (Rkh), Revākhaṇḍa, 28 104.2]
svarge martye ca pātāle pūjitaḥ sasurāsuraiḥ | [SkPur (Rkh), Revākhaṇḍa, 28 104.3]
akṣayaścāvyayaścaiva vasa tvaṃ vai yathāsukham | [SkPur (Rkh), Revākhaṇḍa, 28 105.1]
tato nivārayāmāsa rudraḥ saptaśikhaṃ tadā | [SkPur (Rkh), Revākhaṇḍa, 28 105.2]
tṛtīyaṃ rakṣitaṃ tasya puraṃ devena śambhunā | [SkPur (Rkh), Revākhaṇḍa, 28 106.1]
jvālāmālākulaṃ cānyatpatitaṃ dharaṇītale | [SkPur (Rkh), Revākhaṇḍa, 28 106.2]
ardhena prasthitādūrdhvaṃ tasya jvālā divaṃ gatāḥ | [SkPur (Rkh), Revākhaṇḍa, 28 107.1]
hāhākāro mahāṃstatra ṛṣisaṅghairudīritaḥ | [SkPur (Rkh), Revākhaṇḍa, 28 107.2]
daivataiśca mahābhāgaiḥ siddhavidyādharādibhiḥ | [SkPur (Rkh), Revākhaṇḍa, 28 108.1]
ekaṃ tu patitaṃ tatra śrīśaile khaṇḍamuttaram | [SkPur (Rkh), Revākhaṇḍa, 28 108.2]
dvitīyaṃ patitaṃ rājañchaile hyamarakaṇṭake | [SkPur (Rkh), Revākhaṇḍa, 28 109.1]
prajvalatpatitaṃ tatra tena jvāleśvaraṃ smṛtam | [SkPur (Rkh), Revākhaṇḍa, 28 109.2]
dagdhe tu tripure rājanpatite khaṇḍa uttame | [SkPur (Rkh), Revākhaṇḍa, 28 110.1]
rudro devaḥ sthitastatra jvālāmālānivārakaḥ | [SkPur (Rkh), Revākhaṇḍa, 28 110.2]
hāhākāraparāṇāṃ tu ṛṣīṇāṃ rakṣaṇāya ca | [SkPur (Rkh), Revākhaṇḍa, 28 111.1]
svayaṃ mūrtirmaheśān umāvṛṣabhasaṃyutaḥ | [SkPur (Rkh), Revākhaṇḍa, 28 111.2]
manasāpi smared yastu bhaktyā hyamarakaṇṭakam | [SkPur (Rkh), Revākhaṇḍa, 28 112.1]
cāndrāyaṇādhikaṃ puṇyaṃ sa labhennātra saṃśayaḥ | [SkPur (Rkh), Revākhaṇḍa, 28 112.2]
atipuṇyo giriśreṣṭho yasmād bharatasattama | [SkPur (Rkh), Revākhaṇḍa, 28 113.1]
asmānnityaṃ bhaved rājansarvapāpakṣayaṃkaraḥ | [SkPur (Rkh), Revākhaṇḍa, 28 113.2]
nānādrumalatākīrṇo nānāpuṣpopaśobhitaḥ | [SkPur (Rkh), Revākhaṇḍa, 28 114.1]
nānāgulmalatākīrṇo nānāvallībhir āvṛtaḥ | [SkPur (Rkh), Revākhaṇḍa, 28 114.2]
siṃhavyāghrasamākīrṇo mṛgayūthairalaṃkṛtaḥ | [SkPur (Rkh), Revākhaṇḍa, 28 115.1]
śvāpadānāṃ ca ghoṣeṇa nityaṃ pramudito 'bhavat | [SkPur (Rkh), Revākhaṇḍa, 28 115.2]
brahmendraviṣṇupramukhairhyamaraiśca sahasraśaḥ | [SkPur (Rkh), Revākhaṇḍa, 28 116.1]
sevyate devadeveśaḥ śaṅkarastatra parvate | [SkPur (Rkh), Revākhaṇḍa, 28 116.2]
patanaṃ kurute yo 'sminparvate 'marakaṇṭake | [SkPur (Rkh), Revākhaṇḍa, 28 117.1]
krīḍate kramaśo rājanbhuvanāni caturdaśa | [SkPur (Rkh), Revākhaṇḍa, 28 117.2]
aindraṃ vāhnaṃ ca kauberaṃ vāyavyaṃ yāmyameva ca | [SkPur (Rkh), Revākhaṇḍa, 28 118.1]
nairṛtyaṃ vāruṇaṃ caiva saumyaṃ sauraṃ tathaiva ca | [SkPur (Rkh), Revākhaṇḍa, 28 118.2]
brāhmaṃ ca padamakliṣṭaṃ vaiṣṇavaṃ tadanantaram | [SkPur (Rkh), Revākhaṇḍa, 28 119.1]
umārudraṃ mahābhāga aiśvaraṃ tadanantaram | [SkPur (Rkh), Revākhaṇḍa, 28 119.2]
paraṃ sadāśivaṃ śāntaṃ sūkṣmaṃ jyotiratīndriyam | [SkPur (Rkh), Revākhaṇḍa, 28 120.1]
tasminyāti layaṃ dhīro vidhinā nātra saṃśayaḥ | [SkPur (Rkh), Revākhaṇḍa, 28 120.2]
yudhiṣṭhira uvāca | [SkPur (Rkh), Revākhaṇḍa, 28 121.1]
ko 'pyatra vidhiruddiṣṭaḥ patane ṛṣisattama | [SkPur (Rkh), Revākhaṇḍa, 28 121.2]
etanme sarvamācakṣva saṃśayo 'sti mahāmune | [SkPur (Rkh), Revākhaṇḍa, 28 121.3]
śrīmārkaṇḍeya uvāca | [SkPur (Rkh), Revākhaṇḍa, 28 122.1]
śṛṇuṣva kathayiṣyāmi taṃ vidhiṃ pāṇḍunandana | [SkPur (Rkh), Revākhaṇḍa, 28 122.2]
yatkṛtvā prathamaṃ karma nipatettadanantaram | [SkPur (Rkh), Revākhaṇḍa, 28 122.3]
kṛtvā kṛcchratrayaṃ pūrvaṃ japtvā lakṣaṃ daśaiva tu | [SkPur (Rkh), Revākhaṇḍa, 28 123.1]
śākayāvakabhukcaiva śucistriṣavaṇo nṛpa | [SkPur (Rkh), Revākhaṇḍa, 28 123.2]
trikālamarcayedīśaṃ devadevaṃ trilocanam | [SkPur (Rkh), Revākhaṇḍa, 28 124.1]
daśāṃśena tu rājendra homaṃ tatraiva kārayet | [SkPur (Rkh), Revākhaṇḍa, 28 124.2]
lakṣavāraṃ japeddevaṃ gandhamālyaiśca pūjayet | [SkPur (Rkh), Revākhaṇḍa, 28 125.1]
rātrau svapne tadā paśyedvimānasthaṃ tataḥ kṣipet | [SkPur (Rkh), Revākhaṇḍa, 28 125.2]
anenaiva vidhānena ātmānaṃ yastu nikṣipet | [SkPur (Rkh), Revākhaṇḍa, 28 126.1]
svargalokamanuprāpya krīḍate tridaśaiḥ saha | [SkPur (Rkh), Revākhaṇḍa, 28 126.2]
triṃśadvarṣasahasrāṇi triṃśatkoṭyas tathaiva ca | [SkPur (Rkh), Revākhaṇḍa, 28 127.1]
muktvā manoramānbhogāṃs tadā gacchenmahītalam | [SkPur (Rkh), Revākhaṇḍa, 28 127.2]
pṛthivīmekacchatreṇa bhunakti lokapūjitaḥ | [SkPur (Rkh), Revākhaṇḍa, 28 128.1]
vyādhiśokavinirmukto jīvecca śaradāṃ śatam | [SkPur (Rkh), Revākhaṇḍa, 28 128.2]
jvāleśvaraṃ tu tattīrthaṃ triṣu lokeṣu viśrutam | [SkPur (Rkh), Revākhaṇḍa, 28 129.1]
tatra jvālā nadī pārtha prasrutā śivanirmitā | [SkPur (Rkh), Revākhaṇḍa, 28 129.2]
nirvāpya tad bāṇapuraṃ revayā saha saṃgatā | [SkPur (Rkh), Revākhaṇḍa, 28 130.1]
tatra snātvā mahārāja vidhinā mantrasaṃyutaḥ | [SkPur (Rkh), Revākhaṇḍa, 28 130.2]
tilasaṃmiśratoyena tarpayet pitṛdevatāḥ | [SkPur (Rkh), Revākhaṇḍa, 28 131.1]
piṇḍadānena ca pitṝn paiṇḍarīkaphalaṃ labhet | [SkPur (Rkh), Revākhaṇḍa, 28 131.2]
anāśakaṃ tu yaḥ kuryāttasmiṃstīrthe narādhipa | [SkPur (Rkh), Revākhaṇḍa, 28 132.1]
mucyate sarvapāpebhyo rudralokaṃ sa gacchati | [SkPur (Rkh), Revākhaṇḍa, 28 132.2]
amarāṇāṃ śataiścaiva sevito hyamareśvaraḥ | [SkPur (Rkh), Revākhaṇḍa, 28 133.1]
tathaiva ṛṣisaṅghaiśca tena puṇyatamo mahān | [SkPur (Rkh), Revākhaṇḍa, 28 133.2]
samantādyojanaṃ tīrthaṃ puṇyaṃ hy amarakaṇṭakam | [SkPur (Rkh), Revākhaṇḍa, 28 134.1]
rudrakoṭisamopetaṃ tena tatpuṇyamuttamam | [SkPur (Rkh), Revākhaṇḍa, 28 134.2]
tasya parvatarājasya yaḥ karoti pradakṣiṇam | [SkPur (Rkh), Revākhaṇḍa, 28 135.1]
pradakṣiṇīkṛtā tena pṛthivī nātra saṃśayaḥ | [SkPur (Rkh), Revākhaṇḍa, 28 135.2]
vācikaṃ mānasaṃ caiva kāyikaṃ trividhaṃ ca yat | [SkPur (Rkh), Revākhaṇḍa, 28 136.1]
naśyate pātakaṃ sarvamityevaṃ śaṅkaro 'bravīt | [SkPur (Rkh), Revākhaṇḍa, 28 136.2]
amareśvarapārśve ca tīrthaṃ śakreśvaraṃ nṛpa | [SkPur (Rkh), Revākhaṇḍa, 28 137.1]
tapas taptvā purā tatra śakreṇa sthāpitaṃ kila | [SkPur (Rkh), Revākhaṇḍa, 28 137.2]
kuśāvartaṃ nāma tīrthaṃ brahmaṇā ca kṛtaṃ śubham | [SkPur (Rkh), Revākhaṇḍa, 28 138.1]
brahmakuṇḍamiti khyātaṃ haṃsatīrthaṃ tathā param | [SkPur (Rkh), Revākhaṇḍa, 28 138.2]
ambarīṣasya tīrthaṃ ca mahākāleśvaraṃ tathā | [SkPur (Rkh), Revākhaṇḍa, 28 139.1]
kāveryāḥ pūrvabhāge ca tīrthaṃ vai mātṛkeśvaram | [SkPur (Rkh), Revākhaṇḍa, 28 139.2]
etāni dakṣiṇe tīre revāyā bharatarṣabha | [SkPur (Rkh), Revākhaṇḍa, 28 140.1]
saṃsevanasnānadānaiḥ pāpasaṅghaharāṇi ca | [SkPur (Rkh), Revākhaṇḍa, 28 140.2]
bhṛgutuṅge mahārāja prasiddho bhairavaḥ śivaḥ | [SkPur (Rkh), Revākhaṇḍa, 28 141.1]
tasya yāmyavibhāge ca tīrthaṃ vai capaleśvaram | [SkPur (Rkh), Revākhaṇḍa, 28 141.2]
etau sthitau duḥkhaharau revāyā uttare taṭe | [SkPur (Rkh), Revākhaṇḍa, 28 142.1]
tāvabhyarcya tathā natvā samyag yātrāphalaṃ bhavet | [SkPur (Rkh), Revākhaṇḍa, 28 142.2]
adṛṣṭapūjitau tau hi narāṇāṃ vighnakārakau | [SkPur (Rkh), Revākhaṇḍa, 28 142.3]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe tripuravidhvaṃsane jvāleśvaratīrthāmareśvatīrthamāhātmyavarṇanaṃ nāmāṣṭāviṃśo 'dhyāyaḥ | [SkPur (Rkh), Revākhaṇḍa, 28 143.1]
{SkPur (Rkh), Revākhaṇḍa, 29}
yudhiṣṭhira uvāca | [SkPur (Rkh), Revākhaṇḍa, 29 1.1]
kāverīti ca vikhyātā triṣu lokeṣu sattama | [SkPur (Rkh), Revākhaṇḍa, 29 1.2]
māhātmyaṃ śrotum icchāmi tasyā mārkaṇḍa tattvataḥ | [SkPur (Rkh), Revākhaṇḍa, 29 1.3]
kīdṛśaṃ darśanaṃ tasyāḥ phalaṃ sparśe 'thavā vibho | [SkPur (Rkh), Revākhaṇḍa, 29 2.1]
snāne jāpye 'thavā dāna upavāse tathā mune | [SkPur (Rkh), Revākhaṇḍa, 29 2.2]
kathayasva mahābhāga kāverīsaṅgame phalam | [SkPur (Rkh), Revākhaṇḍa, 29 3.1]
dharmaḥ śruto 'tha dṛṣṭo vā kathito vā kṛto 'pi vā | [SkPur (Rkh), Revākhaṇḍa, 29 3.2]
anumodito vā viprendra punātīti śrutaṃ mayā | [SkPur (Rkh), Revākhaṇḍa, 29 4.1]
yathā dharmaprasaṅge tu mune dharmo 'pi jāyate | [SkPur (Rkh), Revākhaṇḍa, 29 4.2]
svargaśca narakaścaiva ityevaṃ vaidikī śrutiḥ | [SkPur (Rkh), Revākhaṇḍa, 29 5.1]
śrīmārkaṇḍeya uvāca | [SkPur (Rkh), Revākhaṇḍa, 29 6.1]
sādhu sādhu mahābhāga yatpṛṣṭo 'haṃ tvayādhunā | [SkPur (Rkh), Revākhaṇḍa, 29 6.2]
śṛṇuṣvaikamanā bhūtvā kāverīphalam uttamam | [SkPur (Rkh), Revākhaṇḍa, 29 6.3]
asti yakṣo mahāsattvaḥ kuberonāma viśrutaḥ | [SkPur (Rkh), Revākhaṇḍa, 29 7.1]
so 'pi tīrthaprabhāvena rājanyakṣādhipo 'bhavat | [SkPur (Rkh), Revākhaṇḍa, 29 7.2]
tacchṛṇuṣva vidhānena bhaktyā paramayā nṛpa | [SkPur (Rkh), Revākhaṇḍa, 29 8.1]
siddhiṃ prāpto mahābhāga kāverīsaṅgamena tu | [SkPur (Rkh), Revākhaṇḍa, 29 8.2]
kāveryā narmadāyās tu saṅgame lokaviśrute | [SkPur (Rkh), Revākhaṇḍa, 29 9.1]
tatra snātvā śucirbhūtvā kuberaḥ satyavikramaḥ | [SkPur (Rkh), Revākhaṇḍa, 29 9.2]
vidhivanniyamaṃ kṛtvā śāstrayuktyā narottama | [SkPur (Rkh), Revākhaṇḍa, 29 10.1]
ārādhayanmahādevamekacittaḥ sanātanam | [SkPur (Rkh), Revākhaṇḍa, 29 10.2]
ekāhāro vasanmāsaṃ tathā ṣaṣṭhāhnakālikaḥ | [SkPur (Rkh), Revākhaṇḍa, 29 11.1]
pakṣopavāsī nyavasat kaṃcit kālaṃ nṛpottama | [SkPur (Rkh), Revākhaṇḍa, 29 11.2]
mūlaśākaphalaiścānyaṃ kālaṃ nayati buddhimān | [SkPur (Rkh), Revākhaṇḍa, 29 12.1]
kiṃcitkālaṃ vasaṃstatra tīrthe śaivālabhojanaḥ | [SkPur (Rkh), Revākhaṇḍa, 29 12.2]
parākeṇānayatkālaṃ kṛcchreṇāpi ca mānada | [SkPur (Rkh), Revākhaṇḍa, 29 13.1]
cāndrāyaṇena cāpyanyamanyaṃ vāyvambubhojanaḥ | [SkPur (Rkh), Revākhaṇḍa, 29 13.2]
evaṃ tatra naraśreṣṭha kāmarāgavivarjitaḥ | [SkPur (Rkh), Revākhaṇḍa, 29 14.1]
sthito varṣaśataṃ sāgraṃ karṣayansvaṃ tathā vapuḥ | [SkPur (Rkh), Revākhaṇḍa, 29 14.2]
tato varṣaśatasyānte devadevo maheśvaraḥ | [SkPur (Rkh), Revākhaṇḍa, 29 15.1]
tuṣṭastu parayā bhaktyā tamuvāca hasanniva | [SkPur (Rkh), Revākhaṇḍa, 29 15.2]
bhobho yakṣa mahāsattva varaṃ varaya suvrata | [SkPur (Rkh), Revākhaṇḍa, 29 16.1]
parituṣṭo 'smi te bhaktyā tava dāsye yathepsitam | [SkPur (Rkh), Revākhaṇḍa, 29 16.2]
yakṣa uvāca | [SkPur (Rkh), Revākhaṇḍa, 29 17.1]
yadi tuṣṭo 'si deveśa umayā saha śaṅkara | [SkPur (Rkh), Revākhaṇḍa, 29 17.2]
adyaprabhṛti sarveṣāṃ yakṣāṇāmadhipo bhave | [SkPur (Rkh), Revākhaṇḍa, 29 17.3]
akṣayaścāvyayaścaiva tava bhaktipuraḥsaraḥ | [SkPur (Rkh), Revākhaṇḍa, 29 18.1]
dharme matiṃ ca me nityaṃ dadasva parameśvara | [SkPur (Rkh), Revākhaṇḍa, 29 18.2]
īśvara uvāca | [SkPur (Rkh), Revākhaṇḍa, 29 19.1]
yattvayā prārthitaṃ sarvaṃ phalaṃ dharmasya tattathā | [SkPur (Rkh), Revākhaṇḍa, 29 19.2]
ityevamuktvā taṃ tatra jagāmādarśanaṃ haraḥ | [SkPur (Rkh), Revākhaṇḍa, 29 19.3]
so 'pi snātvā vidhānena saṃtarpya pitṛdevatāḥ | [SkPur (Rkh), Revākhaṇḍa, 29 20.1]
āmantrayitvā tattīrthaṃ kṛtārthaśca gṛhaṃ yayau | [SkPur (Rkh), Revākhaṇḍa, 29 20.2]
pūjitastatra yakṣaistu so 'bhiṣikto vidhānataḥ | [SkPur (Rkh), Revākhaṇḍa, 29 21.1]
cakāra vipulaṃ tatra rājyamīpsitamuttamam | [SkPur (Rkh), Revākhaṇḍa, 29 21.2]
tatra cānye surāḥ siddhā yakṣagandharvakiṃnarāḥ | [SkPur (Rkh), Revākhaṇḍa, 29 22.1]
gaṇāścāpsarasāṃ tatra ṛṣayaśca tathānagha | [SkPur (Rkh), Revākhaṇḍa, 29 22.2]
kāverīsaṅgamaṃ tena sarvapāpaharaṃ viduḥ | [SkPur (Rkh), Revākhaṇḍa, 29 23.1]
svargāṇāmapi sarveṣāṃ dvārametadyudhiṣṭhira | [SkPur (Rkh), Revākhaṇḍa, 29 23.2]
te dhanyāste mahātmānasteṣāṃ janma sujīvitam | [SkPur (Rkh), Revākhaṇḍa, 29 24.1]
kāverīsaṅgame snātvā yairdattaṃ hi tilodakam | [SkPur (Rkh), Revākhaṇḍa, 29 24.2]
daśa pūrve pare tāta mātṛtaḥ pitṛtastathā | [SkPur (Rkh), Revākhaṇḍa, 29 25.1]
pitaraḥ pitāmahāstena uddhṛtā narakārṇavāt | [SkPur (Rkh), Revākhaṇḍa, 29 25.2]
tasmātsarvaprayatnena tatra snāyīta mānavaḥ | [SkPur (Rkh), Revākhaṇḍa, 29 26.1]
arcayedīśvaraṃ devaṃ yadīcchecchāśvatīṃ gatim | [SkPur (Rkh), Revākhaṇḍa, 29 26.2]
kāverīsaṅgame rājansnānadānārcanaṃ naraiḥ | [SkPur (Rkh), Revākhaṇḍa, 29 27.1]
kṛtaṃ bhaktyā naraśreṣṭha aśvamedhādhikaṃ phalam | [SkPur (Rkh), Revākhaṇḍa, 29 27.2]
homena cākṣayaḥ svargo japādāyurvivardhate | [SkPur (Rkh), Revākhaṇḍa, 29 28.1]
dhyānato nityamāyāti padaṃ śivakalātmakam | [SkPur (Rkh), Revākhaṇḍa, 29 28.2]
agnipraveśaṃ yaḥ kuryāt tasmiṃs tīrthe nareśvara | [SkPur (Rkh), Revākhaṇḍa, 29 29.1]
agniloke vasettāvadyāvadābhūtasamplavam | [SkPur (Rkh), Revākhaṇḍa, 29 29.2]
anāśakaṃ tu yaḥ kuryāt tasmiṃstīrthe narādhipa | [SkPur (Rkh), Revākhaṇḍa, 29 30.1]
tasya puṇyaphalaṃ yadvai tacchṛṇuṣva narottama | [SkPur (Rkh), Revākhaṇḍa, 29 30.2]
gandharvāpsaraḥsaṃkīrṇe vimāne sūryasannibhe | [SkPur (Rkh), Revākhaṇḍa, 29 31.1]
vījyamāno varastrībhirdaivataiḥ saha modate | [SkPur (Rkh), Revākhaṇḍa, 29 31.2]
ṣaṣṭivarṣasahasrāṇi ṣaṣṭivarṣaśatāni ca | [SkPur (Rkh), Revākhaṇḍa, 29 32.1]
krīḍate rudralokasthastadante bhuvi cāgataḥ | [SkPur (Rkh), Revākhaṇḍa, 29 32.2]
bhogavāndānaśīlaśca jāyate pṛthivīpatiḥ | [SkPur (Rkh), Revākhaṇḍa, 29 33.1]
ādhiśokavinirmukto jīvecca śaradāṃ śatam | [SkPur (Rkh), Revākhaṇḍa, 29 33.2]
evaṃ guṇagaṇākīrṇā kāverī sā sarinnṛpa | [SkPur (Rkh), Revākhaṇḍa, 29 34.1]
triṣu lokeṣu vikhyātā narmadāsaṅgame sadā | [SkPur (Rkh), Revākhaṇḍa, 29 34.2]
jitavākkāyacittāśca dhyeyadhyānaratās tathā | [SkPur (Rkh), Revākhaṇḍa, 29 35.1]
kāverīsaṅgame tāta te 'pi mokṣamavāpnuyuḥ | [SkPur (Rkh), Revākhaṇḍa, 29 35.2]
śṛṇu te 'nyatpravakṣyāmi āścaryaṃ nṛpasattama | [SkPur (Rkh), Revākhaṇḍa, 29 36.1]
triṣu lokeṣu kā tvanyā dṛśyate saritā samā | [SkPur (Rkh), Revākhaṇḍa, 29 36.2]
labdhaṃ yair narmadātoyaṃ ye ca kuryuḥ pradakṣiṇam | [SkPur (Rkh), Revākhaṇḍa, 29 37.1]
ye pibanti jalaṃ tatra te puṇyā nātra saṃśayaḥ | [SkPur (Rkh), Revākhaṇḍa, 29 37.2]
na teṣāṃ santaticchedo daśa janmāni pañca ca | [SkPur (Rkh), Revākhaṇḍa, 29 38.1]
teṣāṃ pāpaṃ vilīyeta himaṃ sūryodaye yathā | [SkPur (Rkh), Revākhaṇḍa, 29 38.2]
gaṅgāyamunasaṅge vai yatphalaṃ labhate naraḥ | [SkPur (Rkh), Revākhaṇḍa, 29 39.1]
tatphalaṃ labhate martyaḥ kāverīsnānamācaran | [SkPur (Rkh), Revākhaṇḍa, 29 39.2]
bhaume tu bhūtajāyoge vyatīpāte ca saṃkrame | [SkPur (Rkh), Revākhaṇḍa, 29 40.1]
rāhusomasamāyoge tadevāṣṭaguṇaṃ smṛtam | [SkPur (Rkh), Revākhaṇḍa, 29 40.2]
aśītiśca yavāḥ proktā gaṅgāyāmunasaṅgame | [SkPur (Rkh), Revākhaṇḍa, 29 41.1]
kāverīnarmadāyoge tadevāṣṭaguṇaṃ smṛtam | [SkPur (Rkh), Revākhaṇḍa, 29 41.2]
gaṅgā ṣaṣṭisahasraistu kṣetrapālaiḥ prapūjyate | [SkPur (Rkh), Revākhaṇḍa, 29 42.1]
tadardhair anyatīrthāni rakṣante nātra saṃśayaḥ | [SkPur (Rkh), Revākhaṇḍa, 29 42.2]
amareśvare tu saritāṃ ye yogāḥ parikīrtitāḥ | [SkPur (Rkh), Revākhaṇḍa, 29 43.1]
te tvaśītisahasraistu kṣetrapālaistu rakṣitāḥ | [SkPur (Rkh), Revākhaṇḍa, 29 43.2]
tathāmareśvare yāmye liṅgaṃ vai capaleśvaram | [SkPur (Rkh), Revākhaṇḍa, 29 44.1]
dvitīyaṃ caṇḍahastākhyaṃ dve liṅge tīrtharakṣake | [SkPur (Rkh), Revākhaṇḍa, 29 44.2]
śivena sthāpite pūrvaṃ kāveryādyabhirakṣake | [SkPur (Rkh), Revākhaṇḍa, 29 45.1]
lakṣeṇa rakṣitā devī narmadā bahukalpagā | [SkPur (Rkh), Revākhaṇḍa, 29 45.2]
dhanuṣāṃ ṣaṣṭyabhiyutaiḥ puruṣairīśayojitaiḥ | [SkPur (Rkh), Revākhaṇḍa, 29 46.1]
oṃ kāraśatasāhasraiḥ parvataścābhirakṣitaḥ | [SkPur (Rkh), Revākhaṇḍa, 29 46.2]
anyadeśakṛtaṃ pāpam asmin kṣetre vinaśyati | [SkPur (Rkh), Revākhaṇḍa, 29 47.1]
asmiṃstīrthe kṛtaṃ pāpaṃ vajralepo bhaviṣyati | [SkPur (Rkh), Revākhaṇḍa, 29 47.2]
eṣā te kathitā tāta kāverī saritāṃ varā | [SkPur (Rkh), Revākhaṇḍa, 29 48.1]
rudradehasamutpannā tena puṇyā saridvarā | [SkPur (Rkh), Revākhaṇḍa, 29 48.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye kāverīsaṅgamamāhātmyavarṇanaṃ nāmaikonatriṃśo 'dhyāyaḥ | [SkPur (Rkh), Revākhaṇḍa, 29 49.1]
{SkPur (Rkh), Revākhaṇḍa, 30}
śrīmārkaṇḍeya uvāca | [SkPur (Rkh), Revākhaṇḍa, 30 1.1]
narmadottarakūle tu dārutīrthamanuttamam | [SkPur (Rkh), Revākhaṇḍa, 30 1.2]
yatra siddho mahābhāga tapastaptvā dvijottamaḥ | [SkPur (Rkh), Revākhaṇḍa, 30 1.3]
yudhiṣṭhira uvāca | [SkPur (Rkh), Revākhaṇḍa, 30 2.1]
ko 'sau dvijavaraśreṣṭhaḥ siddhastatra mahāmune | [SkPur (Rkh), Revākhaṇḍa, 30 2.2]
dāruketi sutaḥ kasya etanme vaktum arhasi | [SkPur (Rkh), Revākhaṇḍa, 30 2.3]
śrīmārkaṇḍeya uvāca | [SkPur (Rkh), Revākhaṇḍa, 30 3.1]
bhārgave vipule vaṃśe dhīmato devaśārmaṇaḥ | [SkPur (Rkh), Revākhaṇḍa, 30 3.2]
dārurnāma mahābhāgo vedavedāṅgapāragaḥ | [SkPur (Rkh), Revākhaṇḍa, 30 3.3]
brahmacārī gṛhasthaśca vānaprastho vidhikramāt | [SkPur (Rkh), Revākhaṇḍa, 30 4.1]
yatidharmavidhānena cacāra vipulatapaḥ | [SkPur (Rkh), Revākhaṇḍa, 30 4.2]
dhyāyanvai sa mahādevaṃ nirāhāro yudhiṣṭhira | [SkPur (Rkh), Revākhaṇḍa, 30 5.1]
uvāsa tīrthe tasmin vai yāvatprāṇaparikṣayam | [SkPur (Rkh), Revākhaṇḍa, 30 5.2]
tasya nāmnā tu tattīrthaṃ triṣu lokeṣu viśrutam | [SkPur (Rkh), Revākhaṇḍa, 30 6.1]
tatra snātvā vidhānena arcayetpitṛdevatāḥ | [SkPur (Rkh), Revākhaṇḍa, 30 6.2]
satyavādī jitakrodhaḥ sarvabhūtahite rataḥ | [SkPur (Rkh), Revākhaṇḍa, 30 7.1]
sarvānkāmān avāpnoti rājannatraiva savarthā | [SkPur (Rkh), Revākhaṇḍa, 30 7.2]
yaḥ kuryād upavāsaṃ ca satyaśaucaparāyaṇaḥ sautrāmaṇiphalaṃ cāsya sambhavatyavicāritam | [SkPur (Rkh), Revākhaṇḍa, 30 8.1]
ṛgvedajāpī ṛgvedī sāma vā sāmapāragaḥ | [SkPur (Rkh), Revākhaṇḍa, 30 9.1]
yajurvedī yajurjaptvā labhate phalam uttamam | [SkPur (Rkh), Revākhaṇḍa, 30 9.2]
prāṇāṃs tyajati yo martyas tasmiṃstīrthe vidhānataḥ | [SkPur (Rkh), Revākhaṇḍa, 30 10.1]
anivartikā gatistasya ityevaṃ śaṅkaro 'bravīt | [SkPur (Rkh), Revākhaṇḍa, 30 10.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dārutīrthamāhātmyavarṇanaṃ nāma triṃśo 'dhyāyaḥ | [SkPur (Rkh), Revākhaṇḍa, 30 11.1]
{SkPur (Rkh), Revākhaṇḍa, 31}
śrīmārkaṇḍeya uvāca | [SkPur (Rkh), Revākhaṇḍa, 31 1.1]
tato gacchecca rājendra tīrthaṃ trailokyaviśrutam | [SkPur (Rkh), Revākhaṇḍa, 31 1.2]
brahmāvartamiti khyātaṃ sarvapāpapraṇāśanam | [SkPur (Rkh), Revākhaṇḍa, 31 1.3]
tatra saṃnihito brahmā nityasevī yudhiṣṭhira | [SkPur (Rkh), Revākhaṇḍa, 31 2.1]
ūrdhvabāhurnirālambacakāra bhramaṇaṃ sadā | [SkPur (Rkh), Revākhaṇḍa, 31 2.2]
ekāhāravaśe 'tiṣṭhaddvādaśābdaṃ mahāvratī | [SkPur (Rkh), Revākhaṇḍa, 31 3.1]
atra tīrthe vidhānena cintayan vai maheśvaram | [SkPur (Rkh), Revākhaṇḍa, 31 3.2]
tena tatpuṇyamākhyātaṃ brahmāvartamiti prabho | [SkPur (Rkh), Revākhaṇḍa, 31 4.1]
tatra snātvā vidhānena tarpayet pitṛdevatāḥ | [SkPur (Rkh), Revākhaṇḍa, 31 4.2]
arcayeddevamīśānaṃ viṣṇuṃ vā parameśvaram | [SkPur (Rkh), Revākhaṇḍa, 31 5.1]
yatphalaṃ sarvayajñānāṃ vidhivaddakṣiṇāvatām | [SkPur (Rkh), Revākhaṇḍa, 31 5.2]
tatphalaṃ samavāpnoti tattīrthasya prabhāvataḥ | [SkPur (Rkh), Revākhaṇḍa, 31 6.1]
yasmiṃstīrthe tu yo devo dānavo vā dvijo 'tha vā | [SkPur (Rkh), Revākhaṇḍa, 31 6.2]
siddhastenaiva tannāmnā khyātaṃ loke mahacca tat | [SkPur (Rkh), Revākhaṇḍa, 31 7.1]
na jalaṃ na sthalaṃ nāma kṣetraṃ vā hyūṣarāṇi ca | [SkPur (Rkh), Revākhaṇḍa, 31 7.2]
pavitratvaṃ labhantyete pauruṣeṇa vinā nṛṇām | [SkPur (Rkh), Revākhaṇḍa, 31 8.1]
sāmarthyānniścayāddhairyātsidhyanti puruṣā nṛpa | [SkPur (Rkh), Revākhaṇḍa, 31 8.2]
pramādāt tasya lobhena patanti narake dhruvam | [SkPur (Rkh), Revākhaṇḍa, 31 9.1]
saṃnirudhyendriyagrāmaṃ yatra yatra vasen muniḥ | [SkPur (Rkh), Revākhaṇḍa, 31 10.1]
tatra tatra kurukṣetraṃ naimiṣaṃ puṣkarāṇi ca | [SkPur (Rkh), Revākhaṇḍa, 31 10.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe brahmāvartatīrthamāhātmyavarṇanaṃ nāmaikatriṃśo 'dhyāyaḥ | [SkPur (Rkh), Revākhaṇḍa, 31 11.1]
{SkPur (Rkh), Revākhaṇḍa, 32}
śrīmārkaṇḍeya uvāca | [SkPur (Rkh), Revākhaṇḍa, 32 1.1]
pattreśvaraṃ tato gacchet sarvapāpapraṇāśanam | [SkPur (Rkh), Revākhaṇḍa, 32 1.2]
yatra siddho mahābhāgaścitrasenasuto balī | [SkPur (Rkh), Revākhaṇḍa, 32 1.3]
yudhiṣṭhira uvāca | [SkPur (Rkh), Revākhaṇḍa, 32 2.1]
ko 'sau siddhas tadā brahmaṃstasmiṃstīrthe mahātapāḥ | [SkPur (Rkh), Revākhaṇḍa, 32 2.2]
putraḥ kasya tu ko heturetadicchāmi veditum | [SkPur (Rkh), Revākhaṇḍa, 32 2.3]
śrīmārkaṇḍeya uvāca | [SkPur (Rkh), Revākhaṇḍa, 32 3.1]
citronāma mahātejā indrasya dayitaḥ purā | [SkPur (Rkh), Revākhaṇḍa, 32 3.2]
tasya putro nṛpaśreṣṭha pattreśvara iti śrutaḥ | [SkPur (Rkh), Revākhaṇḍa, 32 3.3]
rūpavān subhagaścaiva sarvaśatrubhayaṃkaraḥ | [SkPur (Rkh), Revākhaṇḍa, 32 4.1]
indrasya dayito 'tyarthaṃ jaya ityeva cāparaḥ | [SkPur (Rkh), Revākhaṇḍa, 32 4.2]
sa kadācit sabhāmadhye sarvadevasamāgame | [SkPur (Rkh), Revākhaṇḍa, 32 5.1]
menakānṛtyagītena mohitaḥ suciraṃ kila | [SkPur (Rkh), Revākhaṇḍa, 32 5.2]
tiṣṭhate gatamaryādo gataprāṇa iva kṣaṇāt | [SkPur (Rkh), Revākhaṇḍa, 32 6.1]
tāvatsurapatirdevaḥ śaśāpāthājitendriyam | [SkPur (Rkh), Revākhaṇḍa, 32 6.2]
yasmāt tvaṃ svargasaṃstho 'pi martyadharmam upeyivān | [SkPur (Rkh), Revākhaṇḍa, 32 7.1]
tasmān martye ciraṃ kālaṃ kṣapayiṣyasyasaṃśayam | [SkPur (Rkh), Revākhaṇḍa, 32 7.2]
evam uktaḥ surendreṇa citrasenasuto yuvā | [SkPur (Rkh), Revākhaṇḍa, 32 8.1]
vepamānaḥ suraśreṣṭhaḥ kṛtāñjaliruvāca ha | [SkPur (Rkh), Revākhaṇḍa, 32 8.2]
pattreśvara uvāca | [SkPur (Rkh), Revākhaṇḍa, 32 9.1]
mayā pāpena mūḍhena ajitendriyacetasā | [SkPur (Rkh), Revākhaṇḍa, 32 9.2]
prāptaṃ vai yatphalaṃ tasya prasādaṃ kartum arhasi | [SkPur (Rkh), Revākhaṇḍa, 32 9.3]
śakra uvāca | [SkPur (Rkh), Revākhaṇḍa, 32 10.1]
narmadātaṭamāśritya dvādaśābdaṃ jitendriyaḥ | [SkPur (Rkh), Revākhaṇḍa, 32 10.2]
ārādhaya śivaṃ śāntaṃ punaḥ prāpsyasi sadgatim | [SkPur (Rkh), Revākhaṇḍa, 32 10.3]
satyaśaucaratānāṃ ca dharmiṣṭhānāṃ jitātmanām | [SkPur (Rkh), Revākhaṇḍa, 32 11.1]
loko'yaṃ pāpināṃ naiva iti śāstrasya niścayaḥ | [SkPur (Rkh), Revākhaṇḍa, 32 11.2]
evamukte mahārāja sahasrākṣeṇa dhīmatā | [SkPur (Rkh), Revākhaṇḍa, 32 12.1]
gandharvatanayo dhīmānpraṇamyāgāttu bhūtalam | [SkPur (Rkh), Revākhaṇḍa, 32 12.2]
revāyā vimale toye brahmāvartasamīpataḥ | [SkPur (Rkh), Revākhaṇḍa, 32 13.1]
snātvā japtvā vidhānena arcayitvā ca śaṅkaram | [SkPur (Rkh), Revākhaṇḍa, 32 13.2]
vāyvambupiṇyākaphalaiśca puṣpaiḥ parṇaiśca mūlāśanayāvakena | [SkPur (Rkh), Revākhaṇḍa, 32 14.1]
tatāpa pañcāgnitapobhir ugraistataśca toṣaṃ samagāt sa devaḥ | [SkPur (Rkh), Revākhaṇḍa, 32 14.2]
pinākapāṇiṃ varadaṃ triśūlinamumāpatiṃ hyandhakanāśanaṃ ca | [SkPur (Rkh), Revākhaṇḍa, 32 15.1]
candrārdhamauliṃ gajakṛttivāsasaṃ dṛṣṭvā papātāgragataṃ samīkṣya | [SkPur (Rkh), Revākhaṇḍa, 32 15.2]
īśvara uvāca | [SkPur (Rkh), Revākhaṇḍa, 32 16.1]
varaṃ vṛṇīṣva bhadraṃ te varado 'haṃ tavānagha | [SkPur (Rkh), Revākhaṇḍa, 32 16.2]
yamicchasi dadāmyadya nātra kāryā vicāraṇā | [SkPur (Rkh), Revākhaṇḍa, 32 16.3]
pattreśvara uvāca | [SkPur (Rkh), Revākhaṇḍa, 32 17.1]
yadi tuṣṭo 'si deveśa yadi deyo varo mama | [SkPur (Rkh), Revākhaṇḍa, 32 17.2]
atra tvaṃ satataṃ tīrthe mama nāmnā bhava prabho | [SkPur (Rkh), Revākhaṇḍa, 32 17.3]
etacchrutvā mahādevo harṣagadgadayā girā | [SkPur (Rkh), Revākhaṇḍa, 32 18.1]
tathetyuktvā yayau hṛṣṭa umayā saha śaṅkaraḥ | [SkPur (Rkh), Revākhaṇḍa, 32 18.2]
so 'pi tattīrtham āplutya gate deve divaṃ prati | [SkPur (Rkh), Revākhaṇḍa, 32 19.1]
snātvā jāpyavidhānena tarpayitvā pitṝn punaḥ | [SkPur (Rkh), Revākhaṇḍa, 32 19.2]
sthāpayāmāsa deveśaṃ tasmiṃs tīrthe vidhānataḥ | [SkPur (Rkh), Revākhaṇḍa, 32 20.1]
pattreśvaraṃ tu vikhyātaṃ triṣu lokeṣu bhārata | [SkPur (Rkh), Revākhaṇḍa, 32 20.2]
indralokaṃ gataḥ śāpānmuktaḥ so 'pi nareśvara | [SkPur (Rkh), Revākhaṇḍa, 32 21.1]
hṛṣṭaḥ pramudito ramyaṃ jayaśabdādimaṅgalaiḥ | [SkPur (Rkh), Revākhaṇḍa, 32 21.2]
eṣa te kathitaḥ praśnaḥ pṛṣṭo yo vai yudhiṣṭhira | [SkPur (Rkh), Revākhaṇḍa, 32 22.1]
tatra snānena caikena sarvapāpaiḥ pramucyate | [SkPur (Rkh), Revākhaṇḍa, 32 22.2]
yastvarcayenmahādevaṃ tasmiṃstīrthe yudhiṣṭhira | [SkPur (Rkh), Revākhaṇḍa, 32 23.1]
snātvābhyarcya pitṝn devān so 'śvamedhaphalaṃ labhet | [SkPur (Rkh), Revākhaṇḍa, 32 23.2]
mṛto varṣaśataṃ sāgraṃ krīḍitvā ca śive pure | [SkPur (Rkh), Revākhaṇḍa, 32 24.1]
rājā vā rājatulyo vā paścānmartyeṣu jāyate | [SkPur (Rkh), Revākhaṇḍa, 32 24.2]
vedavedāṅgatattvajño jīvecca śaradaḥ śatam | [SkPur (Rkh), Revākhaṇḍa, 32 25.1]
vyādhiśokavinirmuktaḥ punaḥ smarati tajjalam | [SkPur (Rkh), Revākhaṇḍa, 32 25.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe patreśvaratīrthamāhātmyavarṇanaṃ nāma dvātriṃśo'dhyāyaḥ | [SkPur (Rkh), Revākhaṇḍa, 32 26.1]
{SkPur (Rkh), Revākhaṇḍa, 33}
śrīmārkaṇḍeya uvāca | [SkPur (Rkh), Revākhaṇḍa, 33 1.1]
tato gacchettu rājendra agnitīrthamanuttamam | [SkPur (Rkh), Revākhaṇḍa, 33 1.2]
yatra saṃnihito hyagnirgataḥ kāmena mohitaḥ | [SkPur (Rkh), Revākhaṇḍa, 33 1.3]
yudhiṣṭhira uvāca | [SkPur (Rkh), Revākhaṇḍa, 33 2.1]
kathaṃ devo jagaddhātā kāmena kaluṣīkṛtaḥ | [SkPur (Rkh), Revākhaṇḍa, 33 2.2]
kathaṃ ca nityadā vāsa ekasthāneṣu jāyate | [SkPur (Rkh), Revākhaṇḍa, 33 2.3]
etattvāścaryamatulaṃ sarvalokeṣvanuttamam | [SkPur (Rkh), Revākhaṇḍa, 33 3.1]
kathayasva mahābhāga paraṃ kautūhalaṃ mama | [SkPur (Rkh), Revākhaṇḍa, 33 3.2]
śrīmārkaṇḍeya uvāca | [SkPur (Rkh), Revākhaṇḍa, 33 4.1]
sādhu sādhu mahāprājña pṛṣṭaḥ praśnastvayānava | [SkPur (Rkh), Revākhaṇḍa, 33 4.2]
kathayāmi yathāpūrvaṃ śrutametanmaheśvarāt | [SkPur (Rkh), Revākhaṇḍa, 33 4.3]
āsītkṛtayuge rājā nāmnā duryodhano mahān | [SkPur (Rkh), Revākhaṇḍa, 33 5.1]
hastyaśvarathasampūrṇo medinīparipālakaḥ | [SkPur (Rkh), Revākhaṇḍa, 33 5.2]
rūpayauvanasampannaṃ dṛṣṭvā taṃ pṛthivīpatim | [SkPur (Rkh), Revākhaṇḍa, 33 6.1]
divyopabhogasampannaṃ prārthayāmāsa narmadā | [SkPur (Rkh), Revākhaṇḍa, 33 6.2]
sa tu tāṃ cakame kanyāṃ tyaktvā 'nyaṃ pramadājanam | [SkPur (Rkh), Revākhaṇḍa, 33 7.1]
mudā paramayā yukto māhiṣmatyāḥ patirnṛpa | [SkPur (Rkh), Revākhaṇḍa, 33 7.2]
ramate sa tayā sārddhaṃ kāle vai nṛpasattama | [SkPur (Rkh), Revākhaṇḍa, 33 8.1]
narmadā janayāmāsa kanyāṃ padmadalekṣaṇām | [SkPur (Rkh), Revākhaṇḍa, 33 8.2]
aṅgapratyaṅgasampannā yasmāllokeṣu viśrutā | [SkPur (Rkh), Revākhaṇḍa, 33 9.1]
tasyāṃ pitā ca mātā ca cakratuḥ premabandhanam | [SkPur (Rkh), Revākhaṇḍa, 33 9.2]
kālenātisudīrgheṇa yauvanasthā varāṅganā | [SkPur (Rkh), Revākhaṇḍa, 33 10.1]
prārthyamānāpi rājanvai nātmānaṃ dātumicchati | [SkPur (Rkh), Revākhaṇḍa, 33 10.2]
tato 'nyadivase vahnirdvijarūpo mahātapāḥ | [SkPur (Rkh), Revākhaṇḍa, 33 11.1]
rājānaṃ prārthayāmāsa raho gatvā śanaiḥ śanaiḥ | [SkPur (Rkh), Revākhaṇḍa, 33 11.2]
bhobho raghukulaśreṣṭha dvijo'haṃ mandasantatiḥ | [SkPur (Rkh), Revākhaṇḍa, 33 12.1]
daridro hy asahāyaśca bhāryārthe varayāmi tām | [SkPur (Rkh), Revākhaṇḍa, 33 12.2]
kanyā sudarśanā nāma rūpeṇāpratimā bhuvi | [SkPur (Rkh), Revākhaṇḍa, 33 13.1]
tāṃ dadasva mahābhāga vardhate tava mandire | [SkPur (Rkh), Revākhaṇḍa, 33 13.2]
brahmacaryeṇa nirviṇṇa ekākī kāmapīḍitaḥ | [SkPur (Rkh), Revākhaṇḍa, 33 14.1]
yācamānasya me tāta prasādaṃ kartumarhasi | [SkPur (Rkh), Revākhaṇḍa, 33 14.2]
rājovāca | [SkPur (Rkh), Revākhaṇḍa, 33 15.1]
nāhaṃ dravyavihīnasya asavarṇasya karhicit | [SkPur (Rkh), Revākhaṇḍa, 33 15.2]
dāsyāmi svāṃ sutāṃ śubhrāṃ gamyatāṃ dvijapuṃgava | [SkPur (Rkh), Revākhaṇḍa, 33 15.3]
evamuktastadā vahniḥ parāṃ pīḍām upāgataḥ | [SkPur (Rkh), Revākhaṇḍa, 33 16.1]
na kiṃcid uktvā rājānaṃ tatraivāntaradhīyata | [SkPur (Rkh), Revākhaṇḍa, 33 16.2]
gate cādarśanaṃ vipre rājā mantripurohitaiḥ | [SkPur (Rkh), Revākhaṇḍa, 33 17.1]
mantrayitvātha kāle tu tuṣṭo makhamukhe sthitaḥ | [SkPur (Rkh), Revākhaṇḍa, 33 17.2]
yajataśca makhe bhaktyā brāhmaṇaiḥ saha bhārata | [SkPur (Rkh), Revākhaṇḍa, 33 18.1]
tataścādarśanaṃ vahniḥ sarveṣāṃ paśyatāmagāt | [SkPur (Rkh), Revākhaṇḍa, 33 18.2]
viprā durmanaso bhūtvā gatā rājño hi mandiram | [SkPur (Rkh), Revākhaṇḍa, 33 19.1]
vahnināśaṃ vimanaso rājānam idam abruvan | [SkPur (Rkh), Revākhaṇḍa, 33 19.2]
brāhmaṇā ūcuḥ | [SkPur (Rkh), Revākhaṇḍa, 33 20.1]
duryodhana mahārāja śrūyatāṃ mahadadbhutam | [SkPur (Rkh), Revākhaṇḍa, 33 20.2]
na śrutaṃ na ca dṛṣṭaṃ vā kautukaṃ nṛpapuṃgava | [SkPur (Rkh), Revākhaṇḍa, 33 20.3]
agnikāryapravṛttānāṃ sarveṣāṃ vidhivannṛpa | [SkPur (Rkh), Revākhaṇḍa, 33 21.1]
kenāpi hetunā vahnirdṛśyate na jvalatyuta | [SkPur (Rkh), Revākhaṇḍa, 33 21.2]
tacchrutvā vipriyaṃ ghoraṃ rājā vipramukhāccyutam | [SkPur (Rkh), Revākhaṇḍa, 33 22.1]
āsanātpatito bhūmau chinnamūla iva drumaḥ | [SkPur (Rkh), Revākhaṇḍa, 33 22.2]
āśvasya ca muhūrtena unmatta iva saṃstadā | [SkPur (Rkh), Revākhaṇḍa, 33 23.1]
nirīkṣya ca diśaḥ sarvā idaṃ vacanamabravīt | [SkPur (Rkh), Revākhaṇḍa, 33 23.2]
kim etad āścaryaparamiti bhobho dvijottamāḥ | [SkPur (Rkh), Revākhaṇḍa, 33 24.1]
kathyatāṃ kāraṇaṃ sarvaṃ śāstradṛṣṭyā vibhāvya ca | [SkPur (Rkh), Revākhaṇḍa, 33 24.2]
mama vā duṣkṛtaṃ kiṃcidutāho bhavatāmiha | [SkPur (Rkh), Revākhaṇḍa, 33 25.1]
yena naṣṭo 'gniśālāyāṃ hutabhuk kena hetunā | [SkPur (Rkh), Revākhaṇḍa, 33 25.2]
mantracchidram athānyadvā naiva kiṃcidadakṣiṇam | [SkPur (Rkh), Revākhaṇḍa, 33 26.1]
kriyāhīnaṃ kṛtaṃ vātha kena vahnir na dṛśyate | [SkPur (Rkh), Revākhaṇḍa, 33 26.2]
annahīno dahed rāṣṭraṃ mantrahīnastu ṛtvijaḥ | [SkPur (Rkh), Revākhaṇḍa, 33 27.1]
dātāraṃ dakṣiṇāhīno nāsti yajñasamo ripuḥ | [SkPur (Rkh), Revākhaṇḍa, 33 27.2]
brāhmaṇā ūcuḥ | [SkPur (Rkh), Revākhaṇḍa, 33 28.1]
na mantrahīnā hi vayaṃ na ca rājanvrataistathā | [SkPur (Rkh), Revākhaṇḍa, 33 28.2]
dravyeṇa ca na hīnastvamanyat pāpaṃ vicintyatām | [SkPur (Rkh), Revākhaṇḍa, 33 28.3]
rājovāca | [SkPur (Rkh), Revākhaṇḍa, 33 29.1]
tathāpi yūyaṃ sahitā upāyaṃ cintayantviti | [SkPur (Rkh), Revākhaṇḍa, 33 29.2]
yena śreyo bhaven nityam iha loke paratra ca | [SkPur (Rkh), Revākhaṇḍa, 33 29.3]
evamuktāstataḥ sarve brāhmaṇāḥ kṛtaniścayāḥ | [SkPur (Rkh), Revākhaṇḍa, 33 30.1]
nirāhārāḥ sthitāḥ śarve yatra naṣṭo hutāśanaḥ | [SkPur (Rkh), Revākhaṇḍa, 33 30.2]
tataḥ svapne mahātejā hutabhugbrāhmaṇāṃstadā | [SkPur (Rkh), Revākhaṇḍa, 33 31.1]
uvāca śrūyatāṃ sarvair mama nāśasya kāraṇam | [SkPur (Rkh), Revākhaṇḍa, 33 31.2]
prārthito 'yaṃ mayā rājā sutāṃ dātuṃ na cecchati | [SkPur (Rkh), Revākhaṇḍa, 33 32.1]
tena naṣṭo 'gniśaraṇādahaṃ bho dvijasattamāḥ | [SkPur (Rkh), Revākhaṇḍa, 33 32.2]
yadi me svasutāṃ rājā dadāti paramārcitām | [SkPur (Rkh), Revākhaṇḍa, 33 33.1]
tadāsya jvalamāno 'haṃ gṛhe tiṣṭhāmi nānyathā | [SkPur (Rkh), Revākhaṇḍa, 33 33.2]
tacchrutvā vacanaṃ viprā vaiśvānaramukhodgatam | [SkPur (Rkh), Revākhaṇḍa, 33 34.1]
vismayotphullanayanā rājānam idam abruvan | [SkPur (Rkh), Revākhaṇḍa, 33 34.2]
bhavato matamājñāya sarve gatvāgnimandiram | [SkPur (Rkh), Revākhaṇḍa, 33 35.1]
nirāhārāḥ sthitā rātrau paśyāmo jātavedasam | [SkPur (Rkh), Revākhaṇḍa, 33 35.2]
tenoktāḥ svasutāṃ cet tu rājā me dātum icchati | [SkPur (Rkh), Revākhaṇḍa, 33 36.1]
tato 'sya bhūyo 'pi gṛhe jvale 'haṃ nānyathā dvijāḥ | [SkPur (Rkh), Revākhaṇḍa, 33 36.2]
evaṃ jñātvā mahārāja svasutāṃ dātumarhasi | [SkPur (Rkh), Revākhaṇḍa, 33 37.1]
rājovāca | [SkPur (Rkh), Revākhaṇḍa, 33 38.1]
bhavatāṃ tasya vā kāryaṃ devasya vacanaṃ hṛdi | [SkPur (Rkh), Revākhaṇḍa, 33 38.2]
samayaṃ kartum icchāmi kanyādāne hyanuttamam | [SkPur (Rkh), Revākhaṇḍa, 33 38.3]
mama saṃnihito nityaṃ gṛhe tiṣṭhatu pāvakaḥ | [SkPur (Rkh), Revākhaṇḍa, 33 39.1]
dadāmi rucirāpāṅgīṃ nānyathā karavāṇi vai | [SkPur (Rkh), Revākhaṇḍa, 33 39.2]
evaṃ te brāhmaṇāḥ śrutvā tathāgniṃ prāpya satvaram | [SkPur (Rkh), Revākhaṇḍa, 33 40.1]
kathayitvā vivāhena yojayāmāsurāśu vai | [SkPur (Rkh), Revākhaṇḍa, 33 40.2]
sudarśanāyā lābhena parituṣṭo hutāśanaḥ | [SkPur (Rkh), Revākhaṇḍa, 33 41.1]
jvalate sannidhau nityaṃ māhiṣmatyāṃ yudhiṣṭhira | [SkPur (Rkh), Revākhaṇḍa, 33 41.2]
tataḥ prabhṛti tattīrthamagnitīrthaṃ pracakṣate | [SkPur (Rkh), Revākhaṇḍa, 33 42.1]
ye tatra pakṣasandhau tu snānadānaistu bhāvitāḥ | [SkPur (Rkh), Revākhaṇḍa, 33 42.2]
tarpayanti pitṝn devāṃste 'śvamedhaphalairyutāḥ | [SkPur (Rkh), Revākhaṇḍa, 33 43.1]
suvarṇaṃ ye prayacchanti tasmiṃstīrthe narādhipa | [SkPur (Rkh), Revākhaṇḍa, 33 43.2]
pṛthvīdānaphalaṃ tatra jāyate nātra saṃśayaḥ | [SkPur (Rkh), Revākhaṇḍa, 33 44.1]
anāśakaṃ tu yaḥ kuryāt tasmiṃstīrthe narādhipa | [SkPur (Rkh), Revākhaṇḍa, 33 44.2]
sa mṛto hyagniloke tu krīḍate surapūjitaḥ | [SkPur (Rkh), Revākhaṇḍa, 33 45.1]
eṣa te hyagnitīrthasya sambhavaḥ kathito mayā | [SkPur (Rkh), Revākhaṇḍa, 33 45.2]
sarvapāpaharaḥ puṇyaḥ śrutamātro narottama | [SkPur (Rkh), Revākhaṇḍa, 33 46.1]
dhanyaḥ pāpaharo nityamityevaṃ śaṅkaro 'bravīt | [SkPur (Rkh), Revākhaṇḍa, 33 46.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe 'gnitīrthamāhātmyavarṇanaṃ nāma trayastriṃśo 'dhyāyaḥ | [SkPur (Rkh), Revākhaṇḍa, 33 47.1]
{SkPur (Rkh), Revākhaṇḍa, 34}
śrīmārkaṇḍeya uvāca | [SkPur (Rkh), Revākhaṇḍa, 34 1.1]
tatraiva tu bhavedanyad ādityasya mahātmanaḥ | [SkPur (Rkh), Revākhaṇḍa, 34 1.2]
kīrtayāmi naraśreṣṭha yadi te śravaṇe matiḥ | [SkPur (Rkh), Revākhaṇḍa, 34 1.3]
yudhiṣṭhira uvāca | [SkPur (Rkh), Revākhaṇḍa, 34 2.1]
etadāścaryamatulaṃ śrutvā tava mukhodgatam | [SkPur (Rkh), Revākhaṇḍa, 34 2.2]
vismayāddhṛṣṭaromāhaṃ jāto 'smi munisattama | [SkPur (Rkh), Revākhaṇḍa, 34 2.3]
sahasrakiraṇo devo hartā kartā nirañjanaḥ | [SkPur (Rkh), Revākhaṇḍa, 34 3.1]
avatāreṇa lokānām uddhartā narmadātaṭe | [SkPur (Rkh), Revākhaṇḍa, 34 3.2]
puruṣākāro bhagavānutāho tapasaḥ phalāt | [SkPur (Rkh), Revākhaṇḍa, 34 4.1]
kasya gotre samutpannaḥ kasya devo 'bhavad vaśī | [SkPur (Rkh), Revākhaṇḍa, 34 4.2]
śrīmārkaṇḍeya uvāca | [SkPur (Rkh), Revākhaṇḍa, 34 5.1]
kulikānvayasambhūto brāhmaṇo bhaktimāñchuciḥ | [SkPur (Rkh), Revākhaṇḍa, 34 5.2]
īkṣyāmīti raviṃ tatra tīrthe yātrākṛtodyamaḥ | [SkPur (Rkh), Revākhaṇḍa, 34 5.3]
yojanānāṃ śataṃ sāgraṃ nirāhāro gatodakaḥ | [SkPur (Rkh), Revākhaṇḍa, 34 6.1]
prasthito devadevena svapnānte vāritaḥ kila | [SkPur (Rkh), Revākhaṇḍa, 34 6.2]
bhobho mune mahāsattva alaṃ te vratamīdṛśam | [SkPur (Rkh), Revākhaṇḍa, 34 7.1]
sarvaṃ vyāpya sthitaṃ paśya sthāvaraṃ jaṅgamaṃ ca mām | [SkPur (Rkh), Revākhaṇḍa, 34 7.2]
tapāmyahaṃ tato varṣaṃ nigṛhṇāmy utsṛjāmi ca | [SkPur (Rkh), Revākhaṇḍa, 34 8.1]
na bhṛtaṃ caiva mṛtyuṃ ca yaḥ paśyati sa paśyati | [SkPur (Rkh), Revākhaṇḍa, 34 8.2]
varaṃ varaya bhadraṃ tvam ātmano yastavepsitam | [SkPur (Rkh), Revākhaṇḍa, 34 9.1]
brāhmaṇa uvāca | [SkPur (Rkh), Revākhaṇḍa, 34 10.1]
yadi tuṣṭo 'si me deva deyo yadi varo mama | [SkPur (Rkh), Revākhaṇḍa, 34 10.2]
uttare narmadākūle sadā saṃnihito bhava | [SkPur (Rkh), Revākhaṇḍa, 34 10.3]
ye bhaktyā parayā deva yojanānāṃ śate sthitāḥ | [SkPur (Rkh), Revākhaṇḍa, 34 11.1]
smariṣyanti jitātmānas teṣāṃ tvaṃ varado bhava | [SkPur (Rkh), Revākhaṇḍa, 34 11.2]
kubjāndhabadhirā mūkā ye kecidvikalendriyāḥ | [SkPur (Rkh), Revākhaṇḍa, 34 12.1]
tava pādau namasyanti teṣāṃ tvaṃ varado bhava | [SkPur (Rkh), Revākhaṇḍa, 34 12.2]
śīrṇaghrāṇā gatadhiyo hyasthicarmāvaśeṣitāḥ | [SkPur (Rkh), Revākhaṇḍa, 34 13.1]
teṣāṃ tvaṃ karuṇāṃ deva acireṇa kuruṣva ha | [SkPur (Rkh), Revākhaṇḍa, 34 13.2]
ye 'pi tvāṃ narmadātoye snātvā tatra dine dine | [SkPur (Rkh), Revākhaṇḍa, 34 14.1]
arcayanti jagannātha teṣāṃ tvaṃ varado bhava | [SkPur (Rkh), Revākhaṇḍa, 34 14.2]
prabhāte ye staviṣyanti stavairvaidikalaukikaiḥ | [SkPur (Rkh), Revākhaṇḍa, 34 15.1]
abhipretaṃ varaṃ deva teṣāṃ tvaṃ dada bhocyuta | [SkPur (Rkh), Revākhaṇḍa, 34 15.2]
tavāgre vapanaṃ deva kārayanti narā bhuvi | [SkPur (Rkh), Revākhaṇḍa, 34 16.1]
svāmiṃsteṣāṃ varo deya eṣa me paramo varaḥ | [SkPur (Rkh), Revākhaṇḍa, 34 16.2]
evamastviti taṃ coktvā muniṃ karuṇayā punaḥ | [SkPur (Rkh), Revākhaṇḍa, 34 17.1]
śatabhāgena rājendra sthitvā cādarśanaṃ gataḥ | [SkPur (Rkh), Revākhaṇḍa, 34 17.2]
tatra tīrthe naro bhaktyā gatvā snānaṃ samācaret | [SkPur (Rkh), Revākhaṇḍa, 34 18.1]
tarpayet pitṛdevāṃśca so 'gniṣṭomaphalaṃ labhet | [SkPur (Rkh), Revākhaṇḍa, 34 18.2]
agnipraveśaṃ yaḥ kuryāttasmiṃs tīrthe narādhipa | [SkPur (Rkh), Revākhaṇḍa, 34 19.1]
dyotayanvai diśaḥ sarvā agnilokaṃ sa gacchati | [SkPur (Rkh), Revākhaṇḍa, 34 19.2]
yastattīrthaṃ samāsādya tyajatīha kalevaram | [SkPur (Rkh), Revākhaṇḍa, 34 20.1]
sa gato vāruṇaṃ lokamityevaṃ śaṅkaro 'bravīt | [SkPur (Rkh), Revākhaṇḍa, 34 20.2]
tatra tīrthe tu yaḥ kaścit saṃnyāsena tanuṃ tyajet | [SkPur (Rkh), Revākhaṇḍa, 34 21.1]
ṣaṣṭivarṣasahasrāṇi svargaloke mahīyate | [SkPur (Rkh), Revākhaṇḍa, 34 21.2]
apsarogaṇasaṃkīrṇe divyaśabdānunādite | [SkPur (Rkh), Revākhaṇḍa, 34 22.1]
uṣitvāyāti martye vai vedavedāṅgavid bhavet | [SkPur (Rkh), Revākhaṇḍa, 34 22.2]
vyādhiśokavinirmukto dhanakoṭipatirbhavet | [SkPur (Rkh), Revākhaṇḍa, 34 23.1]
putradārasamopeto jīvecca śaradaḥ śatam | [SkPur (Rkh), Revākhaṇḍa, 34 23.2]
prātarutthāya yastatra smarate bhāskaraṃ tadā | [SkPur (Rkh), Revākhaṇḍa, 34 24.1]
ājanmajanitāt pāpān mucyate nātra saṃśayaḥ | [SkPur (Rkh), Revākhaṇḍa, 34 24.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ravitīrthavarṇanaṃ nāma catustriṃśo 'dhyāyaḥ | [SkPur (Rkh), Revākhaṇḍa, 34 25.1]
{SkPur (Rkh), Revākhaṇḍa, 35}
yudhiṣṭhira uvāca | [SkPur (Rkh), Revākhaṇḍa, 35 1.1]
jalamadhye mahādevaḥ kena tiṣṭhati hetunā | [SkPur (Rkh), Revākhaṇḍa, 35 1.2]
uttaraṃ dakṣiṇaṃ kūlaṃ varjayitvā dvijottama | [SkPur (Rkh), Revākhaṇḍa, 35 1.3]
śrīmārkaṇḍeya uvāca | [SkPur (Rkh), Revākhaṇḍa, 35 2.1]
etadākhyānamatulaṃ puṇyaṃ śrutimukhāvaham | [SkPur (Rkh), Revākhaṇḍa, 35 2.2]
purāṇe yacchrutaṃ tāta tatte vakṣyāmyaśeṣataḥ | [SkPur (Rkh), Revākhaṇḍa, 35 2.3]
tretāyuge mahābhāga rāvaṇo devakaṇṭakaḥ | [SkPur (Rkh), Revākhaṇḍa, 35 3.1]
trailokyavijayī raudraḥ surāsurabhayaṃkaraḥ | [SkPur (Rkh), Revākhaṇḍa, 35 3.2]
devadānavagandharvair ṛṣibhiśca tapodhanaiḥ | [SkPur (Rkh), Revākhaṇḍa, 35 4.1]
avadhyo 'tha vimānena yāvatparyaṭate mahīm | [SkPur (Rkh), Revākhaṇḍa, 35 4.2]
tāvaddhindhyagirer madhye dānavo baladarpitaḥ | [SkPur (Rkh), Revākhaṇḍa, 35 5.1]
mayo nāmeti vikhyāto guhāvāsī tapaścaran | [SkPur (Rkh), Revākhaṇḍa, 35 5.2]
tasya pārśvagato rakṣo vinayād avaniṃ gataḥ | [SkPur (Rkh), Revākhaṇḍa, 35 6.1]
pūjito dānasanmānair idaṃ vacanam abravīt | [SkPur (Rkh), Revākhaṇḍa, 35 6.2]
kasyeyaṃ padmapatrākṣī pūrṇacandranibhānanā | [SkPur (Rkh), Revākhaṇḍa, 35 7.1]
kiṃnāmadheyā tapati tapa ugraṃ kathaṃ vibho | [SkPur (Rkh), Revākhaṇḍa, 35 7.2]
maya uvāca | [SkPur (Rkh), Revākhaṇḍa, 35 8.1]
dānavānāṃ patiḥ śreṣṭho mayo 'haṃ nāma nāmataḥ | [SkPur (Rkh), Revākhaṇḍa, 35 8.2]
bhāryā tejovatī nāma tasyāstu tanayā śubhā | [SkPur (Rkh), Revākhaṇḍa, 35 8.3]
mandodarīti vikhyātā tapate bhartṛkāraṇāt | [SkPur (Rkh), Revākhaṇḍa, 35 9.1]
ārādhayantī bhartāramumāyā dayitaṃ śubham | [SkPur (Rkh), Revākhaṇḍa, 35 9.2]
tacchrutvā vacanaṃ tasya rāvaṇo madamohitaḥ | [SkPur (Rkh), Revākhaṇḍa, 35 10.1]
prasṛtaḥ praṇato bhūtvā mayaṃ vacanam abravīt | [SkPur (Rkh), Revākhaṇḍa, 35 10.2]
paulastyānvayasaṃjāto devadānavadarpahā | [SkPur (Rkh), Revākhaṇḍa, 35 11.1]
prārthayāmi mahābhāga sutāṃ tvaṃ dātumarhasi | [SkPur (Rkh), Revākhaṇḍa, 35 11.2]
jñātvā paitāmahaṃ vṛttaṃ mayenāpi mahātmanā | [SkPur (Rkh), Revākhaṇḍa, 35 12.1]
rāvaṇāya sutā dattā pūjayitvā vidhānataḥ | [SkPur (Rkh), Revākhaṇḍa, 35 12.2]
gṛhītvā tāṃ tadā rakṣo 'bhyarcyamāno niśācaraiḥ | [SkPur (Rkh), Revākhaṇḍa, 35 13.1]
devodyāne vimānaiśca krīḍate sa tayā saha | [SkPur (Rkh), Revākhaṇḍa, 35 13.2]
kenacittvatha kālena rāvaṇo lokarāvaṇaḥ | [SkPur (Rkh), Revākhaṇḍa, 35 14.1]
putraṃ putravatāṃ śreṣṭho janayāmāsa bhārata | [SkPur (Rkh), Revākhaṇḍa, 35 14.2]
tenaiva jātamātreṇa rāvo mukto mahātmanā | [SkPur (Rkh), Revākhaṇḍa, 35 15.1]
saṃvartakasya meghasya tena lokā jaḍīkṛtāḥ | [SkPur (Rkh), Revākhaṇḍa, 35 15.2]
śrutvā tannarditaṃ ghoraṃ brahmā lokapitāmahaḥ | [SkPur (Rkh), Revākhaṇḍa, 35 16.1]
nāma cakre tadā tasya meghanādo bhaviṣyati | [SkPur (Rkh), Revākhaṇḍa, 35 16.2]
evaṃnāmā kṛtaḥ so 'pi paramaṃ vratamāsthitaḥ | [SkPur (Rkh), Revākhaṇḍa, 35 17.1]
toṣayāmāsa deveśamumayā saha śaṅkaram | [SkPur (Rkh), Revākhaṇḍa, 35 17.2]
vratairniyamadānaiśca homajāpyavidhānataḥ | [SkPur (Rkh), Revākhaṇḍa, 35 18.1]
kṛcchracāndrāyaṇairnityaṃ kṛśaṃ kurvankalevaram | [SkPur (Rkh), Revākhaṇḍa, 35 18.2]
evam anyaddine tāta kailāsaṃ dharaṇīdharam | [SkPur (Rkh), Revākhaṇḍa, 35 19.1]
gatvā liṅgadvayaṃ gṛhya prasthito dakṣiṇāmukhaḥ | [SkPur (Rkh), Revākhaṇḍa, 35 19.2]
narmadātaṭam āśritya snātukāmo mahābalaḥ | [SkPur (Rkh), Revākhaṇḍa, 35 20.1]
nikṣipya pūjayan devaṃ kṛtajāpyo nareśvara | [SkPur (Rkh), Revākhaṇḍa, 35 20.2]
tatrāyatanāvāsena snāto hutahutāśanaḥ | [SkPur (Rkh), Revākhaṇḍa, 35 21.1]
kṛtakṛtyamivātmānaṃ mānayitvā niśācaraḥ | [SkPur (Rkh), Revākhaṇḍa, 35 21.2]
gantukāmaḥ paraṃ mārgaṃ laṅkāyāṃ nṛpasattama | [SkPur (Rkh), Revākhaṇḍa, 35 22.1]
ekamuddharato liṅgaṃ praṇataḥ savyapāṇinā | [SkPur (Rkh), Revākhaṇḍa, 35 22.2]
dvitīyaṃ tu dvitīyena bhaktyā paulastyanandanaḥ | [SkPur (Rkh), Revākhaṇḍa, 35 23.1]
tāvad eva mahāliṅgaṃ patitaṃ narmadāṃbhasi | [SkPur (Rkh), Revākhaṇḍa, 35 23.2]
yāhi yāhīti cetyuktvā jalamadhye pratiṣṭhitaḥ | [SkPur (Rkh), Revākhaṇḍa, 35 24.1]
namitvā rāvaṇistasya devasya parameṣṭhinaḥ | [SkPur (Rkh), Revākhaṇḍa, 35 24.2]
jagāmākāśam āviśya pūjyamāno niśācaraiḥ | [SkPur (Rkh), Revākhaṇḍa, 35 25.1]
tadā prabhṛti tattīrthaṃ meghanādeti viśrutam | [SkPur (Rkh), Revākhaṇḍa, 35 25.2]
pūrvaṃ tu garjanaṃ nāma sarvapāpakṣayaṃkaram | [SkPur (Rkh), Revākhaṇḍa, 35 26.1]
tasmiṃstīrthe tu rājendra yastu snānaṃ samācaret | [SkPur (Rkh), Revākhaṇḍa, 35 26.2]
ahorātroṣito bhūtvā aśvamedhaphalaṃ labhet | [SkPur (Rkh), Revākhaṇḍa, 35 27.1]
piṇḍadānaṃ tu yaḥ kuryāt tasmiṃstīrthe narādhipa | [SkPur (Rkh), Revākhaṇḍa, 35 27.2]
yatphalaṃ sattrayajñena tadbhavennātra saṃśayaḥ | [SkPur (Rkh), Revākhaṇḍa, 35 28.1]
tena dvādaśavarṣāṇi pitaraḥ saṃpratarpitāḥ | [SkPur (Rkh), Revākhaṇḍa, 35 28.2]
yastu bhojayate vipraṃ ṣaḍrasātrena bhārata | [SkPur (Rkh), Revākhaṇḍa, 35 29.1]
akṣayapuṇyam āpnoti tatra tīrthe narottama | [SkPur (Rkh), Revākhaṇḍa, 35 29.2]
prāṇatyāgaṃ tu yaḥ kuryād bhāvito bhāvitātmanā | [SkPur (Rkh), Revākhaṇḍa, 35 30.1]
sa vasecchāṅkare loke yāvad ā bhūtasamplavam | [SkPur (Rkh), Revākhaṇḍa, 35 30.2]
eṣā te naraśārdūla garjanotpattiruttamā | [SkPur (Rkh), Revākhaṇḍa, 35 31.1]
kathitā snehabandhena sarvapāpakṣayakarī | [SkPur (Rkh), Revākhaṇḍa, 35 31.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe meghanādatīrthamāhātmyavarṇanaṃ nāma pañcatriṃśo 'dhyāyaḥ | [SkPur (Rkh), Revākhaṇḍa, 35 32.1]
{SkPur (Rkh), Revākhaṇḍa, 36}
mārkaṇḍeya uvāca | [SkPur (Rkh), Revākhaṇḍa, 36 1.1]
tato gacchecca rājendra dārutīrthamanuttamam | [SkPur (Rkh), Revākhaṇḍa, 36 1.2]
dāruko yatra saṃsiddha indrasya dayitaḥ purā | [SkPur (Rkh), Revākhaṇḍa, 36 1.3]
yudhiṣṭhira uvāca | [SkPur (Rkh), Revākhaṇḍa, 36 2.1]
dārukeṇa kathaṃ tāta tapaścīrṇaṃ purānagha | [SkPur (Rkh), Revākhaṇḍa, 36 2.2]
vidhānaṃ śrotumicchāmi tvatsakāśāddvijottama | [SkPur (Rkh), Revākhaṇḍa, 36 2.3]
śrīmārkaṇḍeya uvāca | [SkPur (Rkh), Revākhaṇḍa, 36 3.1]
hanta te kathayiṣyāmi vicitraṃ yatpurātanam | [SkPur (Rkh), Revākhaṇḍa, 36 3.2]
vṛttaṃ svargasabhāmadhye ṛṣīṇāṃ bhāvitātmanām | [SkPur (Rkh), Revākhaṇḍa, 36 3.3]
sūto vajradharasyeṣṭo mātalirnāma nāmataḥ | [SkPur (Rkh), Revākhaṇḍa, 36 4.1]
sa putraṃ śaptavānpūrvaṃ kasmiṃścitkāraṇāntare | [SkPur (Rkh), Revākhaṇḍa, 36 4.2]
śāpāhato vepamāna indrasya caraṇau śubhau | [SkPur (Rkh), Revākhaṇḍa, 36 5.1]
prapīḍya mūrdhnā deveśaṃ vijñāpayati bhārata | [SkPur (Rkh), Revākhaṇḍa, 36 5.2]
tamuvācābhiśaptaṃ cāpyanāthaṃ ca sureśvaraḥ | [SkPur (Rkh), Revākhaṇḍa, 36 6.1]
karmaṇā kena śāpasya ghorasyānto bhaviṣyati | [SkPur (Rkh), Revākhaṇḍa, 36 6.2]
narmadātaṭamāśritya toṣayanvai maheśvaram | [SkPur (Rkh), Revākhaṇḍa, 36 7.1]
tiṣṭha yāvad yugasyāntaṃ punarjanma hyavāpsyasi | [SkPur (Rkh), Revākhaṇḍa, 36 7.2]
punarbhūtvā tu pūtastvaṃ dāruko nāma viśrutaḥ | [SkPur (Rkh), Revākhaṇḍa, 36 8.1]
saṃsevya paramaṃ devaṃ śaṅkhacakragadādharam | [SkPur (Rkh), Revākhaṇḍa, 36 8.2]
mānuṣaṃ bhāvamāpannastataḥ siddhimavāpsyasi | [SkPur (Rkh), Revākhaṇḍa, 36 9.1]
evamuktastu devena sahasrākṣeṇa dhīmatā | [SkPur (Rkh), Revākhaṇḍa, 36 9.2]
praṇamya śirasā bhūmim āgato 'sau hyacetanaḥ | [SkPur (Rkh), Revākhaṇḍa, 36 10.1]
narmadātaṭamāśritya karṣayannijavigraham | [SkPur (Rkh), Revākhaṇḍa, 36 10.2]
vratopavāsasaṃkhinno japahomarataḥ sadā | [SkPur (Rkh), Revākhaṇḍa, 36 11.1]
mahādevaṃ mahātmānaṃ varadaṃ śūlapāṇinam | [SkPur (Rkh), Revākhaṇḍa, 36 11.2]
bhaktyā tu parayā rājanyāvadābhūtasamplavam | [SkPur (Rkh), Revākhaṇḍa, 36 12.1]
aṃśāvataraṇād viṣṇoḥ sūto bhūtvā mahāmatiḥ | [SkPur (Rkh), Revākhaṇḍa, 36 12.2]
toṣayan vai jagannāthaṃ tato yāto hi sadgatim | [SkPur (Rkh), Revākhaṇḍa, 36 13.1]
eṣa tatsambhavastāta dārutīrthasya suvrata | [SkPur (Rkh), Revākhaṇḍa, 36 14.1]
kathito 'yaṃ mayā pūrvaṃ yathā me śaṅkaro 'bravīt | [SkPur (Rkh), Revākhaṇḍa, 36 14.2]
tato yudhiṣṭhiraḥ śrutvā vismayaṃ paramaṃ gataḥ | [SkPur (Rkh), Revākhaṇḍa, 36 15.1]
bhrātṝn vilokayāmāsa hṛṣṭaromā muhurmuhuḥ | [SkPur (Rkh), Revākhaṇḍa, 36 15.2]
śrīmārkaṇḍeya uvāca | [SkPur (Rkh), Revākhaṇḍa, 36 16.1]
tasmiṃstīrthe naraḥ snātvā vidhipūrvaṃ nareśvara | [SkPur (Rkh), Revākhaṇḍa, 36 16.2]
upāsya saṃdhyāṃ deveśamarcayedyaśca śaṅkaram | [SkPur (Rkh), Revākhaṇḍa, 36 16.3]
vedābhyāsaṃ tu tatraiva yaḥ karoti samāhitaḥ | [SkPur (Rkh), Revākhaṇḍa, 36 17.1]
so 'śvamedhaphalaṃ rājaṃllabhate nātra saṃśayaḥ | [SkPur (Rkh), Revākhaṇḍa, 36 17.2]
tasmiṃstīrthe tu yo bhaktyā bhojayed brāhmaṇāñchuciḥ | [SkPur (Rkh), Revākhaṇḍa, 36 18.1]
sa tu viprasahasrasya labhate phalamuttamam | [SkPur (Rkh), Revākhaṇḍa, 36 18.2]
snānaṃ dānaṃ japo homaḥ svādhyāyo devatārcanam | [SkPur (Rkh), Revākhaṇḍa, 36 19.1]
yatkṛtaṃ śuddhabhāvena tatsarvaṃ saphalaṃ bhavet | [SkPur (Rkh), Revākhaṇḍa, 36 19.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dārukatīrthamāhātmyavarṇanaṃ nāma ṣaṭtriṃśo 'dhyāyaḥ | [SkPur (Rkh), Revākhaṇḍa, 36 20.1]
{SkPur (Rkh), Revākhaṇḍa, 37}
śrīmārkaṇḍeya uvāca | [SkPur (Rkh), Revākhaṇḍa, 37 1.1]
tato gaccheta rājendra devatīrthamanuttamam | [SkPur (Rkh), Revākhaṇḍa, 37 1.2]
yena devāstrayastriṃśat snātvā siddhiṃ parāṃ gatāḥ | [SkPur (Rkh), Revākhaṇḍa, 37 1.3]
yudhiṣṭhira uvāca | [SkPur (Rkh), Revākhaṇḍa, 37 2.1]
kathaṃ tāta surāḥ sarve dānavairbalavattaraiḥ | [SkPur (Rkh), Revākhaṇḍa, 37 2.2]
nirjitāstatra tīrthe ca snātvā siddhiṃ parāṃ gatāḥ | [SkPur (Rkh), Revākhaṇḍa, 37 2.3]
mārkaṇḍeya uvāca | [SkPur (Rkh), Revākhaṇḍa, 37 3.1]
purā daityagaṇairugrairyuddhe 'tibalavattaraiḥ | [SkPur (Rkh), Revākhaṇḍa, 37 3.2]
indro devagaṇaiḥ sārddhaṃ svarājyāccyāvito nṛpa | [SkPur (Rkh), Revākhaṇḍa, 37 3.3]
hastyaśvarathayānaughairmardayitvā varūthinīm | [SkPur (Rkh), Revākhaṇḍa, 37 4.1]
vidhvastā bhejire mārgaṃ prahārair jarjarīkṛtāḥ | [SkPur (Rkh), Revākhaṇḍa, 37 4.2]
jambhaśumbhaiśca kūṣmāṇḍakuhakādibhiḥ | [SkPur (Rkh), Revākhaṇḍa, 37 5.1]
vepamānārditāḥ sarve brahmāṇamupatasthire | [SkPur (Rkh), Revākhaṇḍa, 37 5.2]
praṇamya śirasā devaṃ brahmāṇaṃ parameṣṭhinam | [SkPur (Rkh), Revākhaṇḍa, 37 6.1]
tadā vijñāpayāmāsurdevā vahnipurogamāḥ | [SkPur (Rkh), Revākhaṇḍa, 37 6.2]
paśya paśya mahābhāga dānavaiḥ śakalīkṛtāḥ | [SkPur (Rkh), Revākhaṇḍa, 37 7.1]
viyojitāḥ putradāraistvāmeva śaraṇaṃ gatāḥ | [SkPur (Rkh), Revākhaṇḍa, 37 7.2]
paritrāyasva deveśa sarvalokapitāmaha | [SkPur (Rkh), Revākhaṇḍa, 37 8.1]
nānyā gatiḥ sureśāna tvāṃ muktvā parameśvara | [SkPur (Rkh), Revākhaṇḍa, 37 8.2]
brahmovāca | [SkPur (Rkh), Revākhaṇḍa, 37 9.1]
dānavānāṃ vighātārthaṃ narmadātaṭam āsthitāḥ | [SkPur (Rkh), Revākhaṇḍa, 37 9.2]
tapaḥ kurudhvaṃ svasthāḥ stha tapo hi paramaṃ balam | [SkPur (Rkh), Revākhaṇḍa, 37 9.3]
nānyopāyo na vai mantro vidyate na ca me kriyā | [SkPur (Rkh), Revākhaṇḍa, 37 10.1]
vinā revājalaṃ puṇyaṃ sarvapāpakṣayaṃkaram | [SkPur (Rkh), Revākhaṇḍa, 37 10.2]
dāridryavyādhimaraṇabandhanavyasanāni ca | [SkPur (Rkh), Revākhaṇḍa, 37 11.1]
etāni caiva pāpasya phalānīti matirmama | [SkPur (Rkh), Revākhaṇḍa, 37 11.2]
evaṃ jñātvā tataścaiva tapaḥ kuruta duṣkaram | [SkPur (Rkh), Revākhaṇḍa, 37 12.1]
tathā caiva surāḥ sarve devā hyagnipurogamāḥ | [SkPur (Rkh), Revākhaṇḍa, 37 12.2]
tacchrutvā vacanaṃ tathyaṃ brahmaṇaḥ parameṣṭhinaḥ | [SkPur (Rkh), Revākhaṇḍa, 37 13.1]
narmadām āgatāḥ sarve devā hyagnipurogamāḥ | [SkPur (Rkh), Revākhaṇḍa, 37 13.2]
cerurvai tatra vipulaṃ tapaḥ siddhimavāpnuvan | [SkPur (Rkh), Revākhaṇḍa, 37 14.1]
tadāprabhṛti tattīrthaṃ devatīrtham anuttamam | [SkPur (Rkh), Revākhaṇḍa, 37 14.2]
gīyate triṣu lokeṣu sarvapāpakṣayaṃkaram | [SkPur (Rkh), Revākhaṇḍa, 37 15.1]
tatra gatvā ca yo martyo vidhinā saṃyatendriyaḥ | [SkPur (Rkh), Revākhaṇḍa, 37 15.2]
snānaṃ samācaredbhaktyā sa labhenmauktikaṃ phalam | [SkPur (Rkh), Revākhaṇḍa, 37 16.1]
yastu bhojayate viprāṃstasmiṃstīrthe narādhipa | [SkPur (Rkh), Revākhaṇḍa, 37 16.2]
sa labhenmukhyaviprāṇāṃ phalaṃ sāhasrikaṃ nṛpa | [SkPur (Rkh), Revākhaṇḍa, 37 17.1]
tatra devaśilā ramyā mahāpuṇyavivardhinī | [SkPur (Rkh), Revākhaṇḍa, 37 17.2]
saṃnyāsena mṛtā ye tu teṣāṃ syād akṣayā gatiḥ | [SkPur (Rkh), Revākhaṇḍa, 37 18.1]
agnipraveśaṃ yaḥ kuryāt tasmiṃs tīrthe narādhipa | [SkPur (Rkh), Revākhaṇḍa, 37 18.2]
rudraloke vaset tāvad yāvad ābhūtasaṃplavam | [SkPur (Rkh), Revākhaṇḍa, 37 19.1]
evaṃ snānaṃ japo homaḥ svādhyāyo devatārcanam | [SkPur (Rkh), Revākhaṇḍa, 37 19.2]
sukṛtaṃ duṣkṛtaṃ vā 'pi tatra tīrthe 'kṣayaṃ bhavet | [SkPur (Rkh), Revākhaṇḍa, 37 20.1]
eṣa te vidhiruddiṣṭa utpattiścaiva bhārata | [SkPur (Rkh), Revākhaṇḍa, 37 20.2]
devatīrthasya nikhilā yathā vai śaṅkarācchrutā | [SkPur (Rkh), Revākhaṇḍa, 37 21.1]
paṭhanti ye pāpaharaṃ sarvaduḥkhavimocanam | [SkPur (Rkh), Revākhaṇḍa, 37 21.2]
devatīrthasya caritaṃ devalokaṃ vrajanti te | [SkPur (Rkh), Revākhaṇḍa, 37 22.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe devatīrthamāhātmyavarṇanaṃ nāma saptaviṃśo 'dhyāyaḥ | [SkPur (Rkh), Revākhaṇḍa, 37 23.1]
{SkPur (Rkh), Revākhaṇḍa, 38}
śrīmārkaṇḍeya uvāca | [SkPur (Rkh), Revākhaṇḍa, 38 1.1]
tato gaccheta rājendra guhāvāsīti cottamam | [SkPur (Rkh), Revākhaṇḍa, 38 1.2]
yatra siddho mahādevo guhāvāsī samārbudam | [SkPur (Rkh), Revākhaṇḍa, 38 1.3]
yudhiṣṭhira uvāca | [SkPur (Rkh), Revākhaṇḍa, 38 2.1]
kena kāryeṇa bho tāta mahādevo jagadguruḥ | [SkPur (Rkh), Revākhaṇḍa, 38 2.2]
guhāyām anayatkālaṃ sudīrghaṃ dvijasattama | [SkPur (Rkh), Revākhaṇḍa, 38 2.3]
etadvistarataḥ sarvaṃ kathayasva mamānagha | [SkPur (Rkh), Revākhaṇḍa, 38 3.1]
śrotumicchāmyahaṃ sarvaparaṃ kautūhalaṃ hi me | [SkPur (Rkh), Revākhaṇḍa, 38 3.2]
mārkaṇḍeya uvāca | [SkPur (Rkh), Revākhaṇḍa, 38 4.1]
sādhu praśno mahārāja pṛṣṭo yo vai tvayottamaḥ | [SkPur (Rkh), Revākhaṇḍa, 38 4.2]
purāṇe vistaro hyasya na śakyo hi mayādhunā | [SkPur (Rkh), Revākhaṇḍa, 38 4.3]
kathituṃ vṛddhabhāvatvādatīto bahukālikaḥ | [SkPur (Rkh), Revākhaṇḍa, 38 5.1]
saṃkṣepāt tena te tāta kathayāmi nibodha me | [SkPur (Rkh), Revākhaṇḍa, 38 5.2]
purā kṛtayuge rājannāsīd dāruvanaṃ mahat | [SkPur (Rkh), Revākhaṇḍa, 38 6.1]
nānādrumalatākīrṇaṃ nānāvallyupaśobhitam | [SkPur (Rkh), Revākhaṇḍa, 38 6.2]
siṃhavyāghravarāhaiśca gajaiḥ khaḍgairniṣevitam | [SkPur (Rkh), Revākhaṇḍa, 38 7.1]
bahupakṣiyutaṃ divyaṃ yathā caitrarathaṃ vanam | [SkPur (Rkh), Revākhaṇḍa, 38 7.2]
tatra kecin mahāprājñā vasanti saṃśitavratāḥ | [SkPur (Rkh), Revākhaṇḍa, 38 8.1]
vasanti parayā bhaktyā caturāśramabhāvitāḥ | [SkPur (Rkh), Revākhaṇḍa, 38 8.2]
brahmacārī gṛhasthaśca vānaprastho yatis tathā | [SkPur (Rkh), Revākhaṇḍa, 38 9.1]
svadharmaniratāḥ sarve vāñchantaḥ paramaṃ padam | [SkPur (Rkh), Revākhaṇḍa, 38 9.2]
tāvadvasantasamaye kasmiṃścit kāraṇāntare | [SkPur (Rkh), Revākhaṇḍa, 38 10.1]
vimānastho mahādevo gacchanvai hyumayā saha | [SkPur (Rkh), Revākhaṇḍa, 38 10.2]
dadarśa toya āvāsamṛksāmayajurnāditam | [SkPur (Rkh), Revākhaṇḍa, 38 11.1]
alakṣyāgatanirgamyaṃ sarvapāpakṣayaṃkaram | [SkPur (Rkh), Revākhaṇḍa, 38 11.2]
taṃ dṛṣṭvā muditā devī harṣagaṅgadayā girā | [SkPur (Rkh), Revākhaṇḍa, 38 12.1]
papraccha devadeveśaṃ śaśāṅkakṛtabhūṣaṇam | [SkPur (Rkh), Revākhaṇḍa, 38 12.2]
devyuvāca | [SkPur (Rkh), Revākhaṇḍa, 38 13.1]
kasyāyamāśramo deva vedadhvaninināditaḥ | [SkPur (Rkh), Revākhaṇḍa, 38 13.2]
yaṃ dṛṣṭvā kṣutpipāsādyaiḥ śramaiśca parihīyate | [SkPur (Rkh), Revākhaṇḍa, 38 13.3]
maheśvara uvāca | [SkPur (Rkh), Revākhaṇḍa, 38 14.1]
kiṃ tvayā na śrutaṃ devi mahādāruvanaṃ mahat | [SkPur (Rkh), Revākhaṇḍa, 38 14.2]
bahuviprajano yatra gṛhadharmeṇa vartate | [SkPur (Rkh), Revākhaṇḍa, 38 14.3]
atra yaḥ strījanaḥ kaścid bhartṛśuśrūṣaṇe rataḥ | [SkPur (Rkh), Revākhaṇḍa, 38 15.1]
nānyo devo na vai dharmo jñāyate śailanandini | [SkPur (Rkh), Revākhaṇḍa, 38 15.2]
etacchrutvā paraṃ vākyaṃ devadevena bhāṣitam | [SkPur (Rkh), Revākhaṇḍa, 38 16.1]
kautūhalasamāviṣṭā śaṅkaraṃ punarabravīt | [SkPur (Rkh), Revākhaṇḍa, 38 16.2]
yattvayoktaṃ mahādeva patidharmaratāḥ striyaḥ | [SkPur (Rkh), Revākhaṇḍa, 38 17.1]
tāsāṃ tvaṃ madano bhūtvā cāritraṃ kṣobhaya prabho | [SkPur (Rkh), Revākhaṇḍa, 38 17.2]
īśvara uvāca | [SkPur (Rkh), Revākhaṇḍa, 38 18.1]
yattvayoktaṃ ca vacanaṃ na hi me rocate priye | [SkPur (Rkh), Revākhaṇḍa, 38 18.2]
brāhmaṇā hi mahadbhūtaṃ na caiṣāṃ vipriyaṃ caret | [SkPur (Rkh), Revākhaṇḍa, 38 18.3]
manyupraharaṇā viprāścakrapraharaṇo hariḥ | [SkPur (Rkh), Revākhaṇḍa, 38 19.1]
cakrātkrūrataro manyus tasmād vipraṃ na kopayet | [SkPur (Rkh), Revākhaṇḍa, 38 19.2]
na te devā na te lokā na te nagā na cāsurāḥ | [SkPur (Rkh), Revākhaṇḍa, 38 20.1]
dṛśyante triṣu lokeṣu ye tairdṛṣṭair na nāśitāḥ | [SkPur (Rkh), Revākhaṇḍa, 38 20.2]
teṣāṃ mokṣas tathā svargo bhūmirmartye phalāni ca | [SkPur (Rkh), Revākhaṇḍa, 38 21.1]
yeṣāṃ tuṣṭā mahābhāgā brāhmaṇāḥ kṣitidevatāḥ | [SkPur (Rkh), Revākhaṇḍa, 38 21.2]
evaṃ jñātvā mahābhāge asadgrāhaṃ parityaja | [SkPur (Rkh), Revākhaṇḍa, 38 22.1]
tatra loke viruddhaṃ vai kupyante yena vai dvijāḥ | [SkPur (Rkh), Revākhaṇḍa, 38 22.2]
devyuvāca | [SkPur (Rkh), Revākhaṇḍa, 38 23.1]
nāhaṃ te dayitā deva nāhaṃ te vaśavartinī | [SkPur (Rkh), Revākhaṇḍa, 38 23.2]
akṛtvādhaśva vai tāsāṃ mānaṃ surasupūjitam | [SkPur (Rkh), Revākhaṇḍa, 38 23.3]
lokaloke mahādeva aśakyaṃ nāsti te prabho | [SkPur (Rkh), Revākhaṇḍa, 38 24.1]
kriyatāṃ mama caivaikam etat kāryaṃ surottama | [SkPur (Rkh), Revākhaṇḍa, 38 24.2]
evamukto mahādevo devyā vākyahite rataḥ | [SkPur (Rkh), Revākhaṇḍa, 38 25.1]
kṛtvā kāpālikaṃ rūpaṃ yayau dāruvanaṃ prati | [SkPur (Rkh), Revākhaṇḍa, 38 25.2]
mahāhitajaṭājūṭaṃ niyamya śaśibhūṣaṇam | [SkPur (Rkh), Revākhaṇḍa, 38 26.1]
kaṇṭhatrāṇaṃ paraṃ kṛtvā dhārayan karṇakuṇḍale | [SkPur (Rkh), Revākhaṇḍa, 38 26.2]
vyāghracarmaparīdhāno mekhalāhārabhūṣitaḥ | [SkPur (Rkh), Revākhaṇḍa, 38 27.1]
nūpuradhvaninighoṣaiḥ kampayan vai vasuṃdharām | [SkPur (Rkh), Revākhaṇḍa, 38 27.2]
mahānūrddhvajaṭāmālī kṛttibhasmānulepanaḥ | [SkPur (Rkh), Revākhaṇḍa, 38 28.1]
kṛtvā haste kapālaṃ tu brahmaṇaśca mahātmanaḥ | [SkPur (Rkh), Revākhaṇḍa, 38 28.2]
mahāḍamarughoṣeṇa kampayan vai vasuṃdharām | [SkPur (Rkh), Revākhaṇḍa, 38 29.1]
prabhātasamaye prāpto mahādāruvanaṃ prati | [SkPur (Rkh), Revākhaṇḍa, 38 29.2]
tāvat puṇyajanaḥ sarvapuṣpapatraphalārthikaḥ | [SkPur (Rkh), Revākhaṇḍa, 38 30.1]
nirgato bahubhiḥ sārddhaṃ pavamānaḥ samantataḥ | [SkPur (Rkh), Revākhaṇḍa, 38 30.2]
tad dṛṣṭvā mahadāścaryaṃ rūpaṃ devasya bhārata | [SkPur (Rkh), Revākhaṇḍa, 38 31.1]
yuvatīnāṃ manas tāsāṃ kāmena kaluṣīkṛtam | [SkPur (Rkh), Revākhaṇḍa, 38 31.2]
śobhanaṃ puruṣaṃ dṛṣṭvā sarvā api varāṅganāḥ | [SkPur (Rkh), Revākhaṇḍa, 38 32.1]
kledabhāvaṃ tato jagmurmudā dāruvanastriyaḥ | [SkPur (Rkh), Revākhaṇḍa, 38 32.2]
vikārā bahavastāsāṃ devaṃ dṛṣṭvā mahādbhutam | [SkPur (Rkh), Revākhaṇḍa, 38 33.1]
saṃjātā viprapatnīnāṃ tadā tāsu narottama | [SkPur (Rkh), Revākhaṇḍa, 38 33.2]
paridhānaṃ na jānanti kāścid dṛṣṭvā varāṅganāḥ | [SkPur (Rkh), Revākhaṇḍa, 38 34.1]
uttarīyaṃ tathā cānyā mahāmohasamanvitāḥ | [SkPur (Rkh), Revākhaṇḍa, 38 34.2]
keśabhāraparibhraṣṭā kācidevāsanotthitā | [SkPur (Rkh), Revākhaṇḍa, 38 35.1]
dātukāmā tadā bhaikṣyaṃ ceṣṭituṃ naiva cāśakat | [SkPur (Rkh), Revākhaṇḍa, 38 35.2]
kācid dṛṣṭvā mahādevaṃ rūpayauvanagarvitā | [SkPur (Rkh), Revākhaṇḍa, 38 36.1]
utsaṅge saṃsthitaṃ bālaṃ vismṛtā pāyitum stanam | [SkPur (Rkh), Revākhaṇḍa, 38 36.2]
kāmabāṇahatā cānyā bāhubhyāṃ pīḍya sustanau | [SkPur (Rkh), Revākhaṇḍa, 38 37.1]
niḥśvasantī tadā coṣṇaṃ na kiṃcit pratijalpati | [SkPur (Rkh), Revākhaṇḍa, 38 37.2]
evaṃ saṃkṣobhya taṃ sarvaṃ strījanaṃ parameśvaraḥ | [SkPur (Rkh), Revākhaṇḍa, 38 38.1]
jagāma tatra vai tāsāṃ kṣobhaṃ kṛtvā mahādbhutam | [SkPur (Rkh), Revākhaṇḍa, 38 38.2]
tāvat te brāhmaṇāḥ sarve bhramitvā kānanaṃ mahat | [SkPur (Rkh), Revākhaṇḍa, 38 39.1]
āgatāḥ svagṛhe dārān dadṛśuś ca hataujasaḥ | [SkPur (Rkh), Revākhaṇḍa, 38 39.2]
yāsāṃ pūrvatarā bhaktiḥ pātivratye patīnprati | [SkPur (Rkh), Revākhaṇḍa, 38 40.1]
calitāstā viditvāśu nirjagmurdvijasattamāḥ | [SkPur (Rkh), Revākhaṇḍa, 38 40.2]
saṃvidaṃ paramāṃ kṛtvā jñātvā devaṃ maheśvaram | [SkPur (Rkh), Revākhaṇḍa, 38 41.1]
kṣobhayitvā manastāsāṃ tataścādarśanaṃ gatam | [SkPur (Rkh), Revākhaṇḍa, 38 41.2]
krodhāviṣṭo dvijaḥ kaścid daṇḍamudyamya dhāvati | [SkPur (Rkh), Revākhaṇḍa, 38 42.1]
kalmāṣayaṣṭimanye ca tathānye darbhamuṣṭikām | [SkPur (Rkh), Revākhaṇḍa, 38 42.2]
itaścetaśca te sarve bhramitvā kānanaṃ nṛpa | [SkPur (Rkh), Revākhaṇḍa, 38 43.1]
ekībhūtvā mahātmāno vyājahruśca ruṣā giram | [SkPur (Rkh), Revākhaṇḍa, 38 43.2]
yad idaṃ ca hutaṃ kiṃcid guravas toṣitā yadi | [SkPur (Rkh), Revākhaṇḍa, 38 44.1]
tena satyena devasya liṅgaṃ patatu cottamam | [SkPur (Rkh), Revākhaṇḍa, 38 44.2]
āśramād āśramaṃ sarve na tyajāmo vidhikramāt | [SkPur (Rkh), Revākhaṇḍa, 38 45.1]
tena satyena devasya liṅgaṃ patatu bhūtale | [SkPur (Rkh), Revākhaṇḍa, 38 45.2]
evaṃ satyaprabhāvena triruktena dvijanmanām | [SkPur (Rkh), Revākhaṇḍa, 38 46.1]
śivasya paśyato liṅgaṃ patitaṃ dharaṇītale | [SkPur (Rkh), Revākhaṇḍa, 38 46.2]
hāhākāro mahānāsīllokāloke 'pi bhārata | [SkPur (Rkh), Revākhaṇḍa, 38 47.1]
devasya patite liṅge jagataśca mahākṣaye | [SkPur (Rkh), Revākhaṇḍa, 38 47.2]
patamānasya liṅgasya śabdo 'bhūcca sudāruṇaḥ | [SkPur (Rkh), Revākhaṇḍa, 38 48.1]
ulkāpātā diśāṃ hāhā bhūmikampāśca dāruṇāḥ | [SkPur (Rkh), Revākhaṇḍa, 38 48.2]
patanti parvatāgrāṇi śoṣaṃ yānti ca sāgarāḥ | [SkPur (Rkh), Revākhaṇḍa, 38 49.1]
devasya patite liṅge devā vimanaso 'bhavan | [SkPur (Rkh), Revākhaṇḍa, 38 49.2]
sametya sahitāḥ sarve brahmāṇaṃ parameṣṭhinam | [SkPur (Rkh), Revākhaṇḍa, 38 50.1]
kṛtāñjalipuṭāḥ sarve stuvanti vividhaiḥ stavaiḥ | [SkPur (Rkh), Revākhaṇḍa, 38 50.2]
tatas tuṣṭo jagannāthaś caturvadanapaṅkajaḥ | [SkPur (Rkh), Revākhaṇḍa, 38 51.1]
ārtānprāha surānsarvānmā viṣādaṃ gamiṣyatha | [SkPur (Rkh), Revākhaṇḍa, 38 51.2]
brahmaśāpābhibhūto 'sau devadevastrilocanaḥ | [SkPur (Rkh), Revākhaṇḍa, 38 52.1]
tuṣṭaistaistapasā yuktaiḥ punarmokṣaṃ gamiṣyati | [SkPur (Rkh), Revākhaṇḍa, 38 52.2]
etacchrutvā yayurdevā yathāgatamarindama | [SkPur (Rkh), Revākhaṇḍa, 38 53.1]
bhāvayitvā tataḥ sarve munayaścaiva bhārata | [SkPur (Rkh), Revākhaṇḍa, 38 53.2]
viśvāmitravasiṣṭhādyā jābāliratha kaśyapaḥ | [SkPur (Rkh), Revākhaṇḍa, 38 54.1]
sametya sahitāḥ sarve tamūcus tripurāntakam | [SkPur (Rkh), Revākhaṇḍa, 38 54.2]
brahmatejo hi balavaddvijānāṃ hi sureśvara | [SkPur (Rkh), Revākhaṇḍa, 38 55.1]
kṣāntiyuktastapastaptvā bhaviṣyasi gataklamaḥ | [SkPur (Rkh), Revākhaṇḍa, 38 55.2]
yataḥ kṣobhādṛṣīṇāṃ ca tadevaṃ liṅgamuttamam | [SkPur (Rkh), Revākhaṇḍa, 38 56.1]
patitaṃ te mahādeva na tatpūjyaṃ bhaviṣyati | [SkPur (Rkh), Revākhaṇḍa, 38 56.2]
na tacchreyo 'gnihotreṇa nāgniṣṭomena labhyate | [SkPur (Rkh), Revākhaṇḍa, 38 57.1]
prāpnuvanti ca yacchreyo mānavā liṅgapūjane | [SkPur (Rkh), Revākhaṇḍa, 38 57.2]
devadānavayakṣāṇāṃ gandharvoragarakṣasām | [SkPur (Rkh), Revākhaṇḍa, 38 58.1]
vacanena tu viprāṇām etat pūjyaṃ bhaviṣyati | [SkPur (Rkh), Revākhaṇḍa, 38 58.2]
brahmaviṣṇvindracandrāṇām etat pūjyaṃ bhaviṣyati | [SkPur (Rkh), Revākhaṇḍa, 38 59.1]
yatphalaṃ tava liṅgasya iha loke paratra ca | [SkPur (Rkh), Revākhaṇḍa, 38 59.2]
evamukto jagannāthaḥ praṇipatya dvijottamān | [SkPur (Rkh), Revākhaṇḍa, 38 60.1]
mudā paramayā yuktaḥ kṛtāñjalir abhāṣata | [SkPur (Rkh), Revākhaṇḍa, 38 60.2]
brāhmaṇā jaṅgamaṃ tīrthaṃ nirjalaṃ sārvakāmikam | [SkPur (Rkh), Revākhaṇḍa, 38 61.1]
yeṣāṃ vākyodakenaiva śudhyanti malino janāḥ | [SkPur (Rkh), Revākhaṇḍa, 38 61.2]
na tatkṣetraṃ na tattīrthamūṣaraṃ puṣkarāṇi ca | [SkPur (Rkh), Revākhaṇḍa, 38 62.1]
brāhmaṇe manyumutpādya yatra gatvā sa śudhyati | [SkPur (Rkh), Revākhaṇḍa, 38 62.2]
na tacchāstraṃ yanna viprapraṇītaṃ na tad dānaṃ yanna viprapradeyam | [SkPur (Rkh), Revākhaṇḍa, 38 63.1]
na tatsaukhyaṃ yannavipraprasādānna tadduḥkhaṃ yanna vipraprakopāt | [SkPur (Rkh), Revākhaṇḍa, 38 63.2]
pṛthivyāṃ yāni tīrthāni gaṅgādyāḥ saritas tathā | [SkPur (Rkh), Revākhaṇḍa, 38 64.1]
ekasya vipravākyasya kalāṃ nārhanti ṣoḍaśīm | [SkPur (Rkh), Revākhaṇḍa, 38 64.2]
abhinandya dvijānsarvānanujñāto maharṣibhiḥ | [SkPur (Rkh), Revākhaṇḍa, 38 65.1]
tato 'gamat tadā devo narmadātaṭamuttamam | [SkPur (Rkh), Revākhaṇḍa, 38 65.2]
paramaṃ vratamāsthāya guhāvāsī samārbudam | [SkPur (Rkh), Revākhaṇḍa, 38 66.1]
tapaścacāra bhagavāñjapasnānarataḥ sadā | [SkPur (Rkh), Revākhaṇḍa, 38 66.2]
samāpte niyame tāta sthāpayitvā maheśvaram | [SkPur (Rkh), Revākhaṇḍa, 38 67.1]
vandyamānaḥ suraiḥ sārddhaṃ kailāsamagamat prabhuḥ | [SkPur (Rkh), Revākhaṇḍa, 38 67.2]
narmadāyās taṭe tena sthāpitaḥ parameśvaraḥ | [SkPur (Rkh), Revākhaṇḍa, 38 68.1]
tenaiva kāraṇenāsau narmadeśvara ucyate | [SkPur (Rkh), Revākhaṇḍa, 38 68.2]
yo 'rcayennarmadeśānaṃ yatir vai saṃjitendriyaḥ | [SkPur (Rkh), Revākhaṇḍa, 38 69.1]
snātvā caiva mahādevam aśvamedhaphalaṃ labhet | [SkPur (Rkh), Revākhaṇḍa, 38 69.2]
dadāti yaḥ pitṛbhyastu tilapuṣpakuśodakam | [SkPur (Rkh), Revākhaṇḍa, 38 70.1]
triḥsaptapūrvajāstasya svarge modanti pāṇḍava | [SkPur (Rkh), Revākhaṇḍa, 38 70.2]
yastu bhojayate viprāṃs tasmiṃstīrthe narādhipa | [SkPur (Rkh), Revākhaṇḍa, 38 71.1]
pāyasaṃ ghṛtamiśraṃ tu sa labhet koṭijaṃ phalam | [SkPur (Rkh), Revākhaṇḍa, 38 71.2]
suvarṇaṃ rajataṃ vāpi brāhmaṇebhyo yudhiṣṭhira | [SkPur (Rkh), Revākhaṇḍa, 38 72.1]
dadāti toyamadhyasthaḥ so 'gniṣṭomaphalaṃ labhet | [SkPur (Rkh), Revākhaṇḍa, 38 72.2]
aṣṭamyāṃvā caturdaśyāṃ nirāhāro vaset tu yaḥ | [SkPur (Rkh), Revākhaṇḍa, 38 73.1]
narmadeśvaramāsādya prāpnuyājjanmanaḥ phalam | [SkPur (Rkh), Revākhaṇḍa, 38 73.2]
agnipraveśaṃ yaḥ kuryāt tasmiṃstīrthe narādhipa | [SkPur (Rkh), Revākhaṇḍa, 38 74.1]
tasya vyādhibhayaṃ na syāt saptajanmasu bhārata | [SkPur (Rkh), Revākhaṇḍa, 38 74.2]
anāśakaṃ tu yaḥ kuryāt tasmiṃstīrthe narādhipa | [SkPur (Rkh), Revākhaṇḍa, 38 75.1]
anivartikā gatis tasya rudraloke bhaviṣyati | [SkPur (Rkh), Revākhaṇḍa, 38 75.2]
eṣa te vidhir uddiṣṭas tasyotpattir narottama | [SkPur (Rkh), Revākhaṇḍa, 38 76.1]
purāṇe vihitā tāta saṃjñā tasya tu vistarāt | [SkPur (Rkh), Revākhaṇḍa, 38 76.2]
etaṃ kīrtayate yastu narmadeśvarasambhavam | [SkPur (Rkh), Revākhaṇḍa, 38 77.1]
bhaktyā śṛṇoti ca naraḥ so 'pi snānaphalaṃ labhet | [SkPur (Rkh), Revākhaṇḍa, 38 77.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye narmadeśvaratīrthamāhātmyavarṇanaṃ nāmāṣṭatriṃśo 'dhyāyaḥ | [SkPur (Rkh), Revākhaṇḍa, 38 78.1]
{SkPur (Rkh), Revākhaṇḍa, 39}
śrīmārkaṇḍeya uvāca | [SkPur (Rkh), Revākhaṇḍa, 39 1.1]
tato gacchecca rājendra kapilātīrthamuttamam | [SkPur (Rkh), Revākhaṇḍa, 39 1.2]
snānamātrānnaro bhaktyā mucyate sarvakilbiṣaiḥ | [SkPur (Rkh), Revākhaṇḍa, 39 1.3]
yudhiṣṭhira uvāca | [SkPur (Rkh), Revākhaṇḍa, 39 2.1]
āścaryabhūtaṃ lokeṣu kathitaṃ dvijasattama | [SkPur (Rkh), Revākhaṇḍa, 39 2.2]
narmadeśvaramāhātmyaṃ kāpilaṃ kathayasva me | [SkPur (Rkh), Revākhaṇḍa, 39 2.3]
yasmin kāle 'tha sambandhe utpannaṃ tīrtham uttamam | [SkPur (Rkh), Revākhaṇḍa, 39 3.1]
sarvapāpaharaṃ puṇyaṃ tīrthaṃ jātaṃ kathaṃ prabho | [SkPur (Rkh), Revākhaṇḍa, 39 3.2]
mārkaṇḍeya uvāca | [SkPur (Rkh), Revākhaṇḍa, 39 4.1]
śṛṇu vakṣye'dya te rājankapilātīrthamuttamam | [SkPur (Rkh), Revākhaṇḍa, 39 4.2]
yena te vismayaḥ sarvaḥ śrutvā gacchati bhārata | [SkPur (Rkh), Revākhaṇḍa, 39 4.3]
purā kṛtayugasyādau brahmā lokapitāmahaḥ | [SkPur (Rkh), Revākhaṇḍa, 39 5.1]
utpādayitvā sakalaṃ bhūtagrāmaṃ caturvidham | [SkPur (Rkh), Revākhaṇḍa, 39 5.2]
japahomaparo bhaktyā kṣaṇaṃ dhyātvā ca tiṣṭhati | [SkPur (Rkh), Revākhaṇḍa, 39 6.1]
jvalamānāt tu kapilā tāvat kuṇḍātsamutthitā | [SkPur (Rkh), Revākhaṇḍa, 39 6.2]
agnijvālojjvalaiḥ śṛṅgaistrinetrā supayasvinī | [SkPur (Rkh), Revākhaṇḍa, 39 7.1]
agnipūrṇā hyagnimukhā agnighrāṇāgnilocanā | [SkPur (Rkh), Revākhaṇḍa, 39 7.2]
agnikhurā hyagnipṛṣṭhā agnisarvāṅgasaṃsthitiḥ | [SkPur (Rkh), Revākhaṇḍa, 39 8.1]
sarvalakṣaṇasampūrṇā ghaṇṭālalitaniḥsvanā | [SkPur (Rkh), Revākhaṇḍa, 39 8.2]
dṛṣṭvā tu tāṃ mahābhāgāṃ kapilāṃ kuṇḍamadhyagām | [SkPur (Rkh), Revākhaṇḍa, 39 9.1]
brahmā lokagurustāta praṇamyedam uvāca ha | [SkPur (Rkh), Revākhaṇḍa, 39 9.2]
namaste kapile puṇye sarvalokanamaskṛte | [SkPur (Rkh), Revākhaṇḍa, 39 10.1]
maṅgalye maṅgale devi triṣu lokeṣvanupame | [SkPur (Rkh), Revākhaṇḍa, 39 10.2]
tvaṃ lakṣmīstvaṃ smṛtirmedhā tvaṃ dhṛtistvaṃ varānane | [SkPur (Rkh), Revākhaṇḍa, 39 11.1]
umādevīti vikhyātā tvaṃ satī nātra saṃśayaḥ | [SkPur (Rkh), Revākhaṇḍa, 39 11.2]
vaiṣṇavī tvaṃ mahādevī brahmāṇī tvaṃ varānane | [SkPur (Rkh), Revākhaṇḍa, 39 12.1]
kumārī tvaṃ mahābhāge bhaktiḥ śraddhā tathaiva ca | [SkPur (Rkh), Revākhaṇḍa, 39 12.2]
kālarātristu bhūtānāṃ kumārī parameśvarī | [SkPur (Rkh), Revākhaṇḍa, 39 13.1]
tvaṃ lavastvaṃ truṭiścaiva muhūrtaṃ lakṣameva ca | [SkPur (Rkh), Revākhaṇḍa, 39 13.2]
saṃvatsarastvaṃ māsastvaṃ kālastvaṃ ca kṣaṇastathā | [SkPur (Rkh), Revākhaṇḍa, 39 14.1]
nāsti kiṃcit tvayā hīnaṃ trailokye sacarācare | [SkPur (Rkh), Revākhaṇḍa, 39 14.2]
evaṃ stutā tu mānena kapilā parameṣṭhinā | [SkPur (Rkh), Revākhaṇḍa, 39 15.1]
tamuvāca mahābhāgaṃ prahṛṣya padmasambhavam | [SkPur (Rkh), Revākhaṇḍa, 39 15.2]
prasannā tava vākyena devadeva jagadguro | [SkPur (Rkh), Revākhaṇḍa, 39 16.1]
kiṃ karomi priyaṃ te 'dya brūhi sarvaṃ pitāmaha | [SkPur (Rkh), Revākhaṇḍa, 39 16.2]
brahmovāca | [SkPur (Rkh), Revākhaṇḍa, 39 17.1]
jagaddhitāya janitā mayā tvaṃ parameśvari | [SkPur (Rkh), Revākhaṇḍa, 39 17.2]
svargānmartyaṃ tato yāhi lokānāṃ hitakāmyayā | [SkPur (Rkh), Revākhaṇḍa, 39 17.3]
sarvadevamayī tvaṃ tu sarvalokamayī tathā | [SkPur (Rkh), Revākhaṇḍa, 39 18.1]
vidhinā ye pradāsyanti teṣāṃ vāsastriviṣṭape | [SkPur (Rkh), Revākhaṇḍa, 39 18.2]
evamuktvā tato devī brahmāṇaṃ parameśvarī | [SkPur (Rkh), Revākhaṇḍa, 39 19.1]
vandyamānā suraiḥ siddhair ājagāma dharātalam | [SkPur (Rkh), Revākhaṇḍa, 39 19.2]
yudhiṣṭhira uvāca | [SkPur (Rkh), Revākhaṇḍa, 39 20.1]
yadāyāteha sā tāta brāhmaṇo vacanācchubhā | [SkPur (Rkh), Revākhaṇḍa, 39 20.2]
tadā devāśca lokāśca kathamaṅgeṣu saṃsthitāḥ | [SkPur (Rkh), Revākhaṇḍa, 39 20.3]
kathaṃ vā saṃsthitāgatya kapilā sā dvijottama | [SkPur (Rkh), Revākhaṇḍa, 39 21.1]
tīrthe vā hyūṣare kṣetra etanme kathaya dvija | [SkPur (Rkh), Revākhaṇḍa, 39 21.2]
mārkaṇḍeya uvāca | [SkPur (Rkh), Revākhaṇḍa, 39 22.1]
sā tadā brahmaṇā coktā dhātrā lokasya bhārata | [SkPur (Rkh), Revākhaṇḍa, 39 22.2]
brahmalokādgatā puṇyāṃ narmadāṃ lokapāvanīm | [SkPur (Rkh), Revākhaṇḍa, 39 22.3]
tapaḥ kṛtvā suvipulaṃ narmadātaṭam āśritā | [SkPur (Rkh), Revākhaṇḍa, 39 23.1]
cacāra pṛthivīṃ sarvāṃ saśailavanakānanām | [SkPur (Rkh), Revākhaṇḍa, 39 23.2]
tadāprabhṛti rājendra kapilātīrtham uttamam | [SkPur (Rkh), Revākhaṇḍa, 39 24.1]
sarvapāpaharaṃ khyātamṛṣisaṅghair niṣevitam | [SkPur (Rkh), Revākhaṇḍa, 39 24.2]
tattīrthe vidhivat snātvā kapilāyāḥ prayacchati | [SkPur (Rkh), Revākhaṇḍa, 39 25.1]
pṛthvī tena bhaveddattā saśailavanakānanā | [SkPur (Rkh), Revākhaṇḍa, 39 25.2]
tāṃ tu paśyati yo bhaktyā dīyamānāṃ dvijottame | [SkPur (Rkh), Revākhaṇḍa, 39 26.1]
tasya varṣaśataṃ pāpaṃ naśyate nātra saṃśayaḥ | [SkPur (Rkh), Revākhaṇḍa, 39 26.2]
bhūrbhuvaḥ svarmahaścaiva janaḥ satyaṃ tapastathā | [SkPur (Rkh), Revākhaṇḍa, 39 27.1]
te tatpṛṣṭhaṃ samāśritya sthitā lokā nṛpottama | [SkPur (Rkh), Revākhaṇḍa, 39 27.2]
mukhe hyagniḥ sthito devo danteṣu ca bhujaṅgamāḥ | [SkPur (Rkh), Revākhaṇḍa, 39 28.1]
dhātā vidhātā hyoṣṭhau ca jihvāyāṃ tu sarasvatī | [SkPur (Rkh), Revākhaṇḍa, 39 28.2]
sahasrakiraṇau devau candrādityau sulocanau | [SkPur (Rkh), Revākhaṇḍa, 39 29.1]
nāsikāmadhyagaścaiva māruto nṛpasattama | [SkPur (Rkh), Revākhaṇḍa, 39 29.2]
lalāṭe tu mahādevo hyaśvinau karṇasaṃsthitau | [SkPur (Rkh), Revākhaṇḍa, 39 30.1]
naranārāyaṇau śṛṅge śṛṅgamadhye pitāmahaḥ | [SkPur (Rkh), Revākhaṇḍa, 39 30.2]
kambalo 'dhigatas tāta pāśadhṛg varuṇas tathā | [SkPur (Rkh), Revākhaṇḍa, 39 31.1]
yamaśca bhagavāndeva āśritya codaraṃ śritaḥ | [SkPur (Rkh), Revākhaṇḍa, 39 31.2]
khureṣu pannagāścaivaṃ pucchāgre sūryaraśmayaḥ | [SkPur (Rkh), Revākhaṇḍa, 39 32.1]
evambhūtāṃ hi kapilāṃ sarvadevamayīṃ nṛpa | [SkPur (Rkh), Revākhaṇḍa, 39 32.2]
ye dhārayanti ca gṛhe dhanyāste nātra saṃśayaḥ | [SkPur (Rkh), Revākhaṇḍa, 39 33.1]
prātar utthāya yastasyāḥ kurute tu pradakṣiṇām | [SkPur (Rkh), Revākhaṇḍa, 39 33.2]
pradakṣiṇā kṛtā tena saśailavanakānanā | [SkPur (Rkh), Revākhaṇḍa, 39 34.1]
kapilāpañcagavyena yaḥ snāpayati śaṅkaram | [SkPur (Rkh), Revākhaṇḍa, 39 34.2]
upavāsaparo yastu tasmiṃstīrthe narādhipa | [SkPur (Rkh), Revākhaṇḍa, 39 35.1]
snātvā hyuktavidhānena tarpayet pitṛdevatāḥ | [SkPur (Rkh), Revākhaṇḍa, 39 35.2]
tasya te vaṃśajāḥ sarve daśa pūrve daśāpare | [SkPur (Rkh), Revākhaṇḍa, 39 36.1]
tṛptā rohanti vai svarge dhyāyanto 'sya manorathān | [SkPur (Rkh), Revākhaṇḍa, 39 36.2]
eṣa te vidhiruddiṣṭaḥ sambhavo nṛpasattama | [SkPur (Rkh), Revākhaṇḍa, 39 37.1]
tīrthasya ca phalaṃ puṇyaṃ kimanyat paripṛcchasi | [SkPur (Rkh), Revākhaṇḍa, 39 37.2]
dhanyaṃ yaśasyamāyuṣyaṃ sarvaduḥkhaghnamuttamam | [SkPur (Rkh), Revākhaṇḍa, 39 38.1]
yacchrutvā sarvapāpebhyo mucyate nātra saṃśayaḥ | [SkPur (Rkh), Revākhaṇḍa, 39 38.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīnarmadāmāhātmye kapilātīrthamāhātmyavarṇanaṃ nāmaikonacatvāriṃśo 'dhyāyaḥ | [SkPur (Rkh), Revākhaṇḍa, 39 39.1]
{SkPur (Rkh), Revākhaṇḍa, 40}
śrīmārkaṇḍeya uvāca | [SkPur (Rkh), Revākhaṇḍa, 40 1.1]
tato gacchettu rājendra karañjeśvaram uttamam | [SkPur (Rkh), Revākhaṇḍa, 40 1.2]
yatra siddho mahābhāgo daityo lokeṣu viśrutaḥ | [SkPur (Rkh), Revākhaṇḍa, 40 1.3]
yudhiṣṭhira uvāca | [SkPur (Rkh), Revākhaṇḍa, 40 2.1]
yo 'sau siddho mahābhāga tatra tīrthe mahātapāḥ | [SkPur (Rkh), Revākhaṇḍa, 40 2.2]
kasya putraḥ kathaṃ siddhaḥ kasminkāle vada dvija | [SkPur (Rkh), Revākhaṇḍa, 40 2.3]
mārkaṇḍeya uvāca | [SkPur (Rkh), Revākhaṇḍa, 40 3.1]
purā kṛtayuge rājanmānaso brahmaṇaḥ sutaḥ | [SkPur (Rkh), Revākhaṇḍa, 40 3.2]
vedavedāṅgatattvajño marīcirnāma nāmataḥ | [SkPur (Rkh), Revākhaṇḍa, 40 3.3]
tasyāpi tapaso rāśeḥ kālena mahatānagha | [SkPur (Rkh), Revākhaṇḍa, 40 4.1]
putro 'tha mānaso jātaḥ sākṣād brahmeva cāparaḥ | [SkPur (Rkh), Revākhaṇḍa, 40 4.2]
kṣamā damo dayā dānaṃ satyaṃ śaucam athārjavam | [SkPur (Rkh), Revākhaṇḍa, 40 5.1]
marīceśca guṇā hyete santi tasya ca bhārata | [SkPur (Rkh), Revākhaṇḍa, 40 5.2]
evaṃ guṇagaṇākīrṇaṃ kaśyapaṃ dvijasattamam | [SkPur (Rkh), Revākhaṇḍa, 40 6.1]
jñātvā prajāpatir dakṣo bhāryārthe svasutāṃ dadau | [SkPur (Rkh), Revākhaṇḍa, 40 6.2]
aditirditirdanuścaiva tathāpyevaṃ daśāparāḥ | [SkPur (Rkh), Revākhaṇḍa, 40 7.1]
yāsāṃ putrāśca saṃjātāḥ pautrāśca bharatarṣabha | [SkPur (Rkh), Revākhaṇḍa, 40 7.2]
aditirjanayāmāsa putrān indrapurogamān | [SkPur (Rkh), Revākhaṇḍa, 40 8.1]
jātāstasya mahābāho kaśyapasya prajāpateḥ | [SkPur (Rkh), Revākhaṇḍa, 40 8.2]
yaistu lokatrayaṃ vyāptaṃ sthāvaraṃ jaṅgamaṃ mahat | [SkPur (Rkh), Revākhaṇḍa, 40 9.1]
tathānyasya mahābhāgo danoḥ putro vyajāyata | [SkPur (Rkh), Revākhaṇḍa, 40 9.2]
sarvalakṣaṇasampannaḥ karañjo nāma nāmataḥ | [SkPur (Rkh), Revākhaṇḍa, 40 10.1]
bāla eva mahābhāga cacāra sa mahattapaḥ | [SkPur (Rkh), Revākhaṇḍa, 40 10.2]
narmadātaṭamāśritya cātighoram anuttamam | [SkPur (Rkh), Revākhaṇḍa, 40 11.1]
divyaṃ varṣasahasraṃ ca kṛcchracāndrāyaṇaṃ nṛpa | [SkPur (Rkh), Revākhaṇḍa, 40 11.2]
śākamūlaphalāhāraḥ snānahomaparāyaṇaḥ | [SkPur (Rkh), Revākhaṇḍa, 40 12.1]
tatastuṣṭo mahādeva umayā sahitaḥ kila | [SkPur (Rkh), Revākhaṇḍa, 40 12.2]
vareṇa chandayāmāsa tripurāntakaraḥ prabhuḥ | [SkPur (Rkh), Revākhaṇḍa, 40 13.1]
bhoḥ karañja mahāsattva parituṣṭo 'smi te 'nagha | [SkPur (Rkh), Revākhaṇḍa, 40 13.2]
varaṃ vṛṇīṣva te dadmi hyamaratvamṛte mama | [SkPur (Rkh), Revākhaṇḍa, 40 14.1]
karañja uvāca | [SkPur (Rkh), Revākhaṇḍa, 40 15.1]
yadi tuṣṭo mahādeva yadi deyo varo mama | [SkPur (Rkh), Revākhaṇḍa, 40 15.2]
tarhi putrāśca pautrāśca santu me dharmavatsalāḥ | [SkPur (Rkh), Revākhaṇḍa, 40 15.3]
tathetyuktvā mahādeva umayā sahitas tadā | [SkPur (Rkh), Revākhaṇḍa, 40 16.1]
vṛṣārūḍho gaṇaiḥ sārddhaṃ tatraivāntaradhīyata | [SkPur (Rkh), Revākhaṇḍa, 40 16.2]
gate cādarśanaṃ deve so 'pi daityo mudānvitaḥ | [SkPur (Rkh), Revākhaṇḍa, 40 17.1]
svanāmnātra mahādevaṃ sthāpayitvā yayau gṛham | [SkPur (Rkh), Revākhaṇḍa, 40 17.2]
tadāprabhṛti tattīrthaṃ sarvatīrtheṣvanuttamam | [SkPur (Rkh), Revākhaṇḍa, 40 18.1]
snānamātrānarastatra mucyate sarvapātakaiḥ | [SkPur (Rkh), Revākhaṇḍa, 40 18.2]
tatra tīrthe tu yaḥ snātvā tarpayet pitṛdevatāḥ | [SkPur (Rkh), Revākhaṇḍa, 40 19.1]
so 'gniṣṭomasya yajñasya phalaṃ prāpnoty asaṃśayam | [SkPur (Rkh), Revākhaṇḍa, 40 19.2]
anāśakaṃ tu yaḥ kuryāt tasmiṃstīrthe narādhipa | [SkPur (Rkh), Revākhaṇḍa, 40 20.1]
anivartyā gatistasya rudralokaṃ sa gacchati | [SkPur (Rkh), Revākhaṇḍa, 40 20.2]
athavāgnijale prāṇānyastyajed dharmanandana | [SkPur (Rkh), Revākhaṇḍa, 40 21.1]
ayutadvitayaṃ vaste varṣāṇāṃ śivamandire | [SkPur (Rkh), Revākhaṇḍa, 40 21.2]
tataścaiva kṣaye jāte jāyate vimale kule | [SkPur (Rkh), Revākhaṇḍa, 40 22.1]
vedavedāṅgatattvajñaḥ sarvaśāstraviśāradaḥ | [SkPur (Rkh), Revākhaṇḍa, 40 22.2]
rājā vā rājatulyo vā jīvecca śaradaḥ śatam | [SkPur (Rkh), Revākhaṇḍa, 40 23.1]
putrapautrasamopetaḥ sarvavyādhivivarjitaḥ | [SkPur (Rkh), Revākhaṇḍa, 40 23.2]
evaṃ te sarvamākhyātaṃ pṛṣṭaṃ yadyattvayānagha | [SkPur (Rkh), Revākhaṇḍa, 40 24.1]
tīrthasya tu phalaṃ tasya snānadāneṣu bhārata | [SkPur (Rkh), Revākhaṇḍa, 40 24.2]
etatpuṇyaṃ pāpaharaṃ dhanyaṃ duḥsvapnanāśanam | [SkPur (Rkh), Revākhaṇḍa, 40 25.1]
paṭhatāṃ śṛṇvatāṃ caiva tīrthamāhātmyamuttamam | [SkPur (Rkh), Revākhaṇḍa, 40 25.2]
yastu śrāvayate śrāddhe paṭhet pitṛparāyaṇaḥ | [SkPur (Rkh), Revākhaṇḍa, 40 26.1]
akṣayaṃ jāyate puṇyamityevaṃ śaṅkaro 'bravīt | [SkPur (Rkh), Revākhaṇḍa, 40 26.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye karañjeśvaratīrthamāhātmyavarṇanaṃ nāma catvāriṃśo 'dhyāyaḥ | [SkPur (Rkh), Revākhaṇḍa, 40 27.1]
{SkPur (Rkh), Revākhaṇḍa, 41}
śrīmārkaṇḍeya uvāca | [SkPur (Rkh), Revākhaṇḍa, 41 1.1]
tato gacchecca rājendra kuṇḍaleśvaramuttamam | [SkPur (Rkh), Revākhaṇḍa, 41 1.2]
yatra siddho mahāyakṣaḥ kuṇḍadhāro nṛpottama | [SkPur (Rkh), Revākhaṇḍa, 41 1.3]
tapaḥ kṛtvā suvipulaṃ surāsurabhayaṃkaram | [SkPur (Rkh), Revākhaṇḍa, 41 2.1]
paulastyamandire caiva cikrīḍa nṛpasattama | [SkPur (Rkh), Revākhaṇḍa, 41 2.2]
yudhiṣṭhira uvāca | [SkPur (Rkh), Revākhaṇḍa, 41 3.1]
kasminyuge samutpannaḥ kasya putro mahāmatiḥ | [SkPur (Rkh), Revākhaṇḍa, 41 3.2]
tapastaptvā suvipulaṃ toṣito yena śaṅkaraḥ | [SkPur (Rkh), Revākhaṇḍa, 41 3.3]
etadvistaratastāta kathayasva mamānagha | [SkPur (Rkh), Revākhaṇḍa, 41 4.1]
śṛṇvataśca na tṛptir me kathāmṛtamanuttamam | [SkPur (Rkh), Revākhaṇḍa, 41 4.2]
śrīmārkaṇḍeya uvāca | [SkPur (Rkh), Revākhaṇḍa, 41 5.1]
tretāyuge brahmasamaḥ paulastyonāma viśravāḥ | [SkPur (Rkh), Revākhaṇḍa, 41 5.2]
tapaḥ kṛtvā suvipulaṃ bharadvājasutodbhavaḥ | [SkPur (Rkh), Revākhaṇḍa, 41 5.3]
putraṃ pautragaṇair yuktaṃ patnyā bhaktyā sutoṣitaḥ | [SkPur (Rkh), Revākhaṇḍa, 41 6.1]
dhanadaṃ janayāmāsa sarvalakṣaṇalakṣitam | [SkPur (Rkh), Revākhaṇḍa, 41 6.2]
jātamātraṃ tu taṃ jñātvā brahmā lokapitāmahaḥ | [SkPur (Rkh), Revākhaṇḍa, 41 7.1]
cakāra nāma suprīta ṛṣidevasamanvitaḥ | [SkPur (Rkh), Revākhaṇḍa, 41 7.2]
yasmād viśravaso jāto mama pautratvam āgataḥ | [SkPur (Rkh), Revākhaṇḍa, 41 8.1]
tasmād vaiśravaṇo nāma tava dattaṃ mayānagha | [SkPur (Rkh), Revākhaṇḍa, 41 8.2]
tathā tvaṃ sarvadevānāṃ dhanagoptā bhaviṣyasi | [SkPur (Rkh), Revākhaṇḍa, 41 9.1]
caturtho lokapālānāmakṣayaścāvyayo bhuvi | [SkPur (Rkh), Revākhaṇḍa, 41 9.2]
tasya bhāryā mahārāja īśvarīti ca viśrutā | [SkPur (Rkh), Revākhaṇḍa, 41 10.1]
yakṣo yakṣādhipaḥ śreṣṭhastasya kuṇḍo 'bhavat sutaḥ | [SkPur (Rkh), Revākhaṇḍa, 41 10.2]
sa ca rūpaṃ paraṃ prāpya mātāpitroranujñayā | [SkPur (Rkh), Revākhaṇḍa, 41 11.1]
tapaś cacāra vipulaṃ narmadātaṭamāśritaḥ | [SkPur (Rkh), Revākhaṇḍa, 41 11.2]
grīṣme pañcāgnisaṃtapto varṣāsu sthaṇḍileśayaḥ | [SkPur (Rkh), Revākhaṇḍa, 41 12.1]
hemante jalamadhyastho vāyubhakṣaḥ śataṃ samāḥ | [SkPur (Rkh), Revākhaṇḍa, 41 12.2]
evaṃ varṣaśate pūrṇe ekāṅguṣṭhe 'bhavan nṛpa | [SkPur (Rkh), Revākhaṇḍa, 41 13.1]
asthibhūtaḥ paraṃ tāta ūrdhvabāhustataḥ param | [SkPur (Rkh), Revākhaṇḍa, 41 13.2]
atapacca ghṛtaśvāsaḥ kuṇḍalo bharatarṣabha | [SkPur (Rkh), Revākhaṇḍa, 41 14.1]
caturthe varṣaśatake tutoṣa vṛṣavāhanaḥ | [SkPur (Rkh), Revākhaṇḍa, 41 14.2]
varaṃ vṛṇīṣva bho vatsa yatte manasi rocate | [SkPur (Rkh), Revākhaṇḍa, 41 15.1]
dadāmi te na sandehastapasā toṣito hyaham | [SkPur (Rkh), Revākhaṇḍa, 41 15.2]
kuṇḍala uvāca | [SkPur (Rkh), Revākhaṇḍa, 41 16.1]
yakṣādhipaprasādena tasyaivānucaraḥ pure | [SkPur (Rkh), Revākhaṇḍa, 41 16.2]
vicarāmi yathākāmamavadhyaḥ sarvaśatruṣu | [SkPur (Rkh), Revākhaṇḍa, 41 16.3]
tathetyuktvā mahādevaḥ sarvalokanamaskṛtaḥ | [SkPur (Rkh), Revākhaṇḍa, 41 17.1]
jagāmākāśamāviśya kailāsaṃ dharaṇīdharam | [SkPur (Rkh), Revākhaṇḍa, 41 17.2]
gate cādarśanaṃ deve so 'pi yakṣo mudānvitaḥ | [SkPur (Rkh), Revākhaṇḍa, 41 18.1]
sthāpayāmāsa deveśaṃ kuṇḍaleśvaramuttamam | [SkPur (Rkh), Revākhaṇḍa, 41 18.2]
alaṃkṛtvā jagannāthaṃ puṣpadhūpānulepanaiḥ | [SkPur (Rkh), Revākhaṇḍa, 41 19.1]
vimānaiścāmaraiśchatrais tathā vai liṅgapūraṇaiḥ | [SkPur (Rkh), Revākhaṇḍa, 41 19.2]
tarpayitvā dvijānsamyagannapānādibhūṣaṇaiḥ | [SkPur (Rkh), Revākhaṇḍa, 41 20.1]
prīṇayitvā mahādevaṃ tataḥ svabhavanaṃ yayau | [SkPur (Rkh), Revākhaṇḍa, 41 20.2]
tadāprabhṛti tattīrthaṃ triṣu lokeṣu viśrutam | [SkPur (Rkh), Revākhaṇḍa, 41 21.1]
uttamaṃ paramaṃ puṇyaṃ kuṇḍaleśvaranāmataḥ | [SkPur (Rkh), Revākhaṇḍa, 41 21.2]
tatra tīrthe tu yaḥ kaścid upavāsaparāyaṇaḥ | [SkPur (Rkh), Revākhaṇḍa, 41 22.1]
arcayed devamīśānaṃ sarvapāpaiḥ pramucyate | [SkPur (Rkh), Revākhaṇḍa, 41 22.2]
suvarṇaṃ rajataṃ vāpi maṇiṃ mauktikameva ca | [SkPur (Rkh), Revākhaṇḍa, 41 23.1]
dadyād bhojyaṃ brāhmaṇebhyaḥ sa sukhī modate divi | [SkPur (Rkh), Revākhaṇḍa, 41 23.2]
tatra tīrthe tu yaḥ snātvā ṛgyajuḥsāmago 'pi vā | [SkPur (Rkh), Revākhaṇḍa, 41 24.1]
ṛcamekāṃ japitvā tu sakalaṃ phalamaśnute | [SkPur (Rkh), Revākhaṇḍa, 41 24.2]
gāṃ prayacchati viprebhyastatphalaṃ śṛṇu pāṇḍava | [SkPur (Rkh), Revākhaṇḍa, 41 25.1]
yāvanti tasyā romāṇi tatprasūtikuleṣu ca | [SkPur (Rkh), Revākhaṇḍa, 41 25.2]
tāvadvarṣasahasrāṇi svargaloke mahīyate | [SkPur (Rkh), Revākhaṇḍa, 41 26.1]
svarge vāso bhavettasya putrapautraiḥ samanvitaḥ | [SkPur (Rkh), Revākhaṇḍa, 41 26.2]
tāvanti varṣāṇi mahānubhāvaḥ svarge vaset putrapautraiśca sārddham | [SkPur (Rkh), Revākhaṇḍa, 41 27.1]
tatrānnado yāti maheśalokamasaṃkhyavarṣāṇi na saṃśayo 'tra | [SkPur (Rkh), Revākhaṇḍa, 41 27.2]
sa vai sukhī modate svargaloke gandharvasiddhāpsaraḥsampragīte | [SkPur (Rkh), Revākhaṇḍa, 41 28.1]
evaṃ tu te dharmasuta prabhāvastīrthasya sarvaḥ kathitaśca pārtha | [SkPur (Rkh), Revākhaṇḍa, 41 28.2]
śrutvā stuvanmucyate sarvapāpaiḥ punastrilokīm iha tatprabhāvāt | [SkPur (Rkh), Revākhaṇḍa, 41 29.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye kuṇḍaleśvaratīrthamāhātmyavarṇanaṃ nāmaikacatvāriṃśo 'dhyāyaḥ | [SkPur (Rkh), Revākhaṇḍa, 41 30.1]
{SkPur (Rkh), Revākhaṇḍa, 42}
śrīmārkaṇḍeya uvāca | [SkPur (Rkh), Revākhaṇḍa, 42 1.1]
tato gacchettu rājendra pippaleśvaramuttamam | [SkPur (Rkh), Revākhaṇḍa, 42 1.2]
yatra siddho mahāyogī pippalādo mahātapāḥ | [SkPur (Rkh), Revākhaṇḍa, 42 1.3]
yudhiṣṭhira uvāca | [SkPur (Rkh), Revākhaṇḍa, 42 2.1]
pippalādasya caritaṃ śrotumicchāmyahaṃ vibho | [SkPur (Rkh), Revākhaṇḍa, 42 2.2]
māhātmyaṃ tasya tīrthasya yatra siddho mahātapāḥ | [SkPur (Rkh), Revākhaṇḍa, 42 2.3]
kasya putro mahābhāga kimarthaṃ kṛtavāṃstapaḥ | [SkPur (Rkh), Revākhaṇḍa, 42 3.1]
etadvistarataḥ sarvaṃ kathayasva mamānagha | [SkPur (Rkh), Revākhaṇḍa, 42 3.2]
mārkaṇḍeya uvāca | [SkPur (Rkh), Revākhaṇḍa, 42 4.1]
mithilāstho mahābhāgo vedavedāṅgapāragaḥ | [SkPur (Rkh), Revākhaṇḍa, 42 4.2]
yājñavalkyaḥ purā tāta cacāra vipulaṃ tapaḥ | [SkPur (Rkh), Revākhaṇḍa, 42 4.3]
tāpasī tasya bhaginī yājñavalkyasya dhīmataḥ | [SkPur (Rkh), Revākhaṇḍa, 42 5.1]
sā saptame 'pi varṣe ca vaidhavyaṃ prāpa daivataḥ | [SkPur (Rkh), Revākhaṇḍa, 42 5.2]
pūrvakarmavipākena hīnābhūtpitṛmātṛtaḥ | [SkPur (Rkh), Revākhaṇḍa, 42 6.1]
nābhūttatpatipakṣe 'pi ko'pītyekākinī sthitā | [SkPur (Rkh), Revākhaṇḍa, 42 6.2]
bhūmau bhramantī bhrātuḥ sā samīpamagamacchanaiḥ | [SkPur (Rkh), Revākhaṇḍa, 42 7.1]
cacāra ca tapaḥ so 'pi paralokasukhepsayā | [SkPur (Rkh), Revākhaṇḍa, 42 7.2]
cacāra sāpi tatrasthā śuśrūṣantī mahattapaḥ | [SkPur (Rkh), Revākhaṇḍa, 42 8.1]
kasmiṃścit samaye sātha snātāhani rajasvalā | [SkPur (Rkh), Revākhaṇḍa, 42 8.2]
antarvāso dhṛtavatī dṛṣṭvā karpaṭakaṃ rahaḥ | [SkPur (Rkh), Revākhaṇḍa, 42 9.1]
yājñavalkyo 'pi tadrātrau supto yatra susaṃvṛtaḥ | [SkPur (Rkh), Revākhaṇḍa, 42 9.2]
svapnaṃ dṛṣṭvātyajacchukraṃ kaupīne raktabinduvat | [SkPur (Rkh), Revākhaṇḍa, 42 10.1]
virājitena tapasā siddhaṃ tadanalaprabham | [SkPur (Rkh), Revākhaṇḍa, 42 10.2]
yāvatprabuddho vipro 'sau vīkṣyocchiṣṭaṃ tad aṃśukam | [SkPur (Rkh), Revākhaṇḍa, 42 11.1]
cikṣepa dūrato 'spṛśyaṃ śaucaṃ kṛtvā vidhānataḥ | [SkPur (Rkh), Revākhaṇḍa, 42 11.2]
niṣiddhaṃ tu niśi snānamiti suṣvāpa sa dvijaḥ | [SkPur (Rkh), Revākhaṇḍa, 42 12.1]
niśīthe sāpi tadvastraṃ bhagasyāvaraṇaṃ vyadhāt | [SkPur (Rkh), Revākhaṇḍa, 42 12.2]
prātar anveṣayāmāsa munirvastramitastataḥ | [SkPur (Rkh), Revākhaṇḍa, 42 13.1]
tataḥ sā brāhmaṇī prāha kiṃ anveṣayase prabho | [SkPur (Rkh), Revākhaṇḍa, 42 13.2]
kena kāryaṃ tava tathā vadasva mama tattvataḥ | [SkPur (Rkh), Revākhaṇḍa, 42 13.3]
apavitro mayā bhadre svapno dṛṣṭo 'dya vai niśi | [SkPur (Rkh), Revākhaṇḍa, 42 14.2]
sakledaṃ tatra me vastraṃ nikṣiptaṃ tanna dṛśyate | [SkPur (Rkh), Revākhaṇḍa, 42 14.3]
tacchrutvā brāhmaṇī vākyaṃ bhītabhītāvadan nṛpa | [SkPur (Rkh), Revākhaṇḍa, 42 15.1]
tadvastraṃ tu mayā vipra snātvā hyantaḥ kṛtaṃ mahat | [SkPur (Rkh), Revākhaṇḍa, 42 15.2]
tasyāstadvacanaṃ śrutvā hāhetyuktvā mahāmuniḥ | [SkPur (Rkh), Revākhaṇḍa, 42 16.1]
nipapāta tadā bhūmau chinnamūla iva drumaḥ | [SkPur (Rkh), Revākhaṇḍa, 42 16.2]
kimetaditi setyuktvā hyākāśamiva nirmalā | [SkPur (Rkh), Revākhaṇḍa, 42 17.1]
āśvāsayantī taṃ vipraṃ provāca vacanaṃ tadā | [SkPur (Rkh), Revākhaṇḍa, 42 17.2]
vadasva kāraṇaṃ tāta guhyād guhyataraṃ yadi | [SkPur (Rkh), Revākhaṇḍa, 42 18.1]
pratīkāro 'sya yenaiva vimṛśya kriyate tvarā | [SkPur (Rkh), Revākhaṇḍa, 42 18.2]
tataḥ sa suciraṃ dhyātvā labdhavāgvai tataḥ kṣaṇam | [SkPur (Rkh), Revākhaṇḍa, 42 19.1]
provāca sādhvasamanā yattacchṛṇu nareśvara | [SkPur (Rkh), Revākhaṇḍa, 42 19.2]
nātra doṣo 'sti te kaścinmama caiva śubhavrate | [SkPur (Rkh), Revākhaṇḍa, 42 20.1]
tavodare tu garbho yastatra daivaṃ parāyaṇam | [SkPur (Rkh), Revākhaṇḍa, 42 20.2]
tasya tattvena rakṣā ca tvayā kāryā sadaiva hi | [SkPur (Rkh), Revākhaṇḍa, 42 21.1]
vināśī naiva kartavyo yāvatkālasya paryayaḥ | [SkPur (Rkh), Revākhaṇḍa, 42 21.2]
tatheti vrīḍitā sādhvī dūyamānena cetasā | [SkPur (Rkh), Revākhaṇḍa, 42 22.1]
apālayacca taṃ garbhaṃ yāvatputro hyajāyata | [SkPur (Rkh), Revākhaṇḍa, 42 22.2]
jātamātraṃ ca taṃ garbhaṃ gṛhītvā brāhmaṇī ca sā | [SkPur (Rkh), Revākhaṇḍa, 42 23.1]
aśvatthacchāyām āśritya tam utsṛjya vaco 'bravīt | [SkPur (Rkh), Revākhaṇḍa, 42 23.2]
yāni sattvāni lokeṣu sthāvarāṇi carāṇi ca | [SkPur (Rkh), Revākhaṇḍa, 42 24.1]
tāni sarvāṇi rakṣantu tyaktaṃ vai bālakaṃ mayā | [SkPur (Rkh), Revākhaṇḍa, 42 24.2]
evamuktvā gatā sā tu brāhmaṇī nṛpasattama | [SkPur (Rkh), Revākhaṇḍa, 42 25.1]
tathāgataḥ sa tu śiśus tatra sthitvā muhūrtakam | [SkPur (Rkh), Revākhaṇḍa, 42 25.2]
pāṇipādau vinikṣipya nikuñcya nayane śubhe | [SkPur (Rkh), Revākhaṇḍa, 42 26.1]
āsyaṃ tu vikṛtaṃ kṛtvā ruroda vikṛtaiḥ svaraiḥ | [SkPur (Rkh), Revākhaṇḍa, 42 26.2]
tena śabdena vitrastāḥ sthāvarā jaṅgamāśca ye | [SkPur (Rkh), Revākhaṇḍa, 42 27.1]
ākampitā mahotpātaiḥ saśailavanakānanā | [SkPur (Rkh), Revākhaṇḍa, 42 27.2]
tato jñātvā mahadbhūtaṃ kṣudhāviṣṭaṃ dvijarṣabham | [SkPur (Rkh), Revākhaṇḍa, 42 28.1]
na jahāti nagaśchāyāṃ pānārthāya tataḥ param | [SkPur (Rkh), Revākhaṇḍa, 42 28.2]
apibacca sutaṃ tasmādabhṛtaṃ caiva bhārata | [SkPur (Rkh), Revākhaṇḍa, 42 28.3]
evaṃ sa vardhitas tatra kumāro nijacetasi | [SkPur (Rkh), Revākhaṇḍa, 42 29.1]
cintayāmāsa viśrabdhaḥ kiṃ mama grahagocaram | [SkPur (Rkh), Revākhaṇḍa, 42 29.2]
tataḥ krūrasabhācāraḥ krūraṃ dṛṣṭvā nirīkṣitaḥ | [SkPur (Rkh), Revākhaṇḍa, 42 30.1]
papāta sahasā bhūmau śanaiścārī śanaiścaraḥ | [SkPur (Rkh), Revākhaṇḍa, 42 30.2]
uvāca ca bhayatrastaḥ kṛtāñjalipuṭastadā | [SkPur (Rkh), Revākhaṇḍa, 42 31.1]
kiṃ mayāpakṛtaṃ vipra pippalāda mahāmune | [SkPur (Rkh), Revākhaṇḍa, 42 31.2]
caranvai gaganād yena pātito dharaṇītale | [SkPur (Rkh), Revākhaṇḍa, 42 32.1]
sauriṇā hyevamuktastu pippalādo mahāmuniḥ | [SkPur (Rkh), Revākhaṇḍa, 42 32.2]
krodharūpo 'bravīdvākyaṃ tacchṛṇuṣva narādhipa | [SkPur (Rkh), Revākhaṇḍa, 42 33.1]
pitṛmātṛvihīnasya mama bālasya durmate | [SkPur (Rkh), Revākhaṇḍa, 42 33.2]
pīḍāṃ karoṣi kasmāt tvaṃ saure brūhi hyaśeṣataḥ | [SkPur (Rkh), Revākhaṇḍa, 42 33.3]
śanaiścara uvāca | [SkPur (Rkh), Revākhaṇḍa, 42 34.1]
krūrasvabhāvaḥ sahajo mama dṛṣṭistathedṛśī | [SkPur (Rkh), Revākhaṇḍa, 42 34.2]
muñcasva māṃ tathā kartā yadbravīṣi na saṃśayaḥ | [SkPur (Rkh), Revākhaṇḍa, 42 34.3]
pippalāda uvāca | [SkPur (Rkh), Revākhaṇḍa, 42 35.1]
adyaprabhṛti bālānāṃ varṣād ā ṣoḍaśādgraha | [SkPur (Rkh), Revākhaṇḍa, 42 35.2]
pīḍā tvayā na kartavyā eṣa te samayaḥ kṛtaḥ | [SkPur (Rkh), Revākhaṇḍa, 42 35.3]
evamastviti coktvā sa jagāma punarāgataḥ | [SkPur (Rkh), Revākhaṇḍa, 42 36.1]
devamārgaṃ śanaiścārī praṇamya ṛṣisattamam | [SkPur (Rkh), Revākhaṇḍa, 42 36.2]
gate cādarśanaṃ tatra so 'pi bālo mahāgrahaḥ | [SkPur (Rkh), Revākhaṇḍa, 42 37.1]
vicintayanvai pitaraṃ krodhena kaluṣīkṛtaḥ | [SkPur (Rkh), Revākhaṇḍa, 42 37.2]
āgneyīṃ dhāraṇāṃ dhyātvā janayāmāsa pāvakam | [SkPur (Rkh), Revākhaṇḍa, 42 38.1]
kṛtyāmantrairjuhāvāgnau kṛtyā vai saṃbhavatviti | [SkPur (Rkh), Revākhaṇḍa, 42 38.2]
tāvajjhaṭiti sā kanyā jvālāmālāvibhūṣitā | [SkPur (Rkh), Revākhaṇḍa, 42 39.1]
hutabhuksadṛśākārā kiṃ karomīti cābravīt | [SkPur (Rkh), Revākhaṇḍa, 42 39.2]
śoṣayāmi samudrān kiṃ cūrṇayāmi ca parvatān | [SkPur (Rkh), Revākhaṇḍa, 42 40.1]
avaniṃ veṣṭayāmīti pātaye kiṃ nabhastalam | [SkPur (Rkh), Revākhaṇḍa, 42 40.2]
kasya mūrdhni patiṣyāmi ghātayāmi ca kaṃ dvija | [SkPur (Rkh), Revākhaṇḍa, 42 41.1]
śīghramādiśyatāṃ kāryaṃ mā me kālātyayo bhavet | [SkPur (Rkh), Revākhaṇḍa, 42 41.2]
tasyāstadvacanaṃ śrutvā pippalādo mahātapāḥ | [SkPur (Rkh), Revākhaṇḍa, 42 42.1]
krodhasaṃraktanayana idaṃ vacanam abravīt | [SkPur (Rkh), Revākhaṇḍa, 42 42.2]
mahatā krodhavegena mayā tvaṃ cintitā śubhe | [SkPur (Rkh), Revākhaṇḍa, 42 43.1]
pitā me yājñavalkyaśca tasya tvaṃ pata māciram | [SkPur (Rkh), Revākhaṇḍa, 42 43.2]
evamuktvāgamacchīghraṃ sphoṭayantī nabhastalam | [SkPur (Rkh), Revākhaṇḍa, 42 44.1]
mithilāstho mahāprājñastapastepe mahāmanāḥ | [SkPur (Rkh), Revākhaṇḍa, 42 44.2]
yāvatpaśyati digbhāgaṃ jvalanārkasamaprabham | [SkPur (Rkh), Revākhaṇḍa, 42 45.1]
yājñavalkyo mahātejā mahadbhūtamupasthitam | [SkPur (Rkh), Revākhaṇḍa, 42 45.2]
tad dṛṣṭvā sahasāyāntaṃ bhītabhīto mahāmuniḥ | [SkPur (Rkh), Revākhaṇḍa, 42 46.1]
anuyukto 'tha bhūtena janakaṃ nṛpatiṃ yayau | [SkPur (Rkh), Revākhaṇḍa, 42 46.2]
śaraṇyaṃ mām anuprāptaṃ viddhi tvaṃ nṛpasattama | [SkPur (Rkh), Revākhaṇḍa, 42 47.1]
mahadbhūtabhayādrakṣa yadi śaknoṣi pārthiva | [SkPur (Rkh), Revākhaṇḍa, 42 47.2]
brahmatejobhavaṃ bhūtamanivāryaṃ durāsadam | [SkPur (Rkh), Revākhaṇḍa, 42 48.1]
na ca śaknomyahaṃ trātuṃ rājā vacanam abravīt | [SkPur (Rkh), Revākhaṇḍa, 42 48.2]
tataścānyaṃ nṛpaśreṣṭhaṃ śaraṇārthī mahātapāḥ | [SkPur (Rkh), Revākhaṇḍa, 42 49.1]
jagāma tena mukto 'sau cendrasya sadanaṃ bhayāt | [SkPur (Rkh), Revākhaṇḍa, 42 49.2]
devarāja namaste 'stu mahābhūtabhayānnṛpa | [SkPur (Rkh), Revākhaṇḍa, 42 50.1]
kampamāno 'bravīd vipro rakṣasveti punaḥpunaḥ | [SkPur (Rkh), Revākhaṇḍa, 42 50.2]
tasya tadvacanaṃ śrutvā devarājo 'bravīd idam | [SkPur (Rkh), Revākhaṇḍa, 42 51.1]
na śaknomi paritrātuṃ brahmakopādahaṃ mune | [SkPur (Rkh), Revākhaṇḍa, 42 51.2]
tataḥ sa brahmabhavanaṃ brāhmaṇo brahmavittamaḥ | [SkPur (Rkh), Revākhaṇḍa, 42 52.1]
jagāma viṣṇulokaṃ ca tenāpītyukta eva saḥ | [SkPur (Rkh), Revākhaṇḍa, 42 52.2]
tataḥ sa munirudvigno nirāśo jīvite nṛpa | [SkPur (Rkh), Revākhaṇḍa, 42 53.1]
anugamyamāno bhūtena agacchacchaṅkarālayam | [SkPur (Rkh), Revākhaṇḍa, 42 53.2]
tasya yogabalopeto mahādevasya pāṇḍava | [SkPur (Rkh), Revākhaṇḍa, 42 54.1]
nakhamāṃsāntare gupto yathā devo na paśyati | [SkPur (Rkh), Revākhaṇḍa, 42 54.2]
tadante cāgamad bhūtaṃ jvalanārkasamaprabham | [SkPur (Rkh), Revākhaṇḍa, 42 55.1]
muñca muñceti puruṣaṃ devadevaṃ maheśvaram | [SkPur (Rkh), Revākhaṇḍa, 42 55.2]
evamukto mahādevas tena bhūtena bhārata | [SkPur (Rkh), Revākhaṇḍa, 42 56.1]
yogīndraṃ darśayāmāsa nakhamāṃsāntare tadā | [SkPur (Rkh), Revākhaṇḍa, 42 56.2]
saṃsthāpya bhūtaṃ bhūteśaḥ paramāpadgataṃ munim | [SkPur (Rkh), Revākhaṇḍa, 42 57.1]
uvāca mā bhaistvaṃ vipra nirgacchasva mahāmune | [SkPur (Rkh), Revākhaṇḍa, 42 57.2]
tataḥ susūkṣmadehasthaṃ bhūtaṃ dṛṣṭvābravīdidam | [SkPur (Rkh), Revākhaṇḍa, 42 58.1]
kimasya tvaṃ mahābhūta kariṣyasi vadasva me | [SkPur (Rkh), Revākhaṇḍa, 42 58.2]
kṛtyovāca | [SkPur (Rkh), Revākhaṇḍa, 42 59.1]
krodhāviṣṭena deveśa pippalādena cintitā | [SkPur (Rkh), Revākhaṇḍa, 42 59.2]
asya dehaṃ haniṣyāmi hiṃsārthaṃ viddhi māṃ prabho | [SkPur (Rkh), Revākhaṇḍa, 42 59.3]
etacchrutvā mahādevo bhūtasya vadanāccyutam | [SkPur (Rkh), Revākhaṇḍa, 42 60.1]
kaṭisthaṃ yājñavalkyaṃ ca mantrayāmāsa mantravit | [SkPur (Rkh), Revākhaṇḍa, 42 60.2]
yogīśvareti viprasya kṛtvā nāma yudhiṣṭhira | [SkPur (Rkh), Revākhaṇḍa, 42 61.1]
visarjayitvā deveśastatraivāntaradhīyata | [SkPur (Rkh), Revākhaṇḍa, 42 61.2]
preṣayitvā tu taṃ bhūtaṃ pippalādo 'pi durmanāḥ | [SkPur (Rkh), Revākhaṇḍa, 42 62.1]
pitṛmātṛsamudvigno narmadātaṭamāśritaḥ | [SkPur (Rkh), Revākhaṇḍa, 42 62.2]
ekāṅguṣṭho nirāhāro varṣād ā ṣoḍaśān nṛpa | [SkPur (Rkh), Revākhaṇḍa, 42 63.1]
toṣayāmāsa deveśamumayā saha śaṅkaram | [SkPur (Rkh), Revākhaṇḍa, 42 63.2]
tatastattapasā tuṣṭaḥ śaṅkaro vākyamabravīt | [SkPur (Rkh), Revākhaṇḍa, 42 64.1]
īśvara uvāca | [SkPur (Rkh), Revākhaṇḍa, 42 65.1]
parituṣṭo 'smi te vipra tapasānena suvrata | [SkPur (Rkh), Revākhaṇḍa, 42 65.2]
varaṃ vṛṇīṣva te dadmi manasā cepsitaṃ śubham | [SkPur (Rkh), Revākhaṇḍa, 42 65.3]
pippalāda uvāca | [SkPur (Rkh), Revākhaṇḍa, 42 66.1]
yadi me bhagavāṃs tuṣṭo yadi deyo varo mama | [SkPur (Rkh), Revākhaṇḍa, 42 66.2]
atra saṃnihito deva tīrthe bhava maheśvara | [SkPur (Rkh), Revākhaṇḍa, 42 66.3]
evamuktastathetyuktvā pippalādaṃ mahāmunim | [SkPur (Rkh), Revākhaṇḍa, 42 67.1]
jagāmādarśanaṃ devo bhūtasaṅghasamanvitaḥ | [SkPur (Rkh), Revākhaṇḍa, 42 67.2]
pippalādo gate deve snātvā tatra mahāmbhasi | [SkPur (Rkh), Revākhaṇḍa, 42 68.1]
sthāpayitvā mahādevaṃ jagāmottaraparvatam | [SkPur (Rkh), Revākhaṇḍa, 42 68.2]
tatra tīrthe naro bhaktyā snātvā mantrayutaṃ nṛpa | [SkPur (Rkh), Revākhaṇḍa, 42 69.1]
tarpayitvā pitṝn devān pūjayecca maheśvaram | [SkPur (Rkh), Revākhaṇḍa, 42 69.2]
aśvamedhasya yajñasya phalaṃ prāpnotyanuttamam | [SkPur (Rkh), Revākhaṇḍa, 42 70.1]
mṛto rudrapuraṃ yāti nātra kāryā vicāraṇā | [SkPur (Rkh), Revākhaṇḍa, 42 70.2]
atha yo bhojayed viprān pitṝn uddiśya bhārata | [SkPur (Rkh), Revākhaṇḍa, 42 71.1]
tasya te dvādaśābdāni modante divi tarpitāḥ | [SkPur (Rkh), Revākhaṇḍa, 42 71.2]
saṃnyāsena tu yaḥ kaścit tatra tīrthe tanuṃ tyajet | [SkPur (Rkh), Revākhaṇḍa, 42 72.1]
anivartikā gatistasya rudralokāt kadācana | [SkPur (Rkh), Revākhaṇḍa, 42 72.2]
etatsarvaṃ samākhyātaṃ yatpṛṣṭhe hi tvayānagha | [SkPur (Rkh), Revākhaṇḍa, 42 73.1]
māhātmyaṃ pippalādasya tīrthasyotpattireva ca | [SkPur (Rkh), Revākhaṇḍa, 42 73.2]
etatpuṇyaṃ pāpaharaṃ dhanyaṃ duḥsvapnanāśanam | [SkPur (Rkh), Revākhaṇḍa, 42 74.1]
paṭhatāṃ śṛṇvatāṃ caiva sarvapāpakṣayo bhavet | [SkPur (Rkh), Revākhaṇḍa, 42 74.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye pippalādatīrthamāhātmyavarṇanaṃ nāma dvicatvāriṃśo 'dhyāyaḥ | [SkPur (Rkh), Revākhaṇḍa, 42 75.1]
{SkPur (Rkh), Revākhaṇḍa, 43}
śrīmārkaṇḍeya uvāca | [SkPur (Rkh), Revākhaṇḍa, 43 1.1]
tato gacchettu rājendra vimaleśvaram uttamam | [SkPur (Rkh), Revākhaṇḍa, 43 1.2]
tatra devaśilā ramyā svayaṃ devair vinirmitā | [SkPur (Rkh), Revākhaṇḍa, 43 1.3]
tatra snātvā tu yo bhaktyā brāhmaṇānpūjayen nṛpa | [SkPur (Rkh), Revākhaṇḍa, 43 2.1]
svalpenāpi hi dānena tasya cānto na vidyate | [SkPur (Rkh), Revākhaṇḍa, 43 2.2]
yudhiṣṭhira uvāca | [SkPur (Rkh), Revākhaṇḍa, 43 3.1]
kāni dānāni viprendra śastāni dharaṇītale | [SkPur (Rkh), Revākhaṇḍa, 43 3.2]
yāni dattvā naro bhaktyā mucyate sarvapātakaiḥ | [SkPur (Rkh), Revākhaṇḍa, 43 3.3]
śrīmārkaṇḍeya uvāca | [SkPur (Rkh), Revākhaṇḍa, 43 4.1]
suvarṇaṃ rajataṃ tāmraṃ maṇimauktikameva ca | [SkPur (Rkh), Revākhaṇḍa, 43 4.2]
bhūmidānaṃ ca godānaṃ mocayat paśubhānnaram | [SkPur (Rkh), Revākhaṇḍa, 43 4.3]
tatra tīrthe tu yaḥ kaścitkurute prāṇasaṃkṣayam | [SkPur (Rkh), Revākhaṇḍa, 43 5.1]
rudraloke vaset tāvad yāvad ā bhūtasamplavam | [SkPur (Rkh), Revākhaṇḍa, 43 5.2]
tataḥ puṣkariṇīṃ gacchet sarvapāpakṣayaṃkarīm | [SkPur (Rkh), Revākhaṇḍa, 43 6.1]
tatra snātvārcayeddevaṃ tejorāśiṃ divākaram | [SkPur (Rkh), Revākhaṇḍa, 43 6.2]
ṛcamekāṃ japet sāmnaḥ sāmavedaphalaṃ labhet | [SkPur (Rkh), Revākhaṇḍa, 43 7.1]
yajurvedasya japanād ṛgvedasya tathaiva ca | [SkPur (Rkh), Revākhaṇḍa, 43 7.2]
akṣaraṃ vā japen mantraṃ dhyāyamāno divākaram | [SkPur (Rkh), Revākhaṇḍa, 43 8.1]
ādityahṛdayaṃ japtvā mucyate sarvakilbiṣaiḥ | [SkPur (Rkh), Revākhaṇḍa, 43 8.2]
tatra tīrthe tu yaḥ snātvā vidhinā japeddvijān | [SkPur (Rkh), Revākhaṇḍa, 43 9.1]
tasya koṭiguṇaṃ puṇyaṃ jāyate nātra saṃśayaḥ | [SkPur (Rkh), Revākhaṇḍa, 43 9.2]
anāśakenāgnigatyā jale vā dehapātanāt | [SkPur (Rkh), Revākhaṇḍa, 43 10.1]
tasmiṃstīrthe mṛto yastu sa yāti paramāṃ gatim | [SkPur (Rkh), Revākhaṇḍa, 43 10.2]
brāhmaṇaḥ kṣatriyo vaiśyaḥ śūdro vā nṛpasattama | [SkPur (Rkh), Revākhaṇḍa, 43 11.1]
vihitaṃ karma kurvāṇaḥ sa gacchet paramāṃ gatim | [SkPur (Rkh), Revākhaṇḍa, 43 11.2]
yudhiṣṭhira uvāca | [SkPur (Rkh), Revākhaṇḍa, 43 12.1]
vyādhiṃ sattvakṣayaṃ mohaṃ jñātvā varṇā dvijottama | [SkPur (Rkh), Revākhaṇḍa, 43 12.2]
pāpebhyo vipramucyante kena tatsādhanaṃ vada | [SkPur (Rkh), Revākhaṇḍa, 43 12.3]
śrīmārkaṇḍeya uvāca | [SkPur (Rkh), Revākhaṇḍa, 43 13.1]
tilodakī tilasnāyī kāmakrodhavivarjitaḥ | [SkPur (Rkh), Revākhaṇḍa, 43 13.2]
brāhmaṇo 'naśanaiḥ prāṇāṃs tyajallabhati sadgatim | [SkPur (Rkh), Revākhaṇḍa, 43 13.3]
saṅgrāme sadgatiṃ tāta kṣatriyo nidhane labhet | [SkPur (Rkh), Revākhaṇḍa, 43 14.1]
tadabhāvānmahāprājña sevamāno labhed iti | [SkPur (Rkh), Revākhaṇḍa, 43 14.2]
vyādhigrahagṛhīto vā vṛddho vā vikalendriyaḥ | [SkPur (Rkh), Revākhaṇḍa, 43 15.1]
ātmānaṃ dāhayitvāgnau vidhinā sadgatiṃ labhet | [SkPur (Rkh), Revākhaṇḍa, 43 15.2]
vaiśyo 'pi hi tyajanprāṇānevaṃ vai śubhabhāg bhavet | [SkPur (Rkh), Revākhaṇḍa, 43 16.1]
jale vā śuddhabhāvena tyaktvā prāṇāñchivo bhavet | [SkPur (Rkh), Revākhaṇḍa, 43 16.2]
śūdro 'pi dvijaśuśrūṣustoṣayitvā maheśvaram | [SkPur (Rkh), Revākhaṇḍa, 43 17.1]
vimucya nānyathā pāpaḥ patate narake dhruvam | [SkPur (Rkh), Revākhaṇḍa, 43 17.2]
athavā praṇavāśakto dvijebhyo gurave tathā | [SkPur (Rkh), Revākhaṇḍa, 43 18.1]
pañcāgnau śoṣayeddehamāpṛcchya dvijasattamān | [SkPur (Rkh), Revākhaṇḍa, 43 18.2]
śāntadāntajitakrodhāñchāstrayuktān vicakṣaṇān | [SkPur (Rkh), Revākhaṇḍa, 43 19.1]
teṣāṃ caivopadeśena karīṣāgniṃ prasādhayet | [SkPur (Rkh), Revākhaṇḍa, 43 19.2]
evaṃ varṇā yathātvena mūḍhāhaṅkāramohitāḥ | [SkPur (Rkh), Revākhaṇḍa, 43 20.1]
patanti narake ghore yathāndho girigahvare | [SkPur (Rkh), Revākhaṇḍa, 43 20.2]
ye śāstravidhimutsṛjya vartante kāmacārataḥ | [SkPur (Rkh), Revākhaṇḍa, 43 21.1]
kṛmiyoniṃ prapadyante teṣāṃ piṇḍo na ca kriyā | [SkPur (Rkh), Revākhaṇḍa, 43 21.2]
śrutismṛtyuditaṃ dharmaṃ tyaktvā yathecchācārasevinaḥ | [SkPur (Rkh), Revākhaṇḍa, 43 22.1]
aṣṭāviṃśatirvai koṭyo narakāṇāṃ yudhiṣṭhira | [SkPur (Rkh), Revākhaṇḍa, 43 22.2]
pratyekaṃ vā patantyete magnā narakasāgare | [SkPur (Rkh), Revākhaṇḍa, 43 23.1]
durlabhaṃ mānuṣaṃ janma bahudharmārjitaṃ nṛpa | [SkPur (Rkh), Revākhaṇḍa, 43 23.2]
tallabdhvā madamātsaryaṃ yo vai tyajati mānavaḥ | [SkPur (Rkh), Revākhaṇḍa, 43 24.1]
saṃniyamya sadātmānaṃ jñānacakṣur naro hi saḥ | [SkPur (Rkh), Revākhaṇḍa, 43 24.2]
ajñānatimirāndhasya jñānāṃjanaśalākayā | [SkPur (Rkh), Revākhaṇḍa, 43 25.1]
yasya nonmīlitaṃ cakṣurjñeyo jātyandha eva saḥ | [SkPur (Rkh), Revākhaṇḍa, 43 26.1]
etatte kathitaṃ sarvaṃ yatpṛṣṭaṃ nṛpasattama | [SkPur (Rkh), Revākhaṇḍa, 43 26.2]
tathāniṣṭatarāṇāṃ hi rudrasya vacanaṃ yathā | [SkPur (Rkh), Revākhaṇḍa, 43 27.1]
narmadā saritāṃ śreṣṭhā rudradehād viniḥsṛtā | [SkPur (Rkh), Revākhaṇḍa, 43 27.2]
tārayet sarvabhūtāni sthāvarāṇi carāṇi ca | [SkPur (Rkh), Revākhaṇḍa, 43 28.1]
sarvadevādhidevena īśvareṇa mahātmanā | [SkPur (Rkh), Revākhaṇḍa, 43 28.2]
lokānāṃ ca hitārthāya mahāpuṇyāvatāritā | [SkPur (Rkh), Revākhaṇḍa, 43 29.1]
mānasaṃ vācikaṃ pāpaṃ snānānnaśyati karmajam | [SkPur (Rkh), Revākhaṇḍa, 43 29.2]
rudradehādviniṣkrāntā tena puṇyatamā hi sā | [SkPur (Rkh), Revākhaṇḍa, 43 30.1]
prātarutthāya yo nityaṃ bhūmimākramya bhaktitaḥ | [SkPur (Rkh), Revākhaṇḍa, 43 30.2]
etanmantraṃ japettāta snānasya labhate phalam | [SkPur (Rkh), Revākhaṇḍa, 43 31.1]
namaḥ puṇyajale devi namaḥ sāgaragāmini | [SkPur (Rkh), Revākhaṇḍa, 43 31.2]
namo'stu pāpanirmoce namo devi varānane | [SkPur (Rkh), Revākhaṇḍa, 43 32.1]
namo 'stu te ṛṣivarasaṅghasevite namo 'stu te trinayanadehaniḥsṛte | [SkPur (Rkh), Revākhaṇḍa, 43 33.1]
namo 'stu te sukṛtavatāṃ sadā vare namo 'stu te satatapavitrapāvani | [SkPur (Rkh), Revākhaṇḍa, 43 33.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe vimaleśvaratīrthamāhātmyavarṇanaṃ nāma tricatvāriṃśo 'dhyāyaḥ | [SkPur (Rkh), Revākhaṇḍa, 43 34.1]
{SkPur (Rkh), Revākhaṇḍa, 44}
śrīmārkaṇḍeya uvāca | [SkPur (Rkh), Revākhaṇḍa, 44 1.1]
tīrthānāṃ paramaṃ tīrthaṃ tacchṛṇuṣva narādhipa | [SkPur (Rkh), Revākhaṇḍa, 44 1.2]
revāyā dakṣiṇe kūle nirmitaṃ śūlapāṇinā | [SkPur (Rkh), Revākhaṇḍa, 44 1.3]
mokṣārthaṃ mānavendrāṇāṃ nirmitaṃ nṛpasattama | [SkPur (Rkh), Revākhaṇḍa, 44 2.1]
yudhiṣṭhira uvāca | [SkPur (Rkh), Revākhaṇḍa, 44 2.2]
śrutā me vividhā dharmāstīrthāni vividhāni ca | [SkPur (Rkh), Revākhaṇḍa, 44 2.3]
dānadharmāḥ samastāśca tvatprasādāddvijottama | [SkPur (Rkh), Revākhaṇḍa, 44 2.4]
anyacca śrotumicchāmi saṃsāraśchidyate yathā | [SkPur (Rkh), Revākhaṇḍa, 44 3.1]
punarāgamanaṃ nāsti mokṣaprāptirbhaved yathā | [SkPur (Rkh), Revākhaṇḍa, 44 3.2]
etadākhyāhi me sarvaṃ prasādād dvijasattama | [SkPur (Rkh), Revākhaṇḍa, 44 4.1]
mārkaṇḍeya uvāca | [SkPur (Rkh), Revākhaṇḍa, 44 5.1]
śṛṇuṣvaikamanā bhūtvā tīrthāt tīrthāntaraṃ mahat | [SkPur (Rkh), Revākhaṇḍa, 44 5.2]
śrute yasya prabhāve tu mucyate cābdikādaghāt | [SkPur (Rkh), Revākhaṇḍa, 44 5.3]
vācikairmānasairvāpi śārīraiśca viśeṣataḥ | [SkPur (Rkh), Revākhaṇḍa, 44 6.1]
kīrtanāt tasya tīrthasya mucyate sarvapātakaiḥ | [SkPur (Rkh), Revākhaṇḍa, 44 6.2]
pañcakrośapramāṇaṃ tu tacca tīrthaṃ mahīpate | [SkPur (Rkh), Revākhaṇḍa, 44 7.1]
bhuktimuktipradaṃ divyaṃ prāṇināṃ pāpakarmiṇām | [SkPur (Rkh), Revākhaṇḍa, 44 7.2]
revāyā dakṣiṇe kūle parvato bhṛgusaṃjñitaḥ | [SkPur (Rkh), Revākhaṇḍa, 44 8.1]
tasya mūrdhni ca tattīrthaṃ sthāpitaṃ caiva śambhunā | [SkPur (Rkh), Revākhaṇḍa, 44 8.2]
śūlabhedeti vikhyātaṃ triṣu lokeṣu bhūpate | [SkPur (Rkh), Revākhaṇḍa, 44 9.1]
tatra sthitāśca ye vṛkṣāstīrthāccaiva caturdiśam | [SkPur (Rkh), Revākhaṇḍa, 44 9.2]
patitā nilayaṃ yānti rudrasya nātra saṃśayaḥ | [SkPur (Rkh), Revākhaṇḍa, 44 10.1]
mṛtāstatraiva ye kecij jantavo bhuvi pakṣiṇaḥ | [SkPur (Rkh), Revākhaṇḍa, 44 10.2]
te yānti paramaṃ lokaṃ tatra tīrthe na saṃśayaḥ | [SkPur (Rkh), Revākhaṇḍa, 44 11.1]
pātālān niḥsṛtā gaṅgā bhogavatītisaṃjñitā | [SkPur (Rkh), Revākhaṇḍa, 44 11.2]
niṣkrāntā śūlabhedāc ca sarvapāpakṣayaṃkarī | [SkPur (Rkh), Revākhaṇḍa, 44 12.1]
yā sā gīrvāṇanāmnyanyā vahet puṇyā mahānadī | [SkPur (Rkh), Revākhaṇḍa, 44 12.2]
patitā kuṇḍamadhye tu yatra bhinnaṃ triśūlinā | [SkPur (Rkh), Revākhaṇḍa, 44 13.1]
śambhunā ca purā tāta utpādya ca sarasvatī | [SkPur (Rkh), Revākhaṇḍa, 44 13.2]
sā tatra patitā rājan prācīnāghavimocinī | [SkPur (Rkh), Revākhaṇḍa, 44 14.1]
bhāsvatyā tritayaṃ yatra śilā gīrvāṇasaṃjñitā | [SkPur (Rkh), Revākhaṇḍa, 44 14.2]
tatra tīrthe ca tattīrthaṃ na bhūtaṃ na bhaviṣyati | [SkPur (Rkh), Revākhaṇḍa, 44 15.1]
kedāraṃ ca prayāgaṃ ca kurukṣetraṃ gayā tathā | [SkPur (Rkh), Revākhaṇḍa, 44 15.2]
anyāni ca sutīrthāni kalāṃ nārhanti ṣoḍaśīm | [SkPur (Rkh), Revākhaṇḍa, 44 16.1]
pañca sthānāni tīrthāni pṛthagbhūtāni yāni ca | [SkPur (Rkh), Revākhaṇḍa, 44 16.2]
vakṣyāmi ca samāsena ekaikaṃ ca pṛthakpṛthak | [SkPur (Rkh), Revākhaṇḍa, 44 17.1]
gayā nābhyāṃ yathā puṇyā cakratīrthaṃ ca tatsamam | [SkPur (Rkh), Revākhaṇḍa, 44 17.2]
dharmāraṇye yathā kūpaṃ śūlabhedaṃ ca tatsamam | [SkPur (Rkh), Revākhaṇḍa, 44 18.1]
brahmayūpaṃ yathā puṇyaṃ devanadyāstathaiva ca | [SkPur (Rkh), Revākhaṇḍa, 44 18.2]
yathā gayāśiraḥ puṇyaṃ surāṇāṃ ca yathā śilā | [SkPur (Rkh), Revākhaṇḍa, 44 19.1]
yathā ca puṣkaraṃ sthānaṃ mārkaṇḍahrada eva ca | [SkPur (Rkh), Revākhaṇḍa, 44 19.2]
dattvā piṇḍodakaṃ tatra piṇḍāṇāṃ ca tathākṣayam | [SkPur (Rkh), Revākhaṇḍa, 44 20.1]
yas tatra kurute śrāddhaṃ toyaṃ pibati nityaśaḥ | [SkPur (Rkh), Revākhaṇḍa, 44 20.2]
mucyate sarvapāpaistu uragaḥ kañcukairiva | [SkPur (Rkh), Revākhaṇḍa, 44 20.3]
anindyānpūjayed viprān dambhakrodhavivarjitān | [SkPur (Rkh), Revākhaṇḍa, 44 20.4]
trayodaśadinaṃ dānaṃ trayodaśaguṇaṃ bhavet | [SkPur (Rkh), Revākhaṇḍa, 44 21.1]
abhyarcitaṃ suraṃ dṛṣṭvā gaṇanāthaṃ gajānanam | [SkPur (Rkh), Revākhaṇḍa, 44 21.2]
sarve vighnā vinaśyanti dṛṣṭvā kambalakṣetrapam | [SkPur (Rkh), Revākhaṇḍa, 44 22.1]
pūjayetparayā bhaktyā śūlapāṇiṃ maheśvaram | [SkPur (Rkh), Revākhaṇḍa, 44 23.1]
devasya pūrvabhāge tu umā pūjyā prayatnataḥ | [SkPur (Rkh), Revākhaṇḍa, 44 24.1]
mārkaṇḍeśaṃ tato bhaktyā pūjayed guhavāsinam | [SkPur (Rkh), Revākhaṇḍa, 44 24.2]
mucyante pātakaiḥ sarvair ajñānajñānasaṃcitaiḥ | [SkPur (Rkh), Revākhaṇḍa, 44 25.1]
guhāmadhye praviṣṭastu japet sūktaṃ tu tryakṣaram | [SkPur (Rkh), Revākhaṇḍa, 44 25.2]
nīlaparvatajaṃ puṇyaṃ ṣaṣṭhāṃśena labheta saḥ | [SkPur (Rkh), Revākhaṇḍa, 44 26.1]
trinarās tatra tiṣṭhanti sādityamarutaiḥ saha | [SkPur (Rkh), Revākhaṇḍa, 44 26.2]
sarvadevamayaṃ sthānaṃ koṭiliṅgamanuttamam | [SkPur (Rkh), Revākhaṇḍa, 44 27.1]
yathā nadīnadāḥ sarve sāgare yānti saṃkṣayam | [SkPur (Rkh), Revākhaṇḍa, 44 27.2]
tathā pāpāni naśyanti śūlabhedasya darśanāt | [SkPur (Rkh), Revākhaṇḍa, 44 28.1]
pratyakṣo dṛśyate 'dyāpi pratyayo hyavanīpate | [SkPur (Rkh), Revākhaṇḍa, 44 28.2]
visphuliṅgā liṅgamadhye spandante snānayogataḥ | [SkPur (Rkh), Revākhaṇḍa, 44 29.1]
dvitīyaḥ pratyayas tatra tailabindur na sarpati | [SkPur (Rkh), Revākhaṇḍa, 44 29.2]
evaṃ hi pratyayas tatra śūlabhedaprabhāvajaḥ | [SkPur (Rkh), Revākhaṇḍa, 44 30.1]
yaḥ smarecchūlabhedaṃ tu trikālaṃ nityameva ca | [SkPur (Rkh), Revākhaṇḍa, 44 30.2]
sa pūtaśca bhavetsākṣāt sabāhyābhyantaro nṛpa | [SkPur (Rkh), Revākhaṇḍa, 44 31.1]
na kasyacin mayā khyātaṃ pṛṣṭo 'haṃ tridaśairapi | [SkPur (Rkh), Revākhaṇḍa, 44 31.2]
guhyādguhyataraṃ tīrthaṃ sadā gopyaṃ kṛtaṃ mayā | [SkPur (Rkh), Revākhaṇḍa, 44 32.1]
sarvapāpaharaṃ puṇyaṃ sarvadoṣaghnamuttamam | [SkPur (Rkh), Revākhaṇḍa, 44 32.2]
sarvatīrthamayaṃ tīrthaṃ śūlabhedaṃ janeśvara | [SkPur (Rkh), Revākhaṇḍa, 44 33.1]
śrute yasya prabhāve tu mucyate sarvapātakaiḥ | [SkPur (Rkh), Revākhaṇḍa, 44 33.2]
śūlabhedaṃ mayā tāta saṃkṣepāt kathitaṃ tava | [SkPur (Rkh), Revākhaṇḍa, 44 34.1]
yaḥ śṛṇoti naro bhaktyā mucyate sarvapātakaiḥ | [SkPur (Rkh), Revākhaṇḍa, 44 34.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūlabhedapraśaṃsāvarṇanaṃ nāma catuścatvāriṃśo 'dhyāyaḥ | [SkPur (Rkh), Revākhaṇḍa, 44 35.1]
{SkPur (Rkh), Revākhaṇḍa, 45}
śrīmārkaṇḍeya uvāca | [SkPur (Rkh), Revākhaṇḍa, 45 1.1]
eṣa eva purā praśnaḥ paripṛṣṭo maheśvaram | [SkPur (Rkh), Revākhaṇḍa, 45 1.2]
rājñā cottānapādena ṛṣidevasamāgame | [SkPur (Rkh), Revākhaṇḍa, 45 1.3]
uttānapāda uvāca | [SkPur (Rkh), Revākhaṇḍa, 45 2.1]
idaṃ tīrthaṃ mahāpuṇyaṃ sarvadevamayaṃ param | [SkPur (Rkh), Revākhaṇḍa, 45 2.2]
guhyādguhyataraṃ sthānaṃ na dṛṣṭaṃ na śrutaṃ hara | [SkPur (Rkh), Revākhaṇḍa, 45 2.3]
śūlabhedaṃ kathaṃ jātaṃ kenaivotpāditaṃ purā | [SkPur (Rkh), Revākhaṇḍa, 45 3.1]
māhātmyaṃ tasya tīrthasya vistarācchaṃsa me prabho | [SkPur (Rkh), Revākhaṇḍa, 45 3.2]
īśvara uvāca | [SkPur (Rkh), Revākhaṇḍa, 45 4.1]
āsītpurā mahāvīryo dānavo baladarpitaḥ | [SkPur (Rkh), Revākhaṇḍa, 45 4.2]
martye na tādṛśaḥ kaścid vikrameṇa balena vā | [SkPur (Rkh), Revākhaṇḍa, 45 4.3]
sūnur brahmasutasyāyam andhako nāma durmadaḥ | [SkPur (Rkh), Revākhaṇḍa, 45 5.1]
nijasthāne vasan pāpaḥ kurvan rājyam akaṇṭakam | [SkPur (Rkh), Revākhaṇḍa, 45 5.2]
hṛṣṭapuṣṭo vasan martye sa surairnābhibhūyate | [SkPur (Rkh), Revākhaṇḍa, 45 6.1]
bhavanaṃ tasya pāpasya vahnerupavanaṃ yathā | [SkPur (Rkh), Revākhaṇḍa, 45 6.2]
etasminn andhakaḥ kāle cintayāmāsa bhārata | [SkPur (Rkh), Revākhaṇḍa, 45 7.1]
toṣayāmi mahādevaṃ yena sānugraho bhavet | [SkPur (Rkh), Revākhaṇḍa, 45 7.2]
prārthayāmi varaṃ divyaṃ yo me manasi vartate | [SkPur (Rkh), Revākhaṇḍa, 45 8.1]
paraṃ sa niścayaṃ kṛtvā so 'ndhako nirgato gṛhāt | [SkPur (Rkh), Revākhaṇḍa, 45 8.2]
revātaṭaṃ samāsādya dānavastapasi sthitaḥ | [SkPur (Rkh), Revākhaṇḍa, 45 9.1]
ugraṃ tapaścacārāsau dāruṇaṃ lomaharṣaṇam | [SkPur (Rkh), Revākhaṇḍa, 45 9.2]
divyaṃ varṣasahasraṃ sa nirāhāro 'bhavat tataḥ | [SkPur (Rkh), Revākhaṇḍa, 45 10.1]
dvitīyaṃ tu sahasraṃ sa nyavasadvāribhojanaḥ | [SkPur (Rkh), Revākhaṇḍa, 45 10.2]
tṛtīyaṃ tu sahasraṃ sa dhūmapānarato 'bhavat | [SkPur (Rkh), Revākhaṇḍa, 45 11.1]
caturthaṃ varṣasāhasraṃ yogābhyāsena saṃsthitaḥ | [SkPur (Rkh), Revākhaṇḍa, 45 11.2]
kopīha nedṛśa cakre tapaḥ paramadāruṇam | [SkPur (Rkh), Revākhaṇḍa, 45 12.1]
asthicarmāvaśeṣo 'sau yāvattiṣṭhati bhārata | [SkPur (Rkh), Revākhaṇḍa, 45 12.2]
tasya mūrdhni tato rājan dhūmavārttir viniḥsṛtā | [SkPur (Rkh), Revākhaṇḍa, 45 13.1]
devalokamatītyāsau kailāsaṃ vyāpya saṃsthitā | [SkPur (Rkh), Revākhaṇḍa, 45 13.2]
tāvaddevasamīpasthā umā vacanam abravīt | [SkPur (Rkh), Revākhaṇḍa, 45 14.1]
ko 'styayaṃ mānuṣe loke tapasogreṇa saṃsthitaḥ | [SkPur (Rkh), Revākhaṇḍa, 45 14.2]
caturvarṣasahasrāṇi vyatīyuḥ parameśvara | [SkPur (Rkh), Revākhaṇḍa, 45 15.1]
na kenāpīdṛśaṃ taptaṃ tapo dṛṣṭaṃ śrutaṃ tathā | [SkPur (Rkh), Revākhaṇḍa, 45 15.2]
avajñāṃ kuruṣe deva kimatra niyamānvite | [SkPur (Rkh), Revākhaṇḍa, 45 16.1]
sarvasya datse śīghraṃ tvamalpena tapasā vibho | [SkPur (Rkh), Revākhaṇḍa, 45 16.2]
nākṣakrīḍāṃ kariṣye 'dya tvayā saha maheśvara | [SkPur (Rkh), Revākhaṇḍa, 45 17.1]
yāvannotthāpyate hyeṣa dānavo bhaktavatsala | [SkPur (Rkh), Revākhaṇḍa, 45 17.2]
īśvara uvāca | [SkPur (Rkh), Revākhaṇḍa, 45 18.1]
sādhu sādhu mahādevi sarvalakṣaṇalakṣite | [SkPur (Rkh), Revākhaṇḍa, 45 18.2]
ahaṃ taṃ na vijānāmi kliśyantaṃ dānaveśvaram | [SkPur (Rkh), Revākhaṇḍa, 45 18.3]
yogābhyāse sthito bhadre dhyāyaṃstatparamaṃ padam | [SkPur (Rkh), Revākhaṇḍa, 45 19.1]
tatrāgaccha mayā sārddhaṃ yatra tapyatyasau tapaḥ | [SkPur (Rkh), Revākhaṇḍa, 45 19.2]
umayā sahito devo gatastatra maheśvaraḥ | [SkPur (Rkh), Revākhaṇḍa, 45 20.1]
asthicarmāvaśeṣastu dṛṣṭo devena śambhunā | [SkPur (Rkh), Revākhaṇḍa, 45 20.2]
pratyuvāca prasanno 'sau devadevo maheśvaraḥ | [SkPur (Rkh), Revākhaṇḍa, 45 21.1]
bhobhoḥ kaṣṭaṃ kṛtaṃ bhīmaṃ dāruṇaṃ lomaharṣaṇam | [SkPur (Rkh), Revākhaṇḍa, 45 21.2]
īdṛśaṃ ca tapo ghoraṃ kasmādvatsa tvayā kṛtam | [SkPur (Rkh), Revākhaṇḍa, 45 22.1]
varaṃ dāsyāmyahaṃ vatsa yaste manasi vartate | [SkPur (Rkh), Revākhaṇḍa, 45 22.2]
andhaka uvāca | [SkPur (Rkh), Revākhaṇḍa, 45 23.1]
yadi tuṣṭo 'si me deva varado yadi śaṅkara | [SkPur (Rkh), Revākhaṇḍa, 45 23.2]
surān sarvān vijeṣyāmi tvatprasādān maheśvara | [SkPur (Rkh), Revākhaṇḍa, 45 23.3]
īśvara uvāca | [SkPur (Rkh), Revākhaṇḍa, 45 24.1]
svapne 'pi tridaśāḥ sarve na yoddhavyāḥ kadācana | [SkPur (Rkh), Revākhaṇḍa, 45 24.2]
asaṃbhāvyaṃ na vaktavyaṃ manaso yanna rocate | [SkPur (Rkh), Revākhaṇḍa, 45 24.3]
anyaṃ kimapi yācasva yaste manasi vartate | [SkPur (Rkh), Revākhaṇḍa, 45 25.1]
svarge vā yadi vā martye pātāleṣu ca saṃsthitān | [SkPur (Rkh), Revākhaṇḍa, 45 25.2]
martyeṣu vividhān bhogān bhokṣyasi tvaṃ yathepsitān | [SkPur (Rkh), Revākhaṇḍa, 45 26.1]
kuru niṣkaṇṭakaṃ rājyaṃ svarge devapatiryathā | [SkPur (Rkh), Revākhaṇḍa, 45 26.2]
devasya vacanaṃ śrutvā so 'ndhako vimanāḥ sthitaḥ | [SkPur (Rkh), Revākhaṇḍa, 45 27.1]
vṛthā kleśaśca me jāto na kiṃcit sādhitaṃ mayā | [SkPur (Rkh), Revākhaṇḍa, 45 27.2]
niśvāsaṃ paramaṃ muktvā nipapāta dharātale | [SkPur (Rkh), Revākhaṇḍa, 45 28.1]
mūlacchinno yathā vṛkṣo nirucchvāsas tadābhavat | [SkPur (Rkh), Revākhaṇḍa, 45 28.2]
mūrcchāpannaṃ tato dṛṣṭvā devī vacanam abravīt | [SkPur (Rkh), Revākhaṇḍa, 45 29.1]
yaṃ kāmaṃ kāmayatyeṣa tamasmai dehi śaṅkara | [SkPur (Rkh), Revākhaṇḍa, 45 29.2]
bhaktānupekṣamāṇasya tavākīrtir bhaviṣyati | [SkPur (Rkh), Revākhaṇḍa, 45 30.1]
īśvara uvāca | [SkPur (Rkh), Revākhaṇḍa, 45 31.1]
yadi dāsye varaṃ devi icchābhūtaṃ kadācana | [SkPur (Rkh), Revākhaṇḍa, 45 31.2]
tato na maṃsyate viṣṇuṃ na brahmāṇaṃ na māmapi | [SkPur (Rkh), Revākhaṇḍa, 45 31.3]
uccatvamāpto deveśi anyānapi surāsurān | [SkPur (Rkh), Revākhaṇḍa, 45 32.1]
devyuvāca | [SkPur (Rkh), Revākhaṇḍa, 45 33.1]
kamapyupāyamāśritya utthāpaya maheśvara | [SkPur (Rkh), Revākhaṇḍa, 45 33.2]
viṣṇuvarjaṃ surānsarvāñjayasveti varaṃ vada | [SkPur (Rkh), Revākhaṇḍa, 45 33.3]
īśvara uvāca | [SkPur (Rkh), Revākhaṇḍa, 45 34.1]
upāyaḥ śobhano devi yo me manasi vartate | [SkPur (Rkh), Revākhaṇḍa, 45 34.2]
tamevāsmai pradāsyāmi yastvayā kathito varaḥ | [SkPur (Rkh), Revākhaṇḍa, 45 34.3]
tato 'mṛtena saṃsiktaḥ svastho 'bhūt tatkṣaṇād ayam | [SkPur (Rkh), Revākhaṇḍa, 45 35.1]
tathā punarnavo jātaḥ sarvāvayavaśobhitaḥ | [SkPur (Rkh), Revākhaṇḍa, 45 35.2]
śṛṇuṣvaikamanā bhūtvā gṛhāṇa varamuttamam | [SkPur (Rkh), Revākhaṇḍa, 45 36.1]
viṣṇuvarjaṃ pradāsyāmi yattavābhimataṃ priyam | [SkPur (Rkh), Revākhaṇḍa, 45 36.2]
sarvaṃ ca saphalaṃ tubhyaṃ mā dharmaste 'nyathā bhavet | [SkPur (Rkh), Revākhaṇḍa, 45 37.1]
dadāmīti varaṃ tubhyaṃ manyase yadi cāsura | [SkPur (Rkh), Revākhaṇḍa, 45 37.2]
viṣṇuvarjaṃ surān sarvāñjeṣyasi tvaṃ ca māṃ vinā | [SkPur (Rkh), Revākhaṇḍa, 45 38.1]
andhaka uvāca | [SkPur (Rkh), Revākhaṇḍa, 45 39.1]
bhavatvevam iti prāha balamāsthāya kevalam | [SkPur (Rkh), Revākhaṇḍa, 45 39.2]
viṣṇuvarjaṃ vijeṣye 'haṃ svabalena maheśvara | [SkPur (Rkh), Revākhaṇḍa, 45 39.3]
kṛtārtho 'haṃ hi saṃjāta ityuktvā praṇatiṃ gataḥ | [SkPur (Rkh), Revākhaṇḍa, 45 40.1]
gaccha devomayāsārddhaṃ kailāsaśikharaṃ varam | [SkPur (Rkh), Revākhaṇḍa, 45 40.2]
vṛṣapuṃgavam āruhya devo 'sāvumayā saha | [SkPur (Rkh), Revākhaṇḍa, 45 41.1]
varaṃ dattvā sa tasyaivaṃ tatraivāntaradhīyata | [SkPur (Rkh), Revākhaṇḍa, 45 41.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe andhakavarapradānavarṇanaṃ nāma pañcacatvāriṃśo 'dhyāyaḥ | [SkPur (Rkh), Revākhaṇḍa, 45 42.1]
{SkPur (Rkh), Revākhaṇḍa, 46}
śrīmārkaṇḍeya uvāca | [SkPur (Rkh), Revākhaṇḍa, 46 1.1]
sa dānavo varaṃ labdhvā jagāma svapuraṃ prati | [SkPur (Rkh), Revākhaṇḍa, 46 1.2]
dadarśa svapuraṃ rājañchobhitaṃ citracatvaraiḥ | [SkPur (Rkh), Revākhaṇḍa, 46 1.3]
udyānaiścaiva vividhaiḥ kadalīkhaṇḍamaṇḍitaiḥ | [SkPur (Rkh), Revākhaṇḍa, 46 2.1]
panasairbakulaiścaivāmrātairāmraiśca campakaiḥ | [SkPur (Rkh), Revākhaṇḍa, 46 2.2]
aśokairnālikeraiśca mātuliṅgaiḥ sadāḍimaiḥ | [SkPur (Rkh), Revākhaṇḍa, 46 3.1]
nānāvṛkṣaiśca śobhāḍhyaṃ taḍāgairupaśobhitam | [SkPur (Rkh), Revākhaṇḍa, 46 3.2]
devatāyatanair divyair dhvajamālāsuśobhitaiḥ | [SkPur (Rkh), Revākhaṇḍa, 46 4.1]
vedādhyayananirghoṣair maṅgalādyair vināditam | [SkPur (Rkh), Revākhaṇḍa, 46 4.2]
prāviśadbhavane divye kāñcane rukmamālini | [SkPur (Rkh), Revākhaṇḍa, 46 5.1]
apaśyatsa sutān bhāryām amātyān dāsabhṛtyakān | [SkPur (Rkh), Revākhaṇḍa, 46 5.2]
tato jayapradān sarvān itaścetaśca dhāvataḥ | [SkPur (Rkh), Revākhaṇḍa, 46 6.1]
hṛcchobhāṃ ca prakurvāṇān vai jayantībhiruccakaiḥ | [SkPur (Rkh), Revākhaṇḍa, 46 6.2]
kecit toraṇam ābadhya kecit puṣpāṇyavākiran | [SkPur (Rkh), Revākhaṇḍa, 46 7.1]
mātuliṅgakarāścānye dhāvanti hyandhakaṃ prati | [SkPur (Rkh), Revākhaṇḍa, 46 7.2]
pure janāśca dṛśyante bhājanairannapūritaiḥ | [SkPur (Rkh), Revākhaṇḍa, 46 8.1]
pūrṇahastāḥ pradṛśyante tatraiva bahavo janāḥ | [SkPur (Rkh), Revākhaṇḍa, 46 8.2]
sākṣatair bhājanais tatra śatasāhasrayoṣitaḥ | [SkPur (Rkh), Revākhaṇḍa, 46 9.1]
mantrān paṭhanti viprāśca maṅgalānyapi yoṣitaḥ | [SkPur (Rkh), Revākhaṇḍa, 46 9.2]
amātyāścaiva bhṛtyāśca gajāṃścāḍhaukayanti ca | [SkPur (Rkh), Revākhaṇḍa, 46 10.1]
vardhāpayanti te sarve ye kecit puravāsinaḥ | [SkPur (Rkh), Revākhaṇḍa, 46 10.2]
hṛṣṭastuṣṭo 'vasattatra sacivaiḥ saha so 'ndhakaḥ | [SkPur (Rkh), Revākhaṇḍa, 46 11.1]
dadarśa sa jagatsarvaṃ turaṅgāṃśca padātikān | [SkPur (Rkh), Revākhaṇḍa, 46 11.2]
tathaiva vividhān kośāṃs tatra kāñcanapūritān | [SkPur (Rkh), Revākhaṇḍa, 46 12.1]
mahiṣīrgā vṛṣāṃścaivāpaśyacchatrāṇyanekadhā | [SkPur (Rkh), Revākhaṇḍa, 46 12.2]
sa evamandhakas tatra kiyantaṃ kālamāvasat | [SkPur (Rkh), Revākhaṇḍa, 46 13.1]
hṛṣṭastuṣṭo vasan martye sa surair nābhyabhūyata | [SkPur (Rkh), Revākhaṇḍa, 46 13.2]
varaṃ labdhaṃ tu taṃ jñātvā śaṅkitāḥ svargavāsinaḥ | [SkPur (Rkh), Revākhaṇḍa, 46 14.1]
ekībhūtāśca te sarve vāsavaṃ śaraṇaṃ gatāḥ | [SkPur (Rkh), Revākhaṇḍa, 46 14.2]
śakra uvāca | [SkPur (Rkh), Revākhaṇḍa, 46 15.1]
kathamāgamanaṃ vo 'tra sarveṣām api nākinām | [SkPur (Rkh), Revākhaṇḍa, 46 15.2]
kasmādvo bhayamutpannamāgatāḥ śaraṇaṃ katham | [SkPur (Rkh), Revākhaṇḍa, 46 15.3]
tataste hyamarāḥ sarve śakram etad vaco 'bruvan | [SkPur (Rkh), Revākhaṇḍa, 46 16.1]
devā ūcuḥ | [SkPur (Rkh), Revākhaṇḍa, 46 17.1]
suranāthāndhako nāma daityaḥ śambhuvarorjitaḥ | [SkPur (Rkh), Revākhaṇḍa, 46 17.2]
ajeyaḥ sarvadevānāṃ kiṃ nu kāryamataḥ param | [SkPur (Rkh), Revākhaṇḍa, 46 17.3]
tattvaṃ cintaya deveśa ka upāyo vidhīyatām | [SkPur (Rkh), Revākhaṇḍa, 46 18.1]
itthaṃ vadanti te devāḥ śakrāgre mantraṇodyatāḥ | [SkPur (Rkh), Revākhaṇḍa, 46 18.2]
mantrayanti ca yāvad vai tāvaccāramukheritam | [SkPur (Rkh), Revākhaṇḍa, 46 19.1]
jñātvā tatra sa devaughaṃ dānavo nirgato gṛhāt | [SkPur (Rkh), Revākhaṇḍa, 46 19.2]
ekākī syandanārūḍha āyurdhaibahubhir vṛtaḥ | [SkPur (Rkh), Revākhaṇḍa, 46 20.1]
durgamaṃ merupṛṣṭhaṃ sa līlayaiva gato nṛpa | [SkPur (Rkh), Revākhaṇḍa, 46 20.2]
svarṇaprākārasaṃyuktaṃ śobhitaṃ vividhāśramaiḥ | [SkPur (Rkh), Revākhaṇḍa, 46 21.1]
durgamaṃ śatruvargasya tadā pārthivasattama | [SkPur (Rkh), Revākhaṇḍa, 46 21.2]
praviveśāsurastatra līlayā svagṛhe yathā | [SkPur (Rkh), Revākhaṇḍa, 46 22.1]
vṛtrahā bhayamāpannaḥ svakīyaṃ cāsanaṃ dadau | [SkPur (Rkh), Revākhaṇḍa, 46 22.2]
upaviṣṭo 'ndhakastatra śakrasyaivāsane śubhe | [SkPur (Rkh), Revākhaṇḍa, 46 23.1]
āsthānaṃ kalayāmāsa sarvatastridaśāvṛtam | [SkPur (Rkh), Revākhaṇḍa, 46 23.2]
śakra uvāca | [SkPur (Rkh), Revākhaṇḍa, 46 24.1]
kiṃ tavāgamanaṃ cātra kiṃ kāryaṃ kathayasva me | [SkPur (Rkh), Revākhaṇḍa, 46 24.2]
yadasmadīyaṃ vittaṃ hi tatte dāsyāmi dānava | [SkPur (Rkh), Revākhaṇḍa, 46 24.3]
andhaka uvāca | [SkPur (Rkh), Revākhaṇḍa, 46 25.1]
nāhaṃ vai kāmaye kośaṃ na gajāṃśca sureśvara | [SkPur (Rkh), Revākhaṇḍa, 46 25.2]
svakīyaṃ darśayasvādya svargaśṛṅgārabhūṣitam | [SkPur (Rkh), Revākhaṇḍa, 46 25.3]
airāvataṃ mahānāgaṃ taṃ caivoccaiḥśravohayam | [SkPur (Rkh), Revākhaṇḍa, 46 26.1]
urvaśyādīni ratnāni mama darśaya gopate | [SkPur (Rkh), Revākhaṇḍa, 46 26.2]
pārijātakapuṣpāṇi vṛkṣajātīnanekaśaḥ | [SkPur (Rkh), Revākhaṇḍa, 46 27.1]
vāditrāṇi ca sarvāṇi darśayasva śacīpate | [SkPur (Rkh), Revākhaṇḍa, 46 27.2]
tasya tadvacanaṃ śrutvā śakraś cintitavān idam | [SkPur (Rkh), Revākhaṇḍa, 46 28.1]
yo 'muṃ nihanti pāpmānaṃ na taṃ paśyāmi karhicit | [SkPur (Rkh), Revākhaṇḍa, 46 28.2]
nāsti rakṣāpradaḥ kaścitsvargalokasya duḥkhinaḥ | [SkPur (Rkh), Revākhaṇḍa, 46 29.1]
bhayatrasto dadāvanyadvāditrādyapsarogaṇaiḥ | [SkPur (Rkh), Revākhaṇḍa, 46 29.2]
raṅgabhūmāvupāviśya kārayāmāsa tāṇḍavam | [SkPur (Rkh), Revākhaṇḍa, 46 30.1]
upaviṣṭāḥ surāḥ sarve yamamārutakinnarāḥ | [SkPur (Rkh), Revākhaṇḍa, 46 30.2]
urvaśyādyā apsaraso gītavāditrayogataḥ | [SkPur (Rkh), Revākhaṇḍa, 46 31.1]
nanṛtuḥ puratastasya sarvā ekaikaśo nṛpa | [SkPur (Rkh), Revākhaṇḍa, 46 31.2]
na vyaśrāmyata taccittaṃ dṛṣṭvā cāpsarasastadā | [SkPur (Rkh), Revākhaṇḍa, 46 32.1]
śacīṃ prati manastasya sakāmamabhavannṛpa | [SkPur (Rkh), Revākhaṇḍa, 46 32.2]
gṛhītvā śakrabhāryāṃ sa prasthitaḥ svapuraṃ prati | [SkPur (Rkh), Revākhaṇḍa, 46 33.1]
tataḥ pravavṛte yuddhamandhakasya suraiḥ saha | [SkPur (Rkh), Revākhaṇḍa, 46 33.2]
tena devagaṇāḥ sarve dhvastāḥ pārthivasattama | [SkPur (Rkh), Revākhaṇḍa, 46 34.1]
saṃgrāme vividhaiḥ śastraiś cakravajrādibhirghanaiḥ | [SkPur (Rkh), Revākhaṇḍa, 46 34.2]
saṃtāpitāḥ surāḥ sarve kṣayaṃ nītā hyanekaśaḥ | [SkPur (Rkh), Revākhaṇḍa, 46 35.1]
sarve 'pi marutastena bhagnāḥ saṃgrāmamūrdhani | [SkPur (Rkh), Revākhaṇḍa, 46 35.2]
yathā siṃhogajān sarvān vicitya vicared vanam | [SkPur (Rkh), Revākhaṇḍa, 46 36.1]
tadvad ekena te devā jitāḥ sarve parāṅmukhāḥ | [SkPur (Rkh), Revākhaṇḍa, 46 36.2]
bālo 'dhipo yathā grāme svecchayā pīḍayejjanān | [SkPur (Rkh), Revākhaṇḍa, 46 37.1]
svairamākramya gṛhṇāti kośavāsāṃsi cāsakṛt | [SkPur (Rkh), Revākhaṇḍa, 46 37.2]
gataṃ na paśyaty ātmānaṃ prajāsaṃtāpanena ca | [SkPur (Rkh), Revākhaṇḍa, 46 38.1]
gṛhītvā śakrabhāryāṃ sa gato vai dānavottamaḥ | [SkPur (Rkh), Revākhaṇḍa, 46 38.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūlabhedamāhātmye śacīharaṇavarṇanaṃ nāma ṣaṭcatvāriṃśo 'dhyāyaḥ | [SkPur (Rkh), Revākhaṇḍa, 46 39.1]
{SkPur (Rkh), Revākhaṇḍa, 47}
śrīmārkaṇḍeya uvāca | [SkPur (Rkh), Revākhaṇḍa, 47 1.1]
gīrvāṇāśca tataḥ sarve brahmāṇaṃ śaraṇaṃ gatāḥ | [SkPur (Rkh), Revākhaṇḍa, 47 1.2]
gajair girivarākārair hayaiścaiva gajopamaiḥ | [SkPur (Rkh), Revākhaṇḍa, 47 1.3]
syandanairnagarākāraiḥ siṃhaśārdūlayojitaiḥ | [SkPur (Rkh), Revākhaṇḍa, 47 2.1]
kacchapair mahiṣaiścānyair makaraiśca tathāpare | [SkPur (Rkh), Revākhaṇḍa, 47 2.2]
brahmalokamanuprāptā devāḥ śakrapurogamāḥ | [SkPur (Rkh), Revākhaṇḍa, 47 3.1]
dṛṣṭvā padmodbhavaṃ devaṃ sāṣṭāṅgaṃ praṇatāḥ surāḥ | [SkPur (Rkh), Revākhaṇḍa, 47 3.2]
devā ūcuḥ | [SkPur (Rkh), Revākhaṇḍa, 47 4.1]
jaya deva jagadvandya jaya saṃsṛtikāraka | [SkPur (Rkh), Revākhaṇḍa, 47 4.2]
padmayone suraśreṣṭha tvāmeva śaraṇaṃ gatāḥ | [SkPur (Rkh), Revākhaṇḍa, 47 4.3]
sodvegaṃ bhāṣitaṃ śrutvā devānāṃ bhāvitātmanām | [SkPur (Rkh), Revākhaṇḍa, 47 5.1]
meghagambhīrayā vācā devarājamuvāca ha | [SkPur (Rkh), Revākhaṇḍa, 47 5.2]
kimatrāgamanaṃ devāḥ sarveṣāṃ vai vivarṇatā | [SkPur (Rkh), Revākhaṇḍa, 47 6.1]
kenāpamānitāḥ sarve śīghraṃ me kathyatāṃ svayam | [SkPur (Rkh), Revākhaṇḍa, 47 6.2]
devā ūcuḥ | [SkPur (Rkh), Revākhaṇḍa, 47 7.1]
andhakākhyo mahādaityo balavān padmasambhava | [SkPur (Rkh), Revākhaṇḍa, 47 7.2]
tena devagaṇāḥ sarve dhanaratnair viyojitāḥ | [SkPur (Rkh), Revākhaṇḍa, 47 7.3]
hatvā devagaṇāṃs tāvad asicakraparaddviśvadhaiḥ | [SkPur (Rkh), Revākhaṇḍa, 47 8.1]
gṛhītvā śakrabhāryāṃ sa dānavo 'pi gato balāt | [SkPur (Rkh), Revākhaṇḍa, 47 8.2]
devānāṃ vacanaṃ śrutvā brahmā lokapitāmahaḥ | [SkPur (Rkh), Revākhaṇḍa, 47 9.1]
cintayāmāsa rājendra vadhārthaṃ dānavasya ha | [SkPur (Rkh), Revākhaṇḍa, 47 9.2]
avadhyo dānavaḥ pāpaḥ sarveṣāṃ vo divaukasām | [SkPur (Rkh), Revākhaṇḍa, 47 10.1]
sa trātā sarvajagatāṃ nānyo vidyeta kutracit | [SkPur (Rkh), Revākhaṇḍa, 47 10.2]
evamuktāḥ surāḥ sarve brahmaṇā tadanantaram | [SkPur (Rkh), Revākhaṇḍa, 47 11.1]
brahmāṇaṃ te puraskṛtya gatā yatra sa keśavaḥ | [SkPur (Rkh), Revākhaṇḍa, 47 11.2]
tuṣṭuvurvividhaiḥ stotrair brahmādyāś cakrapāṇinam | [SkPur (Rkh), Revākhaṇḍa, 47 11.3]
devā ūcuḥ | [SkPur (Rkh), Revākhaṇḍa, 47 12.1]
jaya tvaṃ devadeveśa lakṣmyā vakṣaḥsthalāśritaḥ | [SkPur (Rkh), Revākhaṇḍa, 47 12.2]
asurakṣaya deveśa vayaṃ te śaraṇaṃ gatāḥ | [SkPur (Rkh), Revākhaṇḍa, 47 12.3]
stūyamānaḥ suraiḥ sarvairbrahmādyaiśca janārdanaḥ | [SkPur (Rkh), Revākhaṇḍa, 47 13.1]
samprahṛṣṭamanā bhūtvā surasaṅghamuvāca ha | [SkPur (Rkh), Revākhaṇḍa, 47 13.2]
śrīvāsudeva uvāca | [SkPur (Rkh), Revākhaṇḍa, 47 14.1]
svāgataṃ devaviprāṇāṃ suprabhātādya śarvarī | [SkPur (Rkh), Revākhaṇḍa, 47 14.2]
kiṃ kāryaṃ procyatāṃ kṣipraṃ kasya ruṣṭā divaukasaḥ | [SkPur (Rkh), Revākhaṇḍa, 47 14.3]
kiṃ duḥkhaṃ kaśca saṃtāpaḥ kuto vā bhayam āgatam | [SkPur (Rkh), Revākhaṇḍa, 47 15.1]
kathayantu mahābhāgāḥ kāraṇaṃ yanmanogatam | [SkPur (Rkh), Revākhaṇḍa, 47 15.2]
parābhavaḥ kṛto yena so 'dya yātu yamālayam | [SkPur (Rkh), Revākhaṇḍa, 47 16.1]
evamuktāstu kṛṣṇena kathayāmāsurasya tat | [SkPur (Rkh), Revākhaṇḍa, 47 16.2]
darśayantaḥ svakāndehān lajjamānā hyadhomukhāḥ | [SkPur (Rkh), Revākhaṇḍa, 47 17.1]
hṛtarājyā hyandhakena kṛtā nistejasaḥ prabho | [SkPur (Rkh), Revākhaṇḍa, 47 17.2]
piteva putraṃ parirakṣa deva jahīndraśatruṃ saha putrapautraiḥ | [SkPur (Rkh), Revākhaṇḍa, 47 18.1]
tatheti coktaḥ kamalāsanena surāsurair vanditapādapadmaḥ | [SkPur (Rkh), Revākhaṇḍa, 47 18.2]
śaṅkhaṃ cakraṃ gadāṃ cāpaṃ saṃgṛhya parameśvaraḥ | [SkPur (Rkh), Revākhaṇḍa, 47 19.1]
utthito bhogaparyaṅkād devānāṃ puratastadā | [SkPur (Rkh), Revākhaṇḍa, 47 19.2]
śrīvāsudeva uvāca | [SkPur (Rkh), Revākhaṇḍa, 47 20.1]
pātāle yadi vā martye nāke vā yadi tiṣṭhati | [SkPur (Rkh), Revākhaṇḍa, 47 20.2]
taṃ haniṣyāmyahaṃ pāpaṃ yena saṃtāpitāḥ surāḥ | [SkPur (Rkh), Revākhaṇḍa, 47 20.3]
svaṃ sthānaṃ yāntu gīrvāṇāḥ saṃtuṣṭā bhāvitaujasaḥ | [SkPur (Rkh), Revākhaṇḍa, 47 21.1]
viṣṇostadvacanaṃ śrutvā brahmādyāste savāsavāḥ | [SkPur (Rkh), Revākhaṇḍa, 47 21.2]
svayānaistu hariṃ natvā hṛdi tuṣṭā divaṃ yayuḥ | [SkPur (Rkh), Revākhaṇḍa, 47 22.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe gīrvāṇasvargamanavarṇanaṃ nāma saptacatvāriṃśo 'dhyāyaḥ | [SkPur (Rkh), Revākhaṇḍa, 47 23.1]
{SkPur (Rkh), Revākhaṇḍa, 48}
uttānapāda uvāca | [SkPur (Rkh), Revākhaṇḍa, 48 1.1]
kasminsthāne 'vasad deva so 'ndhako daityapuṃgavaḥ | [SkPur (Rkh), Revākhaṇḍa, 48 1.2]
sarvāndevāṃśca nirjitya kasminsthāne samāsthitaḥ | [SkPur (Rkh), Revākhaṇḍa, 48 1.3]
śrīmaheśa uvāca | [SkPur (Rkh), Revākhaṇḍa, 48 2.1]
praviṣṭo dānavo yatra kathayāmi narādhipa | [SkPur (Rkh), Revākhaṇḍa, 48 2.2]
pātālalokamāśritya kanyā vidhvaṃsate tu saḥ | [SkPur (Rkh), Revākhaṇḍa, 48 2.3]
tatra sthitaṃ taṃ vijñāya cāpamādāya keśavaḥ | [SkPur (Rkh), Revākhaṇḍa, 48 3.1]
vyasṛjadbāṇamāgneyaṃ dahyatāmiti cintayan | [SkPur (Rkh), Revākhaṇḍa, 48 3.2]
dahyamāno 'gninā so 'pi vāruṇāstraṃ sa saṃdadhe | [SkPur (Rkh), Revākhaṇḍa, 48 4.1]
vāruṇāstreṇa mahatā āgneyaṃ śamitaṃ tadā | [SkPur (Rkh), Revākhaṇḍa, 48 4.2]
tato 'sau cintayāmāsa kena bāṇo visarjitaḥ | [SkPur (Rkh), Revākhaṇḍa, 48 5.1]
kasyaiṣā pauruṣī śaktiḥ ko yāsyati yamālayam | [SkPur (Rkh), Revākhaṇḍa, 48 5.2]
tato 'ndhako mṛdhe kruddho bāṇamārgeṇa nirgataḥ | [SkPur (Rkh), Revākhaṇḍa, 48 6.1]
sa dṛṣṭvā bāṇamārgeṇa cāpahastaṃ janārdanam | [SkPur (Rkh), Revākhaṇḍa, 48 6.2]
andhaka uvāca | [SkPur (Rkh), Revākhaṇḍa, 48 7.1]
na śarma lapsyase hyadya mayā dṛṣṭyābhivīkṣitaḥ | [SkPur (Rkh), Revākhaṇḍa, 48 7.2]
na śaknoṣi tathā gantuṃ nāgaḥ śārdūladarśanāt | [SkPur (Rkh), Revākhaṇḍa, 48 7.3]
āgacchati yathā bhakṣyaṃ mārjārasya ca mūṣikaḥ | [SkPur (Rkh), Revākhaṇḍa, 48 8.1]
na śaknoṣi tathā yātuṃ saṃsthitas tvaṃ mamāgrataḥ | [SkPur (Rkh), Revākhaṇḍa, 48 8.2]
ahaṃ tvāṃ preṣayiṣyāmi yamamārge sudāruṇe | [SkPur (Rkh), Revākhaṇḍa, 48 9.1]
ahamanveṣayiṣyāmi kila yāsyāmi te gṛham | [SkPur (Rkh), Revākhaṇḍa, 48 9.2]
upanīto 'si kālena saṅgrāme mama keśava | [SkPur (Rkh), Revākhaṇḍa, 48 10.1]
ye tvayā nirjitāḥ pūrvaṃ dānavā apyanekaśaḥ | [SkPur (Rkh), Revākhaṇḍa, 48 10.2]
na bhavanti pumāṃsaste striyastāś caiva keśava | [SkPur (Rkh), Revākhaṇḍa, 48 11.1]
paraṃ na śastrasaṅgrāmaṃ kariṣyāmi tvayā saha | [SkPur (Rkh), Revākhaṇḍa, 48 11.2]
vadato dānavendrasya na cukopa sa keśavaḥ | [SkPur (Rkh), Revākhaṇḍa, 48 12.1]
ayudhyamānaṃ taṃ dṛṣṭvā cintayāmāsa dānavaḥ | [SkPur (Rkh), Revākhaṇḍa, 48 12.2]
dvandvayuddhaṃ kariṣyāmi niścitya yuyudhe nṛpa | [SkPur (Rkh), Revākhaṇḍa, 48 13.1]
sa kṛṣṇena padākṣiptaḥ patitaḥ pṛthivītale | [SkPur (Rkh), Revākhaṇḍa, 48 13.2]
muhūrtātsa samāśvasya utthāyedaṃ vyacintayat | [SkPur (Rkh), Revākhaṇḍa, 48 14.1]
aśakto dvandvayuddhāya tataḥ sāma prayuktavān | [SkPur (Rkh), Revākhaṇḍa, 48 14.2]
pāṇibhyāṃ sampuṭaṃ kṛtvā sāṣṭāṅgaṃ praṇataḥ śuciḥ | [SkPur (Rkh), Revākhaṇḍa, 48 14.3]
andhaka uvāca | [SkPur (Rkh), Revākhaṇḍa, 48 15.1]
jaya kṛṣṇāya haraye viṣṇave jiṣṇave namaḥ | [SkPur (Rkh), Revākhaṇḍa, 48 15.2]
hṛṣīkeśa jagaddhātre acyutāya mahātmane | [SkPur (Rkh), Revākhaṇḍa, 48 15.3]
namaḥ paṅkajanābhāya namaḥ paṅkajamāline | [SkPur (Rkh), Revākhaṇḍa, 48 16.1]
janārdanāya śrīśāya śrīpate pītavāsase | [SkPur (Rkh), Revākhaṇḍa, 48 16.2]
govindāya namo nityaṃ namo jaladhiśāyine | [SkPur (Rkh), Revākhaṇḍa, 48 17.1]
namaḥ karālavaktrāya narasiṃhāya nādine | [SkPur (Rkh), Revākhaṇḍa, 48 17.2]
śārṅgiṇe sitavarṇāya śaṅkhacakragadābhṛte | [SkPur (Rkh), Revākhaṇḍa, 48 18.1]
namo vāmanarūpāya yajñarūpāya te namaḥ | [SkPur (Rkh), Revākhaṇḍa, 48 18.2]
namo varāharūpāya krāntalokatrayāya ca | [SkPur (Rkh), Revākhaṇḍa, 48 19.1]
vyāptāśeṣadigantāya keśavāya namonamaḥ | [SkPur (Rkh), Revākhaṇḍa, 48 19.2]
vāsudeva namastubhyaṃ namaḥ kaiṭabhanāśine | [SkPur (Rkh), Revākhaṇḍa, 48 20.1]
lakṣmyālaya suraśreṣṭha namaste suranāyaka | [SkPur (Rkh), Revākhaṇḍa, 48 20.2]
viṣṇordevādhidevasya pramāṇaṃ ye 'pi kurvate | [SkPur (Rkh), Revākhaṇḍa, 48 21.1]
prajāpaterjagaddhātus teṣām api namāmyaham | [SkPur (Rkh), Revākhaṇḍa, 48 21.2]
samastabhūtadevasya vāsudevasya dhīmataḥ | [SkPur (Rkh), Revākhaṇḍa, 48 22.1]
praṇāmaṃ ye prakurvanti teṣāmapi namāmyaham | [SkPur (Rkh), Revākhaṇḍa, 48 22.2]
tasya yajñavarāhasya viṣṇoramitatejasaḥ | [SkPur (Rkh), Revākhaṇḍa, 48 23.1]
praṇāmaṃ ye prakurvanti teṣāmapi namāmyaham | [SkPur (Rkh), Revākhaṇḍa, 48 23.2]
guṇānāṃ hi nidhānāya namaste 'stu punaḥpunaḥ | [SkPur (Rkh), Revākhaṇḍa, 48 24.1]
kāruṇyāmbunidhe deva sarvabhaktipriyāya ca | [SkPur (Rkh), Revākhaṇḍa, 48 24.2]
śrībhagavān uvāca | [SkPur (Rkh), Revākhaṇḍa, 48 25.1]
tuṣṭaste dānavendrāhaṃ varaṃ vṛṇu yathepsitam | [SkPur (Rkh), Revākhaṇḍa, 48 25.2]
dadāmi te varaṃ nūnamapi trailokyadurlabham | [SkPur (Rkh), Revākhaṇḍa, 48 25.3]
andhaka uvāca | [SkPur (Rkh), Revākhaṇḍa, 48 26.1]
yadi tuṣṭo 'si me deva varaṃ dāsyasi cepsitam | [SkPur (Rkh), Revākhaṇḍa, 48 26.2]
tadā dadasva me deva yuddhaṃ paramaśobhanam | [SkPur (Rkh), Revākhaṇḍa, 48 26.3]
avaddhastapūto yenāhaṃ lokāngantāsmi śobhanān | [SkPur (Rkh), Revākhaṇḍa, 48 26.4]
śrībhagavānuvāca | [SkPur (Rkh), Revākhaṇḍa, 48 27.1]
kathaṃ dadāmi te yuddhaṃ toṣito 'haṃ tvayā punaḥ | [SkPur (Rkh), Revākhaṇḍa, 48 27.2]
na tvāṃ tu prabhavetkopaḥ kathaṃ yudhyāmi te 'ndhaka | [SkPur (Rkh), Revākhaṇḍa, 48 27.3]
yadi te vartate buddhiryuddhaṃ prati na saṃśayaḥ | [SkPur (Rkh), Revākhaṇḍa, 48 28.1]
tato gacchasva yuddhāya devaṃ prati maheśvaram | [SkPur (Rkh), Revākhaṇḍa, 48 28.2]
andhaka uvāca | [SkPur (Rkh), Revākhaṇḍa, 48 29.1]
na tatra sidhyate kāryaṃ devaṃ prati maheśvaram | [SkPur (Rkh), Revākhaṇḍa, 48 29.2]
śrībhagavān uvāca | [SkPur (Rkh), Revākhaṇḍa, 48 30.1]
putra tvaṃ śikharaṃ gatvā dhūnayasva balena ca | [SkPur (Rkh), Revākhaṇḍa, 48 30.2]
vidhūte tatra deveśaḥ kopaṃ kartā sudāruṇam | [SkPur (Rkh), Revākhaṇḍa, 48 31.1]
kopitaḥ śaṅkaro raudraṃ yuddhaṃ dāsyati dānava | [SkPur (Rkh), Revākhaṇḍa, 48 31.2]
viṣṇuvākyādasau pāpo gato yatra maheśvaraḥ | [SkPur (Rkh), Revākhaṇḍa, 48 32.1]
kailāsaśikharaṃ prāpya dhunoti sma muhurmuhuḥ | [SkPur (Rkh), Revākhaṇḍa, 48 32.2]
dhūnite tatra śikhare kampitaṃ bhuvanatrayam | [SkPur (Rkh), Revākhaṇḍa, 48 33.1]
nipetuḥ śikharāgrāṇi kampamānānyanekaśaḥ | [SkPur (Rkh), Revākhaṇḍa, 48 33.2]
catvāraḥ sāgarāḥ kṣipramekībhūtā mahīpate | [SkPur (Rkh), Revākhaṇḍa, 48 34.1]
nipeturulkāpātāśca pādapā apyanekaśaḥ | [SkPur (Rkh), Revākhaṇḍa, 48 34.2]
umayā sahito devo vismayaṃ paramaṃ gataḥ | [SkPur (Rkh), Revākhaṇḍa, 48 35.1]
gāḍhamāliṅgya girijā devaṃ vacanam abravīt | [SkPur (Rkh), Revākhaṇḍa, 48 35.2]
kimarthaṃ kampate śailaḥ kimarthaṃ kampate dharā | [SkPur (Rkh), Revākhaṇḍa, 48 36.1]
kimarthaṃ kampate nāgo martyaḥ pātālameva ca | [SkPur (Rkh), Revākhaṇḍa, 48 36.2]
kiṃ vā yugakṣayo deva tanmamākhyātum arhasi | [SkPur (Rkh), Revākhaṇḍa, 48 36.3]
īśvara uvāca | [SkPur (Rkh), Revākhaṇḍa, 48 37.1]
kasyaiṣā durmatirjātā kṣiptaḥ sarpamukhe karaḥ | [SkPur (Rkh), Revākhaṇḍa, 48 37.2]
lalāṭe ca kṛtaṃ varma sa yāsyati yamālayam | [SkPur (Rkh), Revākhaṇḍa, 48 37.3]
kailāsamāśrito yena supto 'haṃ yena bodhitaḥ | [SkPur (Rkh), Revākhaṇḍa, 48 38.1]
taṃ vadhiṣye na sandehaḥ sammukho vā bhaved yadi | [SkPur (Rkh), Revākhaṇḍa, 48 38.2]
cintayāmāsa deveśo hyandhako 'yaṃ na saṃśayaḥ | [SkPur (Rkh), Revākhaṇḍa, 48 39.1]
upāyaṃ cintayāmāsa yenāsau vadhyate kṣaṇāt | [SkPur (Rkh), Revākhaṇḍa, 48 39.2]
āgatāśca surāḥ sarve brahmādyā vasubhiḥ saha | [SkPur (Rkh), Revākhaṇḍa, 48 40.1]
rathaṃ devamayaṃ kṛtvā sarvalakṣaṇasaṃyutam | [SkPur (Rkh), Revākhaṇḍa, 48 40.2]
keciddevāḥ sthitāścakre kecit tuṇḍāgrapārśvayoḥ | [SkPur (Rkh), Revākhaṇḍa, 48 41.1]
kecin nābhyāṃ sthitā devāḥ keciddhuryeṣu saṃsthitāḥ | [SkPur (Rkh), Revākhaṇḍa, 48 41.2]
dhurīṣu niścalāḥ kecitkecidyūpeṣu saṃsthitāḥ | [SkPur (Rkh), Revākhaṇḍa, 48 42.1]
kecitsyandanasaṃstambhāḥ kecitsyandanaveṣṭakāḥ | [SkPur (Rkh), Revākhaṇḍa, 48 42.2]
āmalasārake 'nye 'pi anye 'pi kalaśe sthitāḥ | [SkPur (Rkh), Revākhaṇḍa, 48 43.1]
riporbhayaṃkaraṃ divyaṃ dhvajamālādiśobhitam | [SkPur (Rkh), Revākhaṇḍa, 48 43.2]
rathaṃ devamayaṃ kṛtvā tamārūḍho jagadguruḥ | [SkPur (Rkh), Revākhaṇḍa, 48 44.1]
niryayau dānavo yatra kopāviṣṭo maheśvaraḥ | [SkPur (Rkh), Revākhaṇḍa, 48 44.2]
tiṣṭha tiṣṭhetyuvācātha kva prayāsyasi durmate | [SkPur (Rkh), Revākhaṇḍa, 48 45.1]
śarāsanaṃ kare gṛhya śarāṃścikṣepa dānave | [SkPur (Rkh), Revākhaṇḍa, 48 45.2]
dānave 'dhiṣṭhite yuddhe śaraiścicheda sāyakān | [SkPur (Rkh), Revākhaṇḍa, 48 46.1]
śarāsaneṇa tatraiva andhakaśchāditas tadā | [SkPur (Rkh), Revākhaṇḍa, 48 46.2]
na tatra dṛśyate sūryo nākāśaṃ na ca candramāḥ | [SkPur (Rkh), Revākhaṇḍa, 48 47.1]
āgneyamastraṃ vyasṛjaddānavo 'pi śivaṃ prati | [SkPur (Rkh), Revākhaṇḍa, 48 47.2]
dahyamānāḥ śarāṅgāraistatrasuḥ sarvadevatāḥ | [SkPur (Rkh), Revākhaṇḍa, 48 48.1]
rakṣa rakṣa mahādeva dahyamānāṃstu dānavāt | [SkPur (Rkh), Revākhaṇḍa, 48 48.2]
tato devādhidevo 'sau vāruṇāstramayo 'jayat | [SkPur (Rkh), Revākhaṇḍa, 48 49.1]
vāruṇāstreṇa nimiṣādāgneyaṃ nāśitaṃ tadā | [SkPur (Rkh), Revākhaṇḍa, 48 49.2]
dānavena tadā muktaṃ vāyavyāstraṃ raṇājire | [SkPur (Rkh), Revākhaṇḍa, 48 50.1]
vāruṇaṃ ca gataṃ tāta vāyavyāstravināśitam | [SkPur (Rkh), Revākhaṇḍa, 48 50.2]
devo vyasarjayatsārpaṃ krodhāviṣṭena cetasā | [SkPur (Rkh), Revākhaṇḍa, 48 51.1]
mārutaṃ nāśitaṃ bāṇaiḥ sarpais tatra na saṃśayaḥ | [SkPur (Rkh), Revākhaṇḍa, 48 51.2]
dānavena tato muktaṃ garuḍāstraṃ ca līlayā | [SkPur (Rkh), Revākhaṇḍa, 48 52.1]
gāruḍāstraṃ ca tad dṛṣṭvā sārpaṃ naiva vyadṛśyata | [SkPur (Rkh), Revākhaṇḍa, 48 52.2]
tato devādhidevena nārasiṃhaṃ visarjitam | [SkPur (Rkh), Revākhaṇḍa, 48 53.1]
nārasiṃhāstrabāṇena gāruḍāstraṃ praśāmitam | [SkPur (Rkh), Revākhaṇḍa, 48 53.2]
astramastreṇa śamyeta na bādhyeta parasparam | [SkPur (Rkh), Revākhaṇḍa, 48 54.1]
mahad yuddham abhūt tātasurāsurabhayaṃkaram | [SkPur (Rkh), Revākhaṇḍa, 48 54.2]
cakranālīkanārācaistomaraiḥ khaḍgamudgaraiḥ | [SkPur (Rkh), Revākhaṇḍa, 48 55.1]
vatsadantaistathā bhallaiḥ karṇikāraiśca śobhanaiḥ | [SkPur (Rkh), Revākhaṇḍa, 48 55.2]
evaṃ na śakyate hantuṃ dānavo vividhāyudhaiḥ | [SkPur (Rkh), Revākhaṇḍa, 48 56.1]
tadā jvālākarālāśca khaḍganārācatomarāḥ | [SkPur (Rkh), Revākhaṇḍa, 48 56.2]
vṛṣāṅkena vimuktāstu samare dānavaṃ prati | [SkPur (Rkh), Revākhaṇḍa, 48 57.1]
na saṃspṛśanti śastrāṇi gātraṃ gauḍavadhūriva | [SkPur (Rkh), Revākhaṇḍa, 48 57.2]
āyudhāni tatastyaktvā bāhuyuddham upasthitau | [SkPur (Rkh), Revākhaṇḍa, 48 58.1]
karaṃ kareṇa saṃgṛhya praharantau svamuṣṭibhiḥ | [SkPur (Rkh), Revākhaṇḍa, 48 58.2]
raṇaprayogairyudhyantau yuyudhāte śivāndhakau | [SkPur (Rkh), Revākhaṇḍa, 48 58.3]
śrīmārkaṇḍeya uvāca | [SkPur (Rkh), Revākhaṇḍa, 48 59.1]
andhakaṃ prati deveśaścintayāmāsa nigraham | [SkPur (Rkh), Revākhaṇḍa, 48 59.2]
haniṣyāmi na sandeho duṣṭātmānaṃ na saṃśayaḥ | [SkPur (Rkh), Revākhaṇḍa, 48 59.3]
sa śivena yadā kṣiptaḥ patitaḥ pṛthivītale | [SkPur (Rkh), Revākhaṇḍa, 48 60.1]
ūrdhvabāhuradhovaktro dānavo nṛpasattama | [SkPur (Rkh), Revākhaṇḍa, 48 60.2]
krodhāviṣṭena deveśaḥ saṅgrāme devaśatruṇā | [SkPur (Rkh), Revākhaṇḍa, 48 61.1]
kakṣayoḥ kuhare kṣiptvā bandhenākramya pīḍitaḥ | [SkPur (Rkh), Revākhaṇḍa, 48 61.2]
nispandaścābhavad devo mūrcchāyukto maheśvaraḥ | [SkPur (Rkh), Revākhaṇḍa, 48 62.1]
mūrcchāpannaṃ tu taṃ jñātvā cintayāmāsa dānavaḥ | [SkPur (Rkh), Revākhaṇḍa, 48 62.2]
hāhā kaṣṭaṃ kṛtaṃ me 'dya duṣkṛtaṃ pāpakarmaṇā | [SkPur (Rkh), Revākhaṇḍa, 48 63.1]
kiṃ karomi kathaṃ karma kasminsthāne tu mocaye | [SkPur (Rkh), Revākhaṇḍa, 48 63.2]
gṛhītvā devamutsaṅge gataḥ kailāsaparvatam | [SkPur (Rkh), Revākhaṇḍa, 48 64.1]
śayyāyāṃ śaṅkaraṃ nyasya niryayau daityarāṭ tataḥ | [SkPur (Rkh), Revākhaṇḍa, 48 64.2]
śayyāyāṃ patito devaḥ prapede vedanāṃ tataḥ | [SkPur (Rkh), Revākhaṇḍa, 48 65.1]
tāvaddadarśa cātmānaṃ svakīyabhavanasthitam | [SkPur (Rkh), Revākhaṇḍa, 48 65.2]
parābhavaḥ kṛto madyaṃ kathaṃ tena durātmanā | [SkPur (Rkh), Revākhaṇḍa, 48 66.1]
krodhavegasamāviṣṭo niryayau dānavaṃ prati | [SkPur (Rkh), Revākhaṇḍa, 48 66.2]
āyasīṃ laguḍīṃ gṛhya prabhur bhārasahasrajām | [SkPur (Rkh), Revākhaṇḍa, 48 67.1]
dānavaṃ ca tato dṛṣṭvā prākṣipattasya mūrdhani | [SkPur (Rkh), Revākhaṇḍa, 48 67.2]
khaḍgena tāḍayāmāsa dānavaḥ prahasanraṇe | [SkPur (Rkh), Revākhaṇḍa, 48 68.1]
devenāthasmṛtaṃ cāstraṃ kauccherākhyaṃ mahāhave | [SkPur (Rkh), Revākhaṇḍa, 48 68.2]
dīpyamānaṃ samutsṛjya hṛdaye tāḍitaḥ kṣaṇāt | [SkPur (Rkh), Revākhaṇḍa, 48 69.1]
tataḥ sa tāḍitastena rudhirodgāramudvaman | [SkPur (Rkh), Revākhaṇḍa, 48 69.2]
patito 'dhomukho bhūtvā tataḥ śūlena bheditaḥ | [SkPur (Rkh), Revākhaṇḍa, 48 70.1]
punaśca devadevena śūlena dvidalīkṛtaḥ | [SkPur (Rkh), Revākhaṇḍa, 48 70.2]
śūlāgre 'sau sthitaḥ pāpo bhrāntavāṃś cakravat tadā | [SkPur (Rkh), Revākhaṇḍa, 48 71.1]
ye ye bhūmyāṃ patanti sma tatkāyād raktabindavaḥ | [SkPur (Rkh), Revākhaṇḍa, 48 71.2]
te te sarve samuttasthur dānavāḥ śāstrapāṇayaḥ | [SkPur (Rkh), Revākhaṇḍa, 48 72.1]
vyākulastu tato devo dānavena tarasvinā | [SkPur (Rkh), Revākhaṇḍa, 48 72.2]
devenātha smṛtā durgā cāmuṇḍā bhīṣaṇānanā | [SkPur (Rkh), Revākhaṇḍa, 48 73.1]
āyātā bhīṣaṇākārā nānāyudhavirājitā | [SkPur (Rkh), Revākhaṇḍa, 48 73.2]
mahādaṃṣṭrā mahākāyā piṅgākṣī lambakarṇikā | [SkPur (Rkh), Revākhaṇḍa, 48 74.1]
ādeśo dīyatāṃ deva ko yāsyati yamālayam | [SkPur (Rkh), Revākhaṇḍa, 48 74.2]
īśvara uvāca | [SkPur (Rkh), Revākhaṇḍa, 48 75.1]
pibāsya rudhiraṃ bhadre yatheṣṭaṃ dānavasya ca | [SkPur (Rkh), Revākhaṇḍa, 48 75.2]
nipatadrudhiraṃ bhūmau durge gṛhṇīṣva māciram | [SkPur (Rkh), Revākhaṇḍa, 48 75.3]
nihanmi dānavaṃ yāvatsāhāyyaṃ kuru sundari | [SkPur (Rkh), Revākhaṇḍa, 48 76.1]
evamuktā tu sā durgā papau ca rudhiraṃ tataḥ | [SkPur (Rkh), Revākhaṇḍa, 48 76.2]
nihatā dānavāḥ sarve deveśena sahasraśaḥ | [SkPur (Rkh), Revākhaṇḍa, 48 77.1]
andhako 'pi ca tān dṛṣṭvā dānavānavaniṃ gatān | [SkPur (Rkh), Revākhaṇḍa, 48 77.2]
tato vāgbhiḥ pratuṣṭāva devadevaṃ maheśvaram | [SkPur (Rkh), Revākhaṇḍa, 48 77.3]
andhaka uvāca | [SkPur (Rkh), Revākhaṇḍa, 48 78.1]
jayasva devadeveśa umārdhārdhāśarīradhṛk | [SkPur (Rkh), Revākhaṇḍa, 48 78.2]
namaste devadeveśa sarvāya triguṇātmane | [SkPur (Rkh), Revākhaṇḍa, 48 78.3]
vṛṣabhāsanamārūḍha śaśāṅkakṛtaśekhara | [SkPur (Rkh), Revākhaṇḍa, 48 79.1]
jaya khaṭvāṅgahastāya gaṅgādhara namo 'stu te | [SkPur (Rkh), Revākhaṇḍa, 48 79.2]
namo ḍamaruhastāya namaḥ kapālamāline | [SkPur (Rkh), Revākhaṇḍa, 48 80.1]
smaradehavināśāya maheśāya namo 'stu te | [SkPur (Rkh), Revākhaṇḍa, 48 80.2]
pūṣṇo dantanipātāya gaṇanāthāya te namaḥ | [SkPur (Rkh), Revākhaṇḍa, 48 81.1]
jaya svarūpadehāya arūpabahurūpiṇe | [SkPur (Rkh), Revākhaṇḍa, 48 81.2]
uttamāṅgavināśāya viriñcerapi śaṅkara | [SkPur (Rkh), Revākhaṇḍa, 48 82.1]
śmaśānavāsine nityaṃ nityaṃ bhairavarūpiṇe | [SkPur (Rkh), Revākhaṇḍa, 48 82.2]
tvaṃ sarvago 'si tvaṃ kartā tvaṃ hartā nānya eva ca | [SkPur (Rkh), Revākhaṇḍa, 48 83.1]
tvaṃ bhūmistvaṃ diśaścaiva tvaṃ gururbhārgavastathā | [SkPur (Rkh), Revākhaṇḍa, 48 83.2]
sauristvaṃ devadeveśa bhūmiputras tathaiva ca | [SkPur (Rkh), Revākhaṇḍa, 48 84.1]
ṛkṣagrahādikaṃ sarvaṃ yaddṛśyaṃ tattvameva ca | [SkPur (Rkh), Revākhaṇḍa, 48 84.2]
evaṃ stutiṃ tadā kṛtvā devaṃ prati sa dānavaḥ | [SkPur (Rkh), Revākhaṇḍa, 48 85.1]
saṃhatābhyāṃ tu pāṇibhyāṃ praṇanāma maheśvaram | [SkPur (Rkh), Revākhaṇḍa, 48 85.2]
īśvara uvāca | [SkPur (Rkh), Revākhaṇḍa, 48 86.1]
sādhu sādhu mahāsattva varaṃ yācasva dānava | [SkPur (Rkh), Revākhaṇḍa, 48 86.2]
dātāhaṃ yācakastvaṃ hi dadāmīha yathepsitam | [SkPur (Rkh), Revākhaṇḍa, 48 86.3]
andhaka uvāca | [SkPur (Rkh), Revākhaṇḍa, 48 87.1]
yadi tuṣṭo'si deveśa yadi deyo varo mama | [SkPur (Rkh), Revākhaṇḍa, 48 87.2]
tadātmasadṛśo 'haṃ te kartavyo nāparo varaḥ | [SkPur (Rkh), Revākhaṇḍa, 48 87.3]
bhasmī jaṭī trinetrī ca triśūlī ca caturbhujaḥ | [SkPur (Rkh), Revākhaṇḍa, 48 88.1]
vyāghracarmottarīyaśca nāgayajñopavītakaḥ | [SkPur (Rkh), Revākhaṇḍa, 48 88.2]
etadicchāmyahaṃ sarvaṃ yadi tuṣṭo maheśvara | [SkPur (Rkh), Revākhaṇḍa, 48 89.1]
īśvara uvāca | [SkPur (Rkh), Revākhaṇḍa, 48 90.1]
dadāmi te varaṃ hyadya yastvayā yācito 'nagha | [SkPur (Rkh), Revākhaṇḍa, 48 90.2]
gaṇeṣu me sthitaḥ putra bhṛṅgīśastvaṃ bhaviṣyasi | [SkPur (Rkh), Revākhaṇḍa, 48 90.3]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe 'ndhakavadhatadvarapradānavarṇanaṃ nāmāṣṭacatvāriṃśo 'dhyāyaḥ | [SkPur (Rkh), Revākhaṇḍa, 48 91.1]
{SkPur (Rkh), Revākhaṇḍa, 49}
mārkaṇḍeya uvāca | [SkPur (Rkh), Revākhaṇḍa, 49 1.1]
andhakaṃ tu nihatyātha devadevo maheśvaraḥ | [SkPur (Rkh), Revākhaṇḍa, 49 1.2]
umayā sahito rudraḥ kailāsamagamannagam | [SkPur (Rkh), Revākhaṇḍa, 49 1.3]
āgatāśca tato devā brahmādyāśca savāsavāḥ | [SkPur (Rkh), Revākhaṇḍa, 49 2.1]
hṛṣṭāstuṣṭāśca te sarve praṇemuḥ pārvatīpatim | [SkPur (Rkh), Revākhaṇḍa, 49 2.2]
īśvara uvāca | [SkPur (Rkh), Revākhaṇḍa, 49 3.1]
upāviśantu te sarve ye kecana samāgatāḥ | [SkPur (Rkh), Revākhaṇḍa, 49 3.2]
nihato dānavo hyeṣa gīrvāṇārthe pitāmaha | [SkPur (Rkh), Revākhaṇḍa, 49 3.3]
raktena tasya me śūlaṃ nirmalaṃ naiva jāyate | [SkPur (Rkh), Revākhaṇḍa, 49 4.1]
śubhavratatapojapyarato brahmanmayā hataḥ | [SkPur (Rkh), Revākhaṇḍa, 49 4.2]
kartumicchāmyahaṃ samyak tīrthayānaṃ caturmukha | [SkPur (Rkh), Revākhaṇḍa, 49 5.1]
āgacchantu mayā sārddhaṃ ye yūyamiha saṃgatāḥ | [SkPur (Rkh), Revākhaṇḍa, 49 5.2]
ityuktvā devadeveśaḥ prabhāsaṃ pratiniryayau | [SkPur (Rkh), Revākhaṇḍa, 49 6.1]
prabhāsādyāni tīrthāni gaṅgāsāgaramadhyataḥ | [SkPur (Rkh), Revākhaṇḍa, 49 6.2]
avagāhyāpi sarvāṇi nairmalyaṃ nābhavannṛpa | [SkPur (Rkh), Revākhaṇḍa, 49 7.1]
narmadāyāṃ tato gatvā devo devaiḥ samanvitaḥ | [SkPur (Rkh), Revākhaṇḍa, 49 7.2]
uttaraṃ dakṣiṇaṃ kūlam avāgāhat priyavrataḥ | [SkPur (Rkh), Revākhaṇḍa, 49 8.1]
gatastu dakṣiṇe kūle parvate bhṛgusaṃjñitam | [SkPur (Rkh), Revākhaṇḍa, 49 8.2]
tatra sthitvā mahādevo devaiḥ saha mahīpate | [SkPur (Rkh), Revākhaṇḍa, 49 9.1]
bhrāntvā bhrāntvā ciraṃ śrānto nirviṇṇo niṣasāda ha | [SkPur (Rkh), Revākhaṇḍa, 49 9.2]
manohāri yataḥ sthānaṃ sarveṣāṃ vai divaukasām | [SkPur (Rkh), Revākhaṇḍa, 49 10.1]
tīrthaṃ viśiṣṭaṃ tanmatvā sthito devo maheśvaraḥ | [SkPur (Rkh), Revākhaṇḍa, 49 10.2]
giriṃ vivyādha śūlena bhinnaṃ tena rasātalam | [SkPur (Rkh), Revākhaṇḍa, 49 11.1]
nirmalaṃ cābhavacchūlaṃ na lepo dṛśyate kvacit | [SkPur (Rkh), Revākhaṇḍa, 49 11.2]
devair āhvānitā tatra mahāpuṇyā ca bhāratī | [SkPur (Rkh), Revākhaṇḍa, 49 12.1]
parvatān niḥsṛtā tatra mahāpuṇyā sarasvatī | [SkPur (Rkh), Revākhaṇḍa, 49 12.2]
dvitīyaḥ saṅgamas tatra yathā veṇyāṃ sitāsitaḥ | [SkPur (Rkh), Revākhaṇḍa, 49 13.1]
tatra brahmā svayaṃ devo brahmeśaṃ liṅgam uttamam | [SkPur (Rkh), Revākhaṇḍa, 49 13.2]
saṃsthāpayāmāsa puṇyaṃ sarvaduḥkhaghnamuttamam | [SkPur (Rkh), Revākhaṇḍa, 49 14.1]
tasya yāmye diśo bhāge svayaṃ devo janārdanaḥ | [SkPur (Rkh), Revākhaṇḍa, 49 14.2]
tiṣṭhate ca sadā tatra viṣṇupādāgrasaṃsthitā | [SkPur (Rkh), Revākhaṇḍa, 49 15.1]
ambhaso na bhaven mārgaḥ kuṇḍamadhyasthitasya ca | [SkPur (Rkh), Revākhaṇḍa, 49 15.2]
śūlāgreṇa kṛtā rekhā tatas toyaṃ vahen nṛpa | [SkPur (Rkh), Revākhaṇḍa, 49 16.1]
tat toyaṃ ca gataṃ tatra yatra revā mahānadī | [SkPur (Rkh), Revākhaṇḍa, 49 16.2]
jalaliṅgaṃ mahāpuṇyaṃ cakatīrthaṃ nṛpottama | [SkPur (Rkh), Revākhaṇḍa, 49 17.1]
śūlabhede ca deveśaḥ snānaṃ kuryād yathāvidhi | [SkPur (Rkh), Revākhaṇḍa, 49 17.2]
ātmānaṃ manyate śuddhaṃ na kiṃcit kalmaṣaṃ kṛtam | [SkPur (Rkh), Revākhaṇḍa, 49 18.1]
tasyaivottarakāṣṭhāyāṃ devadevo jagadguruḥ | [SkPur (Rkh), Revākhaṇḍa, 49 18.2]
ātmanā devadeveśaḥ śūlapāṇiḥ pratiṣṭhitaḥ | [SkPur (Rkh), Revākhaṇḍa, 49 19.1]
sarvatīrtheṣu tattīrthaṃ sarvadevamayaṃ param | [SkPur (Rkh), Revākhaṇḍa, 49 19.2]
sarvapāpaharaṃ puṇyaṃ sarvaduḥkhaghnam uttamam | [SkPur (Rkh), Revākhaṇḍa, 49 20.1]
tatra tīrthe pratiṣṭhāpya devadevaṃ jagadguruḥ | [SkPur (Rkh), Revākhaṇḍa, 49 20.2]
rakṣāpālāṃs tato muktvā śataṃ sāṣṭavināyakān | [SkPur (Rkh), Revākhaṇḍa, 49 21.1]
kṣetrapālāḥ śataṃ sāṣṭaṃ tadrakṣanti prayatnataḥ | [SkPur (Rkh), Revākhaṇḍa, 49 21.2]
vighnāstasyopajāyante yastatra sthātum icchati | [SkPur (Rkh), Revākhaṇḍa, 49 22.1]
kecit kuṭumbāttatāsu vyāgrāḥ kecit kṛṣīṣu ca | [SkPur (Rkh), Revākhaṇḍa, 49 22.2]
kecitsabhāṃ prakurvanti keciddravyārjane ratāḥ | [SkPur (Rkh), Revākhaṇḍa, 49 23.1]
parokṣavādaṃ kurvanti ke 'pi hiṃsāratāḥ sadā | [SkPur (Rkh), Revākhaṇḍa, 49 23.2]
paradāraratāḥ kecitkecidvṛttivihiṃsakāḥ | [SkPur (Rkh), Revākhaṇḍa, 49 24.1]
anye kecidvadantyevaṃ kathaṃ tīrtheṣu gamyate | [SkPur (Rkh), Revākhaṇḍa, 49 24.2]
kṣudhayā pīḍyate bhāryā putrabhṛtyādayas tadā | [SkPur (Rkh), Revākhaṇḍa, 49 25.1]
mohajāleṣu yojyante evaṃ devagaṇair narāḥ | [SkPur (Rkh), Revākhaṇḍa, 49 25.2]
pāpācārāśca ye martyāḥ snānaṃ teṣāṃ na jāyate | [SkPur (Rkh), Revākhaṇḍa, 49 26.1]
saṃrakṣanti ca tattīrthaṃ devabhṛtyagaṇāḥ sadā | [SkPur (Rkh), Revākhaṇḍa, 49 26.2]
dhanyāḥ puṇyāśca ye martyās teṣāṃ snānaṃ prajāyate | [SkPur (Rkh), Revākhaṇḍa, 49 27.1]
sarasvatyā bhogavatyā devanadyā viśeṣataḥ | [SkPur (Rkh), Revākhaṇḍa, 49 27.2]
ayaṃ tu saṅgamaḥ puṇyo yathā veṇyāṃ sitāsitaḥ | [SkPur (Rkh), Revākhaṇḍa, 49 28.1]
dṛṣṭvā tīrthaṃ tu te sarve gīrvāṇā hṛṣṭacetasaḥ | [SkPur (Rkh), Revākhaṇḍa, 49 28.2]
devasya sannidhau bhūtvā varṇayāmāsuruttamam | [SkPur (Rkh), Revākhaṇḍa, 49 29.1]
idaṃ tīrthaṃ tu deveśa gayātīrthena te samam | [SkPur (Rkh), Revākhaṇḍa, 49 29.2]
guhyādguhyatamaṃ tīrthaṃ na bhūtaṃ na bhaviṣyati | [SkPur (Rkh), Revākhaṇḍa, 49 30.1]
śūlapāṇiḥ samabhyarcya indrādyairapsarogaṇaiḥ | [SkPur (Rkh), Revākhaṇḍa, 49 30.2]
yakṣakinnaragandharvair dikpālair lokapairapi | [SkPur (Rkh), Revākhaṇḍa, 49 31.1]
nṛtyagītais tathā stotraiḥ sarvaiścāpi surāsuraiḥ | [SkPur (Rkh), Revākhaṇḍa, 49 31.2]
pūjyamāno gaṇaiḥ sarvaiḥ siddhair nāgair maheśvaraḥ | [SkPur (Rkh), Revākhaṇḍa, 49 32.1]
devena bheditaṃ tatra śūlāgreṇa narādhipa | [SkPur (Rkh), Revākhaṇḍa, 49 32.2]
tridhā yatrekṣyate 'dyāpi hyāvartaḥ surapūritaḥ | [SkPur (Rkh), Revākhaṇḍa, 49 33.1]
kuṇḍatrayaṃ naravyāghra mahatkalakalānvitam | [SkPur (Rkh), Revākhaṇḍa, 49 33.2]
sarvapāpakṣayakaraṃ sarvaduḥkhaghnam uttamam | [SkPur (Rkh), Revākhaṇḍa, 49 34.1]
tatra tīrthe tu yaḥ snāti upavāsaparāyaṇaḥ | [SkPur (Rkh), Revākhaṇḍa, 49 34.2]
dīkṣāmantravihīno 'pi mucyate cābdikādaghāt | [SkPur (Rkh), Revākhaṇḍa, 49 35.1]
ye punarvidhivatsnānti mantraiḥ pañcabhireva ca | [SkPur (Rkh), Revākhaṇḍa, 49 35.2]
vedoktaiḥ pañcabhirmantraiḥ sahiraṇyaghaṭaiḥ śubhaiḥ | [SkPur (Rkh), Revākhaṇḍa, 49 36.1]
akṣarair daśabhiścaiva ṣaḍbhirvā tribhireva vā | [SkPur (Rkh), Revākhaṇḍa, 49 36.2]
pṛthagbhūtairdvijātīnāṃ tīrthe kāryaṃ narādhipa | [SkPur (Rkh), Revākhaṇḍa, 49 37.1]
brahmakṣatraviśāṃ vāpi strīśūdrāṇāṃ tathaiva ca | [SkPur (Rkh), Revākhaṇḍa, 49 37.2]
puruṣāṇāṃ trayīṃ dhyātvā snānaṃ kuryād yathāvidhi | [SkPur (Rkh), Revākhaṇḍa, 49 38.1]
daśākṣareṇa mantreṇa ye pibanti jalaṃ narāḥ | [SkPur (Rkh), Revākhaṇḍa, 49 38.2]
te gacchanti paraṃ lokaṃ yatra devo maheśvaraḥ | [SkPur (Rkh), Revākhaṇḍa, 49 39.1]
kedāre ca yathā pītaṃ rudrakuṇḍe tathaiva ca | [SkPur (Rkh), Revākhaṇḍa, 49 39.2]
pañcarephasamāyuktaṃ kṣakāraṃ surapūjitam | [SkPur (Rkh), Revākhaṇḍa, 49 40.1]
oṅkāreṇa samāyuktam etad vedyaṃ prakīrtitam | [SkPur (Rkh), Revākhaṇḍa, 49 40.2]
yastatra kurute snānaṃ vidhiyukto jitendriyaḥ | [SkPur (Rkh), Revākhaṇḍa, 49 41.1]
tilamiśreṇa toyena tarpayet pitṛdevatāḥ | [SkPur (Rkh), Revākhaṇḍa, 49 41.2]
kulānāṃ tārayed viṃśaṃ daśapūrvāndaśāparān | [SkPur (Rkh), Revākhaṇḍa, 49 42.1]
gayādipañcasthāneṣu yaḥ śrāddhaṃ kurute naraḥ | [SkPur (Rkh), Revākhaṇḍa, 49 42.2]
sa tatra phalamāpnoti śūlabhede na saṃśayaḥ | [SkPur (Rkh), Revākhaṇḍa, 49 43.1]
yastatra vidhinā yukto dadyāddānāni bhaktitaḥ | [SkPur (Rkh), Revākhaṇḍa, 49 43.2]
tudakṣayaṃ phalaṃ tatra sukṛtaṃ duṣkṛtaṃ tathā | [SkPur (Rkh), Revākhaṇḍa, 49 44.1]
gayāśiro yathā puṇyaṃ pitṛkāryeṣu sarvadā | [SkPur (Rkh), Revākhaṇḍa, 49 44.2]
śūlabhedaṃ tathā puṇyaṃ snānadānāditarpaṇaiḥ | [SkPur (Rkh), Revākhaṇḍa, 49 45.1]
bhaktyā dadāti yastatra kāñcanaṃ gāṃ mahīṃ tilān | [SkPur (Rkh), Revākhaṇḍa, 49 45.2]
āsanopānahau śayyāṃ varāśvān kṣatriyas tathā | [SkPur (Rkh), Revākhaṇḍa, 49 46.1]
vastrayugmaṃ ca dhānyaṃ ca gṛhaṃ pūrṇaṃ prayatnataḥ | [SkPur (Rkh), Revākhaṇḍa, 49 46.2]
sayoktraṃ lāṅgalaṃ dadyāt kṛṣṭāṃ caiva vasuṃdharām | [SkPur (Rkh), Revākhaṇḍa, 49 47.1]
dānānyetāni yo dadyād brāhmaṇe vedapārage | [SkPur (Rkh), Revākhaṇḍa, 49 47.2]
śrotriye kulasampanne śuciṣmati jitendriye | [SkPur (Rkh), Revākhaṇḍa, 49 48.1]
śrutādhyayanasampanne dambhahīne kriyānvite | [SkPur (Rkh), Revākhaṇḍa, 49 48.2]
trayodaśāhaḥsvekaikaṃ trayodaśaguṇaṃ bhavet | [SkPur (Rkh), Revākhaṇḍa, 49 48.3]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūlabhedotpattimāhātmyavarṇanaṃ nāmaikonapañcāśattamo 'dhyāyaḥ | [SkPur (Rkh), Revākhaṇḍa, 49 49.1]
{SkPur (Rkh), Revākhaṇḍa, 50}
uttānapāda uvāca | [SkPur (Rkh), Revākhaṇḍa, 50 1.1]
dvijāśca kīdṛśāḥ pūjyā apūjyāḥ kīdṛśāḥ smṛtāḥ | [SkPur (Rkh), Revākhaṇḍa, 50 1.2]
śrāddhe vaivāhike kārye dāne caiva viśeṣataḥ | [SkPur (Rkh), Revākhaṇḍa, 50 1.3]
yadi śraddhā bhaved daivayogācchrāddhādike vidhau | [SkPur (Rkh), Revākhaṇḍa, 50 2.1]
etadākhyāhi me deva kasya dānaṃ na dīyate | [SkPur (Rkh), Revākhaṇḍa, 50 2.2]
īśvara uvāca | [SkPur (Rkh), Revākhaṇḍa, 50 3.1]
yathā kāṣṭhamayo hastī yathā carmamayo mṛgaḥ | [SkPur (Rkh), Revākhaṇḍa, 50 3.2]
brāhmaṇaś cānadhīyānas trayas te nāmadhārakāḥ | [SkPur (Rkh), Revākhaṇḍa, 50 3.3]
yathā ṣaṇḍho 'phalaḥ strīṣu yathā gaur gavi cāphalā | [SkPur (Rkh), Revākhaṇḍa, 50 4.1]
yathā cājñe 'phalaṃ dānaṃ tathā vipro 'nṛco 'phalaḥ | [SkPur (Rkh), Revākhaṇḍa, 50 4.2]
yathā 'nṛṇe bījamuptvā vaptā na labhate phalam | [SkPur (Rkh), Revākhaṇḍa, 50 5.1]
tathānṛce havirdattvā na dātā labhate phalam | [SkPur (Rkh), Revākhaṇḍa, 50 5.2]
rogī hīnātiriktāṅgaḥ kāṇaḥ paunarbhavastathā | [SkPur (Rkh), Revākhaṇḍa, 50 6.1]
avakīrṇī śyāvadantaḥ sarvāśī vṛṣalīpatiḥ | [SkPur (Rkh), Revākhaṇḍa, 50 6.2]
mitradhruk piśunaḥ somavikrayī paranindakaḥ | [SkPur (Rkh), Revākhaṇḍa, 50 7.1]
pitṛmātṛgurutyāgī nityaṃ brāhmaṇanindakaḥ | [SkPur (Rkh), Revākhaṇḍa, 50 7.2]
śūdrānnaṃ mantrasaṃyuktaṃ yo vipro bhakṣayennṛpa | [SkPur (Rkh), Revākhaṇḍa, 50 8.1]
so 'spṛśyaḥ karmacāṇḍālaḥ spṛṣṭvā snānaṃ samācaret | [SkPur (Rkh), Revākhaṇḍa, 50 8.2]
kunakhī vṛṣalī steyī vārddhuṣyaḥ kuṇḍagolakau | [SkPur (Rkh), Revākhaṇḍa, 50 9.1]
mahādānarato yaśca yaścātmahanane rataḥ | [SkPur (Rkh), Revākhaṇḍa, 50 9.2]
bhṛtakādhyāpakaḥ klībaḥ kanyādūṣyabhiśastakaḥ | [SkPur (Rkh), Revākhaṇḍa, 50 10.1]
ete viprāḥ sadā tyājyāḥ paribhāvya prayatnataḥ | [SkPur (Rkh), Revākhaṇḍa, 50 10.2]
pratigrahaṃ gṛhītvā tu vāṇijyaṃ yastu kārayet | [SkPur (Rkh), Revākhaṇḍa, 50 11.1]
tasya dānaṃ na dātavyaṃ vṛthā bhavati tasya tat | [SkPur (Rkh), Revākhaṇḍa, 50 11.2]
śrutādhyayanasampannā ye dvijā vṛttatatparāḥ | [SkPur (Rkh), Revākhaṇḍa, 50 12.1]
teṣāṃ yaddīyate dānaṃ sarvamakṣayatāṃ vrajet | [SkPur (Rkh), Revākhaṇḍa, 50 12.2]
daridrānbhara bhūpāla mā samṛddhān kadācana | [SkPur (Rkh), Revākhaṇḍa, 50 13.1]
vyādhitasyauṣadhaṃ pathyaṃ nīrujasya kimauṣadhaiḥ | [SkPur (Rkh), Revākhaṇḍa, 50 13.2]
uttānapāda uvāca | [SkPur (Rkh), Revākhaṇḍa, 50 14.1]
kīdṛśo 'tha vidhistatra tīrthaśrāddhasya kā kriyā | [SkPur (Rkh), Revākhaṇḍa, 50 14.2]
dānaṃ ca dīyate yadvat tanmamākhyāhi śaṅkara | [SkPur (Rkh), Revākhaṇḍa, 50 14.3]
īśvara uvāca | [SkPur (Rkh), Revākhaṇḍa, 50 15.1]
śrāddhaṃ kṛtvā gṛhe bhaktyā śuciścāpi jitendriyaḥ | [SkPur (Rkh), Revākhaṇḍa, 50 15.2]
guruṃ pradakṣiṇīkṛtya bhojya sīmāntake tataḥ | [SkPur (Rkh), Revākhaṇḍa, 50 15.3]
vāgyataḥ pravrajet tāvad yāvat sīmāṃ na laṅghayet | [SkPur (Rkh), Revākhaṇḍa, 50 16.1]
śūlabhedaṃ tato gatvā snānaṃ kuryād yathāvidhi | [SkPur (Rkh), Revākhaṇḍa, 50 16.2]
pañcasthāneṣu ca śrāddhaṃ havyakavyādibhiḥ kramāt | [SkPur (Rkh), Revākhaṇḍa, 50 17.1]
piṇḍadānaṃ ca yaḥ kuryāt pāyasair madhusarpiṣā | [SkPur (Rkh), Revākhaṇḍa, 50 17.2]
pitarastasya tṛpyanti dvādaśābdāni pañca ca | [SkPur (Rkh), Revākhaṇḍa, 50 18.1]
akṣatair badarair bilvair gudamadhusarpiṣā | [SkPur (Rkh), Revākhaṇḍa, 50 18.2]
sāpi tatphalamāpnoti tīrthe 'sminnātra saṃśayaḥ | [SkPur (Rkh), Revākhaṇḍa, 50 19.1]
upānahau ca yo dadyādbrāhmaṇebhyaḥ prayatnataḥ | [SkPur (Rkh), Revākhaṇḍa, 50 19.2]
so 'pi svargam avāpnoti hayārūḍho na saṃśayaḥ | [SkPur (Rkh), Revākhaṇḍa, 50 20.1]
śayyāmaśvaṃ ca yo dadyācchattrikāṃ vā viśeṣataḥ | [SkPur (Rkh), Revākhaṇḍa, 50 20.2]
gacched vimānamārūḍhaḥ so 'psarovṛndaveṣṭitaḥ | [SkPur (Rkh), Revākhaṇḍa, 50 21.1]
uttamaṃ yo gṛhaṃ dadyāt saptadhānyasamanvitam | [SkPur (Rkh), Revākhaṇḍa, 50 21.2]
svecchayā me vaselloke kāñcane bhavane hi saḥ | [SkPur (Rkh), Revākhaṇḍa, 50 22.1]
tiladhenuṃ ca yo dadyāt savatsāṃ vastrasaṃplutām | [SkPur (Rkh), Revākhaṇḍa, 50 22.2]
nākapṛṣṭhe vaset tāvad yāvad ābhūtasamplavam | [SkPur (Rkh), Revākhaṇḍa, 50 23.1]
gṛhe vā yadi vāraṇye tīrthavartmani vā nṛpa | [SkPur (Rkh), Revākhaṇḍa, 50 23.2]
toyamannaṃ ca yo dadyād yamalokaṃ sa nekṣate | [SkPur (Rkh), Revākhaṇḍa, 50 24.1]
sarvadānāni dīyante teṣāṃ phalam avāpyate | [SkPur (Rkh), Revākhaṇḍa, 50 24.2]
udakaṃ cātra dānaṃ ca dadyād abhayam eva ca | [SkPur (Rkh), Revākhaṇḍa, 50 25.1]
annadānāt paraṃ dānaṃ na bhūtaṃ na bhaviṣyati | [SkPur (Rkh), Revākhaṇḍa, 50 25.2]
kanyādānaṃ tu yaḥ kuryād vṛṣaṃ vā yaḥ samutsṛjet | [SkPur (Rkh), Revākhaṇḍa, 50 26.1]
tasya vāso bhavet tatra yatrāham iti nānyathā | [SkPur (Rkh), Revākhaṇḍa, 50 26.2]
uttānapāda uvāca | [SkPur (Rkh), Revākhaṇḍa, 50 27.1]
kanyādānaṃ kathaṃ svāmin kartavyaṃ dhārmikaiḥ sadā | [SkPur (Rkh), Revākhaṇḍa, 50 27.2]
parigraho yathā poṣyaḥ kanyodvāhas tathaiva ca | [SkPur (Rkh), Revākhaṇḍa, 50 27.3]
anyatpṛcchāmi deveśa kasya kanyā na dīyate | [SkPur (Rkh), Revākhaṇḍa, 50 28.1]
dātavyaṃ kutra taddeva kasmai dattam athākṣayam | [SkPur (Rkh), Revākhaṇḍa, 50 28.2]
uttamaṃ madhyamaṃ vāpi kanīyaḥ syāt kathaṃ vibho | [SkPur (Rkh), Revākhaṇḍa, 50 29.1]
rājasaṃ tāmasaṃ vāpi niḥśreyasam athāpi vā | [SkPur (Rkh), Revākhaṇḍa, 50 29.2]
īśvara uvāca | [SkPur (Rkh), Revākhaṇḍa, 50 30.1]
sarveṣāmeva dānānāṃ kanyādānaṃ viśiṣyate | [SkPur (Rkh), Revākhaṇḍa, 50 30.2]
yo dadyātparayā bhaktyābhigamya tanayāṃ nijām | [SkPur (Rkh), Revākhaṇḍa, 50 30.3]
kulīnāya surūpāya guṇajñāya manīṣiṇe | [SkPur (Rkh), Revākhaṇḍa, 50 31.1]
sulagne sumuhūrte ca dadyāt kanyām alaṃkṛtām | [SkPur (Rkh), Revākhaṇḍa, 50 31.2]
aśvānnā gāṃśca vāsāṃsi yo 'tra dadyātsvaśaktitaḥ | [SkPur (Rkh), Revākhaṇḍa, 50 32.1]
tasya vāso bhavet tatra padaṃ yatra nirāmayam | [SkPur (Rkh), Revākhaṇḍa, 50 32.2]
yenātra duhitā dattā prāṇebhyo 'pi garīyasī | [SkPur (Rkh), Revākhaṇḍa, 50 33.1]
tena sarvamidaṃ dattaṃ trailokyaṃ sacarācaram | [SkPur (Rkh), Revākhaṇḍa, 50 33.2]
yaḥ kanyārthaṃ tato labdhvā bhikṣate caiva taddhanam | [SkPur (Rkh), Revākhaṇḍa, 50 34.1]
sa bhavet karmacaṇḍālaḥ kāṣṭhakīlo bhaven mṛtaḥ | [SkPur (Rkh), Revākhaṇḍa, 50 34.2]
gṛhe 'pi tasya yo 'śnīyājjihvālaulyāt kathaṃcana | [SkPur (Rkh), Revākhaṇḍa, 50 35.1]
cāndrāyaṇena śudhyeta taptakṛcchreṇa vā punaḥ | [SkPur (Rkh), Revākhaṇḍa, 50 35.2]
uttānapāda uvāca | [SkPur (Rkh), Revākhaṇḍa, 50 36.1]
vittaṃ na vidyate yasya kanyaivāsti ca yadgṛhe | [SkPur (Rkh), Revākhaṇḍa, 50 36.2]
kathaṃ codvāhanaṃ tasya na yāñcāṃ kurute yadi | [SkPur (Rkh), Revākhaṇḍa, 50 36.3]
īśvara uvāca | [SkPur (Rkh), Revākhaṇḍa, 50 37.1]
avitenaiva kartavyaṃ kanyodvahanakaṃ nṛpa | [SkPur (Rkh), Revākhaṇḍa, 50 37.2]
kanyānāma samuccārya na doṣāya kadācana | [SkPur (Rkh), Revākhaṇḍa, 50 37.3]
abhigamyottamaṃ dānaṃ yacca dānam ayācitam | [SkPur (Rkh), Revākhaṇḍa, 50 38.1]
bhaviṣyati yugasyāntastasyānto naiva vidyate | [SkPur (Rkh), Revākhaṇḍa, 50 38.2]
abhigamyottamaṃ dānaṃ smṛtam āhūya madhyamam | [SkPur (Rkh), Revākhaṇḍa, 50 39.1]
yācyamānaṃ kanīyaḥ syād dehi dehīti cādhamam | [SkPur (Rkh), Revākhaṇḍa, 50 39.2]
yathaivāśmāśmanābaddho nikṣipto vārimadhyataḥ | [SkPur (Rkh), Revākhaṇḍa, 50 40.1]
dvāvetau nidhanaṃ yātas tadvad annam apātrake | [SkPur (Rkh), Revākhaṇḍa, 50 40.2]
asamarthe tato dānaṃ na pradeyaṃ kadācana | [SkPur (Rkh), Revākhaṇḍa, 50 41.1]
dātāraṃ nayate 'dhastādātmānaṃ ca viśeṣataḥ | [SkPur (Rkh), Revākhaṇḍa, 50 41.2]
samarthastārayeddvau tu kāṣṭhaṃ śuṣkaṃ yathā jale | [SkPur (Rkh), Revākhaṇḍa, 50 42.1]
yathā nauśca tathā vidvānprāpayedaparaṃ taṭam | [SkPur (Rkh), Revākhaṇḍa, 50 42.2]
āhitāgniśca gṛhṇāti yaḥ śūdrāṇāṃ pratigraham | [SkPur (Rkh), Revākhaṇḍa, 50 43.1]
iha janmani śūdro 'sau mṛtaḥ śvā copajāyate | [SkPur (Rkh), Revākhaṇḍa, 50 43.2]
vṛthā kleśaśca jāyeta brāhmaṇe hyagnihotriṇi | [SkPur (Rkh), Revākhaṇḍa, 50 44.1]
asatpratigrahaṃ kurvanguptaṃ nīcasya garhitam | [SkPur (Rkh), Revākhaṇḍa, 50 44.2]
abhojyaḥ sa bhavenmartyo dahyate kāriṣāgninā | [SkPur (Rkh), Revākhaṇḍa, 50 45.1]
kaṭakāro bhavet paścāt sapta janma na saṃśayaḥ | [SkPur (Rkh), Revākhaṇḍa, 50 45.2]
lajjādākṣiṇyalobhācca yad dānaṃ coparodhajam | [SkPur (Rkh), Revākhaṇḍa, 50 46.1]
bhṛtyebhyaśca tu yad dānaṃ tadvṛthā niṣphalaṃ bhavet | [SkPur (Rkh), Revākhaṇḍa, 50 46.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūlabhedamāhātmye pātrāpātraparīkṣādānādiniyamavarṇanaṃ nāma pañcāśattamo 'dhyāyaḥ | [SkPur (Rkh), Revākhaṇḍa, 50 47.1]
{SkPur (Rkh), Revākhaṇḍa, 51}
uttānapāda uvāca | [SkPur (Rkh), Revākhaṇḍa, 51 1.1]
kāle tatkriyate kasmiñchrāddhaṃ dānaṃ tatheśvara | [SkPur (Rkh), Revākhaṇḍa, 51 1.2]
yātrā tatra prakartavyā tithau yasyāṃ vadāśu tat | [SkPur (Rkh), Revākhaṇḍa, 51 1.3]
īśvara uvāca | [SkPur (Rkh), Revākhaṇḍa, 51 2.1]
pitṛtīrthaṃ yathā puṇyaṃ sarvakāmikamuttamam | [SkPur (Rkh), Revākhaṇḍa, 51 2.2]
idaṃ tīrthaṃ tathā puṇyaṃ snānadānāditarpaṇaiḥ | [SkPur (Rkh), Revākhaṇḍa, 51 2.3]
viśeṣeṇa tu kurvīta śrāddhaṃ sarvayugādiṣu | [SkPur (Rkh), Revākhaṇḍa, 51 3.1]
manvantarādayo vatsa śrūyantāṃ ca caturdaśa | [SkPur (Rkh), Revākhaṇḍa, 51 3.2]
aśvayukchuklanavamī dvādaśī kārttikasya ca | [SkPur (Rkh), Revākhaṇḍa, 51 4.1]
tṛtīyā caitramāsasya tathā bhādrapadasya ca | [SkPur (Rkh), Revākhaṇḍa, 51 4.2]
āṣāḍhasyaiva daśamī māghasyaiva tu saptamī | [SkPur (Rkh), Revākhaṇḍa, 51 5.1]
śrāvaṇasyāṣṭamī kṛṣṇā tathāṣāḍhasya pūrṇimā | [SkPur (Rkh), Revākhaṇḍa, 51 5.2]
phālgunasya tvamāvāsyā pauṣasyaikādaśī sitā | [SkPur (Rkh), Revākhaṇḍa, 51 6.1]
kārttikī phālgunī caitrī jyaiṣṭhī pañcadaśī tathā | [SkPur (Rkh), Revākhaṇḍa, 51 6.2]
manvantarādayaścaite anantaphaladāḥ smṛtāḥ | [SkPur (Rkh), Revākhaṇḍa, 51 7.1]
ayane cottare rājandakṣiṇe śrāddhamācaret | [SkPur (Rkh), Revākhaṇḍa, 51 7.2]
kārttikī ca tathā māghī vaiśākhasya tṛtīyikā | [SkPur (Rkh), Revākhaṇḍa, 51 8.1]
paurṇamāsī ca caitrasya jyeṣṭhasya ca viśeṣataḥ | [SkPur (Rkh), Revākhaṇḍa, 51 8.2]
aṣṭakāsu ca saṃkrāntau vyatīpāte tathaiva ca | [SkPur (Rkh), Revākhaṇḍa, 51 9.1]
śrāddhakālā ime sarve dattameṣvakṣayaṃ smṛtam | [SkPur (Rkh), Revākhaṇḍa, 51 9.2]
madhumāse site pakṣa ekādaśyāmupoṣitaḥ | [SkPur (Rkh), Revākhaṇḍa, 51 10.1]
niśi jāgaraṇaṃ kuryād viṣṇupādasamīpataḥ | [SkPur (Rkh), Revākhaṇḍa, 51 10.2]
dhūpadīpādinaivedyaiḥ sraṅmālāgurucandanaiḥ | [SkPur (Rkh), Revākhaṇḍa, 51 11.1]
arcāṃ kurvanti ye viṣṇoḥ paṭheyuḥ prāktanīṃ kathām | [SkPur (Rkh), Revākhaṇḍa, 51 11.2]
ṛgyajuḥsāmamantroktaṃ sūktaṃ japati yo dvijaḥ | [SkPur (Rkh), Revākhaṇḍa, 51 12.1]
sarvapāpavinirmukto viṣṇulokaṃ sa gacchati | [SkPur (Rkh), Revākhaṇḍa, 51 12.2]
prātaḥ śrāddhaṃ prakurvīta dvijān sampūjya yatnataḥ | [SkPur (Rkh), Revākhaṇḍa, 51 13.1]
dānaṃ dadyād yathāśakti gohiraṇyāmbarādikam | [SkPur (Rkh), Revākhaṇḍa, 51 13.2]
pitarastasya tṛpyanti yāvad ābhūtasamplavam | [SkPur (Rkh), Revākhaṇḍa, 51 14.1]
śrāddhadastu vrajet tatra yatra devo janārdanaḥ | [SkPur (Rkh), Revākhaṇḍa, 51 14.2]
trayodaśyāṃ tato gacchedguhāvāsini liṅgake | [SkPur (Rkh), Revākhaṇḍa, 51 15.1]
dṛṣṭvā mārkaṇḍamīśānaṃ mucyate sarvapātakaiḥ | [SkPur (Rkh), Revākhaṇḍa, 51 15.2]
uttānapāda uvāca | [SkPur (Rkh), Revākhaṇḍa, 51 16.1]
guhāmadhye mahādeva liṅgaṃ paramaśobhitam | [SkPur (Rkh), Revākhaṇḍa, 51 16.2]
yena pratiṣṭhitaṃ deva tanmamākhyātum arhasi | [SkPur (Rkh), Revākhaṇḍa, 51 16.3]
īśvara uvāca | [SkPur (Rkh), Revākhaṇḍa, 51 17.1]
triṣu lokeṣu vikhyāto mārkaṇḍeyo munīśvaraḥ | [SkPur (Rkh), Revākhaṇḍa, 51 17.2]
divyaṃ varṣasahasraṃ sa tapastepe sudāruṇam | [SkPur (Rkh), Revākhaṇḍa, 51 17.3]
guhāmadhyaṃ praviṣṭo 'sau yogābhyāsamupāśritaḥ | [SkPur (Rkh), Revākhaṇḍa, 51 18.1]
liṅgaṃ tu sthāpitaṃ tena mārkaṇḍeśvarasaṃjñitam | [SkPur (Rkh), Revākhaṇḍa, 51 18.2]
tatra snātvā ca yo bhaktyā sopavāso jitendriyaḥ | [SkPur (Rkh), Revākhaṇḍa, 51 19.1]
tatra jāgaraṇaṃ kurvan dadyād dīpaṃ prayatnataḥ | [SkPur (Rkh), Revākhaṇḍa, 51 19.2]
devasya snapanaṃ kuryānmṛtaiḥ pañcabhis tathā | [SkPur (Rkh), Revākhaṇḍa, 51 20.1]
yathā śaktyā samālabhya pūjāṃ kuryād yathāvidhi | [SkPur (Rkh), Revākhaṇḍa, 51 20.2]
svaśākhotpannamantraiśca japaṃ kuryur dvijātayaḥ | [SkPur (Rkh), Revākhaṇḍa, 51 21.1]
sāvitryaṣṭasahasraṃ tu śatāṣṭakam athāpi vā | [SkPur (Rkh), Revākhaṇḍa, 51 21.2]
etatkṛtvā nṛpaśreṣṭha janmanaḥ phalamāpnuyāt | [SkPur (Rkh), Revākhaṇḍa, 51 22.1]
caturdaśyāṃ tu vai snātvā pūjāṃ kṛtvā yathāvidhi | [SkPur (Rkh), Revākhaṇḍa, 51 22.2]
pātraṃ parīkṣya dātavyam ātmanaḥ śreya icchatā | [SkPur (Rkh), Revākhaṇḍa, 51 23.1]
pitarastasya tṛpyanti dvādaśābdānyasaṃśayam | [SkPur (Rkh), Revākhaṇḍa, 51 23.2]
dātā sa gacchate tatra yatra bhogāḥ sanātanāḥ | [SkPur (Rkh), Revākhaṇḍa, 51 24.1]
guhāmadhye praviṣṭastu loṭayeccaiva śaktitaḥ | [SkPur (Rkh), Revākhaṇḍa, 51 24.2]
nīle girau hi yatpuṇyaṃ tatsamastaṃ labhanti te | [SkPur (Rkh), Revākhaṇḍa, 51 25.1]
śūlabhede tu yaḥ kuryācchrāddhaṃ parvaṇi parvaṇi | [SkPur (Rkh), Revākhaṇḍa, 51 25.2]
viśeṣāccaitramāsānte tasya puṇyaphalaṃ śṛṇu | [SkPur (Rkh), Revākhaṇḍa, 51 26.1]
kedāre caiva yatpuṇyaṃ gaṅgāsāgarasaṅgame | [SkPur (Rkh), Revākhaṇḍa, 51 26.2]
sitāsite tu yatpuṇyamanyatīrthe viśeṣataḥ | [SkPur (Rkh), Revākhaṇḍa, 51 27.1]
arbude vidyate puṇyaṃ puṇyaṃ cāmaraparvate | [SkPur (Rkh), Revākhaṇḍa, 51 27.2]
gayādisarvatīrthānāṃ phalamāpnoti mānavaḥ | [SkPur (Rkh), Revākhaṇḍa, 51 28.1]
vidhimantrasamāyuktas tarpayet pitṛdevatāḥ | [SkPur (Rkh), Revākhaṇḍa, 51 28.2]
kulānāṃ tārayed viṃśaṃ daśa pūrvān daśāparān | [SkPur (Rkh), Revākhaṇḍa, 51 29.1]
dakṣiṇasyāṃ tato mūrtau śucirbhūtvā samāhitaḥ | [SkPur (Rkh), Revākhaṇḍa, 51 29.2]
nyāsaṃ kṛtvā tu pūrvoktaṃ pradadyād aṣṭapuṣpikām | [SkPur (Rkh), Revākhaṇḍa, 51 30.1]
śāstroktairaṣṭabhiḥ puṣpairmānasaiḥ śṛṇu tadyathā | [SkPur (Rkh), Revākhaṇḍa, 51 30.2]
vārijaṃ saumyamāgneyaṃ vāyavyaṃ pārthivaṃ punaḥ | [SkPur (Rkh), Revākhaṇḍa, 51 31.1]
vānaspatyaṃ bhavet ṣaṣṭhaṃ prājāpatyaṃ tu saptamam | [SkPur (Rkh), Revākhaṇḍa, 51 31.2]
aṣṭamaṃ śivapuṣpaṃ syād eṣāṃ śṛṇu vinirṇayam | [SkPur (Rkh), Revākhaṇḍa, 51 32.1]
vārijaṃ salilaṃ jñeyaṃ saumyaṃ madhughṛtaṃ payaḥ | [SkPur (Rkh), Revākhaṇḍa, 51 32.2]
āgneyaṃ dhūpadīpādyaṃ vāyavyaṃ candanādikam | [SkPur (Rkh), Revākhaṇḍa, 51 33.1]
pārthivaṃ kandamūlādyaṃ vānaspatyaṃ phalātmakam | [SkPur (Rkh), Revākhaṇḍa, 51 33.2]
prājāpatyaṃ tu pāṭhādyaṃ śivapuṣpaṃ tu vāsanā | [SkPur (Rkh), Revākhaṇḍa, 51 34.1]
ahiṃsā prathamaṃ puṣpaṃ puṣpamindriyanigrahaḥ | [SkPur (Rkh), Revākhaṇḍa, 51 34.2]
tṛtīyaṃ tu dayā puṣpaṃ kṣamā puṣpaṃ caturthakam | [SkPur (Rkh), Revākhaṇḍa, 51 35.1]
dhyānapuṣpaṃ tapaḥ puṣpaṃ jñānapuṣpaṃ tu saptamam | [SkPur (Rkh), Revākhaṇḍa, 51 35.2]
satyaṃ caivāṣṭamaṃ puṣpamebhis tuṣyanti devatāḥ | [SkPur (Rkh), Revākhaṇḍa, 51 36.1]
bhaktyā tapasvinaḥ pūjyā jñāninaśca narādhipa | [SkPur (Rkh), Revākhaṇḍa, 51 36.2]
chatramāvaraṇaṃ dadyād upānadyugalaṃ tathā | [SkPur (Rkh), Revākhaṇḍa, 51 37.1]
tena pūjitamātreṇa pūjitāḥ puruṣāstrayaḥ | [SkPur (Rkh), Revākhaṇḍa, 51 37.2]
svargaloke vaset tāvad yāvad ābhūtasamplavam | [SkPur (Rkh), Revākhaṇḍa, 51 38.1]
śūlapāṇestu bhaktyā vai jāpyaṃ kurvanti ye narāḥ | [SkPur (Rkh), Revākhaṇḍa, 51 38.2]
pañcāmṛtaiḥ pañcagavyair yakṣakardamakuṅkumaiḥ | [SkPur (Rkh), Revākhaṇḍa, 51 39.1]
samālabheta deveśaṃ śrīkhaṇḍāgurucandanaiḥ | [SkPur (Rkh), Revākhaṇḍa, 51 39.2]
nānāvidhaiśca ye puṣpairarcāṃ kurvanti śūlinaḥ | [SkPur (Rkh), Revākhaṇḍa, 51 40.1]
niśi jāgaraṇaṃ kuryur dīpadānaṃ prayatnataḥ | [SkPur (Rkh), Revākhaṇḍa, 51 40.2]
dhūpanaivedyakaṃ dadyāt paṭhetpaurāṇikīṃ kathām | [SkPur (Rkh), Revākhaṇḍa, 51 41.1]
tatra sthāne sthitā bhaktyā japaṃ kurvanti ye narāḥ | [SkPur (Rkh), Revākhaṇḍa, 51 41.2]
śrīsūktaṃ pauruṣaṃ sūktaṃ pāvamānaṃ vṛṣākapim | [SkPur (Rkh), Revākhaṇḍa, 51 42.1]
vedoktaiścaiva mantraiśca raudrīṃ vā bahurūpiṇīm | [SkPur (Rkh), Revākhaṇḍa, 51 42.2]
brāhmaṇān pūjayed bhaktyā pūjayitvā praṇamya ca | [SkPur (Rkh), Revākhaṇḍa, 51 43.1]
nānāvidhair mahābhogaiḥ śivaloke mahīyate | [SkPur (Rkh), Revākhaṇḍa, 51 43.2]
agnim ityādi jāpyāni ṛgvedī japate tu yaḥ | [SkPur (Rkh), Revākhaṇḍa, 51 44.1]
rudrān puruṣasūktaṃ ca ślokādhyāyaṃ ca śukriyam | [SkPur (Rkh), Revākhaṇḍa, 51 44.2]
iṣetvā dikamantraughaṃ jyotirbrāhmaṇameva ca | [SkPur (Rkh), Revākhaṇḍa, 51 45.1]
gāyatryaṃ vai madhu caiva maṇḍalabrāhmaṇāni ca | [SkPur (Rkh), Revākhaṇḍa, 51 45.2]
etāñjapyāṃstu yo bhaktyā yajurvedī japed yadi | [SkPur (Rkh), Revākhaṇḍa, 51 46.1]
devavrataṃ vāmadevyaṃ puruṣarṣabhameva ca | [SkPur (Rkh), Revākhaṇḍa, 51 46.2]
bṛhadrathāntaraṃ caiva yo japed bhaktitatparaḥ | [SkPur (Rkh), Revākhaṇḍa, 51 47.1]
sa prayāti naraḥ sthānaṃ yatra devo maheśvaraḥ | [SkPur (Rkh), Revākhaṇḍa, 51 47.2]
pādaśaucaṃ tathābhyaṅgaṃ kurute yo 'tra bhaktitaḥ | [SkPur (Rkh), Revākhaṇḍa, 51 48.1]
godāne caiva yatpuṇyaṃ labhate nātra saṃśayaḥ | [SkPur (Rkh), Revākhaṇḍa, 51 48.2]
brāhmaṇān bhojayet tatra madhunā pāyasena ca | [SkPur (Rkh), Revākhaṇḍa, 51 49.1]
ekasmin bhojite vipre koṭir bhavati bhojitā | [SkPur (Rkh), Revākhaṇḍa, 51 49.2]
suvarṇaṃ rajataṃ vastraṃ dadyād bhaktyā dvijottame | [SkPur (Rkh), Revākhaṇḍa, 51 50.1]
tarpitāstena devāḥ syur manuṣyāḥ pitaras tathā | [SkPur (Rkh), Revākhaṇḍa, 51 50.2]
candrasūryagrahe bhaktyā snānaṃ kurvanti ye narāḥ | [SkPur (Rkh), Revākhaṇḍa, 51 51.1]
devārcanaṃ ye ca kuryur japaṃ homaṃ viśeṣataḥ | [SkPur (Rkh), Revākhaṇḍa, 51 51.2]
dadyād dānaṃ yathāśakti brāhmaṇe vedapārage | [SkPur (Rkh), Revākhaṇḍa, 51 51.3]
aśvaṃ rathaṃ gajaṃ yānaṃ tulāpuruṣameva ca | [SkPur (Rkh), Revākhaṇḍa, 51 52.1]
śakaṭaṃ yaḥ pradadyādvā saptadhānyaprapūritam | [SkPur (Rkh), Revākhaṇḍa, 51 52.2]
sayoktraṃ lāṅgalaṃ dadyādyuvānau tu dhuraṃdharau | [SkPur (Rkh), Revākhaṇḍa, 51 53.1]
gobhūtilahiraṇyādi pātre dātavyam arcitam | [SkPur (Rkh), Revākhaṇḍa, 51 53.2]
apātre viduṣā kiṃcinna deyaṃ bhūtimicchatā | [SkPur (Rkh), Revākhaṇḍa, 51 54.1]
yato 'sau sarvabhūtāni dadhāti dharaṇī kila | [SkPur (Rkh), Revākhaṇḍa, 51 54.2]
tato viprāya sā deyā sarvasasyaughamālinī | [SkPur (Rkh), Revākhaṇḍa, 51 55.1]
athānyacchṛṇu rājendra godānasya tu yatphalam | [SkPur (Rkh), Revākhaṇḍa, 51 55.2]
yāvadvatsasya pādau dvau mukhaṃ yonyāṃ pradṛśyate | [SkPur (Rkh), Revākhaṇḍa, 51 56.1]
tāvadgauḥ pṛthivī jñeyā yāvad garbhaṃ na muñcati | [SkPur (Rkh), Revākhaṇḍa, 51 56.2]
yena kenāpyupāyena brāhmaṇe tāṃ samarpayet | [SkPur (Rkh), Revākhaṇḍa, 51 57.1]
pṛthvī dattā bhavet tena saśailavanakānanā | [SkPur (Rkh), Revākhaṇḍa, 51 57.2]
tārayenniyataṃ dattā kulānām ekaviṃśatim | [SkPur (Rkh), Revākhaṇḍa, 51 58.1]
raupyakhurīṃ kāṃsyadohāṃ savastrāṃ ca payasvinīm | [SkPur (Rkh), Revākhaṇḍa, 51 58.2]
ye prayacchanti kṛtino graste sūrye niśākare | [SkPur (Rkh), Revākhaṇḍa, 51 59.1]
teṣāṃ saṃkhyāṃ na jānāmi puṇyasyābdaśātair api | [SkPur (Rkh), Revākhaṇḍa, 51 59.2]
sarvasyāpi hi dānasya saṃkhyāstīha narādhipa | [SkPur (Rkh), Revākhaṇḍa, 51 60.1]
candrasūryoparāge ca dānasaṃkhyā na vidyate | [SkPur (Rkh), Revākhaṇḍa, 51 60.2]
yatra gaur dṛśyate rājan sarvatīrthāni tatra hi | [SkPur (Rkh), Revākhaṇḍa, 51 61.1]
tatra parva vijānīyānnātra kāryā vicāraṇā | [SkPur (Rkh), Revākhaṇḍa, 51 61.2]
punaḥ smṛtvā tu tattīrthaṃ yaḥ kuryād gamanaṃ naraḥ | [SkPur (Rkh), Revākhaṇḍa, 51 62.1]
athavā mriyate yo 'tra rudrasyānucaro bhavet | [SkPur (Rkh), Revākhaṇḍa, 51 62.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūlabhede dānadharmapraśaṃsāvarṇanaṃ nāmaikapañcāśattamo 'dhyāyaḥ | [SkPur (Rkh), Revākhaṇḍa, 51 63.1]
{SkPur (Rkh), Revākhaṇḍa, 52}
īśvara uvāca | [SkPur (Rkh), Revākhaṇḍa, 52 1.1]
anyadākhyānakaṃ vakṣye purā vṛttaṃ narādhipa | [SkPur (Rkh), Revākhaṇḍa, 52 1.2]
sakuṭumbo gataḥ svargaṃ muniryatra mahātapāḥ | [SkPur (Rkh), Revākhaṇḍa, 52 1.3]
uttānapāda uvāca | [SkPur (Rkh), Revākhaṇḍa, 52 2.1]
kathaṃ nākaṃ gato vipraḥ sakuṭumbo mahānṛṣiḥ | [SkPur (Rkh), Revākhaṇḍa, 52 2.2]
kautukaṃ paramaṃ deva kathayasva mama prabho | [SkPur (Rkh), Revākhaṇḍa, 52 2.3]
īśvara uvāca | [SkPur (Rkh), Revākhaṇḍa, 52 3.1]
citrasena iti khyātaḥ kāśīrājaḥ purābhavat | [SkPur (Rkh), Revākhaṇḍa, 52 3.2]
śūro dātā sudharmātmā sarvakāmasamṛddhimān | [SkPur (Rkh), Revākhaṇḍa, 52 3.3]
sā purī janasaṃkīrṇā nānāratnopaśobhitā | [SkPur (Rkh), Revākhaṇḍa, 52 4.1]
vārāṇasīti vikhyātā gaṅgātīram upāśritā | [SkPur (Rkh), Revākhaṇḍa, 52 4.2]
śaraccandrapratīkāśā vidvajjanavibhūṣitā | [SkPur (Rkh), Revākhaṇḍa, 52 5.1]
indrayaṣṭisamākīrṇā gopagokulasaṃvṛtā | [SkPur (Rkh), Revākhaṇḍa, 52 5.2]
bahudhvajasamākīrṇā vedadhvaninināditā | [SkPur (Rkh), Revākhaṇḍa, 52 6.1]
vaṇigjanair bahuvidhaiḥ krayavikrayaśālinī | [SkPur (Rkh), Revākhaṇḍa, 52 6.2]
yantrādānaiḥ pratolībhiruccaiścānyaiḥ suśobhitā | [SkPur (Rkh), Revākhaṇḍa, 52 7.1]
devatāyatanair divyair āśramair gahanair yutā | [SkPur (Rkh), Revākhaṇḍa, 52 7.2]
nānāpuṣpaphalair ramyā kadalīkhaṇḍamaṇḍitā | [SkPur (Rkh), Revākhaṇḍa, 52 8.1]
panasair bakulais tālair aśokair āmrakais tathā | [SkPur (Rkh), Revākhaṇḍa, 52 8.2]
rājavṛkṣakapitthaiśca dāḍimair upaśobhitā | [SkPur (Rkh), Revākhaṇḍa, 52 9.1]
vedādhyayananirghoṣaiḥ pavitrīkṛtamaṅgalā | [SkPur (Rkh), Revākhaṇḍa, 52 9.2]
tasyā uttaradigbhāge āśramo 'bhūtsuśobhanaḥ | [SkPur (Rkh), Revākhaṇḍa, 52 10.1]
tanmandāravanaṃ nāma triṣu lokeṣu viśrutam | [SkPur (Rkh), Revākhaṇḍa, 52 10.2]
bahumandārasaṃyuktaṃ tena mandārakaṃ viduḥ | [SkPur (Rkh), Revākhaṇḍa, 52 11.1]
vipro dīrghatapā nāma sarvadā tatra tiṣṭhati | [SkPur (Rkh), Revākhaṇḍa, 52 11.2]
tapastapati so 'tyarthaṃ tena dīrghatapāḥ smṛtaḥ | [SkPur (Rkh), Revākhaṇḍa, 52 12.1]
sa tiṣṭhati sapatnīkaḥ sasutaḥ sasnuṣas tathā | [SkPur (Rkh), Revākhaṇḍa, 52 12.2]
śuśrūṣanti sadā tasya putrāḥ pañca prayatnataḥ | [SkPur (Rkh), Revākhaṇḍa, 52 13.1]
tasya putraḥ kanīyāṃstu ṛkṣaśṛṅgo mahātapāḥ | [SkPur (Rkh), Revākhaṇḍa, 52 13.2]
vedādhyayanasampanno brahmacārī guṇānvitaḥ | [SkPur (Rkh), Revākhaṇḍa, 52 14.1]
yogābhyāsarato nityaṃ kandamūlaphalāśanaḥ | [SkPur (Rkh), Revākhaṇḍa, 52 14.2]
tiṣṭhate mṛgarūpeṇa mṛgayūthacarastadā | [SkPur (Rkh), Revākhaṇḍa, 52 15.1]
dinānte ca dinānte ca mātāpitroḥ samīpagaḥ | [SkPur (Rkh), Revākhaṇḍa, 52 15.2]
abhivādayate nityaṃ bhaktimān muniputrakaḥ | [SkPur (Rkh), Revākhaṇḍa, 52 16.1]
punargacchati tatraiva kānane girigahvare | [SkPur (Rkh), Revākhaṇḍa, 52 16.2]
krīḍanbālamṛgaiḥ sārddhaṃ pratyahaṃ sa muneḥ sutaḥ | [SkPur (Rkh), Revākhaṇḍa, 52 17.1]
kadāciddaivayogena ṛkṣaśṛṅgo mamāra saḥ | [SkPur (Rkh), Revākhaṇḍa, 52 17.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūlabhedamāhātmye ṛkṣaśṛṅgacaritre dīrghatapomunyākhyānavarṇanaṃ nāma dvipañcāśattamo 'dhyāyaḥ | [SkPur (Rkh), Revākhaṇḍa, 52 18.1]
{SkPur (Rkh), Revākhaṇḍa, 53}
uttānapāda uvāca | [SkPur (Rkh), Revākhaṇḍa, 53 1.1]
āśrame vasatas tasya sa dīrghatapaso muneḥ | [SkPur (Rkh), Revākhaṇḍa, 53 1.2]
kanīyāṃs tanayo deva kathaṃ mṛtyumupāgataḥ | [SkPur (Rkh), Revākhaṇḍa, 53 1.3]
īśvara uvāca | [SkPur (Rkh), Revākhaṇḍa, 53 2.1]
śṛṇuṣvaikamanā bhūtvā kathāṃ divyāṃ mahīpate | [SkPur (Rkh), Revākhaṇḍa, 53 2.2]
śravaṇādeva yasyāstu mucyate sarvakilbiṣaiḥ | [SkPur (Rkh), Revākhaṇḍa, 53 2.3]
kāśīrājo mahāvīryo mahābalaparākramaḥ | [SkPur (Rkh), Revākhaṇḍa, 53 3.1]
citrasena iti khyātāṃ dharaṇyāṃ sa narādhipa | [SkPur (Rkh), Revākhaṇḍa, 53 3.2]
tasya rājye sadā dharmo nādharmo vidyate kvacit | [SkPur (Rkh), Revākhaṇḍa, 53 4.1]
vedadharmarato nityaṃ prajā dharmeṇa pālayan | [SkPur (Rkh), Revākhaṇḍa, 53 4.2]
svadharmanirataścaiva yuddhātithyapriyaḥ sadā | [SkPur (Rkh), Revākhaṇḍa, 53 5.1]
kṣatradharmaṃ samāśritya bhogānbhuṅkte sa kāmataḥ | [SkPur (Rkh), Revākhaṇḍa, 53 5.2]
kośasyānto na vidyeta hastyaśvarathapattimān | [SkPur (Rkh), Revākhaṇḍa, 53 6.1]
itihāsapurāṇajñaiḥ paṇḍitaiḥ saha saṃkathām | [SkPur (Rkh), Revākhaṇḍa, 53 6.2]
kathayanrājate rājā kailāsa iva śaṅkaraḥ | [SkPur (Rkh), Revākhaṇḍa, 53 7.1]
evaṃ sa pālayanrājyaṃ rājā mantriṇam abravīt | [SkPur (Rkh), Revākhaṇḍa, 53 7.2]
mṛgayāyāṃ gamiṣyāmi tiṣṭhadhvaṃ rājyapālane | [SkPur (Rkh), Revākhaṇḍa, 53 8.1]
gamyatāṃ sacivaiḥ prokte gato 'sau vasudhādhipaḥ | [SkPur (Rkh), Revākhaṇḍa, 53 8.2]
aśvārūḍhāśca dhāvanto rājāno maṇḍalādhipāḥ | [SkPur (Rkh), Revākhaṇḍa, 53 9.1]
chatraiśchatrāṇi ghṛṣyanto 'nujagmuḥ kānanaṃ prati | [SkPur (Rkh), Revākhaṇḍa, 53 9.2]
rajastatrotthitaṃ bhaumaṃ gajavājipadāhatam | [SkPur (Rkh), Revākhaṇḍa, 53 10.1]
tenaitacchāditaṃ sarvaṃ sadiṅmārtaṇḍamaṃlam | [SkPur (Rkh), Revākhaṇḍa, 53 10.2]
na tatra dṛśyate sūryo na kāṣṭhā na ca candramāḥ | [SkPur (Rkh), Revākhaṇḍa, 53 11.1]
pādapāśca na dṛśyante giriśṛṅgāṇi sarvataḥ | [SkPur (Rkh), Revākhaṇḍa, 53 11.2]
parasparaṃ na paśyanti niśārddhe vārṣike yathā | [SkPur (Rkh), Revākhaṇḍa, 53 12.1]
tatrāsau sumahadyūthaṃ mṛgāṇāṃ samalakṣyata | [SkPur (Rkh), Revākhaṇḍa, 53 12.2]
adhāvatsahitaḥ sarvaiḥ sa rājā rājaputrakaiḥ | [SkPur (Rkh), Revākhaṇḍa, 53 13.1]
vṛndāsphoṭo 'bhavat teṣāṃ śīghraṃ jagmurdiśo daśa | [SkPur (Rkh), Revākhaṇḍa, 53 13.2]
ekamārgagato rājā citraseno mahīpatiḥ | [SkPur (Rkh), Revākhaṇḍa, 53 14.1]
ekākī sa gatastatra yatra yatra ca te mṛgāḥ | [SkPur (Rkh), Revākhaṇḍa, 53 14.2]
praviṣṭo 'sau tato durgaṃ kānanaṃ girigahvaram | [SkPur (Rkh), Revākhaṇḍa, 53 15.1]
vallīgulmasamākīrṇaṃ sthito yatra na lakṣyate | [SkPur (Rkh), Revākhaṇḍa, 53 15.2]
adṛśyāṃstu mṛgānmatvā diśo rājā vyalokayat | [SkPur (Rkh), Revākhaṇḍa, 53 16.1]
kāṃ diśaṃ nu gamiṣyāmi kva me sainyasamāgamaḥ | [SkPur (Rkh), Revākhaṇḍa, 53 16.2]
evaṃ kaṣṭaṃ gato rājā citraseno narādhipaḥ | [SkPur (Rkh), Revākhaṇḍa, 53 17.1]
vṛkṣacchāyāṃ samāśritya viśrāmamakaronnṛpaḥ | [SkPur (Rkh), Revākhaṇḍa, 53 17.2]
kṣuttṛṣārto bhramandurge kānane girigahvare | [SkPur (Rkh), Revākhaṇḍa, 53 18.1]
tato 'paśyatsaro divyaṃ padminīkhaṇḍamaṇḍitam | [SkPur (Rkh), Revākhaṇḍa, 53 18.2]
haṃsakāraṇḍavākīrṇaṃ cakravākopaśobhitam | [SkPur (Rkh), Revākhaṇḍa, 53 19.1]
tato dṛṣṭvā sa rājendraḥ samprahṛṣṭatanūruhaḥ | [SkPur (Rkh), Revākhaṇḍa, 53 19.2]
kamalāni gṛhītvā tu tataḥ snānaṃ samācarat | [SkPur (Rkh), Revākhaṇḍa, 53 20.1]
tarpayitvā pitṛdevānmanuṣyāṃśca yathāvidhi | [SkPur (Rkh), Revākhaṇḍa, 53 20.2]
ācchādya śatapatraiśca pūjayāmāsa śaṅkaram | [SkPur (Rkh), Revākhaṇḍa, 53 21.1]
yayau pānīyamamalaṃ yathāvatsa samāhitaḥ | [SkPur (Rkh), Revākhaṇḍa, 53 21.2]
uttīrya salilāttīre dṛṣṭvā vṛkṣaṃ samīpagam | [SkPur (Rkh), Revākhaṇḍa, 53 22.1]
uttarīyamadhaḥ kṛtvopaviṣṭo dharaṇītale | [SkPur (Rkh), Revākhaṇḍa, 53 22.2]
cintayannupaviṣṭo 'sau kimadya prakaromyaham | [SkPur (Rkh), Revākhaṇḍa, 53 23.1]
tatrāsīno dadarśātha vanoddeśe mṛgānbahūn | [SkPur (Rkh), Revākhaṇḍa, 53 23.2]
kecitpūrvamukhāstatra cāpare dakṣiṇāmukhāḥ | [SkPur (Rkh), Revākhaṇḍa, 53 24.1]
vāruṇyamimukhāḥ kecit kecit kauberadiṅmukhāḥ | [SkPur (Rkh), Revākhaṇḍa, 53 24.2]
kecin nidrāparāḥ kecidūrdhvakarṇāḥ sthitāḥ pare | [SkPur (Rkh), Revākhaṇḍa, 53 25.1]
mṛgamadhye sthito yogī ṛkṣaśṛṅgo mahātapāḥ | [SkPur (Rkh), Revākhaṇḍa, 53 25.2]
mṛgāndṛṣṭvā tato rājā āhārārtham acintayat | [SkPur (Rkh), Revākhaṇḍa, 53 26.1]
hatvaiteṣu mṛgaṃ kaṃcidbhakṣayāmi yadṛcchayā | [SkPur (Rkh), Revākhaṇḍa, 53 26.2]
svasthāvastho bhaviṣyāmi mṛgamāṃsasya bhakṣaṇāt | [SkPur (Rkh), Revākhaṇḍa, 53 27.1]
kāśīṃ prati gamiṣyāmi mārgamanviṣya yatnataḥ | [SkPur (Rkh), Revākhaṇḍa, 53 27.2]
vicintyaivaṃ tato rājā vṛkṣamūlamupāśritaḥ | [SkPur (Rkh), Revākhaṇḍa, 53 28.1]
cāpaṃ gṛhya karāgreṇa sa śaraṃ saṃdadhe tataḥ | [SkPur (Rkh), Revākhaṇḍa, 53 28.2]
vicikṣepa śaraṃ tatra yatra te bahavo mṛgāḥ | [SkPur (Rkh), Revākhaṇḍa, 53 29.1]
teṣāṃ madhye sa vai viddha ṛkṣaśṛṅgo mahātapāḥ | [SkPur (Rkh), Revākhaṇḍa, 53 29.2]
jagmustrastāstu te sarve śabdaṃ kṛtvā vanaukasaḥ | [SkPur (Rkh), Revākhaṇḍa, 53 30.1]
sa ṛṣiḥ patitas tatra kṛṣṇa kṛṣṇeti cābravīt | [SkPur (Rkh), Revākhaṇḍa, 53 30.2]
hāhā kaṣṭaṃ kṛtaṃ tena yenāhaṃ ghātito 'dhunā | [SkPur (Rkh), Revākhaṇḍa, 53 31.1]
kasyaiṣā durmatirjātā pāpabuddher mamopari | [SkPur (Rkh), Revākhaṇḍa, 53 31.2]
mṛgamadhye sthitaścāhaṃ na kaṃcid uparodhaye | [SkPur (Rkh), Revākhaṇḍa, 53 32.1]
tāṃ vācaṃ mānuṣīṃ śrutvā sa rājā vismayānvitaḥ | [SkPur (Rkh), Revākhaṇḍa, 53 32.2]
śīghraṃ gatvā tato 'paśyad brāhmaṇaṃ brahmatejasā | [SkPur (Rkh), Revākhaṇḍa, 53 33.1]
hāhā kaṣṭaṃ kṛtaṃ me 'dya yenāsau ghātito dvijaḥ | [SkPur (Rkh), Revākhaṇḍa, 53 33.2]
citrasena uvāca | [SkPur (Rkh), Revākhaṇḍa, 53 34.1]
akāmādghātitastvaṃ tu mṛgabhrāntyā mayānagha | [SkPur (Rkh), Revākhaṇḍa, 53 34.2]
gṛhītvā bahudārūṇi svatanuṃ dāhayāmyaham | [SkPur (Rkh), Revākhaṇḍa, 53 34.3]
dṛṣṭādṛṣṭaṃ tu yatkiṃcinna samaṃ brahmahatyayā | [SkPur (Rkh), Revākhaṇḍa, 53 35.1]
anyathā brahmahatyāyāḥ śuddhir me na bhaviṣyati | [SkPur (Rkh), Revākhaṇḍa, 53 35.2]
ṛkṣaśṛṅga uvāca | [SkPur (Rkh), Revākhaṇḍa, 53 36.1]
na te siddhir bhavet kācinmayi pañcatvamāgate | [SkPur (Rkh), Revākhaṇḍa, 53 36.2]
bahvyo hatyā bhaviṣyanti vināśe mama sāmpratam | [SkPur (Rkh), Revākhaṇḍa, 53 36.3]
jananī me pitā vṛddho bhrātaraśca tapasvinaḥ | [SkPur (Rkh), Revākhaṇḍa, 53 37.1]
bhrātṛjāyā mariṣyanti mayi pañcatvam āgate | [SkPur (Rkh), Revākhaṇḍa, 53 37.2]
etā hatyā bhaviṣyanti kathaṃ śuddhirbhavet tava | [SkPur (Rkh), Revākhaṇḍa, 53 38.1]
upāyaṃ kathayiṣyāmi taṃ kartuṃ yadi manyase | [SkPur (Rkh), Revākhaṇḍa, 53 38.2]
citrasena uvāca | [SkPur (Rkh), Revākhaṇḍa, 53 39.1]
upāyaḥ kathyatāṃ me 'dya yaste manasi vartate | [SkPur (Rkh), Revākhaṇḍa, 53 39.2]
kariṣye tamahaṃ sarvaṃ yatnenāpi mahāmune | [SkPur (Rkh), Revākhaṇḍa, 53 39.3]
ṛkṣaśṛṅga uvāca | [SkPur (Rkh), Revākhaṇḍa, 53 40.1]
pṛcchāmi tvāṃ kathaṃ ko vā kutastvamiha cāgataḥ | [SkPur (Rkh), Revākhaṇḍa, 53 40.2]
brahmakṣatraviśāṃ madhye ko bhavānuta śūdrajaḥ | [SkPur (Rkh), Revākhaṇḍa, 53 40.3]
citrasena uvāca | [SkPur (Rkh), Revākhaṇḍa, 53 41.1]
nāhaṃ śūdro 'smi bhostāta na vaiśyo brāhmaṇo na vā | [SkPur (Rkh), Revākhaṇḍa, 53 41.2]
na cāntyajo 'smi viprendra kṣatriyo 'smi mahāmune | [SkPur (Rkh), Revākhaṇḍa, 53 41.3]
dharmajñaśca kṛtajñaśca sarvasattvahite rataḥ | [SkPur (Rkh), Revākhaṇḍa, 53 42.1]
akāmāt pātakaṃ jātaṃ kathaṃ śuddhirbhaviṣyati | [SkPur (Rkh), Revākhaṇḍa, 53 42.2]
ṛkṣaśṛṅga uvāca | [SkPur (Rkh), Revākhaṇḍa, 53 43.1]
māṃ gṛhītvā āśramaṃ gaccha yatra tau pitarau mama | [SkPur (Rkh), Revākhaṇḍa, 53 43.2]
āvedayasva cātmānaṃ putraghātinam āturam | [SkPur (Rkh), Revākhaṇḍa, 53 43.3]
te dṛṣṭvā māṃ kariṣyanti kāruṇyaṃ ca tavopari | [SkPur (Rkh), Revākhaṇḍa, 53 44.1]
upāyaṃ kathayiṣyanti yena śāntirbhaviṣyati | [SkPur (Rkh), Revākhaṇḍa, 53 44.2]
tasya tadvacanaṃ śrutvā citraseno nṛpottama | [SkPur (Rkh), Revākhaṇḍa, 53 45.1]
skandhe kṛtvā tu taṃ vipraṃ jagāmāśramasannidhau | [SkPur (Rkh), Revākhaṇḍa, 53 45.2]
na śaknoti yadā voḍhuṃ viśrāmyati punaḥpunaḥ | [SkPur (Rkh), Revākhaṇḍa, 53 46.1]
tāvat paśyati taṃ vipraṃ mūrchitaṃ vikalendriyam | [SkPur (Rkh), Revākhaṇḍa, 53 46.2]
mumoca citrasenas taṃ chāyāyāṃ vaṭabhūruhaḥ | [SkPur (Rkh), Revākhaṇḍa, 53 47.1]
vastraṃ caturguṇaṃ kṛtvā cakre vātaṃ muhurmuhuḥ | [SkPur (Rkh), Revākhaṇḍa, 53 47.2]
paśyatas tasya rājendra ṛkṣaśṛṅgo mahātapāḥ | [SkPur (Rkh), Revākhaṇḍa, 53 48.1]
pañcatvamagamacchīghraṃ dhyānayogena yogavit | [SkPur (Rkh), Revākhaṇḍa, 53 48.2]
dāhayāmāsa taṃ vipraṃ vidhidṛṣṭena karmaṇā | [SkPur (Rkh), Revākhaṇḍa, 53 49.1]
snānaṃ kṛtvā sa śokārto vilalāpa muhurmuhuḥ | [SkPur (Rkh), Revākhaṇḍa, 53 49.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūlabhedamāhātmye ṛkṣaśṛṅgasvargagamanavarṇanaṃ nāma tripañcāśattamo 'dhyāyaḥ | [SkPur (Rkh), Revākhaṇḍa, 53 50.1]
{SkPur (Rkh), Revākhaṇḍa, 54}
īśvara uvāca | [SkPur (Rkh), Revākhaṇḍa, 54 1.1]
tataścānantaraṃ rājā jagāmodvegam uttamam | [SkPur (Rkh), Revākhaṇḍa, 54 1.2]
kathaṃ yāmi gṛhaṃ tvadya vārāṇasyām ahaṃ punaḥ | [SkPur (Rkh), Revākhaṇḍa, 54 1.3]
brahmahatyāsamāviṣṭo juhomyagnau kalevaram | [SkPur (Rkh), Revākhaṇḍa, 54 2.1]
athavā tasya vākyena taṃ gacchāmyāśramaṃ prati | [SkPur (Rkh), Revākhaṇḍa, 54 2.2]
kathayāmi yathāvṛttaṃ gatvā tasya mahāmuneḥ | [SkPur (Rkh), Revākhaṇḍa, 54 3.1]
evaṃ saṃcintya rājāsau jagāmāśramasannidhau | [SkPur (Rkh), Revākhaṇḍa, 54 3.2]
ṛkṣaśṛṅgasya cāsthīni gṛhītvā sa nṛpottamaḥ | [SkPur (Rkh), Revākhaṇḍa, 54 4.1]
dṛṣṭimārge sthitastasya maharṣer bhāvitātmanaḥ | [SkPur (Rkh), Revākhaṇḍa, 54 4.2]
dīrghatapā uvāca | [SkPur (Rkh), Revākhaṇḍa, 54 5.1]
āgaccha svāgataṃ te 'stu āsane 'tropaviśyatām | [SkPur (Rkh), Revākhaṇḍa, 54 5.2]
arghaṃ dadāmyahaṃ yena madhuparkaṃ saviṣṭaram | [SkPur (Rkh), Revākhaṇḍa, 54 5.3]
citrasena uvāca | [SkPur (Rkh), Revākhaṇḍa, 54 6.1]
arghasyāsya na yogyo 'haṃ maharṣe nāsmi bhāṣaṇe | [SkPur (Rkh), Revākhaṇḍa, 54 6.2]
mṛgamadhyasthito vipras tava putro mayā hataḥ | [SkPur (Rkh), Revākhaṇḍa, 54 6.3]
putraghnaṃ viddhi māṃ vipra tīvradaṇḍena daṇḍaya | [SkPur (Rkh), Revākhaṇḍa, 54 7.1]
mṛgabhrāntyā hato vipra ṛkṣaśṛṅgo mahātapāḥ | [SkPur (Rkh), Revākhaṇḍa, 54 7.2]
iti matvā muniśreṣṭha kuru me tvaṃ yathocitam | [SkPur (Rkh), Revākhaṇḍa, 54 8.1]
mātā tadvacanaṃ śrutvā gṛhān niṣkramya vihvalā | [SkPur (Rkh), Revākhaṇḍa, 54 8.2]
hā hatāsmītyuvācedaṃ papāta dharaṇītale | [SkPur (Rkh), Revākhaṇḍa, 54 9.1]
vilalāpa suduḥkhārtā putraśokena pīḍitā | [SkPur (Rkh), Revākhaṇḍa, 54 9.2]
hā hatā putra putreti karuṇaṃ kurarī yathā | [SkPur (Rkh), Revākhaṇḍa, 54 10.1]
vilalāpāturā mātā kva gato māṃ vihāya vai | [SkPur (Rkh), Revākhaṇḍa, 54 10.2]
mukhaṃ darśaya cātmīyaṃ mātaraṃ māṃ hi mānaya | [SkPur (Rkh), Revākhaṇḍa, 54 10.3]
śrutādhyayanasampannaṃ japahomaparāyaṇam | [SkPur (Rkh), Revākhaṇḍa, 54 11.1]
āgataṃ tvāṃ gṛhadvāre kadā drakṣyāmi putraka | [SkPur (Rkh), Revākhaṇḍa, 54 11.2]
lokoktyā śrūyate caitaccandanaṃ kila śītalam | [SkPur (Rkh), Revākhaṇḍa, 54 12.1]
putragātrapariṣvaṅgaścandanād api śītalaḥ | [SkPur (Rkh), Revākhaṇḍa, 54 12.2]
kiṃ candanena pīyūpabindunā kiṃ kimindunā | [SkPur (Rkh), Revākhaṇḍa, 54 13.1]
putragātrapariṣvaṅgapātraṃ gātraṃ bhavedyadi | [SkPur (Rkh), Revākhaṇḍa, 54 14.1]
pariṣvajitum icchāmi tvāmahaṃ putra supriya | [SkPur (Rkh), Revākhaṇḍa, 54 15.1]
pañcatvam anuyāsyāmi tvadvihīnādya duḥkhitā | [SkPur (Rkh), Revākhaṇḍa, 54 15.2]
evaṃ vilapatī dīnā putraśokena pīḍitā | [SkPur (Rkh), Revākhaṇḍa, 54 16.1]
mūrchitā vihvalā dīnā nipapāta mahītale | [SkPur (Rkh), Revākhaṇḍa, 54 16.2]
bhāryāṃ ca patitāṃ dṛṣṭvā putraśokena pīḍitām | [SkPur (Rkh), Revākhaṇḍa, 54 17.1]
cukopa sa munistatra citrasenāya bhūbhṛte | [SkPur (Rkh), Revākhaṇḍa, 54 17.2]
dīrghatapā uvāca | [SkPur (Rkh), Revākhaṇḍa, 54 18.1]
yāhi yāhi mahāpāpa mā mukhaṃ darśayasva me | [SkPur (Rkh), Revākhaṇḍa, 54 18.2]
kiṃ tvayā ghātito vipro hyakāmācca suto mama | [SkPur (Rkh), Revākhaṇḍa, 54 18.3]
brahmahatyā bhaviṣyanti bahvyaste vasudhādhipa | [SkPur (Rkh), Revākhaṇḍa, 54 19.1]
sakuṭumbasya me tvaṃ hi mṛtyureṣa upasthitaḥ | [SkPur (Rkh), Revākhaṇḍa, 54 19.2]
evamuktvā tato vipro vicintya ca punaḥpunaḥ | [SkPur (Rkh), Revākhaṇḍa, 54 20.1]
parityajya tadā krodhaṃ munibhāvājjagāda ha | [SkPur (Rkh), Revākhaṇḍa, 54 20.2]
dīrghatapā uvāca | [SkPur (Rkh), Revākhaṇḍa, 54 21.1]
udvegaṃ tyaja bho vatsa duruktaṃ gadito mayā | [SkPur (Rkh), Revākhaṇḍa, 54 21.2]
putraśokābhibhūtena duḥkhataptena mānada | [SkPur (Rkh), Revākhaṇḍa, 54 21.3]
kiṃ karoti naraḥ prājñaḥ preryamāṇaḥ svakarmabhiḥ | [SkPur (Rkh), Revākhaṇḍa, 54 22.1]
prāgeva hi manuṣyāṇāṃ buddhiḥ karmānusāriṇī | [SkPur (Rkh), Revākhaṇḍa, 54 22.2]
anenaiva vidhānena pañcatvaṃ vihitaṃ mama | [SkPur (Rkh), Revākhaṇḍa, 54 23.1]
hatyāstava bhaviṣyanti pūrvamuktā na saṃśayaḥ | [SkPur (Rkh), Revākhaṇḍa, 54 23.2]
brahmakṣatraviśāṃ madhye śūdracaṇḍālajātiṣu | [SkPur (Rkh), Revākhaṇḍa, 54 24.1]
kastvaṃ kathaya satyaṃ me kasmācca nihato dvijaḥ | [SkPur (Rkh), Revākhaṇḍa, 54 24.2]
citrasena uvāca | [SkPur (Rkh), Revākhaṇḍa, 54 25.1]
vijñāpayāmi viprarṣe kṣantavyaṃ te mamopari | [SkPur (Rkh), Revākhaṇḍa, 54 25.2]
nāhaṃ vipro 'smi vai tāta na vaiśyo na ca śūdrajaḥ | [SkPur (Rkh), Revākhaṇḍa, 54 25.3]
na vyādhaścāntyajāto vā kṣatriyo 'haṃ mahāmune | [SkPur (Rkh), Revākhaṇḍa, 54 26.1]
kāśīrājo mṛgān hantum āgato vanamuttamam | [SkPur (Rkh), Revākhaṇḍa, 54 26.2]
bhrāntyā nipātito hyeṣa mṛgarūpadharo muniḥ | [SkPur (Rkh), Revākhaṇḍa, 54 27.1]
idānīṃ tava pādānte saṃśritaḥ pātakānvitaḥ | [SkPur (Rkh), Revākhaṇḍa, 54 27.2]
kiṃ kartavyaṃ mayā vipra upāyaṃ kathayasva me | [SkPur (Rkh), Revākhaṇḍa, 54 28.1]
dīrghatapā uvāca | [SkPur (Rkh), Revākhaṇḍa, 54 29.1]
brahmahatyā na śakyetāpyekā nistarituṃ prabho | [SkPur (Rkh), Revākhaṇḍa, 54 29.2]
daśaikā ca kathaṃ śakyāstāḥ śṛṇuṣva nareśvara | [SkPur (Rkh), Revākhaṇḍa, 54 29.3]
catvāro me sutā rājan sabhāryā mātṛpūrvakāḥ | [SkPur (Rkh), Revākhaṇḍa, 54 30.1]
mayā saha na jīvanti ṛkṣaśṛṅgasya kāraṇe | [SkPur (Rkh), Revākhaṇḍa, 54 30.2]
upāyaṃ śobhanaṃ tāta kathayiṣye śṛṇuṣva tam | [SkPur (Rkh), Revākhaṇḍa, 54 31.1]
śakro 'pi yadi taṃ kartuṃ sukhopāyaṃ nareśvara | [SkPur (Rkh), Revākhaṇḍa, 54 31.2]
sakuṭumbaṃ samastaṃ māṃ dāhayitvānale nṛpa | [SkPur (Rkh), Revākhaṇḍa, 54 32.1]
asthīni narmadātoye śūlabhede vinikṣipa | [SkPur (Rkh), Revākhaṇḍa, 54 32.2]
narmadādakṣiṇe kūle śūlabhedaṃ hi viśrutam | [SkPur (Rkh), Revākhaṇḍa, 54 33.1]
sarvapāpaharaṃ tīrthaṃ sarvaduḥkhaghnamuttamam | [SkPur (Rkh), Revākhaṇḍa, 54 33.2]
śucirbhūtvā mamāsthīni tatra tīrthe vinikṣipa | [SkPur (Rkh), Revākhaṇḍa, 54 34.1]
mokṣyase sarvapāpais tvaṃ mama vākyānna saṃśayaḥ | [SkPur (Rkh), Revākhaṇḍa, 54 34.2]
rājovāca | [SkPur (Rkh), Revākhaṇḍa, 54 35.1]
ādeśo dīyatāṃ tāta kariṣyāmi na saṃśayaḥ | [SkPur (Rkh), Revākhaṇḍa, 54 35.2]
samastaṃ me 'sti yatkiṃcidrājyaṃ kośaḥ suhṛtsutāḥ | [SkPur (Rkh), Revākhaṇḍa, 54 35.3]
tavādhīnaṃ mahāvipra prayacchāmi prasīda me | [SkPur (Rkh), Revākhaṇḍa, 54 36.1]
parasparaṃ vivadatorvipra rājñostadā nṛpa | [SkPur (Rkh), Revākhaṇḍa, 54 36.2]
sphuṭitvā hṛdayaṃ śīghraṃ munibhāryā mṛtā tadā | [SkPur (Rkh), Revākhaṇḍa, 54 37.1]
putraśokasamāviṣṭā nirjīvā patitā kṣitau | [SkPur (Rkh), Revākhaṇḍa, 54 37.2]
putrāśca mātṛśokena sarve pañcatvamāgatāḥ | [SkPur (Rkh), Revākhaṇḍa, 54 38.1]
snuṣāścaiva tadā sarvā mṛtāśca saha bhartṛbhiḥ | [SkPur (Rkh), Revākhaṇḍa, 54 38.2]
pañcatvaṃ ca gatāḥ sarve munimukhyā nṛpottama | [SkPur (Rkh), Revākhaṇḍa, 54 39.1]
viprān āhvāpayāmāsa ye tatrāśramavāsinaḥ | [SkPur (Rkh), Revākhaṇḍa, 54 39.2]
tebhyo nivedayāmāsa yathāvṛttaṃ nṛpottamaḥ | [SkPur (Rkh), Revākhaṇḍa, 54 40.1]
sa taistadābhyanujñātaḥ kāṣṭhānyādāya yatnataḥ | [SkPur (Rkh), Revākhaṇḍa, 54 40.2]
dāhaṃ saṃcayanaṃ cakre citraseno mahīpatiḥ | [SkPur (Rkh), Revākhaṇḍa, 54 41.1]
ṛkṣaśṛṅgādisarveṣāṃ gṛhītvāsthīni yatnataḥ | [SkPur (Rkh), Revākhaṇḍa, 54 41.2]
yāmyāśāṃ prasthito rājā pādacārī mahīpate | [SkPur (Rkh), Revākhaṇḍa, 54 42.1]
na śaknoti yadā gantuṃ chāyāmāśritya tiṣṭhati | [SkPur (Rkh), Revākhaṇḍa, 54 42.2]
viśramya ca punar gacched bhārākrānto mahīpatiḥ | [SkPur (Rkh), Revākhaṇḍa, 54 43.1]
sacailaṃ kurute snānaṃ muktvāsthīni pade pade | [SkPur (Rkh), Revākhaṇḍa, 54 43.2]
pibejjalaṃ nirāhāraḥ sa gacchan dakṣiṇāmukhaḥ | [SkPur (Rkh), Revākhaṇḍa, 54 44.1]
acireṇaiva kālena saṃgato narmadātaṭam | [SkPur (Rkh), Revākhaṇḍa, 54 44.2]
āśramasthān dvijān dṛṣṭvā papraccha pṛthivīpatiḥ | [SkPur (Rkh), Revākhaṇḍa, 54 45.1]
citrasena uvāca | [SkPur (Rkh), Revākhaṇḍa, 54 46.1]
kathyatāṃ śūlabhedasya mārgaṃ me dvijasattamāḥ | [SkPur (Rkh), Revākhaṇḍa, 54 46.2]
yena yāmi mahābhāgāḥ svakāryārthasya siddhaye | [SkPur (Rkh), Revākhaṇḍa, 54 46.3]
munaya ūcuḥ | [SkPur (Rkh), Revākhaṇḍa, 54 47.1]
itaḥ krośāntarād arvāk tīrthaṃ paramaśobhanam | [SkPur (Rkh), Revākhaṇḍa, 54 47.2]
narmadādakṣiṇe kūle tato drakṣyasi nānyathā | [SkPur (Rkh), Revākhaṇḍa, 54 47.3]
ṛṣivākyena rājāsau śīghraṃ gatvā nareśvaraḥ | [SkPur (Rkh), Revākhaṇḍa, 54 48.1]
sa dadarśa tataḥ śīghraṃ bahudvijasamākulam | [SkPur (Rkh), Revākhaṇḍa, 54 48.2]
bahudrumalatākīrṇaṃ bahupuṣpopaśobhitam | [SkPur (Rkh), Revākhaṇḍa, 54 49.1]
ṛkṣasiṃhasamākīrṇaṃ nānāvratadharaiḥ śubhaiḥ | [SkPur (Rkh), Revākhaṇḍa, 54 49.2]
ekapādāsthitāḥ kecidapare sūryadṛṣṭayaḥ | [SkPur (Rkh), Revākhaṇḍa, 54 50.1]
ekāṅguṣṭha sthitāḥ kecid ūrdhvabāhusthitāḥ pare | [SkPur (Rkh), Revākhaṇḍa, 54 50.2]
dinaikabhojanāḥ kecit kecit kandaphalāśanāḥ | [SkPur (Rkh), Revākhaṇḍa, 54 51.1]
trirātrabhojanāḥ kecitparākavratino 'pare | [SkPur (Rkh), Revākhaṇḍa, 54 51.2]
cāndrāyaṇaratāḥ kecit kecit pakṣopavāsinaḥ | [SkPur (Rkh), Revākhaṇḍa, 54 52.1]
māsopavāsinaḥ kecit kecidṛtvantapāraṇāḥ | [SkPur (Rkh), Revākhaṇḍa, 54 52.2]
yogābhyāsaratāḥ kecit keciddhyāyanti tatpadam | [SkPur (Rkh), Revākhaṇḍa, 54 53.1]
śīrṇaparṇāśinaḥ kecit kecicca kaṭukāśanāḥ | [SkPur (Rkh), Revākhaṇḍa, 54 53.2]
śaivālabhojanāḥ kecit kecinmārutabhojanāḥ | [SkPur (Rkh), Revākhaṇḍa, 54 54.1]
gārhasthye ca sthitāḥ kecit keciccaivāgnihotriṇaḥ | [SkPur (Rkh), Revākhaṇḍa, 54 54.2]
evaṃvidhān dvijān dṛṣṭvā jānubhyāmavaniṃ gataḥ | [SkPur (Rkh), Revākhaṇḍa, 54 55.1]
praṇamya śirasā rājanrājā vacanam abravīt | [SkPur (Rkh), Revākhaṇḍa, 54 55.2]
citrasena uvāca | [SkPur (Rkh), Revākhaṇḍa, 54 56.1]
kasmindeśe ca tat tīrthaṃ satyaṃ kathayata dvijāḥ | [SkPur (Rkh), Revākhaṇḍa, 54 56.2]
yenābhivāñchitā siddhiḥ saphalā me bhaviṣyati | [SkPur (Rkh), Revākhaṇḍa, 54 56.3]
ṛṣaya ūcuḥ | [SkPur (Rkh), Revākhaṇḍa, 54 57.1]
dhanvantaraśataṃ gaccha bhṛgutuṅgasya mūrdhani | [SkPur (Rkh), Revākhaṇḍa, 54 57.2]
kuṇḍaṃ drakṣyasi tatpūrṇaṃ vistīrṇaṃ payasā śivam | [SkPur (Rkh), Revākhaṇḍa, 54 57.3]
teṣāṃ tadvacanaṃ śrutvā gataḥ kuṇḍasya sannidhau | [SkPur (Rkh), Revākhaṇḍa, 54 58.1]
dṛṣṭvā caiva tu tat tīrthaṃ bhrāntirjātā nṛpasya vai | [SkPur (Rkh), Revākhaṇḍa, 54 58.2]
tato vismayamāpannaścintayanvai muhurmuhuḥ | [SkPur (Rkh), Revākhaṇḍa, 54 59.1]
ākāśasthaṃ dadarśāsau sāmiṣaṃ kuraraṃ nṛpaḥ | [SkPur (Rkh), Revākhaṇḍa, 54 59.2]
bhramamāṇaṃ gṛhītāhiṃ vadhyamānaṃ nirāmiṣaiḥ | [SkPur (Rkh), Revākhaṇḍa, 54 60.1]
parasparaṃ ca yuyudhuḥ sarve 'pyāmiṣakāṅkṣayā | [SkPur (Rkh), Revākhaṇḍa, 54 60.2]
hataścañcuprahāreṇa sa tataḥ patito 'ṃbhasi | [SkPur (Rkh), Revākhaṇḍa, 54 61.1]
śūlena śūlinā yatra bhūbhāgo bheditaḥ purā | [SkPur (Rkh), Revākhaṇḍa, 54 61.2]
tattīrthasya prabhāveṇa sa sadyaḥ puruṣo 'bhavat | [SkPur (Rkh), Revākhaṇḍa, 54 62.1]
vimānasthaṃ dadarśāsau pumāṃsaṃ divyarūpiṇam | [SkPur (Rkh), Revākhaṇḍa, 54 62.2]
gandharvāpsaraso yakṣāstaṃ yāntaṃ tuṣṭuvur divi | [SkPur (Rkh), Revākhaṇḍa, 54 63.1]
apsarogīyamāne tu gate sūryasya mūrdhani | [SkPur (Rkh), Revākhaṇḍa, 54 63.2]
citrasenas tatastasminnāścaryaṃ paramaṃ gataḥ | [SkPur (Rkh), Revākhaṇḍa, 54 63.3]
ṛṣiṇā kathitaṃ yadvattadvattīrthaṃ na saṃśayaḥ | [SkPur (Rkh), Revākhaṇḍa, 54 64.1]
hṛṣṭaromābhavad dṛṣṭvā prabhāvaṃ tīrthasambhavam | [SkPur (Rkh), Revākhaṇḍa, 54 64.2]
mamādya divaso dhanyo yasmād atra samāgataḥ | [SkPur (Rkh), Revākhaṇḍa, 54 65.1]
asthīni bhūmau nikṣipya snānaṃ kṛtvā yathāvidhi | [SkPur (Rkh), Revākhaṇḍa, 54 65.2]
tilamiśreṇa toyenātarpayat pitṛdevatāḥ | [SkPur (Rkh), Revākhaṇḍa, 54 66.1]
gṛhyāsthīni tato rājā cikṣepāntarjale tadā | [SkPur (Rkh), Revākhaṇḍa, 54 66.2]
kṣaṇamekaṃ tato vīkṣya rājorddhvavadanaḥ sthitaḥ | [SkPur (Rkh), Revākhaṇḍa, 54 67.1]
tān dadarśa punaḥ sarvān divyarūpadharāñchubhān | [SkPur (Rkh), Revākhaṇḍa, 54 67.2]
divyavastraiśca saṃvītān divyābharaṇabhūṣitān | [SkPur (Rkh), Revākhaṇḍa, 54 68.1]
vimānair vividhair divyair apsarogaṇasevitaiḥ | [SkPur (Rkh), Revākhaṇḍa, 54 68.2]
pṛthagbhūtāṃśca tān sarvān vimāneṣu vyavasthitān | [SkPur (Rkh), Revākhaṇḍa, 54 69.1]
utpattivatsamālokya rājā saṃharṣī so 'bhavat | [SkPur (Rkh), Revākhaṇḍa, 54 69.2]
ṛṣirvimānam ārūḍhaścitrasenam athābravīt | [SkPur (Rkh), Revākhaṇḍa, 54 70.1]
bhobhoḥ sādho mahārāja citrasena mahīpate | [SkPur (Rkh), Revākhaṇḍa, 54 70.2]
tvatprasādānnṛpaśreṣṭha gatirdivyā mamedṛṣī | [SkPur (Rkh), Revākhaṇḍa, 54 71.1]
jāteyaṃ yattvayā kāryaṃ kṛtaṃ paramaśobhanam | [SkPur (Rkh), Revākhaṇḍa, 54 71.2]
svasuto 'pi na śaknoti pitṝṇāṃ kartumīdṛśam | [SkPur (Rkh), Revākhaṇḍa, 54 72.1]
madīyavacanāt tāta niṣpāpastvaṃ bhaviṣyasi | [SkPur (Rkh), Revākhaṇḍa, 54 72.2]
phalaṃ prāpsyasi rājendra kāmikaṃ manasepsitam | [SkPur (Rkh), Revākhaṇḍa, 54 73.1]
āśīrvādāṃs tato dattvā citrasenāya dhīmate | [SkPur (Rkh), Revākhaṇḍa, 54 73.2]
svargaṃ jagāma sasutas tato dīrghatapā muniḥ | [SkPur (Rkh), Revākhaṇḍa, 54 73.3]
iti śrīskānde mahāpurāṇa ekāśītisāhasryāṃ saṃhitāyāṃ pañcamāvantyakhaṇḍe revākhaṇḍe dīrghatapasaḥ svargārohaṇavarṇanaṃ nāma catuḥpañcāśattamo 'dhyāyaḥ | [SkPur (Rkh), Revākhaṇḍa, 54 74.1]
{SkPur (Rkh), Revākhaṇḍa, 55}
uttānapāda uvāca | [SkPur (Rkh), Revākhaṇḍa, 55 1.1]
māhātmyaṃ tīrthajaṃ dṛṣṭvā citraseno nareśvaraḥ | [SkPur (Rkh), Revākhaṇḍa, 55 1.2]
kiṃ cakāra kva vā vāsaṃ kimāhāro babhūva ha | [SkPur (Rkh), Revākhaṇḍa, 55 1.3]
īśvara uvāca | [SkPur (Rkh), Revākhaṇḍa, 55 2.1]
bhṛgutuṅgaṃ samāruhya aiśānīṃ diśamāśritaḥ | [SkPur (Rkh), Revākhaṇḍa, 55 2.2]
tapaścacāra vipulaṃ kuṇḍe tatra nṛpottamaḥ | [SkPur (Rkh), Revākhaṇḍa, 55 2.3]
sarvān devān hṛdi dhyātvā brahmaviṣṇumaheśvarān | [SkPur (Rkh), Revākhaṇḍa, 55 3.1]
vicikṣepa yadātmānaṃ pratyakṣau rudrakeśavau | [SkPur (Rkh), Revākhaṇḍa, 55 3.2]
kare gṛhītvā rājānaṃ rudro vacanam abravīt | [SkPur (Rkh), Revākhaṇḍa, 55 3.3]
īśvara uvāca | [SkPur (Rkh), Revākhaṇḍa, 55 4.1]
prāṇatyāgaṃ mahārāja mā kāle tvaṃ kṛthā vṛthā | [SkPur (Rkh), Revākhaṇḍa, 55 4.2]
adyāpyasi yuvā tvaṃ vai na yuktaṃ maraṇaṃ tava | [SkPur (Rkh), Revākhaṇḍa, 55 4.3]
svasthānaṃ gaccha śīghraṃ tvaṃ bhuktvā bhogānyathepsitān | [SkPur (Rkh), Revākhaṇḍa, 55 5.1]
kuru niṣkaṇṭakaṃ rājyaṃ nāke śakra ivāparaḥ | [SkPur (Rkh), Revākhaṇḍa, 55 5.2]
citrasena uvāca | [SkPur (Rkh), Revākhaṇḍa, 55 6.1]
na rājyaṃ kāmaye deva na putrān na ca bāndhavān | [SkPur (Rkh), Revākhaṇḍa, 55 6.2]
na bhāryāṃ na ca kośaṃ ca na gajān na turaṃgamān | [SkPur (Rkh), Revākhaṇḍa, 55 6.3]
muñca muñca mahādeva mā vighnaḥ kriyatāṃ mama | [SkPur (Rkh), Revākhaṇḍa, 55 7.1]
svargaprāptir mamādyaiva tvatprasādānmaheśvara | [SkPur (Rkh), Revākhaṇḍa, 55 7.2]
īśvara uvāca | [SkPur (Rkh), Revākhaṇḍa, 55 8.1]
yasyāgrato bhaved brahmā viṣṇuḥ śambhus tathaiva ca | [SkPur (Rkh), Revākhaṇḍa, 55 8.2]
svargeṇa tasya kiṃ kāryaṃ sa gataḥ kiṃ kariṣyati | [SkPur (Rkh), Revākhaṇḍa, 55 8.3]
tuṣṭā vayaṃ trayo devā vṛṇīṣva varamuttamam | [SkPur (Rkh), Revākhaṇḍa, 55 9.1]
yathepsitaṃ mahārāja satyam etad asaṃśayam | [SkPur (Rkh), Revākhaṇḍa, 55 9.2]
citrasena uvāca | [SkPur (Rkh), Revākhaṇḍa, 55 10.1]
yadi tuṣṭāstrayo devā brahmaviṣṇumaheśvarāḥ | [SkPur (Rkh), Revākhaṇḍa, 55 10.2]
adyaprabhṛti yuṣmābhiḥ sthātavyam iha sarvadā | [SkPur (Rkh), Revākhaṇḍa, 55 10.3]
gayāśiro yathā puṇyaṃ kṛtaṃ yuṣmābhir eva ca | [SkPur (Rkh), Revākhaṇḍa, 55 11.1]
tathaivedaṃ prakartavyaṃ śūlabhedaṃ ca pāvanam | [SkPur (Rkh), Revākhaṇḍa, 55 11.2]
yatrayatra sthitā yūyaṃ tatratatra vasāmyaham | [SkPur (Rkh), Revākhaṇḍa, 55 12.1]
gaṇānāṃ caiva sarveṣām ādhipatyam athāstu me | [SkPur (Rkh), Revākhaṇḍa, 55 12.2]
īśvara uvāca | [SkPur (Rkh), Revākhaṇḍa, 55 13.1]
adyaprabhṛti tiṣṭhāmaḥ śūlabhede nareśvara | [SkPur (Rkh), Revākhaṇḍa, 55 13.2]
trikālāṃ hi trayo devāḥ kalāṃśena vasāmahe | [SkPur (Rkh), Revākhaṇḍa, 55 13.3]
nandisaṃjño gaṇādhīśo bhaviṣyati bhavāndhruvam | [SkPur (Rkh), Revākhaṇḍa, 55 14.1]
matsamīpe tu bhavata ādau pūjā bhaviṣyati | [SkPur (Rkh), Revākhaṇḍa, 55 14.2]
prakṣipya tāni cāsthīni yatra dīrghatapā yayau | [SkPur (Rkh), Revākhaṇḍa, 55 15.1]
sakuṭumbo vimānasthaḥ svargatas tvaṃ tathā kuru | [SkPur (Rkh), Revākhaṇḍa, 55 15.2]
evaṃ devā varaṃ dattvā citrasenāya pārthiva | [SkPur (Rkh), Revākhaṇḍa, 55 16.1]
kuṇḍamūrdhani yāmyāyāṃ trayo devās tadā sthitāḥ | [SkPur (Rkh), Revākhaṇḍa, 55 16.2]
parasparaṃ vadantyevaṃ puṇyatīrthamidaṃ param | [SkPur (Rkh), Revākhaṇḍa, 55 17.1]
yathā hi gayāśiraḥ puṇyaṃ pūrvameva paṭhyate | [SkPur (Rkh), Revākhaṇḍa, 55 17.2]
tathā revātaṭe puṇyaṃ śūlabhedaṃ na saṃśayaḥ | [SkPur (Rkh), Revākhaṇḍa, 55 17.3]
īśvara uvāca | [SkPur (Rkh), Revākhaṇḍa, 55 18.1]
idaṃ tīrthaṃ tathā puṇyaṃ yathā puṇyaṃ gayāśiraḥ | [SkPur (Rkh), Revākhaṇḍa, 55 18.2]
sakṛtpiṇḍodakenaiva naro nirmalatāṃ vrajet | [SkPur (Rkh), Revākhaṇḍa, 55 18.3]
ekaṃ gayāśiro muktvā sarvatīrthāni bhūpate | [SkPur (Rkh), Revākhaṇḍa, 55 19.1]
śūlabhedasya tīrthasya kalāṃ nārhanti ṣoḍaśīm | [SkPur (Rkh), Revākhaṇḍa, 55 19.2]
kuṇḍam udīcyāṃ yāmyāyāṃ daśahastapramāṇataḥ | [SkPur (Rkh), Revākhaṇḍa, 55 20.1]
raudravāruṇakāṣṭhāyāṃ pramāṇaṃ caikaviṃśati | [SkPur (Rkh), Revākhaṇḍa, 55 20.2]
etatpramāṇaṃ tattīrthaṃ piṇḍadānādikarmasu | [SkPur (Rkh), Revākhaṇḍa, 55 21.1]
nādharmaniratā dātuṃ labhante dānamatra hi | [SkPur (Rkh), Revākhaṇḍa, 55 21.2]
viṣṇustu pitṛrūpeṇa brahmarūpī pitāmahaḥ | [SkPur (Rkh), Revākhaṇḍa, 55 22.1]
prapitāmaho rudro 'bhūdevaṃ tripuruṣāḥ sthitāḥ | [SkPur (Rkh), Revākhaṇḍa, 55 22.2]
kadā paśyati tīrthaṃ vai kadā nastārayiṣyati | [SkPur (Rkh), Revākhaṇḍa, 55 23.1]
iti pratīkṣāṃ kurvanti putrāṇāṃ satataṃ nṛpa | [SkPur (Rkh), Revākhaṇḍa, 55 23.2]
śūlabhede naraḥ snātvā dṛṣṭvā śūladharaṃ sakṛt | [SkPur (Rkh), Revākhaṇḍa, 55 23.3]
nāputro nādhano rogī saptajanmasu jāyate | [SkPur (Rkh), Revākhaṇḍa, 55 24.1]
ekaviṃśatiṃ pituḥ pakṣe mātuśvaivekaviṃśatim | [SkPur (Rkh), Revākhaṇḍa, 55 24.2]
bhāryāpakṣe daśaiveha kulānyetāni tārayet | [SkPur (Rkh), Revākhaṇḍa, 55 25.1]
śūlabhedavane rājañchākamūlaphalairapi | [SkPur (Rkh), Revākhaṇḍa, 55 25.2]
ekasminbhojite vipre koṭīr bhavati bhojitā | [SkPur (Rkh), Revākhaṇḍa, 55 26.1]
pañcasthāneṣu yaḥ śrāddhaṃ kurute bhaktimān naraḥ | [SkPur (Rkh), Revākhaṇḍa, 55 26.2]
kulāni pretabhūtāni sarvāṇyapi hi tārayet | [SkPur (Rkh), Revākhaṇḍa, 55 27.1]
dvijadevaprasādena pitṝṇāṃ ca prasādataḥ | [SkPur (Rkh), Revākhaṇḍa, 55 27.2]
śrāddhado nivaset tatra yatra devo maheśvaraḥ | [SkPur (Rkh), Revākhaṇḍa, 55 28.1]
syurātmaghātino ye ca gobrāhmaṇahanāśca ye | [SkPur (Rkh), Revākhaṇḍa, 55 28.2]
daṃṣṭribhir jalapāte ca vidyutpāteṣu ye mṛtāḥ | [SkPur (Rkh), Revākhaṇḍa, 55 29.1]
na yeṣām agnisaṃskāro nāśaucaṃ nodakakriyā | [SkPur (Rkh), Revākhaṇḍa, 55 29.2]
tatra tīrthe tu yasteṣāṃ śrāddhaṃ kurvīta bhaktitaḥ | [SkPur (Rkh), Revākhaṇḍa, 55 30.1]
mokṣāvāptir bhavet teṣāṃ yugamekaṃ na saṃśayaḥ | [SkPur (Rkh), Revākhaṇḍa, 55 30.2]
ajñānād yatkṛtaṃ pāpaṃ bālabhāvācca yatkṛtam | [SkPur (Rkh), Revākhaṇḍa, 55 31.1]
tatsarvaṃ nāśayet pāpaṃ snānamātreṇa bhūpate | [SkPur (Rkh), Revākhaṇḍa, 55 31.2]
rajakena yathā dhautaṃ vastraṃ bhavati nirmalam | [SkPur (Rkh), Revākhaṇḍa, 55 32.1]
tathā pāpo 'pi tattīrthe snāto bhavati nirmalaḥ | [SkPur (Rkh), Revākhaṇḍa, 55 32.2]
saṃnyāsaṃ kurute yo 'tra tīrthe vidhisamanvitam | [SkPur (Rkh), Revākhaṇḍa, 55 33.1]
dhyāyan nityaṃ mahādevaṃ sa gacchet paramaṃ padam | [SkPur (Rkh), Revākhaṇḍa, 55 33.2]
krīḍitvā sa yathākāmaṃ svecchayā śivamandire | [SkPur (Rkh), Revākhaṇḍa, 55 34.1]
vedavedāṅgatattvajño jāyate 'sau śubhe kule | [SkPur (Rkh), Revākhaṇḍa, 55 34.2]
rūpavānsubhagaścaiva sarvavyādhivivarjitaḥ | [SkPur (Rkh), Revākhaṇḍa, 55 35.1]
rājā vā rājaputro vācārasamanvitaḥ | [SkPur (Rkh), Revākhaṇḍa, 55 35.2]
etatte kathitaṃ rājaṃstīrthasya phalamuttamam | [SkPur (Rkh), Revākhaṇḍa, 55 36.1]
yacchrutvā mānavo nityaṃ mucyate sarvakilbiṣaiḥ | [SkPur (Rkh), Revākhaṇḍa, 55 36.2]
ya idaṃ śrāvayen nityamākhyānaṃ dvijapuṃgavān | [SkPur (Rkh), Revākhaṇḍa, 55 37.1]
śrāddhe devakule vāpi paṭhetparvṇi parvṇi | [SkPur (Rkh), Revākhaṇḍa, 55 37.2]
gīrvāṇāstasya tuṣyanti manuṣyāḥ pitṛbhiḥ saha | [SkPur (Rkh), Revākhaṇḍa, 55 38.1]
paṭhatāṃ śṛṇvatāṃ caiva naśyate sarvapātakam | [SkPur (Rkh), Revākhaṇḍa, 55 38.2]
likhitvā tīrthamāhātmyaṃ brāhmaṇebhyo dadāti yaḥ | [SkPur (Rkh), Revākhaṇḍa, 55 39.1]
jātismaratvaṃ labhate prāpnotyabhimataṃ phalam | [SkPur (Rkh), Revākhaṇḍa, 55 39.2]
rudraloke vaset tāvad yāvad akṣaram anvitam | [SkPur (Rkh), Revākhaṇḍa, 55 40.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūlabhedamāhātmye kāśīrājamokṣagamanaṃ nāma pañcapañcāśattamo 'dhyāyaḥ | [SkPur (Rkh), Revākhaṇḍa, 55 41.1]
{SkPur (Rkh), Revākhaṇḍa, 56}
uttānapāda uvāca | [SkPur (Rkh), Revākhaṇḍa, 56 1.1]
anyacca śrotumicchāmi kena gaṅgāvatāritā | [SkPur (Rkh), Revākhaṇḍa, 56 1.2]
rudraśīrṣe sthitā devī puṇyā kathamihāgatā | [SkPur (Rkh), Revākhaṇḍa, 56 1.3]
puṇyā devāśilā nāma tasyā māhātmyam uttamam | [SkPur (Rkh), Revākhaṇḍa, 56 2.1]
etadākhyāhi me sarvaṃ prasanno yadi śaṅkara | [SkPur (Rkh), Revākhaṇḍa, 56 2.2]
īśvara uvāca | [SkPur (Rkh), Revākhaṇḍa, 56 3.1]
śṛṇuṣvaikamanā bhūtvā yathā gaṅgāvatāritā | [SkPur (Rkh), Revākhaṇḍa, 56 3.2]
devaiḥ sarvairmahābhāgā sarvalokahitāya vai | [SkPur (Rkh), Revākhaṇḍa, 56 3.3]
asti vindhyo nago nāma yāmyāśāyāṃ mahīpate | [SkPur (Rkh), Revākhaṇḍa, 56 4.1]
gīrvāṇāstu gatāḥ sarve tasya mūrdhni nareśvara | [SkPur (Rkh), Revākhaṇḍa, 56 4.2]
tatra cāhvānitā gaṅgā brahmādyairakhilaiḥ suraiḥ | [SkPur (Rkh), Revākhaṇḍa, 56 5.1]
abhyarcyeśaṃ jagannāthaṃ devadevaṃ jagadgurum | [SkPur (Rkh), Revākhaṇḍa, 56 5.2]
jaṭāmadhyasthitāṃ gaṅgāṃ mocayasveti bhūtale | [SkPur (Rkh), Revākhaṇḍa, 56 6.1]
bhāsvantī sā tato muktā rudreṇa śirasā bhuvi | [SkPur (Rkh), Revākhaṇḍa, 56 6.2]
tatra sthāne mahāpuṇyā devairutpāditā svayam | [SkPur (Rkh), Revākhaṇḍa, 56 7.1]
tato devanadī jātā sā hitāya nṛṇāṃ bhuvi | [SkPur (Rkh), Revākhaṇḍa, 56 7.2]
vasanti ye taṭe tasyāḥ snānaṃ kurvanti bhaktitaḥ | [SkPur (Rkh), Revākhaṇḍa, 56 8.1]
pibanti ca jalaṃ nityaṃ na te yānti yamālayam | [SkPur (Rkh), Revākhaṇḍa, 56 8.2]
yatra sā patitā kuṇḍe śūlabhede narādhipa | [SkPur (Rkh), Revākhaṇḍa, 56 9.1]
devanadyāḥ pratīcyāṃ tu tatra prācī sarasvatī | [SkPur (Rkh), Revākhaṇḍa, 56 9.2]
yāmyāyāṃ śūlabhedasya tatra tīrthamanuttamam | [SkPur (Rkh), Revākhaṇḍa, 56 10.1]
tatra devaśilā puṇyā svayaṃ devena nirmitā | [SkPur (Rkh), Revākhaṇḍa, 56 10.2]
tatra snātvā tu yo bhaktyā tarpayet pitṛdevatāḥ | [SkPur (Rkh), Revākhaṇḍa, 56 11.1]
pitarastasya tṛpyanti yāvad ābhūtasamplavam | [SkPur (Rkh), Revākhaṇḍa, 56 11.2]
tatra snātvā tu yo bhaktyā brāhmaṇān bhojayennṛpa | [SkPur (Rkh), Revākhaṇḍa, 56 12.1]
svalpānnenāpi dattena tasya cānto na vidyate | [SkPur (Rkh), Revākhaṇḍa, 56 12.2]
uttānapāda uvāca | [SkPur (Rkh), Revākhaṇḍa, 56 13.1]
kāni dānāni dattāni śastāni dharaṇītale | [SkPur (Rkh), Revākhaṇḍa, 56 13.2]
yāni dattvā naro bhaktyā mucyate sarvapātakaiḥ | [SkPur (Rkh), Revākhaṇḍa, 56 13.3]
devaśilāyā māhātmyaṃ snānadānādijaṃ phalam | [SkPur (Rkh), Revākhaṇḍa, 56 14.1]
vratopavāsaniyamair yatprāpyaṃ tadvadasva me | [SkPur (Rkh), Revākhaṇḍa, 56 14.2]
īśvara uvāca | [SkPur (Rkh), Revākhaṇḍa, 56 15.1]
āsītpurā mahāvīryaścedinātho mahābalaḥ | [SkPur (Rkh), Revākhaṇḍa, 56 15.2]
vīrasena iti khyāto maṇḍalādhipatirnṛpa | [SkPur (Rkh), Revākhaṇḍa, 56 15.3]
rāṣṭre tasya ripurnāsti na vyādhir na ca taskarāḥ | [SkPur (Rkh), Revākhaṇḍa, 56 16.1]
na cādharmo 'bhavat tatra dharma eva hi sarvadā | [SkPur (Rkh), Revākhaṇḍa, 56 16.2]
sadā mudānvito rājā sabhāryo bahuputrakaḥ | [SkPur (Rkh), Revākhaṇḍa, 56 17.1]
ekāsīd duhitā tasya surūpā girijā yathā | [SkPur (Rkh), Revākhaṇḍa, 56 17.2]
iṣṭā sā pitṛmātṛbhyāṃ bandhuvargajanasya ca | [SkPur (Rkh), Revākhaṇḍa, 56 18.1]
kṛtaṃ vaivāhikaṃ karma kāle prāpte yathāvidhi | [SkPur (Rkh), Revākhaṇḍa, 56 18.2]
anantaraṃ cedipatirdvādaśābdamakhe sthitaḥ | [SkPur (Rkh), Revākhaṇḍa, 56 19.1]
tatastasyāstu yo bhartā sa mṛtyuvaśam āgataḥ | [SkPur (Rkh), Revākhaṇḍa, 56 19.2]
vidhavāṃ tāṃ sutāṃ dṛṣṭvā rājā śokasamanvitaḥ | [SkPur (Rkh), Revākhaṇḍa, 56 20.1]
uvāca vacanaṃ tatra svabhāryāṃ duḥkhapīḍitām | [SkPur (Rkh), Revākhaṇḍa, 56 20.2]
priye duḥkham idaṃ jātaṃ yāvajjīvaṃ suduḥsaham | [SkPur (Rkh), Revākhaṇḍa, 56 21.1]
naiṣā rakṣayituṃ śakyā rūpayauvanagarvitā | [SkPur (Rkh), Revākhaṇḍa, 56 21.2]
dūṣayeta kulaṃ kvāpi kathaṃ rakṣyā hi bālikā | [SkPur (Rkh), Revākhaṇḍa, 56 22.1]
nopāyo vidyate kvāpi bhānumatyāśca rakṣaṇe | [SkPur (Rkh), Revākhaṇḍa, 56 22.2]
parasparaṃ vivadatoḥ śrutvā tatkanyakābravīt | [SkPur (Rkh), Revākhaṇḍa, 56 22.3]
bhānumatyuvāca | [SkPur (Rkh), Revākhaṇḍa, 56 23.1]
na lajjāmi tavāgre 'haṃ jalpantī tāta karhicit | [SkPur (Rkh), Revākhaṇḍa, 56 23.2]
satyaṃ notpadyate doṣo madarthe te narādhipa | [SkPur (Rkh), Revākhaṇḍa, 56 23.3]
adyaprabhṛtyahaṃ tāta dhārayiṣye na mūrdhajān | [SkPur (Rkh), Revākhaṇḍa, 56 24.1]
sthūlavastrapaṭārddhaṃ tu dhārayiṣyāmi te gṛhe | [SkPur (Rkh), Revākhaṇḍa, 56 24.2]
kariṣyāmi vratānyāśu purāṇavihitāni ca | [SkPur (Rkh), Revākhaṇḍa, 56 25.1]
ātmānaṃ śoṣayiṣyāmi toṣayiṣye janārdanam | [SkPur (Rkh), Revākhaṇḍa, 56 25.2]
mamaiṣā vartate buddhir yadi tvaṃ tāta manyase | [SkPur (Rkh), Revākhaṇḍa, 56 26.1]
bhānumatyā vacaḥ śrutvā rājā saṃharṣito 'bhavat | [SkPur (Rkh), Revākhaṇḍa, 56 26.2]
tīrthayātrāṃ samuddiśya kośaṃ dattvā supuṣkalam | [SkPur (Rkh), Revākhaṇḍa, 56 27.1]
visṛjya puruṣānvṛddhān kṛtvā tasyāḥ surakṣaṇe | [SkPur (Rkh), Revākhaṇḍa, 56 27.2]
puruṣān sāyudhāṃś cāpi brāhmaṇānsapurohitān | [SkPur (Rkh), Revākhaṇḍa, 56 28.1]
dāsīdāsānpadātīṃśca cāsyāḥ saṃrakṣaṇakṣamān | [SkPur (Rkh), Revākhaṇḍa, 56 28.2]
tataḥ piturmatenaiva gaṅgātīraṃ gatā satī | [SkPur (Rkh), Revākhaṇḍa, 56 29.1]
avagāhya taṭe dve tu gaṅgāyāḥ sa narādhipa | [SkPur (Rkh), Revākhaṇḍa, 56 29.2]
nityaṃ sampūjya sadviprāngandhamālyādibhūṣaṇaiḥ | [SkPur (Rkh), Revākhaṇḍa, 56 30.1]
dvādaśābdāni sā tīre gaṅgāyāḥ samavasthitā | [SkPur (Rkh), Revākhaṇḍa, 56 30.2]
tyaktvā gaṅgāṃ tadā rājñī gatā kāṣṭhāṃ tu dakṣiṇām | [SkPur (Rkh), Revākhaṇḍa, 56 31.1]
prāptā sā sacivaiḥ sārddhaṃ yatra revā mahānadī | [SkPur (Rkh), Revākhaṇḍa, 56 31.2]
samāḥ pañca sthitā tatra oṅkāre 'marakaṇṭake | [SkPur (Rkh), Revākhaṇḍa, 56 32.1]
udagyāmyeṣu tīrtheṣu tīrthāttīrthaṃ jagāma sā | [SkPur (Rkh), Revākhaṇḍa, 56 32.2]
snātvā snātvā pūjya viprān bhaktipūrvam atandritā | [SkPur (Rkh), Revākhaṇḍa, 56 33.1]
vāruṇīṃ sā diśaṃ gatvā devanadyāśca saṅgame | [SkPur (Rkh), Revākhaṇḍa, 56 33.2]
dadarśa cāśramaṃ puṇyaṃ munisaṅghaiḥ samākulam | [SkPur (Rkh), Revākhaṇḍa, 56 34.1]
dṛṣṭvā munisamūhaṃ sā praṇipatyedam abravīt | [SkPur (Rkh), Revākhaṇḍa, 56 34.2]
māhātmyam asya tīrthasya nāma caivāsya kīdṛśam | [SkPur (Rkh), Revākhaṇḍa, 56 35.1]
kathayantu mahābhāgāḥ prasādaḥ kriyatāṃ mama | [SkPur (Rkh), Revākhaṇḍa, 56 35.2]
ṛṣaya ūcuḥ | [SkPur (Rkh), Revākhaṇḍa, 56 36.1]
cakratīrthaṃ tu vikhyātaṃ cakraṃ dattaṃ purā hareḥ | [SkPur (Rkh), Revākhaṇḍa, 56 36.2]
maheśvareṇa tuṣṭena devadevena śūlinā | [SkPur (Rkh), Revākhaṇḍa, 56 36.3]
atra tīrthe tu yaḥ snātvā tarpayet pitṛdevatāḥ | [SkPur (Rkh), Revākhaṇḍa, 56 37.1]
anivartikā gatis tasya jāyate nātra saṃśayaḥ | [SkPur (Rkh), Revākhaṇḍa, 56 37.2]
dvitīye 'hni tato gacchecchūlabhede tapasvini | [SkPur (Rkh), Revākhaṇḍa, 56 38.1]
pūrvoktena vidhānena snānaṃ kuryād yathāvidhi | [SkPur (Rkh), Revākhaṇḍa, 56 38.2]
janmatrayakṛtaiḥ pāpair mucyate nātra saṃśayaḥ | [SkPur (Rkh), Revākhaṇḍa, 56 39.1]
jalena tilamātreṇa pradadyād añjalitrayam | [SkPur (Rkh), Revākhaṇḍa, 56 39.2]
tṛpyanti pitarastasya dvādaśābdāny asaṃśayam | [SkPur (Rkh), Revākhaṇḍa, 56 40.1]
yaḥ śrāddhaṃ kurute bhaktyā śrotriyair brāhmaṇair nṛpa | [SkPur (Rkh), Revākhaṇḍa, 56 40.2]
vārddhuṣyādyāstu varjyante pitṝṇāṃ dattam akṣayam | [SkPur (Rkh), Revākhaṇḍa, 56 41.1]
apare 'hṇi tato gacchet puṇyāṃ devaśilāṃ śubhām | [SkPur (Rkh), Revākhaṇḍa, 56 41.2]
vīkṣyate jāhnavī puṇyā devair utpāditā purā | [SkPur (Rkh), Revākhaṇḍa, 56 42.1]
snātvā tatra jalaṃ dadyāt tilamiśraṃ narādhipa | [SkPur (Rkh), Revākhaṇḍa, 56 42.2]
sakṛtpiṇḍapradānena mucyate brahmahatyayā | [SkPur (Rkh), Revākhaṇḍa, 56 43.1]
ekādaśyām upoṣitvā pakṣayor ubhayor api | [SkPur (Rkh), Revākhaṇḍa, 56 43.2]
kṣapājāgaraṇaṃ kuryāt paṭhetpaurāṇikīṃ kathām | [SkPur (Rkh), Revākhaṇḍa, 56 44.1]
viṣṇupūjāṃ prakurvīta puṣpadhūpanivedanaiḥ | [SkPur (Rkh), Revākhaṇḍa, 56 44.2]
prabhāte bhojayed viprān dānaṃ dadyāt saśaktitaḥ | [SkPur (Rkh), Revākhaṇḍa, 56 45.1]
caturthe 'hni tato gacched yatra prācī sarasvatī | [SkPur (Rkh), Revākhaṇḍa, 56 45.2]
brahmadehād viniṣkrāntā pāvanārthaṃ śarīriṇām | [SkPur (Rkh), Revākhaṇḍa, 56 46.1]
tatra snātvā naro bhaktyā tarpayet pitṛdevatāḥ | [SkPur (Rkh), Revākhaṇḍa, 56 46.2]
śrāddhaṃ kṛtvā yathānyāyamanindyān bhojayed dvijān | [SkPur (Rkh), Revākhaṇḍa, 56 47.1]
pitarastasya tṛpyanti dvādaśābdānyasaṃśayam | [SkPur (Rkh), Revākhaṇḍa, 56 47.2]
sarvadevamayaṃ sthānaṃ sarvatīrthamayaṃ tathā | [SkPur (Rkh), Revākhaṇḍa, 56 48.1]
devakoṭisamākīrṇaṃ koṭiliṅgottamottamam | [SkPur (Rkh), Revākhaṇḍa, 56 48.2]
trirātraṃ kurute yo 'tra śuciḥ snātvā jitendriyaḥ | [SkPur (Rkh), Revākhaṇḍa, 56 49.1]
pakṣaṃ māsaṃ ca ṣaṇmāsamabdamekaṃ kadācana | [SkPur (Rkh), Revākhaṇḍa, 56 49.2]
na tasya sambhavo martye tasya vāso bhaved divi | [SkPur (Rkh), Revākhaṇḍa, 56 50.1]
niyamastho vimucyeta trijanmajanitādaghāt | [SkPur (Rkh), Revākhaṇḍa, 56 50.2]
vinā puṃsā tu yā nārī dvādaśābdaṃ śucivratā | [SkPur (Rkh), Revākhaṇḍa, 56 51.1]
tiṣṭhate sākṣayaṃ kālaṃ rudraloke mahīyate | [SkPur (Rkh), Revākhaṇḍa, 56 51.2]
munīnāṃ vacanaṃ śrutvā mudā paramayā yayau | [SkPur (Rkh), Revākhaṇḍa, 56 52.1]
tato 'vagāhya tattīrthamaharniśamatandritā | [SkPur (Rkh), Revākhaṇḍa, 56 52.2]
dṛṣṭvā tīrthaprabhāvaṃ tu punarvacanamabravīt | [SkPur (Rkh), Revākhaṇḍa, 56 53.1]
śrūyatāṃ vacanaṃ me 'dya brāhmaṇāḥ sapurohitāḥ | [SkPur (Rkh), Revākhaṇḍa, 56 53.2]
na tyajāmīdṛśaṃ sthānaṃ yāvajjīvamaharniśam | [SkPur (Rkh), Revākhaṇḍa, 56 54.1]
matpituśca tathā mātuḥ kathayadhvam idaṃ vacaḥ | [SkPur (Rkh), Revākhaṇḍa, 56 54.2]
tvatkanyā śūlabhedasthā niyatā vratacāriṇī | [SkPur (Rkh), Revākhaṇḍa, 56 55.1]
evamuktvā sthitā sā tu tatra bhānumatī nṛpaḥ | [SkPur (Rkh), Revākhaṇḍa, 56 55.2]
ekāntaropavāsasthā śanairmāsopavāsitā | [SkPur (Rkh), Revākhaṇḍa, 56 56.1]
devaśilāsthitā nityaṃ dadhyau sā cakrapāṇinam | [SkPur (Rkh), Revākhaṇḍa, 56 56.2]
aharniśaṃ dahed dhūpaṃ candanaṃ ca sadīpakam | [SkPur (Rkh), Revākhaṇḍa, 56 57.1]
pādaśaucaṃ svayaṃ kṛtvā svayaṃ bhojayate dvijān | [SkPur (Rkh), Revākhaṇḍa, 56 57.2]
dvādaśābdāni sā rājñī suvratā tatra saṃsthitā | [SkPur (Rkh), Revākhaṇḍa, 56 57.3]
īśvara uvāca | [SkPur (Rkh), Revākhaṇḍa, 56 58.1]
anyad devaśilāyāstu māhātmyaṃ śṛṇu bhūpate | [SkPur (Rkh), Revākhaṇḍa, 56 58.2]
kathayāmi mahābāho setihāsaṃ purātanam | [SkPur (Rkh), Revākhaṇḍa, 56 58.3]
kaścid vanecaro vyādhaḥ śabaraḥ saha bhāryayā | [SkPur (Rkh), Revākhaṇḍa, 56 59.1]
durbhikṣapīḍitas tatra āmiṣārthaṃ vanaṃ gataḥ | [SkPur (Rkh), Revākhaṇḍa, 56 59.2]
nāpaśyat pakṣiṇas tatra na mṛgānna phalāni ca | [SkPur (Rkh), Revākhaṇḍa, 56 60.1]
sarastato dadarśātha padminīkhaṇḍamaṇḍitam | [SkPur (Rkh), Revākhaṇḍa, 56 60.2]
dṛṣṭvā sarovaraṃ tatra śabarī vākyam abravīt | [SkPur (Rkh), Revākhaṇḍa, 56 61.1]
kumudāni gṛhāṇa tvaṃ divyānyāhārasiddhaye | [SkPur (Rkh), Revākhaṇḍa, 56 61.2]
devasya pūjanārthaṃ tu śūlabhedasya yatnataḥ | [SkPur (Rkh), Revākhaṇḍa, 56 62.1]
vikrayo bhavitā tatra dharmaśīlo jano yataḥ | [SkPur (Rkh), Revākhaṇḍa, 56 62.2]
bhāryāyā vacanaṃ śrutvā jagrāha kumudāni saḥ | [SkPur (Rkh), Revākhaṇḍa, 56 63.1]
uttīrṇastu taṭe yāvaddṛṣṭvā śrīvṛkṣamagrataḥ | [SkPur (Rkh), Revākhaṇḍa, 56 63.2]
śrīphalāni gṛhītvā tu supakvāni viśeṣataḥ | [SkPur (Rkh), Revākhaṇḍa, 56 64.1]
śūlabhedaṃ sa samprāpto dadarśa subahūñjanān | [SkPur (Rkh), Revākhaṇḍa, 56 64.2]
caitramāse site pakṣe ekādaśyāṃ narādhipa | [SkPur (Rkh), Revākhaṇḍa, 56 65.1]
tasminnahani nāśnīyurbālā vṛddhāstathā striyaḥ | [SkPur (Rkh), Revākhaṇḍa, 56 65.2]
maṇḍapaṃ dadṛśe tatra kṛtaṃ devaśilopari | [SkPur (Rkh), Revākhaṇḍa, 56 66.1]
vastraiḥ saṃveṣṭitaṃ divyaṃ sraṅmālyairupaśobhitam | [SkPur (Rkh), Revākhaṇḍa, 56 66.2]
ṛṣayaścāgatāstatra ye cāśramanivāsinaḥ | [SkPur (Rkh), Revākhaṇḍa, 56 67.1]
sopavāsāḥ saniyamāḥ sarve sāgniparigrahāḥ | [SkPur (Rkh), Revākhaṇḍa, 56 67.2]
devanadyāstaṭe ramye munisaṅghaiḥ samākule | [SkPur (Rkh), Revākhaṇḍa, 56 68.1]
āgacchadbhir nṛpaśreṣṭha mārgastatra na labhyate | [SkPur (Rkh), Revākhaṇḍa, 56 68.2]
dṛṣṭvā janapadaṃ tatra tāṃ bhāryāṃ śabaro 'bravīt | [SkPur (Rkh), Revākhaṇḍa, 56 69.1]
gaccha pṛcchasva kimapi kimadya snānakāraṇam | [SkPur (Rkh), Revākhaṇḍa, 56 69.2]
parvāṇi yāni śrūyante kiṃsvit sūryendusamplavaḥ | [SkPur (Rkh), Revākhaṇḍa, 56 70.1]
ayanaṃ kiṃ bhavedadya kiṃ vākṣayatṛtīyakā | [SkPur (Rkh), Revākhaṇḍa, 56 70.2]
tataḥ svabharturvacanācchabarī prasthitā tadā | [SkPur (Rkh), Revākhaṇḍa, 56 71.1]
papraccha nārīṃ dṛṣṭvāgre dattvāgre kamale śubhe | [SkPur (Rkh), Revākhaṇḍa, 56 71.2]
tithiradyaiva kā proktā kiṃ parva kathayasva me | [SkPur (Rkh), Revākhaṇḍa, 56 72.1]
kimayaṃ snāti loko 'yaṃ kiṃ vā snānasya kāraṇam | [SkPur (Rkh), Revākhaṇḍa, 56 72.2]
nāryuvāca | [SkPur (Rkh), Revākhaṇḍa, 56 73.1]
adya caikādaśī puṇyā sarvapāpakṣayaṃkarī | [SkPur (Rkh), Revākhaṇḍa, 56 73.2]
upoṣitā sakṛdyena nākaprāptiṃ karoti sā | [SkPur (Rkh), Revākhaṇḍa, 56 73.3]
tasyāstadvacanaṃ śrutvā śabarī śābarāya vai | [SkPur (Rkh), Revākhaṇḍa, 56 74.1]
kathayāmāsa cāvyagrā strīvākyaṃ nṛpasattama | [SkPur (Rkh), Revākhaṇḍa, 56 74.2]
adya tvekādaśī puṇyā bālavṛddhair upoṣitā | [SkPur (Rkh), Revākhaṇḍa, 56 75.1]
madanaikādaśī nāma sarvapāpakṣayaṃkarī | [SkPur (Rkh), Revākhaṇḍa, 56 75.2]
niyatā śrūyate tatra rājaputrī suśobhanā | [SkPur (Rkh), Revākhaṇḍa, 56 76.1]
vratasthā niyatāhārā nāmnā bhānumatī satī | [SkPur (Rkh), Revākhaṇḍa, 56 76.2]
naitayā sadṛśī kācittriṣu lokeṣu viśrutā | [SkPur (Rkh), Revākhaṇḍa, 56 77.1]
dṛśyate sā varārohā hyavatīrṇā mahītale | [SkPur (Rkh), Revākhaṇḍa, 56 77.2]
bhāryāyā vacanaṃ śrutvā śabarastāṃ jagāda ha | [SkPur (Rkh), Revākhaṇḍa, 56 78.1]
kamalāni yathālābhaṃ dattvā bhuṅkṣva hi satvaram | [SkPur (Rkh), Revākhaṇḍa, 56 78.2]
mamaiṣā vartate buddhir na bhoktavyaṃ mayā dhruvam | [SkPur (Rkh), Revākhaṇḍa, 56 79.1]
na mayopārjitaṃ bhadre pāpabuddhyā śubhaṃ kvacit | [SkPur (Rkh), Revākhaṇḍa, 56 79.2]
śabaryuvāca | [SkPur (Rkh), Revākhaṇḍa, 56 80.1]
na pūrvaṃ tu mayā bhuktaṃ kasmiṃścaiva tu vāsare | [SkPur (Rkh), Revākhaṇḍa, 56 80.2]
bhuktaśeṣaṃ mayā bhuktaṃ yāvatkālaṃ smarāmyaham | [SkPur (Rkh), Revākhaṇḍa, 56 80.3]
bhāryāyā niścayaṃ jñātvā snānaṃ kartuṃ jagāma ha | [SkPur (Rkh), Revākhaṇḍa, 56 81.1]
ardhottarīyavastreṇa snānaṃ kṛtvā tu bhaktitaḥ | [SkPur (Rkh), Revākhaṇḍa, 56 81.2]
sarvān devān namaskṛtya gato devaśilāṃ prati | [SkPur (Rkh), Revākhaṇḍa, 56 82.1]
tasthau sa śaṅkamāno 'pi namaskṛtya janārdanam | [SkPur (Rkh), Revākhaṇḍa, 56 82.2]
yasyāstu kumude datte tayā rājñyai niveditam | [SkPur (Rkh), Revākhaṇḍa, 56 83.1]
taddṛṣṭvā padmayugalaṃ tāṃ dāsīṃ sābravīt tadā | [SkPur (Rkh), Revākhaṇḍa, 56 83.2]
kutra padmadvayaṃ labdhaṃ kathyatām agrato mama | [SkPur (Rkh), Revākhaṇḍa, 56 84.1]
śīghraṃ tatraiva gatvā ca padmānānaya cāparān | [SkPur (Rkh), Revākhaṇḍa, 56 84.2]
dhānyena vasunā vāpi kamalāni samānaya | [SkPur (Rkh), Revākhaṇḍa, 56 85.1]
bhānumatyā vacaḥ śrutvā gatā sā śabaraṃ prati | [SkPur (Rkh), Revākhaṇḍa, 56 85.2]
śrīphalāni ca puṣpāṇi bahūnyanyāni dehi me | [SkPur (Rkh), Revākhaṇḍa, 56 86.1]
śabary uvāca | [SkPur (Rkh), Revākhaṇḍa, 56 87.1]
śrīphalāni sapuṣpāṇi dāsyāmi ca viśeṣataḥ | [SkPur (Rkh), Revākhaṇḍa, 56 87.2]
na lobho na spṛhā me 'sti gatvā rājñīṃ nivedaya | [SkPur (Rkh), Revākhaṇḍa, 56 87.3]
tayā ca satvaraṃ gatvā yathāvṛttaṃ niveditam | [SkPur (Rkh), Revākhaṇḍa, 56 88.1]
śabaryuktaṃ purastasyāḥ savistaraparaṃ vacaḥ | [SkPur (Rkh), Revākhaṇḍa, 56 88.2]
tasyāstu vacanaṃ śrutvā rājñī tatra svayaṃ gatā | [SkPur (Rkh), Revākhaṇḍa, 56 89.1]
uvāca śabarīṃ prītyā dehi padmāni mūlyataḥ | [SkPur (Rkh), Revākhaṇḍa, 56 89.2]
śabaryuvāca | [SkPur (Rkh), Revākhaṇḍa, 56 90.1]
na mūlyaṃ kāmaye devi phalapuṣpasamudbhavam | [SkPur (Rkh), Revākhaṇḍa, 56 90.2]
śrīphalāni ca puṣpāṇi yatheṣṭaṃ mama gṛhyatām | [SkPur (Rkh), Revākhaṇḍa, 56 90.3]
arcāṃ kuru yathānyāyaṃ vāsudeve jagatpatau | [SkPur (Rkh), Revākhaṇḍa, 56 91.1]
rājñyuvāca | [SkPur (Rkh), Revākhaṇḍa, 56 92.1]
vinā mūlyaṃ na gṛhṇāmi kamalāni tavādhunā | [SkPur (Rkh), Revākhaṇḍa, 56 92.2]
dhānyasya khārikāmekāṃ dadāmi pratigṛhyatām | [SkPur (Rkh), Revākhaṇḍa, 56 92.3]
daśa viṃśatyatha triṃśac catvāriṃśad athāpi vā | [SkPur (Rkh), Revākhaṇḍa, 56 93.1]
gṛhāṇa vā khāriśataṃ durbhikṣāṃ bodhimuttara | [SkPur (Rkh), Revākhaṇḍa, 56 93.2]
vasu ratnaṃ suvarṇaṃ ca anyatte yad abhīpsitam | [SkPur (Rkh), Revākhaṇḍa, 56 94.1]
tatsarvaṃ sampradāsyāmi kamalārthe na saṃśayaḥ | [SkPur (Rkh), Revākhaṇḍa, 56 94.2]
śabaryuvāca | [SkPur (Rkh), Revākhaṇḍa, 56 95.1]
nāhāraṃ cintayāmyadya muktvā devaṃ varānane | [SkPur (Rkh), Revākhaṇḍa, 56 95.2]
devakāryaṃ vinā bhadre nānyā buddhiḥ pravartate | [SkPur (Rkh), Revākhaṇḍa, 56 95.3]
rājñyuvāca | [SkPur (Rkh), Revākhaṇḍa, 56 96.1]
na tvayānnaṃ parityājyaṃ sarvamanne pratiṣṭhitam | [SkPur (Rkh), Revākhaṇḍa, 56 96.2]
tasmāt sarvaprayatnena mamānnaṃ pratigṛhyatām | [SkPur (Rkh), Revākhaṇḍa, 56 96.3]
tapasvino mahābhāgā ye cāraṇyanivāsinaḥ | [SkPur (Rkh), Revākhaṇḍa, 56 97.1]
gṛhasthadvāri te sarve yācante 'nnam atandritāḥ | [SkPur (Rkh), Revākhaṇḍa, 56 97.2]
śabaryuvāca | [SkPur (Rkh), Revākhaṇḍa, 56 98.1]
niṣedhaśca kṛtaḥ pūrvaṃ sarvaṃ satye pratiṣṭhitam | [SkPur (Rkh), Revākhaṇḍa, 56 98.2]
satyena tapate sūryaḥ satyena jvalate 'nalaḥ | [SkPur (Rkh), Revākhaṇḍa, 56 98.3]
satyena tiṣṭhaty udadhirvāyuḥ satyena vāti hi | [SkPur (Rkh), Revākhaṇḍa, 56 99.1]
satyena pacyate sasyaṃ gāvaḥ kṣīraṃ sravanti ca | [SkPur (Rkh), Revākhaṇḍa, 56 99.2]
satyādhāram idaṃ sarvaṃ jagat sthāvarajaṅgamam | [SkPur (Rkh), Revākhaṇḍa, 56 100.1]
tasmāt sarvaprayatnena satyaṃ satyena pālayet | [SkPur (Rkh), Revākhaṇḍa, 56 100.2]
devakāryaṃ tu me muktvā nānyā buddhiḥ pravartate | [SkPur (Rkh), Revākhaṇḍa, 56 101.1]
gṛhāṇa rājñi puṣpāṇi kuru pūjāṃ gadābhṛtaḥ | [SkPur (Rkh), Revākhaṇḍa, 56 101.2]
śrūyate dvijavākyaistu na doṣo vidyate kvacit | [SkPur (Rkh), Revākhaṇḍa, 56 102.1]
kuśāḥ śākaṃ payo matsyā gandhāḥ puṣpākṣatā dadhi | [SkPur (Rkh), Revākhaṇḍa, 56 102.2]
māṃsaṃ śayyāsanaṃ dhānāḥ pratyākhyeyā na vāri ca | [SkPur (Rkh), Revākhaṇḍa, 56 102.3]
rājñyuvāca | [SkPur (Rkh), Revākhaṇḍa, 56 103.1]
ārāmopahṛtaṃ puṣpamāraṇyaṃ puṣpameva ca | [SkPur (Rkh), Revākhaṇḍa, 56 103.2]
krītaṃ pratigrahe labdhaṃ puṣpamevaṃ caturvidham | [SkPur (Rkh), Revākhaṇḍa, 56 103.3]
uttamaṃ puṣpamāraṇyaṃ gṛhītaṃ svayameva ca | [SkPur (Rkh), Revākhaṇḍa, 56 104.1]
madhyamaṃ phalamārāme tvadhamaṃ krītameva ca | [SkPur (Rkh), Revākhaṇḍa, 56 104.2]
pratigraheṇa yallabdhaṃ niṣphalaṃ tadvidurbudhāḥ | [SkPur (Rkh), Revākhaṇḍa, 56 104.3]
purohita uvāca | [SkPur (Rkh), Revākhaṇḍa, 56 105.1]
gṛhāṇa rājñi puṣpāṇi kuru pūjāṃ gadābhṛtaḥ | [SkPur (Rkh), Revākhaṇḍa, 56 105.2]
upakāraḥ prakartavyo vyapadeśena karhicit | [SkPur (Rkh), Revākhaṇḍa, 56 105.3]
īśvara uvāca | [SkPur (Rkh), Revākhaṇḍa, 56 106.1]
śrīphalāni sapadmāni dattāni śabareṇa tu | [SkPur (Rkh), Revākhaṇḍa, 56 106.2]
gṛhītvā tāni rājñī sā pūjāṃ cakre suśobhanām | [SkPur (Rkh), Revākhaṇḍa, 56 106.3]
kṣapājāgaraṇaṃ cakre śrutvā paurāṇikīṃ kathām | [SkPur (Rkh), Revākhaṇḍa, 56 107.1]
śabarastu tato bhāryām idaṃ vacanam abravīt | [SkPur (Rkh), Revākhaṇḍa, 56 107.2]
dīpārthaṃ gṛhyatāṃ sneho yathālābhena sundari | [SkPur (Rkh), Revākhaṇḍa, 56 108.1]
kṛtvā dīpaṃ tatastau tu kṛtvā pūjāṃ hareḥ śubhām | [SkPur (Rkh), Revākhaṇḍa, 56 108.2]
cakraturjāgaraṃ rātrau dhyāyanto dharaṇīdharam | [SkPur (Rkh), Revākhaṇḍa, 56 109.1]
tataḥ prabhātasamaye dṛṣṭvā snānotsukaṃ janam | [SkPur (Rkh), Revākhaṇḍa, 56 109.2]
snāti vai śūlabhede tu devanadyāṃ tathāpare | [SkPur (Rkh), Revākhaṇḍa, 56 110.1]
sarasvatyāṃ narāḥ kecinmārkaṇḍasya hrade 'pare | [SkPur (Rkh), Revākhaṇḍa, 56 110.2]
cakratīrthaṃ gatāścakruḥ snānaṃ kecidvidhānataḥ | [SkPur (Rkh), Revākhaṇḍa, 56 111.1]
śucayaste janāḥ sarve snātvā devāśilopari | [SkPur (Rkh), Revākhaṇḍa, 56 111.2]
śrāddhaṃ cakruḥ prayatnena śraddhayā pūtacetasā | [SkPur (Rkh), Revākhaṇḍa, 56 112.1]
tāndṛṣṭvā śabaro bilvaiḥ piṇḍāṃścakre prayatnataḥ | [SkPur (Rkh), Revākhaṇḍa, 56 112.2]
bhānumatyā tathā bhartuḥ piṇḍanirvapaṇaṃ kṛtam | [SkPur (Rkh), Revākhaṇḍa, 56 113.1]
anindyā bhojitā viprā dambhavārddhuṣyavarjitāḥ | [SkPur (Rkh), Revākhaṇḍa, 56 113.2]
haviṣyānnaistathā dadhnā śarkarāmadhusarpiṣā | [SkPur (Rkh), Revākhaṇḍa, 56 114.1]
pāyasena tu gavyena kṛtānnena viśeṣataḥ | [SkPur (Rkh), Revākhaṇḍa, 56 114.2]
bhojayitvā tathā rājñī dadau dānaṃ yathāvidhi | [SkPur (Rkh), Revākhaṇḍa, 56 115.1]
pādukopānahau chatraṃ śayyāṃ govṛṣameva ca | [SkPur (Rkh), Revākhaṇḍa, 56 115.2]
vividhāni ca dānāni hemaratnadhanāni ca | [SkPur (Rkh), Revākhaṇḍa, 56 116.1]
cakratīrthe mahārāja kapilāṃ yaḥ prayacchati | [SkPur (Rkh), Revākhaṇḍa, 56 116.2]
pṛthvī tena bhaved dattā saśailavanakānanā | [SkPur (Rkh), Revākhaṇḍa, 56 116.3]
uttānapāda uvāca | [SkPur (Rkh), Revākhaṇḍa, 56 117.1]
yāni yāni ca dattāni śastāni jagatīpateḥ | [SkPur (Rkh), Revākhaṇḍa, 56 117.2]
tāni sarvāṇi deveśa kathayasva prasādataḥ | [SkPur (Rkh), Revākhaṇḍa, 56 117.3]
īśvara uvāca | [SkPur (Rkh), Revākhaṇḍa, 56 118.1]
tilapradaḥ prajāmiṣṭāṃ dīpadaścakṣuruttamam | [SkPur (Rkh), Revākhaṇḍa, 56 118.2]
bhūmidaḥ svargamāpnoti dīrgham āyur hiraṇyadaḥ | [SkPur (Rkh), Revākhaṇḍa, 56 118.3]
gṛhado rogarahito rūpyado rūpavān bhavet | [SkPur (Rkh), Revākhaṇḍa, 56 119.1]
vāsodaścandrasālokyam arkasāyujyam aśvadaḥ | [SkPur (Rkh), Revākhaṇḍa, 56 119.2]
vṛṣadastu śriyaṃ puṣṭāṃ godātā ca triviṣṭapam | [SkPur (Rkh), Revākhaṇḍa, 56 120.1]
yānaśayyāprado bhāryām aiśvaryam abhayapradaḥ | [SkPur (Rkh), Revākhaṇḍa, 56 120.2]
dhānyadaḥ śāśvataṃ saukhyaṃ brahmado brahma śāśvatam | [SkPur (Rkh), Revākhaṇḍa, 56 121.1]
vāryannapṛthivīvāsastilakāñcanasarpiṣām | [SkPur (Rkh), Revākhaṇḍa, 56 121.2]
sarveṣāmeva dānānāṃ brahmadānaṃ viśiṣyate | [SkPur (Rkh), Revākhaṇḍa, 56 122.1]
yena yena hi bhāvena yadyaddānaṃ prayacchati | [SkPur (Rkh), Revākhaṇḍa, 56 122.2]
tena tena sa bhāvena prāpnoti pratipūjitam | [SkPur (Rkh), Revākhaṇḍa, 56 123.1]
dṛṣṭvā dānāni sarvāṇi rājñī dattāni yāni ca | [SkPur (Rkh), Revākhaṇḍa, 56 123.2]
uvāca śabaro bhāryāṃ yattacchṛṇu nareśvara | [SkPur (Rkh), Revākhaṇḍa, 56 124.1]
purāṇaṃ paṭhitaṃ bhadre brāhmaṇairvedapāragaiḥ | [SkPur (Rkh), Revākhaṇḍa, 56 124.2]
śrutaṃ ca tanmayā sarvaṃ dānadharmaphalaṃ śubham | [SkPur (Rkh), Revākhaṇḍa, 56 125.1]
pūrvajanmārjitaṃ pāpaṃ snānadānavratādibhiḥ | [SkPur (Rkh), Revākhaṇḍa, 56 125.2]
śarīraṃ dustyajaṃ muktvā labhate gatimuttamām | [SkPur (Rkh), Revākhaṇḍa, 56 126.1]
saṃsārasāgarādbhītaḥ satyaṃ bhadre vadāmi te | [SkPur (Rkh), Revākhaṇḍa, 56 126.2]
anekāni ca pāpāni kṛtāni bahuśo mayā | [SkPur (Rkh), Revākhaṇḍa, 56 127.1]
ghātitā jantavo bhadre nirdagdhāḥ parvatāḥ sadā | [SkPur (Rkh), Revākhaṇḍa, 56 127.2]
tena pāpena dagdho 'haṃ dāridryaṃ na nivartate | [SkPur (Rkh), Revākhaṇḍa, 56 128.1]
tīrthāvagāhanaṃ pūrvaṃ pāpena na kṛtaṃ mayā | [SkPur (Rkh), Revākhaṇḍa, 56 128.2]
tenāhaṃ duḥkhito bhadre dāridryam anivartikam | [SkPur (Rkh), Revākhaṇḍa, 56 129.1]
māturgṛhaṃ prayāhi tvaṃ tyaja snehaṃ mamopari | [SkPur (Rkh), Revākhaṇḍa, 56 129.2]
nagaśṛṅgaṃ samāruhya moktum icchāmyahaṃ tanum | [SkPur (Rkh), Revākhaṇḍa, 56 129.3]
śabaryuvāca | [SkPur (Rkh), Revākhaṇḍa, 56 130.1]
mātrā pitrā na me kāryaṃ nāpi svajanabāndhavaiḥ | [SkPur (Rkh), Revākhaṇḍa, 56 130.2]
yā gatistava jīveśa sā mamāpi bhaviṣyati | [SkPur (Rkh), Revākhaṇḍa, 56 130.3]
na strīṇāmīdṛśo dharmo vinā bhartrā svajīvitam | [SkPur (Rkh), Revākhaṇḍa, 56 131.1]
śrūyante bahavo doṣā dharmaśāstreṣvanekadhā | [SkPur (Rkh), Revākhaṇḍa, 56 131.2]
pāraṇaṃ kuru bhojendra vrataṃ yena na naśyati | [SkPur (Rkh), Revākhaṇḍa, 56 132.1]
yatte 'bhivāñchitaṃ kiṃcid viṣṇave kartum arhasi | [SkPur (Rkh), Revākhaṇḍa, 56 132.2]
bhāryāyā vacanaṃ śrutvā mumude śabarastataḥ | [SkPur (Rkh), Revākhaṇḍa, 56 133.1]
gṛhītvā śrīphalaṃ śīghraṃ homaṃ kṛtvā yathāvidhi | [SkPur (Rkh), Revākhaṇḍa, 56 133.2]
sarvadevānnamaskṛtya bhukto 'pi ca tayā saha | [SkPur (Rkh), Revākhaṇḍa, 56 134.1]
caitryāṃ tu viṣuvaṃ jñātvā tasthau tatra dinatrayam | [SkPur (Rkh), Revākhaṇḍa, 56 134.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe vyādhavākyopadeśakathanapūrvakadānādiphalavarṇanaṃ nāma ṣaṭpañcāśattamo 'dhyāyaḥ | [SkPur (Rkh), Revākhaṇḍa, 56 135.1]
{SkPur (Rkh), Revākhaṇḍa, 57}
īśvara uvāca | [SkPur (Rkh), Revākhaṇḍa, 57 1.1]
bhānumatī dvijānbhojya bubhuje bhuktaśeṣataḥ | [SkPur (Rkh), Revākhaṇḍa, 57 1.2]
bhuktvā susukhamāsthāya tadannaṃ pariṇāmya ca | [SkPur (Rkh), Revākhaṇḍa, 57 1.3]
trayodaśyāṃ tato gatvā madanākhyatithau tadā | [SkPur (Rkh), Revākhaṇḍa, 57 2.1]
mārkaṇḍasya hrade snātvānarcya devaṃ guhāśayam | [SkPur (Rkh), Revākhaṇḍa, 57 2.2]
kṛtopavāsaniyamā snāpayitvā maheśvaram | [SkPur (Rkh), Revākhaṇḍa, 57 3.1]
pañcāmṛtasugandhena dhūpadīpanivedanaiḥ | [SkPur (Rkh), Revākhaṇḍa, 57 3.2]
ārcayadvividhaiḥ puṣpairnaivedyaiśca suśobhanaiḥ | [SkPur (Rkh), Revākhaṇḍa, 57 4.1]
kṣapājāgaraṇaṃ kṛtvā śrutvā paurāṇikīṃ kathām | [SkPur (Rkh), Revākhaṇḍa, 57 4.2]
nṛtyagītaistathā stotrairdadhyau devaṃ maheśvaram | [SkPur (Rkh), Revākhaṇḍa, 57 5.1]
annaṃ vistāritaṃ sarvaṃ devasyāgre yathāvidhi | [SkPur (Rkh), Revākhaṇḍa, 57 5.2]
cāturvarṇyasutāḥ sarve bhojitāḥ saparicchadāḥ | [SkPur (Rkh), Revākhaṇḍa, 57 6.1]
caturdaśyāṃ dinaṃ yāvatsampūjya vṛṣabhadhvajam | [SkPur (Rkh), Revākhaṇḍa, 57 6.2]
śaṅkhavāditrabherībhiḥ paṭahadhvanināditam | [SkPur (Rkh), Revākhaṇḍa, 57 7.1]
kṣapājāgaraṇaṃ kṛtvā prabhūtajanasaṃkulam | [SkPur (Rkh), Revākhaṇḍa, 57 7.2]
nṛtyagītaistathā stotraiḥ preritā sā niśā tadā | [SkPur (Rkh), Revākhaṇḍa, 57 8.1]
prabhāte bhojitā viprāḥ pāyasairmadhusarpiṣā | [SkPur (Rkh), Revākhaṇḍa, 57 8.2]
dattvā dānāni viprebhyaḥ śaktyā viprānusārataḥ | [SkPur (Rkh), Revākhaṇḍa, 57 9.1]
arcayitvā mahāpuṣpaiḥ sugandhair madanena ca | [SkPur (Rkh), Revākhaṇḍa, 57 9.2]
vicitraiḥ sūkṣmavastraiśca devaḥ sampūjya veṣṭitaḥ | [SkPur (Rkh), Revākhaṇḍa, 57 10.1]
sragdāmalambamānaiśca bahudīpasamujjvalaiḥ | [SkPur (Rkh), Revākhaṇḍa, 57 10.2]
pakvānnair vividhair bhakṣyaiḥ suvṛttair modakādibhiḥ | [SkPur (Rkh), Revākhaṇḍa, 57 11.1]
tataste brāhmaṇāḥ sarve vedādhyayanatatparāḥ | [SkPur (Rkh), Revākhaṇḍa, 57 11.2]
tatparva kīrtayāṃścakruḥ padmakaṃ nāma nāmataḥ | [SkPur (Rkh), Revākhaṇḍa, 57 12.1]
ādityasya dinaṃ tvadya tithiḥ pañcadaśī tathā | [SkPur (Rkh), Revākhaṇḍa, 57 12.2]
tvāṣṭrameva ca nakṣatraṃ saṃkrāntir viṣuvantathā | [SkPur (Rkh), Revākhaṇḍa, 57 13.1]
vyatīpātastathā yogaḥ karaṇaviṣṭireva ca | [SkPur (Rkh), Revākhaṇḍa, 57 13.2]
padmakaṃ nāma parvaitad ayanādicaturguṇam | [SkPur (Rkh), Revākhaṇḍa, 57 14.1]
atra dattaṃ hutaṃ japtaṃ sarvaṃ bhavati cākṣayam | [SkPur (Rkh), Revākhaṇḍa, 57 14.2]
te dvijā bhānumatyātha śūlabhedaṃ gatāḥ saha | [SkPur (Rkh), Revākhaṇḍa, 57 15.1]
dadṛśuḥ śabaraṃ kuṇḍe bhāryayā saha saṃsthitam | [SkPur (Rkh), Revākhaṇḍa, 57 15.2]
aiśānīṃ sa diśaṃ gatvā parvate bhṛgumūrdhani | [SkPur (Rkh), Revākhaṇḍa, 57 16.1]
patituṃ ca samārūḍho bhāryayā saha pārthiva | [SkPur (Rkh), Revākhaṇḍa, 57 16.2]
bhānumatyuvāca | [SkPur (Rkh), Revākhaṇḍa, 57 17.1]
tiṣṭha tiṣṭha mahāsattva śṛṇuṣva vacanaṃ mama | [SkPur (Rkh), Revākhaṇḍa, 57 17.2]
kimarthaṃ tyajasi prāṇānadyāpi ca yuvā bhavān | [SkPur (Rkh), Revākhaṇḍa, 57 17.3]
kaḥ santāpaḥ ka udvegaḥ kiṃ duḥkhaṃ vyādhireva ca | [SkPur (Rkh), Revākhaṇḍa, 57 18.1]
śiśuḥ saṃdṛśyase 'dyāpi kāraṇaṃ kathyatāmidam | [SkPur (Rkh), Revākhaṇḍa, 57 18.2]
śabara uvāca | [SkPur (Rkh), Revākhaṇḍa, 57 19.1]
kāraṇaṃ nāsti me kiṃcinna duḥkhaṃ kiṃcideva tu | [SkPur (Rkh), Revākhaṇḍa, 57 19.2]
saṃsārabhayabhīto 'haṃ nānyā buddhiḥ pravartate | [SkPur (Rkh), Revākhaṇḍa, 57 19.3]
duḥkhena labhyate yasmānmānuṣyaṃ janma bhāgyataḥ | [SkPur (Rkh), Revākhaṇḍa, 57 20.1]
mānuṣyaṃ janma cāsādya yā na dharmaṃ samācaret | [SkPur (Rkh), Revākhaṇḍa, 57 20.2]
sa gacchennirayaṃ ghoramātmadoṣeṇa sundari | [SkPur (Rkh), Revākhaṇḍa, 57 21.1]
tasmātpatitumicchāmi tīrthe 'sminpāpanāśane | [SkPur (Rkh), Revākhaṇḍa, 57 21.2]
rājñyuvāca | [SkPur (Rkh), Revākhaṇḍa, 57 22.1]
adyāpi vartate kālo dharmasyopārjane tava | [SkPur (Rkh), Revākhaṇḍa, 57 22.2]
kṛtāpakṛtakarmā vai vratadānair viśudhyati | [SkPur (Rkh), Revākhaṇḍa, 57 22.3]
ahaṃ dāsyāmi dhānyaṃ vā vāsāṃsi draviṇaṃ bahu | [SkPur (Rkh), Revākhaṇḍa, 57 23.1]
nityamācara dharmaṃ tvaṃ dhyāyannityaṃ maheśvaram | [SkPur (Rkh), Revākhaṇḍa, 57 23.2]
śabara uvāca | [SkPur (Rkh), Revākhaṇḍa, 57 24.1]
naivāhaṃ kāmaye vittaṃ na dhānyaṃ vastrameva ca | [SkPur (Rkh), Revākhaṇḍa, 57 24.2]
yo yasyaivānnamaśnāti sa tasyāśnāti kilbiṣam | [SkPur (Rkh), Revākhaṇḍa, 57 24.3]
rājñyuvāca | [SkPur (Rkh), Revākhaṇḍa, 57 25.1]
kandamūlaphalāhāro bhramitvā bhaikṣyamuttamam | [SkPur (Rkh), Revākhaṇḍa, 57 25.2]
avagāhya sutīrthāni sarvapāpaiḥ pramucyate | [SkPur (Rkh), Revākhaṇḍa, 57 25.3]
tato vimuktapāpastu yatkiṃcitkurute śuciḥ | [SkPur (Rkh), Revākhaṇḍa, 57 26.1]
karmaṇā tena pūtastvaṃ sadgatiṃ prāpsyasi dhruvam | [SkPur (Rkh), Revākhaṇḍa, 57 26.2]
śabara uvāca | [SkPur (Rkh), Revākhaṇḍa, 57 27.1]
annamadya mayā tyaktaṃ prāṇebhyo 'pi mahattaram | [SkPur (Rkh), Revākhaṇḍa, 57 27.2]
satyaṃ na lopayed devi niścitātra matirmama | [SkPur (Rkh), Revākhaṇḍa, 57 27.3]
prasādaḥ kriyatāṃ devi kṣamasvādya janaiḥ saha | [SkPur (Rkh), Revākhaṇḍa, 57 28.1]
ardhottarīyavastreṇa saṃyamyātmānamudyataḥ | [SkPur (Rkh), Revākhaṇḍa, 57 28.2]
bhāryayā sahito vyādho hariṃ dhyātvā papāta ha | [SkPur (Rkh), Revākhaṇḍa, 57 29.1]
nagārdhāt patito yāvadgatajīvo narādhipa | [SkPur (Rkh), Revākhaṇḍa, 57 29.2]
cūrṇībhūtau hi tau dṛṣṭvā kuṇḍasyopari bhūmipa | [SkPur (Rkh), Revākhaṇḍa, 57 30.1]
trimuhūrte gate kāle śabaro bhāryayā saha | [SkPur (Rkh), Revākhaṇḍa, 57 30.2]
divyaṃ vimānamārūḍho gataścānuttamāṃ gatim | [SkPur (Rkh), Revākhaṇḍa, 57 31.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe vyādhasvargagamanavarṇanaṃ nāma saptapañcāśattamo 'dhyāyaḥ | [SkPur (Rkh), Revākhaṇḍa, 57 32.1]
{SkPur (Rkh), Revākhaṇḍa, 58}
uttānapāda uvāca | [SkPur (Rkh), Revākhaṇḍa, 58 1.1]
athāto devadeveśa bhānumatyakarocca kim | [SkPur (Rkh), Revākhaṇḍa, 58 1.2]
eṣa me saṃśayo deva kathayasva prasādataḥ | [SkPur (Rkh), Revākhaṇḍa, 58 1.3]
īśvara uvāca | [SkPur (Rkh), Revākhaṇḍa, 58 2.1]
cintayitvā muhūrtaṃ sā gatā kuṇḍasya sannidhau | [SkPur (Rkh), Revākhaṇḍa, 58 2.2]
dṛṣṭvā kuṇḍasya māhātmyaṃ rājñī harṣeṇa pūritā | [SkPur (Rkh), Revākhaṇḍa, 58 2.3]
viprān bahūn samāhūya pūjayāmāsa tatkṣaṇāt | [SkPur (Rkh), Revākhaṇḍa, 58 3.1]
dattvā tu vidhivaddānaṃ brāhmaṇebhyo nṛpātmaja | [SkPur (Rkh), Revākhaṇḍa, 58 3.2]
niścayaṃ paramaṃ kṛtvā sthitā śāntena cetasā | [SkPur (Rkh), Revākhaṇḍa, 58 4.1]
tataḥ sampūjya vidhivatpitṝndevān narādhipa | [SkPur (Rkh), Revākhaṇḍa, 58 4.2]
kṣapayitvā pakṣamekaṃ madhumāsasya sā sthitā | [SkPur (Rkh), Revākhaṇḍa, 58 5.1]
amāvāsyāṃ tato rājñī gatā parvatasannidhau | [SkPur (Rkh), Revākhaṇḍa, 58 5.2]
nagaśṛṅgaṃ samāruhya kṛtvā mukulitau karau | [SkPur (Rkh), Revākhaṇḍa, 58 6.1]
vijñāpya brāhmaṇān sarvān idaṃ vacanam abravīt | [SkPur (Rkh), Revākhaṇḍa, 58 6.2]
mama mātā pitā bhrātā ye cānye sakhibāndhavāḥ | [SkPur (Rkh), Revākhaṇḍa, 58 7.1]
kṣamāpayitvā sarvāṃstānvacanaṃ mama kathyatām | [SkPur (Rkh), Revākhaṇḍa, 58 7.2]
tvatputrī śūlabhede tu tapaḥ kṛtvā svaśaktitaḥ | [SkPur (Rkh), Revākhaṇḍa, 58 8.1]
visṛjya caiva sātmānaṃ tasmiṃstīrthe divaṃ yayau | [SkPur (Rkh), Revākhaṇḍa, 58 8.2]
brāhmaṇā ūcuḥ | [SkPur (Rkh), Revākhaṇḍa, 58 9.1]
saṃdeśaṃ kathayiṣyāmastvayoktaṃ śobhanavrate | [SkPur (Rkh), Revākhaṇḍa, 58 9.2]
mātāpitṛbhyāṃ suśroṇi mā te 'bhūdatra saṃśayaḥ | [SkPur (Rkh), Revākhaṇḍa, 58 9.3]
tato visṛjya tāṃllokān sthitā parvatamūrdhani | [SkPur (Rkh), Revākhaṇḍa, 58 10.1]
ardhottarīyavastreṇa gāḍhaṃ baddhā punaḥpunaḥ | [SkPur (Rkh), Revākhaṇḍa, 58 10.2]
tataścikṣepa sātmānam ekacittā narādhipa | [SkPur (Rkh), Revākhaṇḍa, 58 11.1]
nagārddhe patitā yāvattāvaddṛṣṭāḥ surāṅganāḥ | [SkPur (Rkh), Revākhaṇḍa, 58 11.2]
bhobho vatse mahābhāge bhānumatyatitāpasi | [SkPur (Rkh), Revākhaṇḍa, 58 12.1]
divyaṃ vimānamāruhya kailāsaṃ prati gamyatām | [SkPur (Rkh), Revākhaṇḍa, 58 12.2]
tataḥ sā paśyatāṃ teṣāṃ janānāṃ tridivaṃ gatā | [SkPur (Rkh), Revākhaṇḍa, 58 13.1]
mārkaṇḍeya uvāca | [SkPur (Rkh), Revākhaṇḍa, 58 14.1]
iti te kathitaḥ sarvaḥ śūlabhedasya vistaraḥ | [SkPur (Rkh), Revākhaṇḍa, 58 14.2]
yaḥ śrutaḥ śaṅkarātpūrvamṛṣidevasamāgame | [SkPur (Rkh), Revākhaṇḍa, 58 14.3]
ya idaṃ paṭhate bhaktyā tīrthe devakule 'pi vā | [SkPur (Rkh), Revākhaṇḍa, 58 15.1]
sa mucyate mahāpāpādapi janmaśatārjitāt | [SkPur (Rkh), Revākhaṇḍa, 58 15.2]
brahmahā ca surāpī ca steyī ca gurutalpagaḥ | [SkPur (Rkh), Revākhaṇḍa, 58 16.1]
goghātī strīvighātī ca devabrahmasvahārakaḥ | [SkPur (Rkh), Revākhaṇḍa, 58 16.2]
svāmidrohī mitraghātī tathā viśvāsaghātakaḥ | [SkPur (Rkh), Revākhaṇḍa, 58 17.1]
paranyāsāpahārī ca paranikṣepalopakaḥ | [SkPur (Rkh), Revākhaṇḍa, 58 17.2]
rasabhedī tulābhedī tathā vārddhuṣikastu yaḥ | [SkPur (Rkh), Revākhaṇḍa, 58 18.1]
yaḥ kanyāvighnakartā ca tathā vikrayakārakaḥ | [SkPur (Rkh), Revākhaṇḍa, 58 18.2]
parabhāryā bhrātṛbhāryā gauḥ snuṣā kanyakā tathā | [SkPur (Rkh), Revākhaṇḍa, 58 19.1]
abhigāmī paradveṣī tathā dharmapradūṣakaḥ | [SkPur (Rkh), Revākhaṇḍa, 58 19.2]
mucyante sarve evaite śūlabhedaprabhāvataḥ | [SkPur (Rkh), Revākhaṇḍa, 58 20.1]
ya idaṃ śrāvayecchrāddhe viprāṇāṃ bhuñjatāṃ nṛpa | [SkPur (Rkh), Revākhaṇḍa, 58 21.1]
mudaṃ prayānti saṃhṛṣṭāḥ pitarastasya sarvaśaḥ | [SkPur (Rkh), Revākhaṇḍa, 58 21.2]
yaścedaṃ śṛṇuyādbhaktyā paṭhyamānaṃ naro vaśī | [SkPur (Rkh), Revākhaṇḍa, 58 22.1]
sa muktaḥ sarvapāpebhyaḥ sarvakalyāṇabhāg bhavet | [SkPur (Rkh), Revākhaṇḍa, 58 22.2]
idaṃ yaśasyamāyuṣyamidaṃ pāvanamuttamam | [SkPur (Rkh), Revākhaṇḍa, 58 23.1]
paṭhatāṃ śṛṇvatāṃ nṛṇām āyuḥkīrtivivardhanam | [SkPur (Rkh), Revākhaṇḍa, 58 23.2]
iti kathitamidaṃ te śūlabhedasya puṇyaṃ mahimana hi manuṣyaiḥ śrūyate yatsapāpaiḥ | [SkPur (Rkh), Revākhaṇḍa, 58 24.1]
madanariputaṭinyā yāmyakūlasthitasya prabaladuritakandocchedakuddālakalpam | [SkPur (Rkh), Revākhaṇḍa, 58 24.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūlabhedatīrthamāhātmyavarṇanaṃ nāmāṣṭapañcāśattamo 'dhyāyaḥ | [SkPur (Rkh), Revākhaṇḍa, 58 25.1]
śūlabhedamāhātmyaṃ samāptam | [SkPur (Rkh), Revākhaṇḍa, 58 25.2]
{SkPur (Rkh), Revākhaṇḍa, 59}
śrīmārkaṇḍeya uvāca | [SkPur (Rkh), Revākhaṇḍa, 59 1.1]
tataḥ puṣkariṇīṃ gacchet sarvapāpapraṇāśinīm | [SkPur (Rkh), Revākhaṇḍa, 59 1.2]
śrute yasyāḥ prabhāve tu sarvapāpaiḥ pramucyate | [SkPur (Rkh), Revākhaṇḍa, 59 1.3]
revāyā uttare kūle tīrthaṃ paramaśobhanam | [SkPur (Rkh), Revākhaṇḍa, 59 2.1]
yatrāste sarvadā devo vedamūrtirdivākaraḥ | [SkPur (Rkh), Revākhaṇḍa, 59 2.2]
kurukṣetraṃ yathā puṇyaṃ sārvakāmikamuttamam | [SkPur (Rkh), Revākhaṇḍa, 59 3.1]
idaṃ tīrthaṃ tathā puṇyaṃ sarvakāmaphalapradam | [SkPur (Rkh), Revākhaṇḍa, 59 3.2]
kurukṣetre yathā vṛddhirdānasya jagatīpate | [SkPur (Rkh), Revākhaṇḍa, 59 4.1]
puṣkariṇyāṃ tathā dānaṃ vardhate nātra saṃśayaḥ | [SkPur (Rkh), Revākhaṇḍa, 59 4.2]
yavamekaṃ tu yo dadyāt sauvarṇaṃ mastake nṛpa | [SkPur (Rkh), Revākhaṇḍa, 59 5.1]
puṣkariṇyāṃ tathā sthānaṃ yathā sthānaṃ nare smṛtam | [SkPur (Rkh), Revākhaṇḍa, 59 5.2]
sūryagrahe tu yaḥ snātvā dadyād dānaṃ yathāvidhi | [SkPur (Rkh), Revākhaṇḍa, 59 6.1]
hastyaśvaratharatnādi gṛhaṃ gāśca yugaṃdharān | [SkPur (Rkh), Revākhaṇḍa, 59 6.2]
suvarṇaṃ rajataṃ vāpi brāhmaṇebhyo dadāti yaḥ | [SkPur (Rkh), Revākhaṇḍa, 59 7.1]
trayodaśa dinaṃ yāvattrayodaśaguṇaṃ bhavet | [SkPur (Rkh), Revākhaṇḍa, 59 7.2]
tilamiśreṇa toyena tarpayet pitṛdevatāḥ | [SkPur (Rkh), Revākhaṇḍa, 59 8.1]
dvādaśābde bhavet prītistatra tīrthe mahīpate | [SkPur (Rkh), Revākhaṇḍa, 59 8.2]
yastatra kurute śrāddhaṃ pāyasair madhusarpiṣā | [SkPur (Rkh), Revākhaṇḍa, 59 9.1]
śrāddhado labhate svargaṃ pitṝṇāṃ dattam akṣayam | [SkPur (Rkh), Revākhaṇḍa, 59 9.2]
akṣatairbadarairbilvairiṅgudairvā tilaiḥ saha | [SkPur (Rkh), Revākhaṇḍa, 59 10.1]
akṣayaṃ phalamāpnoti tasmiṃstīrthe na saṃśayaḥ | [SkPur (Rkh), Revākhaṇḍa, 59 10.2]
tatra snātvā tu yo devaṃ pūjayec ca divākaram | [SkPur (Rkh), Revākhaṇḍa, 59 11.1]
ādityahṛdayaṃ japtvā punarādityam arcayet | [SkPur (Rkh), Revākhaṇḍa, 59 11.2]
sa gacchet paramaṃ lokaṃ tridaśairapi vanditam | [SkPur (Rkh), Revākhaṇḍa, 59 11.3]
ṛcamekāṃ japedyastu yajurvā sāma eva ca | [SkPur (Rkh), Revākhaṇḍa, 59 12.1]
sa samagrasya vedasya phalamāpnoti vai nṛpa | [SkPur (Rkh), Revākhaṇḍa, 59 12.2]
yastryakṣaraṃ japenmantraṃ dhyāyamāno divākaram | [SkPur (Rkh), Revākhaṇḍa, 59 13.1]
ādityahṛdayaṃ japtvā mucyate sarvapātakaiḥ | [SkPur (Rkh), Revākhaṇḍa, 59 13.2]
yastatra vidhivatprāṇāṃstyajate nṛpasattama | [SkPur (Rkh), Revākhaṇḍa, 59 14.1]
sa gacchetparamaṃ sthānaṃ yatra devo divākaraḥ | [SkPur (Rkh), Revākhaṇḍa, 59 14.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe puṣkariṇyām ādityatīrthamāhātmyavarṇanaṃ nāmaikonaṣaṣṭitamo 'dhyāyaḥ | [SkPur (Rkh), Revākhaṇḍa, 59 15.1]
{SkPur (Rkh), Revākhaṇḍa, 60}
śrīmārkaṇḍeya uvāca | [SkPur (Rkh), Revākhaṇḍa, 60 1.1]
bhūyo'pyahaṃ pravakṣyāmi ādityeśvaramuttamam | [SkPur (Rkh), Revākhaṇḍa, 60 1.2]
sarvaduḥkhaharaṃ pārtha sarvavighnavināśanam | [SkPur (Rkh), Revākhaṇḍa, 60 1.3]
āyuḥśrīvarddhanaṃ nityaṃ putradaṃ svargadaṃ śivam | [SkPur (Rkh), Revākhaṇḍa, 60 2.1]
yasya tīrthasya cānyāni tīrthāni kurunandana | [SkPur (Rkh), Revākhaṇḍa, 60 2.2]
nālabhanta śriyaṃ nāke martye pātālagocare | [SkPur (Rkh), Revākhaṇḍa, 60 3.1]
kurukṣetraṃ gayā gaṅgā naimiṣaṃ puṣkaraṃ tathā | [SkPur (Rkh), Revākhaṇḍa, 60 3.2]
vārāṇasī ca kedāraṃ prayāgam rudranandanam | [SkPur (Rkh), Revākhaṇḍa, 60 4.1]
mahākālaṃ sahasrākṣaṃ śuklatīrthaṃ nṛpottama | [SkPur (Rkh), Revākhaṇḍa, 60 4.2]
ravitīrthasya sarvāṇi kalāṃ nārhanti ṣoḍaśīm | [SkPur (Rkh), Revākhaṇḍa, 60 5.1]
ravitīrthe hi yadvṛttaṃ tacchṛṇuṣva nṛpottama | [SkPur (Rkh), Revākhaṇḍa, 60 5.2]
snehātte kathayiṣyāmi vārddhakenātipīḍitaḥ | [SkPur (Rkh), Revākhaṇḍa, 60 6.1]
śṛṇvantu ṛṣayaḥ sarve taponiṣṭhā mahaujasaḥ | [SkPur (Rkh), Revākhaṇḍa, 60 6.2]
śrutaṃ me rudrasāṃnidhye nandiskandagaṇaiḥ saha | [SkPur (Rkh), Revākhaṇḍa, 60 7.1]
pārvatyā pṛṣṭaḥ śambhuśca ravitīrthasya yatphalam | [SkPur (Rkh), Revākhaṇḍa, 60 7.2]
śambhunā ca yadākhyātaṃ girijāyāḥ sasambhramam | [SkPur (Rkh), Revākhaṇḍa, 60 8.1]
tatsarvamekacittena rudrodgītaṃ śrutaṃ mayā | [SkPur (Rkh), Revākhaṇḍa, 60 8.2]
tatte 'haṃ sampravakṣyāmi śṛṇu yatnena pāṇḍava | [SkPur (Rkh), Revākhaṇḍa, 60 9.1]
durbhikṣopahatā viprā narmadāṃ tu samāśritāḥ | [SkPur (Rkh), Revākhaṇḍa, 60 9.2]
uddālako vaśiṣṭhaśca māṇḍavyo gautamastathā | [SkPur (Rkh), Revākhaṇḍa, 60 10.1]
yājñavalkyo 'tha gargaśca śāṇḍilyo gālavastathā | [SkPur (Rkh), Revākhaṇḍa, 60 10.2]
nāciketo vibhāṇḍaśca vālakhilyādayastathā | [SkPur (Rkh), Revākhaṇḍa, 60 11.1]
śātātapaśca śaṅkhaśca jaiminirgobhilastathā | [SkPur (Rkh), Revākhaṇḍa, 60 11.2]
jaigīṣavyaḥ śatānīkaḥ sarva eva samāgatāḥ | [SkPur (Rkh), Revākhaṇḍa, 60 12.1]
tīrthayātrā kṛtā taistu narmadāyāḥ samantataḥ | [SkPur (Rkh), Revākhaṇḍa, 60 12.2]
ādityeśvaramāyātāḥ prasaṅgādṛṣipuṃgavāḥ | [SkPur (Rkh), Revākhaṇḍa, 60 13.1]
vṛkṣaiḥ saṃchāditaṃ śubhraṃ dhavatindukapāṭalaiḥ | [SkPur (Rkh), Revākhaṇḍa, 60 13.2]
jambīrairarjunaiḥ kubjaiḥ śamīkesarakiṃśukaiḥ | [SkPur (Rkh), Revākhaṇḍa, 60 14.1]
tasmiṃstīrthe mahāpuṇye sugandhikusumākule | [SkPur (Rkh), Revākhaṇḍa, 60 14.2]
punnāganālikeraiśca khadiraiḥ kalpapādapaiḥ | [SkPur (Rkh), Revākhaṇḍa, 60 15.1]
anekaśvāpadākīrṇaṃ mṛgamārjārasaṃkulam | [SkPur (Rkh), Revākhaṇḍa, 60 15.2]
ṛkṣahastisamākīrṇaṃ citrakaiścopaśobhitam | [SkPur (Rkh), Revākhaṇḍa, 60 16.1]
praviṣṭā ṛṣayaḥ sarve vane puṣpasamākule | [SkPur (Rkh), Revākhaṇḍa, 60 16.2]
vanānte ca striyo dṛṣṭvā raktā raktāmbarānvitāḥ | [SkPur (Rkh), Revākhaṇḍa, 60 17.1]
raktamālyānuśobhāḍhyā raktacandanacarcitāḥ | [SkPur (Rkh), Revākhaṇḍa, 60 17.2]
raktābharaṇasaṃyuktāḥ pāśahastā bhayāvahāḥ | [SkPur (Rkh), Revākhaṇḍa, 60 18.1]
tāsāṃ samīpagā dṛṣṭāḥ kṛṣṇajīmūtasannibhāḥ | [SkPur (Rkh), Revākhaṇḍa, 60 18.2]
mahākāyā bhīmavaktrāḥ pāśahastā bhayāvahāḥ | [SkPur (Rkh), Revākhaṇḍa, 60 19.1]
anāvṛṣṭyupamā dṛṣṭā āturāḥ piṅgalocanāḥ | [SkPur (Rkh), Revākhaṇḍa, 60 19.2]
dīrghajihvā karālāsyā tīkṣṇadaṃṣṭrā durāsadā | [SkPur (Rkh), Revākhaṇḍa, 60 20.1]
vṛddhā nārī kuruśreṣṭha dṛṣṭānyā ṛṣipuṃgavaiḥ | [SkPur (Rkh), Revākhaṇḍa, 60 20.2]
tataḥ samīpagā vṛddhā tasya vṛndasya bhārata | [SkPur (Rkh), Revākhaṇḍa, 60 21.1]
svādhyāyaniratā viprā dṛṣṭāstaiḥ pāpakarmabhiḥ | [SkPur (Rkh), Revākhaṇḍa, 60 21.2]
ūcuste tu samūhena brāhmaṇāṃstapasi sthitān | [SkPur (Rkh), Revākhaṇḍa, 60 22.1]
asmākaṃ svāminaḥ sarve tiṣṭhante tīrthamadhyataḥ | [SkPur (Rkh), Revākhaṇḍa, 60 22.2]
te prasthāpyā mahābhāgāḥ sarvathaiva tvarānvitāḥ | [SkPur (Rkh), Revākhaṇḍa, 60 22.3]
tacchrutvā vacanaṃ teṣāṃ sarve caiva tvarānvitāḥ | [SkPur (Rkh), Revākhaṇḍa, 60 23.1]
jagmuste narmadākakṣaṃ dṛṣṭvā revāṃ dvijottamāḥ | [SkPur (Rkh), Revākhaṇḍa, 60 23.2]
tataḥ kecitstuvantyanye jaya devi namo 'stu te | [SkPur (Rkh), Revākhaṇḍa, 60 24.1]
namo 'stu te siddhagaṇair niṣevite namo 'stu te sarvapavitramaṅgale | [SkPur (Rkh), Revākhaṇḍa, 60 25.1]
namo 'stu te viprasahasrasevite namo 'stu rudrāṅgasamudbhave vare | [SkPur (Rkh), Revākhaṇḍa, 60 25.2]
namo 'stu te sarvapavitrapāvane namo 'stu te devi varaprade śive | [SkPur (Rkh), Revākhaṇḍa, 60 26.1]
namāmi te śītajale sukhaprade saridvare pāpahare vicitrite | [SkPur (Rkh), Revākhaṇḍa, 60 26.2]
anekabhūtaughasusevitāṅge gandharvayakṣoragapāvitāṅge | [SkPur (Rkh), Revākhaṇḍa, 60 27.1]
mahāgajaughair mahiṣair varāhair āpīyase toyamahormimāle | [SkPur (Rkh), Revākhaṇḍa, 60 27.2]
namāmi te sarvavare sukhaprade vimocayāsmānaghapāśabaddhān | [SkPur (Rkh), Revākhaṇḍa, 60 28.1]
bhramanti tāvannarakeṣu martyā yāvattavāmbho nahi saṃśrayanti | [SkPur (Rkh), Revākhaṇḍa, 60 29.1]
spṛṣṭaṃ karaiścandramaso raveścet taddevi dadyāt paramaṃ padaṃ tu | [SkPur (Rkh), Revākhaṇḍa, 60 29.2]
anekasaṃsārabhayārditānāṃ pāpairanekair abhiveṣṭitānām | [SkPur (Rkh), Revākhaṇḍa, 60 30.1]
gatistvamambhojasamānavaktre dvandvairanekairabhisaṃvṛtānām | [SkPur (Rkh), Revākhaṇḍa, 60 30.2]
nadyaśca pūtā vimalā bhavanti tvāṃ devi samprāpya na saṃśayo 'tra | [SkPur (Rkh), Revākhaṇḍa, 60 31.1]
duḥkhāturāṇāmabhayaṃ dadāsi śiṣṭair anekair abhipūjitāsi | [SkPur (Rkh), Revākhaṇḍa, 60 31.2]
viṇmūtradehāśca nimagnadehā bhramanti tāvannarakeṣu martyāḥ | [SkPur (Rkh), Revākhaṇḍa, 60 32.1]
mahābaladhvastataraṅgabhaṅgaṃ jalaṃ na yāvattava saṃspṛśanti | [SkPur (Rkh), Revākhaṇḍa, 60 32.2]
mlecchāḥ pulindāstvatha yātudhānāḥ pibanti ye 'ṃbhastava devi puṇyam | [SkPur (Rkh), Revākhaṇḍa, 60 33.1]
te 'pi pramucyanti bhayācca ghorātkimatra viprā bhavapāśabhītāḥ | [SkPur (Rkh), Revākhaṇḍa, 60 33.2]
sarāṃsi nadyaḥ kṣayamabhyupetā ghore yuge 'sminkalināvasṛṣṭe | [SkPur (Rkh), Revākhaṇḍa, 60 34.1]
tvaṃ bhrājase devi jalaughapūrṇā divīva nakṣatrapathe ca gaṅgā | [SkPur (Rkh), Revākhaṇḍa, 60 34.2]
tava prāsādādvarade viśiṣṭe kālaṃ yathemaṃ paripālayitvā | [SkPur (Rkh), Revākhaṇḍa, 60 35.1]
yāsyāma mokṣaṃ tava suprasādādvayaṃ yathā tvaṃ kuru naḥ prasādam | [SkPur (Rkh), Revākhaṇḍa, 60 35.2]
tvāmāśritā ye śaraṇaṃ gatāśca gatistvamambeva piteva putrān | [SkPur (Rkh), Revākhaṇḍa, 60 36.1]
tvatpālitā yāvadimaṃ sughoraṃ kālaṃ tvanāvṛṣṭihataṃ kṣipāmaḥ | [SkPur (Rkh), Revākhaṇḍa, 60 36.2]
evaṃ stutā tadā devī narmadā saritāṃ varā | [SkPur (Rkh), Revākhaṇḍa, 60 37.1]
pratyakṣā sā parā mūrtir brāhmaṇānāṃ yudhiṣṭhira | [SkPur (Rkh), Revākhaṇḍa, 60 37.2]
śrīmārkaṇḍeya uvāca | [SkPur (Rkh), Revākhaṇḍa, 60 38.1]
paṭhanti ye stotramidaṃ narendra śṛṇvanti bhaktyā parayā praśāntāḥ | [SkPur (Rkh), Revākhaṇḍa, 60 38.2]
te yānti rudraṃ vṛṣasaṃyutena yānena divyāmbarabhūṣitāṅgāḥ | [SkPur (Rkh), Revākhaṇḍa, 60 38.3]
ye stotram etat satataṃ japanti snātvā ca toyena tu narmadāyāḥ | [SkPur (Rkh), Revākhaṇḍa, 60 39.1]
tebhyo 'ntakāle sariduttameyaṃ gatiṃ viśuddhāmacirād dadāti | [SkPur (Rkh), Revākhaṇḍa, 60 39.2]
prātaḥ samutthāya tathā śayāno yaḥ kīrtayetānudinaṃ stavendram | [SkPur (Rkh), Revākhaṇḍa, 60 40.1]
dehakṣayaṃ sve salile dadāti samāśrayaṃ tasya mahānubhāva | [SkPur (Rkh), Revākhaṇḍa, 60 40.2]
pāpair vimuktā divi modamānāḥ sambhoginaścaiva tu nānyathā ca | [SkPur (Rkh), Revākhaṇḍa, 60 41.1]
prasannā narmadā devī stotreṇānena bhārata | [SkPur (Rkh), Revākhaṇḍa, 60 42.1]
jalenāpyāyitān viprān dakṣiṇāpathavāhinī | [SkPur (Rkh), Revākhaṇḍa, 60 42.2]
amṛtatvaṃ tu vo dadmi yogibhiryanna gamyate | [SkPur (Rkh), Revākhaṇḍa, 60 43.1]
durlabhaṃ yatsuraiḥ sarvair matprasādāl labhiṣyatha | [SkPur (Rkh), Revākhaṇḍa, 60 43.2]
iti te brāhmaṇā rājaṃllabdhā varamanuttamam | [SkPur (Rkh), Revākhaṇḍa, 60 44.1]
gamiṣyantaḥ prītacittā dadṛśuścitram adbhutam | [SkPur (Rkh), Revākhaṇḍa, 60 44.2]
śrīmārkaṇḍeya uvāca | [SkPur (Rkh), Revākhaṇḍa, 60 45.1]
dṛṣṭāstaiḥ puruṣāḥ pārtha narmadātaṭasaṃsthitāḥ | [SkPur (Rkh), Revākhaṇḍa, 60 45.2]
snānadevārcanāsaktāḥ pañca eva mahābalāḥ | [SkPur (Rkh), Revākhaṇḍa, 60 45.3]
te dṛṣṭā brāhmaṇaiḥ sarvairvedavedāṅgapāragaiḥ | [SkPur (Rkh), Revākhaṇḍa, 60 46.1]
saṃpṛṣṭāstairmahārāja yathā tadavadhāraya | [SkPur (Rkh), Revākhaṇḍa, 60 46.2]
viprā ūcuḥ | [SkPur (Rkh), Revākhaṇḍa, 60 47.1]
vanānte strīyugaṃ dṛṣṭvā mahāraudraṃ bhayāvaham | [SkPur (Rkh), Revākhaṇḍa, 60 47.2]
vṛddhāśca puruṣāstatra pāśahastā bhayāvahāḥ | [SkPur (Rkh), Revākhaṇḍa, 60 47.3]
durdharṣā durnirīkṣyāśca itaścetaśca cañcalāḥ | [SkPur (Rkh), Revākhaṇḍa, 60 48.1]
vyāharantaḥ śubhāṃ vācaṃ na tatra gatirasti vai | [SkPur (Rkh), Revākhaṇḍa, 60 48.2]
aparasparayoḥ sarve nirīkṣantaḥ punaḥpunaḥ | [SkPur (Rkh), Revākhaṇḍa, 60 49.1]
tais tu yadvacanaṃ proktaṃ tatsarvaṃ kathyatām iti | [SkPur (Rkh), Revākhaṇḍa, 60 49.2]
asmākaṃ puruṣāḥ pañca tiṣṭhanti tatra sattamāḥ | [SkPur (Rkh), Revākhaṇḍa, 60 50.1]
te prasthāpyā mahābhāgāḥ sarvathaiva tvarānvitāḥ | [SkPur (Rkh), Revākhaṇḍa, 60 50.2]
atha te puruṣāḥ pañca śrutvā vākyamidaṃ śubham | [SkPur (Rkh), Revākhaṇḍa, 60 51.1]
parasparaṃ nirīkṣanto vadanti ca punaḥpunaḥ | [SkPur (Rkh), Revākhaṇḍa, 60 51.2]
kva te kasya kuto yātāḥ kimuktaṃ tairbhayāvahaiḥ | [SkPur (Rkh), Revākhaṇḍa, 60 52.1]
puruṣā ūcuḥ | [SkPur (Rkh), Revākhaṇḍa, 60 53.1]
tīrthāvagāhanaṃ sarvaiḥ pūrvadakṣiṇapaścimaiḥ | [SkPur (Rkh), Revākhaṇḍa, 60 53.2]
uttaraiśca kṛtaṃ bhaktyā na pāpaṃ tair vyapohitam | [SkPur (Rkh), Revākhaṇḍa, 60 53.3]
niṣpāpāścātha saṃjātāstīrthasyāsya prabhāvataḥ | [SkPur (Rkh), Revākhaṇḍa, 60 54.1]
śṛṇvantu ṛṣayaḥ sarve vahnikālopamā dvijāḥ | [SkPur (Rkh), Revākhaṇḍa, 60 54.2]
pātakāni ca ghorāṇi yānyacintyāni dehinām | [SkPur (Rkh), Revākhaṇḍa, 60 55.1]
pāpiṣṭhena tu caikena gurudārā niṣevitā | [SkPur (Rkh), Revākhaṇḍa, 60 55.2]
hṛtaṃ cānyena mitrasvaṃ suvarṇaṃ ca dhanaṃ tathā | [SkPur (Rkh), Revākhaṇḍa, 60 56.1]
brahmahatyā mahāraudrā kṛtā cānyena pātakam | [SkPur (Rkh), Revākhaṇḍa, 60 56.2]
surāpānaṃ tu cānyasya saṃjātaṃ cāpyakāmataḥ | [SkPur (Rkh), Revākhaṇḍa, 60 57.1]
govadhyā cāpyakāmena kṛtā caikena pāpinā | [SkPur (Rkh), Revākhaṇḍa, 60 57.2]
akāmato 'pi sarveṣāṃ pātakāni narādhipa | [SkPur (Rkh), Revākhaṇḍa, 60 58.1]
brāhmaṇānāṃ tu te śrutvā vākyaṃ tadvismayānvitāḥ | [SkPur (Rkh), Revākhaṇḍa, 60 58.2]
sadya eva tadā jātāḥ pāpiṣṭhā gatakalmaṣāḥ | [SkPur (Rkh), Revākhaṇḍa, 60 59.1]
tīrthasyāsya prabhāvena narmadāyāḥ prabhāvataḥ | [SkPur (Rkh), Revākhaṇḍa, 60 59.2]
na kvacitpātakānāṃ tu praveśaścātra jāyate | [SkPur (Rkh), Revākhaṇḍa, 60 60.1]
evaṃ saṃcitya te sarve pāpiṣṭhāśca parasparam | [SkPur (Rkh), Revākhaṇḍa, 60 60.2]
citrabhānuḥ smṛtastaistu vicintya hṛdaye harim | [SkPur (Rkh), Revākhaṇḍa, 60 61.1]
snātvā revājale puṇye tarpitāḥ pitṛdevatāḥ | [SkPur (Rkh), Revākhaṇḍa, 60 61.2]
natvā tu bhāskaraṃ devaṃ hṛdi dhyātvā janārdanam | [SkPur (Rkh), Revākhaṇḍa, 60 62.1]
pradakṣiṇaṃ tu taṃ bhaktyā jvalantaṃ jātavedasam | [SkPur (Rkh), Revākhaṇḍa, 60 62.2]
patitāḥ pāṇḍavaśreṣṭha pāpodvignā mahīpate | [SkPur (Rkh), Revākhaṇḍa, 60 63.1]
sāttvikīṃ vāsanāṃ kṛtvā tyaktvā rajastamastathā | [SkPur (Rkh), Revākhaṇḍa, 60 63.2]
hataṃ taiḥ pāvake sarvaṃ revāyā uttare taṭe | [SkPur (Rkh), Revākhaṇḍa, 60 64.1]
vimānasthās tadā dṛṣṭā brāhmaṇaiste yudhiṣṭhira | [SkPur (Rkh), Revākhaṇḍa, 60 64.2]
āścaryamatulaṃ dṛṣṭam ṛṣibhir narmadātaṭe | [SkPur (Rkh), Revākhaṇḍa, 60 65.1]
tadāprabhṛti te sarve rāgadveṣavivarjitāḥ | [SkPur (Rkh), Revākhaṇḍa, 60 65.2]
ravitīrthaṃ dvijā hṛṣṭāḥ sevante mokṣakāṅkṣayā | [SkPur (Rkh), Revākhaṇḍa, 60 66.1]
tīrthasyāsya ca yatpuṇyaṃ tacchṛṇuṣva narādhipa | [SkPur (Rkh), Revākhaṇḍa, 60 66.2]
pīḍito vṛddhabhāvena bhaktyā prīto nareśvara | [SkPur (Rkh), Revākhaṇḍa, 60 67.1]
uddeśaṃ kathayiṣyāmi dvikrośābhyantare sthitaḥ | [SkPur (Rkh), Revākhaṇḍa, 60 67.2]
kurukṣetraṃ yathā puṇyaṃ ravitīrthaṃ śrutaṃ mayā | [SkPur (Rkh), Revākhaṇḍa, 60 68.1]
īśvareṇa purā khyātaṃ ṣaṇmukhasya narādhipa | [SkPur (Rkh), Revākhaṇḍa, 60 68.2]
śrutaṃ rudrācca taiḥ sarvair ahaṃ tatra samīpagaḥ | [SkPur (Rkh), Revākhaṇḍa, 60 69.1]
īśvara uvāca | [SkPur (Rkh), Revākhaṇḍa, 60 69.2]
mārtaṇḍagrahaṇe prāpte ye vrajanti ṣaḍānana | [SkPur (Rkh), Revākhaṇḍa, 60 69.3]
ravitīrthe kurukṣetre tulyametatphalaṃ labhet | [SkPur (Rkh), Revākhaṇḍa, 60 69.4]
snāne dāne tathā japye home caiva viśeṣataḥ | [SkPur (Rkh), Revākhaṇḍa, 60 70.1]
kurukṣetre samaṃ puṇyaṃ nātra kāryā vicāraṇā | [SkPur (Rkh), Revākhaṇḍa, 60 70.2]
grāme vā yadi vāraṇye puṇyā sarvatra narmadā | [SkPur (Rkh), Revākhaṇḍa, 60 71.1]
ravitīrthe viśeṣeṇa revā puṇyaphalapradā | [SkPur (Rkh), Revākhaṇḍa, 60 71.2]
ṣaṣṭhyāṃ sūryadine bhaktyā vyatīpāte ca vai dhṛtau | [SkPur (Rkh), Revākhaṇḍa, 60 72.1]
saṃkrāntau grahaṇe 'māyāṃ ye vrajanti jitendriyāḥ | [SkPur (Rkh), Revākhaṇḍa, 60 72.2]
kāmakrodhairvimuktāśca rāgadveṣais tathaiva ca | [SkPur (Rkh), Revākhaṇḍa, 60 73.1]
upoṣya parayā bhaktyā devasyāgre narādhipa | [SkPur (Rkh), Revākhaṇḍa, 60 73.2]
rātrau jāgaraṇaṃ kṛtvā dīpaṃ devasya bodhayet | [SkPur (Rkh), Revākhaṇḍa, 60 74.1]
kathāṃ vai vaiṣṇavīṃ pārtha vedābhyasanam eva ca | [SkPur (Rkh), Revākhaṇḍa, 60 74.2]
ṛgvedaṃ vā yajurvedaṃ sāmavedamatharvaṇam | [SkPur (Rkh), Revākhaṇḍa, 60 75.1]
ṛcamekāṃ japedyastu sa vedaphalamāpnuyāt | [SkPur (Rkh), Revākhaṇḍa, 60 75.2]
gāyatryā ca caturvedaphalamāpnoti mānavaḥ | [SkPur (Rkh), Revākhaṇḍa, 60 76.1]
prabhāte pūjayed viprānannadānahiraṇyataḥ | [SkPur (Rkh), Revākhaṇḍa, 60 76.2]
bhūmidānena vastreṇa annadānena śaktitaḥ | [SkPur (Rkh), Revākhaṇḍa, 60 77.1]
chatropānahaśayyādigṛhadānena pāṇḍava | [SkPur (Rkh), Revākhaṇḍa, 60 77.2]
grāmadhūrvahadānena gajakanyāhayena ca | [SkPur (Rkh), Revākhaṇḍa, 60 78.1]
vidyāśakaṭadānena sarveṣām abhayaṃ bhavet | [SkPur (Rkh), Revākhaṇḍa, 60 78.2]
śatruśca mitratāṃ yāti viṣaṃ caivāmṛtaṃ bhavet | [SkPur (Rkh), Revākhaṇḍa, 60 79.1]
grahā bhavanti suprītāḥ prītastasya divākaraḥ | [SkPur (Rkh), Revākhaṇḍa, 60 79.2]
etatte sarvam ākhyātaṃ ravitīrthaphalaṃ nṛpa | [SkPur (Rkh), Revākhaṇḍa, 60 80.1]
ye śṛṇvanti narā bhaktyā ravitīrthaphalaṃ śubham | [SkPur (Rkh), Revākhaṇḍa, 60 80.2]
te 'pi pāpavinirmuktā raviloke vasanti hi | [SkPur (Rkh), Revākhaṇḍa, 60 81.1]
godānena ca yatpuṇyaṃ yatpuṇyaṃ bhṛgudarśane | [SkPur (Rkh), Revākhaṇḍa, 60 81.2]
kedāra udakaṃ pītvā tatpuṇyaṃ jāyate nṛṇām | [SkPur (Rkh), Revākhaṇḍa, 60 82.1]
abdamaśvatthasevāyāṃ tilapātraprado bhavet | [SkPur (Rkh), Revākhaṇḍa, 60 82.2]
tatphalaṃ samavāpnoti ādityeśvarakīrtanāt | [SkPur (Rkh), Revākhaṇḍa, 60 83.1]
śrute yasya prabhāve na jāyate yannṛpātmaja | [SkPur (Rkh), Revākhaṇḍa, 60 83.2]
tatsarvaṃ kathayiṣyāmi bhaktyā tava mahīpate | [SkPur (Rkh), Revākhaṇḍa, 60 84.1]
pāpāni ca pralīyante bhinnapātre yathā jalam | [SkPur (Rkh), Revākhaṇḍa, 60 84.2]
tīrthasyābhimukho nityaṃ jāyate nātra saṃśayaḥ | [SkPur (Rkh), Revākhaṇḍa, 60 85.1]
guhyādguhyataraṃ tīrthaṃ kathitaṃ tava pāṇḍava | [SkPur (Rkh), Revākhaṇḍa, 60 85.2]
pāpiṣṭhānāṃ kṛtaghnānāṃ svāmimitrāvaghātinām | [SkPur (Rkh), Revākhaṇḍa, 60 86.1]
tīrthākhyānaṃ śubhaṃ teṣāṃ gopitavyaṃ sadā budhaiḥ | [SkPur (Rkh), Revākhaṇḍa, 60 86.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ādityeśvaratīrthamāhātmyavarṇanaṃ nāma ṣaṣṭitamo 'dhyāyaḥ | [SkPur (Rkh), Revākhaṇḍa, 60 87.1]
{SkPur (Rkh), Revākhaṇḍa, 61}
śrīmārkaṇḍeya uvāca | [SkPur (Rkh), Revākhaṇḍa, 61 1.1]
tato gacchet paraṃ puṇyaṃ narmadādakṣiṇe taṭe | [SkPur (Rkh), Revākhaṇḍa, 61 1.2]
śakratīrthaṃ suvikhyātam aśeṣāghavināśanam | [SkPur (Rkh), Revākhaṇḍa, 61 1.3]
purā śakreṇa tatraiva tapo vai duratikramam | [SkPur (Rkh), Revākhaṇḍa, 61 2.1]
prārabdhaṃ parayā bhaktyā devaṃ prati maheśvaram | [SkPur (Rkh), Revākhaṇḍa, 61 2.2]
tataḥ saṃtoṣito deva umāpatir narādhipa | [SkPur (Rkh), Revākhaṇḍa, 61 3.1]
devendratvaṃ varaṃ rājyaṃ dānavānāṃ vadhaṃ dadau | [SkPur (Rkh), Revākhaṇḍa, 61 3.2]
labdhaṃ śakreṇa nṛpate narmadātīrthabhāvataḥ | [SkPur (Rkh), Revākhaṇḍa, 61 4.1]
tataḥ puṇyatamaṃ tīrthaṃ saṃjātaṃ vasudhātale | [SkPur (Rkh), Revākhaṇḍa, 61 4.2]
kārttikasya tu māsasya kṛṣṇapakṣe trayodaśīm | [SkPur (Rkh), Revākhaṇḍa, 61 5.1]
upoṣya vai naro bhaktyā sarvapāpaiḥ pramucyate | [SkPur (Rkh), Revākhaṇḍa, 61 5.2]
duḥsvapnasambhavaiḥ pāpairdurnimittasamudbhavaiḥ | [SkPur (Rkh), Revākhaṇḍa, 61 6.1]
grahaśākinisambhūtair mucyate pāṇḍunandana | [SkPur (Rkh), Revākhaṇḍa, 61 6.2]
śakreśvaraṃ nṛpaśreṣṭha ye prapaśyanti bhaktitaḥ | [SkPur (Rkh), Revākhaṇḍa, 61 7.1]
teṣāṃ janmakṛtaṃ pāpaṃ naśyate nātra saṃśayaḥ | [SkPur (Rkh), Revākhaṇḍa, 61 7.2]
agamyāgamane caiva avāhye caiva vāhite | [SkPur (Rkh), Revākhaṇḍa, 61 8.1]
svāmimitravighāte yannaśyate nātra saṃśayaḥ | [SkPur (Rkh), Revākhaṇḍa, 61 8.2]
gopradānaṃ prakartavyaṃ śubhaṃ brāhmaṇapuṃgave | [SkPur (Rkh), Revākhaṇḍa, 61 9.1]
dhuryaṃ vā dāpayet tasmin sarvāṅgaruciraṃ nṛpa | [SkPur (Rkh), Revākhaṇḍa, 61 9.2]
dātavyaṃ parayā bhaktyā svarge vāsamabhīpsatā | [SkPur (Rkh), Revākhaṇḍa, 61 10.1]
etat te sarvam ākhyātaṃ śakreśvaraphalaṃ nṛpa | [SkPur (Rkh), Revākhaṇḍa, 61 10.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śakreśvaratīrthamāhātmyavarṇanaṃ nāmaikaṣaṣṭitamo 'dhyāyaḥ | [SkPur (Rkh), Revākhaṇḍa, 61 11.1]
{SkPur (Rkh), Revākhaṇḍa, 62}
śrīmārkaṇḍeya uvāca | [SkPur (Rkh), Revākhaṇḍa, 62 1.1]
tato gacchettu rājendra karoḍīśvaram uttamam | [SkPur (Rkh), Revākhaṇḍa, 62 1.2]
yatra vai nihatāstāta dānavāḥ sapadānugāḥ | [SkPur (Rkh), Revākhaṇḍa, 62 1.3]
indrādidevaiḥ saṃhṛṣṭaiḥ satataṃ jayabuddhibhiḥ | [SkPur (Rkh), Revākhaṇḍa, 62 2.1]
teṣāṃ ye putrapautrāśca pūrvavairam anusmaram | [SkPur (Rkh), Revākhaṇḍa, 62 2.2]
kruddhairdevasamūhaiśca dānavā nihatā raṇe | [SkPur (Rkh), Revākhaṇḍa, 62 3.1]
teṣāṃ śirāṃsi saṃgṛhya sarve devāḥ savāsavāḥ | [SkPur (Rkh), Revākhaṇḍa, 62 3.2]
nikṣipya narmadātoye bandhubhāvam anusmaram | [SkPur (Rkh), Revākhaṇḍa, 62 4.1]
tatra snātvā surāḥ sarve sthāpayitvā umāpatim | [SkPur (Rkh), Revākhaṇḍa, 62 4.2]
indreṇa sahitāḥ sarve 'pūjayaṃllokasiddhaye | [SkPur (Rkh), Revākhaṇḍa, 62 5.1]
hṛṣṭacittāḥ surāḥ sarve jagmurākāśamaṇḍalam | [SkPur (Rkh), Revākhaṇḍa, 62 5.2]
dānavānāṃ mahābhāga sūditā koṭiruttamā | [SkPur (Rkh), Revākhaṇḍa, 62 6.1]
tadā prabhṛti tattīrthaṃ karoḍīti mahītale | [SkPur (Rkh), Revākhaṇḍa, 62 6.2]
vikhyātaṃ tu tadā loke pāpaghnaṃ pāṇḍunandana | [SkPur (Rkh), Revākhaṇḍa, 62 7.1]
aṣṭamyāṃ ca caturdaśyām ubhau pakṣau ca bhaktitaḥ | [SkPur (Rkh), Revākhaṇḍa, 62 7.2]
upoṣya śūlinaścāgre rātrau kurvīta jāgaram | [SkPur (Rkh), Revākhaṇḍa, 62 7.3]
satkathāpāṭhasaṃyukto vedādhyayanasaṃyutaḥ | [SkPur (Rkh), Revākhaṇḍa, 62 8.1]
prabhāte vimale prāpte pūjayet tridaśeśvaram | [SkPur (Rkh), Revākhaṇḍa, 62 8.2]
pañcāmṛtena saṃsnāpya śrīkhaṇḍena ca guṇṭhayet | [SkPur (Rkh), Revākhaṇḍa, 62 9.1]
śastaiḥ pallavapuṣpaiśca pūjayettu prayatnataḥ | [SkPur (Rkh), Revākhaṇḍa, 62 9.2]
bahurūpaṃ japanmantraṃ dakṣiṇāśāṃ vyavasthitaḥ | [SkPur (Rkh), Revākhaṇḍa, 62 10.1]
yathoktena vidhānena nābhimātre jale kṣipet | [SkPur (Rkh), Revākhaṇḍa, 62 10.2]
tilāñjaliṃ tu pretāya dakṣiṇāśām upasthitaḥ | [SkPur (Rkh), Revākhaṇḍa, 62 11.1]
śrāddhaṃ tatraiva viprāya kārayed vijitendriyaḥ | [SkPur (Rkh), Revākhaṇḍa, 62 11.2]
viṣamairagrajātaiśca vedābhyasanatatparaiḥ | [SkPur (Rkh), Revākhaṇḍa, 62 12.1]
gohiraṇyena sampūjya tāmbūlairbhojanaistathā | [SkPur (Rkh), Revākhaṇḍa, 62 12.2]
bhūṣaṇaiḥ pādukābhiśca brāhmaṇānpāṇḍunandana | [SkPur (Rkh), Revākhaṇḍa, 62 13.1]
bhavetkoṭiguṇaṃ tasya nātra kāryā vicāraṇā | [SkPur (Rkh), Revākhaṇḍa, 62 13.2]
tasmiṃs tīrthe tu yaḥ kaścit tyajed dehaṃ vidhānataḥ | [SkPur (Rkh), Revākhaṇḍa, 62 14.1]
tasya bhavati yatpuṇyaṃ tacchṛṇuṣva narādhipa | [SkPur (Rkh), Revākhaṇḍa, 62 14.2]
yāvadasthīni tiṣṭhanti martyasya narmadājale | [SkPur (Rkh), Revākhaṇḍa, 62 15.1]
tāvadvasati dharmātmā śivaloke sudurlabhe | [SkPur (Rkh), Revākhaṇḍa, 62 15.2]
tataḥ kālāccyutastasmādiha mānuṣatāṃ gataḥ | [SkPur (Rkh), Revākhaṇḍa, 62 16.1]
koṭidhanapatiḥ śrīmāñjāyate rājapūjitaḥ | [SkPur (Rkh), Revākhaṇḍa, 62 16.2]
sarvadharmasamāyukto medhāvī bījaputrakaḥ | [SkPur (Rkh), Revākhaṇḍa, 62 17.1]
vikhyāto vasudhāpṛṣṭhe dīrghāyurmānavo bhavet | [SkPur (Rkh), Revākhaṇḍa, 62 17.2]
punaḥ smarati tattīrthaṃ tatra gatvā nṛpottama | [SkPur (Rkh), Revākhaṇḍa, 62 18.1]
karoḍeśvaramabhyarcya prāpnoti paramāṃ gatim | [SkPur (Rkh), Revākhaṇḍa, 62 18.2]
indracandrayamair rudrairādityairvasubhistathā | [SkPur (Rkh), Revākhaṇḍa, 62 19.1]
viśvedevaistathā sarvaiḥ sthāpitastridaśeśvaraḥ | [SkPur (Rkh), Revākhaṇḍa, 62 19.2]
revāyā uttare kūle lokānāṃ hitakāmyayā | [SkPur (Rkh), Revākhaṇḍa, 62 20.1]
mānavo bhaktisaṃyuktaḥ prāsādaṃ kārayettu yaḥ | [SkPur (Rkh), Revākhaṇḍa, 62 20.2]
tasmiṃstīrthe naraśreṣṭha sadgatiṃ samavāpnuyāt | [SkPur (Rkh), Revākhaṇḍa, 62 21.1]
nyāyopāttadhanenaiva dārupāṣāṇakeṣṭakaiḥ | [SkPur (Rkh), Revākhaṇḍa, 62 21.2]
brāhmaṇaḥ kṣatriyairvaiśyaiḥ śūdraiḥ strībhiśca śaktitaḥ | [SkPur (Rkh), Revākhaṇḍa, 62 22.1]
te 'pi yānti narā loke śāṃkare surapūjite | [SkPur (Rkh), Revākhaṇḍa, 62 22.2]
yaḥ śṛṇoti sadā bhaktyā māhātmyaṃ tīrthajaṃ nṛpa | [SkPur (Rkh), Revākhaṇḍa, 62 23.1]
tasya pāpaṃ praṇaśyeta ṣaṇmāsābhyantaraṃ ca yat | [SkPur (Rkh), Revākhaṇḍa, 62 23.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe karoḍīśvaratīrthamāhātmyavarṇanaṃ nāma dviṣaṣṭitamo 'dhyāyaḥ | [SkPur (Rkh), Revākhaṇḍa, 62 24.1]
{SkPur (Rkh), Revākhaṇḍa, 63}
śrīmārkaṇḍeya uvāca | [SkPur (Rkh), Revākhaṇḍa, 63 1.1]
tato gacchet tu rājendra kumāreśvaram uttamam | [SkPur (Rkh), Revākhaṇḍa, 63 1.2]
prasiddhaṃ sarvatīrthānām agastyeśvarasannidhau | [SkPur (Rkh), Revākhaṇḍa, 63 1.3]
ṣaṇmukhena purā tāta sarvapātakanāśanam | [SkPur (Rkh), Revākhaṇḍa, 63 2.1]
ārādhya parayā bhaktyā siddhiḥ prāptā narādhipa | [SkPur (Rkh), Revākhaṇḍa, 63 2.2]
devasainyādhipo jātaḥ sarvaśatrunibarhaṇaḥ | [SkPur (Rkh), Revākhaṇḍa, 63 3.1]
ugratejā mahātmāsau saṃjātastīrthasevanāt | [SkPur (Rkh), Revākhaṇḍa, 63 3.2]
tadāprabhṛti tattīrthaṃ saṃjātaṃnarmadātaṭe | [SkPur (Rkh), Revākhaṇḍa, 63 4.1]
tatra tīrthe tu yo gatvā ekacitto jitendriyaḥ | [SkPur (Rkh), Revākhaṇḍa, 63 4.2]
kārttikasya caturdaśyāmaṣṭamyāṃ ca viśeṣataḥ | [SkPur (Rkh), Revākhaṇḍa, 63 5.1]
snāpayed girijānāthaṃ dadhidugdhena sarpiṣā | [SkPur (Rkh), Revākhaṇḍa, 63 5.2]
gītaṃ tatra prakartavyaṃ piṇḍadānaṃ yathāvidhi | [SkPur (Rkh), Revākhaṇḍa, 63 6.1]
brāhmaṇaiḥ śrotriyaiḥ pārtha ṣaṭkarmanirataiḥ śubhaiḥ | [SkPur (Rkh), Revākhaṇḍa, 63 6.2]
yatkiṃciddīyate tatra akṣayaṃ pāṇḍunandana | [SkPur (Rkh), Revākhaṇḍa, 63 7.1]
sarvatīrthamayaṃ tīrtha nirmitaṃ śikhinā nṛpa | [SkPur (Rkh), Revākhaṇḍa, 63 7.2]
etatte sarvamākhyātaṃ kumāreśvarajaṃ phalam | [SkPur (Rkh), Revākhaṇḍa, 63 8.1]
kumāradarśanātpuṇyaṃ prāpyate pāṇḍunandana | [SkPur (Rkh), Revākhaṇḍa, 63 8.2]
mṛtaḥ svargamavāpnoti satyamīśvarabhāṣitam | [SkPur (Rkh), Revākhaṇḍa, 63 9.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kumāreśvaratīrthamāhātmyavarṇanaṃ nāma triṣaṣṭitamo 'dhyāyaḥ | [SkPur (Rkh), Revākhaṇḍa, 63 10.1]
{SkPur (Rkh), Revākhaṇḍa, 64}
śrīmārkaṇḍeya uvāca | [SkPur (Rkh), Revākhaṇḍa, 64 1.1]
tato gacchettu rājendra tīrthaṃ paramaśobhanam | [SkPur (Rkh), Revākhaṇḍa, 64 1.2]
narāṇāṃ pāpanāśāya agastyeśvaramuttamam | [SkPur (Rkh), Revākhaṇḍa, 64 1.3]
tatra snātvā naro rājan mucyate brahmahatyayā | [SkPur (Rkh), Revākhaṇḍa, 64 2.1]
kārttikasya tu māsasya kṛṣṇapakṣe caturdaśī | [SkPur (Rkh), Revākhaṇḍa, 64 2.2]
ghṛtena snāpayed devaṃ samādhistho jitendriyaḥ | [SkPur (Rkh), Revākhaṇḍa, 64 3.1]
ekaviṃśatikulopeto cyavedaiśvarāt padāt | [SkPur (Rkh), Revākhaṇḍa, 64 3.2]
dhanaṃ copānahau chatraṃ dadyācca ghṛtakambalam | [SkPur (Rkh), Revākhaṇḍa, 64 4.1]
bhojanaṃ caiva sarveṣāṃ sarvaṃ koṭiguṇaṃ bhavet | [SkPur (Rkh), Revākhaṇḍa, 64 4.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe agastyeśvaratīrthamāhātmyavarṇanaṃ nāma catuḥṣaṣṭitamo 'dhyāyaḥ | [SkPur (Rkh), Revākhaṇḍa, 64 5.1]
{SkPur (Rkh), Revākhaṇḍa, 65}
śrīmārkaṇḍeya uvāca | [SkPur (Rkh), Revākhaṇḍa, 65 1.1]
tato gacchettu rājendra ānandeśvaramuttamam | [SkPur (Rkh), Revākhaṇḍa, 65 1.2]
tattīrthaṃ kathayiṣyāmi sarvapāpakṣayaṃkaram | [SkPur (Rkh), Revākhaṇḍa, 65 1.3]
yudhiṣṭhira uvāca | [SkPur (Rkh), Revākhaṇḍa, 65 2.1]
ānandaścaiva saṃjāto rudrasya dvijasattama | [SkPur (Rkh), Revākhaṇḍa, 65 2.2]
kathyatāṃ me ca tatsarvaṃ saṃkṣepātsaha bāndhavaiḥ | [SkPur (Rkh), Revākhaṇḍa, 65 2.3]
śrīmārkaṇḍeya uvāca | [SkPur (Rkh), Revākhaṇḍa, 65 3.1]
kathayāmi nṛpaśreṣṭha ānandeśvaramuttamam | [SkPur (Rkh), Revākhaṇḍa, 65 3.2]
dānavānāṃ vadhaṃ kṛtvā devadevo maheśvaraḥ | [SkPur (Rkh), Revākhaṇḍa, 65 3.3]
pūjito daivataiḥ sarvaiḥ kinnarairyakṣapannagaiḥ | [SkPur (Rkh), Revākhaṇḍa, 65 4.1]
ānandasaṃyuto devo nanarta vṛṣavāhanaḥ | [SkPur (Rkh), Revākhaṇḍa, 65 4.2]
bhairavaṃ rūpamāsthāya gauryā cārddhāṅgasaṃsthitaḥ | [SkPur (Rkh), Revākhaṇḍa, 65 5.1]
bhūtavetālakaṅkālair bhairavair bhairavo vṛtaḥ | [SkPur (Rkh), Revākhaṇḍa, 65 5.2]
nanarta narmadātīre dakṣiṇe pāṇḍunandana | [SkPur (Rkh), Revākhaṇḍa, 65 6.1]
tuṣṭairmarudgaṇaiḥ sarvaiḥ sthāpitaḥ kamalāsanaḥ | [SkPur (Rkh), Revākhaṇḍa, 65 6.2]
tadāprabhṛti tattīrtham ānandeśvaram ucyate | [SkPur (Rkh), Revākhaṇḍa, 65 7.1]
aṣṭamyāṃ ca caturdaśyāṃ paurṇamāsyāṃ narādhipa | [SkPur (Rkh), Revākhaṇḍa, 65 7.2]
vidhivaccārcayed devaṃ sugandhena vilepayet | [SkPur (Rkh), Revākhaṇḍa, 65 8.1]
brāhmaṇānpūjayettatra yathāśaktyā yudhiṣṭhira | [SkPur (Rkh), Revākhaṇḍa, 65 8.2]
godānaṃ tatra kartavyaṃ vastradānaṃ śubhāvaham | [SkPur (Rkh), Revākhaṇḍa, 65 9.1]
vasantasya trayodaśyāṃ śrāddhaṃ tatraiva kārayet | [SkPur (Rkh), Revākhaṇḍa, 65 9.2]
iṅgudair badarair bilvair akṣataiśca jalena vā | [SkPur (Rkh), Revākhaṇḍa, 65 10.1]
pretānāṃ kārayecchrāddhamānandeśvara uttame | [SkPur (Rkh), Revākhaṇḍa, 65 10.2]
ānanditā bhaveyuste yāvadābhūtasamplavam | [SkPur (Rkh), Revākhaṇḍa, 65 11.1]
santatervai na vicchedaḥ saptajanmasu jāyate | [SkPur (Rkh), Revākhaṇḍa, 65 11.2]
ānando hi bhavatteṣāṃ pratijanmani bhārata | [SkPur (Rkh), Revākhaṇḍa, 65 11.3]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ānandeśvaratīrthamāhātmyavarṇanaṃ nāma pañcaṣaṣṭitamo 'dhyāyaḥ | [SkPur (Rkh), Revākhaṇḍa, 65 12.1]
{SkPur (Rkh), Revākhaṇḍa, 66}
śrīmārkaṇḍeya uvāca | [SkPur (Rkh), Revākhaṇḍa, 66 1.1]
tato gacchettu rājendra mātṛtīrthamanuttamam | [SkPur (Rkh), Revākhaṇḍa, 66 1.2]
saṅgamasya samīpasthaṃ narmadādakṣiṇe taṭe | [SkPur (Rkh), Revākhaṇḍa, 66 1.3]
mātarastatra rājendra saṃjātā narmadātaṭe | [SkPur (Rkh), Revākhaṇḍa, 66 2.1]
umārdhanārir deveśo vyālayajñopavītadhṛk | [SkPur (Rkh), Revākhaṇḍa, 66 2.2]
uvāca yoginīvṛndaṃ kaṣṭaṃkaṣṭamaho hara | [SkPur (Rkh), Revākhaṇḍa, 66 3.1]
ajeyāḥ sarvadevānāṃ tvatprasādānmaheśvara | [SkPur (Rkh), Revākhaṇḍa, 66 3.2]
tīrthamatra vidhānena prakhyātaṃ vasudhātale | [SkPur (Rkh), Revākhaṇḍa, 66 4.1]
evaṃ bhavatu yoginya ityuktvāntaradhācchivaḥ | [SkPur (Rkh), Revākhaṇḍa, 66 4.2]
śrīmārkaṇḍeya uvāca | [SkPur (Rkh), Revākhaṇḍa, 66 5.1]
tatra tīrthe tu yo bhaktyā navamyāṃ niyataḥ śuciḥ | [SkPur (Rkh), Revākhaṇḍa, 66 5.2]
upoṣya parayā bhaktyā pūjayenmātṛgocaram | [SkPur (Rkh), Revākhaṇḍa, 66 5.3]
tasya syurmātaraḥ prītāḥ prīto 'yaṃ vṛṣavāhanaḥ | [SkPur (Rkh), Revākhaṇḍa, 66 6.1]
vandhyāyā mṛtavatsāyā aputrāyā yudhiṣṭhira | [SkPur (Rkh), Revākhaṇḍa, 66 6.2]
snāpanaṃ cārabhettatra mantraśāstraviduttamaḥ | [SkPur (Rkh), Revākhaṇḍa, 66 7.1]
sahiraṇyena kumbhena pañcaratnaphalānvitaḥ | [SkPur (Rkh), Revākhaṇḍa, 66 7.2]
snāpayet putrakāmāyāḥ kāṃsyapātreṇa deśikaḥ | [SkPur (Rkh), Revākhaṇḍa, 66 8.1]
putraṃ sā labhate nārī vīryavantaṃ guṇānvitam | [SkPur (Rkh), Revākhaṇḍa, 66 8.2]
yo yaṃ kāmamabhidhyāyettataḥ sa labhate nṛpa | [SkPur (Rkh), Revākhaṇḍa, 66 9.1]
mātṛtīrthātparaṃ tīrthaṃ na bhūtaṃ na bhaviṣyati | [SkPur (Rkh), Revākhaṇḍa, 66 9.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe mātṛtīrthamāhātmyavarṇanaṃ nāma ṣaṭṣaṣṭitamo 'dhyāyaḥ | [SkPur (Rkh), Revākhaṇḍa, 66 10.1]
{SkPur (Rkh), Revākhaṇḍa, 67}
śrīmārkaṇḍeya uvāca | [SkPur (Rkh), Revākhaṇḍa, 67 1.1]
tasyaivānantaraṃ tāta jalamadhye vyavasthitam | [SkPur (Rkh), Revākhaṇḍa, 67 1.2]
luṅkeśvaram iti khyātaṃ surāsuranamaskṛtam | [SkPur (Rkh), Revākhaṇḍa, 67 1.3]
idaṃ tīrthaṃ mahāpuṇyaṃ nānāścaryaṃ mahītale | [SkPur (Rkh), Revākhaṇḍa, 67 2.1]
asya tīrthasya māhātmyam utpattiṃ śṛṇu bhārata | [SkPur (Rkh), Revākhaṇḍa, 67 2.2]
āsītpurā mahāvīryo dānavo baladarpitaḥ | [SkPur (Rkh), Revākhaṇḍa, 67 3.1]
kālapṛṣṭha iti khyātaḥ suto brahmasutasya ca | [SkPur (Rkh), Revākhaṇḍa, 67 3.2]
gaṅgātaṭaṃ samāśritya cacāra vipulaṃ tapaḥ | [SkPur (Rkh), Revākhaṇḍa, 67 4.1]
adhomukho 'pi saṃsthitvāpibaddhūmam aharniśam | [SkPur (Rkh), Revākhaṇḍa, 67 4.2]
tataścānantaraṃ devastiṣṭhate hyumayā saha | [SkPur (Rkh), Revākhaṇḍa, 67 5.1]
dṛṣṭvā taṃ pārvatī sā tu tapasyugre vyavasthitam | [SkPur (Rkh), Revākhaṇḍa, 67 5.2]
paśya paśya mahādeva dhūmāśī tiṣṭhate naraḥ | [SkPur (Rkh), Revākhaṇḍa, 67 6.1]
prasīda taṃ kuruṣvādya dehi śīghraṃ varaṃ vibho | [SkPur (Rkh), Revākhaṇḍa, 67 6.2]
īśvara uvāca | [SkPur (Rkh), Revākhaṇḍa, 67 7.1]
yaduktaṃ vacanaṃ devi na tanme rocate priye | [SkPur (Rkh), Revākhaṇḍa, 67 7.2]
svakāryaṃ ca sadā cintyaṃ parakāryaṃ visarjayet | [SkPur (Rkh), Revākhaṇḍa, 67 7.3]
mūrkhastrībālaśatrūṇāṃ yaśchandenānuvartate | [SkPur (Rkh), Revākhaṇḍa, 67 8.1]
vyasane patate ghore satyametadudīritam | [SkPur (Rkh), Revākhaṇḍa, 67 8.2]
devyuvāca | [SkPur (Rkh), Revākhaṇḍa, 67 9.1]
bhāryayābhyarthito bhartā kāraṇaṃ bahu bhāṣate | [SkPur (Rkh), Revākhaṇḍa, 67 9.2]
laghutvaṃ yāti sā nārī evaṃ śāstreṣu paṭhyate | [SkPur (Rkh), Revākhaṇḍa, 67 9.3]
prāṇatyāgaṃ kariṣyāmi yadi māṃ tvaṃ na manyase | [SkPur (Rkh), Revākhaṇḍa, 67 10.1]
pārvatyā prerito devo gato 'sau dānavaṃ prati | [SkPur (Rkh), Revākhaṇḍa, 67 10.2]
īśvara uvāca | [SkPur (Rkh), Revākhaṇḍa, 67 11.1]
kimarthaṃ pibase dhūmaṃ kimarthaṃ tapyase tapaḥ | [SkPur (Rkh), Revākhaṇḍa, 67 11.2]
kiṃ duḥkhaṃ kiṃ nu santāpo vada kāryam abhīpsitam | [SkPur (Rkh), Revākhaṇḍa, 67 11.3]
yuvā tvaṃ dṛśyase 'dyāpi varṣaviṃśatir eva ca | [SkPur (Rkh), Revākhaṇḍa, 67 12.1]
tadācakṣva hi me sarvaṃ tapasaḥ kāraṇaṃ mahat | [SkPur (Rkh), Revākhaṇḍa, 67 12.2]
dānava uvāca | [SkPur (Rkh), Revākhaṇḍa, 67 13.1]
acalā dīyatāṃ bhaktirmama sthairyaṃ tavopari | [SkPur (Rkh), Revākhaṇḍa, 67 13.2]
aparaṃ varṣasāhasraṃ nirvighnaṃ me gataṃ vibho | [SkPur (Rkh), Revākhaṇḍa, 67 13.3]
divasānāṃ sahasre dve pūrṇe tvattapasā mama | [SkPur (Rkh), Revākhaṇḍa, 67 14.1]
īśvara uvāca | [SkPur (Rkh), Revākhaṇḍa, 67 15.1]
yācayābhīpsitaṃ kāryaṃ tuṣṭo 'haṃ tava suvrata | [SkPur (Rkh), Revākhaṇḍa, 67 15.2]
devasya vacanaṃ śrutvā cintayāmāsa dānavaḥ | [SkPur (Rkh), Revākhaṇḍa, 67 15.3]
kiṃ nākaṃ yācayāmyadya kimadya sakalāṃ mahīm | [SkPur (Rkh), Revākhaṇḍa, 67 16.1]
evaṃ saṃcintayāmāsa kāmabāṇena pīḍitaḥ | [SkPur (Rkh), Revākhaṇḍa, 67 16.2]
dānava uvāca | [SkPur (Rkh), Revākhaṇḍa, 67 17.1]
yadi tuṣṭo 'si me deva varaṃ dāsyasi me prabho | [SkPur (Rkh), Revākhaṇḍa, 67 17.2]
saṅgrāmaistu na tuṣṭo 'haṃ balaṃ nāstīti kiṃcana | [SkPur (Rkh), Revākhaṇḍa, 67 17.3]
yasya mūrdhanyahaṃ deva pāṇinā samupaspṛśe | [SkPur (Rkh), Revākhaṇḍa, 67 18.1]
devadānavagandharvo bhasmasādyātu tatkṣaṇāt | [SkPur (Rkh), Revākhaṇḍa, 67 18.2]
īśvara uvāca | [SkPur (Rkh), Revākhaṇḍa, 67 19.1]
yattvayā cintitaṃ kiṃcittatsarvaṃ saphalaṃ tava | [SkPur (Rkh), Revākhaṇḍa, 67 19.2]
uttiṣṭha gaccha śīghraṃ tvaṃ bhavanaṃ prati dānava | [SkPur (Rkh), Revākhaṇḍa, 67 19.3]
dānava uvāca | [SkPur (Rkh), Revākhaṇḍa, 67 20.1]
sthīyatāṃ devadeveśa yāvajjñāsyāmi te varam | [SkPur (Rkh), Revākhaṇḍa, 67 20.2]
yuṣmanmūrdhni nyase pāṇiṃ pratyayo me bhavedyathā | [SkPur (Rkh), Revākhaṇḍa, 67 20.3]
tataścānantaraṃ devaścintayāno maheśvaraḥ | [SkPur (Rkh), Revākhaṇḍa, 67 21.1]
na skando na harirbrahmā yaḥ kāryeṣu kṣamo 'dhunā | [SkPur (Rkh), Revākhaṇḍa, 67 21.2]
jñātvā caivāpadaṃ prāptāṃ devaḥ prārthayate vṛṣam | [SkPur (Rkh), Revākhaṇḍa, 67 22.1]
anena saha pāpena yudhyasva sāmprataṃ kṣaṇam | [SkPur (Rkh), Revākhaṇḍa, 67 22.2]
karaṃ prāsārayad daityo devaṃ mūrdhni kila spṛśet | [SkPur (Rkh), Revākhaṇḍa, 67 23.1]
lāṅgūlenāhato daityo viṣaṇṇaḥ patito bhuvi | [SkPur (Rkh), Revākhaṇḍa, 67 23.2]
devastu dakṣiṇāmāśāṃ gataścaivomayā saha | [SkPur (Rkh), Revākhaṇḍa, 67 24.1]
bhayabhīto nirīkṣeta grīvāṃ bhajya punaḥpunaḥ | [SkPur (Rkh), Revākhaṇḍa, 67 24.2]
gate cādarśanaṃ deve yuyudhe vṛṣabheṇa saḥ | [SkPur (Rkh), Revākhaṇḍa, 67 25.1]
dvāvetau balināṃ śreṣṭhau yuyudhāte mahābalau | [SkPur (Rkh), Revākhaṇḍa, 67 25.2]
prahārair vajrasadṛśaiḥ kopena ghaṭikātrayam | [SkPur (Rkh), Revākhaṇḍa, 67 26.1]
pāṇibhyāṃ na spṛśed yo vai vṛṣabhasya śirastathā | [SkPur (Rkh), Revākhaṇḍa, 67 26.2]
hatvā lāṅgūlapātena āgato vṛṣabhastadā | [SkPur (Rkh), Revākhaṇḍa, 67 27.1]
utthitaścāpyasau daityo vrajate vṛṣapṛṣṭhataḥ | [SkPur (Rkh), Revākhaṇḍa, 67 27.2]
vāyuvegena samprāpto yatra devo maheśvaraḥ | [SkPur (Rkh), Revākhaṇḍa, 67 28.1]
āgataṃ dānavaṃ dṛṣṭvā vṛṣo vacanamabravīt | [SkPur (Rkh), Revākhaṇḍa, 67 28.2]
āruhya pṛṣṭhe me deva śīghrameva hi gamyatām | [SkPur (Rkh), Revākhaṇḍa, 67 29.1]
āruhya vṛṣabhaṃ devo jagāma comayā saha | [SkPur (Rkh), Revākhaṇḍa, 67 29.2]
nākaṃ prāptas tato devo gataḥ śakrasya mandiram | [SkPur (Rkh), Revākhaṇḍa, 67 30.1]
nātyajaddevapṛṣṭhaṃ tu dānavo baladarpitaḥ | [SkPur (Rkh), Revākhaṇḍa, 67 30.2]
indralokaṃ parityajya brahmalokaṃ gatastadā | [SkPur (Rkh), Revākhaṇḍa, 67 31.1]
yatrayatra vrajeddevo bhayātsaha divaukasaiḥ | [SkPur (Rkh), Revākhaṇḍa, 67 31.2]
apaśyattatra tatraiva pṛṣṭhe lagnaṃ tu dānavam | [SkPur (Rkh), Revākhaṇḍa, 67 32.1]
sarvāṃl lokān bhramitvā tu devo vismayamāgataḥ | [SkPur (Rkh), Revākhaṇḍa, 67 32.2]
na sthānaṃ vidyate kiṃcidyatra viśramyate kṣaṇam | [SkPur (Rkh), Revākhaṇḍa, 67 33.1]
devadānavayostatra yuddhaṃ jñātvā sudāruṇam | [SkPur (Rkh), Revākhaṇḍa, 67 33.2]
harṣitātmā munistatra ciraṃ nṛtyati nāradaḥ | [SkPur (Rkh), Revākhaṇḍa, 67 34.1]
dhanyo 'hamadya me janma jīvitaṃ ca sujīvitam | [SkPur (Rkh), Revākhaṇḍa, 67 34.2]
mahāntaṃ ca kaliṃ dṛṣṭvā saṃtoṣaḥ paramo 'bhavat | [SkPur (Rkh), Revākhaṇḍa, 67 35.1]
devadānavayostatra yuddhaṃ tyaktvā ca nāradaḥ | [SkPur (Rkh), Revākhaṇḍa, 67 35.2]
ājagāma tato vipro yatra devo maheśvaraḥ | [SkPur (Rkh), Revākhaṇḍa, 67 36.1]
dṛṣṭvā devo 'tha taṃ vipraṃ pratipūjyābravīd idam | [SkPur (Rkh), Revākhaṇḍa, 67 36.2]
bho nārada muniśreṣṭha jānīṣe keśavaṃ kvacit | [SkPur (Rkh), Revākhaṇḍa, 67 37.1]
gatvā tatra ca śīghraṃ tvaṃ keśavāya nivedaya | [SkPur (Rkh), Revākhaṇḍa, 67 37.2]
nārada uvāca | [SkPur (Rkh), Revākhaṇḍa, 67 38.1]
devadānavasiddhānāṃ gandharvoragarakṣasām | [SkPur (Rkh), Revākhaṇḍa, 67 38.2]
sarveṣāmeva deveśo harate dhruvamāpadam | [SkPur (Rkh), Revākhaṇḍa, 67 38.3]
asaṃbhāvyaṃ na vaktavyaṃ manasāpi na cintayet | [SkPur (Rkh), Revākhaṇḍa, 67 39.1]
īdṛśīṃ naiva budhyāmi āpadaṃ ca vibho tava | [SkPur (Rkh), Revākhaṇḍa, 67 39.2]
īśvara uvāca | [SkPur (Rkh), Revākhaṇḍa, 67 40.1]
gaccha nārada śīghraṃ tvaṃ yatra devo janārdanaḥ | [SkPur (Rkh), Revākhaṇḍa, 67 40.2]
viditaṃ ca tvayā sarvaṃ yatkṛtaṃ dānavena tu | [SkPur (Rkh), Revākhaṇḍa, 67 40.3]
avadhyo dānavo hyeṣa sendrair api marudgaṇaiḥ | [SkPur (Rkh), Revākhaṇḍa, 67 41.1]
gatvā tu keśavaṃ devaṃ nivedaya mahāmune | [SkPur (Rkh), Revākhaṇḍa, 67 41.2]
nārada uvāca | [SkPur (Rkh), Revākhaṇḍa, 67 42.1]
na tu gacchāmyahaṃ deva suptaḥ kṣīrodadhau sukhī | [SkPur (Rkh), Revākhaṇḍa, 67 42.2]
keśavaḥ preraṇe hyeṣāmādeśo dīyatāṃ prabho | [SkPur (Rkh), Revākhaṇḍa, 67 42.3]
mātrā svasrā duhitrā vā rājānaṃ ca tathā prabhum | [SkPur (Rkh), Revākhaṇḍa, 67 43.1]
guruṃ caivāditaḥ kṛtvā śayānaṃ na prabodhayet | [SkPur (Rkh), Revākhaṇḍa, 67 43.2]
īśvara uvāca | [SkPur (Rkh), Revākhaṇḍa, 67 44.1]
yadi kvacid agāreṣu vahnirutpadyate mahān | [SkPur (Rkh), Revākhaṇḍa, 67 44.2]
nidhanaṃ yānti tatrasthā yad budhyer annasūrayaḥ | [SkPur (Rkh), Revākhaṇḍa, 67 44.3]
nārada uvāca | [SkPur (Rkh), Revākhaṇḍa, 67 45.1]
śīghraṃ gaccha mahādeva ātmānaṃ rakṣa suprabho | [SkPur (Rkh), Revākhaṇḍa, 67 45.2]
gacchāmyahaṃ na sandeho yatra devo janārdanaḥ | [SkPur (Rkh), Revākhaṇḍa, 67 45.3]
tato nandimahākālau stambhahastau bhayānakau | [SkPur (Rkh), Revākhaṇḍa, 67 46.1]
jaghnaturdānavaṃ tatra mudgarādibhirāyudhaiḥ | [SkPur (Rkh), Revākhaṇḍa, 67 46.2]
trayo 'pi ca mahākāyāḥ saptatālapramāṇakāḥ | [SkPur (Rkh), Revākhaṇḍa, 67 47.1]
na śamo jāyate teṣāṃ yudhyatāṃ ca parasparam | [SkPur (Rkh), Revākhaṇḍa, 67 47.2]
tataścānantaraṃ vipro 'gacchat taṃ keśavaṃ prati | [SkPur (Rkh), Revākhaṇḍa, 67 48.1]
suptaṃ kṣīrārṇave 'paśyaccheṣaparyaṅkasaṃsthitam | [SkPur (Rkh), Revākhaṇḍa, 67 48.2]
lakṣmyā pādayugaṃ gṛhya ūrūpari niveśitam | [SkPur (Rkh), Revākhaṇḍa, 67 49.1]
apsarogīyamānaṃ tu bhaktyānamya ca keśavam | [SkPur (Rkh), Revākhaṇḍa, 67 49.2]
adya me saphalaṃ janma jīvitaṃ ca sujīvitam | [SkPur (Rkh), Revākhaṇḍa, 67 50.1]
utthāpayasva deveśaṃ lakṣmi tvam aviśaṅkitā | [SkPur (Rkh), Revākhaṇḍa, 67 50.2]
nāradasya vacaḥ śrutvā padāṅguṣṭhaṃ vyamardayat | [SkPur (Rkh), Revākhaṇḍa, 67 51.1]
nāradastiṣṭhate dvāri uttiṣṭha madhusūdana | [SkPur (Rkh), Revākhaṇḍa, 67 51.2]
devo 'pi nāradaṃ dṛṣṭvā paraṃ harṣamupāgataḥ | [SkPur (Rkh), Revākhaṇḍa, 67 52.1]
svāgataṃ tu muniśreṣṭha suprabhātādya śarvarī | [SkPur (Rkh), Revākhaṇḍa, 67 52.2]
nārada uvāca | [SkPur (Rkh), Revākhaṇḍa, 67 53.1]
adya me saphalaṃ deva prabhātaṃ tava darśanāt | [SkPur (Rkh), Revākhaṇḍa, 67 53.2]
kuśalaṃ ca na devānāṃ śīghram uttiṣṭha gamyatām | [SkPur (Rkh), Revākhaṇḍa, 67 53.3]
śrīviṣṇuruvāca | [SkPur (Rkh), Revākhaṇḍa, 67 54.1]
brahmā cendraśca rudraśca ye cānye tu marudgaṇāḥ | [SkPur (Rkh), Revākhaṇḍa, 67 54.2]
āpadaḥ kāraṇaṃ yacca tatsamākhyātum arhasi | [SkPur (Rkh), Revākhaṇḍa, 67 54.3]
nārada uvāca | [SkPur (Rkh), Revākhaṇḍa, 67 55.1]
dānavena mahātīvraṃ tapastaptaṃ sudāruṇam | [SkPur (Rkh), Revākhaṇḍa, 67 55.2]
rudreṇa ca varo datto bhasmatvaṃ manasepsitam | [SkPur (Rkh), Revākhaṇḍa, 67 55.3]
varadānabalenaiva sa devaṃ hantum arhati | [SkPur (Rkh), Revākhaṇḍa, 67 56.1]
īdṛśaṃ ceṣṭitaṃ jñātvā nīto devo 'maraiḥ saha | [SkPur (Rkh), Revākhaṇḍa, 67 56.2]
nāradasya vacaḥ śrutvā jagāma samunirhariḥ | [SkPur (Rkh), Revākhaṇḍa, 67 57.1]
dṛṣṭvā devastamīśānaṃ gacchantaṃ diśamuttarām | [SkPur (Rkh), Revākhaṇḍa, 67 57.2]
dṛṣṭvā devaṃ ca rudro 'tha pariṣvajya punaḥpunaḥ | [SkPur (Rkh), Revākhaṇḍa, 67 58.1]
namaskṛtya jagannāthaṃ devaṃ ca madhusūdanaḥ | [SkPur (Rkh), Revākhaṇḍa, 67 58.2]
viṣṇur uvāca | [SkPur (Rkh), Revākhaṇḍa, 67 59.1]
bhayasya kāraṇaṃ deva kathyatāṃ ca maheśvara | [SkPur (Rkh), Revākhaṇḍa, 67 59.2]
devadānavayakṣāṇāṃ preṣayeyaṃ yamālayam | [SkPur (Rkh), Revākhaṇḍa, 67 59.3]
lalāṭe ca kṛto dharmo yuṣmākaṃ ca maheśvara | [SkPur (Rkh), Revākhaṇḍa, 67 60.1]
chittvā śirastathāṅgāni indriyāṇi na saṃśayaḥ | [SkPur (Rkh), Revākhaṇḍa, 67 60.2]
īśvara uvāca | [SkPur (Rkh), Revākhaṇḍa, 67 61.1]
nāsti saukhyaṃ ca mūrkheṣu nāsti saukhyaṃ ca rogiṣu | [SkPur (Rkh), Revākhaṇḍa, 67 61.2]
parādhīnena saukhyaṃ tu strījite ca viśeṣataḥ | [SkPur (Rkh), Revākhaṇḍa, 67 61.3]
strījitena mayā viṣṇo varo dattastu dānave | [SkPur (Rkh), Revākhaṇḍa, 67 62.1]
yasya mūrdhni nyasetpāṇiṃ sa bhaved bhasmapuṃjavat | [SkPur (Rkh), Revākhaṇḍa, 67 62.2]
ajeyaścāmaraścaiva mayā hyuktaḥ sa keśava | [SkPur (Rkh), Revākhaṇḍa, 67 63.1]
hantumicchati māṃ pāpa upāyastava vidyate | [SkPur (Rkh), Revākhaṇḍa, 67 63.2]
viṣṇuruvāca | [SkPur (Rkh), Revākhaṇḍa, 67 64.1]
gacchantu amarāḥ sarve yuṣmābhiḥ saha śaṅkara | [SkPur (Rkh), Revākhaṇḍa, 67 64.2]
upāyaṃ sarjayāmyadya vadhārthaṃ dānasya ca | [SkPur (Rkh), Revākhaṇḍa, 67 64.3]
revāyāśca taṭe tiṣṭha deva tvamamaraiḥ saha | [SkPur (Rkh), Revākhaṇḍa, 67 65.1]
kālakṣepo na kartavyo gamyatāṃ tvaritaṃ prabho | [SkPur (Rkh), Revākhaṇḍa, 67 65.2]
dakṣiṇā yatra gaṅgā ca revā caiva mahānadī | [SkPur (Rkh), Revākhaṇḍa, 67 66.1]
yatrayatra ca dṛśyeta prācī caiva sarasvatī | [SkPur (Rkh), Revākhaṇḍa, 67 66.2]
tatsamaṃ ca mahātīrthaṃ na martye caiva dṛśyate | [SkPur (Rkh), Revākhaṇḍa, 67 67.1]
snānaṃ ye tatra kurvanti dānaṃ caiva tu bhaktitaḥ | [SkPur (Rkh), Revākhaṇḍa, 67 67.2]
saptajanmakṛtaṃ pāpaṃ naśyate nātra saṃśayaḥ | [SkPur (Rkh), Revākhaṇḍa, 67 68.1]
etat tīrthaṃ mahāpuṇyaṃ sarvapātakanāśanam | [SkPur (Rkh), Revākhaṇḍa, 67 68.2]
gamyatāṃ tatra deveśa luṅkeśaṃ tvaṃ sahāmaraiḥ | [SkPur (Rkh), Revākhaṇḍa, 67 69.1]
viṣṇostu vacanādeva praviṣṭo hradamuttamam | [SkPur (Rkh), Revākhaṇḍa, 67 69.2]
ratiṃ sumahatīṃ cakre saha tatra marudgaṇaiḥ | [SkPur (Rkh), Revākhaṇḍa, 67 70.1]
tataścānantaraṃ devo māyāṃ kṛtvā hyanekadhā | [SkPur (Rkh), Revākhaṇḍa, 67 70.2]
vasantamāsaṃ saṃsṛjya udyānavanaśobhitam | [SkPur (Rkh), Revākhaṇḍa, 67 71.1]
aśokairbakulaiścaiva brahmavṛkṣaiḥ suśobhanaiḥ | [SkPur (Rkh), Revākhaṇḍa, 67 71.2]
śrīvṛkṣaiśca kapitthaiśca śirīṣair rājacampakaiḥ | [SkPur (Rkh), Revākhaṇḍa, 67 72.1]
śrīphalaiśca tathā tālaiḥ kadambodumbarais tathā | [SkPur (Rkh), Revākhaṇḍa, 67 72.2]
aśvatthādidrumaiścaiva nānāvṛkṣairanekaśaḥ | [SkPur (Rkh), Revākhaṇḍa, 67 73.1]
nānāpuṣpaiḥ sugandhāḍhyairbhramaraiśca nināditam | [SkPur (Rkh), Revākhaṇḍa, 67 73.2]
tasminmadhye mahāvṛkṣo nyagrodhaśca suśobhanaḥ | [SkPur (Rkh), Revākhaṇḍa, 67 74.1]
bahupakṣisamāyuktaḥ kokilārāvanāditaḥ | [SkPur (Rkh), Revākhaṇḍa, 67 74.2]
kṛṣṇena ca kṛtaṃ tasminkanyārūpaṃ ca tatkṣaṇāt | [SkPur (Rkh), Revākhaṇḍa, 67 75.1]
na tasyāḥ sadṛśī kanyā trailokye sacarācare | [SkPur (Rkh), Revākhaṇḍa, 67 75.2]
anyāśca kanyakāḥ sapta surūpāḥ śubhalocanāḥ | [SkPur (Rkh), Revākhaṇḍa, 67 76.1]
divyarūpadharāḥ sarvā divyābharaṇabhūṣitāḥ | [SkPur (Rkh), Revākhaṇḍa, 67 76.2]
pumāṃsamabhikāṅkṣantyo yadyekaḥ kāmayet striyaḥ | [SkPur (Rkh), Revākhaṇḍa, 67 77.1]
mauktikair ratnamāṇikyair vaiḍūryaiśca suśobhanaiḥ | [SkPur (Rkh), Revākhaṇḍa, 67 77.2]
kāmahāraiśca vaṃśaiśca baddho hindolakaḥ kṛtaḥ | [SkPur (Rkh), Revākhaṇḍa, 67 78.1]
ārūḍhāśca mahākanyā gāyante susvaraṃ tadā | [SkPur (Rkh), Revākhaṇḍa, 67 78.2]
mārutaḥ śītalo vāti vanaṃ spṛṣṭvā suśobhanam | [SkPur (Rkh), Revākhaṇḍa, 67 79.1]
vātena prerito gandho dānavo ghrāṇapīḍitaḥ | [SkPur (Rkh), Revākhaṇḍa, 67 79.2]
tataḥ kusumagandhena vismayaṃ paramaṃ gataḥ | [SkPur (Rkh), Revākhaṇḍa, 67 80.1]
āghrāya cedṛśaṃ puṇyaṃ na dṛṣṭaṃ na śrutaṃ mayā | [SkPur (Rkh), Revākhaṇḍa, 67 80.2]
vane cintayataḥ kiṃcid dhvanigītaṃ suśobhanam | [SkPur (Rkh), Revākhaṇḍa, 67 81.1]
gītasya ca dhvaniṃ śrutvā mohito māyayā hareḥ | [SkPur (Rkh), Revākhaṇḍa, 67 81.2]
vyādhasyaiva mahākūṭe patanti ca yathā mṛgāḥ | [SkPur (Rkh), Revākhaṇḍa, 67 82.1]
kālaspṛṣṭastathā kṛṣṇe patitaśca narādhipa | [SkPur (Rkh), Revākhaṇḍa, 67 82.2]
dṛṣṭvā kanyāṃ ca tāṃ daityo mūrcchayā patito bhuvi | [SkPur (Rkh), Revākhaṇḍa, 67 83.1]
patitena tu dṛṣṭaikā kanyā vaṭatale sthitā | [SkPur (Rkh), Revākhaṇḍa, 67 83.2]
āsyaṃ dṛṣṭvā tu nārīṇāṃ punaḥ kāmena pīḍitaḥ | [SkPur (Rkh), Revākhaṇḍa, 67 84.1]
gṛhītvā hemadaṇḍaṃ tu tāṃ pātayitum icchati | [SkPur (Rkh), Revākhaṇḍa, 67 84.2]
kanyovāca | [SkPur (Rkh), Revākhaṇḍa, 67 85.1]
mā mānusparśayatvaṃ hi kumāryahaṃ kulottama | [SkPur (Rkh), Revākhaṇḍa, 67 85.2]
bho muñca muñca māṃ śīghraṃ yāvadgacchāmyahaṃ gṛham | [SkPur (Rkh), Revākhaṇḍa, 67 85.3]
dānava uvāca | [SkPur (Rkh), Revākhaṇḍa, 67 86.1]
ahaṃ vivāhamicchāmi tvayā saha suśobhane | [SkPur (Rkh), Revākhaṇḍa, 67 86.2]
bhūpṛṣṭhe sakale rājñī bhavasyevaṃ na saṃśayaḥ | [SkPur (Rkh), Revākhaṇḍa, 67 86.3]
kanyovāca | [SkPur (Rkh), Revākhaṇḍa, 67 87.1]
pitā rakṣati kaumārye bhartā rakṣati yauvane | [SkPur (Rkh), Revākhaṇḍa, 67 87.2]
putro rakṣati vṛddhatve na strī svātantryam arhati | [SkPur (Rkh), Revākhaṇḍa, 67 87.3]
na svātantryaṃ mamaivāsti utpannāhaṃ mahatkule | [SkPur (Rkh), Revākhaṇḍa, 67 88.1]
yācyastu matpitā bhrātā mātāpi hi tathaiva ca | [SkPur (Rkh), Revākhaṇḍa, 67 88.2]
dānava uvāca | [SkPur (Rkh), Revākhaṇḍa, 67 89.1]
yadi māṃ necchase tvadya svātantryaṃ nāvalambase | [SkPur (Rkh), Revākhaṇḍa, 67 89.2]
mamāpi ca tadā hatyā satyaṃ ca śubhalocane | [SkPur (Rkh), Revākhaṇḍa, 67 89.3]
kanyovāca | [SkPur (Rkh), Revākhaṇḍa, 67 90.1]
viśvāso naiva kartavyo yādṛśe tādṛśe nare | [SkPur (Rkh), Revākhaṇḍa, 67 90.2]
narāḥ strīṣu vicitrāśca lampaṭāḥ kāmamohitāḥ | [SkPur (Rkh), Revākhaṇḍa, 67 90.3]
pariṇīya tu māṃ tvaṃ hi bhuṅkṣva bhogānmayā saha | [SkPur (Rkh), Revākhaṇḍa, 67 91.1]
janmanāśo bhavet paścānna tvaṃ nānyo bhavenmama | [SkPur (Rkh), Revākhaṇḍa, 67 91.2]
brāhmaṇī kṣatriṇī vaiśī śūdrī yāvat tathaiva ca | [SkPur (Rkh), Revākhaṇḍa, 67 92.1]
dvitīyo na bhaved bhartā ekākī ceha janmani | [SkPur (Rkh), Revākhaṇḍa, 67 92.2]
dānava uvāca | [SkPur (Rkh), Revākhaṇḍa, 67 93.1]
yattvayā gaditaṃ vākyaṃ tanmayā dhāritaṃ hṛdi | [SkPur (Rkh), Revākhaṇḍa, 67 93.2]
pratyayaṃ me kuruṣvādya yatte manasi rocate | [SkPur (Rkh), Revākhaṇḍa, 67 93.3]
kanyovāca | [SkPur (Rkh), Revākhaṇḍa, 67 94.1]
jānīṣva gopakanyāṃ māṃ krīḍāmi sakhibhiḥ saha | [SkPur (Rkh), Revākhaṇḍa, 67 94.2]
asmatkuleṣu yaddivyaṃ tatkuruṣva yathāvidhi | [SkPur (Rkh), Revākhaṇḍa, 67 94.3]
na taddivyaṃ kule 'smākaṃ viṣaṃ kośaṃ na tattulā | [SkPur (Rkh), Revākhaṇḍa, 67 95.1]
gopānvayeṣu sarveṣu hastaḥ śirasi dīyate | [SkPur (Rkh), Revākhaṇḍa, 67 95.2]
kāmāndhenaiva rājendra nikṣipto mastake karaḥ | [SkPur (Rkh), Revākhaṇḍa, 67 96.1]
tatkṣaṇād bhasmasādbhūto dagdhas tṛṇacayo yathā | [SkPur (Rkh), Revākhaṇḍa, 67 96.2]
keśavopari devaistu puṣpavṛṣṭiḥ śubhā kṛtā | [SkPur (Rkh), Revākhaṇḍa, 67 97.1]
hṛṣṭāḥ sarve 'gamandevāḥ svasthānaṃ vigatajvarāḥ | [SkPur (Rkh), Revākhaṇḍa, 67 97.2]
kṣīrodaṃ keśavo 'gacchat kālapṛṣṭhe nipātite | [SkPur (Rkh), Revākhaṇḍa, 67 98.1]
ya idaṃ śṛṇuyādbhaktyā caritaṃ dānavasya ca | [SkPur (Rkh), Revākhaṇḍa, 67 98.2]
sa jayī jāyate nityaṃ śaṅkarasya vaco yathā | [SkPur (Rkh), Revākhaṇḍa, 67 99.1]
etasmāt kāraṇād rājaṃl liṅgeśvaramiti śrutam | [SkPur (Rkh), Revākhaṇḍa, 67 99.2]
līnaṃ ca pātakaṃ yasmāt snānamātreṇa naśyati | [SkPur (Rkh), Revākhaṇḍa, 67 100.1]
tvagasthi śoṇitaṃ māṃsaṃ medaḥsnāyustathaiva ca | [SkPur (Rkh), Revākhaṇḍa, 67 100.2]
majjāśukragataṃ pāpaṃ naśyate janmakoṭijam | [SkPur (Rkh), Revākhaṇḍa, 67 101.1]
luṅkeśvare mahārāja toyaṃ pibati bhaktitaḥ | [SkPur (Rkh), Revākhaṇḍa, 67 101.2]
tribhiḥ prasṛtimātrābhiḥ pāpaṃ yāti sahasradhā | [SkPur (Rkh), Revākhaṇḍa, 67 102.1]
viśeṣeṇa caturdaśyāmubhau pakṣau tu cāṣṭamī | [SkPur (Rkh), Revākhaṇḍa, 67 102.2]
upoṣya yo naro bhaktyā pitṝṇāṃ pāṇḍunandana | [SkPur (Rkh), Revākhaṇḍa, 67 103.1]
uddhṛtāstena te sarve nārakīyāḥ pitāmahāḥ | [SkPur (Rkh), Revākhaṇḍa, 67 103.2]
kākiṇīṃ caiva yo dadyād brāhmaṇe vedapārage | [SkPur (Rkh), Revākhaṇḍa, 67 104.1]
tena dānaphalaṃ sarvaṃ kurukṣetrādikaṃ ca yat | [SkPur (Rkh), Revākhaṇḍa, 67 104.2]
prāptaṃ tu nānyathā rājañchaṅkaro vadate tvidam | [SkPur (Rkh), Revākhaṇḍa, 67 105.1]
sparśaliṅgamidaṃ rājañchaṅkareṇa tu nirmitam | [SkPur (Rkh), Revākhaṇḍa, 67 105.2]
sparśamātre manuṣyāṇāṃ rudravāso 'bhijāyate | [SkPur (Rkh), Revākhaṇḍa, 67 106.1]
tena dānaphalaṃ sarvaṃ kurukṣetrādikaṃ ca yat | [SkPur (Rkh), Revākhaṇḍa, 67 106.2]
etasmāt kāraṇād rājaṃl lokapālāśca rakṣakāḥ | [SkPur (Rkh), Revākhaṇḍa, 67 107.1]
durgā ca rakṣaṇe sṛṣṭā caturhastadharā śubhā | [SkPur (Rkh), Revākhaṇḍa, 67 107.2]
dhanado lokapāleśo rakṣakaśceśvarasya ca | [SkPur (Rkh), Revākhaṇḍa, 67 108.1]
rakṣati ca sadā kālaṃ grahavyāpārarūpataḥ | [SkPur (Rkh), Revākhaṇḍa, 67 108.2]
putrabhrātṛsamārūpaiḥ svāmisambandharūpibhiḥ | [SkPur (Rkh), Revākhaṇḍa, 67 109.1]
laṅkeśvaraṃ ca rājendra devairnādyāpi mucyate | [SkPur (Rkh), Revākhaṇḍa, 67 109.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe luṅkeśvaratīrthamāhātmyavarṇanaṃ nāma saptaṣaṣṭitamo 'dhyāyaḥ | [SkPur (Rkh), Revākhaṇḍa, 67 110.1]
{SkPur (Rkh), Revākhaṇḍa, 68}
śrīmārkaṇḍeya uvāca | [SkPur (Rkh), Revākhaṇḍa, 68 1.1]
dhanadasya tu tattīrthaṃ tato gacched yudhiṣṭhira | [SkPur (Rkh), Revākhaṇḍa, 68 1.2]
narmadādakṣiṇe kūle sarvapāpakṣayaṃkaram | [SkPur (Rkh), Revākhaṇḍa, 68 1.3]
sarvatīrthaphalaṃ tatra prāpyate nātra saṃśayaḥ | [SkPur (Rkh), Revākhaṇḍa, 68 2.1]
caitramāsatrayodaśyāṃ śuklapakṣe jitendriyaḥ | [SkPur (Rkh), Revākhaṇḍa, 68 2.2]
upoṣya parayā bhaktyā rātrau kurvīta jāgaram | [SkPur (Rkh), Revākhaṇḍa, 68 3.1]
pañcāmṛtena rājendra snāpayed dhanadaṃ budhaḥ | [SkPur (Rkh), Revākhaṇḍa, 68 3.2]
dīpaṃ ghṛtena dātavyaṃ gītaṃ vādyaṃ ca kārayet | [SkPur (Rkh), Revākhaṇḍa, 68 4.1]
prabhāte pūjayed viprān ātmanaḥ śreya icchati | [SkPur (Rkh), Revākhaṇḍa, 68 4.2]
pratigrahasamarthāṃśca vidyāsiddhāntavādinaḥ | [SkPur (Rkh), Revākhaṇḍa, 68 5.1]
śrautasmārtakriyāyuktān paradāraparāṅmukhān | [SkPur (Rkh), Revākhaṇḍa, 68 5.2]
pūjayedgohiraṇyena vastropānahabhojanaiḥ | [SkPur (Rkh), Revākhaṇḍa, 68 6.1]
chatraśayyāpradānena sarvapāpakṣayo bhavet | [SkPur (Rkh), Revākhaṇḍa, 68 6.2]
trijanmajanitaṃ pāpaṃ varadasya prabhāvataḥ | [SkPur (Rkh), Revākhaṇḍa, 68 7.1]
svargadaṃ durvinītānāṃ vinītānāṃ ca mokṣadam | [SkPur (Rkh), Revākhaṇḍa, 68 7.2]
annadaṃ ca daridrāṇāṃ bhavejjanmanijanmani | [SkPur (Rkh), Revākhaṇḍa, 68 8.1]
kulīnatvaṃ duḥkhahāniḥ svabhāvājāyate nare | [SkPur (Rkh), Revākhaṇḍa, 68 8.2]
vyādhidhvaṃso bhavet teṣāṃ narmadodakasevanāt | [SkPur (Rkh), Revākhaṇḍa, 68 9.1]
dhanadasya tu yastīrthe vidyādānaṃ prayacchati | [SkPur (Rkh), Revākhaṇḍa, 68 9.2]
sa yāti bhāskare loke sarvavyādhivivarjite | [SkPur (Rkh), Revākhaṇḍa, 68 10.1]
devadroṇīṃ ca tatraiva svaśaktyā pāṇḍunandana | [SkPur (Rkh), Revākhaṇḍa, 68 10.2]
ye prakurvanti bhūyiṣṭhāṃ revāyā dakṣiṇe taṭe | [SkPur (Rkh), Revākhaṇḍa, 68 11.1]
te yānti śāṃkare loke sarvaduḥkhavivarjite | [SkPur (Rkh), Revākhaṇḍa, 68 11.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dhanadatīrthamāhātmyavarṇanaṃ nāmāṣṭaṣaṣṭitamo 'dhyāyaḥ | [SkPur (Rkh), Revākhaṇḍa, 68 12.1]
{SkPur (Rkh), Revākhaṇḍa, 69}
śrīmārkaṇḍeya uvāca | [SkPur (Rkh), Revākhaṇḍa, 69 1.1]
tato gacchettu rājendra maṅgaleśvaramuttamam | [SkPur (Rkh), Revākhaṇḍa, 69 1.2]
sthāpitaṃ bhūmiputreṇa lokānāṃ hitakāmyayā | [SkPur (Rkh), Revākhaṇḍa, 69 1.3]
toṣitaḥ parayā bhaktyā śaṅkaraḥ śaśiśekharaḥ | [SkPur (Rkh), Revākhaṇḍa, 69 2.1]
caturdaśyāṃ gururdevaḥ pratyakṣo maṅgaleśvaraḥ | [SkPur (Rkh), Revākhaṇḍa, 69 2.2]
brūhi putra varaṃ śubhraṃ taṃ te dāsyāmi maṅgala | [SkPur (Rkh), Revākhaṇḍa, 69 3.1]
maṅgala uvāca | [SkPur (Rkh), Revākhaṇḍa, 69 4.1]
prasādaṃ kuru me śambho pratijanmani śaṅkara | [SkPur (Rkh), Revākhaṇḍa, 69 4.2]
tvadaṅgasvedasambhūto grahamadhye vasāmyaham | [SkPur (Rkh), Revākhaṇḍa, 69 4.3]
tvatprasādena īśāna pūjyo 'haṃ sarvadaivataiḥ | [SkPur (Rkh), Revākhaṇḍa, 69 5.1]
kṛtārtho hyadya saṃjātastava darśanabhāṣaṇāt | [SkPur (Rkh), Revākhaṇḍa, 69 5.2]
sthāne 'smin devadeveśa mama nāmnā maheśvaraḥ | [SkPur (Rkh), Revākhaṇḍa, 69 6.1]
evaṃ bhavatu te putretyuktvā cāntaradhīyata | [SkPur (Rkh), Revākhaṇḍa, 69 6.2]
maṅgalo 'pi mahātmā vai sthāpayitvā maheśvaram | [SkPur (Rkh), Revākhaṇḍa, 69 7.1]
ātmayogabalenaiva śūlināpūjayattataḥ | [SkPur (Rkh), Revākhaṇḍa, 69 7.2]
sarvaduḥkhaharaṃ liṅgaṃ nāmnā vai maṅgaleśvaram | [SkPur (Rkh), Revākhaṇḍa, 69 8.1]
tatra tīrthe tu vai rājanbrāhmaṇānprīṇayetsudhīḥ | [SkPur (Rkh), Revākhaṇḍa, 69 8.2]
sapatnīkān nṛpaśreṣṭha caturthyaṅgārake vrate | [SkPur (Rkh), Revākhaṇḍa, 69 9.1]
patnībhartārasaṃyuktaṃ vidvāṃsaṃ śrotriyaṃ dvijam | [SkPur (Rkh), Revākhaṇḍa, 69 9.2]
vratānte caiva gaurdhuryaiḥ śivamuddiśya dīyate | [SkPur (Rkh), Revākhaṇḍa, 69 10.1]
prīyatāṃ me mahādevaḥ sapatnīko vṛṣadhvajaḥ | [SkPur (Rkh), Revākhaṇḍa, 69 10.2]
vastrayugmaṃ pradātavyaṃ lohitaṃ pāṇḍunandana | [SkPur (Rkh), Revākhaṇḍa, 69 11.1]
dhūrvahau raktavarṇau ca śubhraṃ kṛṣṇaṃ tathaiva ca | [SkPur (Rkh), Revākhaṇḍa, 69 11.2]
chatraṃ śayyāṃ śubhāṃ caiva raktamālyānulepanam | [SkPur (Rkh), Revākhaṇḍa, 69 12.1]
dātavyaṃ pāṇḍavaśreṣṭha viśuddhenāntarātmanā | [SkPur (Rkh), Revākhaṇḍa, 69 12.2]
caturthyāṃ tu tathāṣṭamyāṃ pakṣayoḥ śuklakṛṣṇayoḥ | [SkPur (Rkh), Revākhaṇḍa, 69 13.1]
śrāddhaṃ tatraiva kartavyaṃ vittaśāṭhyena varjitaḥ | [SkPur (Rkh), Revākhaṇḍa, 69 13.2]
pretā bhavanti suprītā yugamekaṃ mahīpate | [SkPur (Rkh), Revākhaṇḍa, 69 14.1]
saputro jāyate martyaḥ pratijanma nṛpottama | [SkPur (Rkh), Revākhaṇḍa, 69 14.2]
tasya tīrthasya bhāvena sarvāṅgaruciro nṛpa | [SkPur (Rkh), Revākhaṇḍa, 69 15.1]
maṅgalaṃ bhavate vaṃśo nāśubhaṃ vidyate kvacit | [SkPur (Rkh), Revākhaṇḍa, 69 15.2]
bhaktyā yaḥ kīrtayen nityaṃ tasya pāpaṃ vyapohati | [SkPur (Rkh), Revākhaṇḍa, 69 16.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe maṅgaleśvaratīrthamāhātmyavarṇanaṃ nāmaikonasaptatitamo 'dhyāyaḥ | [SkPur (Rkh), Revākhaṇḍa, 69 17.1]
{SkPur (Rkh), Revākhaṇḍa, 70}
śrīmārkaṇḍeya uvāca | [SkPur (Rkh), Revākhaṇḍa, 70 1.1]
revāyā uttare kūle tīrthaṃ paramaśobhanam | [SkPur (Rkh), Revākhaṇḍa, 70 1.2]
raviṇā nirmitaṃ pārtha sarvapāpakṣayaṃkaram | [SkPur (Rkh), Revākhaṇḍa, 70 1.3]
svāṃśena bhāskarastatra tiṣṭhate cottare taṭe | [SkPur (Rkh), Revākhaṇḍa, 70 2.1]
sarvavyādhiharaḥ puṃsāṃ narmadāyāṃ vyavasthitaḥ | [SkPur (Rkh), Revākhaṇḍa, 70 2.2]
ṣaṣṭhyāṃṣaṣṭhyāṃ nṛpaśreṣṭha hyaṣṭamyāṃ ca caturdaśīm | [SkPur (Rkh), Revākhaṇḍa, 70 3.1]
snānaṃ yaḥ kārayenmartyaḥ śrāddhaṃ preteṣu bhaktitaḥ | [SkPur (Rkh), Revākhaṇḍa, 70 3.2]
tasya pāpakṣayaḥ pārtha sūryaloke mahīyate | [SkPur (Rkh), Revākhaṇḍa, 70 3.3]
tataḥ svargāccyutaḥ so 'pi jāyate vimale kule | [SkPur (Rkh), Revākhaṇḍa, 70 4.1]
dhanāḍhyo vyādhinirmukto jīvejjanmanijanmani | [SkPur (Rkh), Revākhaṇḍa, 70 4.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ravitīrthamāhātmyavarṇanaṃ nāma saptatitamo 'dhyāyaḥ | [SkPur (Rkh), Revākhaṇḍa, 70 5.1]
{SkPur (Rkh), Revākhaṇḍa, 71}
śrīmārkaṇḍeya uvāca | [SkPur (Rkh), Revākhaṇḍa, 71 1.1]
kāmeśvaraṃ tataścānyacchṛṇu pāṇḍavasattama | [SkPur (Rkh), Revākhaṇḍa, 71 1.2]
siddho yatra gaṇādhyakṣo gaurīputro mahābalaḥ | [SkPur (Rkh), Revākhaṇḍa, 71 1.3]
tatra tīrthe tu yo bhaktyā bhaktiyukto jitendriyaḥ | [SkPur (Rkh), Revākhaṇḍa, 71 2.1]
pañcāmṛtena saṃsnāpya dhūpanaivedyapūjanaiḥ | [SkPur (Rkh), Revākhaṇḍa, 71 2.2]
prasādya jagatāmīśaṃ sarvapāpaiḥ pramucyate | [SkPur (Rkh), Revākhaṇḍa, 71 3.1]
aṣṭamyāṃ mārgaśīrṣasya tatra snātvā yudhiṣṭhira | [SkPur (Rkh), Revākhaṇḍa, 71 3.2]
yo yena yajate tatra sa taṃ kāmamavāpnuyāt | [SkPur (Rkh), Revākhaṇḍa, 71 4.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kāmeśvaratīrthamāhātmyavarṇanaṃ nāmaikasaptatitamo 'dhyāyaḥ | [SkPur (Rkh), Revākhaṇḍa, 71 5.1]
{SkPur (Rkh), Revākhaṇḍa, 72}
śrīmārkaṇḍeya uvāca | [SkPur (Rkh), Revākhaṇḍa, 72 1.1]
tato gacchettu rājendra maṇināgeśvaraṃ śubham | [SkPur (Rkh), Revākhaṇḍa, 72 1.2]
uttare narmadākūle sarvapāpakṣayaṃkaram | [SkPur (Rkh), Revākhaṇḍa, 72 1.3]
sthāpitaṃ maṇināgena lokānāṃ hitakāmyayā | [SkPur (Rkh), Revākhaṇḍa, 72 1.4]
yudhiṣṭhira uvāca | [SkPur (Rkh), Revākhaṇḍa, 72 2.1]
āśīviṣeṇa sarpeṇa īśvarastoṣitaḥ katham | [SkPur (Rkh), Revākhaṇḍa, 72 2.2]
kṣudrāḥ sarvasya lokasya bhayadā viṣaśālinaḥ | [SkPur (Rkh), Revākhaṇḍa, 72 2.3]
kathyatāṃ tāta me sarvaṃ pātakasyopaśāntidam | [SkPur (Rkh), Revākhaṇḍa, 72 3.1]
mama santāpajaṃ duḥkhaṃ duryodhanasamudbhavam | [SkPur (Rkh), Revākhaṇḍa, 72 3.2]
karṇabhīṣmodbhavaṃ raudraṃ duḥkhaṃ pāñcālisambhavam | [SkPur (Rkh), Revākhaṇḍa, 72 4.1]
tava vaktrāmbujaughena plāvitaṃ nirvṛtiṃ gataḥ | [SkPur (Rkh), Revākhaṇḍa, 72 4.2]
śrutvā tava mukhodgītāṃ kathāṃ vai pāpanāśinīm | [SkPur (Rkh), Revākhaṇḍa, 72 5.1]
ayuktamidamasmākaṃ dvija kleśo na śāmyati | [SkPur (Rkh), Revākhaṇḍa, 72 5.2]
athavā prāpsyate tāta vidyādānasya yatphalam | [SkPur (Rkh), Revākhaṇḍa, 72 6.1]
tatphalaṃ prāpyate nityaṃ kathāśravaṇato hareḥ | [SkPur (Rkh), Revākhaṇḍa, 72 6.2]
śrīmārkaṇḍeya uvāca | [SkPur (Rkh), Revākhaṇḍa, 72 7.1]
yathāyathā tvaṃ nṛpa bhāṣase ca tathātathā me sukhameti bhāratī | [SkPur (Rkh), Revākhaṇḍa, 72 7.2]
śaithilyatā vā jarayānvitasya tvatsauhṛdaṃ naśyati naiva tāta | [SkPur (Rkh), Revākhaṇḍa, 72 7.3]
śṛṇuṣva tasmātsaha bāndhavaiśca kathāmimāṃ pāpaharāṃ praśastām | [SkPur (Rkh), Revākhaṇḍa, 72 7.4]
kathayāmi yathāvṛttamitihāsaṃ purātanam | [SkPur (Rkh), Revākhaṇḍa, 72 8.1]
kathitaṃ pūrvato vṛttaiḥ pāramparyeṇa bhārata | [SkPur (Rkh), Revākhaṇḍa, 72 9.1]
dve bhārye kaśyapasyāstāṃ sarvalokeṣvanuttame | [SkPur (Rkh), Revākhaṇḍa, 72 10.1]
garutmantaṃ ca vinatāsūta kadrūr ahīnatha | [SkPur (Rkh), Revākhaṇḍa, 72 10.2]
saṃtoṣeṇa ca te tāta tiṣṭhataḥ kāśyape gṛhe | [SkPur (Rkh), Revākhaṇḍa, 72 11.1]
kadrūśca vinatā nāma hṛṣṭe ca vanite sadā | [SkPur (Rkh), Revākhaṇḍa, 72 11.2]
tābhyāṃ sārddhaṃ krīḍate ca kaśyapo 'pi prajāpatiḥ | [SkPur (Rkh), Revākhaṇḍa, 72 12.1]
tatastvekadine prāpte āśramasthā śubhānanā | [SkPur (Rkh), Revākhaṇḍa, 72 12.2]
uccaiḥśravaṃ hayaṃ dṛṣṭvā manovegasamanvitam | [SkPur (Rkh), Revākhaṇḍa, 72 13.1]
paśya paśya hi tanvaṅgī hayaṃ sarvatra pāṇḍuram | [SkPur (Rkh), Revākhaṇḍa, 72 13.2]
dhāvamānamaviśrāntaṃ javena manasopamam | [SkPur (Rkh), Revākhaṇḍa, 72 14.1]
taṃ dṛṣṭvā sahasā cāśvamīrṣyābhāvena cābravīt | [SkPur (Rkh), Revākhaṇḍa, 72 14.2]
kadrūr uvāca | [SkPur (Rkh), Revākhaṇḍa, 72 15.1]
brūhi bhadre sahasrāṃśor aśvaḥ kiṃvarṇako bhavet | [SkPur (Rkh), Revākhaṇḍa, 72 15.2]
ahaṃ bravīmi kṛṣṇo 'yaṃ tvaṃ kiṃ vadasi tadvada | [SkPur (Rkh), Revākhaṇḍa, 72 15.3]
vinatovāca | [SkPur (Rkh), Revākhaṇḍa, 72 16.1]
paśyase nanu netraiśca kṛṣṇaṃ śvetaṃ na paśyasi | [SkPur (Rkh), Revākhaṇḍa, 72 16.2]
asatyabhāṣaṇādbhadre yamalokaṃ gamiṣyasi | [SkPur (Rkh), Revākhaṇḍa, 72 16.3]
satyānṛte tu vacane paṇastava mamaiva tu | [SkPur (Rkh), Revākhaṇḍa, 72 17.1]
sahasraṃ caiva varṣāṇāṃ dāsyahaṃ tava mandire | [SkPur (Rkh), Revākhaṇḍa, 72 17.2]
asatyā yadi me vāṇī kṛṣṇa uccaiḥśravā yadi | [SkPur (Rkh), Revākhaṇḍa, 72 18.1]
tadāhaṃ tvadgṛhe dāsī bhavāmi sarpamātṛke | [SkPur (Rkh), Revākhaṇḍa, 72 18.2]
yadi uccaiḥśravāḥ śveto 'haṃ dāsī ca tavaiva tu | [SkPur (Rkh), Revākhaṇḍa, 72 19.1]
evaṃ parasparaṃ dvābhyāṃ saṃvādo 'yaṃ vyavardhata | [SkPur (Rkh), Revākhaṇḍa, 72 19.2]
āśrameṣu gatā bālā rātrau cintāparā sthitā | [SkPur (Rkh), Revākhaṇḍa, 72 20.1]
bandhuvargasya kathitaṃ samastaṃ tadviceṣṭitam | [SkPur (Rkh), Revākhaṇḍa, 72 20.2]
putrāṇāṃ kathitaṃ pārtha paṇaṃ caiva mayā kṛtam | [SkPur (Rkh), Revākhaṇḍa, 72 21.1]
hāhākāraḥ kṛtaḥ sarpaiḥ śrutvā mātrā paṇaṃ kṛtam | [SkPur (Rkh), Revākhaṇḍa, 72 21.2]
jātā dāsī na sandehaḥ śveto bhāskaravāhanaḥ | [SkPur (Rkh), Revākhaṇḍa, 72 22.1]
uccaiḥśravā hayaḥ śveto na kṛṣṇo vidyate kvacit | [SkPur (Rkh), Revākhaṇḍa, 72 22.2]
kadrūr uvāca | [SkPur (Rkh), Revākhaṇḍa, 72 23.1]
yathāhaṃ na bhave dāsī tatkāryaṃ ca vicintyatām | [SkPur (Rkh), Revākhaṇḍa, 72 23.2]
viśadhvaṃ romakūpeṣu hyuccaiḥśravahayasya tu | [SkPur (Rkh), Revākhaṇḍa, 72 23.3]
ekaṃ muhūrtamātraṃ tu yāvat kṛṣṇaḥ sa dṛśyate | [SkPur (Rkh), Revākhaṇḍa, 72 24.1]
kṣaṇamātreṇa caikena dāsī sā bhavate mama | [SkPur (Rkh), Revākhaṇḍa, 72 24.2]
dāsīṃ kṛtvā tu tāṃ tanvīṃ vinatāṃ satyagarvitām | [SkPur (Rkh), Revākhaṇḍa, 72 25.1]
tataḥ svasthānagāḥ sarve bhaviṣyatha yathāsukham | [SkPur (Rkh), Revākhaṇḍa, 72 25.2]
sarpā ūcuḥ | [SkPur (Rkh), Revākhaṇḍa, 72 26.1]
yathā tvaṃ jananī cāmba sarveṣāṃ bhuvi pūjitā | [SkPur (Rkh), Revākhaṇḍa, 72 26.2]
tathā sāpi viśeṣeṇa vañcitavyā na mātaraḥ | [SkPur (Rkh), Revākhaṇḍa, 72 26.3]
mātā ca pitṛbhāryā ca mātṛmātā pitāmahī | [SkPur (Rkh), Revākhaṇḍa, 72 27.1]
karmaṇā manasā vācā hitaṃ tāsāṃ samācaret | [SkPur (Rkh), Revākhaṇḍa, 72 27.2]
sā tatastena vākyena kruddhā kālānalopamā | [SkPur (Rkh), Revākhaṇḍa, 72 28.1]
mama vākyam akurvāṇā ye kecidbhuvi pannagāḥ | [SkPur (Rkh), Revākhaṇḍa, 72 28.2]
havyavāhamukhe sarve te yāsyanty avicāritam | [SkPur (Rkh), Revākhaṇḍa, 72 29.1]
mātustadvacanaṃ śrutvā sarve caiva bhujaṅgamāḥ | [SkPur (Rkh), Revākhaṇḍa, 72 29.2]
kecitpraviṣṭā romeṣu uccaiḥśravahayasya ca | [SkPur (Rkh), Revākhaṇḍa, 72 30.1]
naṣṭāḥ kecid daśadiśaṃ kadrūśāpabhayāt tataḥ | [SkPur (Rkh), Revākhaṇḍa, 72 30.2]
kecidgaṅgājale naṣṭāḥ kecin naṣṭāḥ sarasvatīm | [SkPur (Rkh), Revākhaṇḍa, 72 31.1]
kecinmahodadhau līnāḥ praviṣṭā vindhyakandare | [SkPur (Rkh), Revākhaṇḍa, 72 31.2]
āśritya narmadātoye maṇināgottamo nṛpa | [SkPur (Rkh), Revākhaṇḍa, 72 32.1]
tapaścacāra vipulamuttare narmadātaṭe | [SkPur (Rkh), Revākhaṇḍa, 72 32.2]
mātṛśāpabhayātpārtha dhyāyate kāmanāśanam | [SkPur (Rkh), Revākhaṇḍa, 72 33.1]
acchedyamapratarkyaṃ ca vināśotpattivarjitam | [SkPur (Rkh), Revākhaṇḍa, 72 33.2]
vāyubhakṣaḥ śataṃ sāgraṃ tadardhaṃ ravivīkṣakaḥ | [SkPur (Rkh), Revākhaṇḍa, 72 34.1]
evaṃ dhyānaratasyaiva pratyakṣastripurāntakaḥ | [SkPur (Rkh), Revākhaṇḍa, 72 34.2]
sādhu sādhu mahābhāga sattvavāṃstu bhujaṃgama | [SkPur (Rkh), Revākhaṇḍa, 72 35.1]
tvayā bhaktyā gṛhīto 'haṃ prītaste hyurageśvara | [SkPur (Rkh), Revākhaṇḍa, 72 35.2]
varaṃ yācaya me kṣipraṃ yaste manasi vartate | [SkPur (Rkh), Revākhaṇḍa, 72 35.3]
maṇināga uvāca | [SkPur (Rkh), Revākhaṇḍa, 72 36.1]
mātṛśāpabhayānnātha kliṣṭo 'haṃ narmadātaṭe | [SkPur (Rkh), Revākhaṇḍa, 72 36.2]
tvatprasādena me nātha mātṛśāpo bhavedvṛthā | [SkPur (Rkh), Revākhaṇḍa, 72 36.3]
īśvara uvāca | [SkPur (Rkh), Revākhaṇḍa, 72 37.1]
havyavāhamukhaṃ vatsa na prāpsyasi mamājñayā | [SkPur (Rkh), Revākhaṇḍa, 72 37.2]
mama loke nivāsaśca tava putra bhaviṣyati | [SkPur (Rkh), Revākhaṇḍa, 72 37.3]
maṇināga uvāca | [SkPur (Rkh), Revākhaṇḍa, 72 38.1]
atra sthāne mahādeva sthīyatāmaṃśabhāgataḥ | [SkPur (Rkh), Revākhaṇḍa, 72 38.2]
sahasrāṃśena bhāgena sthīyatāṃ narmadājale | [SkPur (Rkh), Revākhaṇḍa, 72 38.3]
upakārāya lokānāṃ mama nāmnaiva śaṅkara | [SkPur (Rkh), Revākhaṇḍa, 72 38.4]
īśvara uvāca | [SkPur (Rkh), Revākhaṇḍa, 72 39.1]
sthāpayasva paraṃ liṅgam ājñayā mama pannaga | [SkPur (Rkh), Revākhaṇḍa, 72 39.2]
ityuktvāntarhito devo jagāma hyumayā saha | [SkPur (Rkh), Revākhaṇḍa, 72 39.3]
mārkaṇḍeya uvāca | [SkPur (Rkh), Revākhaṇḍa, 72 40.1]
tatra tīrthe tu ye gatvā śuciprayatamānasāḥ | [SkPur (Rkh), Revākhaṇḍa, 72 40.2]
pañcamyāṃ vā caturdaśyāmaṣṭamyāṃ śuklakṛṣṇayoḥ | [SkPur (Rkh), Revākhaṇḍa, 72 40.3]
arcayanti sadā pārtha nopasarpanti te yamam | [SkPur (Rkh), Revākhaṇḍa, 72 41.1]
dadhnā ca madhunā caiva ghṛtena kṣīrayogataḥ | [SkPur (Rkh), Revākhaṇḍa, 72 41.2]
snāpayanti virūpākṣamumādehārdhadhāriṇam | [SkPur (Rkh), Revākhaṇḍa, 72 42.1]
kāmāṅgadahanaṃ devamaghāsuraniṣūdanam | [SkPur (Rkh), Revākhaṇḍa, 72 42.2]
snāpyamānaṃ ca ye bhaktvā paśyanti parameśvaram | [SkPur (Rkh), Revākhaṇḍa, 72 43.1]
te yānti ca pare loke sarvapāpavivarjitaiḥ | [SkPur (Rkh), Revākhaṇḍa, 72 43.2]
śrāddhaṃ preteṣu ye pārtha cāṣṭamyāṃ pañcamīṣu ca | [SkPur (Rkh), Revākhaṇḍa, 72 44.1]
brāhmaṇaiśca sadā yogyair vedapāṭhakacintakaiḥ | [SkPur (Rkh), Revākhaṇḍa, 72 44.2]
svadāranirataiḥ ślakṣṇaiḥ paradāravivarjitaiḥ | [SkPur (Rkh), Revākhaṇḍa, 72 45.1]
ṣaṭkarmaniratais tāta śūdrapreṣaṇavarjitaiḥ | [SkPur (Rkh), Revākhaṇḍa, 72 45.2]
khañjāśca dardurāḥ ṣaṇḍhā vārddhuṣyāśca kṛṣīvalāḥ | [SkPur (Rkh), Revākhaṇḍa, 72 46.1]
bhinnavṛttikarāḥ putra niyojyā na kadācana | [SkPur (Rkh), Revākhaṇḍa, 72 46.2]
vṛṣalīmandire yasya mahiṣīṃ yastu pālayet | [SkPur (Rkh), Revākhaṇḍa, 72 47.1]
sa vipro dūratastyājyo vrate śrāddhe narādhipa | [SkPur (Rkh), Revākhaṇḍa, 72 47.2]
kāṇāṣṭuṃṭāśca maṇṭāśca vedapāṭhavivarjitāḥ | [SkPur (Rkh), Revākhaṇḍa, 72 48.1]
na te pūjyā dvijāḥ pārtha maṇināgeśvare śubhe | [SkPur (Rkh), Revākhaṇḍa, 72 48.2]
yadīcchedūrdhvagamanamātmanaḥ pitṛbhiḥ saha | [SkPur (Rkh), Revākhaṇḍa, 72 49.1]
sarvāṅgarucirāṃ dhenuṃ yo dadyādagrajanmane | [SkPur (Rkh), Revākhaṇḍa, 72 49.2]
sa yāti paramaṃ lokaṃ yāvadābhūtasamplavam | [SkPur (Rkh), Revākhaṇḍa, 72 50.1]
tataḥ svargāccyutaḥ so 'pi jāyate vimale kule | [SkPur (Rkh), Revākhaṇḍa, 72 50.2]
ye paśyanti paraṃ bhaktyā maṇināgeśvaraṃ nṛpa | [SkPur (Rkh), Revākhaṇḍa, 72 51.1]
na teṣāṃ jāyate vaṃśe pannagānāṃ bhayaṃ nṛpa | [SkPur (Rkh), Revākhaṇḍa, 72 51.2]
pannagaḥ śaṅkate teṣāṃ maṇināgapradarśanāt | [SkPur (Rkh), Revākhaṇḍa, 72 52.1]
sauparṇarūpiṇaste vai dṛśyante nāgamaṇḍale | [SkPur (Rkh), Revākhaṇḍa, 72 52.2]
phalāni caiva dānānāṃ śṛṇuṣvātha nṛpottama | [SkPur (Rkh), Revākhaṇḍa, 72 53.1]
annaṃ saṃskārasaṃyuktaṃ ye dadante narottamāḥ | [SkPur (Rkh), Revākhaṇḍa, 72 53.2]
toyaṃ śayyāṃ tathā chatraṃ kanyāṃ dāsīṃ subhāṣiṇīm | [SkPur (Rkh), Revākhaṇḍa, 72 54.1]
pātre deyaṃ yato rājan yadīcchecchreya ātmanaḥ | [SkPur (Rkh), Revākhaṇḍa, 72 54.2]
surabhīṇi ca puṣpāṇi gandhavastrāṇi dāpayet | [SkPur (Rkh), Revākhaṇḍa, 72 55.1]
dīpaṃ dhānyaṃ gṛhaṃ śubhraṃ sarvopaskarasaṃyutam | [SkPur (Rkh), Revākhaṇḍa, 72 55.2]
ye dadante paraṃ bhaktyā te vrajanti triviṣṭapam | [SkPur (Rkh), Revākhaṇḍa, 72 56.1]
maṇināge nṛpaśreṣṭha yacca dānaṃ pradīyate | [SkPur (Rkh), Revākhaṇḍa, 72 56.2]
tasya dānasya bhāvena svarge vāso bhaveddhruvam | [SkPur (Rkh), Revākhaṇḍa, 72 57.1]
pātakāni pralīyante āmapātre yathā jalam | [SkPur (Rkh), Revākhaṇḍa, 72 57.2]
narmadātoyasaṃsiddhaṃ bhojyaṃ vipre dadāti yaḥ | [SkPur (Rkh), Revākhaṇḍa, 72 58.1]
so 'pi pāpairvinirmuktaḥ krīḍate daivataiḥ saha | [SkPur (Rkh), Revākhaṇḍa, 72 58.2]
tataḥ svargacyutānāṃ hi lakṣaṇaṃ pravadāmyaham | [SkPur (Rkh), Revākhaṇḍa, 72 59.1]
dīrghāyuṣo jīvaputrā dhanavantaḥ suśobhanāḥ | [SkPur (Rkh), Revākhaṇḍa, 72 59.2]
sarvavyādhivinirmuktāḥ sutabhṛtyaiḥ samanvitāḥ | [SkPur (Rkh), Revākhaṇḍa, 72 60.1]
tyāgino bhogasaṃyuktā dharmākhyānaratāḥ sadā | [SkPur (Rkh), Revākhaṇḍa, 72 60.2]
devadvijagurorbhaktās tīrthasevāparāyaṇāḥ | [SkPur (Rkh), Revākhaṇḍa, 72 61.1]
mātāpitṛvaśā nityaṃ drohakrodhavivarjitāḥ | [SkPur (Rkh), Revākhaṇḍa, 72 61.2]
ebhireva guṇair yuktā ye narāḥ pāṇḍunandana | [SkPur (Rkh), Revākhaṇḍa, 72 62.1]
satyaṃ te svargādāyātāḥ svarge vāsaṃ vrajanti te | [SkPur (Rkh), Revākhaṇḍa, 72 62.2]
sarvatīrthavaraṃ tīrthaṃ maṇināgaṃ nṛpottama | [SkPur (Rkh), Revākhaṇḍa, 72 63.1]
tīrthākhyānamidaṃ puṇyaṃ yaḥ paṭhecchṛṇuyād api | [SkPur (Rkh), Revākhaṇḍa, 72 63.2]
so'pi pāpairvinirmuktaḥ śivaloke mahīyate | [SkPur (Rkh), Revākhaṇḍa, 72 64.1]
na viṣaṃ kramate teṣāṃ vicaranti yathecchayā | [SkPur (Rkh), Revākhaṇḍa, 72 64.2]
bhādrapadyāṃ ca yatṣaṣṭhyāṃ puṇyaṃ sūryasya darśane | [SkPur (Rkh), Revākhaṇḍa, 72 65.1]
tatphalaṃ samavāpnoti ākhyānaśravaṇena tu | [SkPur (Rkh), Revākhaṇḍa, 72 65.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe maṇināgeśvaratīrthamāhātmyavarṇanaṃ nāma dvisaptatitamo 'dhyāyaḥ | [SkPur (Rkh), Revākhaṇḍa, 72 66.1]
{SkPur (Rkh), Revākhaṇḍa, 73}
śrīmārkaṇḍeya uvāca | [SkPur (Rkh), Revākhaṇḍa, 73 1.1]
narmadādakṣiṇe kūle tīrthaṃ paramaśobhanam | [SkPur (Rkh), Revākhaṇḍa, 73 1.2]
sarvapāpaharaṃ pārtha gopāreśvaramuttamam | [SkPur (Rkh), Revākhaṇḍa, 73 1.3]
godehānniḥsṛtaṃ liṅgaṃ puṇyaṃ bhūmitale nṛpa | [SkPur (Rkh), Revākhaṇḍa, 73 1.4]
yudhiṣṭhira uvāca | [SkPur (Rkh), Revākhaṇḍa, 73 2.1]
godehānniḥsṛtaṃ kasmālliṅgaṃ pāpakṣayaṃkaram | [SkPur (Rkh), Revākhaṇḍa, 73 2.2]
dakṣiṇe narmadākūle maṇināgasamīpataḥ | [SkPur (Rkh), Revākhaṇḍa, 73 2.3]
saṃkṣepātkathyatāṃ vipra gopāreśvarasambhavam | [SkPur (Rkh), Revākhaṇḍa, 73 2.4]
śrīmārkaṇḍeya uvāca | [SkPur (Rkh), Revākhaṇḍa, 73 3.1]
kāmadhenustapastatra purā pārtha cakāra ha | [SkPur (Rkh), Revākhaṇḍa, 73 3.2]
dhyāyate parayā bhaktyā devadevaṃ maheśvaram | [SkPur (Rkh), Revākhaṇḍa, 73 3.3]
tuṣṭastasyā jagannātha kapilāya maheśvaraḥ | [SkPur (Rkh), Revākhaṇḍa, 73 4.1]
niḥsṛto dehamadhyāttu acchedyaḥ parameśvaraḥ | [SkPur (Rkh), Revākhaṇḍa, 73 4.2]
tuṣṭo devi jaganmātaḥ kapile parameśvari | [SkPur (Rkh), Revākhaṇḍa, 73 5.1]
ārādhanaṃ kṛtaṃ yasmāt tad vadāśu śubhānane | [SkPur (Rkh), Revākhaṇḍa, 73 5.2]
surabhyuvāca | [SkPur (Rkh), Revākhaṇḍa, 73 6.1]
lokānām upakārāya sṛṣṭāhaṃ parameṣṭhinā | [SkPur (Rkh), Revākhaṇḍa, 73 6.2]
lokakāryāṇi sarvāṇi sidhyanti matprasādataḥ | [SkPur (Rkh), Revākhaṇḍa, 73 6.3]
lokāḥ svargaṃ prayāsyanti matprasādena śaṅkara | [SkPur (Rkh), Revākhaṇḍa, 73 7.1]
tīrthe tvaṃ bhava me śambho lokānāṃ hitakāmyayā | [SkPur (Rkh), Revākhaṇḍa, 73 7.2]
tatheti bhagavānuktvā tīrthe tatrāvasanmudā | [SkPur (Rkh), Revākhaṇḍa, 73 8.1]
tadāprabhṛti tattīrthaṃ vikhyātaṃ vasudhātale | [SkPur (Rkh), Revākhaṇḍa, 73 8.2]
snānenaikena rājendra pāpasaṅghaṃ vyapohati | [SkPur (Rkh), Revākhaṇḍa, 73 8.3]
gopāreśvaragodānaṃ yastu bhaktyā ca kārayet | [SkPur (Rkh), Revākhaṇḍa, 73 9.1]
yogye dvijottame deyā yogyā dhenuḥ sakāñcanā | [SkPur (Rkh), Revākhaṇḍa, 73 9.2]
savatsā taruṇī śubhrā bahukṣīrā savastrakā | [SkPur (Rkh), Revākhaṇḍa, 73 10.1]
kṛṣṇapakṣe caturdaśyām aṣṭamyāṃ vā pradāpayet | [SkPur (Rkh), Revākhaṇḍa, 73 10.2]
sarveṣu caiva māseṣu kārttike ca viśeṣataḥ | [SkPur (Rkh), Revākhaṇḍa, 73 11.1]
dāpayet parayā bhaktyā dvije svādhyāyatatpare | [SkPur (Rkh), Revākhaṇḍa, 73 11.2]
vidhinā ca pradadyād yo vidhinā yastu gṛhṇate | [SkPur (Rkh), Revākhaṇḍa, 73 12.1]
tāvubhau puṇyakarmāṇau prekṣakaḥ puṇyabhājanam | [SkPur (Rkh), Revākhaṇḍa, 73 12.2]
piṇḍadānaṃ prakuryād yaḥ pretānāṃ bhaktisaṃyutaḥ | [SkPur (Rkh), Revākhaṇḍa, 73 13.1]
piṇḍenaikena rājendra pretā yānti parāṃ gatim | [SkPur (Rkh), Revākhaṇḍa, 73 13.2]
bhaktyā praṇāmaṃ rudrasya ye kurvanti dine dine | [SkPur (Rkh), Revākhaṇḍa, 73 14.1]
teṣāṃ pāpaṃ pralīyeta bhinnapātre jalaṃ yathā | [SkPur (Rkh), Revākhaṇḍa, 73 14.2]
tatra tīrthe tu yo rājanvṛṣabhaṃ ca samutsṛjet | [SkPur (Rkh), Revākhaṇḍa, 73 15.1]
pitaraścoddhṛtās tena śivaloke mahīyate | [SkPur (Rkh), Revākhaṇḍa, 73 15.2]
yudhiṣṭhira uvāca | [SkPur (Rkh), Revākhaṇḍa, 73 16.1]
vṛṣotsarge kṛte tāta phalaṃ yajjāyate nṛṇām | [SkPur (Rkh), Revākhaṇḍa, 73 16.2]
tatsarvaṃ kathayasvāśu prayatnena dvijottama | [SkPur (Rkh), Revākhaṇḍa, 73 16.3]
śrīmārkaṇḍeya uvāca | [SkPur (Rkh), Revākhaṇḍa, 73 17.1]
sarvalakṣaṇasampūrṇe vṛṣe caiva tu yatphalam | [SkPur (Rkh), Revākhaṇḍa, 73 17.2]
tadahaṃ sampravakṣyāmi śṛṇuṣva dharmanandana | [SkPur (Rkh), Revākhaṇḍa, 73 17.3]
kārttike caiva vaiśākhe pūrṇimāyāṃ narādhipa | [SkPur (Rkh), Revākhaṇḍa, 73 18.1]
rudrasya sannidhau bhūtvā śuciḥ snāto jitendriyaḥ | [SkPur (Rkh), Revākhaṇḍa, 73 18.2]
vṛṣasyaiva samutsargaṃ kārayet prīyatāṃ haraḥ | [SkPur (Rkh), Revākhaṇḍa, 73 19.1]
sāṃnidhye kārayet putra catasro vatsikāḥ śubhāḥ | [SkPur (Rkh), Revākhaṇḍa, 73 19.2]
dattvā tu vipramukhyāya sarvalakṣaṇasaṃyutāḥ | [SkPur (Rkh), Revākhaṇḍa, 73 20.1]
prīyatāṃ ca mahādevo brahmā viṣṇurmaheśvaraḥ | [SkPur (Rkh), Revākhaṇḍa, 73 20.2]
vṛṣabhe romasaṃkhyā yā sarvāṅgeṣu narādhipa | [SkPur (Rkh), Revākhaṇḍa, 73 21.1]
tāvadvarṣapramāṇaṃ tu śivaloke mahīyate | [SkPur (Rkh), Revākhaṇḍa, 73 21.2]
śivaloke vasitvā tu yadā martyeṣu jāyate | [SkPur (Rkh), Revākhaṇḍa, 73 22.1]
kule mahati sambhūtir dhanadhānyasamākule | [SkPur (Rkh), Revākhaṇḍa, 73 22.2]
nīrogo rūpavāṃścaiva vidyāḍhyaḥ satyavāk śuciḥ | [SkPur (Rkh), Revākhaṇḍa, 73 23.1]
gopāreśvaramāhātmyaṃ mayā khyātaṃ yudhiṣṭhira | [SkPur (Rkh), Revākhaṇḍa, 73 23.2]
godehānniḥsṛtaṃ liṅgaṃ narmadādakṣiṇe taṭe | [SkPur (Rkh), Revākhaṇḍa, 73 23.3]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe gopāreśvaramāhātmyavarṇanaṃ nāma trisaptatitamo 'dhyāyaḥ | [SkPur (Rkh), Revākhaṇḍa, 73 24.1]
{SkPur (Rkh), Revākhaṇḍa, 74}
śrīmārkaṇḍeya uvāca | [SkPur (Rkh), Revākhaṇḍa, 74 1.1]
revāyā uttare kūle tīrthaṃ paramaśobhanam | [SkPur (Rkh), Revākhaṇḍa, 74 1.2]
sarvapāpaharaṃ martye nāmnā vai gautameśvaram | [SkPur (Rkh), Revākhaṇḍa, 74 1.3]
sthāpitaṃ gautamenaiva lokānāṃ hitakāmyayā | [SkPur (Rkh), Revākhaṇḍa, 74 2.1]
svargasopānarūpaṃ tu tīrthaṃ puṃsāṃ yudhiṣṭhira | [SkPur (Rkh), Revākhaṇḍa, 74 2.2]
tatra gaccha paraṃ bhaktyā yatra devo jagadguruḥ | [SkPur (Rkh), Revākhaṇḍa, 74 3.1]
pātakasya vināśārthaṃ svargavāsapradas tathā | [SkPur (Rkh), Revākhaṇḍa, 74 3.2]
saubhāgyavarddhanaṃ tīrthaṃ jayadaṃ duḥkhanāśanam | [SkPur (Rkh), Revākhaṇḍa, 74 4.1]
piṇḍadānena caikena kulānām uddharet trayam | [SkPur (Rkh), Revākhaṇḍa, 74 4.2]
yatkiṃcid dīyate bhaktyā svalpaṃ vā yadi vā bahu | [SkPur (Rkh), Revākhaṇḍa, 74 5.1]
tatsarvaṃ śatasāhasram ājñayā gautamasya hi | [SkPur (Rkh), Revākhaṇḍa, 74 5.2]
tīrthānāṃ paramaṃ tīrthaṃ svayaṃ rudreṇa bhāṣitam | [SkPur (Rkh), Revākhaṇḍa, 74 6.1]
iti śrīskānde mahāpurāṇa ekāśītisāhasryāṃ saṃhitāyāṃ pañcamāvantyakhaṇḍe revākhaṇḍe gautameśvaratīrthamāhātmyavarṇanaṃ nāma catuḥsaptatitamo 'dhyāyaḥ | [SkPur (Rkh), Revākhaṇḍa, 74 7.1]
{SkPur (Rkh), Revākhaṇḍa, 75}
śrīmārkaṇḍeya uvāca | [SkPur (Rkh), Revākhaṇḍa, 75 1.1]
narmadādakṣiṇe kūle tīrthaṃ paramaśobhanam | [SkPur (Rkh), Revākhaṇḍa, 75 1.2]
śaṅkhacūḍasya nāmnā vai prasiddhaṃ bhūmimaṇḍale | [SkPur (Rkh), Revākhaṇḍa, 75 1.3]
śaṅkhacūḍaḥ svayaṃ tatra saṃsthitaḥ pāṇḍunandana | [SkPur (Rkh), Revākhaṇḍa, 75 2.1]
vainateyabhayātpārtha sukhadanarmadātaṭe | [SkPur (Rkh), Revākhaṇḍa, 75 2.2]
tatra tīrthe tu yo bhaktyā śucir bhūtvā samāhitaḥ | [SkPur (Rkh), Revākhaṇḍa, 75 3.1]
snāpayecchaṅkhacūḍaṃ tu kṣīrakṣaudreṇa sarpiṣā | [SkPur (Rkh), Revākhaṇḍa, 75 3.2]
rātrau jāgaraṇaṃ kuryād devasyāgre narādhipa | [SkPur (Rkh), Revākhaṇḍa, 75 4.1]
dadhibhaktena sampūjya brāhmaṇāñchaṃsitavratān | [SkPur (Rkh), Revākhaṇḍa, 75 4.2]
gopradāne dvijendro 'yaṃ sarvapāpakṣayaṃkaraḥ | [SkPur (Rkh), Revākhaṇḍa, 75 4.3]
tasmiṃstīrthe tu yaḥ pārtha sarpadaṣṭaṃ pratarpayet | [SkPur (Rkh), Revākhaṇḍa, 75 5.1]
sa yāti paramaṃ lokaṃ śaṅkarasya vaco yathā | [SkPur (Rkh), Revākhaṇḍa, 75 5.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śaṅkhacūḍatīrthamāhātmyavarṇanaṃ nāma pañcasaptatitamo 'dhyāyaḥ | [SkPur (Rkh), Revākhaṇḍa, 75 6.1]
{SkPur (Rkh), Revākhaṇḍa, 76}
śrīmārkaṇḍeya uvāca | [SkPur (Rkh), Revākhaṇḍa, 76 1.1]
tato gacchettu rājendra pāreśvaram anuttamam | [SkPur (Rkh), Revākhaṇḍa, 76 1.2]
parāśaro mahātmā vai narmadāyāstaṭe śubhe | [SkPur (Rkh), Revākhaṇḍa, 76 1.3]
tapaścacāra vipulaṃ putrārthaṃ pāṇḍunandana | [SkPur (Rkh), Revākhaṇḍa, 76 2.1]
himavadduhitā tena gaurī nārāyaṇī nṛpa | [SkPur (Rkh), Revākhaṇḍa, 76 2.2]
toṣitā parayā bhaktyā narmadottarake taṭe | [SkPur (Rkh), Revākhaṇḍa, 76 3.1]
tasya tuṣṭā mahādevī śaṅkarārdhāṅgadhāriṇī | [SkPur (Rkh), Revākhaṇḍa, 76 3.2]
bhobho ṛṣivara śreṣṭha tuṣṭāhaṃ tava bhaktitaḥ | [SkPur (Rkh), Revākhaṇḍa, 76 4.1]
varaṃ yācaya me vipra parāśara mahāmate | [SkPur (Rkh), Revākhaṇḍa, 76 4.2]
parāśara uvāca | [SkPur (Rkh), Revākhaṇḍa, 76 5.1]
parituṣṭāsi me devi yadi deyo varo mama | [SkPur (Rkh), Revākhaṇḍa, 76 5.2]
dehi putraṃ bhagavati satyaśaucaguṇānvitam | [SkPur (Rkh), Revākhaṇḍa, 76 5.3]
vedābhyasanaśīlaṃ hi sarvaśāstraviśāradam | [SkPur (Rkh), Revākhaṇḍa, 76 6.1]
tīrthe cātra bhaved devi sannidhānavareṇa tu | [SkPur (Rkh), Revākhaṇḍa, 76 6.2]
lokopakārahetośca sthīyatāṃ girinandini | [SkPur (Rkh), Revākhaṇḍa, 76 7.1]
parāśarābhidhānena narmadādakṣiṇe taṭe | [SkPur (Rkh), Revākhaṇḍa, 76 7.2]
śrīdevyuvāca | [SkPur (Rkh), Revākhaṇḍa, 76 8.1]
evaṃ bhavatu te vipra tatraivāntaradhīyata | [SkPur (Rkh), Revākhaṇḍa, 76 8.2]
parāśaro mahātmā vai sthāpayāmāsa pārvatīm | [SkPur (Rkh), Revākhaṇḍa, 76 8.3]
śaṅkaraṃ sthāpayāmāsa surāsuranamaskṛtam | [SkPur (Rkh), Revākhaṇḍa, 76 9.1]
acchedyam apratarkyaṃ ca devānāṃ tu durāsadam | [SkPur (Rkh), Revākhaṇḍa, 76 9.2]
parāśaro mahātmā vai kṛtārtho hyabhavan nṛpa | [SkPur (Rkh), Revākhaṇḍa, 76 10.1]
tatra tīrthe tu yo bhaktyā śuciḥ prayatamānasaḥ | [SkPur (Rkh), Revākhaṇḍa, 76 11.1]
stryathavā puruṣo vāpi kāmakrodhavivarjitaḥ | [SkPur (Rkh), Revākhaṇḍa, 76 11.2]
māghe caitre 'tha vaiśākhe śrāvaṇe nṛpanandana | [SkPur (Rkh), Revākhaṇḍa, 76 12.1]
māsi mārgaśire caiva śuklapakṣe tu sarvadā | [SkPur (Rkh), Revākhaṇḍa, 76 12.2]
tatra gatvā śubhe sthāne narmadādakṣiṇe taṭe | [SkPur (Rkh), Revākhaṇḍa, 76 13.1]
upoṣya parayā bhaktyā vratam etat samācaret | [SkPur (Rkh), Revākhaṇḍa, 76 14.1]
rātrau jāgaraṇaṃ kṛtvā dīpadānaṃ svaśaktitaḥ | [SkPur (Rkh), Revākhaṇḍa, 76 14.2]
gītaṃ nṛtyaṃ tathā vādyaṃ kāmakrodhavivarjitaḥ | [SkPur (Rkh), Revākhaṇḍa, 76 15.1]
prabhāte vimale prāpte dvijāḥ pūjyāḥ svaśaktitaḥ | [SkPur (Rkh), Revākhaṇḍa, 76 15.2]
sampūjya brāhmaṇān pārtha dhanadānahiraṇyataḥ | [SkPur (Rkh), Revākhaṇḍa, 76 16.1]
vastreṇa chatradānena śayyātāmbūlabhojanaiḥ | [SkPur (Rkh), Revākhaṇḍa, 76 16.2]
prīṇayennarmadātīre brāhmaṇāñchaṃsitavratān | [SkPur (Rkh), Revākhaṇḍa, 76 17.1]
śrāddhaṃ kāryaṃ nṛpaśreṣṭha āmaiḥ pakvairjalena ca | [SkPur (Rkh), Revākhaṇḍa, 76 17.2]
strīṇāṃ caiva tu śūdrāṇām āmaśrāddhaṃ praśasyate | [SkPur (Rkh), Revākhaṇḍa, 76 18.1]
āmaṃ caturguṇaṃ deyaṃ brāhmaṇānāṃ yudhiṣṭhira | [SkPur (Rkh), Revākhaṇḍa, 76 18.2]
vedoktena vidhānena dvijāḥ pūjyāḥ prayatnataḥ | [SkPur (Rkh), Revākhaṇḍa, 76 19.1]
hastamātraiḥ kuśaiścaiva tilaiścaivākṣatairnṛpa | [SkPur (Rkh), Revākhaṇḍa, 76 19.2]
viprā udaṅmukhāḥ kāryāḥ svayaṃ vai dakṣiṇāmukhaḥ | [SkPur (Rkh), Revākhaṇḍa, 76 20.1]
darbheṣu nikṣipedannamityuccārya dvijāgrataḥ | [SkPur (Rkh), Revākhaṇḍa, 76 20.2]
pretā yāntu pare loke tīrthasyāsya prabhāvataḥ | [SkPur (Rkh), Revākhaṇḍa, 76 21.1]
pāpaṃ me praśamaṃ yātu etu vṛddhiṃ śubhaṃ sadā | [SkPur (Rkh), Revākhaṇḍa, 76 21.2]
vṛddhiṃ yātu sadā vaṃśo jñātivargo dvijottama | [SkPur (Rkh), Revākhaṇḍa, 76 22.1]
evamuccārya viprāya dānaṃ deyaṃ svaśaktitaḥ | [SkPur (Rkh), Revākhaṇḍa, 76 22.2]
gobhūtisahiraṇyādi cānnaṃ vastraṃ svaśaktitaḥ | [SkPur (Rkh), Revākhaṇḍa, 76 23.1]
dātavyaṃ pāṇḍavaśreṣṭha pāreśvaravarāśrame | [SkPur (Rkh), Revākhaṇḍa, 76 23.2]
ye śṛṇvanti paraṃ bhaktyā mucyante sarvapātakaiḥ | [SkPur (Rkh), Revākhaṇḍa, 76 24.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe pāreśvaratīrthamāhātmyavarṇanaṃ nāma ṣaṭsaptatitamo 'dhyāyaḥ | [SkPur (Rkh), Revākhaṇḍa, 76 25.1]
{SkPur (Rkh), Revākhaṇḍa, 77}
śrīmārkaṇḍeya uvāca | [SkPur (Rkh), Revākhaṇḍa, 77 1.1]
bhīmeśvaraṃ tato gacchet sarvapāpakṣayaṃkaram | [SkPur (Rkh), Revākhaṇḍa, 77 1.2]
sevitaṃ ṛṣisaṅghaiśca bhīmavratadharaiḥ śubhaiḥ | [SkPur (Rkh), Revākhaṇḍa, 77 1.3]
tatra tīrthe tu yaḥ snātvā sopavāso jitendriyaḥ | [SkPur (Rkh), Revākhaṇḍa, 77 2.1]
japed ekākṣaraṃ mantramūrdhvabāhurdivākare | [SkPur (Rkh), Revākhaṇḍa, 77 2.2]
tasya janmārjitaṃ pāpaṃ tatkṣaṇādeva naśyati | [SkPur (Rkh), Revākhaṇḍa, 77 3.1]
saptajanmārjitaṃ pāpaṃ gāyatryā naśyate dhruvam | [SkPur (Rkh), Revākhaṇḍa, 77 3.2]
daśabhir janmabhir jātaṃ śatena tu purā kṛtam | [SkPur (Rkh), Revākhaṇḍa, 77 4.1]
sahasreṇa trijanmotthaṃ gāyatrī hanti kilbiṣam | [SkPur (Rkh), Revākhaṇḍa, 77 4.2]
vaidikaṃ laukikaṃ vāpi jāpyaṃ japtaṃ nareśvara | [SkPur (Rkh), Revākhaṇḍa, 77 5.1]
tatkṣaṇād dahate sarvaṃ tṛṇaṃ tu jvalano yathā | [SkPur (Rkh), Revākhaṇḍa, 77 5.2]
na devabalamāśritya kadācit pāpam ācaret | [SkPur (Rkh), Revākhaṇḍa, 77 6.1]
ajñānān naśyate kṣipraṃ nottaraṃ tu kadācana | [SkPur (Rkh), Revākhaṇḍa, 77 6.2]
tatra tīrthe tu yo dānaṃ śaktim āśritya cācaret | [SkPur (Rkh), Revākhaṇḍa, 77 7.1]
tadakṣayyaphalaṃ sarvaṃ jāyate pāṇḍunandana | [SkPur (Rkh), Revākhaṇḍa, 77 7.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe bhīmeśvaratīrthamāhātmyavarṇanaṃ nāma saptasaptatitamo 'dhyāyaḥ | [SkPur (Rkh), Revākhaṇḍa, 77 8.1]
{SkPur (Rkh), Revākhaṇḍa, 78}
śrīmārkaṇḍeya uvāca | [SkPur (Rkh), Revākhaṇḍa, 78 1.1]
tato gacchettu rājendra naradeśvaramuttamam | [SkPur (Rkh), Revākhaṇḍa, 78 1.2]
tīrthānāṃ paramaṃ tīrthaṃ nirmitaṃ nāradena tu | [SkPur (Rkh), Revākhaṇḍa, 78 1.3]
yudhiṣṭhira uvāca | [SkPur (Rkh), Revākhaṇḍa, 78 2.1]
nāradena muniśreṣṭha kasmāttīrthaṃ vinirmitam | [SkPur (Rkh), Revākhaṇḍa, 78 2.2]
etadākhyāhi me sarvaṃ prasanno yadi sattama | [SkPur (Rkh), Revākhaṇḍa, 78 2.3]
śrīmārkaṇḍeya uvāca | [SkPur (Rkh), Revākhaṇḍa, 78 3.1]
parameṣṭhisutaḥ pārtha nārado munisattamaḥ | [SkPur (Rkh), Revākhaṇḍa, 78 3.2]
revāyāścottare kūle tapastena purā kṛtam | [SkPur (Rkh), Revākhaṇḍa, 78 3.3]
navanāḍīnirodhena kāṣṭhāvatyāṃ gatena ca | [SkPur (Rkh), Revākhaṇḍa, 78 4.1]
toṣitaḥ paśubhartā vai nāradena yudhiṣṭhira | [SkPur (Rkh), Revākhaṇḍa, 78 4.2]
īśvara uvāca | [SkPur (Rkh), Revākhaṇḍa, 78 5.1]
tuṣṭo 'haṃ tava viprendra yoginātha ayonija | [SkPur (Rkh), Revākhaṇḍa, 78 5.2]
varaṃ prārthaya me vatsa yaste manasi vartate | [SkPur (Rkh), Revākhaṇḍa, 78 5.3]
nārada uvāca | [SkPur (Rkh), Revākhaṇḍa, 78 6.1]
tvatprasādena me śambho yogaścaiva prasidhyatu | [SkPur (Rkh), Revākhaṇḍa, 78 6.2]
acalā te bhavedbhaktiḥ sarvakālaṃ mamaiva tu | [SkPur (Rkh), Revākhaṇḍa, 78 6.3]
svecchācārī bhave deva vedavedāṅgapāragaḥ | [SkPur (Rkh), Revākhaṇḍa, 78 7.1]
trikālajño jagannātha gītajño 'haṃ sadā bhave | [SkPur (Rkh), Revākhaṇḍa, 78 7.2]
dine dine yathā yuddhaṃ devadānavamānuṣaiḥ | [SkPur (Rkh), Revākhaṇḍa, 78 8.1]
pātāle martyaloke vā svarge vāpi maheśvara | [SkPur (Rkh), Revākhaṇḍa, 78 8.2]
paśyeyaṃ tvatprasādena bhavantaṃ pārvatīṃ tathā | [SkPur (Rkh), Revākhaṇḍa, 78 9.1]
tīrthaṃ lokeṣu vikhyātaṃ sarvapāpakṣayaṃkaram | [SkPur (Rkh), Revākhaṇḍa, 78 9.2]
īśvara uvāca | [SkPur (Rkh), Revākhaṇḍa, 78 10.1]
evaṃ nārada sarvaṃ tu bhaviṣyati na saṃśayaḥ | [SkPur (Rkh), Revākhaṇḍa, 78 10.2]
cintitaṃ matprasādena sidhyate nātra saṃśayaḥ | [SkPur (Rkh), Revākhaṇḍa, 78 10.3]
svecchācāro bhavervatsa svarge pātālagocare | [SkPur (Rkh), Revākhaṇḍa, 78 11.1]
martye vā bhrama vai yoginna kenāpi nivāryase | [SkPur (Rkh), Revākhaṇḍa, 78 11.2]
sapta svarāstrayo grāmā mūrcchanāścaikaviṃśatiḥ | [SkPur (Rkh), Revākhaṇḍa, 78 12.1]
tānā ekonapañcāśatprasādānme tava dhruvam | [SkPur (Rkh), Revākhaṇḍa, 78 12.2]
mama priyaṃkaraṃ divyaṃ nṛtyagītaṃ bhaviṣyati | [SkPur (Rkh), Revākhaṇḍa, 78 13.1]
kaliṃ ca paśyase nityaṃ devadānavakinnaraiḥ | [SkPur (Rkh), Revākhaṇḍa, 78 13.2]
tvattīrthaṃ bhūtale puṇyaṃ matprasādād bhaviṣyati | [SkPur (Rkh), Revākhaṇḍa, 78 14.1]
vedavedāṅgatattvajño hyaśeṣajñānakovidaḥ | [SkPur (Rkh), Revākhaṇḍa, 78 14.2]
ekastvamasi niḥsaṅgo matprasādena nārada | [SkPur (Rkh), Revākhaṇḍa, 78 14.3]
ityuktvāntardadhe devo nāradastatra śūlinam | [SkPur (Rkh), Revākhaṇḍa, 78 15.1]
sthāpayāmāsa rājendra sarvasattvopakārakam | [SkPur (Rkh), Revākhaṇḍa, 78 15.2]
pṛthivyāmuttamaṃ tīrthaṃ nirmitaṃ nāradena tu | [SkPur (Rkh), Revākhaṇḍa, 78 16.1]
tatra tīrthe nṛpaśreṣṭha yo gacchedvijitendriyaḥ | [SkPur (Rkh), Revākhaṇḍa, 78 16.2]
māsi bhādrapade pārtha kṛṣṇapakṣe caturdaśī | [SkPur (Rkh), Revākhaṇḍa, 78 17.1]
upoṣya parayā bhaktyā rātrau kurvīta jāgaram | [SkPur (Rkh), Revākhaṇḍa, 78 17.2]
chatraṃ tatra pradātavyaṃ brāhmaṇe śubhalakṣaṇe | [SkPur (Rkh), Revākhaṇḍa, 78 18.1]
śastreṇa tu hatā ye vai teṣāṃ śrāddhaṃ pradāpayet | [SkPur (Rkh), Revākhaṇḍa, 78 18.2]
te yānti paramaṃ lokaṃ piṇḍadānaprabhāvataḥ | [SkPur (Rkh), Revākhaṇḍa, 78 18.3]
kapilā tatra dātavyā pitṝn uddiśya bhārata | [SkPur (Rkh), Revākhaṇḍa, 78 19.1]
ityuccārya dvije deyā yāntu te paramāṃ gatim | [SkPur (Rkh), Revākhaṇḍa, 78 19.2]
asya śrāddhasya bhāvena brāhmaṇasya prasādataḥ | [SkPur (Rkh), Revākhaṇḍa, 78 20.1]
narmadātoyabhāvena nyāyārjitadhanasya ca | [SkPur (Rkh), Revākhaṇḍa, 78 20.2]
teṣāṃ caiva prabhāvena pretā yāntu parāṃ gatim | [SkPur (Rkh), Revākhaṇḍa, 78 20.3]
ityuccārya dvije deyā dakṣiṇā ca svaśaktitaḥ | [SkPur (Rkh), Revākhaṇḍa, 78 21.1]
haviṣyānnaṃ viśālākṣa dvijānāṃ caiva dāpayet | [SkPur (Rkh), Revākhaṇḍa, 78 21.2]
dīpaṃ bhaktyā pradātavyaṃ nṛtyaṃ gītaṃ ca kārayet | [SkPur (Rkh), Revākhaṇḍa, 78 22.1]
avāptaṃ tena vai sarvaṃ yaḥ karotīśvarālaye | [SkPur (Rkh), Revākhaṇḍa, 78 22.2]
sa yāti rudrasāṃnidhyam iti rudraḥ svayaṃ jagau | [SkPur (Rkh), Revākhaṇḍa, 78 23.1]
vidyādānena caikena akṣayāṃ gatim āpnuyāt | [SkPur (Rkh), Revākhaṇḍa, 78 23.2]
dhūrvahāstatra dātavyā bhūmiḥ sasyavatī nṛpa | [SkPur (Rkh), Revākhaṇḍa, 78 24.1]
citrabhānuṃ śubhairmantraiḥ prīṇayet tatra bhaktitaḥ | [SkPur (Rkh), Revākhaṇḍa, 78 24.2]
ājyena suprabhūtena homadravyeṇa bhārata | [SkPur (Rkh), Revākhaṇḍa, 78 25.1]
ye yajanti sadā bhaktyā trikālaṃ nṛtyameva ca | [SkPur (Rkh), Revākhaṇḍa, 78 25.2]
tīrthe nāradanāmākhye revāyāścottare taṭe | [SkPur (Rkh), Revākhaṇḍa, 78 26.1]
citrabhānumukhā devāḥ sarvadevamaya ṛṣiḥ | [SkPur (Rkh), Revākhaṇḍa, 78 26.2]
ṛṣiṇā prīṇitāḥ sarve tasmāt prītyo hutāśanaḥ | [SkPur (Rkh), Revākhaṇḍa, 78 27.1]
pūjite havyavāhe tu dāridryaṃ naiva jāyate | [SkPur (Rkh), Revākhaṇḍa, 78 27.2]
dhanena vipulā prītir jāyate pratijanmani | [SkPur (Rkh), Revākhaṇḍa, 78 28.1]
kulīnāśca suveṣāśca sarvakālaṃ dhanena tu | [SkPur (Rkh), Revākhaṇḍa, 78 28.2]
plavo nadīnāṃ patiraṅganānāṃ rājā ca sadvṛttarataḥ prajānām | [SkPur (Rkh), Revākhaṇḍa, 78 29.1]
dhanaṃ narāṇāmṛtavastarūṇāṃ gataṃ gataṃ yauvanamānayanti | [SkPur (Rkh), Revākhaṇḍa, 78 29.2]
dhanadatvaṃ dhaneśena tasmiṃstīrthe hyupārjitam | [SkPur (Rkh), Revākhaṇḍa, 78 30.1]
yamena ca yamatvaṃ hi indratvaṃ caiva vajriṇā | [SkPur (Rkh), Revākhaṇḍa, 78 30.2]
anyairapi mahīpālaiḥ pārthivatvamupārjitam | [SkPur (Rkh), Revākhaṇḍa, 78 31.1]
nāradeśvaramāhātmyād dhruvo niścalatāṃ gataḥ | [SkPur (Rkh), Revākhaṇḍa, 78 31.2]
sarvatīrthavaraṃ tīrthaṃ nirmitaṃ nāradena tu | [SkPur (Rkh), Revākhaṇḍa, 78 32.1]
pṛthivyāṃ sāgarāntāyāṃ revāyāścottare taṭe | [SkPur (Rkh), Revākhaṇḍa, 78 32.2]
tadvaraṃ sarvatīrthānāṃ mahāpātakanāśanam | [SkPur (Rkh), Revākhaṇḍa, 78 32.3]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe nāradeśvaratīrthamāhātmyavarṇanaṃ nāmāṣṭasaptatitamo 'dhyāyaḥ | [SkPur (Rkh), Revākhaṇḍa, 78 33.1]
{SkPur (Rkh), Revākhaṇḍa, 79}
śrīmārkaṇḍeya uvāca | [SkPur (Rkh), Revākhaṇḍa, 79 1.1]
tato gacchettu rājendra tīrthadvayamanuttamam | [SkPur (Rkh), Revākhaṇḍa, 79 1.2]
dadhiskandaṃ madhuskandaṃ sarvapāpakṣayaṃkaram | [SkPur (Rkh), Revākhaṇḍa, 79 1.3]
dadhiskande naraḥ snātvā yastu dadyād dvije dadhi | [SkPur (Rkh), Revākhaṇḍa, 79 2.1]
upatiṣṭhettatastasya saptajanmani bhārata | [SkPur (Rkh), Revākhaṇḍa, 79 2.2]
na vyādhirna jarā tasya na śoko naiva matsaraḥ | [SkPur (Rkh), Revākhaṇḍa, 79 3.1]
daśacandraśataṃ yāvajjāyate vimale kule | [SkPur (Rkh), Revākhaṇḍa, 79 3.2]
madhuskande 'pi madhunā miśritānyastilāndadet | [SkPur (Rkh), Revākhaṇḍa, 79 4.1]
nāsau vaivasvataṃ devaṃ paśyed vai janmasaptatim | [SkPur (Rkh), Revākhaṇḍa, 79 4.2]
madhunā saha sammiśraṃ piṇḍaṃ yastu pradāpayet | [SkPur (Rkh), Revākhaṇḍa, 79 5.1]
tasya pautraprapautrebhyo dāridryaṃ naiva jāyate | [SkPur (Rkh), Revākhaṇḍa, 79 5.2]
dadhibhiḥ saha saṃmiśraṃ piṇḍaṃ yastu pradāpayet | [SkPur (Rkh), Revākhaṇḍa, 79 6.1]
tasmiṃstīrthe naraḥ snātvā vidhivaddakṣiṇāmukhaḥ | [SkPur (Rkh), Revākhaṇḍa, 79 6.2]
pitā pitāmahaścaiva tathaiva prapitāmahaḥ | [SkPur (Rkh), Revākhaṇḍa, 79 7.1]
dvādaśābdāni tuṣyanti nātra kāryā vicāraṇā | [SkPur (Rkh), Revākhaṇḍa, 79 7.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dadhiskandamadhuskandatīrthamāhātmyavarṇanaṃ nāmaikonāśītitamo 'dhyāyaḥ | [SkPur (Rkh), Revākhaṇḍa, 79 8.1]
{SkPur (Rkh), Revākhaṇḍa, 80}
śrīmārkaṇḍeya uvāca | [SkPur (Rkh), Revākhaṇḍa, 80 1.1]
tato gacchettu rājendra nandikeśvaramuttamam | [SkPur (Rkh), Revākhaṇḍa, 80 1.2]
yatra siddho mahānandī tatte sarvaṃ vadāmyaham | [SkPur (Rkh), Revākhaṇḍa, 80 1.3]
revāyāṃ purataḥ kṛtvā purā nandī gaṇeśvaraḥ | [SkPur (Rkh), Revākhaṇḍa, 80 2.1]
tapastapañjayaṃ kurvaṃstīrthāttīrthaṃ jagāma ha | [SkPur (Rkh), Revākhaṇḍa, 80 2.2]
dadhiskandaṃ madhuskandaṃ yāvattyaktvā tu gacchati | [SkPur (Rkh), Revākhaṇḍa, 80 3.1]
tāvattuṣṭo mahādevo nandināthamuvāca ha | [SkPur (Rkh), Revākhaṇḍa, 80 3.2]
īśvara uvāca | [SkPur (Rkh), Revākhaṇḍa, 80 4.1]
bhobhoḥ prasanno nandīśa varaṃ vṛṇu yathepsitam | [SkPur (Rkh), Revākhaṇḍa, 80 4.2]
tapasā tena tuṣṭo 'haṃ tīrthayātrākṛtena te | [SkPur (Rkh), Revākhaṇḍa, 80 4.3]
nandīśvara uvāca | [SkPur (Rkh), Revākhaṇḍa, 80 5.1]
na cāhaṃ kāmaye vittaṃ na cāhaṃ kulasantatim | [SkPur (Rkh), Revākhaṇḍa, 80 5.2]
muktvā na kāmaye kāmaṃ tava pādāmbujātparam | [SkPur (Rkh), Revākhaṇḍa, 80 5.3]
kṛmikīṭapataṅgeṣu tiryagyoniṃ gatasya vā | [SkPur (Rkh), Revākhaṇḍa, 80 6.1]
janma janmāntare 'pyastu bhaktistvayi mamācalā | [SkPur (Rkh), Revākhaṇḍa, 80 6.2]
tathetyuktvā mahādevaḥ parayā kṛpayā nṛpa | [SkPur (Rkh), Revākhaṇḍa, 80 7.1]
gṛhītvā taṃ kare siddhaṃ jagāma nilayaṃ haraḥ | [SkPur (Rkh), Revākhaṇḍa, 80 7.2]
tasmiṃstīrthe tu yaḥ snātvā bhaktyā tryakṣaṃ prapūjayet | [SkPur (Rkh), Revākhaṇḍa, 80 8.1]
agniṣṭomasya yajñasya phalaṃ prāpnoti mānavaḥ | [SkPur (Rkh), Revākhaṇḍa, 80 8.2]
tatra tīrthe tu yaḥ snātvā prāṇatyāgaṃ karoti cet | [SkPur (Rkh), Revākhaṇḍa, 80 9.1]
śivasyānucaro bhūtvā modate kalpamakṣayam | [SkPur (Rkh), Revākhaṇḍa, 80 9.2]
tataḥ kālena mahatā jāyate vimale kule | [SkPur (Rkh), Revākhaṇḍa, 80 10.1]
vedavedāṅgatattvajño jīvecca śaradāṃ śatam | [SkPur (Rkh), Revākhaṇḍa, 80 10.2]
etatte kathitaṃ tāta tīrthamāhātmyamuttamam | [SkPur (Rkh), Revākhaṇḍa, 80 11.1]
durlabhaṃ martyasaṃjñasya sarvapāpakṣayaṃkaram | [SkPur (Rkh), Revākhaṇḍa, 80 11.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe nandikeśvaratīrthamāhātmyavarṇanaṃ nāmāśītitamo 'dhyāyaḥ | [SkPur (Rkh), Revākhaṇḍa, 80 12.1]
{SkPur (Rkh), Revākhaṇḍa, 81}
śrīmārkaṇḍeya uvāca | [SkPur (Rkh), Revākhaṇḍa, 81 1.1]
tato gacchenmahārāja varuṇeśvaramuttamam | [SkPur (Rkh), Revākhaṇḍa, 81 1.2]
yatra siddho mahādevo varuṇo nṛpasattama | [SkPur (Rkh), Revākhaṇḍa, 81 1.3]
piṇyākaśākaparṇaiśca kṛcchracāndrāyaṇādibhiḥ | [SkPur (Rkh), Revākhaṇḍa, 81 2.1]
ārādhya girijānāthaṃ tataḥ siddhiṃ parāṃ gataḥ | [SkPur (Rkh), Revākhaṇḍa, 81 2.2]
tatra tīrthe tu yaḥ snātvā saṃtarpya pitṛdevatāḥ | [SkPur (Rkh), Revākhaṇḍa, 81 3.1]
pūjayecchaṅkaraṃ bhaktyā sa yāti paramāṃ gatim | [SkPur (Rkh), Revākhaṇḍa, 81 3.2]
kuṇḍikāṃ vardhanīṃ vāpi mahadvā jalabhājanam | [SkPur (Rkh), Revākhaṇḍa, 81 4.1]
annena sahitaṃ pārtha tasya puṇyaphalaṃ śṛṇu | [SkPur (Rkh), Revākhaṇḍa, 81 4.2]
yatphalaṃ labhate martyaḥ satre dvādaśavārṣike | [SkPur (Rkh), Revākhaṇḍa, 81 5.1]
tatphalaṃ samavāpnoti nātra kāryā vicāraṇā | [SkPur (Rkh), Revākhaṇḍa, 81 5.2]
sarveṣāmeva dānānāmannadānaṃ paraṃ smṛtam | [SkPur (Rkh), Revākhaṇḍa, 81 6.1]
sadyaḥ prītikaraṃ toyamannaṃ ca nṛpasattama | [SkPur (Rkh), Revākhaṇḍa, 81 6.2]
tatratīrthe mṛtānāṃ tu narāṇāṃ bhāvitātmanām | [SkPur (Rkh), Revākhaṇḍa, 81 7.1]
varuṇasya pure vāso yāvad ābhūtasaṃplavam | [SkPur (Rkh), Revākhaṇḍa, 81 7.2]
paścātpūrṇe tataḥ kāle martyaloke prajāyate | [SkPur (Rkh), Revākhaṇḍa, 81 8.1]
annadānaprado nityaṃ jīved varṣaśataṃ naraḥ | [SkPur (Rkh), Revākhaṇḍa, 81 8.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe varuṇeśvaratīrthamāhātmyavarṇanaṃ nāmaikāśītitamo 'dhyāyaḥ | [SkPur (Rkh), Revākhaṇḍa, 81 9.1]
{SkPur (Rkh), Revākhaṇḍa, 82}
śrīmārkaṇḍeya uvāca | [SkPur (Rkh), Revākhaṇḍa, 82 1.1]
tato gacchenmahīpāla vahnitīrthamanuttamam | [SkPur (Rkh), Revākhaṇḍa, 82 1.2]
yatra siddho mahātejāstapaḥ kṛtvā hutāśanaḥ | [SkPur (Rkh), Revākhaṇḍa, 82 1.3]
sarvabhakṣyaḥ kṛto yo 'sau daṇḍake muninā purā | [SkPur (Rkh), Revākhaṇḍa, 82 2.1]
narmadātaṭamāśritya pūto jāto hutāśanaḥ | [SkPur (Rkh), Revākhaṇḍa, 82 2.2]
tatra tīrthe tu yaḥ snātvā pūjayitvā maheśvaram | [SkPur (Rkh), Revākhaṇḍa, 82 3.1]
agnipraveśaṃ kurute sa gacchedagnisāmyatām | [SkPur (Rkh), Revākhaṇḍa, 82 3.2]
bhaktyā snātvā tu yastatra tarpayetpitṛdevatāḥ | [SkPur (Rkh), Revākhaṇḍa, 82 4.1]
agniṣṭomasya yajñasya phalamāpnotyasaṃśayam | [SkPur (Rkh), Revākhaṇḍa, 82 4.2]
tasyaivānantaraṃ rājankauberaṃ tīrthamuttamam | [SkPur (Rkh), Revākhaṇḍa, 82 5.1]
kubero yatra saṃsiddho yakṣāṇāmadhipaḥ purā | [SkPur (Rkh), Revākhaṇḍa, 82 5.2]
tatra tīrthe naraḥ snātvā samabhyarcya jagadgurum | [SkPur (Rkh), Revākhaṇḍa, 82 6.1]
umayā sahitaṃ bhaktyā sarvapāpaiḥ pramucyate | [SkPur (Rkh), Revākhaṇḍa, 82 6.2]
tatra tīrthe tu yaḥ snātvā dadyād viprāya kāṃcanam | [SkPur (Rkh), Revākhaṇḍa, 82 7.1]
nābhimātre jale tiṣṭhansa labhetārbudaṃ phalam | [SkPur (Rkh), Revākhaṇḍa, 82 7.2]
dadhiskande madhuskande nandīśe varuṇālaye | [SkPur (Rkh), Revākhaṇḍa, 82 8.1]
āgneye yatphalaṃ tāta snātvā tatphalamāpnuyāt | [SkPur (Rkh), Revākhaṇḍa, 82 8.2]
te vandyā mānuṣe loke dhanyāḥ pūrṇamanorathāḥ | [SkPur (Rkh), Revākhaṇḍa, 82 9.1]
yaistu dṛṣṭaṃ mahāpuṇyaṃ narmadātīrthapañcakam | [SkPur (Rkh), Revākhaṇḍa, 82 9.2]
te yānti bhāskare loke parame duḥkhanāśane | [SkPur (Rkh), Revākhaṇḍa, 82 10.1]
bhāskarādaiśvare loke caiśvarād anivartake | [SkPur (Rkh), Revākhaṇḍa, 82 10.2]
nīyate sa pare loke yāvad indrāścaturdaśa | [SkPur (Rkh), Revākhaṇḍa, 82 11.1]
tataḥ svargāccyuto martyo rājā bhavati dhārmikaḥ | [SkPur (Rkh), Revākhaṇḍa, 82 11.2]
sarvarogavinirmukto bhunakti sacarācaram | [SkPur (Rkh), Revākhaṇḍa, 82 12.1]
viṣṇuśca devatā yeṣāṃ narmadātīrthasevinām | [SkPur (Rkh), Revākhaṇḍa, 82 12.2]
akhaṇḍitapratāpāste jāyante nātra saṃśayaḥ | [SkPur (Rkh), Revākhaṇḍa, 82 13.1]
gaṅgā kanakhale puṇyā kurukṣetre sarasvatī | [SkPur (Rkh), Revākhaṇḍa, 82 13.2]
grāme vā yadi vāraṇye puṇyā sarvatra narmadā | [SkPur (Rkh), Revākhaṇḍa, 82 14.1]
revātīre vasennityaṃ revātoyaṃ sadā pibet | [SkPur (Rkh), Revākhaṇḍa, 82 14.2]
sa snātaḥ sarvatīrtheṣu somapānaṃ dine dine | [SkPur (Rkh), Revākhaṇḍa, 82 15.1]
gaṅgādyāḥ saritaḥ sarvāḥ samudrāśca sarāṃsi ca | [SkPur (Rkh), Revākhaṇḍa, 82 15.2]
kalpānte saṃkṣayaṃ yānti na mṛtā tena narmadā | [SkPur (Rkh), Revākhaṇḍa, 82 15.3]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dadhiskandādipañcatīrthamāhātmyavarṇanaṃ nāma dvyaśītitamo 'dhyāyaḥ | [SkPur (Rkh), Revākhaṇḍa, 82 16.1]
{SkPur (Rkh), Revākhaṇḍa, 83}
śrīmārkaṇḍeya uvāca | [SkPur (Rkh), Revākhaṇḍa, 83 1.1]
tato gacchenmahārāja tīrthaṃ paramaśobhanam | [SkPur (Rkh), Revākhaṇḍa, 83 1.2]
brahmahatyāharaṃ proktaṃ revātaṭasamāśrayam | [SkPur (Rkh), Revākhaṇḍa, 83 1.3]
hanūmatābhidhaṃ hyatra vidyate liṅgamuttamam | [SkPur (Rkh), Revākhaṇḍa, 83 1.4]
yudhiṣṭhira uvāca | [SkPur (Rkh), Revākhaṇḍa, 83 2.1]
hanūmanteśvaraṃ nāma kathaṃ jātaṃ vadasva me | [SkPur (Rkh), Revākhaṇḍa, 83 2.2]
brahmahatyāharaṃ tīrthaṃ revādakṣiṇasaṃsthitam | [SkPur (Rkh), Revākhaṇḍa, 83 2.3]
śrīmārkaṇḍeya uvāca | [SkPur (Rkh), Revākhaṇḍa, 83 3.1]
sādhu sādhu mahābāho somavaṃśavibhūṣaṇa | [SkPur (Rkh), Revākhaṇḍa, 83 3.2]
guhyādguhyataraṃ tīrthaṃ nākhyātaṃ kasyacinmayā | [SkPur (Rkh), Revākhaṇḍa, 83 3.3]
tava snehātpravakṣyāmi pīḍito vārddhakena tu | [SkPur (Rkh), Revākhaṇḍa, 83 4.1]
pūrvaṃ jātaṃ mahadyuddhaṃ rāmarāvaṇayorapi | [SkPur (Rkh), Revākhaṇḍa, 83 4.2]
pulastyo brahmaṇaḥ putro viśravāstasya vai sutaḥ | [SkPur (Rkh), Revākhaṇḍa, 83 5.1]
rāvaṇastena saṃjāto daśāsyo brahmarākṣasaḥ | [SkPur (Rkh), Revākhaṇḍa, 83 5.2]
trailokyavijayī bhūtaḥ prasādācchūlinaḥ sa ca | [SkPur (Rkh), Revākhaṇḍa, 83 6.1]
gīrvāṇā vijitāḥ sarve rāmasya gṛhiṇī hṛtā | [SkPur (Rkh), Revākhaṇḍa, 83 6.2]
vāritaḥ kumbhakarṇena sītāṃ mocaya mocaya | [SkPur (Rkh), Revākhaṇḍa, 83 7.1]
vibhīṣaṇena vai pāpo mandodaryā punaḥpunaḥ | [SkPur (Rkh), Revākhaṇḍa, 83 7.2]
tvaṃ jitaḥ kārtavīryeṇa raiṇukeyena so 'pi ca | [SkPur (Rkh), Revākhaṇḍa, 83 8.1]
sa rāmo rāmabhadreṇa tasya saṃkhye kathaṃ jayaḥ | [SkPur (Rkh), Revākhaṇḍa, 83 8.2]
rāvaṇa uvāca | [SkPur (Rkh), Revākhaṇḍa, 83 9.1]
vānaraiśca narairṛkṣairvarāhaiśca nirāyudhaiḥ | [SkPur (Rkh), Revākhaṇḍa, 83 9.2]
devāsurasamūhaiśca na jito 'haṃ kadācana | [SkPur (Rkh), Revākhaṇḍa, 83 9.3]
śrīmārkaṇḍeya uvāca | [SkPur (Rkh), Revākhaṇḍa, 83 10.1]
sugrīvahanumadbhyāṃ ca kumudenāṅgadena ca | [SkPur (Rkh), Revākhaṇḍa, 83 10.2]
etairanyaiḥ sahāyaiśca rāmacandreṇa vai jitaḥ | [SkPur (Rkh), Revākhaṇḍa, 83 10.3]
rāmacandreṇa paulastyo hataḥ saṃkhye mahābalaḥ | [SkPur (Rkh), Revākhaṇḍa, 83 11.1]
vanaṃ bhagnaṃ hatāḥ śūrāḥ prabhañjanasutena ca | [SkPur (Rkh), Revākhaṇḍa, 83 11.2]
rāvaṇasya suto janye hataścākṣakumārakaḥ | [SkPur (Rkh), Revākhaṇḍa, 83 12.1]
āyāmo rakṣasāṃ bhīmaḥ sampiṣṭo vānareṇa tu | [SkPur (Rkh), Revākhaṇḍa, 83 12.2]
evaṃ rāmāyaṇe vṛtte sītāmokṣe kṛte sati | [SkPur (Rkh), Revākhaṇḍa, 83 13.1]
ayodhyāṃ tu gate rāme hanumānsa mahākapiḥ | [SkPur (Rkh), Revākhaṇḍa, 83 13.2]
kailāsākhyaṃ gataḥ śailaṃ praṇāmāya maheśituḥ | [SkPur (Rkh), Revākhaṇḍa, 83 14.1]
tiṣṭha tiṣṭhetyasau prokto nandinā vānarottamaḥ | [SkPur (Rkh), Revākhaṇḍa, 83 14.2]
brahmahatyāyutastvaṃ hi rākṣasānāṃ vadhena hi | [SkPur (Rkh), Revākhaṇḍa, 83 15.1]
bhairavasya sabhā nūnaṃ na draṣṭavyā tvayā kape | [SkPur (Rkh), Revākhaṇḍa, 83 15.2]
hanumān uvāca | [SkPur (Rkh), Revākhaṇḍa, 83 16.1]
nandinātha haraṃ pṛccha pātakasyopaśāntidam | [SkPur (Rkh), Revākhaṇḍa, 83 16.2]
pāpo 'haṃ plavago yasmāt saṃjātaḥ kāraṇāntarāt | [SkPur (Rkh), Revākhaṇḍa, 83 16.3]
nandyuvāca | [SkPur (Rkh), Revākhaṇḍa, 83 17.1]
rudradehodbhavā kiṃ te na śrutā bhūtale sthitā | [SkPur (Rkh), Revākhaṇḍa, 83 17.2]
śravaṇājjanmajanitaṃ dviguṇaṃ kīrtanād vrajet | [SkPur (Rkh), Revākhaṇḍa, 83 17.3]
triṃśajjanmārjitaṃ pāpaṃ naśyed revāvagāhanāt | [SkPur (Rkh), Revākhaṇḍa, 83 18.1]
tasmāt tvaṃ narmadātīraṃ gatvā cara tapo mahat | [SkPur (Rkh), Revākhaṇḍa, 83 18.2]
gandhavāhasuto 'pyevaṃ nandinoktaṃ niśamya ca | [SkPur (Rkh), Revākhaṇḍa, 83 19.1]
prayāto narmadātīram aurvyādakṣiṇasaṅgamam | [SkPur (Rkh), Revākhaṇḍa, 83 19.2]
dadhyau sudakṣiṇe devaṃ virūpākṣaṃ triśūlinam | [SkPur (Rkh), Revākhaṇḍa, 83 20.1]
jaṭāmukuṭasaṃyuktaṃ vyālayajñopavītinam | [SkPur (Rkh), Revākhaṇḍa, 83 20.2]
bhasmopacitasarvāṅgaṃ ḍamarusvaranāditam | [SkPur (Rkh), Revākhaṇḍa, 83 21.1]
umārddhāṅgaharaṃ śāntaṃ gonāthāsanasaṃsthitam | [SkPur (Rkh), Revākhaṇḍa, 83 21.2]
vatsarān subahūn yāvad upāsāṃcakra īśvaram | [SkPur (Rkh), Revākhaṇḍa, 83 22.1]
tāvattuṣṭo mahādeva ājagāma sahomayā | [SkPur (Rkh), Revākhaṇḍa, 83 22.2]
uvāca madhurāṃ vāṇīṃ meghagambhīranisvanām | [SkPur (Rkh), Revākhaṇḍa, 83 23.1]
sādhu sādhvity uvāceśaḥ kaṣṭaṃ vatsa tvayā kṛtam | [SkPur (Rkh), Revākhaṇḍa, 83 23.2]
na ca pūrvaṃ tvayā pāpaṃ kṛtaṃ rāvaṇasaṃkṣaye | [SkPur (Rkh), Revākhaṇḍa, 83 24.1]
svāmikāryaratastvaṃ hi siddho 'si mama darśanāt | [SkPur (Rkh), Revākhaṇḍa, 83 24.2]
hanumāṃśca haraṃ dṛṣṭvā umārddhāṅgaharaṃ sthiram | [SkPur (Rkh), Revākhaṇḍa, 83 25.1]
sāṣṭāṅgaṃ praṇato 'vocajjaya śambho namo 'stu te | [SkPur (Rkh), Revākhaṇḍa, 83 25.2]
jayāndhakavināśāya jaya gaṅgāśirodhara | [SkPur (Rkh), Revākhaṇḍa, 83 25.3]
evaṃ stuto mahādevo varado vākyam abravīt | [SkPur (Rkh), Revākhaṇḍa, 83 26.1]
varaṃ prārthaya me vatsa prāṇasambhavasambhava | [SkPur (Rkh), Revākhaṇḍa, 83 26.2]
śrīhanumān uvāca | [SkPur (Rkh), Revākhaṇḍa, 83 27.1]
brahmarakṣovadhājjātā mama hatyā maheśvara | [SkPur (Rkh), Revākhaṇḍa, 83 27.2]
na pāpo 'haṃ bhavedeva yuṣmatsambhāṣaṇe kṣaṇāt | [SkPur (Rkh), Revākhaṇḍa, 83 27.3]
īśvara uvāca | [SkPur (Rkh), Revākhaṇḍa, 83 28.1]
narmadātīrthamāhātmyāddharmayogaprabhāvataḥ | [SkPur (Rkh), Revākhaṇḍa, 83 28.2]
manmūrtidarśanāt putra niṣpāpo 'si na saṃśayaḥ | [SkPur (Rkh), Revākhaṇḍa, 83 28.3]
anyaṃ ca te prayacchāmi varaṃ vānarapuṃgava | [SkPur (Rkh), Revākhaṇḍa, 83 29.1]
upakārāya lokānāṃ nāmāni tava mārute | [SkPur (Rkh), Revākhaṇḍa, 83 29.2]
hanūmānaṃ janisuto vāyuputro mahābalaḥ | [SkPur (Rkh), Revākhaṇḍa, 83 30.1]
rāmeṣṭaḥ phālguno gotraḥ piṅgākṣo 'mitavikramaḥ | [SkPur (Rkh), Revākhaṇḍa, 83 30.2]
udadhikramaṇaśreṣṭho daśagrīvasya darpahā | [SkPur (Rkh), Revākhaṇḍa, 83 31.1]
lakṣmaṇaprāṇadātā ca sītāśokanivartanaḥ | [SkPur (Rkh), Revākhaṇḍa, 83 31.2]
ityuktvāntardadhe deva umayā saha śaṅkaraḥ | [SkPur (Rkh), Revākhaṇḍa, 83 32.1]
hanūmānīśvaraṃ tatra sthāpayāmāsa bhaktitaḥ | [SkPur (Rkh), Revākhaṇḍa, 83 32.2]
ātmayogabalenaiva brahmacaryaprabhāvataḥ | [SkPur (Rkh), Revākhaṇḍa, 83 33.1]
īśvarasya prasādena liṅgaṃ kāmapradaṃ hi tat | [SkPur (Rkh), Revākhaṇḍa, 83 33.2]
acchedyamapratarkyaṃ ca vināśotpattivarjitam | [SkPur (Rkh), Revākhaṇḍa, 83 33.3]
śrīmārkaṇḍeya uvāca | [SkPur (Rkh), Revākhaṇḍa, 83 34.1]
hanūmanteśvare putra pratyakṣapratyayaṃ śṛṇu | [SkPur (Rkh), Revākhaṇḍa, 83 34.2]
yadvṛttaṃ dvāparasyādau tretānte pāṇḍunandana | [SkPur (Rkh), Revākhaṇḍa, 83 34.3]
suparvā nāma bhūpālo babhūva vasudhātale | [SkPur (Rkh), Revākhaṇḍa, 83 35.1]
tasya rājñaḥ sadā saukhyaṃ narā dīrghāyuṣaḥ sadā | [SkPur (Rkh), Revākhaṇḍa, 83 35.2]
sa putradhanasaṃyuktaścauropadravavarjitaḥ | [SkPur (Rkh), Revākhaṇḍa, 83 36.1]
śatabāhurbabhūvāsya putro bhīmaparākramaḥ | [SkPur (Rkh), Revākhaṇḍa, 83 36.2]
āsakto 'sau sadā kālaṃ pāpadharmair nareśvara | [SkPur (Rkh), Revākhaṇḍa, 83 37.1]
aṭāṭyata dharāṃ sarvāṃ parvatāṃśca vanāni ca | [SkPur (Rkh), Revākhaṇḍa, 83 37.2]
vadhārthaṃ mṛgayūthānām āgato vindhyaparvatam | [SkPur (Rkh), Revākhaṇḍa, 83 38.1]
tarujātisamākīrṇe hastiyūthasamācite | [SkPur (Rkh), Revākhaṇḍa, 83 38.2]
siṃhacitrakaśobhāḍhye mṛgavārāhasaṃkule | [SkPur (Rkh), Revākhaṇḍa, 83 39.1]
krīḍitvā sa vane rājā narmadāmānataḥ kvacit | [SkPur (Rkh), Revākhaṇḍa, 83 39.2]
hanūmantavane prāptaḥ śatakrośapramāṇake | [SkPur (Rkh), Revākhaṇḍa, 83 40.1]
ciñciṇīvanaśobhāḍhye kadambatarusaṃkule | [SkPur (Rkh), Revākhaṇḍa, 83 40.2]
nityaṃ pālāśajambīraiḥ karaṃjakhadiraistathā | [SkPur (Rkh), Revākhaṇḍa, 83 41.1]
pāṭalair badarairyuktaiḥ śamītindukaśobhitam | [SkPur (Rkh), Revākhaṇḍa, 83 41.2]
mṛgayūthaiḥ samāchannaśikhaṇḍisvaranāditam | [SkPur (Rkh), Revākhaṇḍa, 83 42.1]
pārāvatakasaṅghānāṃ samantātsvaraśobhitam | [SkPur (Rkh), Revākhaṇḍa, 83 42.2]
śaratkāle 'ramad rājā bahule cāśvinasya saḥ | [SkPur (Rkh), Revākhaṇḍa, 83 43.1]
vanamadhyaṃ gato 'drākṣīdbhramantaṃ piṅgaladvijam | [SkPur (Rkh), Revākhaṇḍa, 83 43.2]
pustikākarasaṃsthaṃ ca papraccha capalaṃ dvijam | [SkPur (Rkh), Revākhaṇḍa, 83 44.1]
śatabāhuruvāca | [SkPur (Rkh), Revākhaṇḍa, 83 45.1]
ekākī tvaṃ vane kasmād bhramase pustikākaraḥ | [SkPur (Rkh), Revākhaṇḍa, 83 45.2]
itastato 'pi sampaśyan kathayasva dvijottama | [SkPur (Rkh), Revākhaṇḍa, 83 45.3]
brāhmaṇa uvāca | [SkPur (Rkh), Revākhaṇḍa, 83 46.1]
kānyakubjātsamāyātaḥ preṣito rājakanyayā | [SkPur (Rkh), Revākhaṇḍa, 83 46.2]
asthikṣepāya vai rājanhanūmanteśvare jale | [SkPur (Rkh), Revākhaṇḍa, 83 46.3]
rājovāca | [SkPur (Rkh), Revākhaṇḍa, 83 47.1]
asthikṣepo jale kasmāddhanūmanteśvare dvija | [SkPur (Rkh), Revākhaṇḍa, 83 47.2]
kriyate kena kāryeṇa sāścaryaṃ kathyatāṃ mama | [SkPur (Rkh), Revākhaṇḍa, 83 47.3]
suparvaṇaḥ suto yānaṃ tyaktvā bhūmau praṇamya ca | [SkPur (Rkh), Revākhaṇḍa, 83 48.1]
kṛtāñjalipuṭo bhūtvā brāhmaṇāya nareśvara | [SkPur (Rkh), Revākhaṇḍa, 83 48.2]
samastaṃ kathayāmāsa vṛttāntaṃ svaṃ purātanam | [SkPur (Rkh), Revākhaṇḍa, 83 48.3]
brāhmaṇa uvāca | [SkPur (Rkh), Revākhaṇḍa, 83 49.1]
śikhaṇḍī nāma rājāsti kanyakubje pratāpavān | [SkPur (Rkh), Revākhaṇḍa, 83 49.2]
aputro 'sau mahīpālaḥ kanyā jātā manorathaiḥ | [SkPur (Rkh), Revākhaṇḍa, 83 49.3]
jātismarā sucārvaṅgī narmadāyāḥ prabhāvataḥ | [SkPur (Rkh), Revākhaṇḍa, 83 50.1]
pitrā ca saikadā kanyā vivāhāya prajalpitā | [SkPur (Rkh), Revākhaṇḍa, 83 50.2]
anitye putri saṃsāre kanyādānaṃ dadāmy aham | [SkPur (Rkh), Revākhaṇḍa, 83 51.1]
śvaḥkṛtyam adya kurvīta pūrvāhṇe cāparāhṇikam | [SkPur (Rkh), Revākhaṇḍa, 83 51.2]
na hi pratīkṣate mṛtyuḥ kṛtaṃ cāsya na cākṛtam | [SkPur (Rkh), Revākhaṇḍa, 83 51.3]
kanyovāca | [SkPur (Rkh), Revākhaṇḍa, 83 52.1]
iccheyaṃ yatra kale hi tatra deyā tvayā pituḥ | [SkPur (Rkh), Revākhaṇḍa, 83 52.2]
putrīvākyādasau rājā vismito vākyam abravīt | [SkPur (Rkh), Revākhaṇḍa, 83 52.3]
śikhaṇḍy uvāca | [SkPur (Rkh), Revākhaṇḍa, 83 53.1]
kathyatāṃ me mahābhāge sāścaryaṃ bhāṣitaṃ tvayā | [SkPur (Rkh), Revākhaṇḍa, 83 53.2]
piturvākyena sā bālottamā hyāgatāntikam | [SkPur (Rkh), Revākhaṇḍa, 83 53.3]
kathayāmāsa yadvṛttaṃ hanūmanteśvare nṛpa | [SkPur (Rkh), Revākhaṇḍa, 83 54.1]
kalāpinī hyahaṃ tāta yutā bhartrāvasaṃ tadā | [SkPur (Rkh), Revākhaṇḍa, 83 54.2]
revaurvyāsaṅgamantisthā revāyā dakṣiṇe taṭe | [SkPur (Rkh), Revākhaṇḍa, 83 55.1]
hanūmantavane puṇye cikrīḍāhaṃ yadṛcchayā | [SkPur (Rkh), Revākhaṇḍa, 83 55.2]
bhartṛyuktā ca saṃsuptā rajanyāṃ sarale nage | [SkPur (Rkh), Revākhaṇḍa, 83 56.1]
āgatā lubdhakāstatra kṣudhārtā vanamuttamam | [SkPur (Rkh), Revākhaṇḍa, 83 56.2]
bhartṛyogayutā pāpairdṛṣṭāhaṃ vadhacintakaiḥ | [SkPur (Rkh), Revākhaṇḍa, 83 57.1]
pāśabandhaṃ samādāya baddhāhaṃ svāminā saha | [SkPur (Rkh), Revākhaṇḍa, 83 57.2]
grīvāṃ te moṭayāmāsuḥ picchāchoṭanakaṃ kṛtam | [SkPur (Rkh), Revākhaṇḍa, 83 58.1]
hutāśanamukhe taistu saha kāntena lubdhakaiḥ | [SkPur (Rkh), Revākhaṇḍa, 83 58.2]
paribharjyāvayor māṃsaṃ bhakṣayitvā yatheṣṭataḥ | [SkPur (Rkh), Revākhaṇḍa, 83 59.1]
suptāḥ svasthendriyā rātrau sā gatā śarvarī kṣayam | [SkPur (Rkh), Revākhaṇḍa, 83 59.2]
prabhāte māṃsaśeṣaṃ ca jambukair gṛdhraghātibhiḥ | [SkPur (Rkh), Revākhaṇḍa, 83 60.1]
maccharīrodbhavaṃ cāsthi snāyumāṃsena cāvṛtam | [SkPur (Rkh), Revākhaṇḍa, 83 60.2]
gṛhītaṃ ghātinaikena cākāśātpatitaṃ tadā | [SkPur (Rkh), Revākhaṇḍa, 83 61.1]
taṃ māṃsabhakṣaṇaṃ dṛṣṭvā pare pakṣiṇa āgatāḥ | [SkPur (Rkh), Revākhaṇḍa, 83 61.2]
dṛṣṭvā pakṣisamūhaṃ tu asthikhaṇḍaṃ vyasarjayat | [SkPur (Rkh), Revākhaṇḍa, 83 62.1]
vihagānāṃ samastānāṃ dhāvatāṃ caiva paśyatām | [SkPur (Rkh), Revākhaṇḍa, 83 62.2]
patitaṃ narmadātoye hanūmanteśvare nṛpa | [SkPur (Rkh), Revākhaṇḍa, 83 63.1]
madīyamasthikhaṇḍaṃ ca patitaṃ narmadājale | [SkPur (Rkh), Revākhaṇḍa, 83 63.2]
tasya tīrthasya puṇyena jātāhaṃ putrikā tava | [SkPur (Rkh), Revākhaṇḍa, 83 64.1]
bhūpakanyā tvahaṃ jātā pūrṇacandranibhānanā | [SkPur (Rkh), Revākhaṇḍa, 83 64.2]
jātismarā narendrasya saṃjātā bhavataḥ kule | [SkPur (Rkh), Revākhaṇḍa, 83 65.1]
tasmād vivāhaṃ necchāmi mama bhartā nṛpottama | [SkPur (Rkh), Revākhaṇḍa, 83 65.2]
viṣame vartate 'dyāpi śakuntamṛgajātiṣu | [SkPur (Rkh), Revākhaṇḍa, 83 66.1]
tasyāsthiśeṣaṃ rājendra tasmiṃstīrthe bhaviṣyati | [SkPur (Rkh), Revākhaṇḍa, 83 66.2]
tatkṣepaṇārthaṃ vai tāta preṣayādya dvijottamam | [SkPur (Rkh), Revākhaṇḍa, 83 67.1]
etatte sarvamākhyātaṃ kāraṇaṃ nṛpasattama | [SkPur (Rkh), Revākhaṇḍa, 83 67.2]
madbhartā viṣame sthāne śakuntamṛgajātiṣu | [SkPur (Rkh), Revākhaṇḍa, 83 68.1]
yadi preṣayase tāta kaṃcittvaṃ narmadātaṭe | [SkPur (Rkh), Revākhaṇḍa, 83 68.2]
tasyāhaṃ kathayiṣyāmi sthānaiścihnaiśca lakṣitam | [SkPur (Rkh), Revākhaṇḍa, 83 69.1]
śikhaṇḍināpyahaṃ tatra hyāhūto hyavanīpate | [SkPur (Rkh), Revākhaṇḍa, 83 69.2]
dāsyāmi viṃśatigrāmāngaccha tvaṃ narmadātaṭe | [SkPur (Rkh), Revākhaṇḍa, 83 70.1]
preṣaṇaṃ me pratijñātamalakṣmyā pīḍitena tu | [SkPur (Rkh), Revākhaṇḍa, 83 70.2]
kanyovāca | [SkPur (Rkh), Revākhaṇḍa, 83 71.1]
gaccha tvaṃ narmadāṃ puṇyāṃ sarvapāpakṣayaṃkarīm | [SkPur (Rkh), Revākhaṇḍa, 83 71.2]
āgneyyāṃ somanāthasya hanūmanteśvaraḥ paraḥ | [SkPur (Rkh), Revākhaṇḍa, 83 71.3]
ardhakrośena revāyā vistīrṇo vaṭapādapaḥ | [SkPur (Rkh), Revākhaṇḍa, 83 72.1]
karaṃjaḥ kaṭahaś caiva sannidhāne vaṭasya ca | [SkPur (Rkh), Revākhaṇḍa, 83 72.2]
nyagrodhamūlasāṃnidhye sūkṣmānyasthīni drakṣyasi | [SkPur (Rkh), Revākhaṇḍa, 83 73.1]
samūhya tāni saṃgṛhya gaccha revāṃ dvijottama | [SkPur (Rkh), Revākhaṇḍa, 83 73.2]
āśvinasyāsite pakṣe tripurāristu vai tithau | [SkPur (Rkh), Revākhaṇḍa, 83 74.1]
snāpya triśūlinaṃ bhaktyā rātrau tvaṃ kuru jāgaram | [SkPur (Rkh), Revākhaṇḍa, 83 74.2]
kṣipeḥ prabhāte tāni tvaṃ nābhimātrajalasthitaḥ | [SkPur (Rkh), Revākhaṇḍa, 83 75.1]
ityuccārya dvijaśreṣṭha vimuktis tasya jāyatām | [SkPur (Rkh), Revākhaṇḍa, 83 75.2]
kṣiptvāsthīni punaḥ snānaṃ kartavyaṃ tvaghanāśanam | [SkPur (Rkh), Revākhaṇḍa, 83 76.1]
evaṃ kṛte tu rājendra gatistasya bhaviṣyati | [SkPur (Rkh), Revākhaṇḍa, 83 76.2]
kathitaṃ kanyayā yacca tatsarvaṃ pustikākṛtam | [SkPur (Rkh), Revākhaṇḍa, 83 77.1]
āgato 'haṃ nṛpaśreṣṭha tīrthe 'tra duritāpahe | [SkPur (Rkh), Revākhaṇḍa, 83 77.2]
so 'bhijñānaṃ tato dṛṣṭvā nītvāsthīni nareśvara | [SkPur (Rkh), Revākhaṇḍa, 83 78.1]
pūrvoktena vidhānena prākṣipaṃ nārmadā masipuṣpavṛṣṭiḥ 'śu sādhu sādhviti pāṇḍava | [SkPur (Rkh), Revākhaṇḍa, 83 78.2]
vimānaṃ ca tato divyam āgataṃ barhiṇas tadā | [SkPur (Rkh), Revākhaṇḍa, 83 78.3]
divyarūpadharo bhūtvā gato nāke kalāpavān | [SkPur (Rkh), Revākhaṇḍa, 83 79.1]
evaṃ tu pratyayaṃ dṛṣṭvā hanūmanteśvare nṛpa | [SkPur (Rkh), Revākhaṇḍa, 83 79.2]
cakārānaśanaṃ vipraḥ śatabāhuśca bhūpatiḥ | [SkPur (Rkh), Revākhaṇḍa, 83 80.1]
śoṣayāmāsatus tau svamīśvarārādhane ratau | [SkPur (Rkh), Revākhaṇḍa, 83 80.2]
dhyāyantau tasthaturdevaṃ śatabāhudvijottamau | [SkPur (Rkh), Revākhaṇḍa, 83 81.1]
māsārdhena mṛto rājā śatabāhur mahāmanāḥ | [SkPur (Rkh), Revākhaṇḍa, 83 81.2]
kiṅkaṇījālaśobhāḍhyaṃ vimānaṃ tatra cāgatam | [SkPur (Rkh), Revākhaṇḍa, 83 82.1]
sādhu sādhu nṛpaśreṣṭha vimānārohaṇaṃ kuru | [SkPur (Rkh), Revākhaṇḍa, 83 82.2]
śatabāhur uvāca | [SkPur (Rkh), Revākhaṇḍa, 83 83.1]
nāyāmi svargamārgāgraṃ vipro yāvanna saṃsthitaḥ | [SkPur (Rkh), Revākhaṇḍa, 83 83.2]
upadeśaprado mahyaṃ gururūpī dvijottamaḥ | [SkPur (Rkh), Revākhaṇḍa, 83 83.3]
apsarasa ūcuḥ | [SkPur (Rkh), Revākhaṇḍa, 83 84.1]
lobhāvṛto hyayaṃ vipro lobhāt pāpasya saṃgrahaḥ | [SkPur (Rkh), Revākhaṇḍa, 83 84.2]
hanūmanteśvare rājanye mṛtāḥ sattvamāsthitāḥ | [SkPur (Rkh), Revākhaṇḍa, 83 84.3]
te yānti śāṃkare loke sarvapāpakṣayaṃkare | [SkPur (Rkh), Revākhaṇḍa, 83 85.1]
naiva pāpakṣayaścāsya brāhmaṇasya nareśvara | [SkPur (Rkh), Revākhaṇḍa, 83 85.2]
gṛhaṃ ca gṛhiṇī citte brāhmaṇasya pravartate | [SkPur (Rkh), Revākhaṇḍa, 83 86.1]
śatabāhustato vipram uvāca vinayānvitaḥ | [SkPur (Rkh), Revākhaṇḍa, 83 86.2]
tyaja mūlamanarthasya lobhamenaṃ dvijottama | [SkPur (Rkh), Revākhaṇḍa, 83 87.1]
ityuktvā svaryayau rājā svargakanyāsamāvṛtaḥ | [SkPur (Rkh), Revākhaṇḍa, 83 87.2]
dinaiḥ kaiścidgato vipraḥ svargaṃ vaitālikairvṛtaḥ | [SkPur (Rkh), Revākhaṇḍa, 83 88.1]
barhī ca kāśīrājasya putras tīrthaprabhāvataḥ | [SkPur (Rkh), Revākhaṇḍa, 83 88.2]
ātmānaṃ kanyayā dattaṃ pūrvajanma vyacintayan | [SkPur (Rkh), Revākhaṇḍa, 83 89.1]
sā ca taṃ prauḍhamālokya piturājñāmavāpya ca | [SkPur (Rkh), Revākhaṇḍa, 83 89.2]
svayaṃvare svabhartāraṃ lebhe sādhvī nṛpātmajam | [SkPur (Rkh), Revākhaṇḍa, 83 89.3]
śrīmārkaṇḍeya uvāca | [SkPur (Rkh), Revākhaṇḍa, 83 90.1]
etadvṛttāntam abhavat tasmiṃstīrthe nṛpottama | [SkPur (Rkh), Revākhaṇḍa, 83 90.2]
etasmāt kāraṇānmedhyaṃ tīrtham etat sadā nṛpa | [SkPur (Rkh), Revākhaṇḍa, 83 90.3]
aṣṭamyāṃ vā caturdaśyāṃ sarvakālaṃ nareśvara | [SkPur (Rkh), Revākhaṇḍa, 83 91.1]
viśeṣāccāśvine māsi kṛṣṇapakṣe caturdaśīm | [SkPur (Rkh), Revākhaṇḍa, 83 91.2]
snāpayed īśvaraṃ bhaktyā kṣaudrakṣīreṇa sarpiṣā | [SkPur (Rkh), Revākhaṇḍa, 83 92.1]
dadhnā ca khaṇḍayuktena kuśatoyena vai punaḥ | [SkPur (Rkh), Revākhaṇḍa, 83 92.2]
śrīkhaṇḍena sugandhena guṇṭhayec ca maheśvaram | [SkPur (Rkh), Revākhaṇḍa, 83 93.1]
tataḥ sugandhapuṣpaiśca bilvapatraiśca pūjayet | [SkPur (Rkh), Revākhaṇḍa, 83 93.2]
mucakundena kadena jātīkāśakuśodbhavaiḥ | [SkPur (Rkh), Revākhaṇḍa, 83 94.1]
unmattamunipuṣpaughaiḥ puṣpaistatkālasambhavaiḥ | [SkPur (Rkh), Revākhaṇḍa, 83 94.2]
arcayet parayā bhaktyā hanūmanteśvaraṃ śivam | [SkPur (Rkh), Revākhaṇḍa, 83 95.1]
ghṛtena dāpayed dīpaṃ tailena tadabhāvataḥ | [SkPur (Rkh), Revākhaṇḍa, 83 95.2]
śrāddhaṃ ca kārayet tatra brāhmaṇair vedapāragaiḥ | [SkPur (Rkh), Revākhaṇḍa, 83 96.1]
sarvalakṣaṇasampūrṇaiḥ kulīnair gṛhapālakaiḥ | [SkPur (Rkh), Revākhaṇḍa, 83 96.2]
tarpayed brāhmaṇān bhaktyā vasanānnahiraṇyataḥ | [SkPur (Rkh), Revākhaṇḍa, 83 97.1]
narakasthā divaṃ yāntu procyeti praṇamed dvijān | [SkPur (Rkh), Revākhaṇḍa, 83 97.2]
patitān varjayed viprān vṛṣalī yasya gehinī | [SkPur (Rkh), Revākhaṇḍa, 83 98.1]
svavṛṣaṃ cāparityajya vṛṣair anyair vṛṣāyate | [SkPur (Rkh), Revākhaṇḍa, 83 98.2]
vṛṣalīṃ tāṃ vidurdevā na śūdrī vṛṣalī bhavet | [SkPur (Rkh), Revākhaṇḍa, 83 99.1]
brahmahatyā surāpānaṃ gurudāraniṣevaṇam | [SkPur (Rkh), Revākhaṇḍa, 83 99.2]
suvarṇaharaṇanyāsamitradrohodbhavaṃ tathā | [SkPur (Rkh), Revākhaṇḍa, 83 100.1]
naśyate pātakaṃ sarvam ityevaṃ śaṅkaro 'bravīt | [SkPur (Rkh), Revākhaṇḍa, 83 100.2]
śrīmārkaṇḍeya uvāca | [SkPur (Rkh), Revākhaṇḍa, 83 101.1]
vākpralāpena bho vatsa bahunoktena kiṃ mayā | [SkPur (Rkh), Revākhaṇḍa, 83 101.2]
sarvapātakasaṃyukto dadyād dānaṃ dvijanmane | [SkPur (Rkh), Revākhaṇḍa, 83 101.3]
godānaṃ ca prakartavyam asmiṃstīrthe viśeṣataḥ | [SkPur (Rkh), Revākhaṇḍa, 83 102.1]
godānaṃ hi yataḥ pārtha sarvadānādhikaṃ smṛtam | [SkPur (Rkh), Revākhaṇḍa, 83 102.2]
sarvadevamayā gāvaḥ sarve devās tadātmakāḥ | [SkPur (Rkh), Revākhaṇḍa, 83 103.1]
śṛṅgāgreṣu mahīpāla śakro vasati nityaśaḥ | [SkPur (Rkh), Revākhaṇḍa, 83 103.2]
uraḥ skandaḥ śiro brahmā lalāṭe vṛṣabhadhvajaḥ | [SkPur (Rkh), Revākhaṇḍa, 83 104.1]
candrārkau locane devau jihvāyāṃ ca sarasvatī | [SkPur (Rkh), Revākhaṇḍa, 83 104.2]
marudgaṇāḥ sadā sādhyā yasyā dantā nareśvara | [SkPur (Rkh), Revākhaṇḍa, 83 105.1]
huṅkāre caturo vedān vidyātsāṅgapadakramān | [SkPur (Rkh), Revākhaṇḍa, 83 105.2]
ṛṣayo romakūpeṣu hyasaṃkhyātās tapasvinaḥ | [SkPur (Rkh), Revākhaṇḍa, 83 106.1]
daṇḍahasto mahākāyaḥ kṛṣṇo mahiṣavāhanaḥ | [SkPur (Rkh), Revākhaṇḍa, 83 106.2]
yamaḥ pṛṣṭhasthito nityaṃ śubhāśubhaparīkṣakaḥ | [SkPur (Rkh), Revākhaṇḍa, 83 107.1]
catvāraḥ sāgarāḥ puṇyāḥ kṣīradhārāḥ staneṣu ca | [SkPur (Rkh), Revākhaṇḍa, 83 107.2]
viṣṇupādodbhavā gaṅgā darśanātpāpanāśanī | [SkPur (Rkh), Revākhaṇḍa, 83 108.1]
prasrāve saṃsthitā yasmāt tasmād vandyā sadā budhaiḥ | [SkPur (Rkh), Revākhaṇḍa, 83 108.2]
lakṣmīśca gomaye nityaṃ pavitrā sarvamaṅgalā | [SkPur (Rkh), Revākhaṇḍa, 83 109.1]
gomayālepanaṃ tasmāt kartavyaṃ pāṇḍunandana | [SkPur (Rkh), Revākhaṇḍa, 83 109.2]
gandharvāpsaraso nāgāḥ khurāgreṣu vyavasthitāḥ | [SkPur (Rkh), Revākhaṇḍa, 83 110.1]
pṛthivyāṃ sāgarāntāyāṃ yāni tīrthāni bhārata | [SkPur (Rkh), Revākhaṇḍa, 83 110.2]
tāni sarvāṇi jānīyād gaurgavyaṃ tena pāvanam | [SkPur (Rkh), Revākhaṇḍa, 83 110.3]
yudhiṣṭhira uvāca | [SkPur (Rkh), Revākhaṇḍa, 83 111.1]
sarvadevamayī dhenurgīrvāṇādyairalaṃkṛtā | [SkPur (Rkh), Revākhaṇḍa, 83 111.2]
etatkathaya me tāta kasmād goṣu samāśritāḥ | [SkPur (Rkh), Revākhaṇḍa, 83 111.3]
śrīmārkaṇḍeya uvāca | [SkPur (Rkh), Revākhaṇḍa, 83 112.1]
sarvadevamayo viṣṇur gāvo viṣṇuśarīrajāḥ | [SkPur (Rkh), Revākhaṇḍa, 83 112.2]
devāstadubhayāt tasmāt kalpitā vividhā janaiḥ | [SkPur (Rkh), Revākhaṇḍa, 83 112.3]
śvetā vā kapilā vāpi kṣīriṇī pāṇḍunandana | [SkPur (Rkh), Revākhaṇḍa, 83 113.1]
savatsā ca suśīlā ca sitavastrāvaguṇṭhitā | [SkPur (Rkh), Revākhaṇḍa, 83 113.2]
kāṃsyadohanikā deyā svarṇaśṛṅgī subhūṣitā | [SkPur (Rkh), Revākhaṇḍa, 83 114.1]
hanūmanteśvarasyāgre bhaktyā viprāya dāpayet | [SkPur (Rkh), Revākhaṇḍa, 83 114.2]
niyamasthena sā deyā svargamānantyam icchatā | [SkPur (Rkh), Revākhaṇḍa, 83 115.1]
asamarthāya ye dadyur viṣṇuloke prayānti te | [SkPur (Rkh), Revākhaṇḍa, 83 115.2]
asau loke cyuto rājanbhūtale dvijamandire | [SkPur (Rkh), Revākhaṇḍa, 83 116.1]
kuśalo jāyate putro guṇavidyādhanarddhimān | [SkPur (Rkh), Revākhaṇḍa, 83 116.2]
sarvapāpaharaṃ tīrthaṃ hanūmanteśvaraṃ nṛpa | [SkPur (Rkh), Revākhaṇḍa, 83 117.1]
śṛṇvanvimucyate pāpād varṇasaṃkarasaṃbhavāt | [SkPur (Rkh), Revākhaṇḍa, 83 117.2]
dūrasthaścintayan paśyan mucyate nātra saṃśayaḥ | [SkPur (Rkh), Revākhaṇḍa, 83 118.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe hanūmanteśvaratīrthamāhātmyavarṇanaṃ nāma tryaśītitamo 'dhyāyaḥ | [SkPur (Rkh), Revākhaṇḍa, 83 119.1]
{SkPur (Rkh), Revākhaṇḍa, 84}
śrīmārkaṇḍeya uvāca | [SkPur (Rkh), Revākhaṇḍa, 84 1.1]
atraivodāharantīmam itihāsaṃ purātanam | [SkPur (Rkh), Revākhaṇḍa, 84 1.2]
kailāse pṛcchate bhaktyā ṣaṇmukhāya śivoditam | [SkPur (Rkh), Revākhaṇḍa, 84 1.3]
īśvara uvāca | [SkPur (Rkh), Revākhaṇḍa, 84 2.1]
pūrvaṃ tretāyuge skanda hato rāmeṇa rāvaṇaḥ | [SkPur (Rkh), Revākhaṇḍa, 84 2.2]
caturdaśa tadā koṭyo nihatā brahmarakṣasām | [SkPur (Rkh), Revākhaṇḍa, 84 2.3]
hateṣu teṣu vai tatra rakṣaṇāya divaukasām | [SkPur (Rkh), Revākhaṇḍa, 84 3.1]
mahānandas tadā jātastriṣu lokeṣu putraka | [SkPur (Rkh), Revākhaṇḍa, 84 3.2]
tataḥ sītāṃ samāsādya samaṃ vānarapuṃgavaiḥ | [SkPur (Rkh), Revākhaṇḍa, 84 4.1]
rāmo'pyayodhyām āyāto bharatena kṛtotsavaḥ | [SkPur (Rkh), Revākhaṇḍa, 84 4.2]
tasmai samarpayāmāsa sa rājyaṃ lakṣmaṇāgrajaḥ | [SkPur (Rkh), Revākhaṇḍa, 84 4.3]
tasminpraśāsati tato rājyaṃ nihatakaṇṭakam | [SkPur (Rkh), Revākhaṇḍa, 84 5.1]
kṛtakāryo 'tha hanumānkailāsam agāt purā | [SkPur (Rkh), Revākhaṇḍa, 84 5.2]
tato nandī pratīhāro rudrāṃśam api taṃ kapim | [SkPur (Rkh), Revākhaṇḍa, 84 6.1]
na ca saṃgamayāmāsa rudreṇāghaughahāriṇā | [SkPur (Rkh), Revākhaṇḍa, 84 6.2]
tena pṛṣṭastadā nandī kiṃ mayā pātakaṃ kṛtam | [SkPur (Rkh), Revākhaṇḍa, 84 7.1]
yena rudravapuḥ puṇyaṃ na paśyāmyambikānvitam | [SkPur (Rkh), Revākhaṇḍa, 84 7.2]
nandyuvāca | [SkPur (Rkh), Revākhaṇḍa, 84 8.1]
tvayāvataraṇaṃ cakre kapīndrāmarahetunā | [SkPur (Rkh), Revākhaṇḍa, 84 8.2]
tathāpi hi kṛtaṃ pāpam upabhogena śāmyati | [SkPur (Rkh), Revākhaṇḍa, 84 8.3]
hanumān uvāca | [SkPur (Rkh), Revākhaṇḍa, 84 9.1]
kiṃ mayākāri tatpāpaṃ nandindevārthakāriṇā | [SkPur (Rkh), Revākhaṇḍa, 84 9.2]
rākṣasāśca hatā duṣṭā viprayajñāṅgaghātinaḥ | [SkPur (Rkh), Revākhaṇḍa, 84 9.3]
tatas tadālāpakutūhalī haro nijāṃśabhājaṃ kapim ugratejasam | [SkPur (Rkh), Revākhaṇḍa, 84 10.1]
uvāca dvārāntaradattadṛṣṭiḥ puraḥsthitaṃ prekṣya kapīśvaraṃ punaḥ | [SkPur (Rkh), Revākhaṇḍa, 84 10.2]
īśvara uvāca | [SkPur (Rkh), Revākhaṇḍa, 84 11.1]
gaṅgā gayā kape revā yamunā ca sarasvatī | [SkPur (Rkh), Revākhaṇḍa, 84 11.2]
sarvapāpaharā nadyastāsu snānaṃ samācara | [SkPur (Rkh), Revākhaṇḍa, 84 11.3]
narmadādakṣiṇe kūle tīrthaṃ paramaśobhanam | [SkPur (Rkh), Revākhaṇḍa, 84 12.1]
somanāthasamīpasthaṃ tatra tvaṃ gaccha vānara | [SkPur (Rkh), Revākhaṇḍa, 84 12.2]
tatra snātvā mahāpāpaṃ gamiṣyati mamājñayā | [SkPur (Rkh), Revākhaṇḍa, 84 13.1]
utpatya vegāddhanumāñchrīrevādakṣiṇe taṭe | [SkPur (Rkh), Revākhaṇḍa, 84 13.2]
jagāma sumahānādastapaścakre suduṣkaram | [SkPur (Rkh), Revākhaṇḍa, 84 14.1]
tasya vai tapyamānasya rakṣovadhakṛtaṃ tamaḥ | [SkPur (Rkh), Revākhaṇḍa, 84 14.2]
vilīnaṃ pārtha kālena kiyateśaprasādataḥ | [SkPur (Rkh), Revākhaṇḍa, 84 15.1]
tato devaiḥ samaṃ devastattīrthamagamaddharaḥ | [SkPur (Rkh), Revākhaṇḍa, 84 15.2]
kapim āliṅgayāmāsa varaṃ tasmai pradattavān | [SkPur (Rkh), Revākhaṇḍa, 84 16.1]
adyaprabhṛti te tīrthaṃ bhaviṣyati na saṃśayaḥ | [SkPur (Rkh), Revākhaṇḍa, 84 16.2]
kapitīrthaṃ tato jātaṃ tasthau tatra svayaṃ haraḥ | [SkPur (Rkh), Revākhaṇḍa, 84 17.1]
hanūmanteśvaro nāmnā sarvahatyāharastadā | [SkPur (Rkh), Revākhaṇḍa, 84 17.2]
tatra tīrthe tu yaḥ snātvā bhaktyā liṅgaṃ prapūjayet | [SkPur (Rkh), Revākhaṇḍa, 84 18.1]
sarvapāpāni naśyanti harasya vacanaṃ yathā | [SkPur (Rkh), Revākhaṇḍa, 84 18.2]
tatrāsthīni vilīyante piṇḍadāne 'kṣayā gatiḥ | [SkPur (Rkh), Revākhaṇḍa, 84 19.1]
yat kiṃcid dīyate tatra taddhi koṭiguṇaṃ bhavet | [SkPur (Rkh), Revākhaṇḍa, 84 19.2]
hanumān apy ayodhyāyāṃ rāmaṃ draṣṭumathāgamat | [SkPur (Rkh), Revākhaṇḍa, 84 20.1]
cakāra kuśalapraśnaṃ svasvarūpaṃ nyavedayat | [SkPur (Rkh), Revākhaṇḍa, 84 20.2]
śrīrāma uvāca | [SkPur (Rkh), Revākhaṇḍa, 84 21.1]
kurvato devakāryaṃ te mama kāryaṃ ca kurvataḥ | [SkPur (Rkh), Revākhaṇḍa, 84 21.2]
tato 'ham api pāpīyāṃstapas tapsyāmyasaṃśayam | [SkPur (Rkh), Revākhaṇḍa, 84 21.3]
tatraiva dakṣiṇe kūle revāyāḥ pāpahāriṇi | [SkPur (Rkh), Revākhaṇḍa, 84 22.1]
caturviṃśativarṣāṇi tapastepe 'tha rāghavaḥ | [SkPur (Rkh), Revākhaṇḍa, 84 22.2]
jyotiṣmatīpurīsaṃsthaḥ śrīrevāsnānamācaran | [SkPur (Rkh), Revākhaṇḍa, 84 23.1]
tasya śuśrūṣaṇaṃ cakre lakṣmaṇo 'pi tadājñayā | [SkPur (Rkh), Revākhaṇḍa, 84 23.2]
sthāpayāmāsaturliṅge tau tadā rāmalakṣmaṇau | [SkPur (Rkh), Revākhaṇḍa, 84 24.1]
prabhāvāt satyatapaso revātīre mahāmatī | [SkPur (Rkh), Revākhaṇḍa, 84 24.2]
niṣpāpatāṃ tadā vīrau jagmatū rāmalakṣmaṇau | [SkPur (Rkh), Revākhaṇḍa, 84 24.3]
tatastadā devapurogamo haro gato hi vai puṇyamunīśvaraiḥ saha | [SkPur (Rkh), Revākhaṇḍa, 84 25.1]
āgatya tīrthaṃ ca varaṃ dadau tadā nijāṃ kalāṃ tatra vimucya tīrthe | [SkPur (Rkh), Revākhaṇḍa, 84 25.2]
munibhiḥ sarvatīrthānāṃ kṣiptaṃ kumbhodakaṃ bhuvi | [SkPur (Rkh), Revākhaṇḍa, 84 26.1]
ekasthaṃ liṅganāmātha kalākumbhastathābhavat | [SkPur (Rkh), Revākhaṇḍa, 84 26.2]
kumbheśvara iti khyātastadā devagaṇārcitaḥ | [SkPur (Rkh), Revākhaṇḍa, 84 27.1]
rāmo 'pi pūjayāmāsa talliṅgaṃ devasevivatam | [SkPur (Rkh), Revākhaṇḍa, 84 27.2]
tato varaṃ dadau devo rāmakīrtyabhivṛddhaye | [SkPur (Rkh), Revākhaṇḍa, 84 28.1]
caturviṃśatime varṣe rāmo niṣpāpatāṃ gataḥ | [SkPur (Rkh), Revākhaṇḍa, 84 28.2]
yadā kanyāgataḥ paṅgurguruṇā sahito bhavet | [SkPur (Rkh), Revākhaṇḍa, 84 29.1]
tadeva devayātreyam iti devā jagurmudā | [SkPur (Rkh), Revākhaṇḍa, 84 29.2]
yathā godāvarītīrthe sarvatīrthaphalaṃ bhavet | [SkPur (Rkh), Revākhaṇḍa, 84 30.1]
tathātra revāsnānena liṅgānāṃ darśanairnṝṇām | [SkPur (Rkh), Revākhaṇḍa, 84 30.2]
kariṣyanty atra ye śrāddhaṃ pitṝṇāṃ narmadātaṭe | [SkPur (Rkh), Revākhaṇḍa, 84 31.1]
kumbheśvarasamīpasthās tatphalaṃ śṛṇu ṣaṇmukha | [SkPur (Rkh), Revākhaṇḍa, 84 31.2]
yāvanto romakūpāḥ syuḥ śarīre sarvadehinām | [SkPur (Rkh), Revākhaṇḍa, 84 32.1]
tāvad varṣapramāṇena pitṝṇām akṣayā gatiḥ | [SkPur (Rkh), Revākhaṇḍa, 84 32.2]
pṛthivyāṃ devatāḥ sarvāḥ sarvatīrthāni yāni tu | [SkPur (Rkh), Revākhaṇḍa, 84 33.1]
labhante tatphalaṃ martyā liṅgatrayavilokanāt | [SkPur (Rkh), Revākhaṇḍa, 84 33.2]
aputro labhate putraṃ nirdhano dhanamāpnuyāt | [SkPur (Rkh), Revākhaṇḍa, 84 34.1]
sarogo mucyate rogānnātra kāryā vicāraṇā | [SkPur (Rkh), Revākhaṇḍa, 84 34.2]
siṃharāśiṃ gate jīve yat syād godāvarīphalam | [SkPur (Rkh), Revākhaṇḍa, 84 35.1]
tad dvādaśaguṇaṃ skanda kumbheśvarasamīpataḥ | [SkPur (Rkh), Revākhaṇḍa, 84 35.2]
ye jānanti na paśyanti kumbhaśambhumumāpatim | [SkPur (Rkh), Revākhaṇḍa, 84 36.1]
narmadādakṣiṇe kūle teṣāṃ janma nirarthakam | [SkPur (Rkh), Revākhaṇḍa, 84 36.2]
yathā godāvarīyātrā kartavyā muniśāsanāt | [SkPur (Rkh), Revākhaṇḍa, 84 37.1]
caturviṃśatime varṣe tatheyaṃ devabhāṣitam | [SkPur (Rkh), Revākhaṇḍa, 84 37.2]
yāvaccandraśca sūryaśca yāvad vai divi tārakaḥ | [SkPur (Rkh), Revākhaṇḍa, 84 38.1]
tāvat tad akṣayaṃ dānaṃ revākumbheśvarāntike | [SkPur (Rkh), Revākhaṇḍa, 84 38.2]
mahādānāni deyāni tatra laukair vicakṣaṇaiḥ | [SkPur (Rkh), Revākhaṇḍa, 84 39.1]
godānamatra śaṃsanti sauvarṇaṃ rājataṃ tathā | [SkPur (Rkh), Revākhaṇḍa, 84 39.2]
yasyāḥ smaraṇamātreṇa naśyate pāpasañcayaḥ | [SkPur (Rkh), Revākhaṇḍa, 84 40.1]
snānena kiṃ punaḥ skanda brahmahatyāṃ vyapohati | [SkPur (Rkh), Revākhaṇḍa, 84 40.2]
tatra tīrthe tu yaḥ snātvā śrāddhaṃ kuryād yudhiṣṭhira | [SkPur (Rkh), Revākhaṇḍa, 84 41.1]
ekottaraṃ kulaśatam uddharecchivaśāsanāt | [SkPur (Rkh), Revākhaṇḍa, 84 41.2]
yāni kāni ca tīrthāni cāsamudrasarāṃsi ca | [SkPur (Rkh), Revākhaṇḍa, 84 42.1]
śivaliṅgārcanasyeha kalāṃ nārhanti ṣoḍaśīm | [SkPur (Rkh), Revākhaṇḍa, 84 42.2]
evaṃ devā varaṃ dattvā harīśvarapurogamāḥ | [SkPur (Rkh), Revākhaṇḍa, 84 43.1]
svasthānam agaman pūrvaṃ muktvā tannāma cottamam | [SkPur (Rkh), Revākhaṇḍa, 84 43.2]
tīrthasyāsya varaṃ dattvā sa rāmo lakṣmaṇāgrajaḥ | [SkPur (Rkh), Revākhaṇḍa, 84 44.1]
ayodhyāṃ praviveśāsau niṣpāpo narmadājalāt | [SkPur (Rkh), Revākhaṇḍa, 84 44.2]
sauvarṇīṃ ca tataḥ kṛtvā sītāṃ yajñaṃ cakāra saḥ | [SkPur (Rkh), Revākhaṇḍa, 84 45.1]
anumantrya munīṃllokāndevatāśca nijaṃ kulam | [SkPur (Rkh), Revākhaṇḍa, 84 45.2]
purā tretāyuge jātaṃ tattīrthaṃ skandanāmakam | [SkPur (Rkh), Revākhaṇḍa, 84 46.1]
niyamena tato lokaiḥ kartavyaṃ liṅgadarśanam | [SkPur (Rkh), Revākhaṇḍa, 84 46.2]
tāvat pāpāni deheṣu mahāpātakajānyapi | [SkPur (Rkh), Revākhaṇḍa, 84 47.1]
yāvanna prekṣate jantustattīrthaṃ devasevitam | [SkPur (Rkh), Revākhaṇḍa, 84 47.2]
te dhanyāste mahātmānas teṣāṃ janma sujīvitam | [SkPur (Rkh), Revākhaṇḍa, 84 48.1]
jyotiṣmatīpurīsaṃsthaṃ ye drakṣyanti haraṃ param | [SkPur (Rkh), Revākhaṇḍa, 84 48.2]
tasmānmohaṃ parityajya janair gantavyamādarāt | [SkPur (Rkh), Revākhaṇḍa, 84 49.1]
tīrthāśeṣaphalāvāptyai tīrthaṃ kumbheśvarāhvayam | [SkPur (Rkh), Revākhaṇḍa, 84 49.2]
mārkaṇḍeya uvāca | [SkPur (Rkh), Revākhaṇḍa, 84 50.1]
śrutveti śambhuvacasā sa ṣaḍānano 'tha natvā pituḥ padayugāmbujamādareṇa | [SkPur (Rkh), Revākhaṇḍa, 84 50.2]
samprāpya dakṣiṇataṭaṃ giriśasravantyāḥ kīśāgryarāmakalaśākhyaśivān dadarśa | [SkPur (Rkh), Revākhaṇḍa, 84 50.3]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kapitīrtharāmeśvaralakṣmaṇeśvarakumbheśvaramāhātmyavarṇanaṃ nāma caturaśītitamo 'dhyāyaḥ | [SkPur (Rkh), Revākhaṇḍa, 84 51.1]
{SkPur (Rkh), Revākhaṇḍa, 85}
śrīmārkaṇḍeya uvāca | [SkPur (Rkh), Revākhaṇḍa, 85 1.1]
tato gacchettu rājendra narmadāyāḥ purātanam | [SkPur (Rkh), Revākhaṇḍa, 85 1.2]
brahmahatyāharaṃ tīrthaṃ vārāṇasyā samaṃ hi tat | [SkPur (Rkh), Revākhaṇḍa, 85 1.3]
yudhiṣṭhira uvāca | [SkPur (Rkh), Revākhaṇḍa, 85 2.1]
āścaryaṃ kathyatāṃ brahmanyadvṛttaṃ narmadātaṭe | [SkPur (Rkh), Revākhaṇḍa, 85 2.2]
vārāṇasyā samaṃ kasmād etat kathaya me prabho | [SkPur (Rkh), Revākhaṇḍa, 85 2.3]
nimagno duḥkhasaṃsāre hṛtarājyo dvijottama | [SkPur (Rkh), Revākhaṇḍa, 85 3.1]
yuṣmadvāṇījalasnāto nirduḥkhaḥ saha bāndhavaiḥ | [SkPur (Rkh), Revākhaṇḍa, 85 3.2]
śrīmārkaṇḍeya uvāca | [SkPur (Rkh), Revākhaṇḍa, 85 4.1]
sādhu sādhu mahābāho somavaṃśavibhūṣaṇa | [SkPur (Rkh), Revākhaṇḍa, 85 4.2]
pṛṣṭo 'smi durlabhaṃ tīrthaṃ guhyādguhyataraṃ param | [SkPur (Rkh), Revākhaṇḍa, 85 4.3]
ādau pitāmahas tāvat samastajagataḥ prabhuḥ | [SkPur (Rkh), Revākhaṇḍa, 85 5.1]
manasā tasya saṃjātā daśaiva ṛṣipuṃgavāḥ | [SkPur (Rkh), Revākhaṇḍa, 85 5.2]
marīcimatryaṅgirasau pulastyaṃ pulahaṃ kratum | [SkPur (Rkh), Revākhaṇḍa, 85 6.1]
pracetasaṃ vasiṣṭhaṃ ca bhṛguṃ nāradameva ca | [SkPur (Rkh), Revākhaṇḍa, 85 6.2]
jajñe prācetasaṃ dakṣaṃ mahātejāḥ prajāpatiḥ | [SkPur (Rkh), Revākhaṇḍa, 85 7.1]
dakṣasyāpi tathā jātāḥ pañcāśadduhitāḥ kila | [SkPur (Rkh), Revākhaṇḍa, 85 7.2]
dadau sa daśa dharmāya kaśyapāya trayodaśa | [SkPur (Rkh), Revākhaṇḍa, 85 8.1]
tathaiva sa mahābhāgaḥ saptaviṃśatimindave | [SkPur (Rkh), Revākhaṇḍa, 85 8.2]
rohiṇī nāma yā tāsāmabhīṣṭā sābhavadvidhoḥ | [SkPur (Rkh), Revākhaṇḍa, 85 9.1]
śeṣāsu karuṇāṃ kṛtvā śapto dakṣeṇa candramāḥ | [SkPur (Rkh), Revākhaṇḍa, 85 9.2]
kṣayarogyabhavaccandro dakṣasyāyaṃ prajāpateḥ | [SkPur (Rkh), Revākhaṇḍa, 85 10.1]
sa ca śāpaprabhāveṇa nistejāḥ śarvarīpatiḥ | [SkPur (Rkh), Revākhaṇḍa, 85 10.2]
gataḥ pitāmahaṃ somo vepamāno 'mṛtāṃśumān | [SkPur (Rkh), Revākhaṇḍa, 85 11.1]
padmayone namastubhyaṃ vedagarbha namo 'stu te | [SkPur (Rkh), Revākhaṇḍa, 85 11.2]
śaraṇaṃ tvāṃ prasanno 'smi pāhi māṃ kamalāsana | [SkPur (Rkh), Revākhaṇḍa, 85 11.3]
brahmovāca | [SkPur (Rkh), Revākhaṇḍa, 85 12.1]
nistejāḥ śarvarīnātha kalāhīnaśca dṛśyase | [SkPur (Rkh), Revākhaṇḍa, 85 12.2]
udvignamānasastāta saṃjātaḥ kena hetunā | [SkPur (Rkh), Revākhaṇḍa, 85 12.3]
soma uvāca | [SkPur (Rkh), Revākhaṇḍa, 85 13.1]
dakṣaśāpena me brahmannistejastvaṃ jagatpate | [SkPur (Rkh), Revākhaṇḍa, 85 13.2]
nirhāraścāsya śāpasya kathyatāṃ me pitāmaha | [SkPur (Rkh), Revākhaṇḍa, 85 13.3]
brahmovāca | [SkPur (Rkh), Revākhaṇḍa, 85 14.1]
sarvatra sulabhā revā triṣu sthāneṣu durlabhā | [SkPur (Rkh), Revākhaṇḍa, 85 14.2]
oṅkāre 'tha bhṛgukṣetre tathā caivaurvasaṃgame | [SkPur (Rkh), Revākhaṇḍa, 85 14.3]
tatra gaccha kṣapānātha yatra revāntaraṃ taṭam | [SkPur (Rkh), Revākhaṇḍa, 85 15.1]
tvarito 'sau gatastatra yatra revaurvisaṃgamaḥ | [SkPur (Rkh), Revākhaṇḍa, 85 15.2]
kāṣṭhāvasthaḥ sthitaḥ somo dadhyau tripuravairiṇam | [SkPur (Rkh), Revākhaṇḍa, 85 16.1]
yāvad varṣaśataṃ pūrṇaṃ tāvat tuṣṭo maheśvaraḥ | [SkPur (Rkh), Revākhaṇḍa, 85 16.2]
pratyakṣaḥ somarājasya vṛṣāsana umāpatiḥ | [SkPur (Rkh), Revākhaṇḍa, 85 17.1]
sāṣṭāṅgaṃ praṇipatyoccairjaya śambho namo 'stu te | [SkPur (Rkh), Revākhaṇḍa, 85 17.2]
jaya śaṅkara pāpaharāya namo jaya īśvara te jagadīśa namaḥ | [SkPur (Rkh), Revākhaṇḍa, 85 18.1]
jaya vāsukibhūṣaṇadhāra namo jaya śūlakapāladharāya namaḥ | [SkPur (Rkh), Revākhaṇḍa, 85 18.2]
jaya andhakadehavināśa namo jaya dānavavṛndavadhāya namaḥ | [SkPur (Rkh), Revākhaṇḍa, 85 19.1]
jaya niṣkalarūpa sakalāya namo jaya kāla kāmadahāya namaḥ | [SkPur (Rkh), Revākhaṇḍa, 85 19.2]
jaya mecakakaṇṭhadharāya namo jaya sūkṣmanirañjanaśabda namaḥ | [SkPur (Rkh), Revākhaṇḍa, 85 20.1]
jaya ādiranādirananta namo jaya śaṅkara kiṃkaramīśa bhaja | [SkPur (Rkh), Revākhaṇḍa, 85 20.2]
evaṃ stuto mahādevaḥ somarājena pāṇḍava | [SkPur (Rkh), Revākhaṇḍa, 85 21.1]
tuṣṭastasya nṛpaśreṣṭha śivayā śaṅkaro 'bravīt | [SkPur (Rkh), Revākhaṇḍa, 85 21.2]
īśvara uvāca | [SkPur (Rkh), Revākhaṇḍa, 85 22.1]
varaṃ prārthaya me bhadra yatte manasi vartate | [SkPur (Rkh), Revākhaṇḍa, 85 22.2]
sādhu sādhu mahāsattva tuṣṭo 'haṃ tapasā tava | [SkPur (Rkh), Revākhaṇḍa, 85 22.3]
soma uvāca | [SkPur (Rkh), Revākhaṇḍa, 85 23.1]
dakṣaśāpena dagdho 'haṃ kṣīṇasattvo maheśvara | [SkPur (Rkh), Revākhaṇḍa, 85 23.2]
śāpasyopaśamaṃ deva kuru śarma mama prabho | [SkPur (Rkh), Revākhaṇḍa, 85 23.3]
īśvara uvāca | [SkPur (Rkh), Revākhaṇḍa, 85 24.1]
tava bhaktigṛhīto 'hamumayā saha toṣitaḥ | [SkPur (Rkh), Revākhaṇḍa, 85 24.2]
niṣpāpaḥ somanāthastvaṃ saṃjātastīrthasevanāt | [SkPur (Rkh), Revākhaṇḍa, 85 24.3]
ityūce devadeveśaḥ kṣaṇaṃ dhyātvendunā tataḥ | [SkPur (Rkh), Revākhaṇḍa, 85 25.1]
sthāpitaṃ paramaṃ liṅgaṃ kāmadaṃ prāṇināṃ bhuvi | [SkPur (Rkh), Revākhaṇḍa, 85 25.2]
sarvaduḥkhaharaṃ tat tu brahmahatyāvināśanam | [SkPur (Rkh), Revākhaṇḍa, 85 25.3]
yudhiṣṭhira uvāca | [SkPur (Rkh), Revākhaṇḍa, 85 26.1]
somanāthaprabhāvaṃ me saṃkṣepātkathaya prabho | [SkPur (Rkh), Revākhaṇḍa, 85 26.2]
duḥkhārṇavanimagnānāṃ trātā prāpto dvijottama | [SkPur (Rkh), Revākhaṇḍa, 85 26.3]
śrīmārkaṇḍeya uvāca | [SkPur (Rkh), Revākhaṇḍa, 85 27.1]
śṛṇu tīrthaprabhāvaṃ te saṃkṣepātkathayāmy aham | [SkPur (Rkh), Revākhaṇḍa, 85 27.2]
yadvṛttamuttare kūle revāyā urisaṃgame | [SkPur (Rkh), Revākhaṇḍa, 85 27.3]
śambaro nāma rājābhūttasya putrastrilocanaḥ | [SkPur (Rkh), Revākhaṇḍa, 85 28.1]
trilocanasutaḥ kaṇvaḥ sa pāparddhiparo 'bhavat | [SkPur (Rkh), Revākhaṇḍa, 85 28.2]
vane nityaṃ bhramanso 'tha mṛgayūthaṃ dadarśa ha | [SkPur (Rkh), Revākhaṇḍa, 85 29.1]
mṛgayūthaṃ hataṃ tat tu trilocanasutena ca | [SkPur (Rkh), Revākhaṇḍa, 85 29.2]
mṛgarūpī dvijo madhye carate nirjane vane | [SkPur (Rkh), Revākhaṇḍa, 85 30.1]
sa hatastena saṅgena kaṇvena munisattama | [SkPur (Rkh), Revākhaṇḍa, 85 30.2]
brahmahatyānvitaḥ kaṇvo nistejā vyacaranmahīm | [SkPur (Rkh), Revākhaṇḍa, 85 31.1]
vyacaraṃścaiva samprāpto narmadām urisaṃgame | [SkPur (Rkh), Revākhaṇḍa, 85 31.2]
kiṃśukāśokabahale jambīrapanasākule | [SkPur (Rkh), Revākhaṇḍa, 85 32.1]
kadambapāṭalākīrṇe bilvanāraṅgaśobhite | [SkPur (Rkh), Revākhaṇḍa, 85 32.2]
ciñciṇīcampakopete hyagastitaruchādite | [SkPur (Rkh), Revākhaṇḍa, 85 33.1]
prabhūtabhūtasaṃyuktaṃ vanaṃ sarvatra śobhitam | [SkPur (Rkh), Revākhaṇḍa, 85 33.2]
citrakair mṛgamārjārair hiṃsraiḥ śambaraśūkaraiḥ | [SkPur (Rkh), Revākhaṇḍa, 85 34.1]
śaśairgavayasaṃyuktaiḥ śikhaṇḍikharamaṇḍitam | [SkPur (Rkh), Revākhaṇḍa, 85 34.2]
praviṣṭastu vane kaṇvastṛṣārtaḥ śramapīḍitaḥ | [SkPur (Rkh), Revākhaṇḍa, 85 35.1]
snāto revājale puṇye saṅgame pāpanāśane | [SkPur (Rkh), Revākhaṇḍa, 85 35.2]
arcitaḥ parayā bhaktyā somanātho yudhiṣṭhira | [SkPur (Rkh), Revākhaṇḍa, 85 36.1]
papau suvimalaṃ toyaṃ sarvapāpakṣayaṃkaram | [SkPur (Rkh), Revākhaṇḍa, 85 36.2]
phalāni ca vicitrāṇi cakhāda saha kiṃkaraiḥ | [SkPur (Rkh), Revākhaṇḍa, 85 37.1]
suptaḥ pādapacchāyāyāṃ śrānto mṛgavadhena ca | [SkPur (Rkh), Revākhaṇḍa, 85 37.2]
tāvattīrthavaraṃ vipraḥ snānārthaṃ saṅgamaṃ gataḥ | [SkPur (Rkh), Revākhaṇḍa, 85 38.1]
mārgago brāhmaṇo harṣodyuktastadgatamānasaḥ | [SkPur (Rkh), Revākhaṇḍa, 85 38.2]
abalā tamuvācedaṃ tiṣṭha tiṣṭha dvijottama | [SkPur (Rkh), Revākhaṇḍa, 85 39.1]
trasto nirīkṣate yāvaddiśaḥ sarvā nareśvara | [SkPur (Rkh), Revākhaṇḍa, 85 39.2]
tāvadvṛkṣasamārūḍhāṃ striyaṃ raktāmbarāvṛtām | [SkPur (Rkh), Revākhaṇḍa, 85 40.1]
raktamālyāṃ tadā bālāṃ raktacandanacarcitām | [SkPur (Rkh), Revākhaṇḍa, 85 40.2]
raktābharaṇaśobhāḍhyāṃ pāśahastāṃ dadarśa ha | [SkPur (Rkh), Revākhaṇḍa, 85 40.3]
stryuvāca | [SkPur (Rkh), Revākhaṇḍa, 85 41.1]
saṃdeśaṃ śrūyatāṃ vipra yadi gacchasi saṅgame | [SkPur (Rkh), Revākhaṇḍa, 85 41.2]
madbhartā tiṣṭhate tatra śīghrameva visarjaya | [SkPur (Rkh), Revākhaṇḍa, 85 41.3]
ekākinī ca te bhāryā tiṣṭhate vanamadhyagā | [SkPur (Rkh), Revākhaṇḍa, 85 42.1]
ityākarṇya gato vipraḥ saṅgamaṃ suradurlabhe | [SkPur (Rkh), Revākhaṇḍa, 85 42.2]
vṛkṣacchāyānvitaḥ kaṇvo brāhmaṇenāvalokitaḥ | [SkPur (Rkh), Revākhaṇḍa, 85 43.1]
uvāca taṃ prati tadā vacanaṃ brāhmaṇottamaḥ | [SkPur (Rkh), Revākhaṇḍa, 85 43.2]
brāhmaṇa uvāca | [SkPur (Rkh), Revākhaṇḍa, 85 44.1]
vanāntare mayā dṛṣṭā bālā kamalalocanā | [SkPur (Rkh), Revākhaṇḍa, 85 44.2]
raktāmbaradharā tanvī raktacandanacarcitā | [SkPur (Rkh), Revākhaṇḍa, 85 44.3]
raktamālyā suśobhāḍhyā pāśahastā mṛgekṣaṇā | [SkPur (Rkh), Revākhaṇḍa, 85 45.1]
vṛkṣārūḍhāvadadvākyaṃ madbhartā preṣyatāmiti | [SkPur (Rkh), Revākhaṇḍa, 85 45.2]
kaṇva uvāca | [SkPur (Rkh), Revākhaṇḍa, 85 46.1]
kasminsthāne tu viprendra vidyate mṛgalocanā | [SkPur (Rkh), Revākhaṇḍa, 85 46.2]
kasya sā kena kāryeṇa sarvametadvadāśu me | [SkPur (Rkh), Revākhaṇḍa, 85 46.3]
brāhmaṇa uvāca | [SkPur (Rkh), Revākhaṇḍa, 85 47.1]
saṅgamād ardhakrośe sā udyānānte hi vidyate | [SkPur (Rkh), Revākhaṇḍa, 85 47.2]
vacanād brahmaṇasyaiṣā na jñātā pārthivena tu | [SkPur (Rkh), Revākhaṇḍa, 85 47.3]
tadā sa kaṇvabhūpālaḥ svakaṃ dūtaṃ samādiśat | [SkPur (Rkh), Revākhaṇḍa, 85 48.1]
kaṇva uvāca | [SkPur (Rkh), Revākhaṇḍa, 85 48.2]
gaccha tvaṃ pṛcchatāṃ tāṃ kvāgatā kvaca gamiṣyasi | [SkPur (Rkh), Revākhaṇḍa, 85 48.3]
preṣitastvarito dūto gato nārīsamīpataḥ | [SkPur (Rkh), Revākhaṇḍa, 85 48.4]
vṛkṣasthāṃ dadṛśo bālāmuvāca nṛpasattama | [SkPur (Rkh), Revākhaṇḍa, 85 49.1]
mannāthaḥ pṛcchati tvāṃ tu kāsi tvaṃ kva gamiṣyasi | [SkPur (Rkh), Revākhaṇḍa, 85 49.2]
kanyovāca | [SkPur (Rkh), Revākhaṇḍa, 85 50.1]
gururātmavatāṃ śāstā rājā śāstā durātmanām | [SkPur (Rkh), Revākhaṇḍa, 85 50.2]
iha pracchan na pāpānāṃ śāstā vaivasvato yamaḥ | [SkPur (Rkh), Revākhaṇḍa, 85 50.3]
brahmahatyā ca saṃjātā mṛgarūpadharadvijāt | [SkPur (Rkh), Revākhaṇḍa, 85 51.1]
mayā yukto 'pi te rājā muktastīrthaprabhāvataḥ | [SkPur (Rkh), Revākhaṇḍa, 85 51.2]
ardhakrośāntarān madhye brahmahatyā na saṃviśet | [SkPur (Rkh), Revākhaṇḍa, 85 52.1]
somanāthaprabhāvo 'yaṃ vārāṇasyāḥ samaḥ smṛtaḥ | [SkPur (Rkh), Revākhaṇḍa, 85 52.2]
gaccha tvaṃ preṣyatāṃ rājā śīghram atra na saṃśayaḥ | [SkPur (Rkh), Revākhaṇḍa, 85 53.1]
gato bhṛtyastataḥ śīghraṃ vepamānaḥ suvihvalaḥ | [SkPur (Rkh), Revākhaṇḍa, 85 53.2]
samastaṃ kathayāmāsa yadvṛttaṃ hi purātanam | [SkPur (Rkh), Revākhaṇḍa, 85 54.1]
tasya vākyādasau rājā patito dharaṇītale | [SkPur (Rkh), Revākhaṇḍa, 85 54.2]
bhṛtya uvāca | [SkPur (Rkh), Revākhaṇḍa, 85 55.1]
kasmāt tvaṃ śocase nātha pūrvopāttaṃ śubhāśubham | [SkPur (Rkh), Revākhaṇḍa, 85 55.2]
ityākarṇya vacastasya rājā vacanam abravīt | [SkPur (Rkh), Revākhaṇḍa, 85 55.3]
prāṇatyāgaṃ kariṣyāmi somanāthasamīpataḥ | [SkPur (Rkh), Revākhaṇḍa, 85 56.1]
śīghramānīyatāṃ vahnirindhanāni bahūni ca | [SkPur (Rkh), Revākhaṇḍa, 85 56.2]
ānītaṃ tatkṣaṇātsarvaṃ bhṛtyais tadvaśavartibhiḥ | [SkPur (Rkh), Revākhaṇḍa, 85 57.1]
snānaṃ kṛtvā śubhe toye saṅgame pāpanāśane | [SkPur (Rkh), Revākhaṇḍa, 85 57.2]
arcitaḥ parayā bhaktyā somanātho mahībhṛtā | [SkPur (Rkh), Revākhaṇḍa, 85 58.1]
triḥpradakṣiṇataḥ kṛtvā jvalantaṃ jātavedasam | [SkPur (Rkh), Revākhaṇḍa, 85 58.2]
praviṣṭaḥ kaṇvarājāsau hṛdi dhyātvā janārdanam | [SkPur (Rkh), Revākhaṇḍa, 85 59.1]
pītāmbaradharaṃ devaṃ jaṭāmukuṭadhāriṇam | [SkPur (Rkh), Revākhaṇḍa, 85 59.2]
śriyā yuktaṃ suparṇasthaṃ śaṅkhacakragadādharam | [SkPur (Rkh), Revākhaṇḍa, 85 60.1]
surārisūdanaṃ dadhyau sugatir me bhavatviti | [SkPur (Rkh), Revākhaṇḍa, 85 60.2]
papāta puṣpavṛṣṭistu sādhu sādhu nṛpātmaja | [SkPur (Rkh), Revākhaṇḍa, 85 61.1]
āścaryamatulaṃ dṛṣṭvā nirīkṣya ca parasparam | [SkPur (Rkh), Revākhaṇḍa, 85 61.2]
mṛtaṃ taiḥ pāvake bhṛtyairhṛdi dhyātvā gadādharam | [SkPur (Rkh), Revākhaṇḍa, 85 62.1]
vimānasthās tataḥ sarve saṃjātāḥ pāṇḍunandana | [SkPur (Rkh), Revākhaṇḍa, 85 62.2]
niṣpāpāste divaṃ yātāḥ somanāthaprabhāvataḥ | [SkPur (Rkh), Revākhaṇḍa, 85 63.1]
brāhmaṇe saṅgame tatra dhyāyamāne vṛṣadhvajam | [SkPur (Rkh), Revākhaṇḍa, 85 63.2]
śrīmārkaṇḍeya uvāca | [SkPur (Rkh), Revākhaṇḍa, 85 64.1]
somanāthaprabhāvo 'yaṃ śṛṇuṣvaikamanā vidhim | [SkPur (Rkh), Revākhaṇḍa, 85 64.2]
aṣṭamyāṃ vā caturdaśyāṃ sarvakālaṃ raverdine | [SkPur (Rkh), Revākhaṇḍa, 85 64.3]
viśeṣācchuklapakṣe cetsūryavāreṇa saptamī | [SkPur (Rkh), Revākhaṇḍa, 85 65.1]
upoṣya yo naro bhaktyā rātrau kurvīta jāgaram | [SkPur (Rkh), Revākhaṇḍa, 85 65.2]
pañcāmṛtena gavyena snāpayet parameśvaram | [SkPur (Rkh), Revākhaṇḍa, 85 66.1]
śrīkhaṇḍena tato guṇṭhya puṣpadhūpādikaṃ dadet | [SkPur (Rkh), Revākhaṇḍa, 85 66.2]
ghṛtena bodhayed dīpaṃ nṛtyaṃ gītaṃ ca kārayet | [SkPur (Rkh), Revākhaṇḍa, 85 67.1]
somavāre tathāṣṭamyāṃ prabhāte pūjayed dvijān | [SkPur (Rkh), Revākhaṇḍa, 85 67.2]
jitakrodhānātmavataḥ paranindāvivarjitān | [SkPur (Rkh), Revākhaṇḍa, 85 68.1]
sarvāṅgarucirāñchastān svadāraparipālakān | [SkPur (Rkh), Revākhaṇḍa, 85 68.2]
gāyatrīpāṭhamātrāṃśca vikarmaviratān sadā | [SkPur (Rkh), Revākhaṇḍa, 85 69.1]
punarbhūvṛṣalīśūdrī careyur yasya mandire | [SkPur (Rkh), Revākhaṇḍa, 85 69.2]
dūrato 'sau dvijastyājya ātmanaḥ śreya icchatā | [SkPur (Rkh), Revākhaṇḍa, 85 70.1]
hīnāṅgān atiriktāṅgān yeṣāṃ pūrvāparaṃ na hi | [SkPur (Rkh), Revākhaṇḍa, 85 70.2]
vrate śrāddhe tathā dāne dūratastān vivarjayet | [SkPur (Rkh), Revākhaṇḍa, 85 71.1]
āyasī taruṇī tulyā dvijāḥ svādhyāyavarjitāḥ | [SkPur (Rkh), Revākhaṇḍa, 85 71.2]
ātmānaṃ saha yājyena pātayanti na saṃśayaḥ | [SkPur (Rkh), Revākhaṇḍa, 85 72.1]
śālmalīnāvatulyāḥ syuḥ ṣaṭkarmaniratā dvijāḥ | [SkPur (Rkh), Revākhaṇḍa, 85 72.2]
dātāraṃ ca tathātmānaṃ tārayanti taranti ca | [SkPur (Rkh), Revākhaṇḍa, 85 73.1]
śrāddhaṃ someśvare pārtha yaḥ kuryādgatamatsaraḥ | [SkPur (Rkh), Revākhaṇḍa, 85 73.2]
pretāstasya hi suprītā yāvad ābhūtasamplavam | [SkPur (Rkh), Revākhaṇḍa, 85 74.1]
annaṃ vastraṃ hiraṇyaṃ ca yo dadyād agrajanmane | [SkPur (Rkh), Revākhaṇḍa, 85 74.2]
sa yāti śāṅkare loka iti me satyabhāṣitam | [SkPur (Rkh), Revākhaṇḍa, 85 75.1]
hayaṃ yo yacchate tatra sampūrṇaṃ taruṇaṃ sitam | [SkPur (Rkh), Revākhaṇḍa, 85 75.2]
raktaṃ vā pītavarṇaṃ vā sarvalakṣaṇasaṃyutam | [SkPur (Rkh), Revākhaṇḍa, 85 76.1]
kuṅkumena viliptāṅgāvagrajanmahayāvapi | [SkPur (Rkh), Revākhaṇḍa, 85 76.2]
sragdāmabhūṣitau kāryau sitavastrāvaguṇṭhitau | [SkPur (Rkh), Revākhaṇḍa, 85 77.1]
aṅghriḥ pradīyatāṃ skandhe madīye hayamāruha | [SkPur (Rkh), Revākhaṇḍa, 85 77.2]
ārūḍhe brāhmaṇe brūyād bhāskaraḥ prīyatāmiti | [SkPur (Rkh), Revākhaṇḍa, 85 78.1]
sa yāti śāṃkaraṃ lokaṃ sarvapāpavivarjitaḥ | [SkPur (Rkh), Revākhaṇḍa, 85 78.2]
uparāge tu somasya tīrthaṃ gatvā jitendriyaḥ | [SkPur (Rkh), Revākhaṇḍa, 85 79.1]
satyalokāc cyutaścāpi rājā bhavati dhārmikaḥ | [SkPur (Rkh), Revākhaṇḍa, 85 79.2]
tasya vāsaḥ sadā rājanna naśyati kadācana | [SkPur (Rkh), Revākhaṇḍa, 85 80.1]
dīrghāyurjāyate putro bhāryā ca vaśavartinī | [SkPur (Rkh), Revākhaṇḍa, 85 80.2]
jīvedvarṣaśataṃ sāgraṃ sarvaduḥkhavivarjitaḥ | [SkPur (Rkh), Revākhaṇḍa, 85 81.1]
sopavāso jitakrodho dhenuṃ dadyāddvijanmane | [SkPur (Rkh), Revākhaṇḍa, 85 81.2]
savatsāṃ kṣīrasaṃyuktāṃ śvetavastrāvalokitām | [SkPur (Rkh), Revākhaṇḍa, 85 82.1]
śabalāṃ pītavarṇāṃ ca dhūmrāṃ vā nīlakarburām | [SkPur (Rkh), Revākhaṇḍa, 85 82.2]
kapilāṃ vā savatsāṃ ca ghaṇṭābharaṇabhūṣitām | [SkPur (Rkh), Revākhaṇḍa, 85 83.1]
rūpyakhurāṃ kāṃsyadohāṃ svarṇaśṛṅgīṃ nareśvara | [SkPur (Rkh), Revākhaṇḍa, 85 83.2]
śvetayā vardhate vaṃśo raktā saubhāgyavardhinī | [SkPur (Rkh), Revākhaṇḍa, 85 84.1]
śabalā pītavarṇā ca duḥkhaghnyau saṃprakīrtite | [SkPur (Rkh), Revākhaṇḍa, 85 84.2]
kapilā nāśayet pāpaṃ saptajanmasamudbhavam | [SkPur (Rkh), Revākhaṇḍa, 85 85.1]
satyalokamavāpnoti gopradāyī nareśvara | [SkPur (Rkh), Revākhaṇḍa, 85 85.2]
pakṣānte 'tha vyatīpāte vai dhṛtau ravisaṃkrame | [SkPur (Rkh), Revākhaṇḍa, 85 86.1]
dinakṣaye gajacchāyāṃ grahaṇe bhāskarasya ca | [SkPur (Rkh), Revākhaṇḍa, 85 86.2]
ye vrajanti mahātmānaḥ saṅgame suradurlabhe | [SkPur (Rkh), Revākhaṇḍa, 85 87.1]
mṛdāvaguṇṭhayitvā tu cātmānaṃ saṅgame viśet | [SkPur (Rkh), Revākhaṇḍa, 85 87.2]
hṛdayāntarjale jāpyā prāṇāyāmo 'thavā nṛpa | [SkPur (Rkh), Revākhaṇḍa, 85 88.1]
gāyatrī vaiṣṇavī caiva saurī śaivī yadṛcchayā | [SkPur (Rkh), Revākhaṇḍa, 85 88.2]
te 'pi pāpaiḥ pramucyanta ityevaṃ śaṅkaro 'bravīt | [SkPur (Rkh), Revākhaṇḍa, 85 88.3]
jagatīṃ somanāthasya yastu kuryāt pradakṣiṇām | [SkPur (Rkh), Revākhaṇḍa, 85 89.1]
pradakṣiṇīkṛtā tena saptadvīpā vasuṃdharā | [SkPur (Rkh), Revākhaṇḍa, 85 89.2]
brahmahatyā surāpānaṃ gurudāraniṣevaṇam | [SkPur (Rkh), Revākhaṇḍa, 85 90.1]
bhrūṇahā svarṇahartā ca mucyante nātra saṃśayaḥ | [SkPur (Rkh), Revākhaṇḍa, 85 90.2]
tīrthākhyānamidaṃ puṇyaṃ yaḥ śṛṇoti jitendriyaḥ | [SkPur (Rkh), Revākhaṇḍa, 85 91.1]
vyādhito mucyate rogī cārogī sukhamāpnuyāt | [SkPur (Rkh), Revākhaṇḍa, 85 91.2]
yatte saṃdahyate cetaḥ śṛṇu tanme yudhiṣṭhira | [SkPur (Rkh), Revākhaṇḍa, 85 92.1]
naikāpi nṛpa loke 'smin bhrūṇahatyā sudustyajā | [SkPur (Rkh), Revākhaṇḍa, 85 92.2]
kimu ṣaḍviṃśatiṃ pārtha prāpa yāḥ kṣaṇadākaraḥ | [SkPur (Rkh), Revākhaṇḍa, 85 93.1]
so 'pi tīrthamidaṃ prāpya tapastaptvā suduścaram | [SkPur (Rkh), Revākhaṇḍa, 85 93.2]
vimuktaḥ sarvapāpebhyaḥ śītaraśmirabhūtsukhī | [SkPur (Rkh), Revākhaṇḍa, 85 94.1]
śrūyate nṛpa paurāṇī gāthā gītā maharṣibhiḥ | [SkPur (Rkh), Revākhaṇḍa, 85 94.2]
liṅgaṃ pratiṣṭhitaṃ hyekaṃ daśabhrūṇahanaṃ bhavet | [SkPur (Rkh), Revākhaṇḍa, 85 95.1]
ato liṅgatrayaṃ somaḥ sthāpayāmāsa bhārata | [SkPur (Rkh), Revākhaṇḍa, 85 95.2]
revaurisaṃgame hyādyaṃ dvitīyaṃ bhṛgukacchake | [SkPur (Rkh), Revākhaṇḍa, 85 96.1]
tataḥ siddhiṃ parāṃ prāpya prabhāse tu tṛtīyakam | [SkPur (Rkh), Revākhaṇḍa, 85 96.2]
iti te kathitaṃ sarvaṃ tīrthamāhātmyamuttamam | [SkPur (Rkh), Revākhaṇḍa, 85 97.1]
dharmyaṃ yaśasyamāyuṣyaṃ svargyaṃ saṃśuddhikṛnnṛṇām | [SkPur (Rkh), Revākhaṇḍa, 85 97.2]
putrārthī labhate putrānniṣkāmaḥ svargamāpnuyāt | [SkPur (Rkh), Revākhaṇḍa, 85 98.1]
mucyate sarvapāpebhyas tīrthaṃ kṛtvā paraṃ nṛpa | [SkPur (Rkh), Revākhaṇḍa, 85 98.2]
etatte sarvamākhyātaṃ somanāthasya yatphalam | [SkPur (Rkh), Revākhaṇḍa, 85 99.1]
śrutvā putramavāpnoti snātvā cāṣṭau na saṃśayaḥ | [SkPur (Rkh), Revākhaṇḍa, 85 99.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe somanāthatīrthamāhātmyavarṇanaṃ nāma pañcāśītitamo 'dhyāyaḥ | [SkPur (Rkh), Revākhaṇḍa, 85 100.1]
{SkPur (Rkh), Revākhaṇḍa, 86}
śrīmārkaṇḍeya uvāca | [SkPur (Rkh), Revākhaṇḍa, 86 1.1]
tato gacchenmahārāja piṅgalāvartam uttamam | [SkPur (Rkh), Revākhaṇḍa, 86 1.2]
saṅgamasya samīpasthaṃ revāyā uttare taṭe | [SkPur (Rkh), Revākhaṇḍa, 86 1.3]
havyavāhena rājendra sthāpitaḥ piṅgaleśvaraḥ | [SkPur (Rkh), Revākhaṇḍa, 86 1.4]
yudhiṣṭhira uvāca | [SkPur (Rkh), Revākhaṇḍa, 86 2.1]
havyavāhena bhagavannīśvaraḥ sthāpitaḥ katham | [SkPur (Rkh), Revākhaṇḍa, 86 2.2]
etadākhyāhi me sarvaṃ prasādād vaktum arhasi | [SkPur (Rkh), Revākhaṇḍa, 86 2.3]
mārkaṇḍeya uvāca | [SkPur (Rkh), Revākhaṇḍa, 86 3.1]
śambhunā retasā rājaṃstarpito havyavāhanaḥ | [SkPur (Rkh), Revākhaṇḍa, 86 3.2]
prāptasaukhyena raudreṇa gauryākrīḍanacetasā | [SkPur (Rkh), Revākhaṇḍa, 86 3.3]
havyavāhamukhe kṣiptaṃ rudreṇāmitatejasā | [SkPur (Rkh), Revākhaṇḍa, 86 4.1]
rudrasya retasā dagdhas tīrthayātrākṛtādaraḥ | [SkPur (Rkh), Revākhaṇḍa, 86 4.2]
sāgarāṃśca nadīrgatvā kramādrevāṃ samāgataḥ | [SkPur (Rkh), Revākhaṇḍa, 86 5.1]
cacāra parayā bhaktyā dhyānamugraṃ hutāśanaḥ | [SkPur (Rkh), Revākhaṇḍa, 86 5.2]
vāyubhakṣaḥ śataṃ sāgraṃ yāvattepe hutāśanaḥ | [SkPur (Rkh), Revākhaṇḍa, 86 6.1]
tāvattuṣṭo mahādevo varado jātavedasaḥ | [SkPur (Rkh), Revākhaṇḍa, 86 6.2]
saṃnidhau samupetyātha vacanaṃ cedam abravīt | [SkPur (Rkh), Revākhaṇḍa, 86 6.3]
īśvara uvāca | [SkPur (Rkh), Revākhaṇḍa, 86 7.1]
varaṃ vṛṇīṣva havyāśa yaste manasi vartate | [SkPur (Rkh), Revākhaṇḍa, 86 7.2]
vahnir uvāca | [SkPur (Rkh), Revākhaṇḍa, 86 8.1]
namaste sarvalokeśa ugramūrte namo 'stu te | [SkPur (Rkh), Revākhaṇḍa, 86 8.2]
retasā tava saṃdagdhaḥ kuṣṭhī jāto maheśvara | [SkPur (Rkh), Revākhaṇḍa, 86 8.3]
kṛpāṃ kuru mahādeva mama rogaṃ vināśaya | [SkPur (Rkh), Revākhaṇḍa, 86 8.4]
īśvara uvāca | [SkPur (Rkh), Revākhaṇḍa, 86 9.1]
havyavāha bhavārogo matprasādācca satvaram | [SkPur (Rkh), Revākhaṇḍa, 86 9.2]
atra tīrthe kṛtasnānaḥ svarūpaṃ pratipatsyase | [SkPur (Rkh), Revākhaṇḍa, 86 9.3]
ityuktvā ca mahādevastatraivāntaradhīyata | [SkPur (Rkh), Revākhaṇḍa, 86 10.1]
anantaraṃ havyavāhaḥ sasnau revājale tvaran | [SkPur (Rkh), Revākhaṇḍa, 86 10.2]
tadaiva roganirmukto 'bhavaddivyasvarūpavān | [SkPur (Rkh), Revākhaṇḍa, 86 11.1]
sthāpayāmāsa deveśaṃ sa vahniḥ piṅgaleśvaram | [SkPur (Rkh), Revākhaṇḍa, 86 11.2]
nāmnā saṃpūjayāmāsa tuṣṭāva stutibhirmudā | [SkPur (Rkh), Revākhaṇḍa, 86 12.1]
tato jagāma deśaṃ svaṃ devānāṃ havyavāhanaḥ | [SkPur (Rkh), Revākhaṇḍa, 86 12.2]
havyavāhena bhūpaivaṃ sthāpitaḥ piṅgaleśvaraḥ | [SkPur (Rkh), Revākhaṇḍa, 86 13.1]
jitakrodho hi yastatra upavāsaṃ samācaret | [SkPur (Rkh), Revākhaṇḍa, 86 13.2]
atirāntraphalaṃ tasya ante rudratvamāpnuyāt | [SkPur (Rkh), Revākhaṇḍa, 86 14.1]
guṇānvitāya viprāya kapilāṃ tatra bhārata | [SkPur (Rkh), Revākhaṇḍa, 86 14.2]
alaṃkṛtya savatsāṃ ca śaktyālaṅkārabhūṣitām | [SkPur (Rkh), Revākhaṇḍa, 86 15.1]
yaḥ prayacchati rājendra sa gacchetparamāṃ gatim | [SkPur (Rkh), Revākhaṇḍa, 86 15.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe piṅgaleśvaratīrthamāhātmyavarṇanaṃ nāma ṣaḍaśītitamo 'dhyāyaḥ | [SkPur (Rkh), Revākhaṇḍa, 86 16.1]
{SkPur (Rkh), Revākhaṇḍa, 87}
śrīmārkaṇḍeya uvāca | [SkPur (Rkh), Revākhaṇḍa, 87 1.1]
tato gacchenmahīpāla tīrthaṃ paramaśobhanam | [SkPur (Rkh), Revākhaṇḍa, 87 1.2]
sthāpitaṃ munisaṅghair yadbrahmavaṃśasamudbhavaiḥ | [SkPur (Rkh), Revākhaṇḍa, 87 1.3]
ṛṇamocanamityākhyaṃ revātaṭasamāśritam | [SkPur (Rkh), Revākhaṇḍa, 87 2.1]
ṣaṇmāsaṃ manujo bhaktyā tarpayan pitṛdevatāḥ | [SkPur (Rkh), Revākhaṇḍa, 87 2.2]
devaiḥ pitṛmanuṣyaiśca ṛṇamātmakṛtaṃ ca yat | [SkPur (Rkh), Revākhaṇḍa, 87 3.1]
mucyate tatkṣaṇān martyaḥ snāto vai narmadājale | [SkPur (Rkh), Revākhaṇḍa, 87 3.2]
pratyakṣaṃ duritaṃ tatra dṛśyate phalarūpataḥ | [SkPur (Rkh), Revākhaṇḍa, 87 4.1]
tatra tīrthe tu yo rājannekacitto jitendriyaḥ | [SkPur (Rkh), Revākhaṇḍa, 87 4.2]
snātvā dānaṃ ca vai dadyād arcayed girijāpatim | [SkPur (Rkh), Revākhaṇḍa, 87 5.1]
ṛṇatrayavinirmukto nāke dīpyati devavat | [SkPur (Rkh), Revākhaṇḍa, 87 5.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ṛṇatrayamocanatīrthamāhātmyavarṇanaṃ nāma saptāśītitamo 'dhyāyaḥ | [SkPur (Rkh), Revākhaṇḍa, 87 6.1]
{SkPur (Rkh), Revākhaṇḍa, 88}
śrīmārkaṇḍeya uvāca | [SkPur (Rkh), Revākhaṇḍa, 88 1.1]
tasyaivānantaraṃ pārtha kāpilaṃ tīrtham āśrayet | [SkPur (Rkh), Revākhaṇḍa, 88 1.2]
sthāpitaṃ kapilenaiva sarvapātakanāśanam | [SkPur (Rkh), Revākhaṇḍa, 88 1.3]
aṣṭamyāṃ ca site pakṣe caturdaśyāṃ nareśvara | [SkPur (Rkh), Revākhaṇḍa, 88 2.1]
snāpayetparayā bhaktyā kapilākṣīrasarpiṣā | [SkPur (Rkh), Revākhaṇḍa, 88 2.2]
śrīkhaṇḍena sugandhena guṇṭhayeta maheśvaram | [SkPur (Rkh), Revākhaṇḍa, 88 3.1]
tataḥ sugandhapuṣpaiśca śvetaiśca nṛpasattama | [SkPur (Rkh), Revākhaṇḍa, 88 3.2]
ye 'rcayanti jitakrodhā na te yānti yamālayam | [SkPur (Rkh), Revākhaṇḍa, 88 4.1]
asipattravanaṃ ghoraṃ yamaculhī sudāruṇā | [SkPur (Rkh), Revākhaṇḍa, 88 4.2]
dṛśyate naiva vidvadbhiḥ kapileśvarapūjanāt | [SkPur (Rkh), Revākhaṇḍa, 88 5.1]
snātvā revājale puṇye bhojayed brāhmaṇāñchubhān | [SkPur (Rkh), Revākhaṇḍa, 88 5.2]
gopradānena vastreṇa tiladānena bhārata | [SkPur (Rkh), Revākhaṇḍa, 88 6.1]
chatraśayyāpradānena rājā bhavati dhārmikaḥ | [SkPur (Rkh), Revākhaṇḍa, 88 6.2]
tīvratejā vighoraś ca jīvatputraḥ priyaṃvadaḥ | [SkPur (Rkh), Revākhaṇḍa, 88 7.1]
śatruvargo na tasya syāt kadācit pāṇḍunandana | [SkPur (Rkh), Revākhaṇḍa, 88 7.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kapileśvaratīrthamāhātmyavarṇanaṃ nāmāṣṭāśītitamo 'dhyāyaḥ | [SkPur (Rkh), Revākhaṇḍa, 88 8.1]
{SkPur (Rkh), Revākhaṇḍa, 89}
śrīmārkaṇḍeya uvāca | [SkPur (Rkh), Revākhaṇḍa, 89 1.1]
tato gacchettu rājendra pūtikeśvaramuttamam | [SkPur (Rkh), Revākhaṇḍa, 89 1.2]
narmadādakṣiṇe kūle sarvapāpakṣayaṃkaram | [SkPur (Rkh), Revākhaṇḍa, 89 1.3]
sthāpitaṃ jāmbuvantena lokānāṃ tu hitārthinā | [SkPur (Rkh), Revākhaṇḍa, 89 2.1]
rājā prasenajinnāma tasyāṃ vakṣasthalān maṇau | [SkPur (Rkh), Revākhaṇḍa, 89 2.2]
samutkṣipte tu tenaiva sapūtirabhavadvraṇaḥ | [SkPur (Rkh), Revākhaṇḍa, 89 3.1]
tatra tīrthe tapastaptvā nirvraṇaḥ samajāyata | [SkPur (Rkh), Revākhaṇḍa, 89 3.2]
tena tatsthāpitaṃ liṅgaṃ pūtikeśvaramuttamam | [SkPur (Rkh), Revākhaṇḍa, 89 4.1]
yastatra manujo bhaktyā snāyādbharatasattama | [SkPur (Rkh), Revākhaṇḍa, 89 4.2]
sarvānkāmānavāpnoti sampūjya parameśvaram | [SkPur (Rkh), Revākhaṇḍa, 89 5.1]
kṛṣṇāṣṭamyāṃ caturdaśyāṃ sarvakālaṃ narādhipa | [SkPur (Rkh), Revākhaṇḍa, 89 5.2]
ye 'rcayanti sadā devaṃ te na yānti yamālayam | [SkPur (Rkh), Revākhaṇḍa, 89 5.3]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe pūtikeśvaratīrthamāhātmyavarṇanaṃ nāmaikonanavatitamo 'dhyāyaḥ | [SkPur (Rkh), Revākhaṇḍa, 89 6.1]
{SkPur (Rkh), Revākhaṇḍa, 90}
śrīmārkaṇḍeya uvāca | [SkPur (Rkh), Revākhaṇḍa, 90 1.1]
revāyā uttare kūle vaiṣṇavaṃ tīrthamuttamam | [SkPur (Rkh), Revākhaṇḍa, 90 1.2]
jalaśāyīti vai nāma vikhyātaṃ vasudhātale | [SkPur (Rkh), Revākhaṇḍa, 90 1.3]
dānavānāṃ vadhaṃ kṛtvā suptastatra janārdanaḥ | [SkPur (Rkh), Revākhaṇḍa, 90 2.1]
cakraṃ prakṣālitaṃ tatra devadevena cakriṇā | [SkPur (Rkh), Revākhaṇḍa, 90 2.2]
sudarśanaṃ ca niṣpāpaṃ revājalasamāśrayāt | [SkPur (Rkh), Revākhaṇḍa, 90 2.3]
yudhiṣṭhira uvāca | [SkPur (Rkh), Revākhaṇḍa, 90 3.1]
cakratīrthaṃ samācakṣva munisaṃghaiś ca vanditam | [SkPur (Rkh), Revākhaṇḍa, 90 3.2]
viṣṇoḥ prabhāvamatulaṃ revāyāścaiva yatphalam | [SkPur (Rkh), Revākhaṇḍa, 90 3.3]
śrīmārkaṇḍeya uvāca | [SkPur (Rkh), Revākhaṇḍa, 90 4.1]
sādhu sādhu mahāprājña viraktastvaṃ yudhiṣṭhira | [SkPur (Rkh), Revākhaṇḍa, 90 4.2]
guhyādguhyataraṃ tīrthaṃ nirmitaṃ cakriṇā svayam | [SkPur (Rkh), Revākhaṇḍa, 90 4.3]
tatte 'haṃ sampravakṣyāmi kathāṃ pāpapraṇāśinīm | [SkPur (Rkh), Revākhaṇḍa, 90 5.1]
āsītpurā mahādaityastālamegha iti śrutaḥ | [SkPur (Rkh), Revākhaṇḍa, 90 5.2]
tena devā jitāḥ sarve hṛtarājyā narādhipa | [SkPur (Rkh), Revākhaṇḍa, 90 6.1]
yajñabhāgān svayaṃ bhuṅkte ahaṃ viṣṇurna saṃśayaḥ | [SkPur (Rkh), Revākhaṇḍa, 90 6.2]
dhanadasya hṛtaṃ cittaṃ hṛtaḥ śakrasya vāraṇaḥ | [SkPur (Rkh), Revākhaṇḍa, 90 7.1]
indrāṇīṃ vāñchate pāpo hayaratnaṃ raverapi | [SkPur (Rkh), Revākhaṇḍa, 90 7.2]
tālameghabhayāt pārtha ravirudrāḥ savāsavāḥ | [SkPur (Rkh), Revākhaṇḍa, 90 8.1]
yamaḥ skando jaleśo 'gnirvāyurdevo dhaneśvaraḥ | [SkPur (Rkh), Revākhaṇḍa, 90 8.2]
savākpatimaheśāśca naṣṭacittāḥ pitāmaham | [SkPur (Rkh), Revākhaṇḍa, 90 9.1]
gatā devā brahmalokaṃ tatra dṛṣṭvā pitāmaham | [SkPur (Rkh), Revākhaṇḍa, 90 9.2]
tuṣṭuvurvividhaiḥ stotrair vāgīśapramukhāḥ surāḥ | [SkPur (Rkh), Revākhaṇḍa, 90 10.1]
guṇatrayavibhāgāya paścād bhedam upeyuṣe | [SkPur (Rkh), Revākhaṇḍa, 90 10.2]
dṛṣṭvā devān nirutsāhān vivarṇān avanīpate | [SkPur (Rkh), Revākhaṇḍa, 90 11.1]
prasādābhimukho devaḥ pratyuvāca divaukasaḥ | [SkPur (Rkh), Revākhaṇḍa, 90 11.2]
brahmovāca | [SkPur (Rkh), Revākhaṇḍa, 90 12.1]
svāgataṃ surasaṅghasya kāntirnaṣṭā purātanī | [SkPur (Rkh), Revākhaṇḍa, 90 12.2]
himakliṣṭaprabhāveṇa jyotīṃṣīva mukhāni vaḥ | [SkPur (Rkh), Revākhaṇḍa, 90 12.3]
praśamādarciṣām etad anudgīrṇaṃ surāyudham | [SkPur (Rkh), Revākhaṇḍa, 90 13.1]
vṛtrasya hantuḥ kuliśaṃ kuṇṭhitaśrīva lakṣyate | [SkPur (Rkh), Revākhaṇḍa, 90 13.2]
kiṃ cāyamaridurvāraḥ pāṇau pāśaḥ pracetasaḥ | [SkPur (Rkh), Revākhaṇḍa, 90 14.1]
mantreṇa hatavīryasya phaṇino dainyam āśritaḥ | [SkPur (Rkh), Revākhaṇḍa, 90 14.2]
kuberasya manaḥśalyaṃ śaṃsatīva parābhavam | [SkPur (Rkh), Revākhaṇḍa, 90 15.1]
apaviddhagato vāyurbhagnaśākha iva drumaḥ | [SkPur (Rkh), Revākhaṇḍa, 90 15.2]
yamo 'pi vilikhanbhūmiṃ daṇḍenāstamitatviṣā | [SkPur (Rkh), Revākhaṇḍa, 90 16.1]
kurute 'sminn amogho 'pi nirvāṇālātalāghavam | [SkPur (Rkh), Revākhaṇḍa, 90 16.2]
amī ca kathamādityāḥ pratāpakṣatiśītalāḥ | [SkPur (Rkh), Revākhaṇḍa, 90 17.1]
citranyastā iva gatāḥ prakāmālokanīyatām | [SkPur (Rkh), Revākhaṇḍa, 90 17.2]
tadbrūta vatsāḥ kimitaḥ prārthayadhvaṃ samāgatāḥ | [SkPur (Rkh), Revākhaṇḍa, 90 18.1]
kimāgamanakṛtyaṃ vo brūta niḥsaṃśayaṃ surāḥ | [SkPur (Rkh), Revākhaṇḍa, 90 18.2]
mayi sṛṣṭir hi lokānāṃ rakṣā yuṣmāsvavasthitā | [SkPur (Rkh), Revākhaṇḍa, 90 19.1]
tato mandānilodbhūtakamalākaraśobhinā | [SkPur (Rkh), Revākhaṇḍa, 90 19.2]
guruṃ netrasahasreṇa prerayāmāsa vṛtrahā | [SkPur (Rkh), Revākhaṇḍa, 90 20.1]
sa dvinetraṃ hareścakṣuḥ sahasranayanādhikam | [SkPur (Rkh), Revākhaṇḍa, 90 20.2]
vācaspatiruvācedaṃ prāñjalir jalajāsanam | [SkPur (Rkh), Revākhaṇḍa, 90 21.1]
yuṣmadvaṃśodbhavastāta tālamegho mahābalaḥ | [SkPur (Rkh), Revākhaṇḍa, 90 21.2]
upatāpayate devāndhūmaketurivocchritaḥ | [SkPur (Rkh), Revākhaṇḍa, 90 22.1]
tena devagaṇāḥ sarve duḥkhitā dānavena ca | [SkPur (Rkh), Revākhaṇḍa, 90 22.2]
tālamegho daityapatiḥ sarvānno bādhate balī | [SkPur (Rkh), Revākhaṇḍa, 90 23.1]
tasmāttvāṃ śaraṇaṃ prāptāḥ śaraṇaṃ no vidhe bhava | [SkPur (Rkh), Revākhaṇḍa, 90 23.2]
tataḥ prasanno bhagavān vedhāstān abravīd vacaḥ | [SkPur (Rkh), Revākhaṇḍa, 90 24.1]
brahmovāca | [SkPur (Rkh), Revākhaṇḍa, 90 25.1]
tālameghena vo madhye balī tena samaḥ surāḥ | [SkPur (Rkh), Revākhaṇḍa, 90 25.2]
vinā mādhavadevena sādhyo me naiva dānavaḥ | [SkPur (Rkh), Revākhaṇḍa, 90 25.3]
tataḥ suragaṇāḥ sarve viriñcipramukhā nṛpa | [SkPur (Rkh), Revākhaṇḍa, 90 26.1]
kṣīrodaṃ prasthitāḥ sarve duḥkhitāstena vairiṇā | [SkPur (Rkh), Revākhaṇḍa, 90 26.2]
tvaritāḥ prasthitā devāḥ keśavaṃ draṣṭukāmyayā | [SkPur (Rkh), Revākhaṇḍa, 90 27.1]
kṣīrodaṃ sāgaraṃ gatvāstuvaṃste jalaśāyinam | [SkPur (Rkh), Revākhaṇḍa, 90 27.2]
devā ūcuḥ | [SkPur (Rkh), Revākhaṇḍa, 90 28.1]
jagadādiranādistvaṃ jagadanto 'pyanantakaḥ | [SkPur (Rkh), Revākhaṇḍa, 90 28.2]
jaganmūrtiramūrtistvaṃ jaya gīrvāṇapūjita | [SkPur (Rkh), Revākhaṇḍa, 90 28.3]
jaya kṣīrodaśayana jaya lakṣmyā sadā vṛta | [SkPur (Rkh), Revākhaṇḍa, 90 29.1]
jaya dānavanāśāya jaya devakinandana | [SkPur (Rkh), Revākhaṇḍa, 90 29.2]
jaya śaṅkhagadāpāṇe jaya cakradhara prabho | [SkPur (Rkh), Revākhaṇḍa, 90 30.1]
iti devastutiṃ śrutvā prabuddho jalaśāyyatha | [SkPur (Rkh), Revākhaṇḍa, 90 30.2]
uvāca madhurāṃ vāṇīṃ meghagambhīranisvanām | [SkPur (Rkh), Revākhaṇḍa, 90 31.1]
kimarthaṃ bodhito brahman samarthair vaḥ surāsuraiḥ | [SkPur (Rkh), Revākhaṇḍa, 90 31.2]
brahmovāca | [SkPur (Rkh), Revākhaṇḍa, 90 32.1]
tālameghabhayātkṛṣṇa samprāptās tava mandiram | [SkPur (Rkh), Revākhaṇḍa, 90 32.2]
na vadhyaḥ kasyacit pāpastālamegho janārdana | [SkPur (Rkh), Revākhaṇḍa, 90 32.3]
tvameva jahi taṃ duṣṭaṃ mṛtyuṃ yāsyati nānyathā | [SkPur (Rkh), Revākhaṇḍa, 90 33.1]
śrīkṛṣṇa uvāca | [SkPur (Rkh), Revākhaṇḍa, 90 34.1]
svasthānaṃ gamyatāṃ devāḥ svakīyāṃ labhata prajām | [SkPur (Rkh), Revākhaṇḍa, 90 34.2]
duṣṭātmānaṃ haniṣyāmi tālameghaṃ mahābalam | [SkPur (Rkh), Revākhaṇḍa, 90 34.3]
sthānaṃ bruvantu me devā vasedyatra sa dānavaḥ | [SkPur (Rkh), Revākhaṇḍa, 90 35.1]
devā ūcuḥ | [SkPur (Rkh), Revākhaṇḍa, 90 36.1]
himācalaguhāyāṃ sa vasate dānaveśvaraḥ | [SkPur (Rkh), Revākhaṇḍa, 90 36.2]
caturviṃśatisāhasraiḥ kanyābhiḥ parivāritaḥ | [SkPur (Rkh), Revākhaṇḍa, 90 36.3]
turaṅgaiḥ syandanaiḥ kṛṣṇa saṃkhyā tasya na vidyate | [SkPur (Rkh), Revākhaṇḍa, 90 37.1]
naṭā nānāvidhāstatra asaṃkhyātaguṇā hare | [SkPur (Rkh), Revākhaṇḍa, 90 37.2]
dviradāḥ parvatākārā hayāśca dviradopamāḥ | [SkPur (Rkh), Revākhaṇḍa, 90 38.1]
mahābalo vasettatra gīrvāṇabhayadāyakaḥ | [SkPur (Rkh), Revākhaṇḍa, 90 38.2]
śrutvā devo vacasteṣāṃ devānāmāturātmanām | [SkPur (Rkh), Revākhaṇḍa, 90 39.1]
acintayadgarutmantaṃ śatrusaṅghavināśanam | [SkPur (Rkh), Revākhaṇḍa, 90 39.2]
cakraṃ kareṇa saṃgṛhya gadācakradharaḥ prabhuḥ | [SkPur (Rkh), Revākhaṇḍa, 90 40.1]
śārṅgaṃ ca muśalaṃ sīraṃ karairgṛhya janārdanaḥ | [SkPur (Rkh), Revākhaṇḍa, 90 40.2]
ārūḍhaḥ pakṣirājendraṃ vadhārthaṃ dānavasya ca | [SkPur (Rkh), Revākhaṇḍa, 90 41.1]
dānavasya pure peturutpātā ghorarūpiṇaḥ | [SkPur (Rkh), Revākhaṇḍa, 90 41.2]
gomāyurgṛdhramadhye tu kapotaiḥ samamāviśat | [SkPur (Rkh), Revākhaṇḍa, 90 42.1]
vinā vātena tasyaiva dhvajadaṇḍaḥ papāta ha | [SkPur (Rkh), Revākhaṇḍa, 90 42.2]
sarpasūṣakayor yuddhaṃ tathā kesarināgayoḥ | [SkPur (Rkh), Revākhaṇḍa, 90 43.1]
unmārgāḥ saritastatrāvahanraktavimiśritāḥ | [SkPur (Rkh), Revākhaṇḍa, 90 43.2]
akālatarupuṣpāṇi dṛśyante sma samantataḥ | [SkPur (Rkh), Revākhaṇḍa, 90 43.3]
tataḥ prāpto jagannātho himavantaṃ nageśvaram | [SkPur (Rkh), Revākhaṇḍa, 90 44.1]
pāñcajanyaśvasahasā pūritaḥ purasannidhau | [SkPur (Rkh), Revākhaṇḍa, 90 44.2]
tena śabdena mahatā hyārūḍho dānaveśvaraḥ | [SkPur (Rkh), Revākhaṇḍa, 90 45.1]
uvāca ca tadā vākyaṃ tālamegho mahābalaḥ | [SkPur (Rkh), Revākhaṇḍa, 90 45.2]
tālamegha uvāca | [SkPur (Rkh), Revākhaṇḍa, 90 46.1]
ko 'yaṃ mṛtyuvaśaṃ prāpto hyajñātvā mama vikramam | [SkPur (Rkh), Revākhaṇḍa, 90 46.2]
dhundhumārājñayā hyāśu svasainyaparivāritaḥ | [SkPur (Rkh), Revākhaṇḍa, 90 46.3]
balādānaya taṃ baddhvā mamāgre bahuśālinam | [SkPur (Rkh), Revākhaṇḍa, 90 47.1]
dhundhumāra uvāca | [SkPur (Rkh), Revākhaṇḍa, 90 48.1]
ānayāmi na sandehaḥ suro yakṣo 'tha kinnaraḥ | [SkPur (Rkh), Revākhaṇḍa, 90 48.2]
syandanaughaiḥ samāyukto gajavājibhaṭaiḥ saha | [SkPur (Rkh), Revākhaṇḍa, 90 48.3]
hṛṣṭastato jagadyoniḥ suparṇastho mahābalaḥ | [SkPur (Rkh), Revākhaṇḍa, 90 49.1]
gṛhyatāṃ gṛhyatāmeṣa ityuktāstena kiṃkarāḥ | [SkPur (Rkh), Revākhaṇḍa, 90 49.2]
caturdikṣu pradhāvanta itaścetaśca sarvataḥ | [SkPur (Rkh), Revākhaṇḍa, 90 50.1]
suparṇenāgnirūpeṇa dagdhāste śalabhā yathā | [SkPur (Rkh), Revākhaṇḍa, 90 50.2]
dhundhumāro 'pi kṛṣṇena śaraghātena tāḍitaḥ | [SkPur (Rkh), Revākhaṇḍa, 90 51.1]
hato vakṣaḥsthale pāpo mṛtāvastho rathopari | [SkPur (Rkh), Revākhaṇḍa, 90 51.2]
hāhākāraṃ tataḥ sarve dānavāścakrurāturāḥ | [SkPur (Rkh), Revākhaṇḍa, 90 52.1]
tālameghas tataḥ kruddho rathārūḍho vinirgataḥ | [SkPur (Rkh), Revākhaṇḍa, 90 52.2]
dadṛśe keśavaṃ pārtha śaṅkhacakragadādharam | [SkPur (Rkh), Revākhaṇḍa, 90 52.3]
tālamegha uvāca | [SkPur (Rkh), Revākhaṇḍa, 90 53.1]
anye te dānavāḥ kṛṣṇa ye hatāḥ samare tvayā | [SkPur (Rkh), Revākhaṇḍa, 90 53.2]
hiraṇyakaśipuprakhyānapumāṃso hi te 'cyuta | [SkPur (Rkh), Revākhaṇḍa, 90 53.3]
ityuktvā dānavaḥ pārtha varṣayāmāsa sāyakaiḥ | [SkPur (Rkh), Revākhaṇḍa, 90 54.1]
dānavasya śarān muktān chedayāmāsa keśavaḥ | [SkPur (Rkh), Revākhaṇḍa, 90 54.2]
garutmānavadhītsainyamavadhyaṃ yatsurāsuraiḥ | [SkPur (Rkh), Revākhaṇḍa, 90 55.1]
kṛṣṇena dviguṇāstasya preṣitāḥ svaśilīmukhāḥ | [SkPur (Rkh), Revākhaṇḍa, 90 55.2]
dviguṇaṃ dviguṇīkṛtya preṣayāmāsa dānavaḥ | [SkPur (Rkh), Revākhaṇḍa, 90 56.1]
tānapyaṣṭaguṇaiḥ kṛṣṇaśchādayāmāsa sāyakaiḥ | [SkPur (Rkh), Revākhaṇḍa, 90 56.2]
tataḥ kruddhena daityena hyāgneyaṃ bāṇamuttamam | [SkPur (Rkh), Revākhaṇḍa, 90 57.1]
vāruṇaṃ preṣayāmāsa tvāgneyaṃ śamitaṃ tataḥ | [SkPur (Rkh), Revākhaṇḍa, 90 58.1]
vāruṇenaiva vāyavyaṃ tālamegho vyasarjayat | [SkPur (Rkh), Revākhaṇḍa, 90 58.2]
sārpaṃ caiva hṛṣīkeśo vāyavyasya praśāntaye | [SkPur (Rkh), Revākhaṇḍa, 90 59.1]
nārasiṃhaṃ nṛsiṃho 'pi preṣayāmāsa pāṇḍava | [SkPur (Rkh), Revākhaṇḍa, 90 59.2]
nārasiṃhaṃ tato dṛṣṭvā tālamegho mahābalaḥ | [SkPur (Rkh), Revākhaṇḍa, 90 60.1]
uttīrya syandanācchīghraṃ gṛhītvā khaḍgacarmaṇī | [SkPur (Rkh), Revākhaṇḍa, 90 60.2]
kṛṣṇa tvāṃ preṣayiṣyāmi yamamārgaṃ sudāruṇam | [SkPur (Rkh), Revākhaṇḍa, 90 61.1]
ityuktvā dānavaḥ pārtha āgataḥ keśavaṃ prati | [SkPur (Rkh), Revākhaṇḍa, 90 61.2]
khaḍgenātāḍayaddaityo gadāpāṇiṃ janārdanam | [SkPur (Rkh), Revākhaṇḍa, 90 62.1]
maṇḍalāgraṃ tato gṛhya keśavo hṛṣṭamānasaḥ | [SkPur (Rkh), Revākhaṇḍa, 90 62.2]
jaghanoraḥsthale pārtha tālameghaṃ mahāhave | [SkPur (Rkh), Revākhaṇḍa, 90 63.1]
janārdanas tadā daityaṃ daityo harimahanmṛdhe | [SkPur (Rkh), Revākhaṇḍa, 90 63.2]
janārdanas tataḥ kruddhastālameghāya bhārata | [SkPur (Rkh), Revākhaṇḍa, 90 64.1]
amoghaṃ cakramādāya muktaṃ tasya ca mūrdhani | [SkPur (Rkh), Revākhaṇḍa, 90 64.2]
nipapāta śiras tasya parvatāśca cakampire | [SkPur (Rkh), Revākhaṇḍa, 90 65.1]
samudrāḥ kṣubhitāḥ pārtha nadya unmārgagāminīḥ | [SkPur (Rkh), Revākhaṇḍa, 90 65.2]
puṣpavṛṣṭiṃ tato devā mumucuḥ keśavopari | [SkPur (Rkh), Revākhaṇḍa, 90 66.1]
avadhyaḥ surasaṅghānāṃ sūditaḥ keśava tvayā | [SkPur (Rkh), Revākhaṇḍa, 90 66.2]
svasthāścaiva tato devāstālameghe nipātite | [SkPur (Rkh), Revākhaṇḍa, 90 67.1]
janārdano 'pi kaunteya narmadātaṭamāśritaḥ | [SkPur (Rkh), Revākhaṇḍa, 90 67.2]
kṣīrodāṃ narmadāṃ matvā anantabhujagopari | [SkPur (Rkh), Revākhaṇḍa, 90 68.1]
lakṣmyā samanvitaḥ kṛṣṇo nilīnaścottare taṭe | [SkPur (Rkh), Revākhaṇḍa, 90 68.2]
cakraṃ vibhīṣaṇaṃ martye jvālāmālāsamanvitam | [SkPur (Rkh), Revākhaṇḍa, 90 69.1]
patitaṃ narmadātoye jalaśāyisamīpataḥ | [SkPur (Rkh), Revākhaṇḍa, 90 69.2]
nirdhūtakalmaṣaṃ jātaṃ narmadātoyayogataḥ | [SkPur (Rkh), Revākhaṇḍa, 90 70.1]
tālameghavadhotpannaṃ yatpāpaṃ nṛpanandana | [SkPur (Rkh), Revākhaṇḍa, 90 70.2]
tatsravaṃ kṣālitaṃ sadyo narmadāṃbhasi bhārata | [SkPur (Rkh), Revākhaṇḍa, 90 71.1]
tadāprabhṛti loke 'smiñjalaśāyī mahīpate | [SkPur (Rkh), Revākhaṇḍa, 90 71.2]
cakratīrthaṃ vadantyanye kecit kālāghanāśanam | [SkPur (Rkh), Revākhaṇḍa, 90 72.1]
vikhyātaṃ bhārate varṣe narmadāyāṃ mahīpate | [SkPur (Rkh), Revākhaṇḍa, 90 72.2]
tattīrthasya prabhāvo 'yaṃ śrūyatāmavanīpate | [SkPur (Rkh), Revākhaṇḍa, 90 73.1]
yathā 'nanto hi nāgānāṃ devānāṃ ca janārdanaḥ | [SkPur (Rkh), Revākhaṇḍa, 90 73.2]
māsānāṃ mārgaśīrṣo 'sti nadīnāṃ narmadā yathā | [SkPur (Rkh), Revākhaṇḍa, 90 74.1]
māsi mārgaśire pārtha hyekādaśyāṃ site 'hani | [SkPur (Rkh), Revākhaṇḍa, 90 74.2]
gatvā yo manujo bhaktyā kāmakrodhavivarjitaḥ | [SkPur (Rkh), Revākhaṇḍa, 90 75.1]
vaiṣṇavīṃ bhāvanāṃ kṛtvā jaleśaṃ tu vrajeta vai | [SkPur (Rkh), Revākhaṇḍa, 90 75.2]
ekabhuktaṃ ca naktaṃ ca tathaivāyācitaṃ nṛpa | [SkPur (Rkh), Revākhaṇḍa, 90 76.1]
upavāsaṃ tathā dānaṃ brāhmaṇānāṃ ca bhojanam | [SkPur (Rkh), Revākhaṇḍa, 90 76.2]
karoti ca kuruśreṣṭha na sa yāti yamālayam | [SkPur (Rkh), Revākhaṇḍa, 90 77.1]
yamalokabhayādbhītā ye lokāḥ pāṇḍunandana | [SkPur (Rkh), Revākhaṇḍa, 90 77.2]
te paśyantu śriyaḥ kāntaṃ nāgaparyaṅkaśāyinam | [SkPur (Rkh), Revākhaṇḍa, 90 78.1]
gopījanasamāvṛttaṃ yoganidrāṃ samāśritam | [SkPur (Rkh), Revākhaṇḍa, 90 78.2]
viśvarūpaṃ jagannāthaṃ saṃsārabhayanāśanam | [SkPur (Rkh), Revākhaṇḍa, 90 78.3]
snāpayet parayā bhaktyā kṣaudrakṣīreṇa sarpiṣā | [SkPur (Rkh), Revākhaṇḍa, 90 79.1]
khaṇḍena toyamiśreṇa jagadyoniṃ janārdanam | [SkPur (Rkh), Revākhaṇḍa, 90 79.2]
snāpyamānaṃ ca paśyanti ye lokā gatamatsarāḥ | [SkPur (Rkh), Revākhaṇḍa, 90 80.1]
te yānti paramaṃ lokaṃ surāsuranamaskṛtam | [SkPur (Rkh), Revākhaṇḍa, 90 80.2]
ghṛtena bodhayed dīpamathavā tailapūritam | [SkPur (Rkh), Revākhaṇḍa, 90 81.1]
rātrau jāgaraṇaṃ kṛtvā daivasyāgre vimatsarāḥ | [SkPur (Rkh), Revākhaṇḍa, 90 81.2]
ye kathāṃ vaiṣṇavīṃ bhaktyā śṛṇvanti ca nṛpottama | [SkPur (Rkh), Revākhaṇḍa, 90 82.1]
brahmahatyādipāpāni naśyante nātra saṃśayaḥ | [SkPur (Rkh), Revākhaṇḍa, 90 82.2]
pradakṣiṇanti ye martyā jalaśāyijagadgurum | [SkPur (Rkh), Revākhaṇḍa, 90 83.1]
pradakṣiṇīkṛtā taistu saptadvīpā vasuṃdharā | [SkPur (Rkh), Revākhaṇḍa, 90 83.2]
tataḥ prabhāte vimale pitṝn saṃtarpayej jalaiḥ | [SkPur (Rkh), Revākhaṇḍa, 90 84.1]
śrāddhaṃ ca brāhmaṇaistatra yogyaiḥ pāṇḍava mānavāḥ | [SkPur (Rkh), Revākhaṇḍa, 90 84.2]
svadāranirataiḥ śāntaiḥ paradāravivarjakaiḥ | [SkPur (Rkh), Revākhaṇḍa, 90 85.1]
vedābhyasanaśīlaiśca svakarmanirataiḥ śubhaiḥ | [SkPur (Rkh), Revākhaṇḍa, 90 85.2]
nityaṃ yajanaśīlaiśca trisandhyāparipālakaiḥ | [SkPur (Rkh), Revākhaṇḍa, 90 86.1]
śraddhayā kārayecchrāddhaṃ yadīcchecchreya ātmanaḥ | [SkPur (Rkh), Revākhaṇḍa, 90 86.2]
te dhanyā mānuṣe loke vandyā hi bhuvi mānavāḥ | [SkPur (Rkh), Revākhaṇḍa, 90 87.1]
ye vasanti sadākālaṃ pādapadmāśrayā hareḥ | [SkPur (Rkh), Revākhaṇḍa, 90 87.2]
jalaśāyaṃ prapaśyanti pratyakṣaṃ suranāyakam | [SkPur (Rkh), Revākhaṇḍa, 90 88.1]
pakṣopavāsaṃ pārākaṃ vrataṃ cāndrāyaṇaṃ śubham | [SkPur (Rkh), Revākhaṇḍa, 90 88.2]
māsopavāsamugraṃ ca ṣaṣṭhānnaṃ pañcamaṃ vratam | [SkPur (Rkh), Revākhaṇḍa, 90 89.1]
tatra tīrthe tu yaḥ kuryāt so 'kṣayāṃ gatim āpnuyāt | [SkPur (Rkh), Revākhaṇḍa, 90 89.2]
śrīmārkaṇḍeya uvāca | [SkPur (Rkh), Revākhaṇḍa, 90 90.1]
ataḥ paraṃ pravakṣyāmi tiladhenośca yatphalam | [SkPur (Rkh), Revākhaṇḍa, 90 90.2]
yathā yasminyadā deyā dāne tasyāḥ śubhaṃ phalam | [SkPur (Rkh), Revākhaṇḍa, 90 90.3]
etatkathāntaraṃ puṇyamṛṣerdvaipāyanātpurā | [SkPur (Rkh), Revākhaṇḍa, 90 91.1]
śrutaṃ hi naimiṣe puṇye nāradādyairanekadhā | [SkPur (Rkh), Revākhaṇḍa, 90 91.2]
idaṃ paramamāyuṣyaṃ maṅgalyaṃ kīrtivardhanam | [SkPur (Rkh), Revākhaṇḍa, 90 92.1]
viprāṇāṃ śrāvayanvidvānphalānantyaṃsamaśnute | [SkPur (Rkh), Revākhaṇḍa, 90 92.2]
bahubhyo na pradeyāni gaurgṛhaṃ śayanaṃ striyaḥ | [SkPur (Rkh), Revākhaṇḍa, 90 93.1]
vibhaktadakṣiṇā hyetā dātāraṃ nāpnuvanti ca | [SkPur (Rkh), Revākhaṇḍa, 90 93.2]
ekametatpradātavyaṃ na bahūnāṃ yudhiṣṭhira | [SkPur (Rkh), Revākhaṇḍa, 90 94.1]
sā ca vikrayamāpannā dahatyāsaptamaṃ kulam | [SkPur (Rkh), Revākhaṇḍa, 90 94.2]
yathālābhā tu sarveṣāṃ caturdroṇā tu gauḥ smṛtā | [SkPur (Rkh), Revākhaṇḍa, 90 95.1]
droṇasya vatsakaḥ kāryo bahūnāṃ vāpi kāmataḥ | [SkPur (Rkh), Revākhaṇḍa, 90 95.2]
yasmindeśe tu yanmānaṃ viṣaye vā vicāritam | [SkPur (Rkh), Revākhaṇḍa, 90 96.1]
tena mānena tāṃ kurvannakṣayaṃ phalam aśnute | [SkPur (Rkh), Revākhaṇḍa, 90 96.2]
sukhapūrvaṃ śucau bhūmau puṣpadhūpākṣataistathā | [SkPur (Rkh), Revākhaṇḍa, 90 97.1]
karṇābhyāṃ ratne dātavye dīpau netradvaye tathā | [SkPur (Rkh), Revākhaṇḍa, 90 97.2]
śrīkhaṇḍamurasi sthāpyaṃ tābhyāṃ caiva tu kāñcanam | [SkPur (Rkh), Revākhaṇḍa, 90 98.1]
ūrdhve madhu ghṛtaṃ deyaṃ kuryāt sarṣaparomakam | [SkPur (Rkh), Revākhaṇḍa, 90 98.2]
kambale kambalaṃ dadyācchroṇyāṃ madhu ghṛtaṃ tathā | [SkPur (Rkh), Revākhaṇḍa, 90 99.1]
yavasaṃ pāyasaṃ dadyād ghṛtaṃ kṣaudrasamanvitam | [SkPur (Rkh), Revākhaṇḍa, 90 99.2]
svarṇaśṛṅgī rūpyaśiphārukmalāṅgūlasaṃyutā | [SkPur (Rkh), Revākhaṇḍa, 90 100.1]
ratnapṛṣṭhī tu dātavyā kāṃsyapātrāvadohinī | [SkPur (Rkh), Revākhaṇḍa, 90 100.2]
yatsyādbālyakṛtaṃ pāpaṃ yadvā kṛtam ajānatā | [SkPur (Rkh), Revākhaṇḍa, 90 101.1]
vācā kṛtaṃ karmakṛtaṃ manasā yadvicintitam | [SkPur (Rkh), Revākhaṇḍa, 90 101.2]
jale niṣṭhīvitaṃ caiva muśalaṃ vāpi laṅghitam | [SkPur (Rkh), Revākhaṇḍa, 90 102.1]
vṛṣalīgamanaṃ caiva gurudāraniṣevaṇam | [SkPur (Rkh), Revākhaṇḍa, 90 102.2]
kanyāyā gamanaṃ caiva suvarṇasteyameva ca | [SkPur (Rkh), Revākhaṇḍa, 90 103.1]
surāpānaṃ tathā cānyattiladhenuḥ punāti hi | [SkPur (Rkh), Revākhaṇḍa, 90 103.2]
ahorātropavāsena vidhivattāṃ visarjayet | [SkPur (Rkh), Revākhaṇḍa, 90 104.1]
yā sā yamapure ghore nadī vaitaraṇī smṛtā | [SkPur (Rkh), Revākhaṇḍa, 90 104.2]
vālukāyo'śmasthalā ca pacyate yatra duṣkṛtī | [SkPur (Rkh), Revākhaṇḍa, 90 105.1]
avīcirnarako yatra yatra yāmalaparvatau | [SkPur (Rkh), Revākhaṇḍa, 90 105.2]
yatra lohamukhāḥ kākā yatra śvāno bhayaṃkarāḥ | [SkPur (Rkh), Revākhaṇḍa, 90 106.1]
asipattravanaṃ caiva yatra sā kūṭaśālmalī | [SkPur (Rkh), Revākhaṇḍa, 90 106.2]
tānsukhena vyatikramya dharmarājālayaṃ vrajet | [SkPur (Rkh), Revākhaṇḍa, 90 107.1]
dharmarājastu taṃ dṛṣṭvā sūnṛtaṃ vakti bhārata | [SkPur (Rkh), Revākhaṇḍa, 90 107.2]
vimānamuttamaṃ yogyaṃ maṇiratnavibhūṣitam | [SkPur (Rkh), Revākhaṇḍa, 90 108.1]
atrāruhya naraśreṣṭha prayāhi paramāṃ gatim | [SkPur (Rkh), Revākhaṇḍa, 90 108.2]
mā ca cāṭu bhaṭe dehi maiva dehi purohite | [SkPur (Rkh), Revākhaṇḍa, 90 109.1]
mā ca kāṇe virūpe ca nyūnāṅge na ca devale | [SkPur (Rkh), Revākhaṇḍa, 90 109.2]
avedaviduṣe naiva brāhmaṇe sarvavikraye | [SkPur (Rkh), Revākhaṇḍa, 90 110.1]
mitraghne ca kṛtaghne ca mantrahīne tathaiva ca | [SkPur (Rkh), Revākhaṇḍa, 90 110.2]
vedāntagāya dātavyā śrotriyāya kuṭumbine | [SkPur (Rkh), Revākhaṇḍa, 90 111.1]
vedāntagasute deyā śrotriye gṛhapālake | [SkPur (Rkh), Revākhaṇḍa, 90 111.2]
sarvāṅgarucire vipre sadvṛtte ca priyaṃvade | [SkPur (Rkh), Revākhaṇḍa, 90 112.1]
pūrṇimāyāṃ tu māghasya kārttikyām atha bhārata | [SkPur (Rkh), Revākhaṇḍa, 90 112.2]
vaiśākhyāṃ mārgaśīrṣyāṃ vāṣāḍhyāṃ caitryām athāpi vā | [SkPur (Rkh), Revākhaṇḍa, 90 113.1]
ayane viṣuve caiva vyatīpāte ca sarvadā | [SkPur (Rkh), Revākhaṇḍa, 90 113.2]
ṣaḍaśītimukhe puṇye chāyāyāṃ kuṃjarasya vā | [SkPur (Rkh), Revākhaṇḍa, 90 114.1]
eṣa te kathitaḥ kalpastiladhenor mayānagha | [SkPur (Rkh), Revākhaṇḍa, 90 114.2]
vrajanti vaiṣṇavaṃ lokaṃ dattvā pādaṃ yamopari | [SkPur (Rkh), Revākhaṇḍa, 90 115.1]
prāṇatyāgāt paraṃ lokaṃ vaiṣṇavaṃ nātra saṃśayaḥ | [SkPur (Rkh), Revākhaṇḍa, 90 115.2]
bhittvāśu bhāskaraṃ yānti nātra kāryā vicāraṇā | [SkPur (Rkh), Revākhaṇḍa, 90 115.3]
etatte sarvamākhyātaṃ cakratīrthaphalaṃ nṛpa | [SkPur (Rkh), Revākhaṇḍa, 90 116.1]
yacchrutvā mānavo bhaktyā sarvapāpaiḥ pramucyate | [SkPur (Rkh), Revākhaṇḍa, 90 116.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe jalaśāyitīrthamāhātmyavarṇanaṃ nāma navatitamo 'dhyāyaḥ | [SkPur (Rkh), Revākhaṇḍa, 90 117.1]
{SkPur (Rkh), Revākhaṇḍa, 91}
śrīmārkaṇḍeya uvāca | [SkPur (Rkh), Revākhaṇḍa, 91 1.1]
tato gacchenmahīpāla tīrthaparamapāvanam | [SkPur (Rkh), Revākhaṇḍa, 91 1.2]
caṇḍādityaṃ nṛpaśreṣṭha sthāpitaṃ caṇḍamuṇḍayoḥ | [SkPur (Rkh), Revākhaṇḍa, 91 1.3]
āstāṃ purā mahādaityau caṇḍamuṇḍau sudāruṇau | [SkPur (Rkh), Revākhaṇḍa, 91 2.1]
narmadātīramāśritya ceratur vipulaṃ tapaḥ | [SkPur (Rkh), Revākhaṇḍa, 91 2.2]
dhyāyantau bhāskaraṃ devaṃ tamonāśaṃ jagattraye | [SkPur (Rkh), Revākhaṇḍa, 91 3.1]
tuṣṭastattapasā devaḥ sahasrāṃśuruvāca ha | [SkPur (Rkh), Revākhaṇḍa, 91 3.2]
sādhu sādhviti tau pārtha narmadāyāḥ śubhe taṭe | [SkPur (Rkh), Revākhaṇḍa, 91 4.1]
varaṃ prārthayataṃ vīrau yatheṣṭaṃ cetasecchitam | [SkPur (Rkh), Revākhaṇḍa, 91 4.2]
caṇḍamuṇḍāvūcatuḥ | [SkPur (Rkh), Revākhaṇḍa, 91 5.1]
ajeyau sarvadevānāṃ bhūyāsvāvāṃ samāhitau | [SkPur (Rkh), Revākhaṇḍa, 91 5.2]
sarvarogaiḥ parityaktau sarvakālaṃ divākara | [SkPur (Rkh), Revākhaṇḍa, 91 5.3]
evamastviti tau prāha bhāskaro vāritaskaraḥ | [SkPur (Rkh), Revākhaṇḍa, 91 6.1]
ityuktvāntardadhe bhānurdaityābhyāṃ tatra bhāskaraḥ | [SkPur (Rkh), Revākhaṇḍa, 91 6.2]
sthāpitaḥ parayā bhaktyā taṃ gacchedātmasiddhaye | [SkPur (Rkh), Revākhaṇḍa, 91 7.1]
gīrvāṇāṃśca manuṣyāṃśca pitṝṃs tatrāpi tarpayet | [SkPur (Rkh), Revākhaṇḍa, 91 7.2]
sa vased bhāskare loke viriñcidivasaṃ nṛpa | [SkPur (Rkh), Revākhaṇḍa, 91 8.1]
ghṛtena bodhayeddīpaṃ ṣaṣṭhyāṃ sa ca nareśvara | [SkPur (Rkh), Revākhaṇḍa, 91 8.2]
mucyate sarvapāpaistu pratiyāti puraṃ raveḥ | [SkPur (Rkh), Revākhaṇḍa, 91 8.3]
utpattiṃ caṇḍabhānoryaḥ śṛṇoti bharatarṣabha | [SkPur (Rkh), Revākhaṇḍa, 91 9.1]
vijayī sa sadā nūnamādhivyādhivivarjitaḥ | [SkPur (Rkh), Revākhaṇḍa, 91 9.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe caṇḍādityatīrthamāhātmyavarṇanaṃ nāmaikanavatitamo 'dhyāyaḥ | [SkPur (Rkh), Revākhaṇḍa, 91 10.1]
{SkPur (Rkh), Revākhaṇḍa, 92}
śrīmārkaṇḍeya uvāca | [SkPur (Rkh), Revākhaṇḍa, 92 1.1]
tato gacchettu rājendra yamahāsyamanuttamam | [SkPur (Rkh), Revākhaṇḍa, 92 1.2]
sarvapāpaharaṃ tīrthaṃ narmadātaṭamāśritam | [SkPur (Rkh), Revākhaṇḍa, 92 1.3]
yudhiṣṭhira uvāca | [SkPur (Rkh), Revākhaṇḍa, 92 2.1]
yamahāsyaṃ kathaṃ jātaṃ pṛthivyāṃ dvijapuṃgava | [SkPur (Rkh), Revākhaṇḍa, 92 2.2]
etatsarvaṃ mamākhyāhi paraṃ kautūhalaṃ hi me | [SkPur (Rkh), Revākhaṇḍa, 92 2.3]
śrīmārkaṇḍeya uvāca | [SkPur (Rkh), Revākhaṇḍa, 92 3.1]
sādhu sādhu mahāprājña pṛṣṭo 'haṃ nṛpanandana | [SkPur (Rkh), Revākhaṇḍa, 92 3.2]
snānārthaṃ narmadāṃ puṇyāmāgataste pitā purā | [SkPur (Rkh), Revākhaṇḍa, 92 3.3]
rajakena yathā dhautaṃ vastraṃ bhavati nirmalam | [SkPur (Rkh), Revākhaṇḍa, 92 4.1]
tathāsau nirmalo jāto dharmarājo yudhiṣṭhira | [SkPur (Rkh), Revākhaṇḍa, 92 4.2]
sa paśyannirmalaṃ dehaṃ hasanprovāca vismitaḥ | [SkPur (Rkh), Revākhaṇḍa, 92 5.1]
yama uvāca | [SkPur (Rkh), Revākhaṇḍa, 92 6.1]
matpuraṃ katham āyānti manujāḥ pāpabṛṃhitāḥ | [SkPur (Rkh), Revākhaṇḍa, 92 6.2]
snānenaikena revāyāḥ prāpyate vaiṣṇavaṃ padam | [SkPur (Rkh), Revākhaṇḍa, 92 6.3]
samarthā ye na paśyanti revāṃ puṇyajalāṃ śubhām | [SkPur (Rkh), Revākhaṇḍa, 92 7.1]
jātyandhaiste samā jñeyā mṛtaiḥ paṅgubhireva vā | [SkPur (Rkh), Revākhaṇḍa, 92 7.2]
samarthā ye na paśyanti revāṃ puṇyajalāṃ nadīm | [SkPur (Rkh), Revākhaṇḍa, 92 8.1]
etasmāt kāraṇād rājanhasito lokaśāsanaḥ | [SkPur (Rkh), Revākhaṇḍa, 92 8.2]
sthāpayitvā yamastatra devaṃ svargaṃ jagāma ha | [SkPur (Rkh), Revākhaṇḍa, 92 9.1]
yamahāseśvare rājañjitakrodho jitendriyaḥ | [SkPur (Rkh), Revākhaṇḍa, 92 9.2]
viśeṣāccāśvine māsi kṛṣṇapakṣe caturdaśīm | [SkPur (Rkh), Revākhaṇḍa, 92 10.1]
upoṣya parayā bhaktyā sarvapāpaiḥ pramucyate | [SkPur (Rkh), Revākhaṇḍa, 92 10.2]
rātrau jāgaraṇaṃ kuryāddīpaṃ devasya bodhayet | [SkPur (Rkh), Revākhaṇḍa, 92 11.1]
ghṛtena caiva rājendra śṛṇu tatrāsti yatphalam | [SkPur (Rkh), Revākhaṇḍa, 92 11.2]
mucyate pātakaiḥ sarvair agamyāgamanodbhavaiḥ | [SkPur (Rkh), Revākhaṇḍa, 92 12.1]
abhakṣyabhakṣaṇodbhūtair apeyāpeyajair api | [SkPur (Rkh), Revākhaṇḍa, 92 12.2]
avāhyavāhite yatsyād adohyādohane yathā | [SkPur (Rkh), Revākhaṇḍa, 92 13.1]
snānamātreṇa tasyaivaṃ yānti pāpānyanekadhā | [SkPur (Rkh), Revākhaṇḍa, 92 13.2]
yamalokaṃ na vīkṣeta manujaḥ sa kadācana | [SkPur (Rkh), Revākhaṇḍa, 92 14.1]
pitṝṇāṃ paramaṃ guhyamidaṃ bhūmau nareśvara | [SkPur (Rkh), Revākhaṇḍa, 92 14.2]
dadatām akṣayaṃ sarvaṃ yamahāsye na saṃśayaḥ | [SkPur (Rkh), Revākhaṇḍa, 92 15.1]
amāvāsyāṃ jitakrodho yastu pūjayate dvijān | [SkPur (Rkh), Revākhaṇḍa, 92 15.2]
hiraṇyabhūmidānena tiladānena bhūyasā | [SkPur (Rkh), Revākhaṇḍa, 92 16.1]
kṛṣṇājinapradānena tiladhenupradānataḥ | [SkPur (Rkh), Revākhaṇḍa, 92 16.2]
vidhānoktadvijāgryāya ye pradāsyanti bhaktitaḥ | [SkPur (Rkh), Revākhaṇḍa, 92 17.1]
hayaṃ vā kuṃjaraṃ vātha dhūrvahau sīrasaṃyutau | [SkPur (Rkh), Revākhaṇḍa, 92 17.2]
kanyāṃ vasumatīṃ gāṃ ca mahiṣīṃ vā payasvinīm | [SkPur (Rkh), Revākhaṇḍa, 92 18.1]
dadate ye nṛpaśreṣṭha nopasarpanti te yamam | [SkPur (Rkh), Revākhaṇḍa, 92 18.2]
yamo 'pi bhavati prītaḥ pratijanma yudhiṣṭhira | [SkPur (Rkh), Revākhaṇḍa, 92 19.1]
yamasya vāho mahiṣo mahiṣyastasya mātaraḥ | [SkPur (Rkh), Revākhaṇḍa, 92 19.2]
tāsāṃ dānaprabhāveṇa yamaḥ prīto bhaved dhruvam | [SkPur (Rkh), Revākhaṇḍa, 92 20.1]
nāsau yamamavāpnoti yadi pāpaiḥ samāvṛtaḥ | [SkPur (Rkh), Revākhaṇḍa, 92 20.2]
etasmāt kāraṇād atra mahiṣīdānamuttamam | [SkPur (Rkh), Revākhaṇḍa, 92 21.1]
tasyāḥ śṛṅge jalaṃ kāryaṃ dhūmravastrānuveṣṭitā | [SkPur (Rkh), Revākhaṇḍa, 92 21.2]
āyasasya khurāḥ kāryās tāmrapṛṣṭhāḥ subhūṣitāḥ | [SkPur (Rkh), Revākhaṇḍa, 92 22.1]
lavaṇācalaṃ pūrvasyāmāgneyyāṃ guḍaparvatam | [SkPur (Rkh), Revākhaṇḍa, 92 22.2]
kārpāsaṃ yāmyabhāgaṃ tu navanītaṃ tu nairṛte | [SkPur (Rkh), Revākhaṇḍa, 92 23.1]
paścime saptadhānyāni vāyavye taṃdulāḥ smṛtāḥ | [SkPur (Rkh), Revākhaṇḍa, 92 23.2]
saumye tu kāñcanaṃ dadyād īśāne ghṛtameva ca | [SkPur (Rkh), Revākhaṇḍa, 92 24.1]
pradadyādyamarājo me prīyatāmityudīrayan | [SkPur (Rkh), Revākhaṇḍa, 92 24.2]
ityuccārya dvijasyāgre yamalokaṃ mahābhayam | [SkPur (Rkh), Revākhaṇḍa, 92 25.1]
asipattravanaṃ ghoraṃ yamacullī sudāruṇā | [SkPur (Rkh), Revākhaṇḍa, 92 25.2]
raudrā vaitaraṇī caiva kumbhīpāko bhayāvahaḥ | [SkPur (Rkh), Revākhaṇḍa, 92 26.1]
kālasūtro mahābhīmas tathā yamalaparvatau | [SkPur (Rkh), Revākhaṇḍa, 92 26.2]
krakacaṃ tailayantraṃ ca śvāno gṛdhrāḥ sudāruṇāḥ | [SkPur (Rkh), Revākhaṇḍa, 92 27.1]
nirucchvāsā mahānādā bhairavo rauravastathā | [SkPur (Rkh), Revākhaṇḍa, 92 27.2]
ete ghorā yāmyaloke śrūyante dvijasattama | [SkPur (Rkh), Revākhaṇḍa, 92 28.1]
tvatprasādena te somyāstīrthasyāsya prabhāvataḥ | [SkPur (Rkh), Revākhaṇḍa, 92 28.2]
dānasyāsya prabhāveṇa yamarājaprasādataḥ | [SkPur (Rkh), Revākhaṇḍa, 92 29.1]
narake 'haṃ na yāsyāmi dvija janmani janmani | [SkPur (Rkh), Revākhaṇḍa, 92 29.2]
yamahāsyasya cākhyānam idaṃ śṛṇvanti ye narāḥ | [SkPur (Rkh), Revākhaṇḍa, 92 30.1]
te 'pi pāpavinirmuktā na paśyanti yamālayam | [SkPur (Rkh), Revākhaṇḍa, 92 30.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe yamahāsyatīrthamāhātmyavarṇanaṃ nāma dvinavatitamo 'dhyāyaḥ | [SkPur (Rkh), Revākhaṇḍa, 92 31.1]
{SkPur (Rkh), Revākhaṇḍa, 93}
śrīmārkaṇḍeya uvāca | [SkPur (Rkh), Revākhaṇḍa, 93 1.1]
tato gacchettu rājendra kalhoḍītīrthamuttamam | [SkPur (Rkh), Revākhaṇḍa, 93 1.2]
vikhyātaṃ bhārate loke gaṅgāyāḥ pāpanāśanam | [SkPur (Rkh), Revākhaṇḍa, 93 1.3]
durlabhaṃ manujaiḥ pārtha revātaṭasamāśritam | [SkPur (Rkh), Revākhaṇḍa, 93 2.1]
prāṇināṃ pāpanāśāya ūṣaraṃ puṣkaraṃ tathā | [SkPur (Rkh), Revākhaṇḍa, 93 2.2]
tattu tīrthamidaṃ puṇyamityevaṃ śūlino vacaḥ | [SkPur (Rkh), Revākhaṇḍa, 93 3.1]
jāhnavī paśurūpeṇa tatra snānārthamāgatā | [SkPur (Rkh), Revākhaṇḍa, 93 3.2]
atastadviśrutaṃ loke kalhoḍītīrthamuttamam | [SkPur (Rkh), Revākhaṇḍa, 93 4.1]
trirātraṃ kārayettatra pūrṇimāyāṃ yudhiṣṭhira | [SkPur (Rkh), Revākhaṇḍa, 93 4.2]
rajastamastathā krodhaṃ dambhaṃ mātsaryameva ca | [SkPur (Rkh), Revākhaṇḍa, 93 5.1]
etāṃstyajati yaḥ pārtha tenāptaṃ mokṣajaṃ phalam | [SkPur (Rkh), Revākhaṇḍa, 93 5.2]
payasā snāpayed devaṃ trisandhyaṃ ca tryahaṃ tathā | [SkPur (Rkh), Revākhaṇḍa, 93 6.1]
payo gosambhavaṃ sadyaḥ savatsā jīvaputriṇī | [SkPur (Rkh), Revākhaṇḍa, 93 6.2]
kṛtvā tattāmraje pātre kṣaudreṇa caiva yojite | [SkPur (Rkh), Revākhaṇḍa, 93 7.1]
oṃ namaḥ śrīśivāyeti snānaṃ devasya kārayet | [SkPur (Rkh), Revākhaṇḍa, 93 7.2]
sa yāti tridaśasthānaṃ nākastrībhiḥ samāvṛtaḥ | [SkPur (Rkh), Revākhaṇḍa, 93 8.1]
yastatra vidhivatsnātvā dānaṃ preteṣu yacchati | [SkPur (Rkh), Revākhaṇḍa, 93 8.2]
śuklāṃ gāṃ dāpayet tatra prīyatāṃ me pitāmahāḥ | [SkPur (Rkh), Revākhaṇḍa, 93 9.1]
brāhmaṇe śaucasampanne svadāranirate sadā | [SkPur (Rkh), Revākhaṇḍa, 93 9.2]
savatsāṃ vastrasaṃyuktāṃ hiraṇyopari saṃsthitām | [SkPur (Rkh), Revākhaṇḍa, 93 10.1]
sattvayukto dadad rājañchāmbhavaṃ lokamāpnuyāt | [SkPur (Rkh), Revākhaṇḍa, 93 10.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kalhoḍītīrthamāhātmyavarṇanaṃ nāma trinavatitamo 'dhyāyaḥ | [SkPur (Rkh), Revākhaṇḍa, 93 11.1]
{SkPur (Rkh), Revākhaṇḍa, 94}
śrīmārkaṇḍeya uvāca | [SkPur (Rkh), Revākhaṇḍa, 94 1.1]
tasyaivānantaraṃ rājannanditīrthaṃ vrajecchubham | [SkPur (Rkh), Revākhaṇḍa, 94 1.2]
sarvapāpaharaṃ puṃsāṃ nandinā nirmitaṃ purā | [SkPur (Rkh), Revākhaṇḍa, 94 1.3]
pāpaughahatajantūnāṃ mokṣadaṃ narmadātaṭe | [SkPur (Rkh), Revākhaṇḍa, 94 2.1]
ahorātroṣito bhūtvā nandināthe yudhiṣṭhira | [SkPur (Rkh), Revākhaṇḍa, 94 2.2]
pañcopacārapūjāyām arcayen nandikeśvaram | [SkPur (Rkh), Revākhaṇḍa, 94 3.1]
ratnāni caiva viprebhyo yo dadyād dharmanandana | [SkPur (Rkh), Revākhaṇḍa, 94 3.2]
sa yāti paramaṃ sthānaṃ yatra vāsaḥ pinākinaḥ | [SkPur (Rkh), Revākhaṇḍa, 94 4.1]
sarvasaukhyasamāyukto 'psarobhiḥ saha modate | [SkPur (Rkh), Revākhaṇḍa, 94 4.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe nandikeśvaratīrthamāhātmyavarṇanaṃ nāma caturnavatitamo 'dhyāyaḥ | [SkPur (Rkh), Revākhaṇḍa, 94 5.1]
{SkPur (Rkh), Revākhaṇḍa, 95}
śrīmārkaṇḍeya uvāca | [SkPur (Rkh), Revākhaṇḍa, 95 1.1]
tato gacchettu rājendra badaryāśramamuttamam | [SkPur (Rkh), Revākhaṇḍa, 95 1.2]
sarvatīrthavaraṃ puṇyaṃ kathitaṃ śaṃbhunā purā | [SkPur (Rkh), Revākhaṇḍa, 95 1.3]
yaścaiṣa bhāratasyārthe tatra siddhaḥ kirīṭabhṛt | [SkPur (Rkh), Revākhaṇḍa, 95 2.1]
bhrātā te phālguno nāma viddhyenaṃ naradaivatam | [SkPur (Rkh), Revākhaṇḍa, 95 2.2]
naranārāyaṇau dvau tāvāgatau narmadātaṭe | [SkPur (Rkh), Revākhaṇḍa, 95 3.1]
jñānaṃ tasyaiva yo rājanbhaktimānvai janārdane | [SkPur (Rkh), Revākhaṇḍa, 95 3.2]
samaṃ paśyati sarveṣu sthāvareṣu careṣu ca | [SkPur (Rkh), Revākhaṇḍa, 95 4.1]
brāhmaṇaṃ śvapacaṃ caiva tatra prīto janārdanaḥ | [SkPur (Rkh), Revākhaṇḍa, 95 4.2]
aikātmyaṃ paśya kaunteya mayi cātmani nāntaram | [SkPur (Rkh), Revākhaṇḍa, 95 5.1]
naranārāyaṇābhyāṃ hi kṛtaṃ badarikāśramam | [SkPur (Rkh), Revākhaṇḍa, 95 5.2]
sthāpitaḥ śaṅkarastatra lokānugrahakāraṇāt | [SkPur (Rkh), Revākhaṇḍa, 95 6.1]
trimūrtisthāpitaṃ liṅgaṃ svargamārgānumuktidam | [SkPur (Rkh), Revākhaṇḍa, 95 6.2]
tatra gatvā śucirbhūtvā hyekarātropavāsakṛt | [SkPur (Rkh), Revākhaṇḍa, 95 7.1]
rajastamas tathā tyaktvā sāttvikaṃ bhāvamāśrayet | [SkPur (Rkh), Revākhaṇḍa, 95 7.2]
rātrau jāgaraṇaṃ kṛtvā madhumāsāṣṭamīdine | [SkPur (Rkh), Revākhaṇḍa, 95 8.1]
athavā ca caturdaśyām ubhau pakṣau ca kārayet | [SkPur (Rkh), Revākhaṇḍa, 95 8.2]
āśvinasya viśeṣeṇa kathitaṃ tava pāṇḍava | [SkPur (Rkh), Revākhaṇḍa, 95 9.1]
snāpayet parayā bhaktyā kṣīreṇa madhunā saha | [SkPur (Rkh), Revākhaṇḍa, 95 9.2]
dadhnā śarkarayā yuktaṃ ghṛtena samalaṃkṛtam | [SkPur (Rkh), Revākhaṇḍa, 95 10.1]
pañcāmṛtam idaṃ puṇyaṃ snāpayed vṛṣabhadhvajam | [SkPur (Rkh), Revākhaṇḍa, 95 10.2]
snāpyamānaṃ śivaṃ bhaktyā vīkṣate yo vimatsaraḥ | [SkPur (Rkh), Revākhaṇḍa, 95 11.1]
tasya vāsaḥ śivopānte śakraloke na saṃśayaḥ | [SkPur (Rkh), Revākhaṇḍa, 95 11.2]
śāṭhyenāpi namaskāraḥ prayuktaḥ śūlapāṇine | [SkPur (Rkh), Revākhaṇḍa, 95 12.1]
saṃsāramūlabaddhānāmudveṣṭanakaro hi yaḥ | [SkPur (Rkh), Revākhaṇḍa, 95 12.2]
tenādhītaṃ śrutaṃ tena tena sarvamanuṣṭhitam | [SkPur (Rkh), Revākhaṇḍa, 95 13.1]
yenauṃ namaḥ śivāyeti mantrābhyāsaḥ sthirīkṛtaḥ | [SkPur (Rkh), Revākhaṇḍa, 95 13.2]
yaḥ punaḥ snāpayed bhaktyā ekabhakto jitendriyaḥ | [SkPur (Rkh), Revākhaṇḍa, 95 14.1]
tasyāpi yatphalaṃ pārtha vakṣye talleśatastava | [SkPur (Rkh), Revākhaṇḍa, 95 14.2]
pīḍito vṛddhabhāvena tava bhaktyā vadāmyaham | [SkPur (Rkh), Revākhaṇḍa, 95 15.1]
te yānti paramaṃ sthānaṃ bhittvā bhāskaramaṇḍalam | [SkPur (Rkh), Revākhaṇḍa, 95 15.2]
saṃsāre sarvasaukhyānāṃ nilayāste bhavanti ca | [SkPur (Rkh), Revākhaṇḍa, 95 16.1]
āścaryaṃ jñātivargāṇāṃ dharmāṇāṃ nilayāstu te | [SkPur (Rkh), Revākhaṇḍa, 95 16.2]
sampannāḥ sarvakāmaiste pṛthivyāṃ pṛthivīpate | [SkPur (Rkh), Revākhaṇḍa, 95 17.1]
śrāddhaṃ tatraiva yaḥ kuryānnarmadodakamiśritam | [SkPur (Rkh), Revākhaṇḍa, 95 17.2]
yogyaiśca brāhmaṇair rājankulīnairvedapāragaiḥ | [SkPur (Rkh), Revākhaṇḍa, 95 18.1]
surūpaiśca suśīlaiśca svadāranirataiḥ śubhaiḥ | [SkPur (Rkh), Revākhaṇḍa, 95 18.2]
āryadeśaprasūtaiśca ślakṣṇaiścaiva surūpibhiḥ | [SkPur (Rkh), Revākhaṇḍa, 95 19.1]
kārayetpiṇḍadānaṃ vai bhāskare kutapasthite | [SkPur (Rkh), Revākhaṇḍa, 95 19.2]
pitṝṇāṃ paramaṃ lokaṃ yadīccheddharmanandana | [SkPur (Rkh), Revākhaṇḍa, 95 20.1]
varjayettānprayatnena kāṇānduṣṭāṃśca dāmbhikān | [SkPur (Rkh), Revākhaṇḍa, 95 20.2]
tasmātsarvaprayatnena yogyaṃ vipraṃ samāśrayet | [SkPur (Rkh), Revākhaṇḍa, 95 21.1]
narakānmocayetpretānkumbhīpākapurogamān | [SkPur (Rkh), Revākhaṇḍa, 95 21.2]
mokṣo bhavati sarveṣāṃ pitṝṇāṃ nṛpanandana | [SkPur (Rkh), Revākhaṇḍa, 95 22.1]
viprebhyaḥ kāñcanaṃ dadyātprīyatāṃ me pitāmahaḥ | [SkPur (Rkh), Revākhaṇḍa, 95 22.2]
annaṃ ca dāpayettatra bhaktyā vastraṃ ca bhārata | [SkPur (Rkh), Revākhaṇḍa, 95 23.1]
gāṃ vṛṣaṃ medinīṃ dadyācchatraṃ śastaṃ nṛpottama | [SkPur (Rkh), Revākhaṇḍa, 95 23.2]
sa pumānsvargamāpnoti ityevaṃ śaṅkaro 'bravīt | [SkPur (Rkh), Revākhaṇḍa, 95 24.1]
prāṇatyāgaṃ tu yaḥ kuryācchikhinā salilena vā | [SkPur (Rkh), Revākhaṇḍa, 95 24.2]
anāśakena vā bhūyaḥ sa gacchecchivamandiram | [SkPur (Rkh), Revākhaṇḍa, 95 25.1]
naranārāyaṇītīre devadroṇyāṃ ca yo nṛpa | [SkPur (Rkh), Revākhaṇḍa, 95 25.2]
sa vasedīśvarasyāgre yāvad indrāścaturdaśa | [SkPur (Rkh), Revākhaṇḍa, 95 26.1]
punaḥ svargāccyutaḥ so 'pi rājā bhavati vīryavān | [SkPur (Rkh), Revākhaṇḍa, 95 26.2]
sarvaiśvaryaguṇairyuktaḥ prajāpālanatatparaḥ | [SkPur (Rkh), Revākhaṇḍa, 95 27.1]
tataḥ smarati tattīrthaṃ punarevāgamiṣyati | [SkPur (Rkh), Revākhaṇḍa, 95 27.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe nārāyaṇītīrthamāhātmyavarṇanaṃ nāma pañcanavatitamo 'dhyāyaḥ | [SkPur (Rkh), Revākhaṇḍa, 95 28.1]
{SkPur (Rkh), Revākhaṇḍa, 96}
śrīmārkaṇḍeya uvāca | [SkPur (Rkh), Revākhaṇḍa, 96 1.1]
tato gacchettu rājendra tīrthaṃ koṭīśvaraṃ param | [SkPur (Rkh), Revākhaṇḍa, 96 1.2]
ṛṣikoṭiḥ samāyātā yatra vai kurunandana | [SkPur (Rkh), Revākhaṇḍa, 96 1.3]
kṛṣṇadvaipāyanasyaiva kṣemārthaṃ munipuṃgavāḥ | [SkPur (Rkh), Revākhaṇḍa, 96 2.1]
mantrayitvā dvijaiḥ sarvair vedamaṅgalapāṭhakaiḥ | [SkPur (Rkh), Revākhaṇḍa, 96 2.2]
sthāpitaḥ śaṅkarastatra kāraṇaṃ bandhanāśanam | [SkPur (Rkh), Revākhaṇḍa, 96 3.1]
saṃsāracchedakaraṇaṃ prāṇināmārtināśanam | [SkPur (Rkh), Revākhaṇḍa, 96 3.2]
koṭīśvaramiti proktaṃ pṛthivyāṃ nṛpanandana | [SkPur (Rkh), Revākhaṇḍa, 96 4.1]
snāpayettaṃ tu yo bhaktyā pūrṇimāyāṃ nṛpottama | [SkPur (Rkh), Revākhaṇḍa, 96 4.2]
pitṝṇāṃ tarpaṇaṃ kṛtvā piṇḍadānaṃ yathāvidhi | [SkPur (Rkh), Revākhaṇḍa, 96 5.1]
śrāvaṇasya viśeṣeṇa pūrṇimāyāṃ yudhiṣṭhira | [SkPur (Rkh), Revākhaṇḍa, 96 5.2]
pitṝṇām akṣayā tṛptiryāvadābhūtasamplavam | [SkPur (Rkh), Revākhaṇḍa, 96 6.1]
pitṝṇāṃ paramaṃ guhyaṃ revātaṭasamāśritam | [SkPur (Rkh), Revākhaṇḍa, 96 6.2]
mokṣadaṃ sarvajantūnāṃ nirmitaṃ munisattamaiḥ | [SkPur (Rkh), Revākhaṇḍa, 96 6.3]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe koṭīśvaratīrthamāhātmyavarṇanaṃ nāma ṣaṇṇavatitamo 'dhyāyaḥ | [SkPur (Rkh), Revākhaṇḍa, 96 7.1]
{SkPur (Rkh), Revākhaṇḍa, 97}
śrīmārkaṇḍeya uvāca | [SkPur (Rkh), Revākhaṇḍa, 97 1.1]
tato gacchenmahīpāla vyāsatīrthamanuttamam | [SkPur (Rkh), Revākhaṇḍa, 97 1.2]
durlabhaṃ manujaiḥ puṇyamantarikṣe vyavasthitam | [SkPur (Rkh), Revākhaṇḍa, 97 1.3]
yudhiṣṭhira uvāca | [SkPur (Rkh), Revākhaṇḍa, 97 2.1]
kasmādvai vyāsatīrthaṃ tadantarikṣe vyavasthitam | [SkPur (Rkh), Revākhaṇḍa, 97 2.2]
etadākhyāhi saṃkṣepāt tyaja granthasya vistaram | [SkPur (Rkh), Revākhaṇḍa, 97 2.3]
śrīmārkaṇḍeya uvāca | [SkPur (Rkh), Revākhaṇḍa, 97 3.1]
sādhu sādhu mahābāho dharmavānsādhuvatsala | [SkPur (Rkh), Revākhaṇḍa, 97 3.2]
svakarmanirataḥ pārtha tīrthayātrākṛtādaraḥ | [SkPur (Rkh), Revākhaṇḍa, 97 3.3]
durlabhaṃ sarvajantūnāṃ vyāsatīrthaṃ nareśvara | [SkPur (Rkh), Revākhaṇḍa, 97 4.1]
pīḍito vṛddhabhāvena akalpo 'haṃ nṛpātmaja | [SkPur (Rkh), Revākhaṇḍa, 97 4.2]
visaṃjño gatavittastu saṃjātaḥ smṛtivarjitaḥ | [SkPur (Rkh), Revākhaṇḍa, 97 5.1]
guhyādguhyataraṃ tīrthaṃ nākhyātaṃ kasyacinmayā | [SkPur (Rkh), Revākhaṇḍa, 97 5.2]
kalistatraiva rājendra na viśedvyāsasaṃśrayāt | [SkPur (Rkh), Revākhaṇḍa, 97 6.1]
antarikṣe tu saṃjātaṃ revāyāśceṣṭitena tu | [SkPur (Rkh), Revākhaṇḍa, 97 6.2]
viriñcirnaiva śaknoti revāyā guṇakīrtanam | [SkPur (Rkh), Revākhaṇḍa, 97 7.1]
kathaṃ jñāsyāmyahaṃ tāta revāmāhātmyamuttamam | [SkPur (Rkh), Revākhaṇḍa, 97 7.2]
vyāsatīrthaṃ viśeṣeṇa lavamātraṃ bravīmyataḥ | [SkPur (Rkh), Revākhaṇḍa, 97 8.1]
pratyakṣaḥ pratyayo yatra dṛśyate 'dya kalau yuge | [SkPur (Rkh), Revākhaṇḍa, 97 8.2]
vihaṅgo gacchate naiva bhittvā śūlaṃ sudāruṇam | [SkPur (Rkh), Revākhaṇḍa, 97 9.1]
tasyotpattiṃ samāsena kathayāmi nṛpātmaja | [SkPur (Rkh), Revākhaṇḍa, 97 9.2]
āsītpūrvaṃ mahīpāla munirmānyaḥ parāśaraḥ | [SkPur (Rkh), Revākhaṇḍa, 97 10.1]
tenātyugraṃ tapaścīrṇaṃ gaṅgāmbhasi mahāphalam | [SkPur (Rkh), Revākhaṇḍa, 97 10.2]
prāṇāyāmena saṃtasthau praviṣṭo jāhnavījale | [SkPur (Rkh), Revākhaṇḍa, 97 11.1]
pūrṇe dvādaśame varṣe niṣkrānto jalamadhyataḥ | [SkPur (Rkh), Revākhaṇḍa, 97 11.2]
bhikṣārthī saṃcared grāmaṃ nāvā yatraiva tiṣṭhati | [SkPur (Rkh), Revākhaṇḍa, 97 12.1]
tatra tena parā dṛṣṭā bālā caiva manoharā | [SkPur (Rkh), Revākhaṇḍa, 97 12.2]
tāṃ dṛṣṭvā sa ca kāmārta uvāca madhuraṃ tadā | [SkPur (Rkh), Revākhaṇḍa, 97 13.1]
māṃ nayasva paraṃ pāraṃ kāsi tvaṃ mṛgalocane | [SkPur (Rkh), Revākhaṇḍa, 97 13.2]
nāvārūḍhe nadītīre mama cittapramāthini | [SkPur (Rkh), Revākhaṇḍa, 97 14.1]
evamuktā tu sā tena praṇamya ṛṣipuṃgavam | [SkPur (Rkh), Revākhaṇḍa, 97 14.2]
kathayāmāsa cātmānaṃ dṛṣṭvā taṃ kāmamohitam | [SkPur (Rkh), Revākhaṇḍa, 97 15.1]
kaivartānāṃ gṛhe dāsī kanyāhaṃ dvijasattama | [SkPur (Rkh), Revākhaṇḍa, 97 15.2]
nāvāsaṃrakṣaṇārthāya ādiṣṭā svāminā vibho | [SkPur (Rkh), Revākhaṇḍa, 97 16.1]
mayā vijñāpitaṃ vṛttamaśeṣaṃ jñātumarhasi | [SkPur (Rkh), Revākhaṇḍa, 97 16.2]
evamuktastayā so 'tha kṣaṇaṃ dhyātvābravīd idam | [SkPur (Rkh), Revākhaṇḍa, 97 17.1]
parāśara uvāca | [SkPur (Rkh), Revākhaṇḍa, 97 18.1]
ahaṃ jñānabalādbhadre tava jānāmi sambhavam | [SkPur (Rkh), Revākhaṇḍa, 97 18.2]
kaivartaputrikā na tvaṃ rājakanyāsi sundari | [SkPur (Rkh), Revākhaṇḍa, 97 18.3]
kanyovāca | [SkPur (Rkh), Revākhaṇḍa, 97 19.1]
kaḥ pitā kathyatāṃ brahmankasyā vā hyudarodbhavā | [SkPur (Rkh), Revākhaṇḍa, 97 19.2]
kasminvaṃśe prasūtāhaṃ kaivartatanayā katham | [SkPur (Rkh), Revākhaṇḍa, 97 19.3]
parāśara uvāca | [SkPur (Rkh), Revākhaṇḍa, 97 20.1]
kathayāmi samastaṃ yattvayā pṛṣṭamaśeṣataḥ | [SkPur (Rkh), Revākhaṇḍa, 97 20.2]
vasurnāmeti bhūpālaḥ somavaṃśavibhūṣaṇaḥ | [SkPur (Rkh), Revākhaṇḍa, 97 20.3]
jambūdvīpādhipo bhadre śatrūṇāṃ bhayavardhanaḥ | [SkPur (Rkh), Revākhaṇḍa, 97 21.1]
śatāni sapta bhāryāṇāṃ putrāṇāṃ ca daśaiva tu | [SkPur (Rkh), Revākhaṇḍa, 97 21.2]
dharmeṇa pālayellokānīśavatpūjyate sadā | [SkPur (Rkh), Revākhaṇḍa, 97 22.1]
mlecchāstasyāvidheyāśca kṣīradvīpanivāsinaḥ | [SkPur (Rkh), Revākhaṇḍa, 97 22.2]
teṣāmutsādanārthāya yayāvullaṅghya sāgaram | [SkPur (Rkh), Revākhaṇḍa, 97 23.1]
saṃyuktaḥ putrabhṛtyaiśca pauruṣe mahati sthitaiḥ | [SkPur (Rkh), Revākhaṇḍa, 97 23.2]
samaraṃ taiḥ samārabdhaṃ mlecchaiśca vasunā saha | [SkPur (Rkh), Revākhaṇḍa, 97 24.1]
jitā mlecchāḥ samastāste vasunā mṛgalocane | [SkPur (Rkh), Revākhaṇḍa, 97 24.2]
karadāste kṛtāstena saputrabalavāhanāḥ | [SkPur (Rkh), Revākhaṇḍa, 97 25.1]
pradhānā tasya sā rājñī tava mātā mṛgekṣaṇe | [SkPur (Rkh), Revākhaṇḍa, 97 25.2]
pravāsasthe mahīpāle saṃjātā sā rajasvalā | [SkPur (Rkh), Revākhaṇḍa, 97 26.1]
nārīṇāṃ tu sadākālaṃ manmatho hyadhiko bhavet | [SkPur (Rkh), Revākhaṇḍa, 97 26.2]
viśeṣeṇa ṛtoḥ kāle bhidyante kāmasāyakaiḥ | [SkPur (Rkh), Revākhaṇḍa, 97 27.1]
manmathena tu saṃtaptācintayatsā śubhekṣaṇā | [SkPur (Rkh), Revākhaṇḍa, 97 27.2]
dūtaṃ vai preṣayāmyadya vasurājñaḥ samīpataḥ | [SkPur (Rkh), Revākhaṇḍa, 97 28.1]
āhūtaḥ satvaraṃ dūta gaccha tvaṃ nṛpasannidhau | [SkPur (Rkh), Revākhaṇḍa, 97 28.2]
dūta uvāca | [SkPur (Rkh), Revākhaṇḍa, 97 29.1]
paratīraṃ gato devi vasurājāriśāsanaḥ | [SkPur (Rkh), Revākhaṇḍa, 97 29.2]
tatra gantum aśakyeta jalayānairvinā śubhe | [SkPur (Rkh), Revākhaṇḍa, 97 29.3]
tāni yānāni sarvāṇi gṛhītāni pare taṭe | [SkPur (Rkh), Revākhaṇḍa, 97 30.1]
dūtavākyena sā rājñī viṣaṇṇā kāmapīḍitā | [SkPur (Rkh), Revākhaṇḍa, 97 30.2]
tatsakhī tāmuvācātha kasmāttvaṃ paritapyase | [SkPur (Rkh), Revākhaṇḍa, 97 31.1]
svalekhaḥ preṣyatāṃ devi śukahaste yathārthataḥ | [SkPur (Rkh), Revākhaṇḍa, 97 31.2]
samudraṃ laṅghayitvā tu śakuntā yānti sundari | [SkPur (Rkh), Revākhaṇḍa, 97 32.1]
sakhivākyena sā rājñī svasthā jātā narādhipa | [SkPur (Rkh), Revākhaṇḍa, 97 32.2]
vyāhṛto lekhakastatra likha lekhaṃ mamājñayā | [SkPur (Rkh), Revākhaṇḍa, 97 33.1]
tvaddhīnā satyabhāmādya vaso rājanna jīvati | [SkPur (Rkh), Revākhaṇḍa, 97 33.2]
ṛtukālo 'dya saṃjāto likha lekhaṃ tu lekhakaṃ | [SkPur (Rkh), Revākhaṇḍa, 97 34.1]
likhite bhūrjapatre tu lekhe vai lekhakena tu | [SkPur (Rkh), Revākhaṇḍa, 97 34.2]
śukaḥ pañjaramadhyastha ānītoddhaiva sannidhau | [SkPur (Rkh), Revākhaṇḍa, 97 35.1]
satyabhāmovāca | [SkPur (Rkh), Revākhaṇḍa, 97 36.1]
nītvā lekhaṃ gaccha śīghraṃ vasurājñaḥ samīpataḥ | [SkPur (Rkh), Revākhaṇḍa, 97 36.2]
śakuniḥ praṇato bhūtvā gṛhītvā lekhamuttamam | [SkPur (Rkh), Revākhaṇḍa, 97 36.3]
utpatya sahasā rājañjagāmākāśamaṇḍalam | [SkPur (Rkh), Revākhaṇḍa, 97 37.1]
tataḥ pakṣī gataḥ śīghraṃ vasurājasamīpataḥ | [SkPur (Rkh), Revākhaṇḍa, 97 37.2]
kṣipte lekhe śukenaiva satyabhāmāvisarjite | [SkPur (Rkh), Revākhaṇḍa, 97 38.1]
vasurājñā tato lekho gṛhya haste 'vadhāritaḥ | [SkPur (Rkh), Revākhaṇḍa, 97 38.2]
lekhārthaṃ cintayitvā tu gṛhya vīryaṃ nareśvaraḥ | [SkPur (Rkh), Revākhaṇḍa, 97 39.1]
amoghaṃ puṭikāṃ kṛtvā pratilekhena miśritam | [SkPur (Rkh), Revākhaṇḍa, 97 39.2]
śukasya so 'payāmāsa gaccha rājñīsamīpataḥ | [SkPur (Rkh), Revākhaṇḍa, 97 40.1]
praṇamya vasurājānaṃ bījaṃ gṛhyotpapāta ha | [SkPur (Rkh), Revākhaṇḍa, 97 40.2]
samudropari samprāptaḥ śukaḥ śyenena vīkṣitaḥ | [SkPur (Rkh), Revākhaṇḍa, 97 41.1]
sāmiṣaṃ taṃ śukaṃ jñātvā śyenas tam abhyadhāvata | [SkPur (Rkh), Revākhaṇḍa, 97 41.2]
hataścañcuprahāreṇa śukaḥ śyenena bhārata | [SkPur (Rkh), Revākhaṇḍa, 97 42.1]
mūrcchayā tasya tadbījaṃ patitaṃ sāgarāmbhasi | [SkPur (Rkh), Revākhaṇḍa, 97 42.2]
matsyena gilitaṃ tacca bījaṃ vasumahīpateḥ | [SkPur (Rkh), Revākhaṇḍa, 97 43.1]
kanyā matsyodare jātā tena bījena sundari | [SkPur (Rkh), Revākhaṇḍa, 97 43.2]
prāpto 'sau lubdhakairmatsya ānītaḥ svagṛhaṃ tataḥ | [SkPur (Rkh), Revākhaṇḍa, 97 44.1]
yāvad vidārito matsyas tāvad dṛṣṭā tvam uttame | [SkPur (Rkh), Revākhaṇḍa, 97 44.2]
śaśimaṇḍalasaṅkāśā sūryatejaḥsamaprabhā | [SkPur (Rkh), Revākhaṇḍa, 97 45.1]
dṛṣṭvā tvāṃ harṣitāḥ sarve kaivartā jāhnavītaṭe | [SkPur (Rkh), Revākhaṇḍa, 97 45.2]
harṣitāste gatāḥ sarve pradhānasya ca mandiram | [SkPur (Rkh), Revākhaṇḍa, 97 46.1]
strīratnaṃ kathayāmāsurgṛhāṇa tvaṃ mahāprabham | [SkPur (Rkh), Revākhaṇḍa, 97 46.2]
gṛhītā tena tanvaṅgī hyaputreṇa mṛgekṣaṇā | [SkPur (Rkh), Revākhaṇḍa, 97 47.1]
bhāryāṃ svāmāha tanvaṅgi pālayasva mṛgekṣaṇe | [SkPur (Rkh), Revākhaṇḍa, 97 47.2]
tataḥ sā cintayāmāsa parāśaravacastadā | [SkPur (Rkh), Revākhaṇḍa, 97 48.1]
evamuktvā tu sā tena dattātmānaṃ nareśvara | [SkPur (Rkh), Revākhaṇḍa, 97 48.2]
uvāca sādhu me brahmanmatsyagandho 'nu vartate | [SkPur (Rkh), Revākhaṇḍa, 97 49.1]
tatastena tu sā bālā divyagandhādhivāsitā | [SkPur (Rkh), Revākhaṇḍa, 97 49.2]
kṛtā yogabalenaiva jvālayitvā vibhāvasum | [SkPur (Rkh), Revākhaṇḍa, 97 50.1]
kṛtvā pradakṣiṇaṃ vahnimūḍhā tena rasāttadā | [SkPur (Rkh), Revākhaṇḍa, 97 50.2]
jalayānasya madhye tu kāmasthānānyasaṃspṛśat | [SkPur (Rkh), Revākhaṇḍa, 97 51.1]
jñātvā kāmotsukaṃ vipraṃ bhītā sā dharmanandana | [SkPur (Rkh), Revākhaṇḍa, 97 51.2]
hasantī tamuvācātha deva tvaṃ lokasannidhau | [SkPur (Rkh), Revākhaṇḍa, 97 52.1]
na lajjase kathaṃ dhīmankurvāṇaḥ pāmarocitam | [SkPur (Rkh), Revākhaṇḍa, 97 52.2]
tatastena kṣaṇaṃ dhyātvā saṃsmṛtā hṛdi tāmasī | [SkPur (Rkh), Revākhaṇḍa, 97 53.1]
āgatā tāmasī māyā yayā vyāptaṃ carācaram | [SkPur (Rkh), Revākhaṇḍa, 97 53.2]
tataḥ sā vismitā tena karmaṇaiva tu rañjitā | [SkPur (Rkh), Revākhaṇḍa, 97 54.1]
brahmacaryābhitaptena strīsaukhyaṃ krīḍitaṃ tadā | [SkPur (Rkh), Revākhaṇḍa, 97 54.2]
tataḥ sā tatkṣaṇādeva garbhabhāreṇa pīḍitā | [SkPur (Rkh), Revākhaṇḍa, 97 55.1]
prasūtā bālakaṃ tatra jaṭilaṃ daṇḍadhāriṇam | [SkPur (Rkh), Revākhaṇḍa, 97 55.2]
kamaṇḍaludharaṃ śāntaṃ mekhalākaṭibhūṣitam | [SkPur (Rkh), Revākhaṇḍa, 97 56.1]
uttarīyakṛtaskandhaṃ viṣṇumāyāvivarjitam | [SkPur (Rkh), Revākhaṇḍa, 97 56.2]
tato 'pi śaṅkitā pārtha dṛṣṭvā taṃ kalabālakam | [SkPur (Rkh), Revākhaṇḍa, 97 57.1]
vepamānā tato bālā jagāma śaraṇaṃ muneḥ | [SkPur (Rkh), Revākhaṇḍa, 97 57.2]
rakṣa rakṣa muniśreṣṭha parāśara mahāmate | [SkPur (Rkh), Revākhaṇḍa, 97 58.1]
jātaṃ me 'tyadbhutaṃ putraṃ kaupīnavaramekhalam | [SkPur (Rkh), Revākhaṇḍa, 97 58.2]
daṇḍahastaṃ jaṭāyuktam uttarīyavibhūṣitam | [SkPur (Rkh), Revākhaṇḍa, 97 58.3]
parāśara uvāca | [SkPur (Rkh), Revākhaṇḍa, 97 59.1]
mā bhaiṣīḥ svasute jāte kumārī tvaṃ bhaviṣyasi | [SkPur (Rkh), Revākhaṇḍa, 97 59.2]
nāmnā yojanagandheti dvitīyaṃ satyavatyapi | [SkPur (Rkh), Revākhaṇḍa, 97 59.3]
śaṃtanur nāma rājā yaḥ sa te bhartā bhaviṣyati | [SkPur (Rkh), Revākhaṇḍa, 97 60.1]
prathamā mahiṣī tasya somavaṃśavibhūṣaṇā | [SkPur (Rkh), Revākhaṇḍa, 97 60.2]
gaccha tvaṃ svāśrayaṃ śubhre pūrvarūpeṇa saṃsthitā | [SkPur (Rkh), Revākhaṇḍa, 97 61.1]
mā viṣādaṃ kuruṣvātra dṛṣṭaṃ jñānasya me balam | [SkPur (Rkh), Revākhaṇḍa, 97 61.2]
ityuktvā prayayau vipraḥ sā bālā putramāśritā | [SkPur (Rkh), Revākhaṇḍa, 97 62.1]
natvoce mātaraṃ bhaktyā sāṣṭāṅgaṃ vinayānataḥ | [SkPur (Rkh), Revākhaṇḍa, 97 62.2]
kṣamyatāṃ mātaruktaṃ me prasādaḥ kriyatām api | [SkPur (Rkh), Revākhaṇḍa, 97 63.1]
īśvarārādhane yatnaṃ kariṣyāmyahamambike | [SkPur (Rkh), Revākhaṇḍa, 97 63.2]
tataḥ sā putravākyena viṣaṇṇā vākyam abravīt | [SkPur (Rkh), Revākhaṇḍa, 97 64.1]
yojanagandhovāca | [SkPur (Rkh), Revākhaṇḍa, 97 65.1]
mā tyaktvā gaccha vatsādya mātaraṃ māmanāgasam | [SkPur (Rkh), Revākhaṇḍa, 97 65.2]
tvadviyogena me putra pañcatvaṃ bhāvyasaṃśayam | [SkPur (Rkh), Revākhaṇḍa, 97 65.3]
nāsti putrasamaḥ sneho nāsti bhrātṛsamaṃ kulam | [SkPur (Rkh), Revākhaṇḍa, 97 66.1]
nāsti satyaparo dharmo nānṛtātpātakaṃ param | [SkPur (Rkh), Revākhaṇḍa, 97 66.2]
bālabhāve mayā jāta ādhāraḥ kila jāyase | [SkPur (Rkh), Revākhaṇḍa, 97 67.1]
na me bhartā na me putraḥ paśya karmaviḍambanam | [SkPur (Rkh), Revākhaṇḍa, 97 67.2]
vyāsa uvāca | [SkPur (Rkh), Revākhaṇḍa, 97 68.1]
mā viṣādaṃ kuruṣvāntaḥ satyam etanmayoritam | [SkPur (Rkh), Revākhaṇḍa, 97 68.2]
āpatkāle 'smi te devi smartavyaḥ kāryasiddhaye | [SkPur (Rkh), Revākhaṇḍa, 97 68.3]
āpadastārayiṣyāmi kṣamyatāṃ me duruttaram | [SkPur (Rkh), Revākhaṇḍa, 97 69.1]
ityuktvā prayayau vyāsaḥ kanyā sāpi gatā gṛham | [SkPur (Rkh), Revākhaṇḍa, 97 69.2]
parāśarasutastatra viṣaṣṇo vanamadhyataḥ | [SkPur (Rkh), Revākhaṇḍa, 97 70.1]
tretāyugāvasāne tu dvāparādau nareśvara | [SkPur (Rkh), Revākhaṇḍa, 97 70.2]
vyāsārthaṃ cintayāmāsurdevāḥ śakrapurogamāḥ | [SkPur (Rkh), Revākhaṇḍa, 97 71.1]
ākhyāto nāradenaiva putraḥ parāśarasya saḥ | [SkPur (Rkh), Revākhaṇḍa, 97 71.2]
kaivartaputrikājāto jñānī jahnusutātaṭe | [SkPur (Rkh), Revākhaṇḍa, 97 72.1]
tato nāradavākyena āgatāḥ surasattamāḥ | [SkPur (Rkh), Revākhaṇḍa, 97 72.2]
rāmaḥ pitāmahaḥ śakro munisaṅghaiḥ samāvṛtāḥ | [SkPur (Rkh), Revākhaṇḍa, 97 73.1]
āsyādikaṃ pṛthagdattvā sādhu sādhvityudīrayan | [SkPur (Rkh), Revākhaṇḍa, 97 73.2]
pitāmahena vai bālo garbhādhānādisaṃskṛtaḥ | [SkPur (Rkh), Revākhaṇḍa, 97 74.1]
dvīpāyano dvīpajanmā pārāśaryaḥ parāśarāt | [SkPur (Rkh), Revākhaṇḍa, 97 74.2]
kṛṣṇāṃśātkṛṣṇanāmāyaṃ vyāso vedānvyasiṣyati | [SkPur (Rkh), Revākhaṇḍa, 97 75.1]
virañcinābhiṣikto 'sau munisaṅghaiḥ punaḥpunaḥ | [SkPur (Rkh), Revākhaṇḍa, 97 75.2]
vyāsastvaṃ sarvalokeṣu ityuktvā prayayuḥ surāḥ | [SkPur (Rkh), Revākhaṇḍa, 97 76.1]
tīrthayātrā samārabdhā kṛṣṇadvaipāyanena tu | [SkPur (Rkh), Revākhaṇḍa, 97 76.2]
gaṅgāvagāhitā tena kedāraśca sapuṣkaraḥ | [SkPur (Rkh), Revākhaṇḍa, 97 77.1]
gayā ca naimiṣaṃ tīrthaṃ kurukṣetraṃ sarasvatī | [SkPur (Rkh), Revākhaṇḍa, 97 77.2]
ujjayinyāṃ mahākālaṃ somanāthaṃ prabhāsake | [SkPur (Rkh), Revākhaṇḍa, 97 78.1]
pṛthivyāṃ sāgarāntāyāṃ snātvā yāto mahāmuniḥ | [SkPur (Rkh), Revākhaṇḍa, 97 78.2]
amṛtāṃ narmadāṃ prāpto rudradehodbhavāṃ śubhām | [SkPur (Rkh), Revākhaṇḍa, 97 79.1]
sāhlādo narmadāṃ dṛṣṭvā cittaviśrāntimāpa ca | [SkPur (Rkh), Revākhaṇḍa, 97 79.2]
tapaścacāra vipulaṃ narmadātaṭamāśritaḥ | [SkPur (Rkh), Revākhaṇḍa, 97 80.1]
grīṣme pañcāgnimadhyastho varṣāsu sthaṇḍileśayaḥ | [SkPur (Rkh), Revākhaṇḍa, 97 80.2]
sārdravāsāśca hemante tiṣṭhandadhyau maheśvaram | [SkPur (Rkh), Revākhaṇḍa, 97 81.1]
svāntarhṛtkamale sthāpya dhyāyate parameśvaram | [SkPur (Rkh), Revākhaṇḍa, 97 81.2]
sṛṣṭisaṃhārakartāram achedyaṃ varadaṃ śubham | [SkPur (Rkh), Revākhaṇḍa, 97 82.1]
nityaṃ siddheśvaraṃ liṅgaṃ pūjayeddhyānatatparaḥ | [SkPur (Rkh), Revākhaṇḍa, 97 82.2]
arcanātsiddhaliṅgasya dhyānayogaprabhāvataḥ | [SkPur (Rkh), Revākhaṇḍa, 97 83.1]
pratyakṣaḥ śaṅkaro jātaḥ kṛṣṇadvaipāyanasya saḥ | [SkPur (Rkh), Revākhaṇḍa, 97 83.2]
īśvara uvāca | [SkPur (Rkh), Revākhaṇḍa, 97 84.1]
toṣito 'haṃ tvayā vatsa varaṃ varaya śobhanam | [SkPur (Rkh), Revākhaṇḍa, 97 84.2]
vyāsa uvāca | [SkPur (Rkh), Revākhaṇḍa, 97 85.1]
yadi tuṣṭo 'si me deva yadi deyo varo mama | [SkPur (Rkh), Revākhaṇḍa, 97 85.2]
pratyakṣo narmadātīre svayameva bhaviṣyasi | [SkPur (Rkh), Revākhaṇḍa, 97 85.3]
atītānāgatajño 'haṃ tvatprasādādumāpate | [SkPur (Rkh), Revākhaṇḍa, 97 85.4]
īśvara uvāca | [SkPur (Rkh), Revākhaṇḍa, 97 86.1]
evaṃ bhavatu te putra matprasādādasaṃśayam | [SkPur (Rkh), Revākhaṇḍa, 97 86.2]
tvayi bhaktigṛhīto 'haṃ pratyakṣo narmadātaṭe | [SkPur (Rkh), Revākhaṇḍa, 97 86.3]
sahasrāṃśārdhabhāvena pratyakṣo 'haṃ tvadāśrame | [SkPur (Rkh), Revākhaṇḍa, 97 87.1]
ityuktvā prayayau devaḥ kailāsaṃ nagamuttamam | [SkPur (Rkh), Revākhaṇḍa, 97 87.2]
patnīsaṃgrahaṇaṃ jātaṃ kṛṣṇadvaipāyanasya tu | [SkPur (Rkh), Revākhaṇḍa, 97 88.1]
śāstroktena vidhānena patnī pālayatastathā | [SkPur (Rkh), Revākhaṇḍa, 97 88.2]
putro jāto hyaputrasya parāśarasutasya ca | [SkPur (Rkh), Revākhaṇḍa, 97 89.1]
devair vardhāpitaḥ sarvair iñcendrapurogamaiḥ | [SkPur (Rkh), Revākhaṇḍa, 97 89.2]
putrajanmanyathājagmur vaśiṣṭhādyā munīśvarāḥ | [SkPur (Rkh), Revākhaṇḍa, 97 90.1]
tīrthayātrāprasaṅgena parāśarapurogamāḥ | [SkPur (Rkh), Revākhaṇḍa, 97 90.2]
manvatriviṣṇuhārītayājñavalkyośano'ṅgirāḥ | [SkPur (Rkh), Revākhaṇḍa, 97 91.1]
yamāpastambasaṃvartāḥ kātyāyanabṛhaspatī | [SkPur (Rkh), Revākhaṇḍa, 97 91.2]
evamādisahasrāṇi lakṣakoṭiśatāni ca | [SkPur (Rkh), Revākhaṇḍa, 97 92.1]
saśiṣyāśca mahābhāgā narmadātaṭamāśritāḥ | [SkPur (Rkh), Revākhaṇḍa, 97 92.2]
vyāsāśrame śubhe ramye saṃtuṣṭā āyayurnṛpa | [SkPur (Rkh), Revākhaṇḍa, 97 93.1]
dṛṣṭvā tānso 'pi viprendrānabhyutthānakṛtodyamaḥ | [SkPur (Rkh), Revākhaṇḍa, 97 93.2]
pituḥ pūrvaṃ praṇamyādau sarveṣāṃ ca yathāvidhi | [SkPur (Rkh), Revākhaṇḍa, 97 94.1]
āsanāni dadau bhaktyā pādyamarghaṃ nyavedayat | [SkPur (Rkh), Revākhaṇḍa, 97 94.2]
kṛtāñjalipuṭo bhūtvā vākyametad uvāca ha | [SkPur (Rkh), Revākhaṇḍa, 97 95.1]
uddhṛto 'haṃ na sandeho yuṣmatsambhāṣaṇārcanāt | [SkPur (Rkh), Revākhaṇḍa, 97 95.2]
āraṇyāni ca śākāni phalānyāraṇyajāni ca | [SkPur (Rkh), Revākhaṇḍa, 97 96.1]
tāni dāsyāmi yuṣmākaṃ sarveṣāṃ prītipūrvakam | [SkPur (Rkh), Revākhaṇḍa, 97 96.2]
nyamantrayata tānsarvānpratyekaṃ praṇipatya ca | [SkPur (Rkh), Revākhaṇḍa, 97 97.1]
tataste praṇataṃ dṛṣṭvā kṛṣṇadvaipāyanaṃ munim | [SkPur (Rkh), Revākhaṇḍa, 97 97.2]
vardhayitvā jayāśīrbhiravalokya parasparam | [SkPur (Rkh), Revākhaṇḍa, 97 98.1]
parāśaraḥ samastaiśca vīkṣito munipuṃgavaiḥ | [SkPur (Rkh), Revākhaṇḍa, 97 98.2]
uttaraṃ dīyatāṃ tāta kṛṣṇadvaipāyanasya ca | [SkPur (Rkh), Revākhaṇḍa, 97 99.1]
evamuktastu taiḥ sarvairbhagavānsa parāśaraḥ | [SkPur (Rkh), Revākhaṇḍa, 97 99.2]
provāca svātmajaṃ vyāsamṛṣīṇāṃ yaccikīrṣitam | [SkPur (Rkh), Revākhaṇḍa, 97 99.3]
śrīparāśara uvāca | [SkPur (Rkh), Revākhaṇḍa, 97 100.1]
necchanti dakṣiṇe kūle vratabhaṅgabhayādatha | [SkPur (Rkh), Revākhaṇḍa, 97 100.2]
bhojanaṃ bhoktukāmāste śrāddhe caiva viśeṣataḥ | [SkPur (Rkh), Revākhaṇḍa, 97 100.3]
vyāsa uvāca | [SkPur (Rkh), Revākhaṇḍa, 97 101.1]
karomi bhavatāmuktamatraiva sthīyatāṃ kṣaṇam | [SkPur (Rkh), Revākhaṇḍa, 97 101.2]
yāvatprasādya saritaṃ karomi vidhimuttamam | [SkPur (Rkh), Revākhaṇḍa, 97 101.3]
evamuktvā śucirbhūtvā narmadātaṭamāsthitaḥ | [SkPur (Rkh), Revākhaṇḍa, 97 102.1]
stotraṃ jagāda sahasā tannibodha nareśvara | [SkPur (Rkh), Revākhaṇḍa, 97 102.2]
jaya bhagavati devi namo varade jaya pāpavināśinī bahuphalade | [SkPur (Rkh), Revākhaṇḍa, 97 103.1]
jaya śumbhaniśumbhakapāladhare praṇamāmi tu devanarārtihare | [SkPur (Rkh), Revākhaṇḍa, 97 103.2]
jaya candradivākaranetradhare jaya pāvakabhūṣitavaktravare | [SkPur (Rkh), Revākhaṇḍa, 97 104.1]
jaya bhairavadehanilīnapare jaya andhakaraktaviśoṣakare | [SkPur (Rkh), Revākhaṇḍa, 97 104.2]
jaya mahiṣavimardini śūlakare jaya lokasamastakapāpahare | [SkPur (Rkh), Revākhaṇḍa, 97 105.1]
jaya devi pitāmaharāmanate jaya bhāskaraśakraśiro'vanate | [SkPur (Rkh), Revākhaṇḍa, 97 105.2]
jaya ṣaṇmukhasāyudha īśanute jaya sāgaragāmini śambhunute | [SkPur (Rkh), Revākhaṇḍa, 97 106.1]
jaya duḥkhadaridravināśakare jaya putrakalatravivṛddhikare | [SkPur (Rkh), Revākhaṇḍa, 97 106.2]
jaya devi samastaśarīradhare jaya nākavidarśini duḥkhahare | [SkPur (Rkh), Revākhaṇḍa, 97 107.1]
jaya vyādhivināśini mokṣakare jaya vāñchitadāyini siddhavare | [SkPur (Rkh), Revākhaṇḍa, 97 107.2]
etadvyāsakṛtaṃ stotraṃ yaḥ paṭhecchivasannidhau | [SkPur (Rkh), Revākhaṇḍa, 97 108.1]
gṛhe vā śuddhabhāvena kāmakrodhavivarjitaḥ | [SkPur (Rkh), Revākhaṇḍa, 97 108.2]
tasya vyāso bhavetprītaḥ prītaśca vṛṣavāhanaḥ | [SkPur (Rkh), Revākhaṇḍa, 97 109.1]
prītā syānnarmadā devī sarvapāpakṣayaṃkarī | [SkPur (Rkh), Revākhaṇḍa, 97 109.2]
na te yānti yamālokaṃ yaiḥ stutā bhuvi narmadā | [SkPur (Rkh), Revākhaṇḍa, 97 110.1]
pitāmaho 'pi muhyeta devi tvadguṇakīrtanāt | [SkPur (Rkh), Revākhaṇḍa, 97 110.2]
vākpatirnaiva te vaktuṃ svarūpaṃ veda narmade | [SkPur (Rkh), Revākhaṇḍa, 97 111.1]
kathaṃ guṇānahaṃ devi tvadīyāñjñātumutsahe | [SkPur (Rkh), Revākhaṇḍa, 97 111.2]
iti jñātvā śuciṃ bhāvaṃ vāṅmanaḥkāyakarmabhiḥ | [SkPur (Rkh), Revākhaṇḍa, 97 112.1]
prasannā narmadādevī tato vacanam abravīt | [SkPur (Rkh), Revākhaṇḍa, 97 112.2]
satyavādena tuṣṭāhaṃ bhobho vyāsa mahāmune | [SkPur (Rkh), Revākhaṇḍa, 97 113.1]
yadīcchasi varaṃ kiṃcittaṃ te sarvaṃ dadāmyaham | [SkPur (Rkh), Revākhaṇḍa, 97 113.2]
vyāsa uvāca | [SkPur (Rkh), Revākhaṇḍa, 97 114.1]
yadi tuṣṭāsi me devi yadi deyo varo mama | [SkPur (Rkh), Revākhaṇḍa, 97 114.2]
ātithyamuttare kūle ṛṣīṇāṃ dātumarhasi | [SkPur (Rkh), Revākhaṇḍa, 97 114.3]
narmadovāca | [SkPur (Rkh), Revākhaṇḍa, 97 115.1]
ayuktaṃ yācitaṃ vyāsa vimārge yatpravartanam | [SkPur (Rkh), Revākhaṇḍa, 97 115.2]
indracandrayamaiḥ śakyam unmārge na pravartitum | [SkPur (Rkh), Revākhaṇḍa, 97 115.3]
yācasvānyaṃ varaṃ putra yatkiṃcidbhuvi durlabham | [SkPur (Rkh), Revākhaṇḍa, 97 116.1]
etacchrutvā vaco devyā vyāso mūrcchāṃ yatastadā | [SkPur (Rkh), Revākhaṇḍa, 97 116.2]
vṛthā kleśo 'dya me jāta iti matvā papāta ha | [SkPur (Rkh), Revākhaṇḍa, 97 117.1]
dharaṇī calitā sarvā saśailavanakānanā | [SkPur (Rkh), Revākhaṇḍa, 97 117.2]
mūrcchāpannaṃ tato vyāsaṃ dṛṣṭvā devāḥ savāsavāḥ | [SkPur (Rkh), Revākhaṇḍa, 97 118.1]
hāhākāramukhāḥ sarve tatrājagmuḥ sahasraśaḥ | [SkPur (Rkh), Revākhaṇḍa, 97 118.2]
vyāsamutthāpayāmāsur vedavyasanatatparam | [SkPur (Rkh), Revākhaṇḍa, 97 119.1]
brāhmaṇārthe ca saṃkliṣṭo nātmahetoḥ saridvare | [SkPur (Rkh), Revākhaṇḍa, 97 119.2]
gavārthe brāhmaṇārthe ca sadyaḥ prāṇānparityajet | [SkPur (Rkh), Revākhaṇḍa, 97 120.1]
evaṃ sā narmadā proktā brahmādyaiḥ surasattamaiḥ | [SkPur (Rkh), Revākhaṇḍa, 97 120.2]
suśītalaistaṃ bahubhiśca vātair revābhyaṣiñcatsvajalena bhītā | [SkPur (Rkh), Revākhaṇḍa, 97 121.1]
sacetanaḥ satyavatīsuto 'pi praṇamya devānsaritaṃ jagāda | [SkPur (Rkh), Revākhaṇḍa, 97 121.2]
vyāsa uvāca | [SkPur (Rkh), Revākhaṇḍa, 97 122.1]
tīrthaiḥ samastaiḥ kila sevanāya phalaṃ pradiṣṭaṃ mama mandabhāgyāt | [SkPur (Rkh), Revākhaṇḍa, 97 122.2]
yaddevi puṇyā viphalā mamāśā āraṇyapuṣpāṇi yathā janānām | [SkPur (Rkh), Revākhaṇḍa, 97 122.3]
narmadovāca | [SkPur (Rkh), Revākhaṇḍa, 97 123.1]
yato yato māṃ hi mahānubhāva ninīṣate cittamilātale 'tra | [SkPur (Rkh), Revākhaṇḍa, 97 123.2]
vindhyena sārddhaṃ tava mārgamadya yāsyāmyahaṃ daṇḍadharasya pṛṣṭhe | [SkPur (Rkh), Revākhaṇḍa, 97 123.3]
evamukto mahātejā vyāsaḥ satyavatīsutaḥ | [SkPur (Rkh), Revākhaṇḍa, 97 124.1]
dakṣiṇe cālayāmāsa svāśramasya saridvarām | [SkPur (Rkh), Revākhaṇḍa, 97 124.2]
daṇḍahasto mahātejā huṅkāramakaronmuniḥ | [SkPur (Rkh), Revākhaṇḍa, 97 125.1]
vyāsahuṅkārabhītā sā calitā rudranandinī | [SkPur (Rkh), Revākhaṇḍa, 97 125.2]
daṇḍena darśayanmārgaṃ devī tatra pravartitā | [SkPur (Rkh), Revākhaṇḍa, 97 126.1]
vyāsamārgaṃ gatā devī dṛṣṭā śakrapurogamaiḥ | [SkPur (Rkh), Revākhaṇḍa, 97 126.2]
puṣpavṛṣṭiṃ tato devā vyamuñcan saha kiṃkaraiḥ | [SkPur (Rkh), Revākhaṇḍa, 97 127.1]
kiṃ kurmo brūhi me putra karmaṇā te sma rañjitāḥ | [SkPur (Rkh), Revākhaṇḍa, 97 127.2]
vyāsa uvāca | [SkPur (Rkh), Revākhaṇḍa, 97 128.1]
tapaśca vipulaṃ kṛtvā dānaṃ dattvā mahāphalam | [SkPur (Rkh), Revākhaṇḍa, 97 128.2]
etadeva naraiḥ kāryaṃ sādhūnāṃ yatsukhāvaham | [SkPur (Rkh), Revākhaṇḍa, 97 128.3]
yadi tuṣṭā mahābhāgā anugrāhyo hyahaṃ yadi | [SkPur (Rkh), Revākhaṇḍa, 97 129.1]
tasmānmamāśrame sarvaiḥ sthīyatāṃ nātra saṃśayaḥ | [SkPur (Rkh), Revākhaṇḍa, 97 129.2]
ātithyaṃ śākaparṇena revāmṛtavimiśritam | [SkPur (Rkh), Revākhaṇḍa, 97 130.1]
pratipannaṃ samastairvaḥ parāśaramukhairmama | [SkPur (Rkh), Revākhaṇḍa, 97 130.2]
sthātavyaṃ svāśrame sarvair revāyā uttare taṭe | [SkPur (Rkh), Revākhaṇḍa, 97 130.3]
mārkaṇḍeya uvāca | [SkPur (Rkh), Revākhaṇḍa, 97 131.1]
snānatarpaṇanityāni kṛtāni dvijasattamaiḥ | [SkPur (Rkh), Revākhaṇḍa, 97 131.2]
vyāsakuṇḍe tato gatvā homaḥ sarvaiḥ prakalpitaḥ | [SkPur (Rkh), Revākhaṇḍa, 97 131.3]
śrīphalairbilvapatraiśca juhuvurjātavedasam | [SkPur (Rkh), Revākhaṇḍa, 97 132.1]
gautamo bhṛgurmāṇḍavyo nārado lomaśastathā | [SkPur (Rkh), Revākhaṇḍa, 97 132.2]
parāśarastathā śaṅkhaḥ kauśikaścyavano muniḥ | [SkPur (Rkh), Revākhaṇḍa, 97 133.1]
pippalādo vasiṣṭhaśca nāciketo mahātapāḥ | [SkPur (Rkh), Revākhaṇḍa, 97 133.2]
viśvāmitro 'pyagastyaśca uddālakayamau tathā | [SkPur (Rkh), Revākhaṇḍa, 97 134.1]
śāṇḍilyo jaiminiḥ kaṇvo yājñavalkyośano'ṅgirāḥ | [SkPur (Rkh), Revākhaṇḍa, 97 134.2]
śātātapo dadhīciśca kapilo gālavastathā | [SkPur (Rkh), Revākhaṇḍa, 97 135.1]
jaigīṣavyastathā dakṣo bharato mudgalastathā | [SkPur (Rkh), Revākhaṇḍa, 97 135.2]
vātsyāyano mahātejāḥ saṃvartaḥ śaktireva ca | [SkPur (Rkh), Revākhaṇḍa, 97 136.1]
jātūkarṇyo bharadvājo vālakhilyāruṇistathā | [SkPur (Rkh), Revākhaṇḍa, 97 136.2]
evamādisahasrāṇi juhvate jātavedasam | [SkPur (Rkh), Revākhaṇḍa, 97 137.1]
akṣamālākarotkīrṇā dhyānayogaparāyaṇāḥ | [SkPur (Rkh), Revākhaṇḍa, 97 137.2]
ekacittā dvijāḥ sarve cakrurhomakriyāṃ tadā | [SkPur (Rkh), Revākhaṇḍa, 97 138.1]
tataḥ samutthitaṃ liṅgaṃ mokṣadaṃ vyādhināśanam | [SkPur (Rkh), Revākhaṇḍa, 97 138.2]
acchedyaṃ paramaṃ devaṃ dṛṣṭvā vyāsastutoṣa ca | [SkPur (Rkh), Revākhaṇḍa, 97 139.1]
puṣpavṛṣṭiṃ dadurdevā āśīrvādāndvijottamāḥ | [SkPur (Rkh), Revākhaṇḍa, 97 139.2]
sāṣṭāṅgaṃ praṇato vyāso devaṃ dṛṣṭvā trilocanam | [SkPur (Rkh), Revākhaṇḍa, 97 140.1]
brāhmaṇānpūjayāmāsa śākamūlaphalena ca | [SkPur (Rkh), Revākhaṇḍa, 97 140.2]
pitṛpūrvaṃ dvijāḥ sarve bhojitāḥ pāṇḍunandana | [SkPur (Rkh), Revākhaṇḍa, 97 141.1]
āśīrvādāṃstataḥ puṇyān dattvā viprā yayuḥ punaḥ | [SkPur (Rkh), Revākhaṇḍa, 97 141.2]
tadā prabhṛti tattīrthaṃ vyāsākhyaṃ procyate budhaiḥ | [SkPur (Rkh), Revākhaṇḍa, 97 142.1]
yudhiṣṭhira uvāca | [SkPur (Rkh), Revākhaṇḍa, 97 143.1]
vyāsatīrthasya yatpuṇyaṃ tatsarvaṃ kathayasva me | [SkPur (Rkh), Revākhaṇḍa, 97 143.2]
snānadānavidhānaṃ ca yasminkāle mahāphalam | [SkPur (Rkh), Revākhaṇḍa, 97 143.3]
śrīmārkaṇḍeya uvāca | [SkPur (Rkh), Revākhaṇḍa, 97 144.1]
kathayāmi samastaṃ te bhrātṛbhiḥ saha pāṇḍava | [SkPur (Rkh), Revākhaṇḍa, 97 144.2]
kārttikasya site pakṣe caturdaśyāṃ jitendriyaḥ | [SkPur (Rkh), Revākhaṇḍa, 97 144.3]
upoṣya yo naro bhaktyā rātrau kurvīta jāgaram | [SkPur (Rkh), Revākhaṇḍa, 97 145.1]
snāpayed īśvaraṃ bhaktyā kṣaudrakṣīreṇa sarpiṣā | [SkPur (Rkh), Revākhaṇḍa, 97 145.2]
dadhnā ca khaṇḍayuktena kuśatoyena vai punaḥ | [SkPur (Rkh), Revākhaṇḍa, 97 146.1]
śrīkhaṇḍena sugandhena guṇṭhayet parameśvaram | [SkPur (Rkh), Revākhaṇḍa, 97 146.2]
tataḥ sugandhakusumairbilvapatraiśca pūjayet | [SkPur (Rkh), Revākhaṇḍa, 97 147.1]
mucukundena kundena kuśajātīprasūnakaiḥ | [SkPur (Rkh), Revākhaṇḍa, 97 147.2]
unmattamunipuṣpaiśca tathānyaiḥ kālasambhavaiḥ | [SkPur (Rkh), Revākhaṇḍa, 97 148.1]
arcayetparayā bhaktyā dvīpeśvaram anuttamam | [SkPur (Rkh), Revākhaṇḍa, 97 148.2]
ikṣugaḍukadānena tuṣyate parameśvaraḥ | [SkPur (Rkh), Revākhaṇḍa, 97 149.1]
gaḍukāṣṭakadānena pātakaṃ yātyahorjitam | [SkPur (Rkh), Revākhaṇḍa, 97 149.2]
māsarjitaṃ ca naśyeta gaḍukāṣṭaśatena ca | [SkPur (Rkh), Revākhaṇḍa, 97 150.1]
ṣāṇmāsikaṃ sahasreṇa dviguṇair abdikaṃ tathā | [SkPur (Rkh), Revākhaṇḍa, 97 150.2]
ājanmajanitaṃ pāpamayutena praṇaśyati | [SkPur (Rkh), Revākhaṇḍa, 97 151.1]
dviguṇairnaśyate vyādhistriguṇaiḥ syāddhanāgamaḥ | [SkPur (Rkh), Revākhaṇḍa, 97 151.2]
ṣaḍguṇair jāyate vāgmī siddhastaddviguṇaistathā | [SkPur (Rkh), Revākhaṇḍa, 97 152.1]
rudratvaṃ daśalakṣaiśca jāyate nātra saṃśayaḥ | [SkPur (Rkh), Revākhaṇḍa, 97 152.2]
paurṇamāsyāṃ nṛpaśreṣṭha snānaṃ kurvīta bhaktitaḥ | [SkPur (Rkh), Revākhaṇḍa, 97 153.1]
mantroktena vidhānena sarvapāpakṣayaṃkaram | [SkPur (Rkh), Revākhaṇḍa, 97 153.2]
vāruṇaṃ ca tathāgneyaṃ brāhmayaṃ caivākṣayaṃkaram | [SkPur (Rkh), Revākhaṇḍa, 97 154.1]
devānpitṝn manuṣyāṃśca vidhivattarpayedbudhaḥ | [SkPur (Rkh), Revākhaṇḍa, 97 154.2]
ṛcā ṛgvedajaṃ puṇyaṃ sāmnā sāmaphalaṃ labhet | [SkPur (Rkh), Revākhaṇḍa, 97 155.1]
yajurvedasya yajuṣā gāyatryā sarvamāpnuyāt | [SkPur (Rkh), Revākhaṇḍa, 97 155.2]
akṣaraṃ ca japenmantraṃ sauraṃ vā śivadaivatam | [SkPur (Rkh), Revākhaṇḍa, 97 156.1]
athavā vaiṣṇavaṃ mantraṃ dvādaśākṣarasaṃjñitam | [SkPur (Rkh), Revākhaṇḍa, 97 156.2]
pūjayedbrāhmaṇānbhaktyā sarvalakṣaṇalakṣitān | [SkPur (Rkh), Revākhaṇḍa, 97 157.1]
svadāraniratānviprāndambhalobhavivarjitān | [SkPur (Rkh), Revākhaṇḍa, 97 157.2]
bhinnavṛttikarān pāpān patitāñchūdrasevanān | [SkPur (Rkh), Revākhaṇḍa, 97 158.1]
śūdrīgrahaṇasaṃyuktānvṛṣalī yasya mandire | [SkPur (Rkh), Revākhaṇḍa, 97 158.2]
parokṣavādino duṣṭāngurunindāparāyaṇān | [SkPur (Rkh), Revākhaṇḍa, 97 159.1]
vedadveṣaṇaśīlāṃśca haitukān bakavṛttikān | [SkPur (Rkh), Revākhaṇḍa, 97 159.2]
īdṛśānvarjayecchrāddhe dāne sarvavrateṣu ca | [SkPur (Rkh), Revākhaṇḍa, 97 160.1]
gāyatrīsāramātro 'pi varaṃ vipraḥ suyantritaḥ | [SkPur (Rkh), Revākhaṇḍa, 97 160.2]
nāyantritaś caturvedī sarvāśī sarvavikrayī | [SkPur (Rkh), Revākhaṇḍa, 97 161.1]
īdṛśānpūjayedviprānannadānahiraṇyataḥ | [SkPur (Rkh), Revākhaṇḍa, 97 161.2]
upānahau ca vastrāṇi śayyāṃ chatramathāsanam | [SkPur (Rkh), Revākhaṇḍa, 97 162.1]
yo dadyādbrāhmaṇe bhaktyā so 'pi svarge mahīyate | [SkPur (Rkh), Revākhaṇḍa, 97 162.2]
pratyakṣā surabhī tatra jaladhenus tathāghṛtā | [SkPur (Rkh), Revākhaṇḍa, 97 163.1]
tiladhenuḥ pradātavyā mahiṣyaśca tathaiva ca | [SkPur (Rkh), Revākhaṇḍa, 97 163.2]
kṛṣṇājinapradātā yo dātā yastilasarpiṣoḥ | [SkPur (Rkh), Revākhaṇḍa, 97 164.1]
kanyāpustakayordātā so 'kṣayaṃ lokamāpnuyāt | [SkPur (Rkh), Revākhaṇḍa, 97 164.2]
dhūrvāhau khurasaṃyuktau dhānyopaskarasaṃyutau | [SkPur (Rkh), Revākhaṇḍa, 97 165.1]
dāpayetsvargakāmastu iti me satyabhāṣitam | [SkPur (Rkh), Revākhaṇḍa, 97 165.2]
sūtreṇa veṣṭayeddvīpamathavā jagatīṃ śubham | [SkPur (Rkh), Revākhaṇḍa, 97 166.1]
mandiraṃ parayā bhaktyā parameśamathāpi vā | [SkPur (Rkh), Revākhaṇḍa, 97 166.2]
pradakṣiṇāṃ vidhānena yaḥ karotyatra mānavaḥ | [SkPur (Rkh), Revākhaṇḍa, 97 167.1]
jambūplākṣāhvayau dvīpau śālmaliścāparo nṛpa | [SkPur (Rkh), Revākhaṇḍa, 97 167.2]
kuśaḥ krauñcastathā kāśaḥ puṣkaraścaiva saptamaḥ | [SkPur (Rkh), Revākhaṇḍa, 97 168.1]
saptasāgaraparyantā veṣṭitā tena bhārata | [SkPur (Rkh), Revākhaṇḍa, 97 168.2]
dvīpeśvare mahārāja vṛṣotsargaṃ ca kārayet | [SkPur (Rkh), Revākhaṇḍa, 97 169.1]
vṛṣeṇāruṇavarṇena māheśaṃ lokamāpnuyāt | [SkPur (Rkh), Revākhaṇḍa, 97 169.2]
yastu vai pāṇḍuro vaktre lalāṭe pādayostathā | [SkPur (Rkh), Revākhaṇḍa, 97 170.1]
lāṅgūle yastu vai śubhraḥ sa vai nākasya darśakaḥ | [SkPur (Rkh), Revākhaṇḍa, 97 170.2]
nīlo 'yamīdṛśaḥ prokto yastu dvīpeśvare tyajet | [SkPur (Rkh), Revākhaṇḍa, 97 171.1]
sa samāḥ romasaṃkhyātā nāke vasati bhārata | [SkPur (Rkh), Revākhaṇḍa, 97 171.2]
sauraṃ ca śāṃkaraṃ lokaṃ vairañcaṃ vaiṣṇavaṃ kramāt | [SkPur (Rkh), Revākhaṇḍa, 97 172.1]
bhunakti svecchayā rājanvyāsatīrthaprabhāvataḥ | [SkPur (Rkh), Revākhaṇḍa, 97 172.2]
sapatnīkaṃ tato vipraṃ pūjayet tatra bhaktitaḥ | [SkPur (Rkh), Revākhaṇḍa, 97 173.1]
sitaraktāni vastrāṇi yo dadyād agrajanmane | [SkPur (Rkh), Revākhaṇḍa, 97 173.2]
kṛtvā pradakṣiṇaṃ yugmaṃ prīyatāṃ me jagadguruḥ | [SkPur (Rkh), Revākhaṇḍa, 97 174.1]
nāsti viprasamo bandhuriha loke paratra ca | [SkPur (Rkh), Revākhaṇḍa, 97 174.2]
yamaloke mahāghore patantaṃ yo 'bhirakṣati | [SkPur (Rkh), Revākhaṇḍa, 97 175.1]
itihāsapurāṇajñaṃ viṣṇubhaktaṃ jitendriyam | [SkPur (Rkh), Revākhaṇḍa, 97 175.2]
pūjayetparayā bhaktyā sāmagaṃ vā viśeṣataḥ | [SkPur (Rkh), Revākhaṇḍa, 97 176.1]
dvīpeśvaraṃ ca ye bhaktyā saṃsmaranti gṛhe sthitāḥ | [SkPur (Rkh), Revākhaṇḍa, 97 176.2]
na teṣāṃ jāyate śoko na hānirna ca duṣkṛtam | [SkPur (Rkh), Revākhaṇḍa, 97 177.1]
prathamaṃ pūjayet tatra liṅgaṃ siddheśvaraṃ tataḥ | [SkPur (Rkh), Revākhaṇḍa, 97 177.2]
yatra siddho mahābhāgo vyāsaḥ satyavatīsutaḥ | [SkPur (Rkh), Revākhaṇḍa, 97 178.1]
asyaiva pūjanātsiddho dhārāsarpo mahāmatiḥ | [SkPur (Rkh), Revākhaṇḍa, 97 178.2]
tatra tīrthe tu yo rājanprāṇatyāgaṃ karoti ca | [SkPur (Rkh), Revākhaṇḍa, 97 179.1]
sūryalokamasau bhittvā prayāti śivasannidhau | [SkPur (Rkh), Revākhaṇḍa, 97 179.2]
samāḥ sahasrāṇi ca sapta vai jale daśaikamagnau patane ca ṣoḍaśa | [SkPur (Rkh), Revākhaṇḍa, 97 180.1]
mahāhave ṣaṣṭiraśīti gograhe hyanāśake bhārata cākṣayā gatiḥ | [SkPur (Rkh), Revākhaṇḍa, 97 180.2]
pitā pitāmahaścaiva tathaiva prapitāmahaḥ | [SkPur (Rkh), Revākhaṇḍa, 97 181.1]
vāyubhūtaṃ nirīkṣante hyāgacchantaṃ svagotrajam | [SkPur (Rkh), Revākhaṇḍa, 97 181.2]
asmadgotre 'sti kaḥ putro yo no dadyāt tilodakam | [SkPur (Rkh), Revākhaṇḍa, 97 182.1]
kārttikyāṃ ca viśeṣeṇa veśākhyāṃ vā tathaiva ca | [SkPur (Rkh), Revākhaṇḍa, 97 182.2]
svargatiṃ ca prayāsyāmastatra tīrthopasevanāt | [SkPur (Rkh), Revākhaṇḍa, 97 183.1]
etatte kathitaṃ sarvaṃ dvīpeśvaram anuttamam | [SkPur (Rkh), Revākhaṇḍa, 97 183.2]
yaḥ paṭhetparayā bhaktyā śṛṇuyāttadgato nṛpa | [SkPur (Rkh), Revākhaṇḍa, 97 184.1]
so 'pi pāpavinirmukto modate śivamandire | [SkPur (Rkh), Revākhaṇḍa, 97 184.2]
ūṣaraṃ sarvatīrthānāṃ nirmitaṃ munipuṃgavaiḥ | [SkPur (Rkh), Revākhaṇḍa, 97 185.1]
kāmapradaṃ nṛpaśreṣṭha vyāsatīrthaṃ na saṃśayaḥ | [SkPur (Rkh), Revākhaṇḍa, 97 185.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe vyāsatīrthamāhātmyavarṇanaṃ nāma saptanavatitamo 'dhyāyaḥ | [SkPur (Rkh), Revākhaṇḍa, 97 186.1]
{SkPur (Rkh), Revākhaṇḍa, 98}
śrīmārkaṇḍeya uvāca | [SkPur (Rkh), Revākhaṇḍa, 98 1.1]
tato gacchettu rājendra prabhāseśvaramuttamam | [SkPur (Rkh), Revākhaṇḍa, 98 1.2]
vikhyātaṃ triṣu lokeṣu svargasopānamuttamam | [SkPur (Rkh), Revākhaṇḍa, 98 1.3]
yudhiṣṭhira uvāca | [SkPur (Rkh), Revākhaṇḍa, 98 2.1]
prabhāsaṃ tāta me brūhi kathaṃ jātaṃ mahāphalam | [SkPur (Rkh), Revākhaṇḍa, 98 2.2]
svargasopānadaṃ dṛśyaṃ saṃkṣepāt kathayasva me | [SkPur (Rkh), Revākhaṇḍa, 98 2.3]
śrīmārkaṇḍeya uvāca | [SkPur (Rkh), Revākhaṇḍa, 98 3.1]
durbhagā ravipatnī ca prabhānāmeti viśrutā | [SkPur (Rkh), Revākhaṇḍa, 98 3.2]
tayā cārādhitaḥ śambhurugreṇa tapasā purā | [SkPur (Rkh), Revākhaṇḍa, 98 3.3]
vāyubhakṣā sthitā varṣaṃ varṣaṃ dhyānaparāyaṇā | [SkPur (Rkh), Revākhaṇḍa, 98 4.1]
tatastuṣṭo mahādevaḥ prabhāyāḥ pāṇḍunandana | [SkPur (Rkh), Revākhaṇḍa, 98 4.2]
īśvara uvāca | [SkPur (Rkh), Revākhaṇḍa, 98 5.1]
kasmāt saṃkliśyase bāle kathyatāṃ yadvivakṣitam | [SkPur (Rkh), Revākhaṇḍa, 98 5.2]
ahaṃ hi bhāskaro 'pyeko nānātvaṃ naiva vidyate | [SkPur (Rkh), Revākhaṇḍa, 98 5.3]
prabhovāca | [SkPur (Rkh), Revākhaṇḍa, 98 6.1]
nānyo devaḥ striyaḥ śambho vinā bhartrā kvacitprabho | [SkPur (Rkh), Revākhaṇḍa, 98 6.2]
saguṇo nirguṇo vāpi dhanāḍhyo vāpyakiṃcanaḥ | [SkPur (Rkh), Revākhaṇḍa, 98 6.3]
priyo vā yadi vā dveṣyaḥ strīṇāṃ bhartaiva daivatam | [SkPur (Rkh), Revākhaṇḍa, 98 7.1]
durbhagatvena dagdhāhaṃ sakhīmadhye sureśvara | [SkPur (Rkh), Revākhaṇḍa, 98 7.2]
bharttar yallabdhasaukhyāsmi tena kliśyāmyahaṃ bhṛśam | [SkPur (Rkh), Revākhaṇḍa, 98 7.3]
īśvara uvāca | [SkPur (Rkh), Revākhaṇḍa, 98 8.1]
vallabhā bhāskarasyaiva matprasādādbhaviṣyasi | [SkPur (Rkh), Revākhaṇḍa, 98 8.2]
pārvatyuvāca | [SkPur (Rkh), Revākhaṇḍa, 98 9.1]
apramāṇaṃ bhavadvākyaṃ bhāskaro 'pi kariṣyati | [SkPur (Rkh), Revākhaṇḍa, 98 9.2]
vṛthā kleśo bhavedasyāḥ prabhāyāḥ parameśvara | [SkPur (Rkh), Revākhaṇḍa, 98 9.3]
umāvākyān maheśānadhyātastimiranāśanaḥ | [SkPur (Rkh), Revākhaṇḍa, 98 10.1]
āgato gaganādbhānurnarmadottararodhasi | [SkPur (Rkh), Revākhaṇḍa, 98 10.2]
bhānuruvāca | [SkPur (Rkh), Revākhaṇḍa, 98 11.1]
āhūto 'smi kathaṃ deva hyaghāsuraniṣūdana | [SkPur (Rkh), Revākhaṇḍa, 98 11.2]
īśvara uvāca | [SkPur (Rkh), Revākhaṇḍa, 98 12.1]
prabhāṃ pālaya bho bhāno saṃtoṣeṇa pareṇa hi | [SkPur (Rkh), Revākhaṇḍa, 98 12.2]
umovāca | [SkPur (Rkh), Revākhaṇḍa, 98 13.1]
prabhāyā mandire nityaṃ sthīyatāṃ himanāśana | [SkPur (Rkh), Revākhaṇḍa, 98 13.2]
agrapatnī samastānāṃ bhāryāṇāṃ kriyatāṃ rave | [SkPur (Rkh), Revākhaṇḍa, 98 13.3]
bhānuruvāca | [SkPur (Rkh), Revākhaṇḍa, 98 14.1]
evaṃ devi kariṣyāmi tava vākyaṃ varānane | [SkPur (Rkh), Revākhaṇḍa, 98 14.2]
etacchrutvā prabhāhūtā pratyuvāca maheśvaram | [SkPur (Rkh), Revākhaṇḍa, 98 14.3]
prabhovāca | [SkPur (Rkh), Revākhaṇḍa, 98 15.1]
svāṃśena sthīyatāṃ deva manmathāre umāpate | [SkPur (Rkh), Revākhaṇḍa, 98 15.2]
ekāṃśaḥ sthāpyatāmatra tīrthasyonmīlanāya ca | [SkPur (Rkh), Revākhaṇḍa, 98 15.3]
śrīmārkaṇḍeya uvāca | [SkPur (Rkh), Revākhaṇḍa, 98 16.1]
sarvadevamayaṃ liṅgaṃ sthāpitaṃ tatra pāṇḍava | [SkPur (Rkh), Revākhaṇḍa, 98 16.2]
prabhāseśa iti khyātaṃ sarvalokeṣu durlabham | [SkPur (Rkh), Revākhaṇḍa, 98 16.3]
anyāni yāni tīrthāni kāle tāni phalanti vai | [SkPur (Rkh), Revākhaṇḍa, 98 17.1]
prabhāseśastu rājendra sadyaḥ kāmaphalapradaḥ | [SkPur (Rkh), Revākhaṇḍa, 98 17.2]
māghamāse site pakṣe saptamyāṃ ca viśeṣataḥ | [SkPur (Rkh), Revākhaṇḍa, 98 18.1]
aśvaṃ yaḥ sparśayet tatra yathoktabrāhmaṇe nṛpa | [SkPur (Rkh), Revākhaṇḍa, 98 18.2]
indratvaṃ prāpyate tena bhāskarasyāthavā padam | [SkPur (Rkh), Revākhaṇḍa, 98 19.1]
snātvā paramayā bhaktyā dānaṃ dadyād dvijātaye | [SkPur (Rkh), Revākhaṇḍa, 98 19.2]
gopradātā labhetsvargaṃ satyalokaṃ vareśvara | [SkPur (Rkh), Revākhaṇḍa, 98 20.1]
sarvāṅgasundarīṃ śubhrāṃ kṣīriṇīṃ taruṇīṃ śubhām | [SkPur (Rkh), Revākhaṇḍa, 98 20.2]
savatsāṃ ghaṇṭāsaṃyuktāṃ kāṃsyapātrāvadohinīm | [SkPur (Rkh), Revākhaṇḍa, 98 21.1]
dadate ye nṛpaśreṣṭha na te yānti yamālayam | [SkPur (Rkh), Revākhaṇḍa, 98 21.2]
atha yaḥ parayā bhaktyā snānaṃ devasya kārayet | [SkPur (Rkh), Revākhaṇḍa, 98 22.1]
sa prāpnoti paraṃ lokaṃ yāvadābhūtasamplavam | [SkPur (Rkh), Revākhaṇḍa, 98 22.2]
daurbhāgyaṃ nāśamāyāti snānamātreṇa pāṇḍava | [SkPur (Rkh), Revākhaṇḍa, 98 23.1]
tatra tīrthe tu yo bhaktyā kanyādānaṃ prayacchati | [SkPur (Rkh), Revākhaṇḍa, 98 23.2]
brāhmaṇāya vivāhena dāpayet pāṇḍunandana | [SkPur (Rkh), Revākhaṇḍa, 98 24.1]
samānavayase deyā kulaśīladhanaistathā | [SkPur (Rkh), Revākhaṇḍa, 98 24.2]
ye dadante mahārāja hyapi pātakasaṃyutāḥ | [SkPur (Rkh), Revākhaṇḍa, 98 25.1]
teṣāṃ pāpāni līyante hyudake lavaṇaṃ yathā | [SkPur (Rkh), Revākhaṇḍa, 98 25.2]
svāmidrohakṛtaṃ pāpaṃ nikṣepasyāpahāriṇi | [SkPur (Rkh), Revākhaṇḍa, 98 26.1]
mitraghne ca kṛtaghne ca kūṭasākṣyasamudbhavam | [SkPur (Rkh), Revākhaṇḍa, 98 26.2]
tadgrāmodyānabhedotthaṃ paradāraniṣevaṇam | [SkPur (Rkh), Revākhaṇḍa, 98 27.1]
vārddhuṣikasya yatpāpaṃ yatpāpaṃ steyasambhavam | [SkPur (Rkh), Revākhaṇḍa, 98 27.2]
kūpabhedodbhavaṃ yacca baiḍālavratadhāriṇaḥ | [SkPur (Rkh), Revākhaṇḍa, 98 28.1]
dāmbhikaṃ vṛkṣacchedotthaṃ vivāhasya niṣedhajam | [SkPur (Rkh), Revākhaṇḍa, 98 28.2]
ārāmasthatarucchedamagamyāgamanodbhavam | [SkPur (Rkh), Revākhaṇḍa, 98 29.1]
svabhāryātyajane yacca parabhāryāsamīhanāt | [SkPur (Rkh), Revākhaṇḍa, 98 29.2]
brahmasvaharaṇe yacca garade govighātini | [SkPur (Rkh), Revākhaṇḍa, 98 30.1]
vidyāvikrayaṇotthaṃ ca saṃsargādyacca pātakam | [SkPur (Rkh), Revākhaṇḍa, 98 30.2]
śvabiḍālavadhādghoraṃ sarpaśūdrodbhavaṃ tathā | [SkPur (Rkh), Revākhaṇḍa, 98 31.1]
bhūmihartuśca yatpāpaṃ bhūmihāriṇi caiva hi | [SkPur (Rkh), Revākhaṇḍa, 98 31.2]
mā dadasveti yatpāpaṃ govahnibrāhmaṇeṣu ca | [SkPur (Rkh), Revākhaṇḍa, 98 32.1]
tatpāpaṃ yāti vilayaṃ kanyādānena pāṇḍava | [SkPur (Rkh), Revākhaṇḍa, 98 32.2]
sa gatvā bhāskaraṃ lokaṃ rudraloke śubhe vrajet | [SkPur (Rkh), Revākhaṇḍa, 98 33.1]
krīḍate rudralokastho yāvad indrāścaturdaśa | [SkPur (Rkh), Revākhaṇḍa, 98 33.2]
sarvapāpakṣaye jāte śive bhavati bhāvanā | [SkPur (Rkh), Revākhaṇḍa, 98 34.1]
etadvrajati yastīrthaṃ prabhāsaṃ pāṇḍunandana | [SkPur (Rkh), Revākhaṇḍa, 98 34.2]
sarvatīrthaphalaṃ prāpya so 'śvamedhaphalaṃ labhet | [SkPur (Rkh), Revākhaṇḍa, 98 35.1]
gopradānaṃ mahāpuṇyaṃ sarvapāpakṣayaṃ param | [SkPur (Rkh), Revākhaṇḍa, 98 35.2]
praśastaṃ sarvakālaṃ hi caturdaśyāṃ viśeṣataḥ | [SkPur (Rkh), Revākhaṇḍa, 98 35.3]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe prabhāsatīrthamāhātmyavarṇanaṃ nāmāṣṭanavatitamo 'dhyāyaḥ | [SkPur (Rkh), Revākhaṇḍa, 98 36.1]
{SkPur (Rkh), Revākhaṇḍa, 99}
śrīmārkaṇḍeya uvāca | [SkPur (Rkh), Revākhaṇḍa, 99 1.1]
tato gacchenmahīpāla narmadādakṣiṇe taṭe | [SkPur (Rkh), Revākhaṇḍa, 99 1.2]
sthāpitaṃ vāsukīśaṃ tu samastāghaughanāśanam | [SkPur (Rkh), Revākhaṇḍa, 99 1.3]
yudhiṣṭhira uvāca | [SkPur (Rkh), Revākhaṇḍa, 99 2.1]
kasmācca kāraṇāttāta revāyā dakṣiṇe taṭe | [SkPur (Rkh), Revākhaṇḍa, 99 2.2]
vāsukīśasthāpito vai vistarādvada me guro | [SkPur (Rkh), Revākhaṇḍa, 99 2.3]
śrīmārkaṇḍeya uvāca | [SkPur (Rkh), Revākhaṇḍa, 99 3.1]
etatsarvaṃ samāsthāya nṛtyaṃ śambhuścakāra vai | [SkPur (Rkh), Revākhaṇḍa, 99 3.2]
śramādajāyata svedo gaṅgātoyavimiśritam | [SkPur (Rkh), Revākhaṇḍa, 99 4.1]
patantamurago 'śnāti haramaulivinirgatam | [SkPur (Rkh), Revākhaṇḍa, 99 4.2]
mandākinī tataḥ kruddhā vyālasyopari bhārata | [SkPur (Rkh), Revākhaṇḍa, 99 5.1]
prāpnuhyajagarat tvaṃ hi bhujaṅga kṣudrajantuka | [SkPur (Rkh), Revākhaṇḍa, 99 5.2]
vāsukiruvāca | [SkPur (Rkh), Revākhaṇḍa, 99 6.1]
anugrāhyo 'smi te pāpo durnayo 'haṃ harādṛte | [SkPur (Rkh), Revākhaṇḍa, 99 6.2]
trailokyapāvanī puṇyā sarittvaṃ śubhalakṣaṇā | [SkPur (Rkh), Revākhaṇḍa, 99 6.3]
saṃsāracchedanakarī hyārtānāmārtināśanī | [SkPur (Rkh), Revākhaṇḍa, 99 7.1]
svargadvāre sthitā tvaṃ hi dayāṃ kuru mayīśvari | [SkPur (Rkh), Revākhaṇḍa, 99 7.2]
gaṅgovāca | [SkPur (Rkh), Revākhaṇḍa, 99 8.1]
kuruṣva vipulaṃ vindhyaṃ tapastvaṃ śaṅkaraṃ prati | [SkPur (Rkh), Revākhaṇḍa, 99 8.2]
tataḥ prāpsyasi svaṃ sthānaṃ pannagatvaṃ mamājñayā | [SkPur (Rkh), Revākhaṇḍa, 99 8.3]
śrīmārkaṇḍeya uvāca | [SkPur (Rkh), Revākhaṇḍa, 99 9.1]
tato 'sau tvarito vindhyaṃ nāgo gatvā nagaṃ śubham | [SkPur (Rkh), Revākhaṇḍa, 99 9.2]
tapas taptuṃ samārebhe śaṅkarārādhanodyataḥ | [SkPur (Rkh), Revākhaṇḍa, 99 9.3]
nityaṃ dadhyau mahādevaṃ tryakṣaṃ ḍamarukodyatam | [SkPur (Rkh), Revākhaṇḍa, 99 10.1]
tato varṣaśate pūrṇa uparuddho jagadguruḥ | [SkPur (Rkh), Revākhaṇḍa, 99 10.2]
āgatastatsamīpaṃ tu ślakṣṇāṃ vāṇīmudāharat | [SkPur (Rkh), Revākhaṇḍa, 99 10.3]
varaṃ varaya me vatsa pannaga tvaṃ kṛtādara | [SkPur (Rkh), Revākhaṇḍa, 99 11.1]
vāsukir uvāca | [SkPur (Rkh), Revākhaṇḍa, 99 12.1]
yadi tuṣṭo 'si me deva varaṃ dāsyasi śaṅkara | [SkPur (Rkh), Revākhaṇḍa, 99 12.2]
prasādāttava deveśa bhūyānniṣpāpatā mama | [SkPur (Rkh), Revākhaṇḍa, 99 12.3]
tīrthaṃ kiṃcitsamākhyāhi sarvapāpapraṇāśanam | [SkPur (Rkh), Revākhaṇḍa, 99 12.4]
īśvara uvāca | [SkPur (Rkh), Revākhaṇḍa, 99 13.1]
pannaga tvaṃ mahābāho revāṃ gaccha śubhaṃkarīm | [SkPur (Rkh), Revākhaṇḍa, 99 13.2]
yāmye tasyāstaṭe puṇye snānaṃ kuru yathāvidhi | [SkPur (Rkh), Revākhaṇḍa, 99 13.3]
ityuktvāntardadhe devo vāsukistvarayānvitaḥ | [SkPur (Rkh), Revākhaṇḍa, 99 14.1]
rūpeṇājagareṇaiva praviṣṭo narmadājalam | [SkPur (Rkh), Revākhaṇḍa, 99 14.2]
mārgeṇa tasya saṃjātaṃ jāhnavyāḥ srota uttamam | [SkPur (Rkh), Revākhaṇḍa, 99 15.1]
nirdhūtakalmaṣaḥ sarpaḥ saṃjāto narmadājale | [SkPur (Rkh), Revākhaṇḍa, 99 15.2]
sthāpitaḥ śaṅkarastatra narmadāyāṃ yudhiṣṭhira | [SkPur (Rkh), Revākhaṇḍa, 99 16.1]
tato nāgeśvaraṃ liṅgaṃ prasiddhaṃ pāpanāśanam | [SkPur (Rkh), Revākhaṇḍa, 99 16.2]
aṣṭamyāṃ vā caturdaśyāṃ snāpayenmadhunā śivam | [SkPur (Rkh), Revākhaṇḍa, 99 17.1]
vimuktakalmaṣaḥ sadyo jāyate nātra saṃśayaḥ | [SkPur (Rkh), Revākhaṇḍa, 99 17.2]
aputrā ye narāḥ pārtha snānaṃ kurvanti saṅgame | [SkPur (Rkh), Revākhaṇḍa, 99 18.1]
te labhante sutāñchreṣṭhān kārttavīryopamāñchubhān | [SkPur (Rkh), Revākhaṇḍa, 99 18.2]
śrāddhaṃ tatraiva yaḥ kuryād upavāsaparāyaṇaḥ | [SkPur (Rkh), Revākhaṇḍa, 99 19.1]
kurvanpramocayetpretānnarakānnṛpanandana | [SkPur (Rkh), Revākhaṇḍa, 99 19.2]
sarpāṇāṃ ca bhayaṃ vaṃśe jñātivarge na jāyate | [SkPur (Rkh), Revākhaṇḍa, 99 20.1]
nirdoṣaṃ nandate tasya kulaṃ nāgaprasādataḥ | [SkPur (Rkh), Revākhaṇḍa, 99 20.2]
etatte sarvamākhyātaṃ tava snehānnṛpottama | [SkPur (Rkh), Revākhaṇḍa, 99 21.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe nāgeśvaratīrthamāhātmyavarṇanaṃ nāmaikonaśatatamo 'dhyāyaḥ | [SkPur (Rkh), Revākhaṇḍa, 99 22.1]
{SkPur (Rkh), Revākhaṇḍa, 100}
śrīmārkaṇḍeya uvāca | [SkPur (Rkh), Revākhaṇḍa, 100 1.1]
tato gacchenmahīpāla tīrthaṃ paramarocanam | [SkPur (Rkh), Revākhaṇḍa, 100 1.2]
mārkaṇḍeśamiti khyātaṃ narmadādakṣiṇe taṭe | [SkPur (Rkh), Revākhaṇḍa, 100 1.3]
uttamaṃ sarvatīrthānāṃ gīrvāṇair vanditaṃ śivam | [SkPur (Rkh), Revākhaṇḍa, 100 2.1]
guhyādguhyataraṃ putra nākhyātaṃ kasyacinmayā | [SkPur (Rkh), Revākhaṇḍa, 100 2.2]
sthāpitaṃ tu mayā pūrvaṃ svargasopānasaṃnibham | [SkPur (Rkh), Revākhaṇḍa, 100 3.1]
jñānaṃ tatraiva me jātaṃ prasādācchaṅkarasya ca | [SkPur (Rkh), Revākhaṇḍa, 100 3.2]
anyastatraiva yo gatvā drupadāmantarjale japet | [SkPur (Rkh), Revākhaṇḍa, 100 4.1]
sa pātakairaśeṣaśca mucyate pāṇḍunandana | [SkPur (Rkh), Revākhaṇḍa, 100 4.2]
vācikair mānasaiśca vā karmajairapi pātakaiḥ | [SkPur (Rkh), Revākhaṇḍa, 100 5.1]
piṇḍikāṃ cāpyavaṣṭabhya yāmyāmāśāṃ ca saṃsthitaḥ | [SkPur (Rkh), Revākhaṇḍa, 100 5.2]
yojayecchūlinaṃ bhaktyā dvātriṃśadbahurūpiṇam | [SkPur (Rkh), Revākhaṇḍa, 100 6.1]
dehapāte śivaṃ gacchediti me niścayo nṛpa | [SkPur (Rkh), Revākhaṇḍa, 100 6.2]
ājyena bodhayeddīpamaṣṭamyāṃ niśi bhārata | [SkPur (Rkh), Revākhaṇḍa, 100 7.1]
svargalokamavāpnoti ityevaṃ śaṅkaro 'bravīt | [SkPur (Rkh), Revākhaṇḍa, 100 7.2]
śrāddhaṃ tatraiva yo bhaktyā kurvīta nṛpanandana | [SkPur (Rkh), Revākhaṇḍa, 100 8.1]
pitarastasya tṛpyanti yāvadābhūtasamplavam | [SkPur (Rkh), Revākhaṇḍa, 100 8.2]
iṅgudairbadarairbilvairakṣatena jalena vā | [SkPur (Rkh), Revākhaṇḍa, 100 9.1]
tarpayet tatra yo vaṃśyānāpnuyājjanmanaḥ phalam | [SkPur (Rkh), Revākhaṇḍa, 100 9.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe mārkaṇḍeśvaratīrthamāhātmyavarṇanaṃ nāma śatatamo 'dhyāyaḥ | [SkPur (Rkh), Revākhaṇḍa, 100 10.1]
{SkPur (Rkh), Revākhaṇḍa, 101}
śrīmārkaṇḍeya uvāca | [SkPur (Rkh), Revākhaṇḍa, 101 1.1]
tato gacchettu rājendra tīrthaṃ paramaśobhanam | [SkPur (Rkh), Revākhaṇḍa, 101 1.2]
uttare narmadākūle yajñavāṭasya madhyataḥ | [SkPur (Rkh), Revākhaṇḍa, 101 1.3]
saṃkarṣaṇamiti khyātaṃ pṛthivyāṃ pāpanāśanam | [SkPur (Rkh), Revākhaṇḍa, 101 2.1]
tapaścīrṇaṃ purā rājanbalabhadreṇa tatra vai | [SkPur (Rkh), Revākhaṇḍa, 101 2.2]
gīrvāṇā api tatraiva saṃnidhau nṛpanandana | [SkPur (Rkh), Revākhaṇḍa, 101 3.1]
umayā sahitaḥ śambhuḥ sthitastatraiva keśavaḥ | [SkPur (Rkh), Revākhaṇḍa, 101 3.2]
balabhadreṇa rājendra prāṇinām upakārataḥ | [SkPur (Rkh), Revākhaṇḍa, 101 4.1]
sthāpitaḥ parayā bhaktyā śaṅkaraḥ pāpanāśanaḥ | [SkPur (Rkh), Revākhaṇḍa, 101 4.2]
yastatra snāti vai bhaktyā jitakrodho jitendriyaḥ | [SkPur (Rkh), Revākhaṇḍa, 101 5.1]
ekādaśyāṃ site pakṣe madhunā snāpayecchivam | [SkPur (Rkh), Revākhaṇḍa, 101 5.2]
śrāddhaṃ tatraiva yo bhaktyā pitṝṇāmatha dāpayet | [SkPur (Rkh), Revākhaṇḍa, 101 6.1]
sa yāti paramaṃ sthānaṃ balabhadravaco yathā | [SkPur (Rkh), Revākhaṇḍa, 101 6.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe saṃkarṣaṇatīrthamāhātmyavarṇanaṃ nāmaikādhikaśatatamo 'dhyāyaḥ | [SkPur (Rkh), Revākhaṇḍa, 101 7.1]
{SkPur (Rkh), Revākhaṇḍa, 102}
mārkaṇḍeya uvāca | [SkPur (Rkh), Revākhaṇḍa, 102 1.1]
manmatheśaṃ tato gacchet sarvadevanamaskṛtam | [SkPur (Rkh), Revākhaṇḍa, 102 1.2]
snānamātrānnaro rājanyamalokaṃ na paśyati | [SkPur (Rkh), Revākhaṇḍa, 102 1.3]
anapatyā yā ca nārī snāyād vai pāṇḍunandana | [SkPur (Rkh), Revākhaṇḍa, 102 2.1]
putraṃ sā labhate pārtha satyasaṅghaṃ dṛḍhavratam | [SkPur (Rkh), Revākhaṇḍa, 102 2.2]
tatra snātvā naro rājañchuciḥ prayatamānasaḥ | [SkPur (Rkh), Revākhaṇḍa, 102 3.1]
upoṣya rajanīmekāṃ gosahasraphalaṃ labhet | [SkPur (Rkh), Revākhaṇḍa, 102 3.2]
kāmikaṃ tīrtharājaṃ tu tādṛśaṃ na bhaviṣyati | [SkPur (Rkh), Revākhaṇḍa, 102 4.1]
trirātraṃ kurute rājansa golakṣaphalaṃ labhet | [SkPur (Rkh), Revākhaṇḍa, 102 4.2]
tatra nṛtyaṃ prakartavyaṃ tuṣyate parameśvaraḥ | [SkPur (Rkh), Revākhaṇḍa, 102 5.1]
gītavāditranirghoṣai rātrau jāgaraṇena ca | [SkPur (Rkh), Revākhaṇḍa, 102 5.2]
eraṇḍyāṃ ca mahādevo dṛṣṭo me manmatheśvaraḥ | [SkPur (Rkh), Revākhaṇḍa, 102 6.1]
kiṃ samartho yamo ruṣṭo bhadro bhadrāṇi paśyati | [SkPur (Rkh), Revākhaṇḍa, 102 6.2]
kāmena sthāpitaḥ śambhuretasmāt kāmado nṛpa | [SkPur (Rkh), Revākhaṇḍa, 102 7.1]
sopānaḥ svargamārgasya pṛthivyāṃ manmatheśvaraḥ | [SkPur (Rkh), Revākhaṇḍa, 102 7.2]
viśeṣaścātra sandhyāyāṃ śrāddhadāne ca bhārata | [SkPur (Rkh), Revākhaṇḍa, 102 8.1]
annadānena rājendra kīrtitaṃ phalamuttamam | [SkPur (Rkh), Revākhaṇḍa, 102 8.2]
etatte sarvamākhyātaṃ tava bhaktyā tu bhārata | [SkPur (Rkh), Revākhaṇḍa, 102 9.1]
pṛthivyāṃ sāgarāntāyāṃ prakhyāto manmatheśvaraḥ | [SkPur (Rkh), Revākhaṇḍa, 102 9.2]
godānaṃ pāṇḍavaśreṣṭha trayodaśyāṃ prakārayet | [SkPur (Rkh), Revākhaṇḍa, 102 10.1]
caitre māsi site pakṣe tatra gatvā jitendriyaḥ | [SkPur (Rkh), Revākhaṇḍa, 102 10.2]
rātrau jāgaraṇaṃ kṛtvā devasyāgre nṛpottama | [SkPur (Rkh), Revākhaṇḍa, 102 11.1]
dīpaṃ bhaktyā ghṛtenaiva devasyāgre nivedayet | [SkPur (Rkh), Revākhaṇḍa, 102 11.2]
stryatha vā puruṣo vāpi samametatphalaṃ smṛtam | [SkPur (Rkh), Revākhaṇḍa, 102 12.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe manmatheśvaratīrthamāhātmyavarṇanaṃ nāma dvyadhikaśatatamo 'dhyāyaḥ | [SkPur (Rkh), Revākhaṇḍa, 102 13.1]
{SkPur (Rkh), Revākhaṇḍa, 103}
śrīmārkaṇḍeya uvāca | [SkPur (Rkh), Revākhaṇḍa, 103 1.1]
tato gacchenmahīpāla eraṇḍīsaṅgamaṃ param | [SkPur (Rkh), Revākhaṇḍa, 103 1.2]
yacchrutaṃ vai mayā rājañchivasya vadataḥ purā | [SkPur (Rkh), Revākhaṇḍa, 103 1.3]
etadeva purā praśnaṃ gauryā pṛṣṭastu śaṅkaraḥ | [SkPur (Rkh), Revākhaṇḍa, 103 2.1]
provāca nṛpaśārdūla guhyādguhyataraṃ śubham | [SkPur (Rkh), Revākhaṇḍa, 103 2.2]
īśvara uvāca | [SkPur (Rkh), Revākhaṇḍa, 103 3.1]
śṛṇu devi paraṃ guhyaṃ nākhyātaṃ kasyacinmayā | [SkPur (Rkh), Revākhaṇḍa, 103 3.2]
revāyāścottare kūle tīrthaṃ paramaśobhanam | [SkPur (Rkh), Revākhaṇḍa, 103 3.3]
bhrūṇahatyāharaṃ devi kāmadaṃ putravardhanam | [SkPur (Rkh), Revākhaṇḍa, 103 3.4]
pārvatyuvāca | [SkPur (Rkh), Revākhaṇḍa, 103 4.1]
kathayasva mahādeva tīrthaṃ paramaśobhanam | [SkPur (Rkh), Revākhaṇḍa, 103 4.2]
bhrūṇahatyāharaṃ kasmātkāmadaṃ svargadarśanam | [SkPur (Rkh), Revākhaṇḍa, 103 4.3]
īśvara uvāca | [SkPur (Rkh), Revākhaṇḍa, 103 5.1]
atrirnāma mahādevi mānaso brahmaṇaḥ sutaḥ | [SkPur (Rkh), Revākhaṇḍa, 103 5.2]
agnihotrarato nityaṃ devatātithipūjakaḥ | [SkPur (Rkh), Revākhaṇḍa, 103 5.3]
somasaṃsthāśca saptaiva kṛtā vipreṇa pārvati | [SkPur (Rkh), Revākhaṇḍa, 103 6.1]
anasūyeti vikhyātā bhāryā tasya guṇānvitā | [SkPur (Rkh), Revākhaṇḍa, 103 6.2]
pativratā patiprāṇā patyuḥ kāryahite ratā | [SkPur (Rkh), Revākhaṇḍa, 103 7.1]
evaṃ yāti tataḥ kāle na putrā na ca putrikā | [SkPur (Rkh), Revākhaṇḍa, 103 7.2]
aparāhṇe mahādevi sukhāsīnau tu sundari | [SkPur (Rkh), Revākhaṇḍa, 103 8.1]
vadantau sukhaduḥkhāni pūrvavṛttāni yāni ca | [SkPur (Rkh), Revākhaṇḍa, 103 8.2]
atriruvāca | [SkPur (Rkh), Revākhaṇḍa, 103 9.1]
saumye śubhe priye kānte cārusarvāṅgasundari | [SkPur (Rkh), Revākhaṇḍa, 103 9.2]
vidyāvinayasampanne padmapatranibhekṣaṇe | [SkPur (Rkh), Revākhaṇḍa, 103 9.3]
pūrṇacandranibhākāre pṛthuśroṇibharālase | [SkPur (Rkh), Revākhaṇḍa, 103 10.1]
na tvayā sadṛśī nārī trailokye sacarācare | [SkPur (Rkh), Revākhaṇḍa, 103 10.2]
ratiputraphalā nārī paṭhyate vedavādibhiḥ | [SkPur (Rkh), Revākhaṇḍa, 103 11.1]
putrahīnasya yatsaukhyaṃ tatsaukhyaṃ mama sundari | [SkPur (Rkh), Revākhaṇḍa, 103 11.2]
yathāhaṃ na tathā putraḥ samarthaḥ sarvakarmasu | [SkPur (Rkh), Revākhaṇḍa, 103 12.1]
punnāmanarakādbhadre jātamātreṇa sundari | [SkPur (Rkh), Revākhaṇḍa, 103 12.2]
patantaṃ rakṣayeddevi mahāpātakinaṃ yadi | [SkPur (Rkh), Revākhaṇḍa, 103 13.1]
mahāghore gatā vāpi duṣṭakarmapitāmahāḥ | [SkPur (Rkh), Revākhaṇḍa, 103 13.2]
taddharanti suputrāśca vaitaraṇyāṃ gatānapi | [SkPur (Rkh), Revākhaṇḍa, 103 14.1]
putreṇa lokāñjayati pautreṇa paramā gatiḥ | [SkPur (Rkh), Revākhaṇḍa, 103 14.2]
atha putrasya pautreṇa pragacched brahma śāśvatam | [SkPur (Rkh), Revākhaṇḍa, 103 15.1]
nāsti putrasamo bandhuriha loke paratra ca | [SkPur (Rkh), Revākhaṇḍa, 103 15.2]
ahaśca madhyarātre ca cintayānasya sarvadā | [SkPur (Rkh), Revākhaṇḍa, 103 16.1]
śuṣyanti mama gātrāṇi grīṣme nadyudakaṃ yathā | [SkPur (Rkh), Revākhaṇḍa, 103 16.2]
anasūyovāca | [SkPur (Rkh), Revākhaṇḍa, 103 17.1]
yattvayā śocitaṃ vipra tatsarvaṃ śocayāmyaham | [SkPur (Rkh), Revākhaṇḍa, 103 17.2]
tavodvegakaraṃ yacca tanme dahati cetasi | [SkPur (Rkh), Revākhaṇḍa, 103 17.3]
yena putrā bhaviṣyanti āyuṣmanto guṇānvitāḥ | [SkPur (Rkh), Revākhaṇḍa, 103 18.1]
tatkāryaṃ ca samīkṣasva yena tuṣyet prajāpatiḥ | [SkPur (Rkh), Revākhaṇḍa, 103 18.2]
atriruvāca | [SkPur (Rkh), Revākhaṇḍa, 103 19.1]
tapastaptaṃ mayā bhadre jātamātreṇa duṣkaram | [SkPur (Rkh), Revākhaṇḍa, 103 19.2]
vratopavāsaniyamaiḥ śākāhāreṇa sundari | [SkPur (Rkh), Revākhaṇḍa, 103 19.3]
kṣīṇadehastu tiṣṭhāmi hyaśakto 'haṃ mahāvrate | [SkPur (Rkh), Revākhaṇḍa, 103 20.1]
tena śocāmi cātmānaṃ rahasyaṃ kathitaṃ mayā | [SkPur (Rkh), Revākhaṇḍa, 103 20.2]
anasūyovāca | [SkPur (Rkh), Revākhaṇḍa, 103 21.1]
bhartuḥ pativratā nārī ratiputravivardhinī | [SkPur (Rkh), Revākhaṇḍa, 103 21.2]
trivargasādhanā sā ca ślāghyā ca viduṣāṃ jane | [SkPur (Rkh), Revākhaṇḍa, 103 21.3]
japastapastīrthayātrā mṛḍejyāmantrasādhanam | [SkPur (Rkh), Revākhaṇḍa, 103 22.1]
devatārādhanaṃ caiva strīśūdrapatanāni ṣaṭ | [SkPur (Rkh), Revākhaṇḍa, 103 22.2]
īdṛśaṃ tu mahādoṣaṃ strīṇāṃ tu vratasādhane | [SkPur (Rkh), Revākhaṇḍa, 103 23.1]
vadanti munayaḥ sarve yathoktaṃ vedabhāṣitam | [SkPur (Rkh), Revākhaṇḍa, 103 23.2]
anujñātā tvayā brahmaṃs tapas tapsyāmi duṣkaram | [SkPur (Rkh), Revākhaṇḍa, 103 24.1]
putrārthitvaṃ samuddiśya toṣayāmi surottamān | [SkPur (Rkh), Revākhaṇḍa, 103 24.2]
atriruvāca | [SkPur (Rkh), Revākhaṇḍa, 103 25.1]
sādhu sādhu mahāprājñe mama saṃtoṣakāriṇi | [SkPur (Rkh), Revākhaṇḍa, 103 25.2]
ājñātā tvaṃ mayā bhadre putrārthaṃ tapa āśraya | [SkPur (Rkh), Revākhaṇḍa, 103 25.3]
devatānāṃ manuṣyāṇāṃ pitṝṇāmanṛṇo bhave | [SkPur (Rkh), Revākhaṇḍa, 103 26.1]
na bhāryāsadṛśo bandhustriṣu lokeṣu vidyate | [SkPur (Rkh), Revākhaṇḍa, 103 26.2]
tena devāḥ praśaṃsanti na bhāryāsadṛśaṃ sukham | [SkPur (Rkh), Revākhaṇḍa, 103 27.1]
sanmukhe manmukhāḥ putrāḥ vilome tu parāṅmukhāḥ | [SkPur (Rkh), Revākhaṇḍa, 103 27.2]
tena bhāryāṃ praśaṃsanti sadevāsuramānuṣāḥ | [SkPur (Rkh), Revākhaṇḍa, 103 28.1]
mahāvrate mahāprājñe sattvavati śubhekṣaṇe | [SkPur (Rkh), Revākhaṇḍa, 103 28.2]
tapastapasva śīghraṃ tvaṃ putrārthaṃ tu mamājñayā | [SkPur (Rkh), Revākhaṇḍa, 103 29.1]
etadvākyāvasāne tu sāṣṭāṅgaṃ praṇatābravīt | [SkPur (Rkh), Revākhaṇḍa, 103 29.2]
tvatprasādena viprendra sarvānkāmānavāpnuyām | [SkPur (Rkh), Revākhaṇḍa, 103 30.1]
haṃsalīlāgatiḥ sā ca mṛgākṣī varavarṇinī | [SkPur (Rkh), Revākhaṇḍa, 103 30.2]
niyamasthā tato bhūtvā samprāptā narmadāṃ nadīm | [SkPur (Rkh), Revākhaṇḍa, 103 31.1]
śivasvedodbhavāṃ devīṃ sarvapāpapraṇāśanīm | [SkPur (Rkh), Revākhaṇḍa, 103 31.2]
yasyā darśanamātreṇa naśyate pāpasañcayaḥ | [SkPur (Rkh), Revākhaṇḍa, 103 32.1]
snānamātreṇa vai yasyā aśvamedhaphalaṃ labhet | [SkPur (Rkh), Revākhaṇḍa, 103 32.2]
ye pibanti mahādevi śraddadhānāḥ payaḥ śubham | [SkPur (Rkh), Revākhaṇḍa, 103 33.1]
somapānena tattulyaṃ nātra kāryā vicāraṇā | [SkPur (Rkh), Revākhaṇḍa, 103 33.2]
ye smaranti divā rātrau yojanānāṃ śatairapi | [SkPur (Rkh), Revākhaṇḍa, 103 34.1]
mucyante sarvapāpebhyo rudralokaṃ prayānti te | [SkPur (Rkh), Revākhaṇḍa, 103 34.2]
narmadāyāḥ samīpe tu tāvubhau yojanadvaye | [SkPur (Rkh), Revākhaṇḍa, 103 35.1]
na paśyanti yamaṃ tatra ye mṛtā varavarṇini | [SkPur (Rkh), Revākhaṇḍa, 103 35.2]
tatastaduttare kūle eraṇḍyāḥ saṅgame śubhe | [SkPur (Rkh), Revākhaṇḍa, 103 36.1]
niyamasthā viśālākṣī śākāhāreṇa sundari | [SkPur (Rkh), Revākhaṇḍa, 103 36.2]
toṣayantī trīṃśca devāñchubhaiḥ stotrair vrataistathā | [SkPur (Rkh), Revākhaṇḍa, 103 37.1]
grīṣmeṣu ca mahādevi pañcāgniṃ sādhayet tataḥ | [SkPur (Rkh), Revākhaṇḍa, 103 37.2]
varṣākāle cārdravāsāścareccāndrāyaṇāni ca | [SkPur (Rkh), Revākhaṇḍa, 103 38.1]
hemante tu tataḥ prāpte toyamadhye vasetsadā | [SkPur (Rkh), Revākhaṇḍa, 103 38.2]
prātaḥsnānaṃ tataḥ sandhyāṃ kuryād devarṣitarpaṇam | [SkPur (Rkh), Revākhaṇḍa, 103 39.1]
devānāmarcanaṃ kṛtvā homaṃ kuryād yathāvidhi | [SkPur (Rkh), Revākhaṇḍa, 103 39.2]
yajate vaiṣṇavāṃl lokān snānajāpyahutena ca | [SkPur (Rkh), Revākhaṇḍa, 103 40.1]
evaṃ varṣaśate prāpte rudraviṣṇupitāmahāḥ | [SkPur (Rkh), Revākhaṇḍa, 103 40.2]
samprāptā dvijarūpaistu eraṇḍyāḥ saṅgame priye | [SkPur (Rkh), Revākhaṇḍa, 103 41.1]
purataḥ saṃsthitāstasyā vedamabhyuddharanti ca | [SkPur (Rkh), Revākhaṇḍa, 103 41.2]
anasūyā japaṃ tyaktvā nirīkṣya tānmuhurmuhuḥ | [SkPur (Rkh), Revākhaṇḍa, 103 42.1]
utthitā sā viśālākṣī arghaṃ dattvā yathāvidhi | [SkPur (Rkh), Revākhaṇḍa, 103 42.2]
adya me saphalaṃ janma adya me saphalaṃ tapaḥ | [SkPur (Rkh), Revākhaṇḍa, 103 43.1]
darśanena tu viprāṇāṃ sarvapāpaiḥ pramucyate | [SkPur (Rkh), Revākhaṇḍa, 103 43.2]
pradakṣiṇaṃ tataḥ kṛtvā sāṣṭāṅgaṃ praṇatābravīt | [SkPur (Rkh), Revākhaṇḍa, 103 44.1]
kandamūlaphalaṃ śākaṃ nīvārānapi pāvanān | [SkPur (Rkh), Revākhaṇḍa, 103 44.2]
prayacchāmyahamadyaiva munīnāṃ bhāvitātmanām | [SkPur (Rkh), Revākhaṇḍa, 103 44.3]
viprā ūcuḥ | [SkPur (Rkh), Revākhaṇḍa, 103 45.1]
tapasā tu vicitreṇa tapaḥsatyena suvrate | [SkPur (Rkh), Revākhaṇḍa, 103 45.2]
tṛptāḥ sma sarvakāmaistu suvrate tava darśanāt | [SkPur (Rkh), Revākhaṇḍa, 103 45.3]
asmākaṃ kautukaṃ jātaṃ tāpasena vratena yat | [SkPur (Rkh), Revākhaṇḍa, 103 46.1]
svargamokṣasutasyārthe tapastapasi duṣkaram | [SkPur (Rkh), Revākhaṇḍa, 103 46.2]
anasūyovāca | [SkPur (Rkh), Revākhaṇḍa, 103 47.1]
tapasā sidhyate svargastapasā paramā gatiḥ | [SkPur (Rkh), Revākhaṇḍa, 103 47.2]
tapasā cārthakāmau ca tapasā guṇavānsutaḥ | [SkPur (Rkh), Revākhaṇḍa, 103 47.3]
tapa eva ca me viprāḥ sarvakāmaphalapradam | [SkPur (Rkh), Revākhaṇḍa, 103 47.4]
viprā ūcuḥ | [SkPur (Rkh), Revākhaṇḍa, 103 48.1]
tanvī śyāmā viśālākṣī snigdhāṅgī rūpasaṃyutā | [SkPur (Rkh), Revākhaṇḍa, 103 48.2]
haṃsalīlāgatigamā tvaṃ ca sarvāṅgasundarī | [SkPur (Rkh), Revākhaṇḍa, 103 48.3]
kiṃ ca te tapasā kāryamātmānaṃ śocyase katham | [SkPur (Rkh), Revākhaṇḍa, 103 49.1]
anasūyovāca | [SkPur (Rkh), Revākhaṇḍa, 103 50.1]
yadi rudraśca viṣṇuśca svayaṃ sākṣātpitāmahaḥ | [SkPur (Rkh), Revākhaṇḍa, 103 50.2]
gūḍharūpadharāḥ sarve taccihnamupalakṣaye | [SkPur (Rkh), Revākhaṇḍa, 103 50.3]
tasyā vākyāvasāne tu svarūpaṃ darśayanti te | [SkPur (Rkh), Revākhaṇḍa, 103 51.1]
svasvarūpaiḥ sthitā devāḥ sūryakoṭisamaprabhāḥ | [SkPur (Rkh), Revākhaṇḍa, 103 51.2]
caturbhujo mahādevi śaṅkhacakragadādharaḥ | [SkPur (Rkh), Revākhaṇḍa, 103 52.1]
atasīpuṣpavarṇastu pītavāsā janārdanaḥ | [SkPur (Rkh), Revākhaṇḍa, 103 52.2]
garutmānvāhanaṃ yasya śriyā ca sahito hariḥ | [SkPur (Rkh), Revākhaṇḍa, 103 53.1]
prasannavadanaḥ śrīmānsvayaṃrūpo vyavasthitaḥ | [SkPur (Rkh), Revākhaṇḍa, 103 53.2]
pītavāsā mahādevi caturvadanapaṅkajaḥ | [SkPur (Rkh), Revākhaṇḍa, 103 54.1]
haṃsopari samārūḍho hyakṣamālākarodyataḥ | [SkPur (Rkh), Revākhaṇḍa, 103 54.2]
āgato narmadātīre brahmā lokapitāmahaḥ | [SkPur (Rkh), Revākhaṇḍa, 103 55.1]
yo 'sau sarvajagadvyāpī svayaṃ sākṣānmaheśvaraḥ | [SkPur (Rkh), Revākhaṇḍa, 103 55.2]
vṛṣabhaṃ tu samārūḍho daśabāhusamanvitaḥ | [SkPur (Rkh), Revākhaṇḍa, 103 56.1]
bhasmāṅgarāgaśobhāḍhyaḥ pañcavaktrastrilocanaḥ | [SkPur (Rkh), Revākhaṇḍa, 103 56.2]
jaṭāmukuṭasaṃyuktaḥ kṛtacandrārddhaśekharaḥ | [SkPur (Rkh), Revākhaṇḍa, 103 57.1]
evaṃrūpadharo devaḥ sarvavyāpī maheśvaraḥ | [SkPur (Rkh), Revākhaṇḍa, 103 57.2]
anasūyā nirīkṣyaitaddevānāṃ darśanaṃ param | [SkPur (Rkh), Revākhaṇḍa, 103 58.1]
vepamānā tataḥ sādhvī surāndṛṣṭvā muhurmuhuḥ | [SkPur (Rkh), Revākhaṇḍa, 103 58.2]
anasūyovāca | [SkPur (Rkh), Revākhaṇḍa, 103 59.1]
kiṃ vyāpārasvarūpāstu viṣṇurudrapitāmahāḥ | [SkPur (Rkh), Revākhaṇḍa, 103 59.2]
etadvai śrotumicchāmi hyaśeṣaṃ kathayantu me | [SkPur (Rkh), Revākhaṇḍa, 103 59.3]
brahmovāca | [SkPur (Rkh), Revākhaṇḍa, 103 60.1]
prāvṛṭkālo hyahaṃ brahmā āpaścaiva prakīrtitāḥ | [SkPur (Rkh), Revākhaṇḍa, 103 60.2]
megharūpo hyahaṃ prokto varṣayāmi ca bhūtale | [SkPur (Rkh), Revākhaṇḍa, 103 60.3]
ahaṃ sarvāṇi bījāni prāksandhyāsūdite ravau | [SkPur (Rkh), Revākhaṇḍa, 103 61.1]
etadvai kāraṇaṃ sarvaṃ rahasyaṃ kathitaṃ param | [SkPur (Rkh), Revākhaṇḍa, 103 61.2]
viṣṇuruvāca | [SkPur (Rkh), Revākhaṇḍa, 103 62.1]
hemantaśca bhavedviṣṇurviśvarūpaṃ carācaram | [SkPur (Rkh), Revākhaṇḍa, 103 62.2]
pālanāya jagatsarvaṃ viṣṇormāhātmyamuttamam | [SkPur (Rkh), Revākhaṇḍa, 103 62.3]
rudra uvāca | [SkPur (Rkh), Revākhaṇḍa, 103 63.1]
grīṣmakālo hyahaṃ proktaḥ sarvabhūtakṣayaṃkaraḥ | [SkPur (Rkh), Revākhaṇḍa, 103 63.2]
karṣayāmi jagatsarvaṃ rudrarūpastapasvini | [SkPur (Rkh), Revākhaṇḍa, 103 63.3]
evaṃ brahmā ca viṣṇuśca rudraścaiva mahāvrate | [SkPur (Rkh), Revākhaṇḍa, 103 64.1]
trayo devāstrayaḥ sandhyāstrayaḥ kālāstrayo 'gnayaḥ | [SkPur (Rkh), Revākhaṇḍa, 103 64.2]
tathā brahmā ca viṣṇuśca rudraścaikātmatāṃ gataḥ | [SkPur (Rkh), Revākhaṇḍa, 103 65.1]
varaṃ dadyuśca te bhadre yastvayā manasīpsitam | [SkPur (Rkh), Revākhaṇḍa, 103 65.2]
anasūyovāca | [SkPur (Rkh), Revākhaṇḍa, 103 66.1]
dhanyā puṇyā hyahaṃ loke ślāghyā vandyā ca sarvadā | [SkPur (Rkh), Revākhaṇḍa, 103 66.2]
brahmā viṣṇuśca rudraśca prasannavadanāḥ śubhāḥ | [SkPur (Rkh), Revākhaṇḍa, 103 66.3]
yadi tuṣṭāstrayo devā dayāṃ kṛtvā mamopari | [SkPur (Rkh), Revākhaṇḍa, 103 67.1]
asmiṃstīrthe tu sāṃnidhyādvaradāḥ santu me sadā | [SkPur (Rkh), Revākhaṇḍa, 103 67.2]
rudra uvāca | [SkPur (Rkh), Revākhaṇḍa, 103 68.1]
evaṃ bhavatu te vākyaṃ yattvayā prārthitaṃ śubhe | [SkPur (Rkh), Revākhaṇḍa, 103 68.2]
pratyakṣā vaiṣṇavī māyā eraṇḍīnāma nāmataḥ | [SkPur (Rkh), Revākhaṇḍa, 103 68.3]
yasyā darśanamātreṇa naśyate pāpasañcayaḥ | [SkPur (Rkh), Revākhaṇḍa, 103 69.1]
caitramāse tu samprāpte ahorātroṣito bhavet | [SkPur (Rkh), Revākhaṇḍa, 103 69.2]
eraṇḍyāḥ saṅgame snātvā brahmahatyāṃ vyapohati | [SkPur (Rkh), Revākhaṇḍa, 103 70.1]
rātrau jāgaraṇaṃ kuryāt prabhāte bhojayed dvijān | [SkPur (Rkh), Revākhaṇḍa, 103 70.2]
yathoktena vidhānena piṇḍaṃ dadyād yathāvidhi | [SkPur (Rkh), Revākhaṇḍa, 103 71.1]
pradakṣiṇāṃ tato dadyāddhiraṇyaṃ vastrameva ca | [SkPur (Rkh), Revākhaṇḍa, 103 71.2]
rajataṃ ca tathā gāvo bhūmidānam athāpi vā | [SkPur (Rkh), Revākhaṇḍa, 103 72.1]
sarvaṃ koṭiguṇaṃ proktamiti svāyambhuvo 'bravīt | [SkPur (Rkh), Revākhaṇḍa, 103 72.2]
ye mriyanti narā devi eraṇḍyāḥ saṅgame śubhe | [SkPur (Rkh), Revākhaṇḍa, 103 73.1]
yāvadyugasahasraṃ tu rudraloke vasanti te | [SkPur (Rkh), Revākhaṇḍa, 103 73.2]
ahorātroṣito bhūtvā japedrudrāṃśca vaidikān | [SkPur (Rkh), Revākhaṇḍa, 103 74.1]
ekādaśaikasaṃjñāṃśca sa yāti paramāṃ gatim | [SkPur (Rkh), Revākhaṇḍa, 103 74.2]
vidyārthī labhate vidyāṃ dhanārthī labhate dhanam | [SkPur (Rkh), Revākhaṇḍa, 103 75.1]
putrārthī labhate putrāṃl labhet kāmān yathepsitān | [SkPur (Rkh), Revākhaṇḍa, 103 75.2]
eraṇḍyāḥ saṅgame snātvā revāyā vimale jale | [SkPur (Rkh), Revākhaṇḍa, 103 76.1]
mahāpātakino vāpi te yānti paramāṃ gatim | [SkPur (Rkh), Revākhaṇḍa, 103 76.2]
anasūyovāca | [SkPur (Rkh), Revākhaṇḍa, 103 77.1]
yadi tuṣṭāstrayo devā mama bhaktipracoditāḥ | [SkPur (Rkh), Revākhaṇḍa, 103 77.2]
mama putrā bhavantveva harirudrapitāmahāḥ | [SkPur (Rkh), Revākhaṇḍa, 103 77.3]
viṣṇuruvāca | [SkPur (Rkh), Revākhaṇḍa, 103 78.1]
pūjyā yatputratāṃ yānti na kadācicchrutaṃ mayā | [SkPur (Rkh), Revākhaṇḍa, 103 78.2]
śubhe dadāmi putrāṃste devatulyaparākramān | [SkPur (Rkh), Revākhaṇḍa, 103 78.3]
rūpavanto guṇopetānyajvinaśca bahuśrutān | [SkPur (Rkh), Revākhaṇḍa, 103 78.4]
anasūyovāca | [SkPur (Rkh), Revākhaṇḍa, 103 79.1]
īpsitaṃ tacca dātavyaṃ yanmayā prārthitaṃ hare | [SkPur (Rkh), Revākhaṇḍa, 103 79.2]
nānyathā caiva kartavyā mama putraiṣaṇā tu yā | [SkPur (Rkh), Revākhaṇḍa, 103 79.3]
viṣṇuruvāca | [SkPur (Rkh), Revākhaṇḍa, 103 80.1]
pūrvaṃ tu bhṛgusaṃvāde garbhavāsa upārjitaḥ | [SkPur (Rkh), Revākhaṇḍa, 103 80.2]
tasyāhaṃ caiva pāraṃ tu naiva paśyāmi śobhane | [SkPur (Rkh), Revākhaṇḍa, 103 80.3]
smaramāṇaḥ purāvṛttaṃ cintayāmi punaḥpunaḥ | [SkPur (Rkh), Revākhaṇḍa, 103 81.1]
evaṃ saṃcintya te devāḥ pitāmahamaheśvarāḥ | [SkPur (Rkh), Revākhaṇḍa, 103 81.2]
ayonijā bhaviṣyāmastava putrā varānane | [SkPur (Rkh), Revākhaṇḍa, 103 82.1]
yonivāse mahāprājñi devā naiva vrajanti ca | [SkPur (Rkh), Revākhaṇḍa, 103 82.2]
sāṃnidhyātsaṅgame devi lokānāṃ tu varapradāḥ | [SkPur (Rkh), Revākhaṇḍa, 103 83.1]
eraṇḍī vaiṣṇavī māyā pratyakṣā tvaṃ bhaviṣyasi | [SkPur (Rkh), Revākhaṇḍa, 103 83.2]
trayo devāḥ sthitāḥ pātha revāyā uttare taṭe | [SkPur (Rkh), Revākhaṇḍa, 103 84.1]
varaprāptā tu sā devī gatā māhendraparvatam | [SkPur (Rkh), Revākhaṇḍa, 103 84.2]
kṣīṇāṅgī śukladehā ca rūkṣakeśī sudāruṇā | [SkPur (Rkh), Revākhaṇḍa, 103 85.1]
kṛtayajñopavītā sā taponiṣṭhā śubhekṣaṇā | [SkPur (Rkh), Revākhaṇḍa, 103 85.2]
śilātalaniviṣṭo 'sau dṛṣṭaḥ kānto mahāyaśāḥ | [SkPur (Rkh), Revākhaṇḍa, 103 86.1]
hṛṣṭacitto 'bhavaddevi uttiṣṭhottiṣṭha sābravīt | [SkPur (Rkh), Revākhaṇḍa, 103 86.2]
atriruvāca | [SkPur (Rkh), Revākhaṇḍa, 103 87.1]
sādhu sādhu mahāprājñe hyanasūye mahāvrate | [SkPur (Rkh), Revākhaṇḍa, 103 87.2]
acintyaṃ gālavādīnāṃ varaṃ prāptāsi durlabham | [SkPur (Rkh), Revākhaṇḍa, 103 87.3]
anasūyovāca | [SkPur (Rkh), Revākhaṇḍa, 103 88.1]
tvatprasādena devarṣe varaṃ prāptāsmi durlabham | [SkPur (Rkh), Revākhaṇḍa, 103 88.2]
tena devāḥ praśaṃsanti siddhāśca ṛṣayo 'malāḥ | [SkPur (Rkh), Revākhaṇḍa, 103 88.3]
evamuktā tu sā devī harṣeṇa mahatā yutā | [SkPur (Rkh), Revākhaṇḍa, 103 89.1]
ālokayettataḥ kāntaṃ tenāpi śubhadarśanā | [SkPur (Rkh), Revākhaṇḍa, 103 89.2]
īkṣaṇāccaiva saṃjātaṃ lalāṭe maṇḍalaṃ śubham | [SkPur (Rkh), Revākhaṇḍa, 103 90.1]
navayojanasāhasraṃ maṇḍalaṃ raśmibhirvṛtam | [SkPur (Rkh), Revākhaṇḍa, 103 90.2]
kadambagolakākāraṃ triguṇaṃ parimaṇḍalam | [SkPur (Rkh), Revākhaṇḍa, 103 91.1]
tasya madhye tu deveśi puruṣo divyarūpadhṛk | [SkPur (Rkh), Revākhaṇḍa, 103 91.2]
hemavarṇo 'mṛtamayaḥ sūryakoṭisamaprabhaḥ | [SkPur (Rkh), Revākhaṇḍa, 103 92.1]
ādyaḥ putro 'nasūyāyāḥ svayaṃ sākṣātpitāmahaḥ | [SkPur (Rkh), Revākhaṇḍa, 103 92.2]
candramā iti vikhyātaḥ somarūpo nṛpātmaja | [SkPur (Rkh), Revākhaṇḍa, 103 93.1]
iṣṭāpūrte ca saṃpāti kalāṣoḍaśakena tu | [SkPur (Rkh), Revākhaṇḍa, 103 93.2]
pratipac ca dvitīyā ca tṛtīyā ca maheśvari | [SkPur (Rkh), Revākhaṇḍa, 103 94.1]
caturthī pañcamī caiva avyayā ṣoḍaśī kalā | [SkPur (Rkh), Revākhaṇḍa, 103 94.2]
caturvidhasya lokasya sūkṣmo bhūtvā varānane | [SkPur (Rkh), Revākhaṇḍa, 103 95.1]
āprīṇāti jagatsarvaṃ trailokyaṃ sacarācaram | [SkPur (Rkh), Revākhaṇḍa, 103 95.2]
sarve te hyupajīvanti hutaṃ dattaṃ śaśisthitam | [SkPur (Rkh), Revākhaṇḍa, 103 96.1]
vanaspatigate some dhanavāṃśca varānane | [SkPur (Rkh), Revākhaṇḍa, 103 96.2]
bhuñjan paragṛhe mūḍho dadedabdakṛtaṃ śubham | [SkPur (Rkh), Revākhaṇḍa, 103 97.1]
vanaspatigate some yastu chindyādvanaspatīn | [SkPur (Rkh), Revākhaṇḍa, 103 97.2]
tena pāpena deveśi narā yānti yamālayam | [SkPur (Rkh), Revākhaṇḍa, 103 97.3]
vanaspatigate some maithunaṃ yo niṣevate | [SkPur (Rkh), Revākhaṇḍa, 103 98.1]
brahmahatyāsamaṃ pāpaṃ labhate nātra saṃśayaḥ | [SkPur (Rkh), Revākhaṇḍa, 103 98.2]
vanaspatigate some manthānaṃ yo 'dhivāhayet | [SkPur (Rkh), Revākhaṇḍa, 103 99.1]
gāvastasya praṇaśyanti yāśca vai pūrvasaṃcitāḥ | [SkPur (Rkh), Revākhaṇḍa, 103 99.2]
vanaspatigate some hyadhvānaṃ yo 'dhigacchati | [SkPur (Rkh), Revākhaṇḍa, 103 100.1]
bhavanti pitarastasya taṃ māsaṃ reṇubhojanāḥ | [SkPur (Rkh), Revākhaṇḍa, 103 100.2]
amāvasyāṃ mahādevi yastu śrāddhaprado bhavet | [SkPur (Rkh), Revākhaṇḍa, 103 101.1]
abdamekaṃ viśālākṣi tṛptāstatpitaro dhruvam | [SkPur (Rkh), Revākhaṇḍa, 103 101.2]
hiraṇyaṃ rajataṃ vastraṃ yo dadāti dvijātiṣu | [SkPur (Rkh), Revākhaṇḍa, 103 102.1]
sarvaṃ lakṣaguṇaṃ devi labhate nātra saṃśayaḥ | [SkPur (Rkh), Revākhaṇḍa, 103 102.2]
evaṃ guṇaviśiṣṭo 'sau somarūpaḥ prajāpatiḥ | [SkPur (Rkh), Revākhaṇḍa, 103 103.1]
saṃjātaḥ prathamaḥ putro hyanasūyāsunandanaḥ | [SkPur (Rkh), Revākhaṇḍa, 103 103.2]
dvitīyastu mahādevi durvāsā nāma nāmataḥ | [SkPur (Rkh), Revākhaṇḍa, 103 104.1]
sṛṣṭisaṃhārakartā ca svayaṃ sākṣānmaheśvaraḥ | [SkPur (Rkh), Revākhaṇḍa, 103 104.2]
ṛṣimadhyagato devi tapastapati duṣkaram | [SkPur (Rkh), Revākhaṇḍa, 103 105.1]
so 'pi rudratvamāyāti samprāpte bhūtaviplave | [SkPur (Rkh), Revākhaṇḍa, 103 105.2]
indro 'pi śaptastenaiva durvāsasā varānane | [SkPur (Rkh), Revākhaṇḍa, 103 106.1]
dvitīyasya tu putrasya sambhavaḥ kathito mayā | [SkPur (Rkh), Revākhaṇḍa, 103 106.2]
dattātreyasvarūpeṇa bhagavānmadhusūdanaḥ | [SkPur (Rkh), Revākhaṇḍa, 103 107.1]
jagadvyāpī jagannāthaḥ svayaṃ sākṣājjanārdanaḥ | [SkPur (Rkh), Revākhaṇḍa, 103 107.2]
ete devāstrayaḥ putrā anasūyāyā maheśvari | [SkPur (Rkh), Revākhaṇḍa, 103 108.1]
varadānena te devā hyavatīrṇā mahītale | [SkPur (Rkh), Revākhaṇḍa, 103 108.2]
putraprāptikaraṃ tīrthaṃ revāyāścottare taṭe | [SkPur (Rkh), Revākhaṇḍa, 103 109.1]
anasūyākṛtaṃ pārtha sarvapāpakṣayaṃ param | [SkPur (Rkh), Revākhaṇḍa, 103 109.2]
śrīmārkaṇḍeya uvāca | [SkPur (Rkh), Revākhaṇḍa, 103 110.1]
āścaryabhūtaṃ loke 'sminnarmadāyāṃ purātanam | [SkPur (Rkh), Revākhaṇḍa, 103 110.2]
bhrūṇahatyā gatā tatra brāhmaṇasya narādhipa | [SkPur (Rkh), Revākhaṇḍa, 103 110.3]
yudhiṣṭhira uvāca | [SkPur (Rkh), Revākhaṇḍa, 103 111.1]
itihāsaṃ dvijaśreṣṭha kathayasva mamānagha | [SkPur (Rkh), Revākhaṇḍa, 103 111.2]
sarvapāpaharaṃ loke duḥkhārtasya ca kathyatām | [SkPur (Rkh), Revākhaṇḍa, 103 111.3]
śrīmārkaṇḍeya uvāca | [SkPur (Rkh), Revākhaṇḍa, 103 112.1]
suvarṇaśilake grāme gautamānvayasambhavaḥ | [SkPur (Rkh), Revākhaṇḍa, 103 112.2]
kṛṣīvalo mahādevi bhāryāputrasamanvitaḥ | [SkPur (Rkh), Revākhaṇḍa, 103 112.3]
vasate tatra govindaḥ saṃjāto vipule kule | [SkPur (Rkh), Revākhaṇḍa, 103 113.1]
putradārasamopeto gṛhakṣetrarataḥ sadā | [SkPur (Rkh), Revākhaṇḍa, 103 113.2]
śakaṭaṃ pūrayitvā tu kāṣṭhānāmagamadguham | [SkPur (Rkh), Revākhaṇḍa, 103 114.1]
prakṣiptāni ca kāṣṭhāni hyekākī kṣudhayānvitaḥ | [SkPur (Rkh), Revākhaṇḍa, 103 114.2]
riṅgamāṇas tadā putraḥ pituḥ śabdātsamāgataḥ | [SkPur (Rkh), Revākhaṇḍa, 103 115.1]
na dṛṣṭastena vai putraḥ kāṣṭhaiḥ saṃchādito 'vaśaḥ | [SkPur (Rkh), Revākhaṇḍa, 103 115.2]
āgatastvarito gehe pipāsārto narādhipa | [SkPur (Rkh), Revākhaṇḍa, 103 116.1]
śakaṭaṃ mocya taddvāri savṛṣaṃ rajjusaṃyutam | [SkPur (Rkh), Revākhaṇḍa, 103 116.2]
bhāryā tasyaiva yā dṛṣṭā cittajñā vaśavartinī | [SkPur (Rkh), Revākhaṇḍa, 103 117.1]
dṛṣṭvā nipātitaṃ putraṃ kāṣṭhairnirbhinnamastakam | [SkPur (Rkh), Revākhaṇḍa, 103 117.2]
ajalpamānākaruṇaṃ nikṣiptaṃ jñolikāṃ śiśum | [SkPur (Rkh), Revākhaṇḍa, 103 118.1]
śuśrūṣaṇe ratā sādhvī priyasya ca narādhipa | [SkPur (Rkh), Revākhaṇḍa, 103 118.2]
tataḥ snānādikaṃ kṛtvā bhojanācchayanaṃ śubham | [SkPur (Rkh), Revākhaṇḍa, 103 119.1]
putraṃ putravatāṃ śreṣṭhā hyutthāpayati śāsanaiḥ | [SkPur (Rkh), Revākhaṇḍa, 103 119.2]
yadā ca notthitaḥ suptaḥ putraḥ pañcatvamāgataḥ | [SkPur (Rkh), Revākhaṇḍa, 103 120.1]
tadā sā dīnavadanā ruroda ca mumoha ca | [SkPur (Rkh), Revākhaṇḍa, 103 120.2]
tacchrutvā ruditaṃ śabdaṃ govindastrastamānasaḥ | [SkPur (Rkh), Revākhaṇḍa, 103 121.1]
kimetaditi coktvā tu patito dharaṇītale | [SkPur (Rkh), Revākhaṇḍa, 103 121.2]
dvāvetau muktakeśau tu bhūmau nipatitau nṛpa | [SkPur (Rkh), Revākhaṇḍa, 103 122.1]
vilepāte ca rājendra niḥśvāsocchvāsitena ca | [SkPur (Rkh), Revākhaṇḍa, 103 122.2]
kaṃ paśye prāṅgaṇe putraṃ dṛṣṭvā krīḍantamāturam | [SkPur (Rkh), Revākhaṇḍa, 103 123.1]
saṃdhārayiṣye hṛdayaṃ sphuṭitaṃ tava kāraṇe | [SkPur (Rkh), Revākhaṇḍa, 103 123.2]
tvajjanmāntaṃ yaśo nityam akṣayāṃ kulasantatim | [SkPur (Rkh), Revākhaṇḍa, 103 124.1]
dṛṣṭvā kim anṛṇībhūto yāsyāmi paramāṃ gatim | [SkPur (Rkh), Revākhaṇḍa, 103 124.2]
mama vṛddhasya dīnasya gatistvaṃ kila putraka | [SkPur (Rkh), Revākhaṇḍa, 103 125.1]
ete manorathāḥ sarve cintitā viphalā gatāḥ | [SkPur (Rkh), Revākhaṇḍa, 103 125.2]
imāṃ tu vikalāṃ dīnāṃ vihīnāṃ sutabāndhavaiḥ | [SkPur (Rkh), Revākhaṇḍa, 103 126.1]
rudantīṃ patitāṃ pāhi mātaraṃ dharaṇītale | [SkPur (Rkh), Revākhaṇḍa, 103 126.2]
punnāmno narakādyasmāt pitaraṃ trāyate sutaḥ | [SkPur (Rkh), Revākhaṇḍa, 103 127.1]
tena putra iti proktaḥ svayameva svayambhuvā | [SkPur (Rkh), Revākhaṇḍa, 103 127.2]
aputrasya gṛhaṃ śūnyaṃ diśaḥ śūnyā hyabāndhavāḥ | [SkPur (Rkh), Revākhaṇḍa, 103 128.1]
mūrkhasya hṛdayaṃ śūnyaṃ sarvaśūnyaṃ daridratā | [SkPur (Rkh), Revākhaṇḍa, 103 128.2]
mṛṣāyaṃ vadate lokaścandanaṃ kila śītalam | [SkPur (Rkh), Revākhaṇḍa, 103 129.1]
putragātrapariṣvaṅgaścandanādapi śītalaḥ | [SkPur (Rkh), Revākhaṇḍa, 103 129.2]
śmaśrugrahaṇakrīḍantaṃ dhūlidhūsaritānanam | [SkPur (Rkh), Revākhaṇḍa, 103 130.1]
puṇyahīnā na paśyanti nijotsaṅgasamāsthitam | [SkPur (Rkh), Revākhaṇḍa, 103 130.2]
digambaraṃ gatavrīḍaṃ jaṭilaṃ dhūlidhūsaram | [SkPur (Rkh), Revākhaṇḍa, 103 131.1]
puṇyahīnā na paśyanti gaṅgādharamivātmajam | [SkPur (Rkh), Revākhaṇḍa, 103 131.2]
vīṇāvādyasvaro loke susvaraḥ śrūyate kila | [SkPur (Rkh), Revākhaṇḍa, 103 132.1]
ruditaṃ bālakasyaiva tasmād āhlādakārakam | [SkPur (Rkh), Revākhaṇḍa, 103 132.2]
mṛgapakṣiṣu kākeṣu paśūnāṃ svarayoniṣu | [SkPur (Rkh), Revākhaṇḍa, 103 133.1]
putraṃ teṣu samasteṣu vallabhaṃ bruvate budhāḥ | [SkPur (Rkh), Revākhaṇḍa, 103 133.2]
matsyāśvaprakarāścaiva kūrmagrāhādayo 'pi vā | [SkPur (Rkh), Revākhaṇḍa, 103 134.1]
putrotpattau ca hṛṣyanti vipattau yānti duḥkhitām | [SkPur (Rkh), Revākhaṇḍa, 103 134.2]
devagandharvayakṣāśca hṛṣyante putrajanmani | [SkPur (Rkh), Revākhaṇḍa, 103 135.1]
pañcatve te 'pi śocanti mandabhāgyo 'smi putraka | [SkPur (Rkh), Revākhaṇḍa, 103 135.2]
ṛṣimelāpakaṃ cakre putrārthe rāghavo nṛpa | [SkPur (Rkh), Revākhaṇḍa, 103 136.1]
indrasthāne sthitastasya prokṣate hyāsanaṃ yataḥ | [SkPur (Rkh), Revākhaṇḍa, 103 136.2]
svargavāsaṃ sutādbāhyaṃ vidyate na tu pāṇḍava | [SkPur (Rkh), Revākhaṇḍa, 103 137.1]
cakre daśarathas tasmāt putrārthaṃ yajñamuttamam | [SkPur (Rkh), Revākhaṇḍa, 103 137.2]
rāmo lakṣmaṇaśatrughnau bharatastatra sambhavāt | [SkPur (Rkh), Revākhaṇḍa, 103 138.1]
kārtavīryo jito yena rāmeṇāmitatejasā | [SkPur (Rkh), Revākhaṇḍa, 103 138.2]
sa rāmo rāmacandreṇa aṣṭavarṣeṇa nirjitaḥ | [SkPur (Rkh), Revākhaṇḍa, 103 139.1]
ekākinā hato vālī plavagaḥ śatrudurjayaḥ | [SkPur (Rkh), Revākhaṇḍa, 103 139.2]
rāvaṇo brahmaputro yastrailokyaṃ yasya śaṅkate | [SkPur (Rkh), Revākhaṇḍa, 103 140.1]
hataḥ sa rāmacandreṇa saputraḥ sahabāndhavaḥ | [SkPur (Rkh), Revākhaṇḍa, 103 140.2]
evaṃ putraṃ vinā saukhyaṃ martyaloke na vidyate | [SkPur (Rkh), Revākhaṇḍa, 103 141.1]
vaṃśārthe maithunaṃ yasya svargārthe yasya bhāratī | [SkPur (Rkh), Revākhaṇḍa, 103 141.2]
mṛṣṭānnaṃ brāhmaṇasyārthe svarge vāsaṃ tu yānti te | [SkPur (Rkh), Revākhaṇḍa, 103 142.1]
brahmahatyāśvamedhābhyāṃ na paraṃ pāpapuṇyayoḥ | [SkPur (Rkh), Revākhaṇḍa, 103 142.2]
putrotpattivipattibhyāṃ na paraṃ sukhaduḥkhayoḥ | [SkPur (Rkh), Revākhaṇḍa, 103 143.1]
kiṃ bravīmīti bho vatsa na tu saukhyaṃ sutaṃ vinā | [SkPur (Rkh), Revākhaṇḍa, 103 143.2]
evaṃ bahuvidhaṃ duḥkhaṃ pralapitvā punaḥpunaḥ | [SkPur (Rkh), Revākhaṇḍa, 103 144.1]
janaiścāśvāsito vipro bālaṃ gṛhya bahirgataḥ | [SkPur (Rkh), Revākhaṇḍa, 103 144.2]
tataḥ saṃskṛtya taṃ bālaṃ vidhidṛṣṭena karmaṇā | [SkPur (Rkh), Revākhaṇḍa, 103 145.1]
samavetau tu duḥkhārtāvāgatau svagṛhaṃ punaḥ | [SkPur (Rkh), Revākhaṇḍa, 103 145.2]
evaṃ gṛhāgate vipre rātrirjātā yudhiṣṭhira | [SkPur (Rkh), Revākhaṇḍa, 103 146.1]
bhūmau prasupto govindaḥ putraśokena pīḍitaḥ | [SkPur (Rkh), Revākhaṇḍa, 103 146.2]
yāvannirīkṣate bhāryā bhartāraṃ duḥkhapīḍitam | [SkPur (Rkh), Revākhaṇḍa, 103 147.1]
kṛmirāśigataṃ sarvaṃ govindaṃ samapaśyata | [SkPur (Rkh), Revākhaṇḍa, 103 147.2]
duḥkhādduḥkhatare magnā dṛṣṭvā taṃ pātakānvitam | [SkPur (Rkh), Revākhaṇḍa, 103 148.1]
evaṃ duḥkhanimagnāyāḥ śarvarī vigatā tadā | [SkPur (Rkh), Revākhaṇḍa, 103 148.2]
paśupālastu mahiṣīmuktvāraṇye 'gamadgṛhāt | [SkPur (Rkh), Revākhaṇḍa, 103 149.1]
araṇye mahiṣīḥ sarvā rakṣayitvā gṛhāgataḥ | [SkPur (Rkh), Revākhaṇḍa, 103 149.2]
vijñaptaḥ paśupālena govindo brāhmaṇottamaḥ | [SkPur (Rkh), Revākhaṇḍa, 103 150.1]
yāvadbhokṣyāmyahaṃ svāminmahiṣīstvaṃ ca rakṣase | [SkPur (Rkh), Revākhaṇḍa, 103 150.2]
tataḥ sa tvarito vipro jagāma mahiṣīḥ prati | [SkPur (Rkh), Revākhaṇḍa, 103 151.1]
na tatra mahiṣīḥ paśyet paścāt kṣetrābhisammukham | [SkPur (Rkh), Revākhaṇḍa, 103 151.2]
dhāvamānaśca viprastu eraṇḍīsaṅgame gataḥ | [SkPur (Rkh), Revākhaṇḍa, 103 152.1]
tataḥ praviṣṭastu jale revairaṇḍyostu saṅgame | [SkPur (Rkh), Revākhaṇḍa, 103 152.2]
tajjalaṃ pītamātraṃ tu tvarayā cātitarṣitaḥ | [SkPur (Rkh), Revākhaṇḍa, 103 153.1]
akāmāt salilaṃ pītvā prakṣālya nayane śubhe | [SkPur (Rkh), Revākhaṇḍa, 103 153.2]
ājagāma tataḥ paścādbhavanaṃ divasakṣaye | [SkPur (Rkh), Revākhaṇḍa, 103 154.1]
bhuktvā duḥkhānvito rātrau govindaḥ śayanaṃ yayau | [SkPur (Rkh), Revākhaṇḍa, 103 154.2]
nidrābhibhūtaḥ śokena śrameṇaiva tu kheditaḥ | [SkPur (Rkh), Revākhaṇḍa, 103 155.1]
punastaccārdharātre tu tasya bhāryā yudhiṣṭhira | [SkPur (Rkh), Revākhaṇḍa, 103 155.2]
kṛmibhirveṣṭitaṃ gāntraṃ kvacit paśyatyaveṣṭitam | [SkPur (Rkh), Revākhaṇḍa, 103 156.1]
punaḥ sā vismayāviṣṭā tasya bhāryā guṇānvitā | [SkPur (Rkh), Revākhaṇḍa, 103 156.2]
uvāca duṣkṛtaṃ tasya sādhvasāviṣṭacetasā | [SkPur (Rkh), Revākhaṇḍa, 103 156.3]
bhāryovāca | [SkPur (Rkh), Revākhaṇḍa, 103 157.1]
atīte pañcame cāhni tvindhanaṃ kṣipatastu te | [SkPur (Rkh), Revākhaṇḍa, 103 157.2]
gṛhapaścādgato bālo hyajñānādghātitastvayā | [SkPur (Rkh), Revākhaṇḍa, 103 157.3]
mayā tatpātakaṃ ghoraṃ rahasyaṃ na prakāśitam | [SkPur (Rkh), Revākhaṇḍa, 103 158.1]
tena pracchannapāpena dahyamānā divāniśam | [SkPur (Rkh), Revākhaṇḍa, 103 158.2]
na sukhaṃ tava gātrasya paśyāmi na hi cātmanaḥ | [SkPur (Rkh), Revākhaṇḍa, 103 159.1]
nidrā mama śamaṃ yātā ratiścaiva tvayā saha | [SkPur (Rkh), Revākhaṇḍa, 103 159.2]
śrūyate mānave śāstre śloko gīto maharṣibhiḥ | [SkPur (Rkh), Revākhaṇḍa, 103 160.1]
smṛtvā smṛtvā tu taṃ citte paritāpo na śāmyati | [SkPur (Rkh), Revākhaṇḍa, 103 160.2]
kīrtanān naśyate dharmo vardhate 'sau nigūhanāt | [SkPur (Rkh), Revākhaṇḍa, 103 161.1]
iha loke pare caiva pāpasyāpyevameva ca | [SkPur (Rkh), Revākhaṇḍa, 103 161.2]
evaṃ saṃcityamānāhaṃ sthitā rātrau bhayāturā | [SkPur (Rkh), Revākhaṇḍa, 103 162.1]
kṛmirāśigataṃ tvāṃ hi kasyāhaṃ kathayāmi kim | [SkPur (Rkh), Revākhaṇḍa, 103 162.2]
punastvaṃ cādya me dṛṣṭo bhrūṇahatyākṛmiśritaḥ | [SkPur (Rkh), Revākhaṇḍa, 103 163.1]
kvacidbhindanti te gātraṃ kvacinnaṣṭāḥ samantataḥ | [SkPur (Rkh), Revākhaṇḍa, 103 163.2]
etatsaṃsmṛtya saṃsmṛtya vimṛśāmi punaḥpunaḥ | [SkPur (Rkh), Revākhaṇḍa, 103 164.1]
na jāne kāraṇaṃ kiṃcitpṛcchantyāḥ kathayasva me | [SkPur (Rkh), Revākhaṇḍa, 103 164.2]
taḍāgaṃ vā saridvāpi tīrthaṃ vā devatārcanam | [SkPur (Rkh), Revākhaṇḍa, 103 165.1]
yaṃ gato 'si prabhāvo 'yaṃ tasya nānyasya me sthitam | [SkPur (Rkh), Revākhaṇḍa, 103 165.2]
evamuktastu vipro 'sau kathayāmāsa bhārata | [SkPur (Rkh), Revākhaṇḍa, 103 166.1]
bhāryāyā yaddivā vṛttaṃ śaṅkamāno nṛpottama | [SkPur (Rkh), Revākhaṇḍa, 103 166.2]
adyāhaṃ mahiṣīsārthaṃ eraṇḍīsaṅgamaṃ gataḥ | [SkPur (Rkh), Revākhaṇḍa, 103 167.1]
nābhimātre jale gatvā pītavānsalilaṃ bahu | [SkPur (Rkh), Revākhaṇḍa, 103 167.2]
nānyattīrthaṃ vijānāmi saritaṃ sara eva vā | [SkPur (Rkh), Revākhaṇḍa, 103 168.1]
satyaṃ satyaṃ punaḥ satyaṃ kathitaṃ tava bhāmini | [SkPur (Rkh), Revākhaṇḍa, 103 168.2]
evaṃ jñātvā tu sā sarvamupavāsakṛtakṣaṇā | [SkPur (Rkh), Revākhaṇḍa, 103 169.1]
sapatnīko gatastatra saṅgame varavarṇini | [SkPur (Rkh), Revākhaṇḍa, 103 169.2]
snātvā tatra jale ramye natvā devaṃ tu bhāskaram | [SkPur (Rkh), Revākhaṇḍa, 103 170.1]
snāpayāmāsa deveśaṃ śaṅkaraṃ comayā saha | [SkPur (Rkh), Revākhaṇḍa, 103 170.2]
pañcagavyaghṛtakṣīrair dadhikṣaudraghṛtairjalaiḥ | [SkPur (Rkh), Revākhaṇḍa, 103 171.1]
gandhamālyādidhūpaiśca naivedyaiśca suśobhanaiḥ | [SkPur (Rkh), Revākhaṇḍa, 103 171.2]
pūjya trayīmayaṃ liṅgaṃ devīṃ kātyāyanīṃ śubhām | [SkPur (Rkh), Revākhaṇḍa, 103 172.1]
rātrau jāgaraṇaṃ kṛtvā patyāsi pativratā | [SkPur (Rkh), Revākhaṇḍa, 103 172.2]
tataḥ prabhāte vimale dvijānsampūjya yatnataḥ | [SkPur (Rkh), Revākhaṇḍa, 103 173.1]
godānena hiraṇyena vastreṇānnena bhārata | [SkPur (Rkh), Revākhaṇḍa, 103 173.2]
govindaḥ pūjayāmāsa svaśaktyā brāhmaṇāñchubhān | [SkPur (Rkh), Revākhaṇḍa, 103 174.1]
muktapāpo gṛhāyātaḥ svabhāryāsahito nṛpa | [SkPur (Rkh), Revākhaṇḍa, 103 174.2]
evaṃ yaḥ śṛṇute bhaktyā govindākhyānamuttamam | [SkPur (Rkh), Revākhaṇḍa, 103 175.1]
paṭhate parayā bhaktyā bhrūṇahatyā praṇaśyati | [SkPur (Rkh), Revākhaṇḍa, 103 175.2]
krīḍate śāṃkare loke yāvadābhūtasamplavam | [SkPur (Rkh), Revākhaṇḍa, 103 176.1]
yaścaivāśvayuje māsi caitre vā nṛpasattama | [SkPur (Rkh), Revākhaṇḍa, 103 176.2]
saptamyāṃ ca site pakṣe sopavāso jitendriyaḥ | [SkPur (Rkh), Revākhaṇḍa, 103 177.1]
sāttvikīṃ vāsanāṃ kṛtvā yo vasecchivamandire | [SkPur (Rkh), Revākhaṇḍa, 103 177.2]
dhyāyamāno virūpākṣaṃ triśūlakarasaṃsthitam | [SkPur (Rkh), Revākhaṇḍa, 103 178.1]
kaṃsāsuranihantāraṃ śaṅkhacakragadādharam | [SkPur (Rkh), Revākhaṇḍa, 103 178.2]
pakṣirājasamārūḍhaṃ trailokyavaradāyakam | [SkPur (Rkh), Revākhaṇḍa, 103 179.1]
pitāmahaṃ tato dhyāyeddhaṃsasthaṃ caturānanam | [SkPur (Rkh), Revākhaṇḍa, 103 179.2]
sargapradaṃ samastasya kamalākaraśobhitam | [SkPur (Rkh), Revākhaṇḍa, 103 180.1]
yo hyevaṃ vasate tatra triyame sthāna uttame | [SkPur (Rkh), Revākhaṇḍa, 103 180.2]
tataḥ prabhāte vimale hyaṣṭamyāṃ ca narādhipa | [SkPur (Rkh), Revākhaṇḍa, 103 181.1]
brāhmaṇān pūjayed bhaktyā sarvadoṣavivarjitān | [SkPur (Rkh), Revākhaṇḍa, 103 181.2]
sarvāvayavasampūrṇānsarvaśāstraviśāradān | [SkPur (Rkh), Revākhaṇḍa, 103 182.1]
vedābhyāsaratānnityaṃ svadāraniratānsadā | [SkPur (Rkh), Revākhaṇḍa, 103 182.2]
śrāddhe dāne vrate yogyān brāhmaṇān pāṇḍunandana | [SkPur (Rkh), Revākhaṇḍa, 103 183.1]
pretānāṃ pūjanaṃ tatra devapūrvaṃ samārabhet | [SkPur (Rkh), Revākhaṇḍa, 103 183.2]
pretatvān mucyate śīghrameraṇḍyāṃ piṇḍatarpaṇaiḥ | [SkPur (Rkh), Revākhaṇḍa, 103 184.1]
dānāni tatra deyāni hyannamukhyāni sarvadā | [SkPur (Rkh), Revākhaṇḍa, 103 184.2]
hiraṇyabhūmikanyāśca dhūrvāhau śubhalakṣaṇau | [SkPur (Rkh), Revākhaṇḍa, 103 185.1]
sīreṇa sahitau pārtha dhānyaṃ droṇakasaṃkhyayā | [SkPur (Rkh), Revākhaṇḍa, 103 185.2]
alaṃkṛtāṃ savatsāṃ ca kṣīriṇīṃ taruṇīṃ sitām | [SkPur (Rkh), Revākhaṇḍa, 103 186.1]
raktāṃ vā kṛṣṇavarṇāṃ vā pāṭalāṃ kapilāṃ tathā | [SkPur (Rkh), Revākhaṇḍa, 103 186.2]
kāṃsyadohanasaṃyuktāṃ rukmakhuravibhūṣaṇām | [SkPur (Rkh), Revākhaṇḍa, 103 187.1]
svarṇaśṛṅgīṃ savatsāṃ ca brāhmaṇāyopapādayet | [SkPur (Rkh), Revākhaṇḍa, 103 187.2]
prīyatāṃ me jagannāthā harakṛṣṇapitāmahāḥ | [SkPur (Rkh), Revākhaṇḍa, 103 188.1]
saṃsārarakṣaṇī devī surabhī māṃ samuddharet | [SkPur (Rkh), Revākhaṇḍa, 103 188.2]
putrārthaṃ yāḥ striyaḥ pārtha hyeraṇḍīsaṅgame nṛpa | [SkPur (Rkh), Revākhaṇḍa, 103 189.1]
snāpyante rudrasūktaiśca caturvedodbhavaistathā | [SkPur (Rkh), Revākhaṇḍa, 103 189.2]
caturbhirbrāhmaṇaiḥ śastaṃ dvābhyāṃ yogyaiśca kārayet | [SkPur (Rkh), Revākhaṇḍa, 103 190.1]
ekena sārdrakumbhena dāmpatyamabhiṣecayet | [SkPur (Rkh), Revākhaṇḍa, 103 190.2]
daivajñenaiva caikena athavā sāmagena vā | [SkPur (Rkh), Revākhaṇḍa, 103 191.1]
pañcaratnasamāyuktaṃ kumbhe tatraiva kārayet | [SkPur (Rkh), Revākhaṇḍa, 103 191.2]
gandhatoyasamāyuktaṃ sarvauṣadhivimiśritam | [SkPur (Rkh), Revākhaṇḍa, 103 192.1]
āmrapallavasaṃyuktam aśvatthamadhukaṃ tathā | [SkPur (Rkh), Revākhaṇḍa, 103 192.2]
guṇṭhitaṃ sitavastreṇa sitacandanacarcitam | [SkPur (Rkh), Revākhaṇḍa, 103 193.1]
sitapuṣpaistu saṃchannaṃ siddhārthakṛtamadhyamam | [SkPur (Rkh), Revākhaṇḍa, 103 193.2]
kāṃsyapātre tu saṃsthāpya putrārthī deśikottamaḥ | [SkPur (Rkh), Revākhaṇḍa, 103 194.1]
aṅgalagnaṃ tu yadvastraṃ kaṭakābharaṇaṃ tathā | [SkPur (Rkh), Revākhaṇḍa, 103 194.2]
tatsarvaṃ maṇḍale tyājyaṃ siddhyarthaṃ cātmanastadā | [SkPur (Rkh), Revākhaṇḍa, 103 195.1]
praṇamya bhāskaraṃ paścādācāryaṃ rudrarūpiṇam | [SkPur (Rkh), Revākhaṇḍa, 103 195.2]
madhuraṃ ca tato 'śnīyād devyā bhuvana uttame | [SkPur (Rkh), Revākhaṇḍa, 103 196.1]
phaladānaṃ ca viprāya chatraṃ tāmbūlameva ca | [SkPur (Rkh), Revākhaṇḍa, 103 196.2]
upānahau ca yānaṃ ca sa bhaved duḥkhavarjitaḥ | [SkPur (Rkh), Revākhaṇḍa, 103 197.1]
bhāskare krīḍate loke yāvad ābhūtasamplavam | [SkPur (Rkh), Revākhaṇḍa, 103 197.2]
dānaṃ koṭiguṇaṃ sarvaṃ śubhaṃ vā yadi vāśubham | [SkPur (Rkh), Revākhaṇḍa, 103 198.1]
yathā nadīnadāḥ sarve sāgare yānti saṃkṣayam | [SkPur (Rkh), Revākhaṇḍa, 103 198.2]
evaṃ pāpāni naśyanti hyeraṇḍīsaṅgame nṛṇām | [SkPur (Rkh), Revākhaṇḍa, 103 199.1]
samantācchastrapātena hyeraṇḍīsaṅgame nṛpa | [SkPur (Rkh), Revākhaṇḍa, 103 199.2]
bhrūṇahatyāsamaṃ pāpaṃ naśyate śaṅkaro 'bravīt | [SkPur (Rkh), Revākhaṇḍa, 103 200.1]
prāṇatyāgaṃ ca yo bhaktyā jātavedasi kārayet | [SkPur (Rkh), Revākhaṇḍa, 103 200.2]
anāśakaṃ nṛpaśreṣṭha jale vā tadanantaram | [SkPur (Rkh), Revākhaṇḍa, 103 201.1]
pañcasāhasrikaṃ mānaṃ varṣāṇāṃ jātavedasi | [SkPur (Rkh), Revākhaṇḍa, 103 201.2]
jale trīṇi sahasrāṇyanāśake ṣaṣṭiṃ bhuñjate | [SkPur (Rkh), Revākhaṇḍa, 103 202.1]
kākā bakāḥ kapotāśca hyulūkāḥ paśavas tathā | [SkPur (Rkh), Revākhaṇḍa, 103 202.2]
saṃgamodakasaṃspṛṣṭās te yānti paramāṃ gatim | [SkPur (Rkh), Revākhaṇḍa, 103 203.1]
vṛkṣāśca tatpadaṃ jñātvā yāṃ gatiṃ yānti yoginaḥ | [SkPur (Rkh), Revākhaṇḍa, 103 203.2]
eraṇḍikā mayā devī dṛṣṭo me manmatheśvaraḥ | [SkPur (Rkh), Revākhaṇḍa, 103 204.1]
kiṃ samartho yamo ruṣṭo bhadro bhadrāṇi paśyati | [SkPur (Rkh), Revākhaṇḍa, 103 204.2]
mṛttikāṃ saṅgamodbhūtāṃ ye ca guṇṭhanti nityaśaḥ | [SkPur (Rkh), Revākhaṇḍa, 103 205.1]
bhrūṇahatyādipāpāni naśyante nātra saṃśayaḥ | [SkPur (Rkh), Revākhaṇḍa, 103 205.2]
eraṇḍīsaṅgame martyo luṇṭhyamāno narādhipa | [SkPur (Rkh), Revākhaṇḍa, 103 206.1]
sarvapāpairvinirmuktaḥ padaṃ gacchatyanāmayam | [SkPur (Rkh), Revākhaṇḍa, 103 206.2]
eraṇḍyāḥ saṅgamaṃ martyāḥ kīrtayantyāśramasthitāḥ | [SkPur (Rkh), Revākhaṇḍa, 103 207.1]
vimuktapāpā jāyante satyaṃ śaṅkarabhāṣitam | [SkPur (Rkh), Revākhaṇḍa, 103 207.2]
eraṇḍīpādapāgraistu dṛṣṭaiḥ pāpaṃ vyapohati | [SkPur (Rkh), Revākhaṇḍa, 103 208.1]
tīrthākhyānamidaṃ puṇyaṃ ye paṭhiṣyanti mānavāḥ | [SkPur (Rkh), Revākhaṇḍa, 103 209.1]
śṛṇvanti cāpare bhaktyā muktapāpā bhavanti te | [SkPur (Rkh), Revākhaṇḍa, 103 209.2]
etatte sarvamākhyātam eraṇḍīsaṅgamaṃ nṛpa | [SkPur (Rkh), Revākhaṇḍa, 103 210.1]
bhūyaścānyat pravakṣyāmi sarvapāpakṣayaṃkaram | [SkPur (Rkh), Revākhaṇḍa, 103 210.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe eraṇḍīsaṅgamatīrthaphalamāhātmyavarṇanaṃ nāma tryadhikaśatatamo 'dhyāyaḥ | [SkPur (Rkh), Revākhaṇḍa, 103 211.1]
{SkPur (Rkh), Revākhaṇḍa, 104}
śrīmārkaṇḍeya uvāca | [SkPur (Rkh), Revākhaṇḍa, 104 1.1]
tato gacchenmahīpālaṃ sauvarṇaśilamuttamam | [SkPur (Rkh), Revākhaṇḍa, 104 1.2]
prakhyātamuttare kūle sarvapāpakṣayaṃkaram | [SkPur (Rkh), Revākhaṇḍa, 104 1.3]
samantācchatapātena munisaṅghaiḥ purā kṛtam | [SkPur (Rkh), Revākhaṇḍa, 104 2.1]
revāyāṃ durlabhaṃ sthānaṃ saṅgamasya samīpataḥ | [SkPur (Rkh), Revākhaṇḍa, 104 2.2]
vibhaktaṃ hastamātraṃ ca puṇyakṣetraṃ narādhipa | [SkPur (Rkh), Revākhaṇḍa, 104 3.1]
suvarṇaśilake snātvā pūjayitvā maheśvaram | [SkPur (Rkh), Revākhaṇḍa, 104 3.2]
natvā tu bhāskaraṃ devaṃ hotavyaṃ ca hutāśane | [SkPur (Rkh), Revākhaṇḍa, 104 4.1]
bilvenājyavimiśreṇa bilvapatrairathāpi vā | [SkPur (Rkh), Revākhaṇḍa, 104 4.2]
prīyatāṃ me jagannātho vyādhir naśyatu me dhruvam | [SkPur (Rkh), Revākhaṇḍa, 104 5.1]
dvijāya kāñcane datte yatphalaṃ tacchṛṇuṣva me | [SkPur (Rkh), Revākhaṇḍa, 104 5.2]
bahusvarṇasya yatproktaṃ yāgasya phalamuttamam | [SkPur (Rkh), Revākhaṇḍa, 104 6.1]
tathāsau labhate sarvaṃ kāñcanaṃ yaḥ prayacchati | [SkPur (Rkh), Revākhaṇḍa, 104 6.2]
tena dānena pūtātmā mṛtaḥ svargamavāpnuyāt | [SkPur (Rkh), Revākhaṇḍa, 104 7.1]
rudrasyānucaras tāvad yāvad indrāścaturdaśa | [SkPur (Rkh), Revākhaṇḍa, 104 7.2]
tataḥ svargāvatīrṇastu jāyate viśade kule | [SkPur (Rkh), Revākhaṇḍa, 104 8.1]
dhanadhānyasamopetaḥ punaḥ smarati tajjalam | [SkPur (Rkh), Revākhaṇḍa, 104 8.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe suvarṇaśilātīrthamāhātmyavarṇanaṃ nāma caturadhikaśatatamo 'dhyāyaḥ | [SkPur (Rkh), Revākhaṇḍa, 104 9.1]
{SkPur (Rkh), Revākhaṇḍa, 105}
śrīmārkaṇḍeya uvāca | [SkPur (Rkh), Revākhaṇḍa, 105 1.1]
karañjākhyaṃ tato gacchet sopavāso jitendriyaḥ | [SkPur (Rkh), Revākhaṇḍa, 105 1.2]
tatra snātvā tu rājendra sarvapāpaiḥ pramucyate | [SkPur (Rkh), Revākhaṇḍa, 105 1.3]
arcayitvā mahādevaṃ dattvā dānaṃ tu bhaktitaḥ | [SkPur (Rkh), Revākhaṇḍa, 105 2.1]
suvarṇaṃ rajataṃ vāpi maṇimauktikavidrumān | [SkPur (Rkh), Revākhaṇḍa, 105 2.2]
pādukopānahau chatraṃ śayyāṃ prāvaraṇāni ca | [SkPur (Rkh), Revākhaṇḍa, 105 3.1]
koṭikoṭiguṇaṃ sarvaṃ jāyate nātra saṃśayaḥ | [SkPur (Rkh), Revākhaṇḍa, 105 3.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe karañjatīrthamāhātmyavarṇanaṃ nāma pañcādhikaśatatamo 'dhyāyaḥ | [SkPur (Rkh), Revākhaṇḍa, 105 4.1]
{SkPur (Rkh), Revākhaṇḍa, 106}
śrīmārkaṇḍeya uvāca | [SkPur (Rkh), Revākhaṇḍa, 106 1.1]
tato gacchenmahīpāla tīrthaṃ paramaśobhanam | [SkPur (Rkh), Revākhaṇḍa, 106 1.2]
saubhāgyakaraṇaṃ divyaṃ naranārīmanoramam | [SkPur (Rkh), Revākhaṇḍa, 106 1.3]
tatra yā durbhagā nārī naro vā nṛpasattama | [SkPur (Rkh), Revākhaṇḍa, 106 2.1]
snātvārcayed umārudrau saubhāgyaṃ tasya jāyate | [SkPur (Rkh), Revākhaṇḍa, 106 2.2]
tṛtīyāyāmahorātraṃ sopavāso jitendriyaḥ | [SkPur (Rkh), Revākhaṇḍa, 106 3.1]
nimantrayed dvijaṃ bhaktyā sapatnīkaṃ surūpiṇam | [SkPur (Rkh), Revākhaṇḍa, 106 3.2]
gandhamālyairalaṃkṛtya vastradhūpādivāsitam | [SkPur (Rkh), Revākhaṇḍa, 106 4.1]
bhojayet pāyasānnena kṛsareṇātha bhaktitaḥ | [SkPur (Rkh), Revākhaṇḍa, 106 4.2]
bhojayitvā yathānyāyaṃ pradakṣiṇamudāharet | [SkPur (Rkh), Revākhaṇḍa, 106 5.1]
prīyatāṃ me mahādevaḥ sapatnīko vṛṣadhvajaḥ | [SkPur (Rkh), Revākhaṇḍa, 106 5.2]
yathā te devadeveśa na viyogaḥ kadācana | [SkPur (Rkh), Revākhaṇḍa, 106 6.1]
mamāpi karuṇāṃ kṛtvā tathāstviti vicintayet | [SkPur (Rkh), Revākhaṇḍa, 106 6.2]
evaṃ kṛte tatastasya yatpuṇyaṃ samudāhṛtam | [SkPur (Rkh), Revākhaṇḍa, 106 7.1]
tatte sarvaṃ pravakṣyāmi yathā devena bhāṣitam | [SkPur (Rkh), Revākhaṇḍa, 106 7.2]
daurbhāgyaṃ durgatiścaiva dāridryaṃ śokabandhanam | [SkPur (Rkh), Revākhaṇḍa, 106 8.1]
vandhyatvaṃ saptajanmāni jāyate na yudhiṣṭhira | [SkPur (Rkh), Revākhaṇḍa, 106 8.2]
jyeṣṭhamāse site pakṣe tṛtīyāyāṃ viśeṣataḥ | [SkPur (Rkh), Revākhaṇḍa, 106 9.1]
tatra gatvā tu yo bhaktyā pañcāgniṃ sādhayettataḥ | [SkPur (Rkh), Revākhaṇḍa, 106 9.2]
so 'pi pāpairaśeṣaistu mucyate nātra saṃśayaḥ | [SkPur (Rkh), Revākhaṇḍa, 106 10.1]
guggulaṃ dahate yastu dvidhā cittavivarjitaḥ | [SkPur (Rkh), Revākhaṇḍa, 106 10.2]
śarīraṃ bhedayed yastu gauryāścaiva samīpataḥ | [SkPur (Rkh), Revākhaṇḍa, 106 11.1]
tasminkarmapraviṣṭasya utkrāntir jāyate yadi | [SkPur (Rkh), Revākhaṇḍa, 106 11.2]
dehapāte vrajet svargam ityevaṃ śaṅkaro 'bravīt | [SkPur (Rkh), Revākhaṇḍa, 106 12.1]
sitaraktaistathā pītairvastraiśca vividhaiḥ śubhaiḥ | [SkPur (Rkh), Revākhaṇḍa, 106 12.2]
brāhmaṇīṃ brāhmaṇaṃ caiva pūjayitvā yathāvidhi | [SkPur (Rkh), Revākhaṇḍa, 106 13.1]
puṣpairnānāvidhaiścaiva gandhadhūpaiḥ suśobhanaiḥ | [SkPur (Rkh), Revākhaṇḍa, 106 13.2]
kaṇṭhasūtrakasindūraiḥ kuṅkumena vilepayet | [SkPur (Rkh), Revākhaṇḍa, 106 14.1]
kalpayeta striyaṃ gaurīṃ brāhmaṇaṃ śivarūpiṇam | [SkPur (Rkh), Revākhaṇḍa, 106 14.2]
teṣāṃ tadrūpakaṃ kṛtvā dānamutsṛjyate tataḥ | [SkPur (Rkh), Revākhaṇḍa, 106 15.1]
kaṅkaṇaṃ karṇaveṣṭaṃ ca kaṇṭhikāṃ mudrikāṃ tathā | [SkPur (Rkh), Revākhaṇḍa, 106 15.2]
saptadhānyaṃ tathā caiva bhojanaṃ nṛpasattama | [SkPur (Rkh), Revākhaṇḍa, 106 16.1]
anyānyapi ca dānāni tasmiṃstīrthe dadāti yaḥ | [SkPur (Rkh), Revākhaṇḍa, 106 16.2]
sarvadānaiśca yatpuṇyaṃ prāpnuyānnātra saṃśayaḥ | [SkPur (Rkh), Revākhaṇḍa, 106 17.1]
sahasraguṇitaṃ sarvaṃ nātra kāryā vicāraṇā | [SkPur (Rkh), Revākhaṇḍa, 106 17.2]
śaṅkareṇa samaṃ tasmādbhogaṃ bhuṅkte hyanuttamam | [SkPur (Rkh), Revākhaṇḍa, 106 18.1]
saubhāgyaṃ tasya vipulaṃ jāyate nātra saṃśayaḥ | [SkPur (Rkh), Revākhaṇḍa, 106 18.2]
aputro labhate putramadhano dhanamāpnuyāt | [SkPur (Rkh), Revākhaṇḍa, 106 19.1]
rājendra kāmadaṃ tīrthaṃ narmadāyāṃ vyavasthitam | [SkPur (Rkh), Revākhaṇḍa, 106 19.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kāmadatīrthamāhātmyavarṇanaṃ nāma ṣaḍuttaraśatatamo 'dhyāyaḥ | [SkPur (Rkh), Revākhaṇḍa, 106 20.1]
{SkPur (Rkh), Revākhaṇḍa, 107}
śrīmārkaṇḍeya uvāca | [SkPur (Rkh), Revākhaṇḍa, 107 1.1]
tato gaccheta rājendra bhaṇḍārītīrtham uttamam | [SkPur (Rkh), Revākhaṇḍa, 107 1.2]
daridracchedakaraṇaṃ yugānyekonaviṃśatiḥ | [SkPur (Rkh), Revākhaṇḍa, 107 1.3]
dhanadena tapastaptvā prasanne padmasambhave | [SkPur (Rkh), Revākhaṇḍa, 107 2.1]
tatraiva svalpadānena prāptaṃ vittasya rakṣaṇam | [SkPur (Rkh), Revākhaṇḍa, 107 2.2]
tatra gatvā tu yo bhaktyā snātvā vittaṃ prayacchati | [SkPur (Rkh), Revākhaṇḍa, 107 3.1]
tasya vittaparicchedo na kadācid bhaviṣyati | [SkPur (Rkh), Revākhaṇḍa, 107 3.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe bhaṇḍārītīrthamāhātmyavarṇanaṃ nāma saptottaraśatatamo 'dhyāyaḥ | [SkPur (Rkh), Revākhaṇḍa, 107 4.1]
{SkPur (Rkh), Revākhaṇḍa, 108}
śrīmārkaṇḍeya uvāca | [SkPur (Rkh), Revākhaṇḍa, 108 1.1]
tato gacchenmahīpāla rohiṇītīrthamuttamam | [SkPur (Rkh), Revākhaṇḍa, 108 1.2]
vikhyātaṃ triṣu lokeṣu sarvapāpaharaṃ param | [SkPur (Rkh), Revākhaṇḍa, 108 1.3]
yudhiṣṭhira uvāca | [SkPur (Rkh), Revākhaṇḍa, 108 2.1]
rohiṇītīrthamāhātmyaṃ sarvapāpapraṇāśanam | [SkPur (Rkh), Revākhaṇḍa, 108 2.2]
śrotumicchāmi tattvena tanme tvaṃ vaktumarhasi | [SkPur (Rkh), Revākhaṇḍa, 108 2.3]
śrīmārkaṇḍeya uvāca | [SkPur (Rkh), Revākhaṇḍa, 108 3.1]
tasminnekārṇave ghore naṣṭe sthāvarajaṅgame | [SkPur (Rkh), Revākhaṇḍa, 108 3.2]
udadhau ca śayānasya devadevasya cakriṇaḥ | [SkPur (Rkh), Revākhaṇḍa, 108 3.3]
nābhau samutthitaṃ padmaṃ ravimaṇḍalasannibham | [SkPur (Rkh), Revākhaṇḍa, 108 4.1]
karṇikākesaropetaṃ patraiśca samalaṃkṛtam | [SkPur (Rkh), Revākhaṇḍa, 108 4.2]
tatra brahmā samutpannaścaturvadanapaṅkajaḥ | [SkPur (Rkh), Revākhaṇḍa, 108 5.1]
kiṃ karomīti deveśa ājñā me dīyatāṃ prabho | [SkPur (Rkh), Revākhaṇḍa, 108 5.2]
evamuktastu deveśaḥ śaṅkhacakragadādharaḥ | [SkPur (Rkh), Revākhaṇḍa, 108 6.1]
uvāca madhurāṃ vāṇīṃ tadā devaṃ pitāmaham | [SkPur (Rkh), Revākhaṇḍa, 108 6.2]
sarasvatyāṃ mahābāho lokaṃ kuru mamājñayā | [SkPur (Rkh), Revākhaṇḍa, 108 7.1]
bhūtagrāmamaśeṣasya utpādanavidhikṣayam | [SkPur (Rkh), Revākhaṇḍa, 108 7.2]
etacchrutaṃ tu vacanaṃ padmanābhasya bhārata | [SkPur (Rkh), Revākhaṇḍa, 108 8.1]
cintayāmāsa bhagavānsaptarṣīnhitakāmyayā | [SkPur (Rkh), Revākhaṇḍa, 108 8.2]
kramātte cintitāḥ prājñāḥ pulastyaḥ pulahaḥ kratuḥ | [SkPur (Rkh), Revākhaṇḍa, 108 9.1]
prācetaso vasiṣṭhaśca bhṛgurnārada eva ca | [SkPur (Rkh), Revākhaṇḍa, 108 9.2]
yajñe prācetaso dakṣo mahātejāḥ prajāpatiḥ | [SkPur (Rkh), Revākhaṇḍa, 108 10.1]
dakṣasyāpi tathā jātāḥ pañcāśadduhitaro 'nagha | [SkPur (Rkh), Revākhaṇḍa, 108 10.2]
dadau sa daśa dharmāya kaśyapāya trayodaśa | [SkPur (Rkh), Revākhaṇḍa, 108 11.1]
tathaiva sa mahābhāgaḥ saptaviṃśatimindave | [SkPur (Rkh), Revākhaṇḍa, 108 11.2]
rohiṇīnāma yā tāsāṃ madhye tasya narādhipa | [SkPur (Rkh), Revākhaṇḍa, 108 12.1]
aniṣṭā sarvanārīṇāṃ bhartuścaiva viśeṣataḥ | [SkPur (Rkh), Revākhaṇḍa, 108 12.2]
tataḥ sā paramaṃ kṛtvā vairāgyaṃ nṛpasattama | [SkPur (Rkh), Revākhaṇḍa, 108 13.1]
āgatya narmadātīre cacāra vipulaṃ tapaḥ | [SkPur (Rkh), Revākhaṇḍa, 108 13.2]
ekarātrais trirātraiśca ṣaḍdvādaśabhireva ca | [SkPur (Rkh), Revākhaṇḍa, 108 14.1]
pakṣamāsopavāsaiśca karśayanti kalevaram | [SkPur (Rkh), Revākhaṇḍa, 108 14.2]
ārādhayantī satataṃ mahiṣāsuranāśinīṃ | [SkPur (Rkh), Revākhaṇḍa, 108 15.1]
devīṃ bhagavatīṃ tāta sarvārtivinivāraṇīm | [SkPur (Rkh), Revākhaṇḍa, 108 15.2]
snātvā snātvā jale nityaṃ narmadāyāḥ śucismitā | [SkPur (Rkh), Revākhaṇḍa, 108 16.1]
tatastuṣṭā mahābhāgā devī nārāyaṇī nṛpa | [SkPur (Rkh), Revākhaṇḍa, 108 16.2]
prasannā te mahābhāge vratena niyamena ca | [SkPur (Rkh), Revākhaṇḍa, 108 17.1]
etacchrutvā tu vacanaṃ rohiṇī śaśinaḥ priyā | [SkPur (Rkh), Revākhaṇḍa, 108 17.2]
yathā bhavāmi na cirāttathā bhavatu mānade | [SkPur (Rkh), Revākhaṇḍa, 108 18.1]
evamastviti sā coktvā bhavānī bhaktavatsalā | [SkPur (Rkh), Revākhaṇḍa, 108 18.2]
stūyamānā munigaṇaistatraivāntaradhīyata | [SkPur (Rkh), Revākhaṇḍa, 108 19.1]
tadāprabhṛti tattīrthaṃ rohiṇī śaśinaḥ priyā | [SkPur (Rkh), Revākhaṇḍa, 108 19.2]
saṃjātā sarvakālaṃ tu vallabhā nṛpasattama | [SkPur (Rkh), Revākhaṇḍa, 108 20.1]
tatra tīrthe tu yā nārī naro vā snāni bhaktitaḥ | [SkPur (Rkh), Revākhaṇḍa, 108 20.2]
vallabhā jāyate sā tu bhartur vai rohiṇī yathā | [SkPur (Rkh), Revākhaṇḍa, 108 21.1]
tatra tīrthe tu yaḥ kaścitprāṇatyāgaṃ karoti vai | [SkPur (Rkh), Revākhaṇḍa, 108 21.2]
saptajanmāni dāmpatyaviyogo na bhavet kvacit | [SkPur (Rkh), Revākhaṇḍa, 108 22.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe rohiṇīsomanāthatīrthamāhātmyavarṇanaṃ nāmāṣṭottaraśatatamo 'dhyāyaḥ | [SkPur (Rkh), Revākhaṇḍa, 108 23.1]
{SkPur (Rkh), Revākhaṇḍa, 109}
śrīmārkaṇḍeya uvāca | [SkPur (Rkh), Revākhaṇḍa, 109 1.1]
tato gacchenmahīpāla cakratīrthamanuttamam | [SkPur (Rkh), Revākhaṇḍa, 109 1.2]
senāpuramitikhyātaṃ sarvapāpakṣayaṃkaram | [SkPur (Rkh), Revākhaṇḍa, 109 1.3]
saināpatyābhiṣekāya devadevena cakriṇā | [SkPur (Rkh), Revākhaṇḍa, 109 2.1]
ānītaśca mahāseno devaiḥ sendrapurogamaiḥ | [SkPur (Rkh), Revākhaṇḍa, 109 2.2]
dānavānāṃ vadhārthāya jayāya ca divaukasām | [SkPur (Rkh), Revākhaṇḍa, 109 3.1]
bhūmidānena viprendrāṃs tarpayitvā yathāvidhi | [SkPur (Rkh), Revākhaṇḍa, 109 3.2]
śaṅkhabherīninādaiśca paṭahānāṃ ca nisvanaiḥ | [SkPur (Rkh), Revākhaṇḍa, 109 4.1]
vīṇāveṇumṛdaṅgaiśca jhallarīsvaramaṅgalaiḥ | [SkPur (Rkh), Revākhaṇḍa, 109 4.2]
tataḥ kṛtvā svanaṃ ghoraṃ dānavo baladarpitaḥ | [SkPur (Rkh), Revākhaṇḍa, 109 5.1]
rururnāma vighātārthamabhiṣekasya cāgataḥ | [SkPur (Rkh), Revākhaṇḍa, 109 5.2]
hastyaśvarathapattyoghaiḥ pūrayanvai diśo daśa | [SkPur (Rkh), Revākhaṇḍa, 109 6.1]
tatra tena mahadyuddhaṃ pravṛttaṃ kila bhārata | [SkPur (Rkh), Revākhaṇḍa, 109 6.2]
śaktyṛṣṭipāśamuśalaiḥ khaḍgaistomaraṭaṅkanaiḥ | [SkPur (Rkh), Revākhaṇḍa, 109 7.1]
bhallaiḥ karṇikanārācaiḥ kabandhapaṭasaṃkulaiḥ | [SkPur (Rkh), Revākhaṇḍa, 109 7.2]
tatastu tāṃ śatrubalasya senāṃ kṣaṇena cāpancyutabāṇaghātaiḥ | [SkPur (Rkh), Revākhaṇḍa, 109 8.1]
vidhvastahastyaśvarathānmahātmā jagrāha cakraṃ ripusaṅghanāśanaḥ | [SkPur (Rkh), Revākhaṇḍa, 109 8.2]
jvalacca cakraṃ niśitaṃ bhayaṃkaraṃ surāsurāṇāṃ ca sudarśanaṃ raṇe | [SkPur (Rkh), Revākhaṇḍa, 109 9.1]
cakarta daityasya śirastadānīṃ karātpramuktaṃ madhughātinaśca tat | [SkPur (Rkh), Revākhaṇḍa, 109 9.2]
taṃ dṛṣṭvā sahasā vighnamabhiṣeke ṣaḍānanaḥ | [SkPur (Rkh), Revākhaṇḍa, 109 10.1]
tyaktvā tu tatra saṃsthānaṃ cacāra vipulaṃ tapaḥ | [SkPur (Rkh), Revākhaṇḍa, 109 10.2]
muktaṃ cakraṃ vināśāya hariṇā lokadhāriṇā | [SkPur (Rkh), Revākhaṇḍa, 109 11.1]
dvidalaṃ dānavaṃ kṛtvā papāta vimale jale | [SkPur (Rkh), Revākhaṇḍa, 109 11.2]
tadā prabhṛti tattīrthaṃ cakratīrthamiti śrutam | [SkPur (Rkh), Revākhaṇḍa, 109 12.1]
sarvapāpavināśāya nirmitaṃ viśvamūrtinā | [SkPur (Rkh), Revākhaṇḍa, 109 12.2]
cakratīrthe tu yaḥ snātvā pūjayed devamacyutam | [SkPur (Rkh), Revākhaṇḍa, 109 13.1]
puṇḍarīkasya yajñasya phalamāpnoti mānavaḥ | [SkPur (Rkh), Revākhaṇḍa, 109 13.2]
tatra tīrthe tu yaḥ snātvā pūjayed brāhmaṇāñchubhān | [SkPur (Rkh), Revākhaṇḍa, 109 14.1]
śāntadāntajitakrodhānsa labhetkoṭijaṃ phalam | [SkPur (Rkh), Revākhaṇḍa, 109 14.2]
tatra tīrthe tu yo bhaktyā tyajate dehamātmanaḥ | [SkPur (Rkh), Revākhaṇḍa, 109 15.1]
viṣṇulokaṃ mṛto yāti jayaśabdādimaṅgalaiḥ | [SkPur (Rkh), Revākhaṇḍa, 109 15.2]
krīḍayitvā yathākāmaṃ devagandharvapūjitaḥ | [SkPur (Rkh), Revākhaṇḍa, 109 16.1]
ihāgatya ca bhūyo 'pi jāyate vipule kule | [SkPur (Rkh), Revākhaṇḍa, 109 16.2]
etatpuṇyaṃ pāpaharaṃ dhanyaṃ duḥkhapraṇāśanam | [SkPur (Rkh), Revākhaṇḍa, 109 17.1]
kathitaṃ te mahābhāga bhūyaścānyacchṛṇuṣva me | [SkPur (Rkh), Revākhaṇḍa, 109 17.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe senāpure cakratīrthamāhātmyavarṇanaṃ nāma navottaraśatatamo 'dhyāyaḥ | [SkPur (Rkh), Revākhaṇḍa, 109 18.1]
{SkPur (Rkh), Revākhaṇḍa, 110}
śrīmārkaṇḍeya uvāca | [SkPur (Rkh), Revākhaṇḍa, 110 1.1]
dhautapāpaṃ tato gacchen mahāpātakanāśanam | [SkPur (Rkh), Revākhaṇḍa, 110 1.2]
samīpe cakratīrthasya viṣṇunā nirmitaṃ purā | [SkPur (Rkh), Revākhaṇḍa, 110 1.3]
nihatair dānavair ghorair devadevo janārdanaḥ | [SkPur (Rkh), Revākhaṇḍa, 110 2.1]
tatpāpasya vināśārthaṃ dānavāntodbhavasya ca | [SkPur (Rkh), Revākhaṇḍa, 110 2.2]
tatra tīrthe jitakrodhaścacāra vipulaṃ tapaḥ | [SkPur (Rkh), Revākhaṇḍa, 110 3.1]
duścaraṃ maunamāsthāya hyaśakyaṃ devadānavaiḥ | [SkPur (Rkh), Revākhaṇḍa, 110 3.2]
snātvā dattvā dvijātibhyo dānāni vividhāni ca | [SkPur (Rkh), Revākhaṇḍa, 110 4.1]
tatkṣaṇāt supāpas tu gatastadvaiṣṇavaṃ padam | [SkPur (Rkh), Revākhaṇḍa, 110 4.2]
evaṃ yuktastu yastatra pāpaṃ kṛtvā sudāruṇam | [SkPur (Rkh), Revākhaṇḍa, 110 5.1]
snātvā japtvā vidhānena mucyate sarvapātakaiḥ | [SkPur (Rkh), Revākhaṇḍa, 110 5.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dhautapāpatīrthamāhātmyavarṇanaṃ nāma daśottaraśatatamo 'dhyāyaḥ | [SkPur (Rkh), Revākhaṇḍa, 110 6.1]
{SkPur (Rkh), Revākhaṇḍa, 111}
śrīmārkaṇḍeya uvāca | [SkPur (Rkh), Revākhaṇḍa, 111 1.1]
narmadādakṣiṇe kūle tīrthaṃ paramaśobhanam | [SkPur (Rkh), Revākhaṇḍa, 111 1.2]
skandena nirmitaṃ pūrvaṃ tapaḥ kṛtvā sudāruṇam | [SkPur (Rkh), Revākhaṇḍa, 111 1.3]
yudhiṣṭhira uvāca | [SkPur (Rkh), Revākhaṇḍa, 111 2.1]
skandasya caritaṃ sarvamājanma dvijasattama | [SkPur (Rkh), Revākhaṇḍa, 111 2.2]
tīrthasya ca vidhiṃ puṇyaṃ kathayasva yathārthataḥ | [SkPur (Rkh), Revākhaṇḍa, 111 2.3]
śrīmārkaṇḍeya uvāca | [SkPur (Rkh), Revākhaṇḍa, 111 3.1]
devadevena vai taptaṃ tapaḥ pūrvaṃ yudhiṣṭhira | [SkPur (Rkh), Revākhaṇḍa, 111 3.2]
vijñaptena suraiḥ sarvairumādevī vivāhitā | [SkPur (Rkh), Revākhaṇḍa, 111 3.3]
nāsti senāpatiḥ kaściddevānāṃ surasattama | [SkPur (Rkh), Revākhaṇḍa, 111 4.1]
nīyante dānavairghoraiḥ sarve devāḥ savāsavāḥ | [SkPur (Rkh), Revākhaṇḍa, 111 4.2]
yathā niśā vinā candraṃ divaso bhāskaraṃ vinā | [SkPur (Rkh), Revākhaṇḍa, 111 5.1]
na śobhate muhūrtaṃ vai tathā senā vināyakā | [SkPur (Rkh), Revākhaṇḍa, 111 5.2]
evaṃ jñātvā mahādeva parayā dayayā vibho | [SkPur (Rkh), Revākhaṇḍa, 111 6.1]
senānīr dīyatāṃ kaścittriṣu lokeṣu viśrutaḥ | [SkPur (Rkh), Revākhaṇḍa, 111 6.2]
etacchrutvā śubhaṃ vākyaṃ devānāṃ parameśvaraḥ | [SkPur (Rkh), Revākhaṇḍa, 111 7.1]
kāmayāna umāṃ devīṃ sasmāra manasā smaram | [SkPur (Rkh), Revākhaṇḍa, 111 7.2]
tena mūrchitasarvāṅgaḥ kāmarūpo jagadguruḥ | [SkPur (Rkh), Revākhaṇḍa, 111 8.1]
kāmayāmāsa rudrāṇīṃ divyaṃ varṣaśataṃ kila | [SkPur (Rkh), Revākhaṇḍa, 111 8.2]
devarājastato jñātvā mahāmaithunagaṃ haram | [SkPur (Rkh), Revākhaṇḍa, 111 9.1]
saṃmantrya daivataiḥ sārddhaṃ praiṣayajjātavedasam | [SkPur (Rkh), Revākhaṇḍa, 111 9.2]
tena gatvā mahādevaḥ paramānandasaṃsthitaḥ | [SkPur (Rkh), Revākhaṇḍa, 111 10.1]
sahasā tena dṛṣṭo 'sau hāhetyuktvā samutthitaḥ | [SkPur (Rkh), Revākhaṇḍa, 111 10.2]
tataḥ kruddhā mahādevī śāpavācamuvāca ha | [SkPur (Rkh), Revākhaṇḍa, 111 11.1]
vepamānā mahārāja śṛṇu yatte vadāmyaham | [SkPur (Rkh), Revākhaṇḍa, 111 11.2]
ahaṃ yasmāt suraiḥ sarvairyācitā putrajanmani | [SkPur (Rkh), Revākhaṇḍa, 111 12.1]
kṛtā ratiśca viphalā saṃpreṣya jātavedasam | [SkPur (Rkh), Revākhaṇḍa, 111 12.2]
tasmātsarve putrahīnā bhaviṣyanti na saṃśayaḥ | [SkPur (Rkh), Revākhaṇḍa, 111 13.1]
hareṇoktastato vahnirasmākaṃ bījamāvaha | [SkPur (Rkh), Revākhaṇḍa, 111 13.2]
yathā bhavati lokeṣu tathā tvaṃ kartum arhasi | [SkPur (Rkh), Revākhaṇḍa, 111 14.1]
mama tejastvayā śakyaṃ gṛhītuṃ surasattama | [SkPur (Rkh), Revākhaṇḍa, 111 14.2]
devakāryārthasiddhyarthaṃ nānyaḥ śakto jagattraye | [SkPur (Rkh), Revākhaṇḍa, 111 14.3]
agniruvāca | [SkPur (Rkh), Revākhaṇḍa, 111 15.1]
tejasastava me deva kā śaktirdhāraṇe vibho | [SkPur (Rkh), Revākhaṇḍa, 111 15.2]
karoti bhasmasātsarvaṃ trailokyaṃ sacarācaram | [SkPur (Rkh), Revākhaṇḍa, 111 15.3]
īśvara uvāca | [SkPur (Rkh), Revākhaṇḍa, 111 16.1]
udarasthena bījena yadi te jāyate rujā | [SkPur (Rkh), Revākhaṇḍa, 111 16.2]
tadā kṣipasva tattejo gaṅgātoye hutāśana | [SkPur (Rkh), Revākhaṇḍa, 111 16.3]
evamuktvā mahādevo 'moghaṃ bījamuttamam | [SkPur (Rkh), Revākhaṇḍa, 111 17.1]
havyavāhamukhe sarvaṃ prakṣipyāntaradhīyata | [SkPur (Rkh), Revākhaṇḍa, 111 17.2]
gate cādarśanaṃ deve dahyamāno hutāśanaḥ | [SkPur (Rkh), Revākhaṇḍa, 111 18.1]
gaṅgātoye vinikṣipya jagāma svaṃniveśanam | [SkPur (Rkh), Revākhaṇḍa, 111 18.2]
asahantī tu tattejo gaṅgāpi saritāṃ varā | [SkPur (Rkh), Revākhaṇḍa, 111 19.1]
śarastambe vinikṣipya jagāmāśu yathāgatam | [SkPur (Rkh), Revākhaṇḍa, 111 19.2]
tatra jātaṃ tu taddṛṣṭvā sarve devāḥ savāsavāḥ | [SkPur (Rkh), Revākhaṇḍa, 111 20.1]
kṛttikāṃ preṣayāmāsuḥ stanyaṃ pāyayituṃ tadā | [SkPur (Rkh), Revākhaṇḍa, 111 20.2]
dṛṣṭvā tā āgatāḥ sarvā gaṅgāgarbhe mahāmateḥ | [SkPur (Rkh), Revākhaṇḍa, 111 21.1]
ṣaṇmukhaiḥ ṣaṇmukho bhūtvā pipāsurapibatstanam | [SkPur (Rkh), Revākhaṇḍa, 111 21.2]
jātakarmādisaṃskārānvedoktānpadmasambhavaḥ | [SkPur (Rkh), Revākhaṇḍa, 111 22.1]
cakāra sarvāndājendra vidhidṛṣṭena karmaṇā | [SkPur (Rkh), Revākhaṇḍa, 111 22.2]
ṣaṇmukhātṣaṇmukho nāma kārttikeyastu kṛttikāt | [SkPur (Rkh), Revākhaṇḍa, 111 23.1]
kumāraśca kumāratvād gaṅgāgarbho 'gnijo 'paraḥ | [SkPur (Rkh), Revākhaṇḍa, 111 23.2]
evaṃ kumāraḥ sambhūto hy anadhītya sa vedavit | [SkPur (Rkh), Revākhaṇḍa, 111 24.1]
śāstrāṇyanekāni veda cacāra vipulaṃ tapaḥ | [SkPur (Rkh), Revākhaṇḍa, 111 24.2]
devāraṇyeṣu sarveṣu nadīṣu ca nadeṣu ca | [SkPur (Rkh), Revākhaṇḍa, 111 25.1]
pṛthivyāṃ yāni tīrthāni samudrād yāni bhārata | [SkPur (Rkh), Revākhaṇḍa, 111 25.2]
tataḥ paryāyayogena narmadātaṭamāśritaḥ | [SkPur (Rkh), Revākhaṇḍa, 111 26.1]
narmadādakṣiṇe kūle cacāra vipulaṃ tapaḥ | [SkPur (Rkh), Revākhaṇḍa, 111 26.2]
ṛgyajuḥsāmavihitaṃ japañjāpyamaharniśam | [SkPur (Rkh), Revākhaṇḍa, 111 27.1]
dhyāyamāno mahādevaṃ śucirdhamanisaṃtataḥ | [SkPur (Rkh), Revākhaṇḍa, 111 27.2]
tato varṣasahasrānte pūrṇe devo maheśvaraḥ | [SkPur (Rkh), Revākhaṇḍa, 111 28.1]
umayā sahitaḥ kāle tadā vacanam abravīt | [SkPur (Rkh), Revākhaṇḍa, 111 28.2]
īśvara uvāca | [SkPur (Rkh), Revākhaṇḍa, 111 29.1]
ahaṃ te varadastāta gaurī mātā pitā hyaham | [SkPur (Rkh), Revākhaṇḍa, 111 29.2]
varaṃ vṛṇīṣva yacceṣṭaṃ triṣu lokeṣu durlabham | [SkPur (Rkh), Revākhaṇḍa, 111 29.3]
ṣaṇmukha uvāca | [SkPur (Rkh), Revākhaṇḍa, 111 30.1]
yadi tuṣṭo mahādeva umayā saha śaṅkara | [SkPur (Rkh), Revākhaṇḍa, 111 30.2]
vṛṇomi mātāpitarau nānyā gatirmatirmama | [SkPur (Rkh), Revākhaṇḍa, 111 30.3]
etacchrutvā śubhaṃ vākyaṃ putrasya vadanāccyutam | [SkPur (Rkh), Revākhaṇḍa, 111 31.1]
tathetyuktvā tu snehena premṇā taṃ pariṣasvaje | [SkPur (Rkh), Revākhaṇḍa, 111 31.2]
tatastaṃ mūrdhnyupāghrāya hyumayovāca śaṅkaraḥ | [SkPur (Rkh), Revākhaṇḍa, 111 32.1]
īśvara uvāca | [SkPur (Rkh), Revākhaṇḍa, 111 33.1]
akṣayaścāvyayaścaiva senānīs tvaṃ bhaviṣyasi | [SkPur (Rkh), Revākhaṇḍa, 111 33.2]
śikhī ca te vāhanaṃ divyarūpo datto mayā śaktidharasya saṃkhye | [SkPur (Rkh), Revākhaṇḍa, 111 34.1]
surāsurādīṃśca jayeti coktvā jagāma kailāsavaraṃ mahātmā | [SkPur (Rkh), Revākhaṇḍa, 111 34.2]
gate cādarśanaṃ deve tadā sa śikhivāhanaḥ | [SkPur (Rkh), Revākhaṇḍa, 111 35.1]
sthāpayitvā mahādevaṃ jagāma surasannidhau | [SkPur (Rkh), Revākhaṇḍa, 111 35.2]
tadāprabhṛti tattīrthaṃ skandatīrthamiti śrutam | [SkPur (Rkh), Revākhaṇḍa, 111 36.1]
sarvapāpaharaṃ puṇyaṃ martyānāṃ bhuvi durlabham | [SkPur (Rkh), Revākhaṇḍa, 111 36.2]
tatra tīrthe tu yo rājanbhaktyā snātvārcayecchivam | [SkPur (Rkh), Revākhaṇḍa, 111 37.1]
gandhamālyābhiṣekaiśca yājñikaṃ sa labhet phalam | [SkPur (Rkh), Revākhaṇḍa, 111 37.2]
skandatīrthe tu yaḥ snātvā pūjayet pitṛdevatāḥ | [SkPur (Rkh), Revākhaṇḍa, 111 38.1]
tilamiśreṇa toyena tasya puṇyaphalaṃ śṛṇu | [SkPur (Rkh), Revākhaṇḍa, 111 38.2]
piṇḍadānena caikena vidhiyuktena bhārata | [SkPur (Rkh), Revākhaṇḍa, 111 39.1]
dvādaśābdāni tuṣyanti pitaro nātra saṃśayaḥ | [SkPur (Rkh), Revākhaṇḍa, 111 39.2]
tatra tīrthe tu rājendra śubhaṃ vā yādi vāśubham | [SkPur (Rkh), Revākhaṇḍa, 111 40.1]
iha loke pare caiva tatsarvaṃ jāyate 'kṣayam | [SkPur (Rkh), Revākhaṇḍa, 111 40.2]
tatra tīrthe tu yaḥ kaścit prāṇatyāgaṃ kariṣyati | [SkPur (Rkh), Revākhaṇḍa, 111 41.1]
śāstrayuktena vidhinā sa gacchecchivamandiram | [SkPur (Rkh), Revākhaṇḍa, 111 41.2]
kalpamekaṃ vasitvā tu devagandharvapūjitaḥ | [SkPur (Rkh), Revākhaṇḍa, 111 42.1]
atra bhāratavarṣe tu jāyate vimale kule | [SkPur (Rkh), Revākhaṇḍa, 111 42.2]
vedavedāṅgatattvajñaḥ sarvavyādhivivarjitaḥ | [SkPur (Rkh), Revākhaṇḍa, 111 43.1]
jīvedvarṣaśataṃ sāgraṃ putrapautrasamanvitaḥ | [SkPur (Rkh), Revākhaṇḍa, 111 43.2]
idaṃ te kathitaṃ rājanskandatīrthasya sambhavam | [SkPur (Rkh), Revākhaṇḍa, 111 44.1]
dhanyaṃ yaśasyamāyuṣyaṃ sarvaduḥkhaghnamuttamam | [SkPur (Rkh), Revākhaṇḍa, 111 44.2]
sarvapāpaharaṃ puṇyaṃ devadevena bhāṣitam | [SkPur (Rkh), Revākhaṇḍa, 111 44.3]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe skandatīrthamāhātmyavarṇanaṃ nāmaikādaśottaraśatatamo 'dhyāyaḥ | [SkPur (Rkh), Revākhaṇḍa, 111 45.1]
{SkPur (Rkh), Revākhaṇḍa, 112}
śrīmārkaṇḍeya uvāca | [SkPur (Rkh), Revākhaṇḍa, 112 1.1]
tato gacchettu rājendra tīrthamāṅgirasasya tu | [SkPur (Rkh), Revākhaṇḍa, 112 1.2]
uttare narmadākūle sarvapāpavināśanam | [SkPur (Rkh), Revākhaṇḍa, 112 1.3]
purāsīdaṅgirānāma brāhmaṇo vedapāragaḥ | [SkPur (Rkh), Revākhaṇḍa, 112 2.1]
putrahetor yugasyādau cacāra vipulaṃ tapaḥ | [SkPur (Rkh), Revākhaṇḍa, 112 2.2]
nityaṃ triṣavaṇasnāyī japandevaṃ sanātanam | [SkPur (Rkh), Revākhaṇḍa, 112 3.1]
pūjayaṃśca mahādevaṃ kṛcchracāndrāyaṇādibhiḥ | [SkPur (Rkh), Revākhaṇḍa, 112 3.2]
dvādaśābde tataḥ pūrṇe tutoṣa parameśvaraḥ | [SkPur (Rkh), Revākhaṇḍa, 112 4.1]
vareṇa chandayāmāsa dvijam āṅgirasaṃ varam | [SkPur (Rkh), Revākhaṇḍa, 112 4.2]
vavre sa tu mahādevaṃ putraṃ putravatāṃ varam | [SkPur (Rkh), Revākhaṇḍa, 112 5.1]
vedavidyāvratasnātaṃ sarvaśāstraviśāradam | [SkPur (Rkh), Revākhaṇḍa, 112 5.2]
devānāṃ mantriṇaṃ rājan sarvalokeṣu pūjitam | [SkPur (Rkh), Revākhaṇḍa, 112 6.1]
brahmalakṣmyāḥ sadāvāsam akṣayaṃ cāvyayaṃ sutam | [SkPur (Rkh), Revākhaṇḍa, 112 6.2]
tathābhilaṣitaḥ putraḥ sarvavidyāviśāradaḥ | [SkPur (Rkh), Revākhaṇḍa, 112 7.1]
bhaviṣyati na sandehaścaivamuktvā yayau haraḥ | [SkPur (Rkh), Revākhaṇḍa, 112 7.2]
varair aṅgirasaścāpi bṛhaspatirajāyata | [SkPur (Rkh), Revākhaṇḍa, 112 8.1]
yathābhilaṣitaḥ putro vedavedāṅgapāragaḥ | [SkPur (Rkh), Revākhaṇḍa, 112 8.2]
jāte putre'ṅgirās tatra sthāpayāmāsa śaṅkaram | [SkPur (Rkh), Revākhaṇḍa, 112 9.1]
hṛṣṭatuṣṭamanā bhūtvā jagāmottaraparvatam | [SkPur (Rkh), Revākhaṇḍa, 112 9.2]
tatra cāṅgirase tīrthe yaḥ snātvā pūjayecchivam | [SkPur (Rkh), Revākhaṇḍa, 112 10.1]
sarvapāpavinirmukto rudralokaṃ sa gacchati | [SkPur (Rkh), Revākhaṇḍa, 112 10.2]
aputro labhate putramadhano dhanamāpnuyāt | [SkPur (Rkh), Revākhaṇḍa, 112 11.1]
icchate yaśca yaṃ kāmaṃ sa taṃ labhati mānavaḥ | [SkPur (Rkh), Revākhaṇḍa, 112 11.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe 'gnirasatīrthamāhātmyavarṇanaṃ nāma dvādaśādhikaśatatamo 'dhyāyaḥ | [SkPur (Rkh), Revākhaṇḍa, 112 12.1]
{SkPur (Rkh), Revākhaṇḍa, 113}
śrīmārkaṇḍeya uvāca | [SkPur (Rkh), Revākhaṇḍa, 113 1.1]
tato gacchettu rājendra koṭitīrthamanuttamam | [SkPur (Rkh), Revākhaṇḍa, 113 1.2]
ṛṣikoṭirgatā tatra parāṃ siddhimupāgatā | [SkPur (Rkh), Revākhaṇḍa, 113 1.3]
tatra tīrthe tu yaḥ snātvā bhojayed brāhmaṇāñchuciḥ | [SkPur (Rkh), Revākhaṇḍa, 113 2.1]
ekasminbhojite vipre koṭirbhavati bhojitā | [SkPur (Rkh), Revākhaṇḍa, 113 2.2]
tatra tīrthe tu yaḥ snātvā pūjayet pitṛdevatāḥ | [SkPur (Rkh), Revākhaṇḍa, 113 3.1]
pūjite tu mahādeve vājapeyaphalaṃ labhet | [SkPur (Rkh), Revākhaṇḍa, 113 3.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe koṭitīrthamāhātmyavarṇanaṃ nāma trayodaśādhikaśātatamo 'dhyāyaḥ | [SkPur (Rkh), Revākhaṇḍa, 113 4.1]
{SkPur (Rkh), Revākhaṇḍa, 114}
śrīmārkaṇḍeya uvāca | [SkPur (Rkh), Revākhaṇḍa, 114 1.1]
tato gacchettu rājendra tīrthaṃ paramaśobhanam | [SkPur (Rkh), Revākhaṇḍa, 114 1.2]
ayonijaṃ mahāpuṇyaṃ sarvapāpapraṇāśanam | [SkPur (Rkh), Revākhaṇḍa, 114 1.3]
ayonije naraḥ snātvā pūjayet parameśvaram | [SkPur (Rkh), Revākhaṇḍa, 114 2.1]
pitṛdevārcanaṃ kṛtvā mucyate sarvakilbiṣaiḥ | [SkPur (Rkh), Revākhaṇḍa, 114 2.2]
tatra tīrthe tu vidhinā prāṇatyāgaṃ karoti yaḥ | [SkPur (Rkh), Revākhaṇḍa, 114 3.1]
sa kadācinmahārāja yonidvāraṃ na paśyati | [SkPur (Rkh), Revākhaṇḍa, 114 3.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ayonisambhavatīrthamāhātmyavarṇanaṃ nāma caturdaśādhikaśatatamo 'dhyāyaḥ | [SkPur (Rkh), Revākhaṇḍa, 114 4.1]
{SkPur (Rkh), Revākhaṇḍa, 115}
śrīmārkaṇḍeya uvāca | [SkPur (Rkh), Revākhaṇḍa, 115 1.1]
tato gacchenmahārāja tīrtham aṅgārakaṃ param | [SkPur (Rkh), Revākhaṇḍa, 115 1.2]
rūpadaṃ sarvalokānāṃ viśrutaṃ narmadātaṭe | [SkPur (Rkh), Revākhaṇḍa, 115 1.3]
aṅgārakeṇa rājendra purā taptaṃ tapaḥ kila | [SkPur (Rkh), Revākhaṇḍa, 115 2.1]
arbudaṃ ca nikharvaṃ ca prayutaṃ varṣasaṃkhyayā | [SkPur (Rkh), Revākhaṇḍa, 115 2.2]
tatastuṣṭo mahādevaḥ parayā kṛpayā nṛpa | [SkPur (Rkh), Revākhaṇḍa, 115 3.1]
pratyakṣadarśī bhagavān uvāca kṣitinandanam | [SkPur (Rkh), Revākhaṇḍa, 115 3.2]
varado 'smi mahābhāga durlabhaṃ tridaśair api | [SkPur (Rkh), Revākhaṇḍa, 115 4.1]
varaṃ dāsyāmyahaṃ vatsa brūhi yatte vivakṣitam | [SkPur (Rkh), Revākhaṇḍa, 115 4.2]
aṅgāraka uvāca | [SkPur (Rkh), Revākhaṇḍa, 115 5.1]
tava prasādāddeveśa sarvalokamaheśvara | [SkPur (Rkh), Revākhaṇḍa, 115 5.2]
grahamadhyagato nityaṃ vicarāmi nabhastale | [SkPur (Rkh), Revākhaṇḍa, 115 5.3]
yāvaddharādharo loke yāvaccandradivākarau | [SkPur (Rkh), Revākhaṇḍa, 115 6.1]
nadyo nadāḥ samudrāśca varo me cākṣayo bhavet | [SkPur (Rkh), Revākhaṇḍa, 115 6.2]
evamastviti deveśo dattvā varamanuttamam | [SkPur (Rkh), Revākhaṇḍa, 115 7.1]
jagāmākāśamāviśya vandyamānaḥ surāsuraiḥ | [SkPur (Rkh), Revākhaṇḍa, 115 7.2]
bhūmiputrastatastasminsthāpayāmāsa śaṅkaram | [SkPur (Rkh), Revākhaṇḍa, 115 8.1]
gataḥ surālaye loke grahabhāve niveśitaḥ | [SkPur (Rkh), Revākhaṇḍa, 115 8.2]
tatra tīrthe tu yaḥ snātvā pūjayetparameśvaram | [SkPur (Rkh), Revākhaṇḍa, 115 9.1]
hutahomo jitakrodhaḥ so 'śvamedhaphalaṃ labhet | [SkPur (Rkh), Revākhaṇḍa, 115 9.2]
caturthyaṅgārake yastu snātvā cābhyarcayedgraham | [SkPur (Rkh), Revākhaṇḍa, 115 10.1]
aṅgārakaṃ vidhānena saptajanmāni bhārata | [SkPur (Rkh), Revākhaṇḍa, 115 10.2]
daśayojanavistīrṇe maṇḍale rūpavān bhavet | [SkPur (Rkh), Revākhaṇḍa, 115 11.1]
tatraiva tā mṛto jantuḥ kāmato 'kāmato 'pi vā | [SkPur (Rkh), Revākhaṇḍa, 115 11.2]
rudrasyānucaro bhūtvā tenaiva saha modate | [SkPur (Rkh), Revākhaṇḍa, 115 11.3]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe aṅgārakatīrthamāhātmyavarṇanaṃ nāma pañcadaśottaraśatatamo 'dhyāyaḥ | [SkPur (Rkh), Revākhaṇḍa, 115 12.1]
{SkPur (Rkh), Revākhaṇḍa, 116}
mārkaṇḍeya uvāca | [SkPur (Rkh), Revākhaṇḍa, 116 1.1]
pāṇḍutīrthaṃ tato gacchet sarvapāpavināśanam | [SkPur (Rkh), Revākhaṇḍa, 116 1.2]
tatra snātvā naro rājan mucyate sarvakilbiṣaiḥ | [SkPur (Rkh), Revākhaṇḍa, 116 1.3]
tatra tīrthe tu yaḥ snātvā dāpayet kāñcanaṃ śuciḥ | [SkPur (Rkh), Revākhaṇḍa, 116 2.1]
bhrūṇahatyādipāpāni naśyante nātra saṃśayaḥ | [SkPur (Rkh), Revākhaṇḍa, 116 2.2]
piṇḍodakapradānena vājapeyaphalaṃ labhet | [SkPur (Rkh), Revākhaṇḍa, 116 3.1]
pitaraḥ pitāmahāśca nṛtyante ca praharṣitāḥ | [SkPur (Rkh), Revākhaṇḍa, 116 3.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe pāṇḍutīrthamāhātmyavarṇanaṃ nāma ṣoḍaśādhikaśatatamo 'dhyāyaḥ | [SkPur (Rkh), Revākhaṇḍa, 116 4.1]
{SkPur (Rkh), Revākhaṇḍa, 117}
śrīmārkaṇḍeya uvāca | [SkPur (Rkh), Revākhaṇḍa, 117 1.1]
tato gacchettu rājendra puṇyaṃ tīrthaṃ trilocanam | [SkPur (Rkh), Revākhaṇḍa, 117 1.2]
tatra tiṣṭhati deveśaḥ sarvalokanamaskṛtaḥ | [SkPur (Rkh), Revākhaṇḍa, 117 1.3]
tatra tīrthe tu yaḥ snātvā bhaktyārcayati śaṅkaram | [SkPur (Rkh), Revākhaṇḍa, 117 2.1]
rudrasya bhavanaṃ yāti mṛto nāstyatra saṃśayaḥ | [SkPur (Rkh), Revākhaṇḍa, 117 2.2]
kalpakṣaye tataḥ pūrṇe krīḍitvā ca ihāgataḥ | [SkPur (Rkh), Revākhaṇḍa, 117 3.1]
āviyogena tiṣṭheta pūjyamānaḥ śataṃ samāḥ | [SkPur (Rkh), Revākhaṇḍa, 117 3.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe trilocanatīrthamāhātmyavarṇanaṃ nāma saptadaśottaraśatatamo 'dhyāyaḥ | [SkPur (Rkh), Revākhaṇḍa, 117 4.1]
{SkPur (Rkh), Revākhaṇḍa, 118}
śrīmārkaṇḍeya uvāca | [SkPur (Rkh), Revākhaṇḍa, 118 1.1]
tato gacchettu rājendra tīrthaṃ paramaśobhanam | [SkPur (Rkh), Revākhaṇḍa, 118 1.2]
indratīrthetivikhyātaṃ narmadādakṣiṇe taṭe | [SkPur (Rkh), Revākhaṇḍa, 118 1.3]
yudhiṣṭhira uvāca | [SkPur (Rkh), Revākhaṇḍa, 118 2.1]
narmadādakṣiṇe kūle indratīrthaṃ kathaṃ bhavet | [SkPur (Rkh), Revākhaṇḍa, 118 2.2]
śrotumicchāmi viprendra hyādimadhyāntavistaraiḥ | [SkPur (Rkh), Revākhaṇḍa, 118 2.3]
etacchrutvā tu vacanaṃ dharmaputrasya dhīmataḥ | [SkPur (Rkh), Revākhaṇḍa, 118 3.1]
kathayāmāsa tadvattamitihāsaṃ purātanam | [SkPur (Rkh), Revākhaṇḍa, 118 3.2]
śrīmārkaṇḍeya uvāca | [SkPur (Rkh), Revākhaṇḍa, 118 4.1]
viśvāsayitvā suciraṃ dharmaśatruṃ mahābalam | [SkPur (Rkh), Revākhaṇḍa, 118 4.2]
vṛtraṃ jitvātha hatvā tu gacchamānaṃ śacīpatim | [SkPur (Rkh), Revākhaṇḍa, 118 4.3]
niṣkrāmamāṇaṃ mārgeṇa brahmahatyā durāsadā | [SkPur (Rkh), Revākhaṇḍa, 118 5.1]
ahorātramaviśrāntā jagāma bhuvanatrayam | [SkPur (Rkh), Revākhaṇḍa, 118 5.2]
yatoyato brahmahaṇaṃ yāti yānena śobhanam | [SkPur (Rkh), Revākhaṇḍa, 118 6.1]
diśo bhāgaṃ suraiḥ sārddhaṃ tato hatyā na muñcati | [SkPur (Rkh), Revākhaṇḍa, 118 6.2]
brahmahatyā surāpānaṃ steyaṃ gurvaganāgamaḥ | [SkPur (Rkh), Revākhaṇḍa, 118 7.1]
pātakānāṃ gatirdṛṣṭā na tu viśvāsaghātinām | [SkPur (Rkh), Revākhaṇḍa, 118 7.2]
pāpakarmamukhaṃ dṛṣṭvā snānadānairviśudhyati | [SkPur (Rkh), Revākhaṇḍa, 118 8.1]
nārī vā puruṣo vāpi naiva viśvāsaghātinaḥ | [SkPur (Rkh), Revākhaṇḍa, 118 8.2]
evamādīni cānyāni śrutvā vākyāni devarāṭ | [SkPur (Rkh), Revākhaṇḍa, 118 9.1]
vacanaṃ tadvidhairuktaṃ viṣādamagamatparam | [SkPur (Rkh), Revākhaṇḍa, 118 9.2]
tyaktvā rājyaṃ suraiḥ sārdhaṃ jagāma tapa uttamam | [SkPur (Rkh), Revākhaṇḍa, 118 10.1]
putradāragṛhaṃ rājyaṃ vasūni vividhāni ca | [SkPur (Rkh), Revākhaṇḍa, 118 10.2]
phalānyetāni dharmasya śobhayanti janeśvaram | [SkPur (Rkh), Revākhaṇḍa, 118 11.1]
phalaṃ dharmasya bhuñjeti suhṛtsvajanabāndhavāḥ | [SkPur (Rkh), Revākhaṇḍa, 118 11.2]
paśyatāṃ sarvam eteṣāṃ pāpamekena bhujyate | [SkPur (Rkh), Revākhaṇḍa, 118 12.1]
paraṃ hi sukhamutsṛjya karśayanvai kalevaram | [SkPur (Rkh), Revākhaṇḍa, 118 12.2]
devarājo jagāmāsau tīrthānyāyatanāni ca | [SkPur (Rkh), Revākhaṇḍa, 118 13.1]
gaṅgātīrtheṣu sarveṣu yāmuneṣu tathaiva ca | [SkPur (Rkh), Revākhaṇḍa, 118 13.2]
sārasvateṣu sarveṣu sāmudreṣu pṛthakpṛthak | [SkPur (Rkh), Revākhaṇḍa, 118 14.1]
nadīṣu devakhāteṣu taḍāgeṣu saraḥsu ca | [SkPur (Rkh), Revākhaṇḍa, 118 14.2]
pāpaṃ na muñcate sarve paścāddevasamāgame | [SkPur (Rkh), Revākhaṇḍa, 118 15.1]
revāprabhavatīrtheṣu kūlayor ubhayor api | [SkPur (Rkh), Revākhaṇḍa, 118 15.2]
pūjayanvai mahādevaṃ skandatīrthaṃ samāsadat | [SkPur (Rkh), Revākhaṇḍa, 118 16.1]
tava sthitvopavāsaiśca kṛcchracāndrāyaṇādibhiḥ | [SkPur (Rkh), Revākhaṇḍa, 118 16.2]
karśayanvai svakaṃ dehaṃ na lebhe śarma vai kvacit | [SkPur (Rkh), Revākhaṇḍa, 118 17.1]
grīṣme pañcāgnimadhyastho varṣāsu sthaṇḍileśayaḥ | [SkPur (Rkh), Revākhaṇḍa, 118 17.2]
ārdravāsāstu hemante cacāra vipulaṃ tapaḥ | [SkPur (Rkh), Revākhaṇḍa, 118 18.1]
evaṃ tu tapatastasya indrasya viditātmanaḥ | [SkPur (Rkh), Revākhaṇḍa, 118 18.2]
vatsarāṇāṃ sahasrāṇi gatāni daśa bhārata | [SkPur (Rkh), Revākhaṇḍa, 118 19.1]
tatastvekādaśe prāpte varṣe tu nṛpasattama | [SkPur (Rkh), Revākhaṇḍa, 118 19.2]
sahasā bhagavāndevastu tutoṣa parameśvaraḥ | [SkPur (Rkh), Revākhaṇḍa, 118 20.1]
tathā brahmarṣayaḥ siddhā brahmaviṣṇupurogamāḥ | [SkPur (Rkh), Revākhaṇḍa, 118 20.2]
tatrājagmuḥ surāḥ sarve yatra devaḥ śatakratuḥ | [SkPur (Rkh), Revākhaṇḍa, 118 21.1]
dṛṣṭvā samāgatān devān ṛṣīṃścaiva mahāmatiḥ | [SkPur (Rkh), Revākhaṇḍa, 118 21.2]
uvāca praṇato bhūtvā sarvadevapurohitaḥ | [SkPur (Rkh), Revākhaṇḍa, 118 22.1]
viditaṃ sarvameteṣāṃ yathā vṛtravadhaḥ kṛtaḥ | [SkPur (Rkh), Revākhaṇḍa, 118 22.2]
yuṣmākaṃ cājñayā pūrvaṃ brahmaviṣṇumaheśvarāḥ | [SkPur (Rkh), Revākhaṇḍa, 118 23.1]
tathāpyevaṃ brahmahaṇaṃ matvā pāpasya kāriṇam | [SkPur (Rkh), Revākhaṇḍa, 118 23.2]
bhramantaṃ sarvatīrtheṣu brahmahatyā na muñcati | [SkPur (Rkh), Revākhaṇḍa, 118 24.1]
na nandati jagatsarvaṃ trailokyaṃ sacarācaram | [SkPur (Rkh), Revākhaṇḍa, 118 24.2]
yathā vihīnacandrārkaṃ tathā rājyamanāyakam | [SkPur (Rkh), Revākhaṇḍa, 118 25.1]
tasmātsarve suraśreṣṭhā vijñāpyaṃ mama samprati | [SkPur (Rkh), Revākhaṇḍa, 118 25.2]
kurvantu śakraṃ nirdoṣaṃ tathā sarve maharṣayaḥ | [SkPur (Rkh), Revākhaṇḍa, 118 26.1]
bṛhaspatimukhodgīrṇaṃ śrutvā tadvacanaṃ śubham | [SkPur (Rkh), Revākhaṇḍa, 118 26.2]
tataḥ provāca bhagavānbrahmā lokapitāmahaḥ | [SkPur (Rkh), Revākhaṇḍa, 118 27.1]
etatpāpaṃ mahāghoraṃ brahmahatyāsamudbhavam | [SkPur (Rkh), Revākhaṇḍa, 118 27.2]
daivatebhyo 'tha bhūtebhyaścaturbhāgaṃ kṣipāmyaham | [SkPur (Rkh), Revākhaṇḍa, 118 28.1]
evaṃ muktvā kṣipaccaino jalopari mahāmatiḥ | [SkPur (Rkh), Revākhaṇḍa, 118 28.2]
avagāhya tataḥ peyā āpo vai nānyathā budhaiḥ | [SkPur (Rkh), Revākhaṇḍa, 118 29.1]
dharāyāmakṣipadbhāgaṃ dvitīyaṃ padmasaṃbhavaḥ | [SkPur (Rkh), Revākhaṇḍa, 118 29.2]
abhakṣyā tena saṃjātā sadākālaṃ vasuṃdharā | [SkPur (Rkh), Revākhaṇḍa, 118 30.1]
tadārdhamarddhaṃ nārīṇāṃ dvitīye 'hni yudhiṣṭhira | [SkPur (Rkh), Revākhaṇḍa, 118 30.2]
nikṣipya bhagavāndevaḥ punaranyajjagāda ha | [SkPur (Rkh), Revākhaṇḍa, 118 31.1]
asaṃgrāhyā tvasaṃgrāhyā tena jātā rajasvalā | [SkPur (Rkh), Revākhaṇḍa, 118 31.2]
caturdināni sā prājñaiḥ pāpasya mahato mahāt | [SkPur (Rkh), Revākhaṇḍa, 118 32.1]
caturthaṃ tu tato bhāgaṃ vibhajya parameśvaraḥ | [SkPur (Rkh), Revākhaṇḍa, 118 32.2]
kṛṣigorakṣyavāṇijyaiḥ śūdrasevākare dvije | [SkPur (Rkh), Revākhaṇḍa, 118 33.1]
tato 'bhinandayāmāsuḥ sarve devā maharṣayaḥ | [SkPur (Rkh), Revākhaṇḍa, 118 33.2]
devendraṃ vāgbhir iṣṭābhir narmadājalasaṃsthitam | [SkPur (Rkh), Revākhaṇḍa, 118 34.1]
vareṇa chandayāmāsa tatastuṣṭo maheśvaraḥ | [SkPur (Rkh), Revākhaṇḍa, 118 34.2]
varaṃ dāsyāmi deveśa varaṃ vṛṇu yathepsitam | [SkPur (Rkh), Revākhaṇḍa, 118 35.1]
indra uvāca | [SkPur (Rkh), Revākhaṇḍa, 118 36.1]
yadi tuṣṭo 'si deveśa yadi deyo varo mama | [SkPur (Rkh), Revākhaṇḍa, 118 36.2]
atra saṃsthāpayiṣyāmi sadā saṃnihito bhava | [SkPur (Rkh), Revākhaṇḍa, 118 36.3]
evamastviti coktvā taṃ brahmaviṣṇumaheśvarāḥ | [SkPur (Rkh), Revākhaṇḍa, 118 37.1]
jagmurākāśamāviśya stūyamānā maharṣibhiḥ | [SkPur (Rkh), Revākhaṇḍa, 118 37.2]
gateṣu devadeveṣu devarājaḥ śatakratuḥ | [SkPur (Rkh), Revākhaṇḍa, 118 38.1]
sthāpayitvā mahādevaṃ jagāma tridaśālayam | [SkPur (Rkh), Revākhaṇḍa, 118 38.2]
indratīrthe tu yaḥ snātvā tarpayet pitṛdevatāḥ | [SkPur (Rkh), Revākhaṇḍa, 118 39.1]
mahāpātakayukto 'pi mucyate sarvapātakaiḥ | [SkPur (Rkh), Revākhaṇḍa, 118 39.2]
indratīrthe tu yaḥ snātvā pūjayet parameśvaram | [SkPur (Rkh), Revākhaṇḍa, 118 40.1]
so 'śvamedhasya yajñasya puṣkalaṃ phalam aśnute | [SkPur (Rkh), Revākhaṇḍa, 118 40.2]
etatte kathitaṃ sarvaṃ tīrthamāhātmyamuttamam | [SkPur (Rkh), Revākhaṇḍa, 118 41.1]
śrutamātreṇa yenaiva mucyante pātakair narāḥ | [SkPur (Rkh), Revākhaṇḍa, 118 41.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe indratīrthamāhātmyavarṇanaṃ nāmāṣṭādaśottaraśatatamo 'dhyāyaḥ | [SkPur (Rkh), Revākhaṇḍa, 118 42.1]
{SkPur (Rkh), Revākhaṇḍa, 119}
śrīmārkaṇḍeya uvāca | [SkPur (Rkh), Revākhaṇḍa, 119 1.1]
tato gacchettu rājendra kahloḍītīrtham uttamam | [SkPur (Rkh), Revākhaṇḍa, 119 1.2]
revāyāścottare kūle sarvapāpavināśanam | [SkPur (Rkh), Revākhaṇḍa, 119 1.3]
hitārthaṃ sarvabhūtānām ṛṣibhiḥ sthāpitaṃ purā | [SkPur (Rkh), Revākhaṇḍa, 119 2.1]
tapasā tu samuddhṛtya narmadāyāṃ mahāmbhasi | [SkPur (Rkh), Revākhaṇḍa, 119 2.2]
snātvā tu kapilātīrthe kapilāṃ yaḥ prayacchati | [SkPur (Rkh), Revākhaṇḍa, 119 3.1]
śrutvā cākhyānakaṃ divyaṃ brāhmaṇāñchṛṇu yatphalam | [SkPur (Rkh), Revākhaṇḍa, 119 3.2]
sarveṣāmeva dānānāṃ kapilādānamuttamam | [SkPur (Rkh), Revākhaṇḍa, 119 4.1]
brāhmaṇānveṣitaṃ pūrvamṛṣidevasamāgame | [SkPur (Rkh), Revākhaṇḍa, 119 4.2]
sadyaḥ prasūtāṃ kapilāṃ śobhanāṃ yaḥ prayacchati | [SkPur (Rkh), Revākhaṇḍa, 119 5.1]
sopavāso jitakrodhastasya puṇyaphalaṃ śṛṇu | [SkPur (Rkh), Revākhaṇḍa, 119 5.2]
sasamudraguhā tena saśailavanakānanā | [SkPur (Rkh), Revākhaṇḍa, 119 6.1]
dattā caiva mahābāho pṛthivī nātra saṃśayaḥ | [SkPur (Rkh), Revākhaṇḍa, 119 6.2]
vācikaṃ mānasaṃ pāpaṃ karmaṇā yatpurā kṛtam | [SkPur (Rkh), Revākhaṇḍa, 119 7.1]
naśyate kapilāṃ dattvā saptajanmārjitaṃ nṛpa | [SkPur (Rkh), Revākhaṇḍa, 119 7.2]
bhūmidānaṃ dhanaṃ dhānyaṃ hastyaśvakanakādikam | [SkPur (Rkh), Revākhaṇḍa, 119 8.1]
kapilādānasyaikasya kalāṃ nārhanti ṣoḍaśīm | [SkPur (Rkh), Revākhaṇḍa, 119 8.2]
tatra tīrthe naraḥ snātvā kapilāṃ yaḥ prayacchati | [SkPur (Rkh), Revākhaṇḍa, 119 9.1]
mṛto viṣṇupuraṃ yāti gīyamāno 'psarogaṇaiḥ | [SkPur (Rkh), Revākhaṇḍa, 119 9.2]
yāvanti tasyā romāṇi savatsāyāstu bhārata | [SkPur (Rkh), Revākhaṇḍa, 119 10.1]
tāvadvarṣasahasrāṇi sa svarge krīḍate ciram | [SkPur (Rkh), Revākhaṇḍa, 119 10.2]
tato 'vakīrṇakālena tviha mānuṣyatāṃ gataḥ | [SkPur (Rkh), Revākhaṇḍa, 119 11.1]
dhanadhānyasamopeto jāyate vipule kule | [SkPur (Rkh), Revākhaṇḍa, 119 11.2]
vedavidyā vratasnātaḥ sarvaśāstraviśāradaḥ | [SkPur (Rkh), Revākhaṇḍa, 119 12.1]
vyādhiśokavinirmukto jīvecca śaradāṃ śatam | [SkPur (Rkh), Revākhaṇḍa, 119 12.2]
etatte sarvamākhyātaṃ kalhoḍītīrtham uttamam | [SkPur (Rkh), Revākhaṇḍa, 119 13.1]
yatkṛtvā sarvapāpebhyo mucyate nātra saṃśayaḥ | [SkPur (Rkh), Revākhaṇḍa, 119 13.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kahloḍītīrthamāhātmyavarṇanaṃ nāmaikonaviṃśatyuttaraśatatamo 'dhyāyaḥ | [SkPur (Rkh), Revākhaṇḍa, 119 14.1]
{SkPur (Rkh), Revākhaṇḍa, 120}
śrīmārkaṇḍeya uvāca | [SkPur (Rkh), Revākhaṇḍa, 120 1.1]
ataḥ paraṃ pravakṣyāmi kambukeśvaramuttamam | [SkPur (Rkh), Revākhaṇḍa, 120 1.2]
hiraṇyakaśipurdaityo dānavo baladarpitaḥ | [SkPur (Rkh), Revākhaṇḍa, 120 1.3]
avadhyaḥ sarvalokānāṃ triṣu lokeṣu viśrutaḥ | [SkPur (Rkh), Revākhaṇḍa, 120 2.1]
tasya putro mahātejāḥ prahlādo nāma nāmataḥ | [SkPur (Rkh), Revākhaṇḍa, 120 2.2]
viṣṇuprasādādbhaktyā ca tasya rājye pratiṣṭhitaḥ | [SkPur (Rkh), Revākhaṇḍa, 120 3.1]
virocanastasya sutas tasyāpi balireva ca | [SkPur (Rkh), Revākhaṇḍa, 120 3.2]
baliputro 'bhavad bāṇastasmādapi ca śambaraḥ | [SkPur (Rkh), Revākhaṇḍa, 120 4.1]
śambarasyānvaye jātaḥ kamburnāma mahāsuraḥ | [SkPur (Rkh), Revākhaṇḍa, 120 4.2]
jñātvā viṣṇumayaṃ ghoraṃ mahadbhayamupasthitam | [SkPur (Rkh), Revākhaṇḍa, 120 5.1]
dānavānāṃ vināśāya nānyo hetuḥ kadācana | [SkPur (Rkh), Revākhaṇḍa, 120 5.2]
sa tyaktvā putradārāṃśca suhṛdbandhuparigrahān | [SkPur (Rkh), Revākhaṇḍa, 120 6.1]
cacāra maunamāsthāya tapaḥ kamburmahāmatiḥ | [SkPur (Rkh), Revākhaṇḍa, 120 6.2]
akṣasūtrakaro bhūtvā daṇḍī muṇḍī ca mekhalī | [SkPur (Rkh), Revākhaṇḍa, 120 7.1]
śākayāvakabhakṣaśca valkalājinasaṃvṛtaḥ | [SkPur (Rkh), Revākhaṇḍa, 120 7.2]
snātvā nityaṃ dhṛtiparo narmadājalamāśritaḥ | [SkPur (Rkh), Revākhaṇḍa, 120 8.1]
pūjayaṃstu mahādevamarbudaṃ varṣasaṃkhyayā | [SkPur (Rkh), Revākhaṇḍa, 120 8.2]
tatastutoṣa bhagavāndevadevo maheśvaraḥ | [SkPur (Rkh), Revākhaṇḍa, 120 9.1]
uvāca dānavaṃ kāle meghagambhīrayā girā | [SkPur (Rkh), Revākhaṇḍa, 120 9.2]
bhobhoḥ kambo mahābhāga tuṣṭo 'haṃ tava suvrata | [SkPur (Rkh), Revākhaṇḍa, 120 10.1]
iṣṭaṃ vratānāṃ paramaṃ maunaṃ sarvārthasādhanam | [SkPur (Rkh), Revākhaṇḍa, 120 10.2]
caritaṃ ca tvayā loke devadānavaduścaram | [SkPur (Rkh), Revākhaṇḍa, 120 11.1]
varaṃ vṛṇīṣva bhadraṃ te yatte manasi rocate | [SkPur (Rkh), Revākhaṇḍa, 120 11.2]
kamburuvāca | [SkPur (Rkh), Revākhaṇḍa, 120 12.1]
yadi prasanno deveśa yadi deyo varo mama | [SkPur (Rkh), Revākhaṇḍa, 120 12.2]
akṣayyaścāvyayaścaiva svecchayā vicarāmyaham | [SkPur (Rkh), Revākhaṇḍa, 120 12.3]
daityadānavasaṅghānāṃ saṃyugeṣvapalāyitā | [SkPur (Rkh), Revākhaṇḍa, 120 13.1]
bhayaṃ cānyanna vidyeta muktvā devaṃ gadādharam | [SkPur (Rkh), Revākhaṇḍa, 120 13.2]
tasyāhaṃ saṃyuge sādhyo yenopāyena śaṅkara | [SkPur (Rkh), Revākhaṇḍa, 120 14.1]
bhavāmi na sadā kālaṃ taṃ vadasva varaṃ mama | [SkPur (Rkh), Revākhaṇḍa, 120 14.2]
īśvara uvāca | [SkPur (Rkh), Revākhaṇḍa, 120 15.1]
mama saṃnihito yatra tvaṃ bhaviṣyasi dānava | [SkPur (Rkh), Revākhaṇḍa, 120 15.2]
tatra viṣṇubhayaṃ nāsti vasātra vigatajvaraḥ | [SkPur (Rkh), Revākhaṇḍa, 120 15.3]
tasya devādhidevasya vedagarbhasya saṃyuge | [SkPur (Rkh), Revākhaṇḍa, 120 16.1]
śaṅkhacakradharasyeśā nāhaṃ sarve surāsurāḥ | [SkPur (Rkh), Revākhaṇḍa, 120 16.2]
kiṃ punaryo dviṣatyenaṃ lokālokaprabhuṃ harim | [SkPur (Rkh), Revākhaṇḍa, 120 17.1]
sa sukhī vartate kālaṃ na nimeṣaṃ mataṃ mama | [SkPur (Rkh), Revākhaṇḍa, 120 17.2]
tasmāt tvaṃ parayā bhaktyā sarvabhūtahite rataḥ | [SkPur (Rkh), Revākhaṇḍa, 120 18.1]
vasiṣyasi ciraṃ kālam ityuktvādarśanaṃ gataḥ | [SkPur (Rkh), Revākhaṇḍa, 120 18.2]
gate cādarśanaṃ deve tatra tīrthe mahāmatiḥ | [SkPur (Rkh), Revākhaṇḍa, 120 19.1]
sthāpayāmāsa deveśaṃ śivaṃ śāntamanāmayam | [SkPur (Rkh), Revākhaṇḍa, 120 19.2]
tasmiṃstīrthe mahādevaṃ sthāpayitvā divaṃ gataḥ | [SkPur (Rkh), Revākhaṇḍa, 120 20.1]
tadāprabhṛti tatpārtha kambutīrthamiti śrutam | [SkPur (Rkh), Revākhaṇḍa, 120 20.2]
vikhyātaṃ sarvalokeṣu mahāpātakanāśanam | [SkPur (Rkh), Revākhaṇḍa, 120 20.3]
kambutīrthe naraḥ snātvā vidhinābhyarcya bhāskaram | [SkPur (Rkh), Revākhaṇḍa, 120 21.1]
ṛgyajuḥsāmamantraiśca stūyamāno nṛpottama | [SkPur (Rkh), Revākhaṇḍa, 120 21.2]
tasya puṇyaṃ samuddiṣṭaṃ brāhmaṇairvedapāragaiḥ | [SkPur (Rkh), Revākhaṇḍa, 120 22.1]
tatsarvaṃ tu śṛṇuṣvādya mamaiva gadato nṛpa | [SkPur (Rkh), Revākhaṇḍa, 120 22.2]
ṛgyajuḥsāmagīteṣu sāṅgopāṅgeṣu yatphalam | [SkPur (Rkh), Revākhaṇḍa, 120 23.1]
tatphalaṃ samavāpnoti gāyatrīmātramantravit | [SkPur (Rkh), Revākhaṇḍa, 120 23.2]
tatra tīrthe tu yaḥ snātvā tarpayet pitṛdevatāḥ | [SkPur (Rkh), Revākhaṇḍa, 120 24.1]
pūjayed devamīśānaṃ so 'gniṣṭomaphalaṃ labhet | [SkPur (Rkh), Revākhaṇḍa, 120 24.2]
akāmo vā sakāmo vā tatra tīrthe kalevaram | [SkPur (Rkh), Revākhaṇḍa, 120 25.1]
yastyajennātra sandeho rudralokaṃ sa gacchati | [SkPur (Rkh), Revākhaṇḍa, 120 25.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kambukeśvaratīrthamāhātmyavarṇanaṃ nāma viṃśatyuttaraśatatamo 'dhyāyaḥ | [SkPur (Rkh), Revākhaṇḍa, 120 26.1]
{SkPur (Rkh), Revākhaṇḍa, 121}
mārkaṇḍeya uvāca | [SkPur (Rkh), Revākhaṇḍa, 121 1.1]
tato gacchenmahīpāla candrahāsamataḥ param | [SkPur (Rkh), Revākhaṇḍa, 121 1.2]
yatra siddhiṃ parāṃ prāptaḥ somarājaḥ surottamaḥ | [SkPur (Rkh), Revākhaṇḍa, 121 1.3]
yudhiṣṭhira uvāca | [SkPur (Rkh), Revākhaṇḍa, 121 2.1]
kathaṃ siddhiṃ parāṃ prāptaḥ somanātho jagatpatiḥ | [SkPur (Rkh), Revākhaṇḍa, 121 2.2]
tatsarvaṃ śrotumicchāmi kathayasva mamānagha | [SkPur (Rkh), Revākhaṇḍa, 121 2.3]
śrīmārkaṇḍeya uvāca | [SkPur (Rkh), Revākhaṇḍa, 121 3.1]
purā śapto munīndreṇa dakṣeṇa kila bhārata | [SkPur (Rkh), Revākhaṇḍa, 121 3.2]
asevanāddhi dārāṇāṃ kṣayarogī bhaviṣyasi | [SkPur (Rkh), Revākhaṇḍa, 121 3.3]
udvāhitānāṃ patnīnāṃ ye na kurvanti sevanam | [SkPur (Rkh), Revākhaṇḍa, 121 4.1]
yā niṣṭhā jāyate nṛṇāṃ tāṃ śṛṇuṣva narādhipa | [SkPur (Rkh), Revākhaṇḍa, 121 4.2]
ṛtāvṛtau hi nārīṇāṃ sevanājjāyate sutaḥ | [SkPur (Rkh), Revākhaṇḍa, 121 5.1]
sutātsvargaśca mokṣaśca ityevaṃ śrutibhāṣitam | [SkPur (Rkh), Revākhaṇḍa, 121 5.2]
tatkālocitadharmeṇa veṣṭito raurave patet | [SkPur (Rkh), Revākhaṇḍa, 121 6.1]
tasyāstadrudhiraṃ pāpaḥ pibate kālamīpsitam | [SkPur (Rkh), Revākhaṇḍa, 121 6.2]
tato 'vatīrṇaḥ kālena yāṃ yāṃ yoniṃ prayāsyati | [SkPur (Rkh), Revākhaṇḍa, 121 7.1]
tasyāṃ tasyāṃ sa duṣṭātmā durbhago jāyate sadā | [SkPur (Rkh), Revākhaṇḍa, 121 7.2]
nārīṇāṃ tu sadā kāmo 'bhyadhikāḥ parivartate | [SkPur (Rkh), Revākhaṇḍa, 121 8.1]
viśeṣeṇa ṛtau kāle pīḍyate kāmasāyakaiḥ | [SkPur (Rkh), Revākhaṇḍa, 121 8.2]
paribhūtā hitā bhartrā dhyāyante 'nyaṃ patiṃ striyaḥ | [SkPur (Rkh), Revākhaṇḍa, 121 9.1]
tataḥ putraḥ samutpanno hyaṭate kulamuttamam | [SkPur (Rkh), Revākhaṇḍa, 121 9.2]
svargasthāstena pitaraḥ pūrvajāste pitāmahāḥ | [SkPur (Rkh), Revākhaṇḍa, 121 10.1]
patanti jātamātreṇa kulaṭastena cocyate | [SkPur (Rkh), Revākhaṇḍa, 121 10.2]
tena karmavipākena kṣayarogyabhavacchaśī | [SkPur (Rkh), Revākhaṇḍa, 121 11.1]
tyaktvā lokaṃ surendrāṇāṃ martyalokamupāgataḥ | [SkPur (Rkh), Revākhaṇḍa, 121 11.2]
tatastīrthānyanekāni puṇyānyāyatanāni ca | [SkPur (Rkh), Revākhaṇḍa, 121 12.1]
bhramanvai narmadāṃ prāptaḥ sarvapāpapraṇāśanīm | [SkPur (Rkh), Revākhaṇḍa, 121 12.2]
upavāsaṃ ca dānāni vratāni niyamāṃs tathā | [SkPur (Rkh), Revākhaṇḍa, 121 13.1]
cacāra dvādaśābdāni tato muktaḥ sa kilbiṣaiḥ | [SkPur (Rkh), Revākhaṇḍa, 121 13.2]
snāpayitvā mahādevaṃ sarvapātakanāśanam | [SkPur (Rkh), Revākhaṇḍa, 121 14.1]
jagāma prabhayā pūrṇaḥ sa ca lokamanuttamam | [SkPur (Rkh), Revākhaṇḍa, 121 14.2]
yenaiva sthāpito devaḥ pūjyate varṣasaṃkhyayā | [SkPur (Rkh), Revākhaṇḍa, 121 15.1]
tāvadvarṣasahasrāṇi rudraloke sa pūjyate | [SkPur (Rkh), Revākhaṇḍa, 121 15.2]
tena devānvidhānoktānsthāpayanti narā bhuvi | [SkPur (Rkh), Revākhaṇḍa, 121 16.1]
akṣayaṃ cāvyayaṃ yasmātkālaṃ bhuñjanti mānavāḥ | [SkPur (Rkh), Revākhaṇḍa, 121 16.2]
somatīrthe naraḥ snātvā pūjayeddevamīśvaram | [SkPur (Rkh), Revākhaṇḍa, 121 17.1]
sa bhrājate naro loke somavat priyadarśanaḥ | [SkPur (Rkh), Revākhaṇḍa, 121 17.2]
candrahāse tu yo gatvā grahaṇe candrasūryayoḥ | [SkPur (Rkh), Revākhaṇḍa, 121 18.1]
snānaṃ samācared bhaktyā mucyate sarvakilbiṣaiḥ | [SkPur (Rkh), Revākhaṇḍa, 121 18.2]
tatra snānaṃ ca dānaṃ ca candrahāse śubhāśubham | [SkPur (Rkh), Revākhaṇḍa, 121 19.1]
kṛtaṃ nṛpavaraśreṣṭha sarvaṃ bhavati cākṣayam | [SkPur (Rkh), Revākhaṇḍa, 121 19.2]
te dhanyāste mahātmānas teṣāṃ janma sujīvitam | [SkPur (Rkh), Revākhaṇḍa, 121 20.1]
candrahāse tu ye snātvā paśyanti grahaṇaṃ narāḥ | [SkPur (Rkh), Revākhaṇḍa, 121 20.2]
vācikaṃ mānasaṃ pāpaṃ karmajaṃ yatpurākṛtam | [SkPur (Rkh), Revākhaṇḍa, 121 21.1]
snānamātreṇa rājendra tatra tīrthe praṇaśyati | [SkPur (Rkh), Revākhaṇḍa, 121 21.2]
bahavastaṃ na jānanti mahāmohasamanvitāḥ | [SkPur (Rkh), Revākhaṇḍa, 121 22.1]
dehasthamiva sarveṣāṃ paramānandarūpiṇam | [SkPur (Rkh), Revākhaṇḍa, 121 22.2]
paścime sāgare gatvā somatīrthe tu yatphalam | [SkPur (Rkh), Revākhaṇḍa, 121 23.1]
tatsamagram avāpnoti candrahāse na saṃśayaḥ | [SkPur (Rkh), Revākhaṇḍa, 121 23.2]
saṃkrāntau ca vyatīpāte ayane viṣuve tathā | [SkPur (Rkh), Revākhaṇḍa, 121 24.1]
candrahāse naraḥ snātvā sarvapāpaiḥ pramucyate | [SkPur (Rkh), Revākhaṇḍa, 121 24.2]
te mūḍhāste durācārāsteṣāṃ janma nirarthakam | [SkPur (Rkh), Revākhaṇḍa, 121 25.1]
candrahāsaṃ na jānanti ye revāyāṃ vyavasthitam | [SkPur (Rkh), Revākhaṇḍa, 121 25.2]
candrahāse tu yaḥ kaścitsaṃnyāsaṃ kurute dvijaḥ | [SkPur (Rkh), Revākhaṇḍa, 121 26.1]
anivartikā gatistasya somalokānna saṃśayaḥ | [SkPur (Rkh), Revākhaṇḍa, 121 26.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe somatīrthamāhātmyavarṇanaṃ nāmaikaviṃśatyuttaraśatatamo 'dhyāyaḥ | [SkPur (Rkh), Revākhaṇḍa, 121 27.1]
{SkPur (Rkh), Revākhaṇḍa, 122}
śrīmārkaṇḍeya uvāca | [SkPur (Rkh), Revākhaṇḍa, 122 1.1]
tato gacchenmahīpāla kohanasveti viśrutam | [SkPur (Rkh), Revākhaṇḍa, 122 1.2]
sarvapāpaharaṃ puṇyaṃ tīrthaṃ mṛtyuvināśanam | [SkPur (Rkh), Revākhaṇḍa, 122 1.3]
purā tatra dvijaḥ kaścidvedavedāṅgapāragaḥ | [SkPur (Rkh), Revākhaṇḍa, 122 2.1]
patnīputrasuhṛdvargaiḥ svakarmanirato 'vasat | [SkPur (Rkh), Revākhaṇḍa, 122 2.2]
yudhiṣṭhira uvāca | [SkPur (Rkh), Revākhaṇḍa, 122 3.1]
brāhmaṇasya tu yatkarma utpattiḥ kṣatriyasya tu | [SkPur (Rkh), Revākhaṇḍa, 122 3.2]
vaiśyasyāpi ca śūdrasya tatsarvaṃ kathayasva me | [SkPur (Rkh), Revākhaṇḍa, 122 3.3]
dharmasyārhasya kāmasya mokṣasya ca paraṃ vidhim | [SkPur (Rkh), Revākhaṇḍa, 122 4.1]
nikhilaṃ jñātum icchāmi nānyo vettā matirmama | [SkPur (Rkh), Revākhaṇḍa, 122 4.2]
mārkaṇḍeya uvāca | [SkPur (Rkh), Revākhaṇḍa, 122 5.1]
utpattikāraṇaṃ brahmā devadevaḥ prakīrtitaḥ | [SkPur (Rkh), Revākhaṇḍa, 122 5.2]
prathamaṃ sarvabhūtānāṃ carācarajagadguruḥ | [SkPur (Rkh), Revākhaṇḍa, 122 5.3]
dvijātayo mukhājjātāḥ kṣatriyā bāhuyantrataḥ | [SkPur (Rkh), Revākhaṇḍa, 122 6.1]
ūrupradeśād vaiśyāstu śūdrāḥ pādeṣvathābhavan | [SkPur (Rkh), Revākhaṇḍa, 122 6.2]
tatastvanye pṛthagvarṇāḥ pṛthagdharmān samācaran | [SkPur (Rkh), Revākhaṇḍa, 122 7.1]
paryāyeṇa samutpannā hyanulomavilomataḥ | [SkPur (Rkh), Revākhaṇḍa, 122 7.2]
teṣāṃ dharmaṃ pravakṣyāmi śrutismṛtyarthacoditam | [SkPur (Rkh), Revākhaṇḍa, 122 8.1]
yena samyakkṛtenaiva sarve yānti parāṃ gatim | [SkPur (Rkh), Revākhaṇḍa, 122 8.2]
gatirdhyānaṃ vinā bhaktair brāhmaṇaiḥ prāpyate nṛpa | [SkPur (Rkh), Revākhaṇḍa, 122 9.1]
adhyāpayanyato vedānvedaṃ vāpi yathāvidhi | [SkPur (Rkh), Revākhaṇḍa, 122 9.2]
kulajāṃ rūpasampannāṃ sarvalakṣaṇalakṣitām | [SkPur (Rkh), Revākhaṇḍa, 122 10.1]
udvāhayettataḥ patnīṃ guruṇānumate tadā | [SkPur (Rkh), Revākhaṇḍa, 122 10.2]
tataḥ smārtaṃ vivāhāgniṃ śrautaṃ vā pūjayet kramāt | [SkPur (Rkh), Revākhaṇḍa, 122 11.1]
pratigrahadhano bhūtvā dambhalobhavivarjitaḥ | [SkPur (Rkh), Revākhaṇḍa, 122 11.2]
pañcayajñavidhānāni kārayedvai yathāvidhi | [SkPur (Rkh), Revākhaṇḍa, 122 12.1]
vanaṃ gacchet tataḥ paścāddvitīyāśramasevanāt | [SkPur (Rkh), Revākhaṇḍa, 122 12.2]
putreṣu bhāryāṃ nikṣipya sarvasaṅgavivarjitaḥ | [SkPur (Rkh), Revākhaṇḍa, 122 13.1]
iṣṭāṃllokānavāpnoti na ceha jāyate punaḥ | [SkPur (Rkh), Revākhaṇḍa, 122 13.2]
kṣatriyastu sthito rājye pālayitvā vasuṃdharām | [SkPur (Rkh), Revākhaṇḍa, 122 14.1]
śaśvaddharmamanāścaiva prāpnoti paramāṃ gatim | [SkPur (Rkh), Revākhaṇḍa, 122 14.2]
vaiśyadharmo na sandehaḥ kṛṣigorakṣaṇe rataḥ | [SkPur (Rkh), Revākhaṇḍa, 122 15.1]
satyaśaucasamopeto gacchate svargamuttamam | [SkPur (Rkh), Revākhaṇḍa, 122 15.2]
na śūdrasya pṛthagdharmo vihitaḥ parameṣṭhinā | [SkPur (Rkh), Revākhaṇḍa, 122 16.1]
na mantro na ca saṃskāro na vidyāparisevanam | [SkPur (Rkh), Revākhaṇḍa, 122 16.2]
na śabdavidyāsamayo devatābhyarcanāni ca | [SkPur (Rkh), Revākhaṇḍa, 122 17.1]
yathā jātena satataṃ vartitavyamaharniśam | [SkPur (Rkh), Revākhaṇḍa, 122 17.2]
sa dharmaḥ sarvavarṇānāṃ purā sṛṣṭaḥ svayambhuvā | [SkPur (Rkh), Revākhaṇḍa, 122 18.1]
mantrasaṃskārasampannāstrayo varṇā dvijātayaḥ | [SkPur (Rkh), Revākhaṇḍa, 122 18.2]
teṣāṃ matam anādṛtya yadi varteta kāmataḥ | [SkPur (Rkh), Revākhaṇḍa, 122 19.1]
sa mṛto jāyate śvā vai gatirūrdhvā na vidyate | [SkPur (Rkh), Revākhaṇḍa, 122 19.2]
na teṣāṃ preṣaṇaṃ nityaṃ teṣāṃ matamanusmaran | [SkPur (Rkh), Revākhaṇḍa, 122 20.1]
yaśobhāgī svadharmasthaḥ svargabhāgī sa jāyate | [SkPur (Rkh), Revākhaṇḍa, 122 20.2]
evaṃ guṇagaṇākīrṇo 'vasadvipraḥ sa bhārata | [SkPur (Rkh), Revākhaṇḍa, 122 21.1]
hanasveti hanasveti śṛṇoti vākyamīdṛśam | [SkPur (Rkh), Revākhaṇḍa, 122 21.2]
tato nirīkṣate cordhvam adhaścaiva diśo daśa | [SkPur (Rkh), Revākhaṇḍa, 122 22.1]
vepamānaḥ sa bhītaśca praskhalaṃśca pade pade | [SkPur (Rkh), Revākhaṇḍa, 122 22.2]
śṛṅkhalāyudhahastaiśca pāśaiścaiva sudāruṇaiḥ | [SkPur (Rkh), Revākhaṇḍa, 122 23.1]
veṣṭitaṃ mahiṣārūḍhaṃ naraṃ paśyati manmukham | [SkPur (Rkh), Revākhaṇḍa, 122 23.2]
kṛṣṇāṃjanacayaprakhyaṃ kṛṣṇāmbaravibhūṣitam | [SkPur (Rkh), Revākhaṇḍa, 122 24.1]
raktākṣamāyatabhujaṃ sarvalakṣaṇalakṣitam | [SkPur (Rkh), Revākhaṇḍa, 122 24.2]
dṛṣṭvā taṃ tu samāyāntaṃ nirīkṣyātmānamātmanā | [SkPur (Rkh), Revākhaṇḍa, 122 25.1]
japañjāpyaṃ ca paramaṃ śatarudrīyasaṃstavam | [SkPur (Rkh), Revākhaṇḍa, 122 25.2]
tataḥ provāca bhagavānyamaḥ saṃyamano mahān | [SkPur (Rkh), Revākhaṇḍa, 122 26.1]
śṛṇu vākyamato brahmanyamo 'haṃ sarvajantuṣu | [SkPur (Rkh), Revākhaṇḍa, 122 26.2]
saṃharasva mahābhāga rudrajāpyaṃ sudurbhidam | [SkPur (Rkh), Revākhaṇḍa, 122 27.1]
yenāhaṃ kālapāśaistvāṃ saṃyamāmi gatavyathaḥ | [SkPur (Rkh), Revākhaṇḍa, 122 27.2]
tacchrutvā niṣṭhuraṃ vākyaṃ yamasya mukhanirgatam | [SkPur (Rkh), Revākhaṇḍa, 122 28.1]
mahābhayasamopeto brāhmaṇaḥ prapalāyitaḥ | [SkPur (Rkh), Revākhaṇḍa, 122 28.2]
tasya mārge gatāḥ sarve yamena saha kiṃkarāḥ | [SkPur (Rkh), Revākhaṇḍa, 122 29.1]
tiṣṭha tiṣṭheti taṃ vipramūcuste so 'pyadhāvata | [SkPur (Rkh), Revākhaṇḍa, 122 29.2]
tvaramāṇaḥ pariśrānto hā hato 'haṃ durātmabhiḥ | [SkPur (Rkh), Revākhaṇḍa, 122 30.1]
rakṣa rakṣa mahādeva śaraṇāgatavatsala | [SkPur (Rkh), Revākhaṇḍa, 122 30.2]
evamuktvāpatadbhūmau liṅgamāliṅgya bhārata | [SkPur (Rkh), Revākhaṇḍa, 122 31.1]
gatasattvaḥ sa viprendraḥ samāśritya sureśvaram | [SkPur (Rkh), Revākhaṇḍa, 122 31.2]
taṃ dṛṣṭvā patitaṃ bhūmau devadevo maheśvaraḥ | [SkPur (Rkh), Revākhaṇḍa, 122 32.1]
ko haniṣyati mābhaistvaṃ huṅkāramakarottadā | [SkPur (Rkh), Revākhaṇḍa, 122 32.2]
tena te kiṃkarāḥ sarve yamena saha bhārata | [SkPur (Rkh), Revākhaṇḍa, 122 33.1]
huṅkāreṇa gatāḥ sarve meghā vātahatā yathā | [SkPur (Rkh), Revākhaṇḍa, 122 33.2]
tadāprabhṛti tattīrthaṃ kohanasveti viśrutam | [SkPur (Rkh), Revākhaṇḍa, 122 34.1]
sarvapāpaharaṃ puṇyaṃ sarvatīrtheṣvanuttamam | [SkPur (Rkh), Revākhaṇḍa, 122 34.2]
tatra tīrthe tu yaḥ snātvā pūjayet parameśvaram | [SkPur (Rkh), Revākhaṇḍa, 122 35.1]
agniṣṭomasya yajñasya phalamāpnotyanuttamam | [SkPur (Rkh), Revākhaṇḍa, 122 35.2]
tatra tīrthe tu rājendra prāṇatyāgaṃ karoti yaḥ | [SkPur (Rkh), Revākhaṇḍa, 122 36.1]
na paśyati yamaṃ devamityevaṃ śaṅkaro 'bravīt | [SkPur (Rkh), Revākhaṇḍa, 122 36.2]
agnipraveśaṃ yaḥ kuryājjale vā nṛpasattama | [SkPur (Rkh), Revākhaṇḍa, 122 37.1]
agniloke vaset tāvad yāvat kalpaśatatrayam | [SkPur (Rkh), Revākhaṇḍa, 122 37.2]
evaṃ varuṇaloke 'pi vasitvā kālamīpsitam | [SkPur (Rkh), Revākhaṇḍa, 122 38.1]
iha lokamanuprāpto mahādhanapatirbhavet | [SkPur (Rkh), Revākhaṇḍa, 122 38.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kohanatīrthamāhātmyavarṇanaṃ nāma dvāviṃśatyuttaraśatatamo 'dhyāyaḥ | [SkPur (Rkh), Revākhaṇḍa, 122 39.1]
{SkPur (Rkh), Revākhaṇḍa, 123}
mārkaṇḍeya uvāca | [SkPur (Rkh), Revākhaṇḍa, 123 1.1]
tato gacchettu rājendra karmadītīrtham uttamam | [SkPur (Rkh), Revākhaṇḍa, 123 1.2]
yatra tiṣṭhati vighneśo gaṇanātho mahābalaḥ | [SkPur (Rkh), Revākhaṇḍa, 123 1.3]
tatra tīrthe naraḥ snātvā caturthyāṃ vā hyupoṣitaḥ | [SkPur (Rkh), Revākhaṇḍa, 123 2.1]
vighnaṃ na vidyate tasya saptajanmani bhārata | [SkPur (Rkh), Revākhaṇḍa, 123 2.2]
tatra tīrthe hi yatkiṃcid dīyate nṛpasattama | [SkPur (Rkh), Revākhaṇḍa, 123 3.1]
tadakṣayaphalaṃ sarvaṃ jāyate nātra saṃśayaḥ | [SkPur (Rkh), Revākhaṇḍa, 123 3.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe karmadeśvaratīrthamāhatmyavarṇanaṃ nāma trayoviṃśatyuttaraśatatamo 'dhyāyaḥ | [SkPur (Rkh), Revākhaṇḍa, 123 4.1]
{SkPur (Rkh), Revākhaṇḍa, 124}
śrīmārkaṇḍeya uvāca | [SkPur (Rkh), Revākhaṇḍa, 124 1.1]
tato gacchenmahīpāla narmadeśvaramuttamam | [SkPur (Rkh), Revākhaṇḍa, 124 1.2]
tatra tīrthe naraḥ snātvā mucyate sarvakilbiṣaiḥ | [SkPur (Rkh), Revākhaṇḍa, 124 1.3]
agnipraveśaśca jale 'thavā mṛtyuranāśake | [SkPur (Rkh), Revākhaṇḍa, 124 2.1]
anivartikā gatistasya yathā me śaṅkaro 'bravīt | [SkPur (Rkh), Revākhaṇḍa, 124 2.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadeśvaratīrthamāhātmyavarṇanaṃ nāma caturviṃśatyuttaraśatatamo 'dhyāyaḥ | [SkPur (Rkh), Revākhaṇḍa, 124 3.1]
{SkPur (Rkh), Revākhaṇḍa, 125}
śrīmārkaṇḍeya uvāca | [SkPur (Rkh), Revākhaṇḍa, 125 1.1]
tato gacchenmahīpāla ravitīrthamanuttamam | [SkPur (Rkh), Revākhaṇḍa, 125 1.2]
yatra devaḥ sahasrāṃśustapastaptvā divaṃ gataḥ | [SkPur (Rkh), Revākhaṇḍa, 125 1.3]
yudhiṣṭhira uvāca | [SkPur (Rkh), Revākhaṇḍa, 125 2.1]
kathaṃ devo jagaddhātā sarvadevanamaskṛtaḥ | [SkPur (Rkh), Revākhaṇḍa, 125 2.2]
tapastapati deveśastāpaso bhāskaro raviḥ | [SkPur (Rkh), Revākhaṇḍa, 125 2.3]
ārādhyaḥ sarvabhūtānāṃ sarvadevaiśca pūjitaḥ | [SkPur (Rkh), Revākhaṇḍa, 125 3.1]
pratyakṣo dṛśyate loke sṛṣṭisaṃhārakārakaḥ | [SkPur (Rkh), Revākhaṇḍa, 125 3.2]
ādityatvaṃ kathaṃ prāptaḥ kathaṃ bhāskara ucyate | [SkPur (Rkh), Revākhaṇḍa, 125 4.1]
sarvametatsamāsena kathayasva mamānagha | [SkPur (Rkh), Revākhaṇḍa, 125 4.2]
mārkaṇḍeya uvāca | [SkPur (Rkh), Revākhaṇḍa, 125 5.1]
mahāpraśno mahārāja yastvayā paripṛcchitaḥ | [SkPur (Rkh), Revākhaṇḍa, 125 5.2]
tatsarvaṃ sampravakṣyāmi namaskṛtya svayambhuvam | [SkPur (Rkh), Revākhaṇḍa, 125 5.3]
āsīdidaṃ tamobhūtamaprajñātamalakṣaṇam | [SkPur (Rkh), Revākhaṇḍa, 125 6.1]
apratarkyam avijñeyaṃ prasuptam iva sarvataḥ | [SkPur (Rkh), Revākhaṇḍa, 125 6.2]
tatas tejaśca divyaṃ ca taptapiṇḍamanuttamam | [SkPur (Rkh), Revākhaṇḍa, 125 7.1]
ākāśāttu yathaivolkā sṛṣṭihetor adhomukhī | [SkPur (Rkh), Revākhaṇḍa, 125 7.2]
tattejaso 'ntaḥ puruṣaḥ saṃjātaḥ sarvabhūṣitaḥ | [SkPur (Rkh), Revākhaṇḍa, 125 8.1]
sa śivo 'pāṇipādaśca yena sarvamidaṃ tatam | [SkPur (Rkh), Revākhaṇḍa, 125 8.2]
tasyotpannasya bhūtasya tejo rūpasya bhārata | [SkPur (Rkh), Revākhaṇḍa, 125 9.1]
paścātprajāpatirbhūyaḥ kālaḥ kālāntareṇa vai | [SkPur (Rkh), Revākhaṇḍa, 125 9.2]
agnirjātaḥ sa bhūtānāṃ manuṣyāsurarakṣasām | [SkPur (Rkh), Revākhaṇḍa, 125 10.1]
sarvadevādhidevaśca ādityastena cocyate | [SkPur (Rkh), Revākhaṇḍa, 125 10.2]
ādau tasya namaskāro 'nyeṣāṃ ca tadanantaram | [SkPur (Rkh), Revākhaṇḍa, 125 11.1]
kriyate daivataiḥ sarvaistena sarvairmaharṣibhiḥ | [SkPur (Rkh), Revākhaṇḍa, 125 11.2]
tisraḥ sandhyāstrayo devāḥ sāṃnidhyāḥ sūryamaṇḍale | [SkPur (Rkh), Revākhaṇḍa, 125 12.1]
namaskṛtena sūryeṇa sarve devā namaskṛtāḥ | [SkPur (Rkh), Revākhaṇḍa, 125 12.2]
na divā na bhaved rātriḥ ṣaṇmāsā dakṣiṇāyanam | [SkPur (Rkh), Revākhaṇḍa, 125 13.1]
ayanaṃ cottaraṃ cāpi bhāskareṇa vinā nṛpa | [SkPur (Rkh), Revākhaṇḍa, 125 13.2]
snānaṃ dānaṃ japo homaḥ svādhyāyo devatārcanam | [SkPur (Rkh), Revākhaṇḍa, 125 14.1]
na vartate vinā sūryaṃ tena pūjyatamo raviḥ | [SkPur (Rkh), Revākhaṇḍa, 125 14.2]
śabdagāḥ śrutimukhyāśca brahmaviṣṇumaheśvarāḥ | [SkPur (Rkh), Revākhaṇḍa, 125 15.1]
pratyakṣo bhagavāndevo dṛśyate lokapāvanaḥ | [SkPur (Rkh), Revākhaṇḍa, 125 15.2]
utpattiḥ pralayasthānaṃ nidhānaṃ bījamavyayam | [SkPur (Rkh), Revākhaṇḍa, 125 16.1]
hetureko jagannātho nānyo vidyeta bhāskarāt | [SkPur (Rkh), Revākhaṇḍa, 125 16.2]
evamātmabhavaṃ kṛtvā jagatsthāvarajaṅgamam | [SkPur (Rkh), Revākhaṇḍa, 125 17.1]
lokānāṃ tu hitārthāya sthāpayed dharmapaddhatim | [SkPur (Rkh), Revākhaṇḍa, 125 17.2]
narmadātaṭamāśritya sthāpayitvātmanas tanum | [SkPur (Rkh), Revākhaṇḍa, 125 18.1]
sahasrāṃśuṃ nidhiṃ dhāmnāṃ jagāmākāśamavyayam | [SkPur (Rkh), Revākhaṇḍa, 125 18.2]
tatra tīrthe tu yaḥ snātvā pūjayet parameśvaram | [SkPur (Rkh), Revākhaṇḍa, 125 19.1]
sahasrakiraṇaṃ devaṃ nāmamantravidhānataḥ | [SkPur (Rkh), Revākhaṇḍa, 125 19.2]
tena taptaṃ hutaṃ tena tena sarvamanuṣṭhitam | [SkPur (Rkh), Revākhaṇḍa, 125 20.1]
tena samyagvidhānena samprāptaṃ paramaṃ padam | [SkPur (Rkh), Revākhaṇḍa, 125 20.2]
te dhanyāste mahātmānasteṣāṃ janma sujīvitam | [SkPur (Rkh), Revākhaṇḍa, 125 21.1]
snātvā ye narmadātoye devaṃ paśyanti bhāskaram | [SkPur (Rkh), Revākhaṇḍa, 125 21.2]
tathā devasya rājendra ye kurvanti pradakṣiṇam | [SkPur (Rkh), Revākhaṇḍa, 125 22.1]
ananyabhaktyā satataṃ trirakṣarasamanvitāḥ | [SkPur (Rkh), Revākhaṇḍa, 125 22.2]
tena pūtaśarīrāste mantreṇa gatapātakāḥ | [SkPur (Rkh), Revākhaṇḍa, 125 23.1]
yatpuṇyaṃ ca bhavet teṣāṃ tadihaikamanāḥ śṛṇu | [SkPur (Rkh), Revākhaṇḍa, 125 23.2]
sasamudraguhā tena saśailavanakānanā | [SkPur (Rkh), Revākhaṇḍa, 125 24.1]
pradakṣiṇīkṛtā sarvā pṛthivī nātra saṃśayaḥ | [SkPur (Rkh), Revākhaṇḍa, 125 24.2]
mantramūlam idaṃ sarvaṃ trailokyaṃ sacarācaram | [SkPur (Rkh), Revākhaṇḍa, 125 25.1]
tena mantravihīnaṃ tu kāryaṃ loke na sidhyati | [SkPur (Rkh), Revākhaṇḍa, 125 25.2]
yathā kāṣṭhamayo hastī yathā carmamayo mṛgaḥ | [SkPur (Rkh), Revākhaṇḍa, 125 26.1]
kāryārthaṃ naiva sidhyeta tathā karma hyamantrakam | [SkPur (Rkh), Revākhaṇḍa, 125 26.2]
bhasmahutaṃ pārtha yathā toyavivarjitam | [SkPur (Rkh), Revākhaṇḍa, 125 27.1]
niṣphalaṃ jāyate dānaṃ tathā mantravivarjitam | [SkPur (Rkh), Revākhaṇḍa, 125 27.2]
kāṣṭhapāṣāṇaloṣṭeṣu mṛnmayeṣu viśeṣataḥ | [SkPur (Rkh), Revākhaṇḍa, 125 28.1]
mantreṇa loke pūjāṃ tu kurvanti na hyamantrataḥ | [SkPur (Rkh), Revākhaṇḍa, 125 28.2]
dvādaśābdānnamaskārādbhaktyā yallabhate phalam | [SkPur (Rkh), Revākhaṇḍa, 125 29.1]
mantrayuktanamaskārātsakṛttallabhate phalam | [SkPur (Rkh), Revākhaṇḍa, 125 29.2]
saṃkrāntau ca vyatīpāte ayane viṣuve tathā | [SkPur (Rkh), Revākhaṇḍa, 125 30.1]
narmadāyā jale snātvā yastu pūjayate ravim | [SkPur (Rkh), Revākhaṇḍa, 125 30.2]
dvādaśābdena yat pāpam ajñānajñānasaṃcitam | [SkPur (Rkh), Revākhaṇḍa, 125 31.1]
tatkṣaṇānnaśyate sarvaṃ vahninā tu tuṣaṃ yathā | [SkPur (Rkh), Revākhaṇḍa, 125 31.2]
candrasūryagrahe snātvā sopavāso jitendriyaḥ | [SkPur (Rkh), Revākhaṇḍa, 125 32.1]
tatrādityamukhaṃ dṛṣṭvā mucyate sarvakilbiṣaiḥ | [SkPur (Rkh), Revākhaṇḍa, 125 32.2]
māghamāse tu samprāpte saptamyāṃ nṛpasattama | [SkPur (Rkh), Revākhaṇḍa, 125 33.1]
sopavāso jitakrodha uṣitvā sūryamandire | [SkPur (Rkh), Revākhaṇḍa, 125 33.2]
prātaḥ snātvā vidhānena dadātyarghaṃ divākare | [SkPur (Rkh), Revākhaṇḍa, 125 34.1]
vidhinā mantrayuktena sa labhet puṇyamuttamam | [SkPur (Rkh), Revākhaṇḍa, 125 34.2]
pitṛdevamanuṣyāṇāṃ kṛtvā hyudakatarpaṇam | [SkPur (Rkh), Revākhaṇḍa, 125 35.1]
mandire devadevasya tataḥ pūjāṃ samācaret | [SkPur (Rkh), Revākhaṇḍa, 125 35.2]
gandhaiḥ puṣpaistathā dhūpairdīpanaivedyaśobhanaiḥ | [SkPur (Rkh), Revākhaṇḍa, 125 36.1]
pūjayitvā jagannāthaṃ tato mantramudīrayet | [SkPur (Rkh), Revākhaṇḍa, 125 36.2]
viṣṇuḥ śakro yamo dhātā mitro 'tha varuṇastathā | [SkPur (Rkh), Revākhaṇḍa, 125 37.1]
vivasvānsavitā pūṣā caṇḍāṃśurbharga eva ca | [SkPur (Rkh), Revākhaṇḍa, 125 37.2]
iti dvādaśanāmāni japankṛtvā pradakṣiṇām | [SkPur (Rkh), Revākhaṇḍa, 125 38.1]
yatphalaṃ labhate pārtha tadihaikamanāḥ śṛṇu | [SkPur (Rkh), Revākhaṇḍa, 125 38.2]
daridro vyādhito mūko badhiro jaḍa eva ca | [SkPur (Rkh), Revākhaṇḍa, 125 39.1]
na bhavetsapta janmāni ityevaṃ śaṅkaro 'bravīt | [SkPur (Rkh), Revākhaṇḍa, 125 39.2]
evaṃ jñātvā vidhānena japanmantraṃ vicakṣaṇaḥ | [SkPur (Rkh), Revākhaṇḍa, 125 40.1]
ārādhayed raviṃ bhaktyā ya icchetpuṇyamuttamam | [SkPur (Rkh), Revākhaṇḍa, 125 40.2]
mantrahīnāṃ tu yaḥ kuryād bhaktiṃ devasya bhārata | [SkPur (Rkh), Revākhaṇḍa, 125 41.1]
sa viḍambati cātmānaṃ paśukīṭapataṅgavat | [SkPur (Rkh), Revākhaṇḍa, 125 41.2]
tatra tīrthe tu yaḥ kaścit tyajate dehamuttamam | [SkPur (Rkh), Revākhaṇḍa, 125 42.1]
sa gatastatra devaistu pūjyamāno maharṣibhiḥ | [SkPur (Rkh), Revākhaṇḍa, 125 42.2]
svecchayā suciraṃ kālamiha loke nṛpo bhavet | [SkPur (Rkh), Revākhaṇḍa, 125 43.1]
putrapautrasamāyukto hastyaśvarathasaṅkulaḥ | [SkPur (Rkh), Revākhaṇḍa, 125 44.1]
dāsīdāsaśatopeto jāyate vipule kule | [SkPur (Rkh), Revākhaṇḍa, 125 44.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ravitīrthamāhātmyavarṇanaṃ nāma pañcaviṃśatyuttaraśatatamo 'dhyāyaḥ | [SkPur (Rkh), Revākhaṇḍa, 125 45.1]
{SkPur (Rkh), Revākhaṇḍa, 126}
mārkaṇḍeya uvāca | [SkPur (Rkh), Revākhaṇḍa, 126 1.1]
tato gacchettu rājendra paraṃ tīrthamayonijam | [SkPur (Rkh), Revākhaṇḍa, 126 1.2]
snātamātro narastatra na paśyed yonisaṅkaṭam | [SkPur (Rkh), Revākhaṇḍa, 126 1.3]
tatra tīrthe naraḥ snātvā pūjayed devamīśvaram | [SkPur (Rkh), Revākhaṇḍa, 126 2.1]
ayonijo mahādeva yathā tvaṃ parameśvara | [SkPur (Rkh), Revākhaṇḍa, 126 2.2]
tathā mocaya māṃ deva sambhavād yonisaṅkaṭāt | [SkPur (Rkh), Revākhaṇḍa, 126 3.1]
gandhapuṣpādidhūpaiśca sa mucyet sarvapātakaiḥ | [SkPur (Rkh), Revākhaṇḍa, 126 3.2]
tasya devasya yo bhaktyā kurute liṅgapūraṇam | [SkPur (Rkh), Revākhaṇḍa, 126 4.1]
sa vaseddevadevasya yāvatsikthasya saṃkhyayā | [SkPur (Rkh), Revākhaṇḍa, 126 4.2]
ayonije mahādevaṃ snāpayed gandhavāriṇā | [SkPur (Rkh), Revākhaṇḍa, 126 5.1]
madhukṣīreṇa dadhnā vā sa labhed vipulāṃ śriyam | [SkPur (Rkh), Revākhaṇḍa, 126 5.2]
aṣṭabhyāṃ ca site pakṣe asitāṃ vā caturdaśīm | [SkPur (Rkh), Revākhaṇḍa, 126 6.1]
pūjayitvā mahādevaṃ prīṇayed gītavādyakaiḥ | [SkPur (Rkh), Revākhaṇḍa, 126 6.2]
vasetsa ca śive loke ye kurvanti manoharam | [SkPur (Rkh), Revākhaṇḍa, 126 7.1]
te vasanti śive loke yāvad ābhūtasamplavam | [SkPur (Rkh), Revākhaṇḍa, 126 7.2]
tasya devasya bhaktyā tu yaḥ karoti pradakṣiṇām | [SkPur (Rkh), Revākhaṇḍa, 126 8.1]
vijñāpayaṃśca satataṃ mantreṇānena bhārata | [SkPur (Rkh), Revākhaṇḍa, 126 8.2]
tasya yatphalamuddiṣṭaṃ pāramparyeṇa mānavaiḥ | [SkPur (Rkh), Revākhaṇḍa, 126 9.1]
sakāśāddevadevasya tacchṛṇuṣva samādhinā | [SkPur (Rkh), Revākhaṇḍa, 126 9.2]
ayonijo mahādeva yathā tvaṃ parameśvara | [SkPur (Rkh), Revākhaṇḍa, 126 10.1]
tathā mocaya māṃ śarva sambhavādyonisaṅkaṭāt | [SkPur (Rkh), Revākhaṇḍa, 126 10.2]
kiṃ tasya bahubhirmantraiḥ kaṃṭhaśoṣaṇatatparaiḥ | [SkPur (Rkh), Revākhaṇḍa, 126 11.1]
yenauṃnamaḥ śivāyeti proktaṃ devasya saṃnidhau | [SkPur (Rkh), Revākhaṇḍa, 126 11.2]
tenādhītaṃ śrutaṃ tena tena sarvamanuṣṭhitam | [SkPur (Rkh), Revākhaṇḍa, 126 12.1]
yenauṃnamaḥ śivāyeti mantrābhyāsaḥ sthirīkṛtaḥ | [SkPur (Rkh), Revākhaṇḍa, 126 12.2]
na tatphalamavāpnoti sarvadeveṣu vai dvijaḥ | [SkPur (Rkh), Revākhaṇḍa, 126 13.1]
yatphalaṃ samavāpnoti ṣaḍakṣara udīraṇāt | [SkPur (Rkh), Revākhaṇḍa, 126 13.2]
tatra tīrthe tu yaḥ snātvā pūjayecchivayoginam | [SkPur (Rkh), Revākhaṇḍa, 126 14.1]
dvijānāmayutaṃ sāgraṃ sa labhet phalamuttamam | [SkPur (Rkh), Revākhaṇḍa, 126 14.2]
athavā bhaktiyuktastu teṣāṃ dānte jitendriye | [SkPur (Rkh), Revākhaṇḍa, 126 15.1]
saṃskṛtya dadate bhikṣāṃ phalaṃ tasya tato 'dhikam | [SkPur (Rkh), Revākhaṇḍa, 126 15.2]
yatihaste jalaṃ dadyād bhikṣāṃ dattvā punarjalam | [SkPur (Rkh), Revākhaṇḍa, 126 16.1]
sā bhikṣā meruṇā tulyā tajjalaṃ sāgaropamam | [SkPur (Rkh), Revākhaṇḍa, 126 16.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ayoniprabhavatīrthamāhātmyavarṇanaṃ nāma ṣaḍviṃśatyuttaraśatatamo 'dhyāyaḥ | [SkPur (Rkh), Revākhaṇḍa, 126 17.1]
{SkPur (Rkh), Revākhaṇḍa, 127}
mārkaṇḍeya uvāca | [SkPur (Rkh), Revākhaṇḍa, 127 1.1]
tato gacchet tu rājendra agnitīrthamanuttamam | [SkPur (Rkh), Revākhaṇḍa, 127 1.2]
tatra snātvā tu pakṣādau mucyate sarvakilbiṣaiḥ | [SkPur (Rkh), Revākhaṇḍa, 127 1.3]
tatra tīrthe tu yaḥ kanyāṃ dadyāt svayamalaṃkṛtām | [SkPur (Rkh), Revākhaṇḍa, 127 2.1]
tasya yatphalamuddiṣṭaṃ tacchṛṇuṣva narottama | [SkPur (Rkh), Revākhaṇḍa, 127 2.2]
agniṣṭomātirātrābhyāṃ śataṃ śataguṇīkṛtam | [SkPur (Rkh), Revākhaṇḍa, 127 3.1]
prāpnoti puruṣo dattvā yathāśaktyā hyalaṃkṛtām | [SkPur (Rkh), Revākhaṇḍa, 127 3.2]
tasyāḥ putraprapautrāṇāṃ yā bhaved romasaṃgatiḥ | [SkPur (Rkh), Revākhaṇḍa, 127 4.1]
sa yāti tena mānena śivaloke parāṃ gatim | [SkPur (Rkh), Revākhaṇḍa, 127 4.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe agnitīrthamāhātmyavarṇanaṃ nāma saptaviṃśatyuttaraśatatamo 'dhyāyaḥ | [SkPur (Rkh), Revākhaṇḍa, 127 5.1]
{SkPur (Rkh), Revākhaṇḍa, 128}
mārkaṇḍeya uvāca | [SkPur (Rkh), Revākhaṇḍa, 128 1.1]
tato gacchettu rājendra bhṛkuṭeśvaram uttamam | [SkPur (Rkh), Revākhaṇḍa, 128 1.2]
yatra siddho mahābhāgo bhṛguḥ paramakopanaḥ | [SkPur (Rkh), Revākhaṇḍa, 128 1.3]
tena varṣaśataṃ sāgraṃ tapaścīrṇaṃ purānagha | [SkPur (Rkh), Revākhaṇḍa, 128 2.1]
putrārthaṃ varayāmāsa putraṃ putravatāṃ varaḥ | [SkPur (Rkh), Revākhaṇḍa, 128 2.2]
varo datto mahābhāga devenāndhakaghātinā | [SkPur (Rkh), Revākhaṇḍa, 128 3.1]
tatra tīrthe tu yaḥ snātvā pūjayet parameśvaram | [SkPur (Rkh), Revākhaṇḍa, 128 3.2]
agniṣṭomasya yajñasya phalamaṣṭaguṇaṃ labhet | [SkPur (Rkh), Revākhaṇḍa, 128 4.1]
bhṛkuṭeśaṃ tu yaḥ kaścid ghṛtena madhunā saha | [SkPur (Rkh), Revākhaṇḍa, 128 4.2]
putrārthī snāpayed bhaktyā sa labhet putramīpsitam | [SkPur (Rkh), Revākhaṇḍa, 128 5.1]
tatra tīrthe tu yaḥ snātvā dadyād viprāya kāñcanam | [SkPur (Rkh), Revākhaṇḍa, 128 5.2]
godānaṃ vā mahīṃ vāpi tasya puṇyaphalaṃ śṛṇu | [SkPur (Rkh), Revākhaṇḍa, 128 6.1]
sasamudraguhā tena saśailavanakānanā | [SkPur (Rkh), Revākhaṇḍa, 128 7.1]
dattā pṛthvī na sandehas tena sarvā nṛpottama | [SkPur (Rkh), Revākhaṇḍa, 128 7.2]
tena dānena sa svarge krīḍayitvā yathāsukham | [SkPur (Rkh), Revākhaṇḍa, 128 8.1]
martye bhavati rājendro brāhmaṇo vā supūjitaḥ | [SkPur (Rkh), Revākhaṇḍa, 128 8.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe bhṛkuṭeśvaratīrthamāhātmyavarṇanaṃ nāmāṣṭāviṃśatyuttaraśatatamo 'dhyāyaḥ | [SkPur (Rkh), Revākhaṇḍa, 128 9.1]
{SkPur (Rkh), Revākhaṇḍa, 129}
śrīmārkaṇḍeya uvāca | [SkPur (Rkh), Revākhaṇḍa, 129 1.1]
tato gacchen mahīpāla brahmatīrthamanuttamam | [SkPur (Rkh), Revākhaṇḍa, 129 1.2]
anyeṣāṃ caiva tīrthānāṃ parātparataraṃ mahat | [SkPur (Rkh), Revākhaṇḍa, 129 1.3]
tatra tīrthe suraśreṣṭho brahmā lokapitāmahaḥ | [SkPur (Rkh), Revākhaṇḍa, 129 2.1]
caturṇāmapi varṇānāṃ narmadātaṭamāśritaḥ | [SkPur (Rkh), Revākhaṇḍa, 129 2.2]
vācikaṃ mānasaṃ pāpaṃ karmajaṃ yatpurākṛtam | [SkPur (Rkh), Revākhaṇḍa, 129 3.1]
tatkṣālayati deveśo darśanād eva pātakam | [SkPur (Rkh), Revākhaṇḍa, 129 3.2]
śrutismṛtyuditānyeva tatra snātvā dvijarṣabhāḥ | [SkPur (Rkh), Revākhaṇḍa, 129 4.1]
prāyaścittāni kurvanti teṣāṃ vāsastriviṣṭape | [SkPur (Rkh), Revākhaṇḍa, 129 4.2]
ye punaḥ śāstramutsṛjya kāmalobhaprapīḍitāḥ | [SkPur (Rkh), Revākhaṇḍa, 129 5.1]
prāyaścittaṃ vadiṣyanti te vai nirayagāminaḥ | [SkPur (Rkh), Revākhaṇḍa, 129 5.2]
snātvādau pātakī brahmannatvā tu kīrtayed agham | [SkPur (Rkh), Revākhaṇḍa, 129 6.1]
tasya tannaśyate kṣipraṃ tamaḥ sūryodaye yathā | [SkPur (Rkh), Revākhaṇḍa, 129 6.2]
tatra tīrthe tu yaḥ snātvā pūjayet pitṛdevatāḥ | [SkPur (Rkh), Revākhaṇḍa, 129 7.1]
agniṣṭomasya yajñasya sa labhet phalamuttamam | [SkPur (Rkh), Revākhaṇḍa, 129 7.2]
tatra tīrthe tu yad dānaṃ brahmoddiśya prayacchati | [SkPur (Rkh), Revākhaṇḍa, 129 8.1]
tadakṣayaphalaṃ sarvamityevaṃ śaṅkaro 'bravīt | [SkPur (Rkh), Revākhaṇḍa, 129 8.2]
gāyatrīsāramātro 'pi tatra yaḥ kriyate japaḥ | [SkPur (Rkh), Revākhaṇḍa, 129 9.1]
ṛgyajuḥsāmasahitaḥ sa bhavennātra saṃśayaḥ | [SkPur (Rkh), Revākhaṇḍa, 129 9.2]
tatra tīrthe tu yo bhaktyā tyajeddehaṃ sudustyajam | [SkPur (Rkh), Revākhaṇḍa, 129 10.1]
anivartikā gatistasya brahmalokān na saṃśayaḥ | [SkPur (Rkh), Revākhaṇḍa, 129 10.2]
yāvadasthīni tiṣṭhanti brahmatīrthe ca dehinām | [SkPur (Rkh), Revākhaṇḍa, 129 11.1]
tāvad varṣasahasrāṇi devaloke mahīyate | [SkPur (Rkh), Revākhaṇḍa, 129 11.2]
avatīrṇastato loke brahmajño jāyate kule | [SkPur (Rkh), Revākhaṇḍa, 129 12.1]
uttamaḥ sarvavarṇānāṃ devānāmiva devatā | [SkPur (Rkh), Revākhaṇḍa, 129 12.2]
vidyāsthānāni sarvāṇi vetti vedāṅgapāragaḥ | [SkPur (Rkh), Revākhaṇḍa, 129 13.1]
jāyate pūjito loke rājabhiḥ sa na saṃśayaḥ | [SkPur (Rkh), Revākhaṇḍa, 129 13.2]
putrapautrasamopetaḥ sarvavyādhivivarjitaḥ | [SkPur (Rkh), Revākhaṇḍa, 129 14.1]
jīvedvarṣaśataṃ sāgraṃ brahmatīrthaprabhāvataḥ | [SkPur (Rkh), Revākhaṇḍa, 129 14.2]
etatpuṇyaṃ pāpaharaṃ tīrthaṃ jñānavatāṃ varam | [SkPur (Rkh), Revākhaṇḍa, 129 15.1]
ye paśyanti mahātmāno hyamṛtatvaṃ prayānti te | [SkPur (Rkh), Revākhaṇḍa, 129 15.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe brahmatīrthamāhātmyavarṇanaṃ nāmaikonatriṃśadadhikaśatatamo 'dhyāyaḥ | [SkPur (Rkh), Revākhaṇḍa, 129 16.1]
{SkPur (Rkh), Revākhaṇḍa, 130}
śrīmārkaṇḍeya uvāca | [SkPur (Rkh), Revākhaṇḍa, 130 1.1]
narmadādakṣiṇe kūle devatīrthamanuttamam | [SkPur (Rkh), Revākhaṇḍa, 130 1.2]
tatra devaiḥ samāgatya toṣitaḥ parameśvaraḥ | [SkPur (Rkh), Revākhaṇḍa, 130 1.3]
tatra tīrthe tu yaḥ snātvā kāmakrodhavivarjitaḥ | [SkPur (Rkh), Revākhaṇḍa, 130 2.1]
sa labhennātra sandeho gosahasraphalaṃ dhruvam | [SkPur (Rkh), Revākhaṇḍa, 130 2.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe devatīrthamāhātmyavarṇanaṃ nāma triṃśadadhikaśatatamo 'dhyāyaḥ | [SkPur (Rkh), Revākhaṇḍa, 130 3.1]
{SkPur (Rkh), Revākhaṇḍa, 131}
śrīmārkaṇḍeya uvāca | [SkPur (Rkh), Revākhaṇḍa, 131 1.1]
narmadādakṣiṇe kūle nāgatīrthamanuttamam | [SkPur (Rkh), Revākhaṇḍa, 131 1.2]
yatra siddhā mahānāgā bhaye jāte tato nṛpa | [SkPur (Rkh), Revākhaṇḍa, 131 1.3]
yudhiṣṭhira uvāca | [SkPur (Rkh), Revākhaṇḍa, 131 2.1]
mahābhayānāṃ lokasya nāgānāṃ dvijasattama | [SkPur (Rkh), Revākhaṇḍa, 131 2.2]
kathaṃ jātaṃ bhayaṃ tīvraṃ yena te tapasi sthitāḥ | [SkPur (Rkh), Revākhaṇḍa, 131 2.3]
bhūtaṃ bhavyaṃ bhaviṣyacca yatsurāsuramānave | [SkPur (Rkh), Revākhaṇḍa, 131 3.1]
tāta te viditaṃ sarvaṃ tena me kautukaṃ mahat | [SkPur (Rkh), Revākhaṇḍa, 131 3.2]
mama saṃtāpajaṃ duḥkhaṃ duryodhanasamudbhavam | [SkPur (Rkh), Revākhaṇḍa, 131 4.1]
tava vaktrāmbujaughena plāvitaṃ nirvṛtiṃ gatam | [SkPur (Rkh), Revākhaṇḍa, 131 4.2]
śrutvā tava mukhodgītāṃ kathāṃ pāpapraṇāśanīm | [SkPur (Rkh), Revākhaṇḍa, 131 5.1]
bhūyo bhūyaḥ smṛtirjātā śravaṇe mama suvrata | [SkPur (Rkh), Revākhaṇḍa, 131 5.2]
na kleśatvaṃ dvije yuktaṃ na cānyo jānate phalam | [SkPur (Rkh), Revākhaṇḍa, 131 6.1]
vidyādānasya mahataḥ śrāvitasya sutasya ca | [SkPur (Rkh), Revākhaṇḍa, 131 6.2]
evaṃ jñātvā yathānyāyaṃ yaḥ praśnaḥ pṛcchito mayā | [SkPur (Rkh), Revākhaṇḍa, 131 7.1]
kathā tu kathyatāṃ vipra dayāṃ kṛtvā mamopari | [SkPur (Rkh), Revākhaṇḍa, 131 7.2]
mārkaṇḍeya uvāca | [SkPur (Rkh), Revākhaṇḍa, 131 8.1]
yathā yathā tvaṃ nṛpa bhāṣase ca tathā tathā me sukhameti bhāratī | [SkPur (Rkh), Revākhaṇḍa, 131 8.2]
śaithilyabhāvājjarayānvitasya tvatsauhṛdaṃ naśyati naiva tāta | [SkPur (Rkh), Revākhaṇḍa, 131 8.3]
kathayāmi yathāvṛttam itihāsaṃ purātanam | [SkPur (Rkh), Revākhaṇḍa, 131 9.1]
kathitaṃ pūrvato vṛddhaiḥ pāramparyeṇa bhārata | [SkPur (Rkh), Revākhaṇḍa, 131 9.2]
dve bhārye kaśyapasyāstāṃ sarvalokeṣvanuttame | [SkPur (Rkh), Revākhaṇḍa, 131 10.1]
garutmato vai vinatā sarpāṇāṃ kadrureva ca | [SkPur (Rkh), Revākhaṇḍa, 131 10.2]
aśvasaṃdarśanāt tābhyāṃ kalirūpaṃ vyavasthitam | [SkPur (Rkh), Revākhaṇḍa, 131 11.1]
prabhātakāle rājendra bhāskarākāravarcasam | [SkPur (Rkh), Revākhaṇḍa, 131 11.2]
taṃ dṛṣṭvā vinatā rūpam aśvaṃ sarvatra pāṇḍuram | [SkPur (Rkh), Revākhaṇḍa, 131 12.1]
atha tāṃ kadrūmavocatsā paśya paśya varānane | [SkPur (Rkh), Revākhaṇḍa, 131 12.2]
uccaiḥśravasaḥ sādṛśyaṃ paśya sarvatra pāṇḍuram | [SkPur (Rkh), Revākhaṇḍa, 131 13.1]
dhāvamānam aviśrāntaṃ javena pavanopamam | [SkPur (Rkh), Revākhaṇḍa, 131 13.2]
taṃ dṛṣṭvā sahasā yāntam īrṣyābhāvena mohitā | [SkPur (Rkh), Revākhaṇḍa, 131 14.1]
kṛṣṇaṃ matvā tathājalpattayā saha nṛpottama | [SkPur (Rkh), Revākhaṇḍa, 131 14.2]
vinate tvaṃ mṛṣā loke nṛśaṃse kulapāṃsani | [SkPur (Rkh), Revākhaṇḍa, 131 15.1]
kṛṣṇaṃ cainaṃ vada śvetaṃ narakaṃ yāsyase param | [SkPur (Rkh), Revākhaṇḍa, 131 15.2]
vinatovāca | [SkPur (Rkh), Revākhaṇḍa, 131 16.1]
satyānṛte tu vacane paṇo 'yaṃ te mamaiva tu | [SkPur (Rkh), Revākhaṇḍa, 131 16.2]
sahasraṃ vatsarāndāsī bhaveyaṃ tava veśmani | [SkPur (Rkh), Revākhaṇḍa, 131 16.3]
tatheti te pratijñāya rātrau gatvā svakaṃ gṛham | [SkPur (Rkh), Revākhaṇḍa, 131 17.1]
parityajya ubhe te tu krodhamūrchitamūrchite | [SkPur (Rkh), Revākhaṇḍa, 131 17.2]
bandhugarvasya gatvā tu kathayāmāsa taṃ paṇam | [SkPur (Rkh), Revākhaṇḍa, 131 18.1]
kadrūrvinatayā sārddhaṃ yadvṛttaṃ pramadālaye | [SkPur (Rkh), Revākhaṇḍa, 131 18.2]
tacchrutvā bāndhavāḥ sarve kadrūputrāstathaiva ca | [SkPur (Rkh), Revākhaṇḍa, 131 19.1]
na manyante hitaṃ kāryaṃ kṛtaṃ mātrā vigarhitam | [SkPur (Rkh), Revākhaṇḍa, 131 19.2]
akṛṣṇaḥ kṛṣṇatām amba kathaṃ gaccheddhayottamaḥ | [SkPur (Rkh), Revākhaṇḍa, 131 20.1]
dāsatvaṃ prāpsyase tvaṃ hi paṇenānena suvrate | [SkPur (Rkh), Revākhaṇḍa, 131 20.2]
kadrūruvāca | [SkPur (Rkh), Revākhaṇḍa, 131 21.1]
bhaveyaṃ na yathādāsī tatkurudhvaṃ hi satvaram | [SkPur (Rkh), Revākhaṇḍa, 131 21.2]
viśadhvaṃ romakūpeṣu tasyāśvasya matirmama | [SkPur (Rkh), Revākhaṇḍa, 131 21.3]
kṣaṇamātraṃ kṛte kārye sā dāsī ca bhavenmama | [SkPur (Rkh), Revākhaṇḍa, 131 22.1]
tataḥ svasthoragāḥ sarve bhaviṣyatha yathāsukham | [SkPur (Rkh), Revākhaṇḍa, 131 22.2]
sarpā ūcuḥ | [SkPur (Rkh), Revākhaṇḍa, 131 23.1]
yathā tvaṃ jananī devi pannagānāṃ matā bhuvi | [SkPur (Rkh), Revākhaṇḍa, 131 23.2]
tathāpi sā viśeṣeṇa vañcitavyā na karhicit | [SkPur (Rkh), Revākhaṇḍa, 131 23.3]
kadrūruvāca | [SkPur (Rkh), Revākhaṇḍa, 131 24.1]
mama vākyamakurvāṇā ye kecidbhuvi pannagāḥ | [SkPur (Rkh), Revākhaṇḍa, 131 24.2]
havyavāhamukhaṃ sarve te yāsyantyavicāritāḥ | [SkPur (Rkh), Revākhaṇḍa, 131 24.3]
etacchrutvā tu vacanaṃ ghoraṃ mātṛmukhodbhavam | [SkPur (Rkh), Revākhaṇḍa, 131 25.1]
kecitpraviṣṭā romāṇi tathānye girisaṃsthitāḥ | [SkPur (Rkh), Revākhaṇḍa, 131 25.2]
kecitpraviṣṭā jāhnavyāmanye ca tapasi sthitāḥ | [SkPur (Rkh), Revākhaṇḍa, 131 26.1]
tato varṣasahasrānte tutoṣa parameśvaraḥ | [SkPur (Rkh), Revākhaṇḍa, 131 27.1]
mahādevo jagaddhātā hyuvāca parayā girā | [SkPur (Rkh), Revākhaṇḍa, 131 27.2]
bho bhoḥ sarpā nivartadhvaṃ tapaso 'sya mahatphalam | [SkPur (Rkh), Revākhaṇḍa, 131 28.1]
yamicchatha dadāmyadya nātra kāryā vicāraṇā | [SkPur (Rkh), Revākhaṇḍa, 131 28.2]
sarpā ūcuḥ | [SkPur (Rkh), Revākhaṇḍa, 131 29.1]
kadrūśāpabhayādbhītā devadeva maheśvara | [SkPur (Rkh), Revākhaṇḍa, 131 29.2]
tava pārśve vasiṣyāmo yāvadābhūtasamplavam | [SkPur (Rkh), Revākhaṇḍa, 131 29.3]
devadeva uvāca | [SkPur (Rkh), Revākhaṇḍa, 131 30.1]
ekaścāyaṃ mahābāhurvāsukirbhujagottamaḥ | [SkPur (Rkh), Revākhaṇḍa, 131 30.2]
mama pārśve vasennityaṃ sarveṣāṃ bhayarakṣakaḥ | [SkPur (Rkh), Revākhaṇḍa, 131 30.3]
anyeṣāṃ caiva sarpāṇāṃ bhayaṃ nāsti mamājñayā | [SkPur (Rkh), Revākhaṇḍa, 131 31.1]
āplutya narmadātoye bhujagāste ca rakṣitāḥ | [SkPur (Rkh), Revākhaṇḍa, 131 31.2]
nāsti mṛtyubhayaṃ teṣāṃ vasadhvaṃ yatra cepsitam | [SkPur (Rkh), Revākhaṇḍa, 131 32.1]
kadrūśāpabhayaṃ nāsti hyeṣa me vistaraḥ paraḥ | [SkPur (Rkh), Revākhaṇḍa, 131 32.2]
evaṃ dattvā varaṃ teṣāṃ devadevo maheśvaraḥ | [SkPur (Rkh), Revākhaṇḍa, 131 33.1]
jagāmākāśamāviśya kailāsaṃ dharaṇīdharam | [SkPur (Rkh), Revākhaṇḍa, 131 33.2]
gate cādarśanaṃ deve vāsukipramukhā nṛpa | [SkPur (Rkh), Revākhaṇḍa, 131 34.1]
sthāpayitvā tathā jagmurdevadevaṃ maheśvaram | [SkPur (Rkh), Revākhaṇḍa, 131 34.2]
tatra tīrthe tu yaḥ kaścit pañcamyāmarcayecchivam | [SkPur (Rkh), Revākhaṇḍa, 131 35.1]
tasya nāgakulānyaṣṭau na hiṃsanti kadācana | [SkPur (Rkh), Revākhaṇḍa, 131 35.2]
mṛtaḥ kālena mahatā tatra tīrthe nareśvara | [SkPur (Rkh), Revākhaṇḍa, 131 36.1]
śivasyānucaro bhūtvā vasate kālamīpsitam | [SkPur (Rkh), Revākhaṇḍa, 131 36.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe nāgeśvaratīrthamāhātmyavarṇanaṃ nāmaikatriṃśadadhikaśatatamo 'dhyāyaḥ | [SkPur (Rkh), Revākhaṇḍa, 131 37.1]
{SkPur (Rkh), Revākhaṇḍa, 132}
śrīmārkaṇḍeya uvāca | [SkPur (Rkh), Revākhaṇḍa, 132 1.1]
tato gacchettu rājendra uttare narmadātaṭe | [SkPur (Rkh), Revākhaṇḍa, 132 1.2]
sarvapāpaharaṃ tīrthaṃ vārāhaṃ nāma nāmataḥ | [SkPur (Rkh), Revākhaṇḍa, 132 1.3]
tatra devo jagaddhātā vārāhaṃ rūpam āsthitaḥ | [SkPur (Rkh), Revākhaṇḍa, 132 2.1]
sthito lokahitārthāya saṃsārārṇavatārakaḥ | [SkPur (Rkh), Revākhaṇḍa, 132 2.2]
tatra tīrthe tu yaḥ snātvā pūjayed dharaṇīdharam | [SkPur (Rkh), Revākhaṇḍa, 132 3.1]
gandhamālyaviśeṣaiśca jayaśabdādimaṅgalaiḥ | [SkPur (Rkh), Revākhaṇḍa, 132 3.2]
upavāsaparo bhūtvā dvādaśyāṃ nṛpasattama | [SkPur (Rkh), Revākhaṇḍa, 132 4.1]
vṛṣalāḥ pāpakarmāṇas tathaivāndhapiśācinaḥ | [SkPur (Rkh), Revākhaṇḍa, 132 4.2]
ālāpād gātrasaṃparkān niḥśvāsāt sahabhojanāt | [SkPur (Rkh), Revākhaṇḍa, 132 5.1]
pāpaṃ saṃkramate yasmāt tasmāt tān parivarjayet | [SkPur (Rkh), Revākhaṇḍa, 132 5.2]
brāhmaṇān pūjayed bhaktyā yathāśaktyā yathāvidhi | [SkPur (Rkh), Revākhaṇḍa, 132 6.1]
rātrau jāgaraṇaṃ kāryaṃ kathāyāṃ tatra bhārata | [SkPur (Rkh), Revākhaṇḍa, 132 6.2]
prabhāte vimale snātvā tatra tīrthe jagadgurum | [SkPur (Rkh), Revākhaṇḍa, 132 7.1]
ye paśyanti jitakrodhāste muktāḥ sarvapātakaiḥ | [SkPur (Rkh), Revākhaṇḍa, 132 7.2]
yathā tu dṛṣṭvā bhujagāḥ suparṇaṃ naśyanti muktvā viṣamugratejaḥ | [SkPur (Rkh), Revākhaṇḍa, 132 8.1]
naśyanti pāpāni tathaiva śīghraṃ dṛṣṭvā mukhaṃ śūkararūpiṇastu | [SkPur (Rkh), Revākhaṇḍa, 132 8.2]
nabhogataṃ naśyati cāndhakāraṃ dṛṣṭvā raviṃ devavaraṃ tathaiva | [SkPur (Rkh), Revākhaṇḍa, 132 9.1]
naśyanti pāpāni sudustarāṇi dṛṣṭvā mukhaṃ pārtha dharādharasya | [SkPur (Rkh), Revākhaṇḍa, 132 9.2]
kiṃ tasya bahubhir mantrair bhaktir yasya janārdane | [SkPur (Rkh), Revākhaṇḍa, 132 10.1]
namo nārāyaṇāyeti mantraḥ sarvārthasādhakaḥ | [SkPur (Rkh), Revākhaṇḍa, 132 10.2]
eko 'pi kṛṣṇasya kṛtaḥ praṇāmo daśāśvamedhāvabhṛthena tulyaḥ | [SkPur (Rkh), Revākhaṇḍa, 132 11.1]
daśāśvamedhī punareti janma kṛṣṇapraṇāmī na punarbhavāya | [SkPur (Rkh), Revākhaṇḍa, 132 11.2]
dhyāyamānā mahātmāno rūpaṃ nārāyaṇaṃ hareḥ | [SkPur (Rkh), Revākhaṇḍa, 132 12.1]
ye tyajanti svakaṃ dehaṃ tatra tīrthe jitendriyāḥ | [SkPur (Rkh), Revākhaṇḍa, 132 12.2]
te gacchantyamalaṃ sthānaṃ yatsurair api durlabham | [SkPur (Rkh), Revākhaṇḍa, 132 13.1]
kṣarākṣaravinirmuktaṃ tadviṣṇoḥ paramaṃ padam | [SkPur (Rkh), Revākhaṇḍa, 132 13.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ādivārāhatīrthamāhātmyavarṇanaṃ nāma dvātriṃśadadhikaśatatamo 'dhyāyaḥ | [SkPur (Rkh), Revākhaṇḍa, 132 14.1]
{SkPur (Rkh), Revākhaṇḍa, 133}
śrīmārkaṇḍeya uvāca | [SkPur (Rkh), Revākhaṇḍa, 133 1.1]
tato gacchenmahīpāla paraṃ tīrthacatuṣṭayam | [SkPur (Rkh), Revākhaṇḍa, 133 1.2]
yeṣāṃ darśanamātreṇa sarvapāpakṣayo bhavet | [SkPur (Rkh), Revākhaṇḍa, 133 1.3]
kauberaṃ vāruṇaṃ yāmyaṃ vāyavyaṃ tu tataḥ param | [SkPur (Rkh), Revākhaṇḍa, 133 2.1]
yatra siddhā mahāprājñā lokapālā mahābalāḥ | [SkPur (Rkh), Revākhaṇḍa, 133 2.2]
yudhiṣṭhira uvāca | [SkPur (Rkh), Revākhaṇḍa, 133 3.1]
kimarthaṃ lokapālaiśca tapaścīrṇaṃ purānagha | [SkPur (Rkh), Revākhaṇḍa, 133 3.2]
narmadātaṭamāśritya hyetanme vaktumarhasi | [SkPur (Rkh), Revākhaṇḍa, 133 3.3]
śrīmārkaṇḍeya uvāca | [SkPur (Rkh), Revākhaṇḍa, 133 4.1]
adhiṣṭhānaṃ samicchanti hyacalaṃ nirbale sati | [SkPur (Rkh), Revākhaṇḍa, 133 4.2]
saṃsāre sarvabhūtānāṃ tṛṇabinduvadasthire | [SkPur (Rkh), Revākhaṇḍa, 133 4.3]
kadalīsāraniḥsāre mṛgatṛṣṇeva cañcale | [SkPur (Rkh), Revākhaṇḍa, 133 5.1]
sthāvare jaṅgame sarve bhūtagrāme caturvidhe | [SkPur (Rkh), Revākhaṇḍa, 133 5.2]
dharmo mātā pitā dharmo dharmo bandhuḥ suhṛt tathā | [SkPur (Rkh), Revākhaṇḍa, 133 6.1]
ādhāraḥ sarvabhūtānāṃ trailokye sacarācare | [SkPur (Rkh), Revākhaṇḍa, 133 6.2]
evaṃ jñātvā tu te sarve lokapālāḥ kṛtakṣaṇāḥ | [SkPur (Rkh), Revākhaṇḍa, 133 7.1]
tapaste cakruratulaṃ mārutāhāratatparāḥ | [SkPur (Rkh), Revākhaṇḍa, 133 7.2]
tatastuṣṭo mahādevaḥ kṛtasyārddhe gate tadā | [SkPur (Rkh), Revākhaṇḍa, 133 8.1]
anurūpeṇa rājendra yugasya parameśvaraḥ | [SkPur (Rkh), Revākhaṇḍa, 133 8.2]
vareṇa chandayāmāsa lokapālān mahābalān | [SkPur (Rkh), Revākhaṇḍa, 133 9.1]
yo yamicchati kāmaṃ vai taṃ taṃ tasya dadāmyaham | [SkPur (Rkh), Revākhaṇḍa, 133 9.2]
etacchrutvā vacastasya lokapālā jagaddhitāḥ | [SkPur (Rkh), Revākhaṇḍa, 133 10.1]
varadaṃ prārthayāmāsur devaṃ varam anuttamam | [SkPur (Rkh), Revākhaṇḍa, 133 10.2]
kubera uvāca | [SkPur (Rkh), Revākhaṇḍa, 133 11.1]
yadi tuṣṭo mahādeva yadi deyo varo mama | [SkPur (Rkh), Revākhaṇḍa, 133 11.2]
yakṣāṇām īśvaraścāhaṃ bhavāmi dhanadastviti | [SkPur (Rkh), Revākhaṇḍa, 133 11.3]
tataḥ provāca deveśaṃ yamaḥ saṃyamane rataḥ | [SkPur (Rkh), Revākhaṇḍa, 133 12.1]
tatra pradhāno bhagavān bhaveyaṃ sarvajantuṣu | [SkPur (Rkh), Revākhaṇḍa, 133 12.2]
varuṇo 'nantaraṃ prāha praṇamya tu maheśvaram | [SkPur (Rkh), Revākhaṇḍa, 133 13.1]
krīḍeyaṃ vāruṇe loke yādogaṇasamanvitaḥ | [SkPur (Rkh), Revākhaṇḍa, 133 13.2]
jagādāśu tato vāyuḥ praṇamya tu maheśvaram | [SkPur (Rkh), Revākhaṇḍa, 133 14.1]
vyāpakatvaṃ trilokeṣu prārthayāmāsa bhārata | [SkPur (Rkh), Revākhaṇḍa, 133 14.2]
teṣāṃ yadīpsitaṃ kāmamumayā saha śaṅkaraḥ | [SkPur (Rkh), Revākhaṇḍa, 133 15.1]
sarveṣāṃ lokapālānaḥ dattvā cādarśanaṃ gataḥ | [SkPur (Rkh), Revākhaṇḍa, 133 15.2]
gate maheśvare deve yathāsthānaṃ tu te sthitāḥ | [SkPur (Rkh), Revākhaṇḍa, 133 16.1]
sthāpanā ca kṛtā sarvaiḥ svanāmnaiva pṛthakpṛthak | [SkPur (Rkh), Revākhaṇḍa, 133 16.2]
kuberaśca kubereśaṃ yamaścaiva yameśvaram | [SkPur (Rkh), Revākhaṇḍa, 133 17.1]
varuṇo varuṇeśaṃ tu vāto vāteśvaraṃ nṛpa | [SkPur (Rkh), Revākhaṇḍa, 133 17.2]
tarpaṇaṃ vidadhuḥ sarve mantraiśca vividhaiḥ śubhaiḥ | [SkPur (Rkh), Revākhaṇḍa, 133 18.1]
sarve sarveśvaraṃ deva pūjayitvā yathāvidhi | [SkPur (Rkh), Revākhaṇḍa, 133 18.2]
āhvayāmāsus tān viprānsarve sarveśvarā iva | [SkPur (Rkh), Revākhaṇḍa, 133 19.1]
kṣāntadāntajitakrodhānsarvabhūtābhayapradān | [SkPur (Rkh), Revākhaṇḍa, 133 19.2]
vedavidyāvratasnātān sarvaśāstraviśāradān | [SkPur (Rkh), Revākhaṇḍa, 133 20.1]
ṛgyajuḥsāmasaṃyuktāṃs tathātharvavibhūṣitān | [SkPur (Rkh), Revākhaṇḍa, 133 20.2]
cāturvidhyaṃ tu sarveṣāṃ dānaṃ dāsyāma gṛhṇata | [SkPur (Rkh), Revākhaṇḍa, 133 21.1]
evamuktvā tu sarveṣāṃ viprāṇāṃ dānamuttamam | [SkPur (Rkh), Revākhaṇḍa, 133 21.2]
tatra sthāne dadus teṣāṃ bhūmidānam anuttamam | [SkPur (Rkh), Revākhaṇḍa, 133 22.1]
yāvaccandraśca sūryaśca yāvat tiṣṭhati medinī | [SkPur (Rkh), Revākhaṇḍa, 133 22.2]
tāvaddānaṃ tu yuṣmākaṃ paripanthī na kaścana | [SkPur (Rkh), Revākhaṇḍa, 133 23.1]
rājā vā rājatulyo vā lokapālair anuttamam | [SkPur (Rkh), Revākhaṇḍa, 133 23.2]
dattaṃ lopayate mūḍhaḥ śrūyatāṃ tasya yo vidhiḥ | [SkPur (Rkh), Revākhaṇḍa, 133 24.1]
śoṣayeddhanado vittaṃ tasya pāpasya bhārata | [SkPur (Rkh), Revākhaṇḍa, 133 24.2]
śarīraṃ varuṇo devaḥ saṃtatīṃ śvasanas tathā | [SkPur (Rkh), Revākhaṇḍa, 133 25.1]
āyurnayati tasyāśu yamaḥ saṃyamano mahān | [SkPur (Rkh), Revākhaṇḍa, 133 25.2]
niḥśeṣaṃ bhasmasāt kṛtvā hutabhugyāti bhārata | [SkPur (Rkh), Revākhaṇḍa, 133 26.1]
tasmāt sarvaprayatnena brāhmaṇebhyo yudhiṣṭhira | [SkPur (Rkh), Revākhaṇḍa, 133 26.2]
bhaktiḥ kāryā nṛpaiḥ sarvair icchadbhiḥ śreya ātmanaḥ | [SkPur (Rkh), Revākhaṇḍa, 133 26.3]
rājā vṛkṣo brāhmaṇāstasya mūlaṃ bhṛtyāḥ parṇā mantriṇastasya śākhāḥ | [SkPur (Rkh), Revākhaṇḍa, 133 27.1]
tasmān mūlaṃ yatnato rakṣaṇīyaṃ mūle gupte nāsti vṛkṣasya nāśaḥ | [SkPur (Rkh), Revākhaṇḍa, 133 27.2]
ṣaṣṭivarṣasahasrāṇi svarge tiṣṭhati bhūmidaḥ | [SkPur (Rkh), Revākhaṇḍa, 133 28.1]
ācchettā cāvamantā ca tānyeva narake vaset | [SkPur (Rkh), Revākhaṇḍa, 133 28.2]
svadattā paradattā vā pālanīyā vasuṃdharā | [SkPur (Rkh), Revākhaṇḍa, 133 29.1]
yasya yasya yadā bhūmistasya tasya tadā phalam | [SkPur (Rkh), Revākhaṇḍa, 133 29.2]
devatājñāmanusmṛtya rājāno ye 'pi tāṃ nṛpa | [SkPur (Rkh), Revākhaṇḍa, 133 30.1]
pālayiṣyanti satataṃ teṣāṃ vāsastriviṣṭape | [SkPur (Rkh), Revākhaṇḍa, 133 30.2]
svadattā paradattā vā yatnādrakṣyā yudhiṣṭhira | [SkPur (Rkh), Revākhaṇḍa, 133 31.1]
mahī mahīkṣitā nityaṃ dānācchreyo 'nupālanam | [SkPur (Rkh), Revākhaṇḍa, 133 31.2]
āyuryaśo balaṃ vittaṃ saṃtatiścākṣayā nṛpa | [SkPur (Rkh), Revākhaṇḍa, 133 32.1]
teṣāṃ bhaviṣyate nūnaṃ ye prajāpālane ratāḥ | [SkPur (Rkh), Revākhaṇḍa, 133 32.2]
evamuktvā tu tān sarvāṃllokapālān dvijottamān | [SkPur (Rkh), Revākhaṇḍa, 133 33.1]
pūjayitvā vidhānena praṇipatya vyasarjayan | [SkPur (Rkh), Revākhaṇḍa, 133 33.2]
gateṣu vipramukhyeṣu snātvā hutahutāśanāḥ | [SkPur (Rkh), Revākhaṇḍa, 133 34.1]
lokapālāḥ kṣudhāviṣṭāḥ paryaṭanbhaikṣamātmanaḥ | [SkPur (Rkh), Revākhaṇḍa, 133 34.2]
asthicarmāvaśeṣāṅgāḥ kapāloddhṛtapāṇayaḥ | [SkPur (Rkh), Revākhaṇḍa, 133 35.1]
alabdhagrāsamarddhārdhaṃ niryayur nagarādbahiḥ | [SkPur (Rkh), Revākhaṇḍa, 133 35.2]
śāpaṃ dattvā tadā krodhād brāhmaṇāya yudhiṣṭhira | [SkPur (Rkh), Revākhaṇḍa, 133 36.1]
daridrāḥ satataṃ mūrkhā bhaveyuśca yayurgṛhān | [SkPur (Rkh), Revākhaṇḍa, 133 36.2]
tadāprabhṛti te sarve brāhmaṇā dhanavarjitāḥ | [SkPur (Rkh), Revākhaṇḍa, 133 37.1]
śāpadoṣeṇa kauberyāṃ saṃjātā duḥkhabhājanāḥ | [SkPur (Rkh), Revākhaṇḍa, 133 37.2]
na dhanaṃ paitṛkaṃ putrairna pitā putrapautrikam | [SkPur (Rkh), Revākhaṇḍa, 133 38.1]
bhuñjate sakalaṃ kālamityevaṃ śaṅkaro 'bravīt | [SkPur (Rkh), Revākhaṇḍa, 133 38.2]
kubereśo naraḥ snātvā yastu pūjayate śivam | [SkPur (Rkh), Revākhaṇḍa, 133 39.1]
gandhadhūpanamaskāraiḥ so 'śvamedhaphalaṃ labhet | [SkPur (Rkh), Revākhaṇḍa, 133 39.2]
yamatīrthe tu yaḥ snātvā sampaśyati yameśvaram | [SkPur (Rkh), Revākhaṇḍa, 133 40.1]
sarvapāpaiḥ pramucyeta saptajanmāntarārjitaiḥ | [SkPur (Rkh), Revākhaṇḍa, 133 40.2]
pūrṇamāsyām amāvāsyāṃ snātvā tu pitṛtarpaṇam | [SkPur (Rkh), Revākhaṇḍa, 133 41.1]
yaḥ karoti tilaiḥ snānaṃ tasya puṇyaphalaṃ śṛṇu | [SkPur (Rkh), Revākhaṇḍa, 133 41.2]
sutṛptāstena toyena pitaraśca pitāmahāḥ | [SkPur (Rkh), Revākhaṇḍa, 133 42.1]
svargasthā dvādaśābdāni krīḍanti prapitāmahāḥ | [SkPur (Rkh), Revākhaṇḍa, 133 42.2]
varuṇeśe naraḥ snātvā hyarcayitvā maheśvaram | [SkPur (Rkh), Revākhaṇḍa, 133 43.1]
vājapeyasya yajñasya phalaṃ prāpnoti puṣkalam | [SkPur (Rkh), Revākhaṇḍa, 133 43.2]
mṛtāṃ kālena mahatā loke yatra jaleśvaraḥ | [SkPur (Rkh), Revākhaṇḍa, 133 44.1]
sa gacchet tatra yānena gīyamāno 'psarogaṇaiḥ | [SkPur (Rkh), Revākhaṇḍa, 133 44.2]
vāteśvare naraḥ snātvā sampūjya ca maheśvaram | [SkPur (Rkh), Revākhaṇḍa, 133 45.1]
jāyate kṛtakṛtyo 'sau lokapālānavekṣayan | [SkPur (Rkh), Revākhaṇḍa, 133 45.2]
kiṃ tasya bahubhiryajñairdānairvā bahudakṣiṇaiḥ | [SkPur (Rkh), Revākhaṇḍa, 133 46.1]
snātvā catuṣṭaye loke avāptaṃ janmanaḥ phalam | [SkPur (Rkh), Revākhaṇḍa, 133 46.2]
te dhanyāste mahātmānas teṣāṃ janma sujīvitam | [SkPur (Rkh), Revākhaṇḍa, 133 47.1]
nityaṃ vasanti kaurilyāṃ lokapālānnimantrya ye | [SkPur (Rkh), Revākhaṇḍa, 133 47.2]
etatpuṇyaṃ pāpaharaṃ dhanyamāyurvivardhanam | [SkPur (Rkh), Revākhaṇḍa, 133 48.1]
paṭhatāṃ śṛṇvatāṃ caiva sarvapāpakṣayo bhavet | [SkPur (Rkh), Revākhaṇḍa, 133 48.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kuberāditīrthacatuṣṭayamāhātmyavarṇanaṃ nāma trayastriṃśadadhikaśatatamo 'dhyāyaḥ | [SkPur (Rkh), Revākhaṇḍa, 133 49.1]
{SkPur (Rkh), Revākhaṇḍa, 134}
śrīmārkaṇḍeya uvāca | [SkPur (Rkh), Revākhaṇḍa, 134 1.1]
narmadādakṣiṇe kūle rāmeśvaramanuttamam | [SkPur (Rkh), Revākhaṇḍa, 134 1.2]
tīrthaṃ pāpaharaṃ puṇyaṃ sarvaduḥkhaghnamuttamam | [SkPur (Rkh), Revākhaṇḍa, 134 1.3]
tatra tīrthe tu ye snātvā pūjayanti maheśvaram | [SkPur (Rkh), Revākhaṇḍa, 134 2.1]
mahādevaṃ mahātmānaṃ mucyante sarvakilbiṣaiḥ | [SkPur (Rkh), Revākhaṇḍa, 134 2.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe rāmeśvaratīrthamāhātmyavarṇanaṃ nāma catustriṃśadadhikaśatatamo 'dhyāyaḥ | [SkPur (Rkh), Revākhaṇḍa, 134 3.1]
{SkPur (Rkh), Revākhaṇḍa, 135}
śrīmārkaṇḍeya uvāca | [SkPur (Rkh), Revākhaṇḍa, 135 1.1]
tasyaivānantaraṃ cānyatsiddheśvaramanuttamam | [SkPur (Rkh), Revākhaṇḍa, 135 1.2]
tīrthaṃ sarvaguṇopetaṃ sarvalokeṣu pūjitam | [SkPur (Rkh), Revākhaṇḍa, 135 1.3]
tatra tīrthe tu yaḥ snātvā hyumārudraṃ prapūjayet | [SkPur (Rkh), Revākhaṇḍa, 135 2.1]
vājapeyasya yajñasya sa labhet phalamuttamam | [SkPur (Rkh), Revākhaṇḍa, 135 2.2]
tena puṇyena mahatā mṛtaḥ svargamavāpnuyāt | [SkPur (Rkh), Revākhaṇḍa, 135 3.1]
apsarogaṇasaṃvīto jayaśabdādimaṅgalaiḥ | [SkPur (Rkh), Revākhaṇḍa, 135 3.2]
sahasravatsarāṃstatra krīḍayitvā yathāsukham | [SkPur (Rkh), Revākhaṇḍa, 135 4.1]
dhanadhānyasamopete kule mahati jāyate | [SkPur (Rkh), Revākhaṇḍa, 135 4.2]
pūjyamāno naraśreṣṭha vedavedāṅgapāragaḥ | [SkPur (Rkh), Revākhaṇḍa, 135 5.1]
vyādhiśokavinirmukto jīvecca śaradāṃ śatam | [SkPur (Rkh), Revākhaṇḍa, 135 5.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe siddheśvaramāhātmyavarṇanaṃ nāma pañcatriṃśadadhikaśatatamo 'dhyāyaḥ | [SkPur (Rkh), Revākhaṇḍa, 135 6.1]
{SkPur (Rkh), Revākhaṇḍa, 136}
śrīmārkaṇḍeya uvāca | [SkPur (Rkh), Revākhaṇḍa, 136 1.1]
tato gacchenmahīpāla cāhalyeśvaramuttamam | [SkPur (Rkh), Revākhaṇḍa, 136 1.2]
yatra siddhā mahābhāgā tvahalyā tāpasī purā | [SkPur (Rkh), Revākhaṇḍa, 136 1.3]
gautamo brāhmaṇastvāsīt sākṣād brahmeva cāparaḥ | [SkPur (Rkh), Revākhaṇḍa, 136 2.1]
satyadharmasamāyukto vānaprasthāśrame rataḥ | [SkPur (Rkh), Revākhaṇḍa, 136 2.2]
tasya patnī mahābhāgā hyahalyā nāma viśrutā | [SkPur (Rkh), Revākhaṇḍa, 136 3.1]
rūpayauvanasampannā triṣu lokeṣu viśrutā | [SkPur (Rkh), Revākhaṇḍa, 136 3.2]
asyā apyatirūpeṇa devarājaḥ śatakratuḥ | [SkPur (Rkh), Revākhaṇḍa, 136 4.1]
mohito lobhayāmāsa hyahalyāṃ balasūdanaḥ | [SkPur (Rkh), Revākhaṇḍa, 136 4.2]
māṃ bhajasva varārohe devarājam anindite | [SkPur (Rkh), Revākhaṇḍa, 136 5.1]
krīḍayasva mayā sārddhaṃ triṣu lokeṣu pūjitā | [SkPur (Rkh), Revākhaṇḍa, 136 5.2]
kiṃ kariṣyasi vipreṇa śaucācārakṛśena tu | [SkPur (Rkh), Revākhaṇḍa, 136 6.1]
tapaḥsvādhyāyaśīlena kliśyantīva sulocane | [SkPur (Rkh), Revākhaṇḍa, 136 6.2]
evamuktā varārohā strīsvabhāvāt sucañcalā | [SkPur (Rkh), Revākhaṇḍa, 136 7.1]
manasādhyāya śakraṃ sā kāmena kaluṣīkṛtā | [SkPur (Rkh), Revākhaṇḍa, 136 7.2]
tasyā viditvā taṃ bhāvaṃ sa devaḥ pākaśāsanaḥ | [SkPur (Rkh), Revākhaṇḍa, 136 8.1]
gautamaṃ vañcayāmāsa duṣṭabhāvena bhāvitaḥ | [SkPur (Rkh), Revākhaṇḍa, 136 8.2]
viditvā cāntaraṃ tasya gṛhītvā veṣamuttamam | [SkPur (Rkh), Revākhaṇḍa, 136 9.1]
ahalyāṃ ramayāmāsa viśvastāṃ mandirāntike | [SkPur (Rkh), Revākhaṇḍa, 136 9.2]
kṣaṇamātrāntare tatra devarājasya bhārata | [SkPur (Rkh), Revākhaṇḍa, 136 10.1]
ājagāma muniśreṣṭho mandiraṃ tvarayānvitaḥ | [SkPur (Rkh), Revākhaṇḍa, 136 10.2]
āgataṃ gautamaṃ dṛṣṭvā bhītabhītaḥ puraṃdaraḥ | [SkPur (Rkh), Revākhaṇḍa, 136 11.1]
nirgataḥ sa tato dṛṣṭvā śakro 'yamiti cintayan | [SkPur (Rkh), Revākhaṇḍa, 136 11.2]
tataḥ śaśāpa devendraṃ gautamaḥ krodhamūrchitaḥ | [SkPur (Rkh), Revākhaṇḍa, 136 12.1]
ajitendriyo 'si yasmāttvaṃ tasmād bahubhago bhava | [SkPur (Rkh), Revākhaṇḍa, 136 12.2]
evamuktastu devendrastatkṣaṇādeva bhārata | [SkPur (Rkh), Revākhaṇḍa, 136 13.1]
bhagānāṃ tu sahasreṇa tatkṣaṇād eva veṣṭitaḥ | [SkPur (Rkh), Revākhaṇḍa, 136 13.2]
tyaktvā rājyaṃ suraiḥ sārddhaṃ gataśrīko jagāma ha | [SkPur (Rkh), Revākhaṇḍa, 136 14.1]
tapaścacāra vipulaṃ gautamena mahītale | [SkPur (Rkh), Revākhaṇḍa, 136 14.2]
ahalyāpi tataḥ śaptā yasmāt tvaṃ duṣṭacāriṇī | [SkPur (Rkh), Revākhaṇḍa, 136 15.1]
prekṣya māṃ ramase śakraṃ tasmād aśmamayī bhava | [SkPur (Rkh), Revākhaṇḍa, 136 15.2]
gate varṣasahasrānte rāmaṃ dṛṣṭvā yaśasvinam | [SkPur (Rkh), Revākhaṇḍa, 136 16.1]
tīrthayātrāprasaṅgena dhautapāpā bhaviṣyasi | [SkPur (Rkh), Revākhaṇḍa, 136 16.2]
evaṃ gate tataḥ kāle dṛṣṭā rāmeṇa dhīmatā | [SkPur (Rkh), Revākhaṇḍa, 136 17.1]
viśvāmitrasahāyena tyaktvā sāśmamayīṃ tanum | [SkPur (Rkh), Revākhaṇḍa, 136 17.2]
pūjayitvā yathānyāyaṃ gatapāpā vimatsarā | [SkPur (Rkh), Revākhaṇḍa, 136 18.1]
āgatā narmadātīre tīrthe snātvā yathāvidhi | [SkPur (Rkh), Revākhaṇḍa, 136 18.2]
kṛtaṃ cāndrāyaṇaṃ māsaṃ kṛcchraṃ cānyaṃ tataḥ param | [SkPur (Rkh), Revākhaṇḍa, 136 19.1]
tatastuṣṭo mahādevo dattvā varamanuttamam | [SkPur (Rkh), Revākhaṇḍa, 136 19.2]
jagāmādarśanaṃ bhūyo reme comāpatiściram | [SkPur (Rkh), Revākhaṇḍa, 136 20.1]
ahalyā tu gate deve sthāpayitvā jagadgurum | [SkPur (Rkh), Revākhaṇḍa, 136 20.2]
ahalyeśvaranāmānaṃ svagṛhe cāgamatpunaḥ | [SkPur (Rkh), Revākhaṇḍa, 136 21.1]
tatra tīrthe tu yaḥ snātvā pūjayet parameśvaram | [SkPur (Rkh), Revākhaṇḍa, 136 21.2]
sa mṛtaḥ svargamāpnoti yatra devo maheśvaraḥ | [SkPur (Rkh), Revākhaṇḍa, 136 22.1]
krīḍayitvā yathākāmaṃ tatra loke mahātapāḥ | [SkPur (Rkh), Revākhaṇḍa, 136 22.2]
gate varṣasahasrānte mānuṣyaṃ labhate punaḥ | [SkPur (Rkh), Revākhaṇḍa, 136 23.1]
dhanadhānyacayopetaḥ putrapautrasamanvitaḥ | [SkPur (Rkh), Revākhaṇḍa, 136 23.2]
vedavidyāśrayo dhīmāñjāyate vimale kule | [SkPur (Rkh), Revākhaṇḍa, 136 24.1]
rūpasaubhāgyasampannaḥ sarvavyādhivivarjitaḥ | [SkPur (Rkh), Revākhaṇḍa, 136 24.2]
jīvedvarṣaśataṃ sāgram ahalyātīrthasevanāt | [SkPur (Rkh), Revākhaṇḍa, 136 24.3]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ahalyātīrthamāhātmyavarṇanaṃ nāma ṣaṭtriṃśadadhikaśatatamo 'dhyāyaḥ | [SkPur (Rkh), Revākhaṇḍa, 136 25.1]
{SkPur (Rkh), Revākhaṇḍa, 137}
mārkaṇḍeya uvāca | [SkPur (Rkh), Revākhaṇḍa, 137 1.1]
dharmaputra tato gacchet karkaṭeśvaramuttamam | [SkPur (Rkh), Revākhaṇḍa, 137 1.2]
uttare narmadākūle sarvapāpakṣayaṃkaram | [SkPur (Rkh), Revākhaṇḍa, 137 1.3]
tatra snātvā vidhānena yastu pūjayate śivam | [SkPur (Rkh), Revākhaṇḍa, 137 2.1]
anivartikā gatistasya rudralokād asaṃśayam | [SkPur (Rkh), Revākhaṇḍa, 137 2.2]
tasya tīrthasya māhātmyaṃ purāṇe yacchrutaṃ mayā | [SkPur (Rkh), Revākhaṇḍa, 137 3.1]
na tadvarṇayituṃ śakyaṃ saṃkṣepeṇa vadāmyataḥ | [SkPur (Rkh), Revākhaṇḍa, 137 3.2]
tatra tīrthe tu yaḥ kuryātkiṃcitkarma śubhāśubham | [SkPur (Rkh), Revākhaṇḍa, 137 4.1]
harṣān madān mahārāja tatsarvaṃ jāyate 'kṣayam | [SkPur (Rkh), Revākhaṇḍa, 137 4.2]
tatra tīrthe tapastaptvā vālakhilyā marīcayaḥ | [SkPur (Rkh), Revākhaṇḍa, 137 5.1]
ramante 'dyāpi lokeṣu svecchayā kurunandana | [SkPur (Rkh), Revākhaṇḍa, 137 5.2]
tatrasthāstanna jānanti narājñānabahiṣkṛtāḥ | [SkPur (Rkh), Revākhaṇḍa, 137 6.1]
śarīrastham ivātmānam akṣayaṃ jyotikhyayam | [SkPur (Rkh), Revākhaṇḍa, 137 6.2]
tatra tīrthe nṛpaśreṣṭha devī nārāyaṇī purā | [SkPur (Rkh), Revākhaṇḍa, 137 7.1]
adyāpi tapate ghoraṃ tapo yāvatkilārbudam | [SkPur (Rkh), Revākhaṇḍa, 137 7.2]
tatra tīrthe tu yaḥ snātvā tarpayet pitṛdevatāḥ | [SkPur (Rkh), Revākhaṇḍa, 137 8.1]
tasya te dvādaśābdāni tṛptiṃ yānti pitāmahāḥ | [SkPur (Rkh), Revākhaṇḍa, 137 8.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe karkaṭeśvaratīrthamāhātmyavarṇanaṃ nāma saptatriṃśadadhikaśatatamo 'dhyāyaḥ | [SkPur (Rkh), Revākhaṇḍa, 137 9.1]
{SkPur (Rkh), Revākhaṇḍa, 138}
śrīmārkaṇḍeya uvāca | [SkPur (Rkh), Revākhaṇḍa, 138 1.1]
tato gacchet pāṇḍuputra śakratīrtham anuttamam | [SkPur (Rkh), Revākhaṇḍa, 138 1.2]
yatra siddho mahābhāgo devarājaḥ śatakratuḥ | [SkPur (Rkh), Revākhaṇḍa, 138 1.3]
gautamena purā śaptaṃ jñātvā devāḥ sureśvaram | [SkPur (Rkh), Revākhaṇḍa, 138 2.1]
brahmādyā devatāḥ sarva ṛṣayaśca tapodhanāḥ | [SkPur (Rkh), Revākhaṇḍa, 138 2.2]
gautamaṃ prārthayāmāsur vākyaiḥ sānunayaiḥ śubhaiḥ | [SkPur (Rkh), Revākhaṇḍa, 138 3.1]
gatarājyaṃ gataśrīkaṃ śakraṃ prati munīśvara | [SkPur (Rkh), Revākhaṇḍa, 138 3.2]
indrena rahitaṃ rājyaṃ na kaścit kāmayed dvija | [SkPur (Rkh), Revākhaṇḍa, 138 4.1]
devo vā mānavo vāpi etatte viditaṃ prabho | [SkPur (Rkh), Revākhaṇḍa, 138 4.2]
tasya tvaṃ bhagayuktasya dayāṃ kuru dvijottama | [SkPur (Rkh), Revākhaṇḍa, 138 5.1]
gataścādarśanaṃ śakro dūṣitaḥ svena pāpmanā | [SkPur (Rkh), Revākhaṇḍa, 138 5.2]
devānāṃ vacanaṃ śrutvā gautamo vedavittamaḥ | [SkPur (Rkh), Revākhaṇḍa, 138 6.1]
tatheti kṛtvā śakrasya varaṃ dātuṃ pracakrame | [SkPur (Rkh), Revākhaṇḍa, 138 6.2]
etadbhagasahasraṃ tu purā jātaṃ śatakrato | [SkPur (Rkh), Revākhaṇḍa, 138 7.1]
tallocanasahasraṃ tu matprasādād bhaviṣyati | [SkPur (Rkh), Revākhaṇḍa, 138 7.2]
evamuktaḥ sahasrākṣaḥ praṇamya munisattamam | [SkPur (Rkh), Revākhaṇḍa, 138 8.1]
brāhmaṇāṃs tān mahābhāgān narmadāṃ pratyagāt tataḥ | [SkPur (Rkh), Revākhaṇḍa, 138 8.2]
snātvā sa vimale toye saṃsthāpya tripurāntakam | [SkPur (Rkh), Revākhaṇḍa, 138 9.1]
jagāma tridaśāvāsaṃ pūjyamāno 'psarogaṇaiḥ | [SkPur (Rkh), Revākhaṇḍa, 138 9.2]
tatra tīrthe tu yaḥ snātvā pūjayet parameśvaram | [SkPur (Rkh), Revākhaṇḍa, 138 10.1]
paradārābhigamanān mucyate pātakān naraḥ | [SkPur (Rkh), Revākhaṇḍa, 138 10.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śakratīrthamāhātmyavarṇanam nāmāṣṭatriṃśadadhikaśatatamo 'dhyāyaḥ | [SkPur (Rkh), Revākhaṇḍa, 138 11.1]
{SkPur (Rkh), Revākhaṇḍa, 139}
śrīmārkaṇḍeya uvāca | [SkPur (Rkh), Revākhaṇḍa, 139 1.1]
tato gacchen mahārāja somatīrthamanuttamam | [SkPur (Rkh), Revākhaṇḍa, 139 1.2]
yatra somastapastaptvā nakṣatrapathamāsthitaḥ | [SkPur (Rkh), Revākhaṇḍa, 139 1.3]
tatra tīrthe tu yaḥ snāyādācamya vidhipūrvakam | [SkPur (Rkh), Revākhaṇḍa, 139 2.1]
kṛtajāpyo raviṃ dhyāyet tasya puṇyaphalaṃ śṛṇu | [SkPur (Rkh), Revākhaṇḍa, 139 2.2]
ṛgvedayajurvedābhyāṃ sāmavedena bhārata | [SkPur (Rkh), Revākhaṇḍa, 139 3.1]
japato yatphalaṃ proktaṃ gāyatryā cātra tatphalam | [SkPur (Rkh), Revākhaṇḍa, 139 3.2]
tatra tīrthe tu yo bhaktyā brāhmaṇān bhojayecchuciḥ | [SkPur (Rkh), Revākhaṇḍa, 139 4.1]
tena samyagvidhānena koṭirbhavati bhojitā | [SkPur (Rkh), Revākhaṇḍa, 139 4.2]
pādukopānahau chatraṃ vastrakambalavājinaḥ | [SkPur (Rkh), Revākhaṇḍa, 139 5.1]
yo datte vipramukhyāya tasya tatkoṭisaṃmitam | [SkPur (Rkh), Revākhaṇḍa, 139 5.2]
sahasraṃ tu sahasrāṇāmanṛcāṃ yastu bhojayet | [SkPur (Rkh), Revākhaṇḍa, 139 6.1]
ekasya mantrayuktasya kalāṃ nārhati ṣoḍaśīm | [SkPur (Rkh), Revākhaṇḍa, 139 6.2]
evaṃ tu bhojayet tatra bahvṛcaṃ vedapāragam | [SkPur (Rkh), Revākhaṇḍa, 139 7.1]
śākhāntargam athādhvaryuṃ chandogaṃ vā samāptigam | [SkPur (Rkh), Revākhaṇḍa, 139 7.2]
agnihotrasahasrasya yatphalaṃ prāpyate budhaiḥ | [SkPur (Rkh), Revākhaṇḍa, 139 8.1]
samaṃ tadvedaviduṣā tīrthe somasya tatphalam | [SkPur (Rkh), Revākhaṇḍa, 139 8.2]
bhojayedyaḥ śataṃ teṣāṃ sahasraṃ labhate naraḥ | [SkPur (Rkh), Revākhaṇḍa, 139 9.1]
ekasya yogayuktasya tatphalaṃ kavayo viduḥ | [SkPur (Rkh), Revākhaṇḍa, 139 9.2]
saṃnirudhyendriyagrāmaṃ yatrayatra vasen muniḥ | [SkPur (Rkh), Revākhaṇḍa, 139 10.1]
tatratatra kurukṣetraṃ naimiṣaṃ puṣkarāṇi ca | [SkPur (Rkh), Revākhaṇḍa, 139 10.2]
tasmātsarvaprayatnena grahaṇe candrasūryayoḥ | [SkPur (Rkh), Revākhaṇḍa, 139 11.1]
saṃkrāntau ca vyatīpāte yogī bhojyo viśeṣataḥ | [SkPur (Rkh), Revākhaṇḍa, 139 11.2]
saṃnyāsaṃ kurute yastu tatra tīrthe yudhiṣṭhira | [SkPur (Rkh), Revākhaṇḍa, 139 12.1]
vimānena mahābhāgāḥ sa yāti tridivaṃ naraḥ | [SkPur (Rkh), Revākhaṇḍa, 139 12.2]
somasyānucaro bhūtvā tenaiva saha modate | [SkPur (Rkh), Revākhaṇḍa, 139 13.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe somatīrthamāhātmyavarṇanaṃ nāmaikonacatvāriṃśadadhikaśatatamo 'dhyāyaḥ | [SkPur (Rkh), Revākhaṇḍa, 139 14.1]
{SkPur (Rkh), Revākhaṇḍa, 140}
mārkaṇḍeya uvāca | [SkPur (Rkh), Revākhaṇḍa, 140 1.1]
tato gacchenmahārāja nandāhradamanuttamam | [SkPur (Rkh), Revākhaṇḍa, 140 1.2]
yatra siddhā mahābhāgā nandā devī varapradā | [SkPur (Rkh), Revākhaṇḍa, 140 1.3]
mahiṣāsure mahākāye purā devabhayaṃkare | [SkPur (Rkh), Revākhaṇḍa, 140 2.1]
śūlinyā śūlabhinnāṅge kṛte dānavasattame | [SkPur (Rkh), Revākhaṇḍa, 140 2.2]
yenaikādaśarudrāśca hyādityāḥ samarudgaṇāḥ | [SkPur (Rkh), Revākhaṇḍa, 140 3.1]
vasavo vāyunā sārddhaṃ candrādityau sureśvara | [SkPur (Rkh), Revākhaṇḍa, 140 3.2]
balinā nirjitā yena brahmaviṣṇumaheśvarāḥ | [SkPur (Rkh), Revākhaṇḍa, 140 4.1]
saṅgrāme sumahāghore kṛte devabhayaṃkare | [SkPur (Rkh), Revākhaṇḍa, 140 4.2]
kṛtvā tatkadanaṃ ghoraṃ nandā devī sureśvarī | [SkPur (Rkh), Revākhaṇḍa, 140 5.1]
yasmātsnātā viśālākṣī tena nandāhradaḥ smṛtaḥ | [SkPur (Rkh), Revākhaṇḍa, 140 5.2]
tatra tīrthe tu yaḥ snātvā nandāmuddiśya bhārata | [SkPur (Rkh), Revākhaṇḍa, 140 6.1]
dadāti dānaṃ viprebhyaḥ so 'śvamedhaphalaṃ labhet | [SkPur (Rkh), Revākhaṇḍa, 140 6.2]
bhairavaṃ caiva kedāraṃ tathā rudraṃ mahālayam | [SkPur (Rkh), Revākhaṇḍa, 140 7.1]
nandāhradaścaturthaḥ syātpañcamaṃ bhuvi durlabham | [SkPur (Rkh), Revākhaṇḍa, 140 7.2]
bahavastaṃ na jānanti kāmarāgasamanvitāḥ | [SkPur (Rkh), Revākhaṇḍa, 140 8.1]
narmadāyā hradaṃ puṇyaṃ sarvapātakanāśanam | [SkPur (Rkh), Revākhaṇḍa, 140 8.2]
tatra tīrthe tu yaḥ snātvā nandāṃ devīṃ prapūjayet | [SkPur (Rkh), Revākhaṇḍa, 140 9.1]
kiṃ tasya himavanmadhyagamanena prayojanam | [SkPur (Rkh), Revākhaṇḍa, 140 9.2]
paramārtham avijñāya paryaṭanti tamovṛtāḥ | [SkPur (Rkh), Revākhaṇḍa, 140 10.1]
teṣāṃ samāgame pārtha śrama eva hi kevalam | [SkPur (Rkh), Revākhaṇḍa, 140 10.2]
pṛthivyāṃ sāgarāntāyāṃ snānadānena yatphalam | [SkPur (Rkh), Revākhaṇḍa, 140 11.1]
tatphalaṃ samavāpnoti snātvā nandāhrade nṛpa | [SkPur (Rkh), Revākhaṇḍa, 140 11.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe nandāhradatīrthamāhātmyavarṇanaṃ nāma catvāriṃśadadhikaśatatamo 'dhyāyaḥ | [SkPur (Rkh), Revākhaṇḍa, 140 12.1]
{SkPur (Rkh), Revākhaṇḍa, 141}
śrīmārkaṇḍeya uvāca | [SkPur (Rkh), Revākhaṇḍa, 141 1.1]
tato gacchen mahīpāla tāpeśvaramanuttamam | [SkPur (Rkh), Revākhaṇḍa, 141 1.2]
yatra sā hariṇī siddhā vyādhabhītā nareśvara | [SkPur (Rkh), Revākhaṇḍa, 141 1.3]
jale prakṣipya gātrāṇi hyantarikṣaṃ gatā tu sā | [SkPur (Rkh), Revākhaṇḍa, 141 2.1]
vyādho vismitacittastu tāṃ mṛgīmavalokya ca | [SkPur (Rkh), Revākhaṇḍa, 141 2.2]
vimucya saśaraṃ cāpaṃ prārebhe tapa uttamam | [SkPur (Rkh), Revākhaṇḍa, 141 3.1]
divyaṃ varṣasahasraṃ tu vyādhenācaritaṃ tapaḥ | [SkPur (Rkh), Revākhaṇḍa, 141 3.2]
atīte tu tataḥ kāle parituṣṭo maheśvaraḥ | [SkPur (Rkh), Revākhaṇḍa, 141 4.1]
varaṃ brūhi mahāvyādha yatte manasi rocate | [SkPur (Rkh), Revākhaṇḍa, 141 4.2]
vyādha uvāca | [SkPur (Rkh), Revākhaṇḍa, 141 5.1]
yadi tuṣṭo 'si deveśa yadi deyo varo mama | [SkPur (Rkh), Revākhaṇḍa, 141 5.2]
tava pārśve mahādeva vāso me pratidīyatām | [SkPur (Rkh), Revākhaṇḍa, 141 5.3]
īśvara uvāca | [SkPur (Rkh), Revākhaṇḍa, 141 6.1]
evaṃ bhavatu te vyādha yastvayā kāṅkṣito varaḥ | [SkPur (Rkh), Revākhaṇḍa, 141 6.2]
daivadevo mahādeva ityuktvāntaradhīyata | [SkPur (Rkh), Revākhaṇḍa, 141 6.3]
gate cādarśanaṃ deve sthāpayitvā maheśvaram | [SkPur (Rkh), Revākhaṇḍa, 141 6.4]
pūjayitvā vidhānena gato vyādhastato divam | [SkPur (Rkh), Revākhaṇḍa, 141 7.1]
tadāprabhṛti tattīrthaṃ triṣu lokeṣu viśrutam | [SkPur (Rkh), Revākhaṇḍa, 141 7.2]
vyādhānutāpasaṃjātaṃ tāpeśvaramiti śrutam | [SkPur (Rkh), Revākhaṇḍa, 141 8.1]
tatra tīrthe tu yaḥ snātvā sampūjayati śaṅkaram | [SkPur (Rkh), Revākhaṇḍa, 141 8.2]
śivalokamavāpnoti māmuvāca maheśvaraḥ | [SkPur (Rkh), Revākhaṇḍa, 141 9.1]
ye snātā narmadātoye tīrthe tāpeśvare narāḥ | [SkPur (Rkh), Revākhaṇḍa, 141 9.2]
tāpatrayavimuktāste nātra kāryā vicāraṇā | [SkPur (Rkh), Revākhaṇḍa, 141 10.1]
aṣṭamyāṃ ca caturdaśyāṃ tṛtīyāyāṃ viśeṣataḥ | [SkPur (Rkh), Revākhaṇḍa, 141 10.2]
snānaṃ samācaren nityaṃ sarvapātakaśāntaye | [SkPur (Rkh), Revākhaṇḍa, 141 11.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe tāpeśvaratīrthamāhātmyavarṇanaṃ nāmaikacatvāriṃśadadhikaśatatamo 'dhyāyaḥ | [SkPur (Rkh), Revākhaṇḍa, 141 12.1]
{SkPur (Rkh), Revākhaṇḍa, 142}
śrīmārkaṇḍeya uvāca | [SkPur (Rkh), Revākhaṇḍa, 142 1.1]
tato gacchenmahārāja rukmiṇītīrthamuttamam | [SkPur (Rkh), Revākhaṇḍa, 142 1.2]
yatraiva snānamātreṇa rūpavānsubhago bhavet | [SkPur (Rkh), Revākhaṇḍa, 142 1.3]
aṣṭamyāṃ ca caturdaśyāṃ tṛtīyāyāṃ viśeṣataḥ | [SkPur (Rkh), Revākhaṇḍa, 142 2.1]
snānaṃ samācaret tatra na ceha jāyate punaḥ | [SkPur (Rkh), Revākhaṇḍa, 142 2.2]
yaḥ snātvā rukmiṇītīrthe dānaṃ dadyāttu kāṃcanam | [SkPur (Rkh), Revākhaṇḍa, 142 3.1]
tattīrthasya prabhāvena śokaṃ nāpnoti mānavaḥ | [SkPur (Rkh), Revākhaṇḍa, 142 3.2]
yudhiṣṭhira uvāca | [SkPur (Rkh), Revākhaṇḍa, 142 4.1]
tīrthasyāsya kathaṃ jāto mahimedṛṅmunīśvara | [SkPur (Rkh), Revākhaṇḍa, 142 4.2]
rūpasaubhāgyadaṃ yena tīrtham etad bravīhi me | [SkPur (Rkh), Revākhaṇḍa, 142 4.3]
mārkaṇḍeya uvāca | [SkPur (Rkh), Revākhaṇḍa, 142 5.1]
kathayāmi yathāvṛttamitihāsaṃ purātanam | [SkPur (Rkh), Revākhaṇḍa, 142 5.2]
kathitaṃ pūrvato vṛddhaiḥ pāramparyeṇa bhārata | [SkPur (Rkh), Revākhaṇḍa, 142 5.3]
taṃ te 'haṃ sampravakṣyāmi śṛṇuṣvaikāgramānasaḥ | [SkPur (Rkh), Revākhaṇḍa, 142 6.1]
nagaraṃ kuṇḍinaṃ nāma bhīṣmakaḥ paripāti hi | [SkPur (Rkh), Revākhaṇḍa, 142 6.2]
hastyaśvarathasampanno dhanāḍhyo 'ti pratāpavān | [SkPur (Rkh), Revākhaṇḍa, 142 7.1]
strīsahasrasya madhyasthaḥ kurute rājyamuttamam | [SkPur (Rkh), Revākhaṇḍa, 142 7.2]
tasya bhāryā mahādevī prāṇebhyo 'pi garīyasī | [SkPur (Rkh), Revākhaṇḍa, 142 8.1]
tasyāmutpādayāmāsa putramekaṃ ca rukmakam | [SkPur (Rkh), Revākhaṇḍa, 142 8.2]
dvitīyā tanayā jajñe rukmiṇī nāma nāmataḥ | [SkPur (Rkh), Revākhaṇḍa, 142 9.1]
tadāśarīriṇī vācā rājānaṃ tamuvāca ha | [SkPur (Rkh), Revākhaṇḍa, 142 9.2]
caturbhujāya dātavyā kanyeyaṃ bhuvi bhīṣmaka | [SkPur (Rkh), Revākhaṇḍa, 142 10.1]
evaṃ tadvacanaṃ śrutvā jaharṣa priyayā saha | [SkPur (Rkh), Revākhaṇḍa, 142 10.2]
brāhmaṇaiḥ saha vidvadbhiḥ praviṣṭaḥ sūtikāgṛham | [SkPur (Rkh), Revākhaṇḍa, 142 11.1]
svastikaṃ vācayitvāsyāścakre nāmeti rukmiṇī | [SkPur (Rkh), Revākhaṇḍa, 142 11.2]
yataḥ suvarṇatilako janmanā saha bhārata | [SkPur (Rkh), Revākhaṇḍa, 142 12.1]
tataḥ sā rukmiṇīnāma brāhmaṇaiḥ kīrtitā tadā | [SkPur (Rkh), Revākhaṇḍa, 142 12.2]
tataḥ sā kālaparyāyādaṣṭavarṣā vyajāyata | [SkPur (Rkh), Revākhaṇḍa, 142 13.1]
pūrvoktaṃ caiva tadvākyamaśarīriṇyudīritam | [SkPur (Rkh), Revākhaṇḍa, 142 13.2]
smṛtvā smṛtvātha nṛpatiścintayāmāsa bhūpatiḥ | [SkPur (Rkh), Revākhaṇḍa, 142 14.1]
kasmai deyā mayā bālā bhavitā kaścaturbhujaḥ | [SkPur (Rkh), Revākhaṇḍa, 142 14.2]
etasminnantare tāvadraivatātparvatottamāt | [SkPur (Rkh), Revākhaṇḍa, 142 15.1]
mukhyaścedipatistatra damaghoṣaḥ samāgataḥ | [SkPur (Rkh), Revākhaṇḍa, 142 15.2]
praviṣṭo rājasadanaṃ yatra rājā sa bhīṣmakaḥ | [SkPur (Rkh), Revākhaṇḍa, 142 16.1]
taṃ dṛṣṭvā cāgataṃ gehe pūjayāmāsa bhūpatiḥ | [SkPur (Rkh), Revākhaṇḍa, 142 16.2]
āsanaṃ vipulaṃ dattvā sabhāṃ gatvā niveśitaḥ | [SkPur (Rkh), Revākhaṇḍa, 142 17.1]
kuśalaṃ tava rājendra damaghoṣa śriyāyuta | [SkPur (Rkh), Revākhaṇḍa, 142 17.2]
puṇyāhamadya saṃjātamahaṃ tvaddarśanotsukaḥ | [SkPur (Rkh), Revākhaṇḍa, 142 18.1]
kanyā madīyā rājendra hyaṣṭavarṣā vyajāyata | [SkPur (Rkh), Revākhaṇḍa, 142 18.2]
caturbhujāya dātavyā vāguvācāśarīriṇī | [SkPur (Rkh), Revākhaṇḍa, 142 19.1]
bhīṣmakasya vacaḥ śrutvā damaghoṣo 'bravīd idam | [SkPur (Rkh), Revākhaṇḍa, 142 19.2]
caturbhujo mama sutastriṣu lokeṣu viśrutaḥ | [SkPur (Rkh), Revākhaṇḍa, 142 20.1]
tasyeyaṃ dīyatāṃ kanyā śiśupālasya bhīṣmaka | [SkPur (Rkh), Revākhaṇḍa, 142 20.2]
tasya tadvacanaṃ śrutvā damaghoṣasya bhūmipa | [SkPur (Rkh), Revākhaṇḍa, 142 21.1]
bhīṣmakena tato dattā śiśupālāya rukmiṇī | [SkPur (Rkh), Revākhaṇḍa, 142 21.2]
prārabdhaṃ maṅgalaṃ tatra bhīṣmakeṇa yudhiṣṭhira | [SkPur (Rkh), Revākhaṇḍa, 142 22.1]
dikṣu deśāntareṣveva ye vasanti svagotrajāḥ | [SkPur (Rkh), Revākhaṇḍa, 142 22.2]
nimantritāstu te sarve samājagmur yathākramam | [SkPur (Rkh), Revākhaṇḍa, 142 23.1]
tato yādavavaṃśasya tilakau balakeśavau | [SkPur (Rkh), Revākhaṇḍa, 142 23.2]
nimantritau samāyātau kuṇḍinaṃ bhīṣmakasya tu | [SkPur (Rkh), Revākhaṇḍa, 142 24.1]
bhīṣmakeṇa yathānyāyaṃ pūjitau tau yadūttamau | [SkPur (Rkh), Revākhaṇḍa, 142 24.2]
tataḥ pradoṣasamaye rukmiṇī kāmamohinī | [SkPur (Rkh), Revākhaṇḍa, 142 25.1]
sakhībhiḥ sahitā yātā pūrbahiścāmbikārcane | [SkPur (Rkh), Revākhaṇḍa, 142 25.2]
sāpaśyat tatra deveśaṃ gopaveṣadharaṃ harim | [SkPur (Rkh), Revākhaṇḍa, 142 26.1]
taṃ dṛṣṭvā mohamāpannā kāmena kaluṣīkṛtā | [SkPur (Rkh), Revākhaṇḍa, 142 26.2]
keśavo 'pi ca tāṃ dṛṣṭvā saṃkarṣaṇam uvāca ha | [SkPur (Rkh), Revākhaṇḍa, 142 27.1]
strīratnapravaraṃ tāta hartavyamiti me matiḥ | [SkPur (Rkh), Revākhaṇḍa, 142 27.2]
keśavasya vacaḥ śrutvā saṃkarṣaṇa uvāca ha | [SkPur (Rkh), Revākhaṇḍa, 142 28.1]
gaccha kṛṣṇa mahābāho strīratnaṃ cāśu gṛhyatām | [SkPur (Rkh), Revākhaṇḍa, 142 28.2]
ahaṃ ca tava mārgeṇa hyāgamiṣyāmi pṛṣṭhataḥ | [SkPur (Rkh), Revākhaṇḍa, 142 29.1]
dānavānāṃ ca sarveṣāṃ kurvaṃśca kadanaṃ mahat | [SkPur (Rkh), Revākhaṇḍa, 142 29.2]
saṃkarṣaṇamataṃ prāpya keśavaḥ keśisūdanaḥ | [SkPur (Rkh), Revākhaṇḍa, 142 30.1]
yayau kanyāṃ gṛhītvā tu rathamāropya satvaram | [SkPur (Rkh), Revākhaṇḍa, 142 30.2]
nirgataḥ sahasā rājanvegenaivānilo yathā | [SkPur (Rkh), Revākhaṇḍa, 142 31.1]
hāhākāras tadā jāto bhīṣmakasya pure mahān | [SkPur (Rkh), Revākhaṇḍa, 142 31.2]
nirgatā dānavāḥ kruddhā velā iva mahodadheḥ | [SkPur (Rkh), Revākhaṇḍa, 142 32.1]
garjantaḥ sāyudhāḥ sarve dhāvanto rathavartmani | [SkPur (Rkh), Revākhaṇḍa, 142 32.2]
baladevaṃ tataḥ prāptā rathamārgānugāminam | [SkPur (Rkh), Revākhaṇḍa, 142 33.1]
teṣāṃ yuddhaṃ balasyāsīt sarvalokakṣayaṃkaram | [SkPur (Rkh), Revākhaṇḍa, 142 33.2]
yathā tārāmaye pūrvaṃ saṅgrāme lokaviśrute | [SkPur (Rkh), Revākhaṇḍa, 142 34.1]
gadāhasto mahābāhus trailokye 'pratimo balaḥ | [SkPur (Rkh), Revākhaṇḍa, 142 34.2]
halenākṛṣya sahasā gadāpātairapātayat | [SkPur (Rkh), Revākhaṇḍa, 142 35.1]
aśakyo dānavairhantuṃ balabhadro mahābalaḥ | [SkPur (Rkh), Revākhaṇḍa, 142 35.2]
babhañja dānavānsarvāṃstasthau giririvācalaḥ | [SkPur (Rkh), Revākhaṇḍa, 142 36.1]
taṃ dṛṣṭvā ca balaṃ kruddhaṃ durdharṣaṃ tridaśairapi | [SkPur (Rkh), Revākhaṇḍa, 142 36.2]
bhīṣmaputro mahātejā rukmīnām mahayaśāḥ | [SkPur (Rkh), Revākhaṇḍa, 142 37.1]
narāṇāmatiśūrāṇām akṣauhiṇyā samanvitaḥ | [SkPur (Rkh), Revākhaṇḍa, 142 37.2]
balabhadramatikramya tato yuddhe nirākarot | [SkPur (Rkh), Revākhaṇḍa, 142 38.1]
tadyuddhaṃ vañcayitvā tu rathamārgeṇa satvaram | [SkPur (Rkh), Revākhaṇḍa, 142 38.2]
keśavo 'pi tadā devo rukmiṇyā sahito yayau | [SkPur (Rkh), Revākhaṇḍa, 142 39.1]
vindhyaṃ tu laṅghayitvāgre trailokyagururavyayaḥ | [SkPur (Rkh), Revākhaṇḍa, 142 39.2]
narmadātaṭamāpede yatra siddhaḥ purā punaḥ | [SkPur (Rkh), Revākhaṇḍa, 142 40.1]
ajeyo yena saṃjātastīrthasyāsya prabhāvataḥ | [SkPur (Rkh), Revākhaṇḍa, 142 40.2]
etasmāt kāraṇāt tāta yodhanīpuram ucyate | [SkPur (Rkh), Revākhaṇḍa, 142 41.1]
rukmo 'pi dānavendro 'sau prāptaḥ | [SkPur (Rkh), Revākhaṇḍa, 142 41.2]
pratyuvācācyutaṃ kruddhas tiṣṭha tiṣṭheti mā vraja | [SkPur (Rkh), Revākhaṇḍa, 142 42.1]
adya tvāṃ niśitairbāṇairneṣyāmi yamasādanam | [SkPur (Rkh), Revākhaṇḍa, 142 42.2]
evaṃ parasparaṃ vīrau jagarjaturubhāvapi | [SkPur (Rkh), Revākhaṇḍa, 142 43.1]
tayoryuddhamabhūdghoraṃ tārakāgnijasannibham | [SkPur (Rkh), Revākhaṇḍa, 142 43.2]
cikṣepa śarajālāni keśavaṃ prati dānavaḥ | [SkPur (Rkh), Revākhaṇḍa, 142 44.1]
nānucintya śarāṃs tasya keśavaḥ keśisūdanaḥ | [SkPur (Rkh), Revākhaṇḍa, 142 44.2]
tato viṣṇuḥ svayaṃ kruddhaścakraṃ gṛhya sudarśanam | [SkPur (Rkh), Revākhaṇḍa, 142 45.1]
sampraharatyamuṃ yāvadrukmiṇyātra nivāritaḥ | [SkPur (Rkh), Revākhaṇḍa, 142 45.2]
tvāṃ na jānāti deveśaṃ caturbāhuṃ janārdanam | [SkPur (Rkh), Revākhaṇḍa, 142 46.1]
darśayasva svakaṃ rūpaṃ dayāṃ kṛtvā mamopari | [SkPur (Rkh), Revākhaṇḍa, 142 46.2]
evamuktastu rukmiṇyā darśayāmāsa bhārata | [SkPur (Rkh), Revākhaṇḍa, 142 47.1]
devā dṛṣṭvāpi tadrūpaṃ stuvantyākāśasaṃsthitāḥ | [SkPur (Rkh), Revākhaṇḍa, 142 47.2]
divyaṃ cakṣus tadā devo dadau rukmasya bhārata | [SkPur (Rkh), Revākhaṇḍa, 142 47.3]
rukma uvāca | [SkPur (Rkh), Revākhaṇḍa, 142 48.1]
yanmayā pāpaniṣṭhena mandabhāgyena keśava | [SkPur (Rkh), Revākhaṇḍa, 142 48.2]
sāyakairāhataṃ vakṣastatsarvaṃ kṣantumarhasi | [SkPur (Rkh), Revākhaṇḍa, 142 48.3]
pūrvaṃ dattā svayaṃ deva jānakī janakena vai | [SkPur (Rkh), Revākhaṇḍa, 142 49.1]
mayā pradattā deveśa rukmiṇī tava keśava | [SkPur (Rkh), Revākhaṇḍa, 142 49.2]
udvāhaya yathānyāyaṃ vidhidṛṣṭena karmaṇā | [SkPur (Rkh), Revākhaṇḍa, 142 50.1]
rukmasya vacanaṃ śrutvā tatastuṣṭo jagadguruḥ | [SkPur (Rkh), Revākhaṇḍa, 142 50.2]
babhāṣe devadeveśo rukmiṇaṃ bhīṣmakātmajam | [SkPur (Rkh), Revākhaṇḍa, 142 51.1]
gaccha svakaṃ puraṃ mā bhaiḥ kuru rājyamakaṇṭakam | [SkPur (Rkh), Revākhaṇḍa, 142 51.2]
keśavasya vacaḥ śrutvā rukmo dānavapuṃgavaḥ | [SkPur (Rkh), Revākhaṇḍa, 142 52.1]
taṃ praṇamya jagannāthaṃ jagāma bhavanaṃ pituḥ | [SkPur (Rkh), Revākhaṇḍa, 142 52.2]
gate rukme tadā kṛṣṇaḥ samāmantrya dvijottamān | [SkPur (Rkh), Revākhaṇḍa, 142 53.1]
marīcimatryaṅgirasaṃ pulastyaṃ pulahaṃ kratum | [SkPur (Rkh), Revākhaṇḍa, 142 53.2]
vasiṣṭhaṃ ca mahābhāgamityete sapta mānasāḥ | [SkPur (Rkh), Revākhaṇḍa, 142 54.1]
ityete brāhmaṇāḥ sapta purāṇe niścayaṃ gatāḥ | [SkPur (Rkh), Revākhaṇḍa, 142 54.2]
kṣamāvantaḥ prajāvanto maharṣibhir alaṃkṛtāḥ | [SkPur (Rkh), Revākhaṇḍa, 142 55.1]
ityevaṃ brahmaputrāśca satyavanto mahāmate | [SkPur (Rkh), Revākhaṇḍa, 142 55.2]
narmadātaṭamāśritya nivasanti jitendriyāḥ | [SkPur (Rkh), Revākhaṇḍa, 142 56.1]
tapaḥsvādhyāyaniratā japahomaparāyaṇāḥ | [SkPur (Rkh), Revākhaṇḍa, 142 56.2]
nimantritāstu rājendra keśavena mahātmanā | [SkPur (Rkh), Revākhaṇḍa, 142 57.1]
śrāddhaṃ kṛtvā yathānyāyaṃ brahmoktavidhinā tataḥ | [SkPur (Rkh), Revākhaṇḍa, 142 57.2]
haristānpūjayāmāsa saptabrahmarṣipuṃgavān | [SkPur (Rkh), Revākhaṇḍa, 142 58.1]
pradadau dvādaśa grāmāṃstebhyastatra janārdanaḥ | [SkPur (Rkh), Revākhaṇḍa, 142 58.2]
yāvaccandraśca sūryaśca yāvattiṣṭhati medinī | [SkPur (Rkh), Revākhaṇḍa, 142 59.1]
tāvaddānaṃ mayā dattaṃ paripanthī na kaścana | [SkPur (Rkh), Revākhaṇḍa, 142 59.2]
maddattaṃ pālayiṣyante ye nṛpā gatakalmaṣāḥ | [SkPur (Rkh), Revākhaṇḍa, 142 60.1]
tebhyaḥ svasti kariṣyāmi dāsyāmi paramāṃ gatim | [SkPur (Rkh), Revākhaṇḍa, 142 60.2]
yāvaddhi yānti lokeṣu mahābhūtāni pañca ca | [SkPur (Rkh), Revākhaṇḍa, 142 61.1]
tāvatte divi modante maddattaparipālakāḥ | [SkPur (Rkh), Revākhaṇḍa, 142 61.2]
yastu lopayate mūḍho dattaṃ vaḥ pṛthivītale | [SkPur (Rkh), Revākhaṇḍa, 142 62.1]
narake tasya vāsaḥ syād yāvadābhūtasamplavam | [SkPur (Rkh), Revākhaṇḍa, 142 62.2]
svadattā paradattā vā pālanīyā vasuṃdharā | [SkPur (Rkh), Revākhaṇḍa, 142 63.1]
yasya yasya yadā bhūmis tasya tasya tadā phalam | [SkPur (Rkh), Revākhaṇḍa, 142 63.2]
svadattāṃ paradattāṃ vā yo hareta vasuṃdharām | [SkPur (Rkh), Revākhaṇḍa, 142 64.1]
sa viṣṭhāyāṃ kṛmirbhūtvā pitṛbhiḥ saha majjati | [SkPur (Rkh), Revākhaṇḍa, 142 64.2]
anyāyena hṛtā bhūmiranyāyena ca hāritā | [SkPur (Rkh), Revākhaṇḍa, 142 65.1]
hartā hārayitā caiva viṣṭhāyāṃ jāyate kṛmiḥ | [SkPur (Rkh), Revākhaṇḍa, 142 65.2]
ṣaṣṭivarṣasahasrāṇi svarge tiṣṭhati bhūmidaḥ | [SkPur (Rkh), Revākhaṇḍa, 142 66.1]
ācchettā cānumantā ca tānyeva narake vaset | [SkPur (Rkh), Revākhaṇḍa, 142 66.2]
yānīha dattāni purā narendrair dānāni dharmārthayaśaskarāṇi | [SkPur (Rkh), Revākhaṇḍa, 142 67.1]
nirmālyarūpapratimāni tāni ko nāma sādhuḥ punarādadāti | [SkPur (Rkh), Revākhaṇḍa, 142 67.2]
evaṃ tānpūjayitvā tu samyaṅ nyāyena pāṇḍava | [SkPur (Rkh), Revākhaṇḍa, 142 68.1]
rukmiṇyā vidhivatpāṇiṃ jagrāha madhusūdanaḥ | [SkPur (Rkh), Revākhaṇḍa, 142 68.2]
muśalī ca tataḥ sarvāñjitvā dānavapuṃgavān | [SkPur (Rkh), Revākhaṇḍa, 142 69.1]
svasthānam agamat tatra kṛtvā kāryaṃ suśobhanam | [SkPur (Rkh), Revākhaṇḍa, 142 69.2]
prayātau dvāravatyāṃ tau kṛṣṇasaṃkarṣaṇāvubhau | [SkPur (Rkh), Revākhaṇḍa, 142 70.1]
gacchamānaṃ tu taṃ dṛṣṭvā keśavaṃ kleśanāśanam | [SkPur (Rkh), Revākhaṇḍa, 142 70.2]
brāhmaṇāḥ satyavantaśca nirgatāḥ śaṃsitavratāḥ | [SkPur (Rkh), Revākhaṇḍa, 142 71.1]
āgacchamānāṃs tau vīkṣya rathamārgeṇa brāhmaṇān | [SkPur (Rkh), Revākhaṇḍa, 142 71.2]
muhūrtaṃ tatra viśramya keśavo vākyam abravīt | [SkPur (Rkh), Revākhaṇḍa, 142 72.1]
kimāgamanakāryaṃ vo brūta sarvaṃ dvijottamāḥ | [SkPur (Rkh), Revākhaṇḍa, 142 72.2]
kurvāṇāḥ svīyakarmāṇi mama kṛtyaṃ tu tiṣṭhate | [SkPur (Rkh), Revākhaṇḍa, 142 73.1]
devasya vacanaṃ śrutvā munayo vākyam abruvan | [SkPur (Rkh), Revākhaṇḍa, 142 73.2]
kalpakoṭisahasreṇa satyabhāvāttu vanditaḥ | [SkPur (Rkh), Revākhaṇḍa, 142 74.1]
duṣprāpyo 'si manuṣyāṇāṃ prāptaḥ kiṃ tyajase hi naḥ | [SkPur (Rkh), Revākhaṇḍa, 142 74.2]
brāhmaṇānāṃ vacaḥ śrutvā bhagavān idam abravīt | [SkPur (Rkh), Revākhaṇḍa, 142 75.1]
mathurāyāṃ dvāravatyāṃ yodhanīpura eva ca | [SkPur (Rkh), Revākhaṇḍa, 142 75.2]
trikālamāgamiṣyāmi satyaṃ satyaṃ punaḥ punaḥ | [SkPur (Rkh), Revākhaṇḍa, 142 76.1]
evaṃ te brāhmaṇāḥ śrutvā yodhanīpuramāgatāḥ | [SkPur (Rkh), Revākhaṇḍa, 142 76.2]
avatīrṇastribhāgena prādurbhāve tu māthure | [SkPur (Rkh), Revākhaṇḍa, 142 77.1]
etatte kathitaṃ sarvaṃ tīrthasyotpattikāraṇam | [SkPur (Rkh), Revākhaṇḍa, 142 77.2]
bhūtaṃ bhavyaṃ bhaviṣyacca vartamānaṃ tathāparam | [SkPur (Rkh), Revākhaṇḍa, 142 78.1]
yaṃ śrutvā sarvapāpebhyo mucyate nātra saṃśayaḥ | [SkPur (Rkh), Revākhaṇḍa, 142 78.2]
tatra tīrthe tu yaḥ snātvā pūjayed balakeśavau | [SkPur (Rkh), Revākhaṇḍa, 142 79.1]
tena devo jagaddhātā pūjitastriguṇātmavān | [SkPur (Rkh), Revākhaṇḍa, 142 79.2]
upavāsī naro bhūtvā yastu kuryāt pradakṣiṇam | [SkPur (Rkh), Revākhaṇḍa, 142 80.1]
mucyate sarvapāpebhyo nātra kāryā vicāraṇā | [SkPur (Rkh), Revākhaṇḍa, 142 80.2]
tatra tīrthe tu ye vṛkṣāstānpaśyantyapi ye narāḥ | [SkPur (Rkh), Revākhaṇḍa, 142 81.1]
te 'pi pāpaiḥ pramucyante bhrūṇahatyāsamair api | [SkPur (Rkh), Revākhaṇḍa, 142 81.2]
prātarutthāya ye kecitpaśyanti balakeśavau | [SkPur (Rkh), Revākhaṇḍa, 142 82.1]
tena te sadṛśāḥ syur vai devadevena cakriṇā | [SkPur (Rkh), Revākhaṇḍa, 142 82.2]
te pūjyāste namaskāryās teṣāṃ janma sujīvitam | [SkPur (Rkh), Revākhaṇḍa, 142 83.1]
ye namanti jagannāthaṃ devaṃ nārāyaṇaṃ harim | [SkPur (Rkh), Revākhaṇḍa, 142 83.2]
tatra tīrthe tu yaddānaṃ snānaṃ devārcanaṃ nṛpa | [SkPur (Rkh), Revākhaṇḍa, 142 84.1]
tatsarvamakṣayaṃ tasya ityevaṃ śaṅkaro 'bravīt | [SkPur (Rkh), Revākhaṇḍa, 142 84.2]
praviśyāgnau mṛtānāṃ ca yatphalaṃ samudāhṛtam | [SkPur (Rkh), Revākhaṇḍa, 142 85.1]
tacchṛṇuṣva nṛpaśreṣṭha procyamānamaśeṣataḥ | [SkPur (Rkh), Revākhaṇḍa, 142 85.2]
vimānenārkavarṇena kiṃkiṇījālamālinā | [SkPur (Rkh), Revākhaṇḍa, 142 86.1]
āgneye bhavate tatra modate kālamīpsitam | [SkPur (Rkh), Revākhaṇḍa, 142 86.2]
jale caivā mṛtānāṃ tu yodhanīpuramadhyataḥ | [SkPur (Rkh), Revākhaṇḍa, 142 87.1]
vasanti vāruṇe loke yāvadābhūtasamplavam | [SkPur (Rkh), Revākhaṇḍa, 142 87.2]
anāśake mṛtānāṃ tu tatra tīrthe narādhipa | [SkPur (Rkh), Revākhaṇḍa, 142 88.1]
anivartikā gatir nṛṇāṃ nātra kāryā vicāraṇā | [SkPur (Rkh), Revākhaṇḍa, 142 88.2]
tatra tīrthe tu yo dadyāt kapilādānamuttamam | [SkPur (Rkh), Revākhaṇḍa, 142 89.1]
vidhānena tu saṃyuktaṃ śṛṇu tasyāpi yatphalam | [SkPur (Rkh), Revākhaṇḍa, 142 89.2]
yāvanti tasyā romāṇi tatprasūteśca bhārata | [SkPur (Rkh), Revākhaṇḍa, 142 90.1]
tāvanti divi modante sarvakāmaiḥ supūjitāḥ | [SkPur (Rkh), Revākhaṇḍa, 142 90.2]
yāvanti romāṇi bhavanti dhenvāstāvanti varṣāṇi mahīyate saḥ | [SkPur (Rkh), Revākhaṇḍa, 142 91.1]
svargāc cyutaścāpi tatastrilokyāṃ kule samutpatsyati gomatāṃ saḥ | [SkPur (Rkh), Revākhaṇḍa, 142 91.2]
tatra tīrthe tu yo dadyād rūpyaṃ kāñcanameva vā | [SkPur (Rkh), Revākhaṇḍa, 142 92.1]
kāñcanena vimānena viṣṇuloke mahīyate | [SkPur (Rkh), Revākhaṇḍa, 142 92.2]
tasmiṃstīrthe tu yo dadyāt pāduke vastram eva ca | [SkPur (Rkh), Revākhaṇḍa, 142 93.1]
dānasyāsya prabhāvena labhate svargamīpsitam | [SkPur (Rkh), Revākhaṇḍa, 142 93.2]
ṛgyajuḥsāmavedānāṃ paṭhanād yatphalaṃ bhavet | [SkPur (Rkh), Revākhaṇḍa, 142 94.1]
tatra tīrthe tu rājendra gāyatryā tatphalaṃ labhet | [SkPur (Rkh), Revākhaṇḍa, 142 94.2]
prayāge yadbhavetpuṇyaṃ gayāyāṃ ca tripuṣkare | [SkPur (Rkh), Revākhaṇḍa, 142 95.1]
kurukṣetre tu rājendra rāhugraste divākare | [SkPur (Rkh), Revākhaṇḍa, 142 95.2]
someśvare ca yatpuṇyaṃ somasya grahaṇe tathā | [SkPur (Rkh), Revākhaṇḍa, 142 96.1]
tatphalaṃ labhate tatra snānamātrān na saṃśayaḥ | [SkPur (Rkh), Revākhaṇḍa, 142 96.2]
dvādaśyāṃ tu naraḥ snātvā namaskṛtya janārdanam | [SkPur (Rkh), Revākhaṇḍa, 142 97.1]
uddhṛtāḥ pitarastena avāptaṃ janmanaḥ phalam | [SkPur (Rkh), Revākhaṇḍa, 142 97.2]
saṃkrāntau ca vyatīpāte dvādaśyāṃ ca viśeṣataḥ | [SkPur (Rkh), Revākhaṇḍa, 142 98.1]
brāhmaṇaṃ bhojayed ekaṃ koṭirbhavati bhojitā | [SkPur (Rkh), Revākhaṇḍa, 142 98.2]
pṛthivyāṃ yāni tīrthāni hyāsamudrāṇi pāṇḍava | [SkPur (Rkh), Revākhaṇḍa, 142 99.1]
tāni sarvāṇi tatraiva dvādaśyāṃ pāṇḍunandana | [SkPur (Rkh), Revākhaṇḍa, 142 99.2]
kṣayaṃ yānti ca dānāni yajñahomabalikriyāḥ | [SkPur (Rkh), Revākhaṇḍa, 142 100.1]
na kṣīyate mahārāja tatra tīrthe tu yatkṛtam | [SkPur (Rkh), Revākhaṇḍa, 142 100.2]
yadbhūtaṃ yadbhaviṣyacca tīrthamāhātmyamuttamam | [SkPur (Rkh), Revākhaṇḍa, 142 101.1]
kathitaṃ te mayā sarvaṃ pṛthagbhāvena bhārata | [SkPur (Rkh), Revākhaṇḍa, 142 101.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe rukmiṇītīrthamāhātmyavarṇanaṃ nāma dvicatvāriṃśadadhikaśatatamo 'dhyāyaḥ | [SkPur (Rkh), Revākhaṇḍa, 142 102.1]
{SkPur (Rkh), Revākhaṇḍa, 143}
śrīmārkaṇḍeya uvāca | [SkPur (Rkh), Revākhaṇḍa, 143 1.1]
tato gacchenmahārāja yojaneśvaram uttamam | [SkPur (Rkh), Revākhaṇḍa, 143 1.2]
yatra siddhau purā kalpe naranārāyaṇāvṛṣī | [SkPur (Rkh), Revākhaṇḍa, 143 1.3]
tatra tīrthe tapastaptvā saṅgrāme devadānavaiḥ | [SkPur (Rkh), Revākhaṇḍa, 143 2.1]
jayaṃ prāptau mahātmānau naranārāyaṇāvubhau | [SkPur (Rkh), Revākhaṇḍa, 143 2.2]
punastretāyuge prāpte tau devau rāmalakṣmaṇau | [SkPur (Rkh), Revākhaṇḍa, 143 3.1]
tatra tīrthe punaḥ snātvā rāvaṇo durjayo hataḥ | [SkPur (Rkh), Revākhaṇḍa, 143 3.2]
punaḥ pārtha kalau prāpte tau devau balakeśavau | [SkPur (Rkh), Revākhaṇḍa, 143 4.1]
vasudevakule jātau duṣkaraṃ karma cakratuḥ | [SkPur (Rkh), Revākhaṇḍa, 143 4.2]
narakaṃ kālanemiṃ ca kaṃsaṃ cāṇūramuṣṭikau | [SkPur (Rkh), Revākhaṇḍa, 143 5.1]
śiśupālaṃ jarāsaṃdhaṃ jaghnatur balakeśavau | [SkPur (Rkh), Revākhaṇḍa, 143 5.2]
tatastatra ripūnsaṃkhye bhīṣmadroṇapuraḥsarān | [SkPur (Rkh), Revākhaṇḍa, 143 6.1]
karṇaduryodhanādīṃśca nihaniṣyati sa prabhuḥ | [SkPur (Rkh), Revākhaṇḍa, 143 6.2]
dharmakṣetre kurukṣetre tatra yudhyanti te kṣaṇam | [SkPur (Rkh), Revākhaṇḍa, 143 7.1]
bhīmārjunanimittena śiṣyau kṛtvā parasparam | [SkPur (Rkh), Revākhaṇḍa, 143 7.2]
tatra tīrthe punargatvā tapaḥ kṛtvā suduṣkaram | [SkPur (Rkh), Revākhaṇḍa, 143 8.1]
pūjayitvā dvijānbhaktyā yāsyete dvārakāṃ punaḥ | [SkPur (Rkh), Revākhaṇḍa, 143 8.2]
tatra tīrthe tu yaḥ snātvā pūjayed balakeśavau | [SkPur (Rkh), Revākhaṇḍa, 143 9.1]
tena devo jagaddhātā pūjitastriguṇātmavān | [SkPur (Rkh), Revākhaṇḍa, 143 9.2]
upavāsī naro bhūtvā yastu kuryāt prajāgaram | [SkPur (Rkh), Revākhaṇḍa, 143 10.1]
mucyate sarvapāpebhyo gāyaṃstasya śubhāṃ kathām | [SkPur (Rkh), Revākhaṇḍa, 143 10.2]
yāvatastatra tīrthe tu vṛkṣān paśyanti mānavāḥ | [SkPur (Rkh), Revākhaṇḍa, 143 11.1]
brahmahatyādikaṃ pāpaṃ tāvad eṣāṃ praṇaśyati | [SkPur (Rkh), Revākhaṇḍa, 143 11.2]
prātarutthāya ye kecit paśyanti balakeśavau | [SkPur (Rkh), Revākhaṇḍa, 143 12.1]
tenaiva sadṛśāḥ sarve devadevena cakriṇā | [SkPur (Rkh), Revākhaṇḍa, 143 12.2]
te pūjyāste namaskāryāsteṣāṃ janma sujīvitam | [SkPur (Rkh), Revākhaṇḍa, 143 13.1]
ye namanti jagatpūjyaṃ devaṃ nārāyaṇaṃ harim | [SkPur (Rkh), Revākhaṇḍa, 143 13.2]
tatra tīrthe tu yaddānaṃ snānaṃ devārcanaṃ nṛpa | [SkPur (Rkh), Revākhaṇḍa, 143 14.1]
kriyate tatphalaṃ sarvamakṣayāyopakalpate | [SkPur (Rkh), Revākhaṇḍa, 143 14.2]
agnerapatyaṃ prathamaṃ suvarṇaṃ bhūrvaiṣṇavī sūryasutāśca gāvaḥ | [SkPur (Rkh), Revākhaṇḍa, 143 15.1]
lokāstrayastena bhavanti dattā yaḥ kāñcanaṃ gāṃ ca bhuvaṃ ca dadyāt | [SkPur (Rkh), Revākhaṇḍa, 143 15.2]
etatte kathitaṃ sarvaṃ tīrthamāhātmyamuttamam | [SkPur (Rkh), Revākhaṇḍa, 143 16.1]
atītaṃ ca bhaviṣyacca vartamānaṃ mahābalam | [SkPur (Rkh), Revākhaṇḍa, 143 16.2]
śrutvā vāpi paṭhitvedaṃ śrāvayipatvātha dhārmikān | [SkPur (Rkh), Revākhaṇḍa, 143 17.1]
mucyate sarvapāpebhyo nātra kāryā vicāraṇā | [SkPur (Rkh), Revākhaṇḍa, 143 17.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe yojaneśvaratīrthamāhātmyavarṇanaṃ nāma tricatvāriṃśadadhikaśatatamo 'dhyāyaḥ | [SkPur (Rkh), Revākhaṇḍa, 143 18.1]
{SkPur (Rkh), Revākhaṇḍa, 144}
śrīmārkaṇḍeya uvāca | [SkPur (Rkh), Revākhaṇḍa, 144 1.1]
tato gacchenmahārāja dvādaśītīrthamuttamam | [SkPur (Rkh), Revākhaṇḍa, 144 1.2]
kṣaranti sarvadānāni japahomabalikriyāḥ | [SkPur (Rkh), Revākhaṇḍa, 144 1.3]
na kṣīyate tu rājendra cakratīrthe tu yatkṛtam | [SkPur (Rkh), Revākhaṇḍa, 144 2.1]
yadbhūtaṃ yadbhaviṣyacca tīrthamāhātmyamuttamam | [SkPur (Rkh), Revākhaṇḍa, 144 2.2]
kathitaṃ tanmayā sarvaṃ pṛthagbhāvena bhārata | [SkPur (Rkh), Revākhaṇḍa, 144 3.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dvādaśītīrthamahātmyavarṇanaṃ nāma catuścatvāriṃśadadhikaśatatamo 'dhyāyaḥ | [SkPur (Rkh), Revākhaṇḍa, 144 4.1]
{SkPur (Rkh), Revākhaṇḍa, 145}
mārkaṇḍeya uvāca | [SkPur (Rkh), Revākhaṇḍa, 145 1.1]
tato gaccheddharāpāla śīvatīrthamanuttamam | [SkPur (Rkh), Revākhaṇḍa, 145 1.2]
darśanādyasya devasya mucyate sarvakilbiṣaiḥ | [SkPur (Rkh), Revākhaṇḍa, 145 1.3]
śivatīrthe tu yaḥ snātvā jitakrodho jitendriyaḥ | [SkPur (Rkh), Revākhaṇḍa, 145 2.1]
pūjayeta mahādevaṃ so 'gniṣṭomaphalaṃ labhet | [SkPur (Rkh), Revākhaṇḍa, 145 2.2]
tatra tīrthe tu yo bhaktyā sopavāso 'rcayecchivam | [SkPur (Rkh), Revākhaṇḍa, 145 3.1]
anivartikā gatistasya rudralokād asaṃśayam | [SkPur (Rkh), Revākhaṇḍa, 145 3.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śivatīrthamāhātmyavarṇanaṃ nāma pañcacatvāriṃśadadhikaśatatamo 'dhyāyaḥ | [SkPur (Rkh), Revākhaṇḍa, 145 4.1]
{SkPur (Rkh), Revākhaṇḍa, 146}
mārkaṇḍeya uvāca | [SkPur (Rkh), Revākhaṇḍa, 146 1.1]
asmāhakaṃ tato gacchet pitṛtīrthamanuttamam | [SkPur (Rkh), Revākhaṇḍa, 146 1.2]
pretatvādyatra mucyante piṇḍenaikena pūrvajāḥ | [SkPur (Rkh), Revākhaṇḍa, 146 1.3]
yudhiṣṭhira uvāca | [SkPur (Rkh), Revākhaṇḍa, 146 2.1]
asmāhakasya māhātmyaṃ kathayasva mamānagha | [SkPur (Rkh), Revākhaṇḍa, 146 2.2]
snānadānena yatpuṇyaṃ tathā piṇḍodakena ca | [SkPur (Rkh), Revākhaṇḍa, 146 2.3]
śrīmārkaṇḍeya uvāca | [SkPur (Rkh), Revākhaṇḍa, 146 3.1]
purā kalpe nṛpaśreṣṭha ṛṣidevasamāgame | [SkPur (Rkh), Revākhaṇḍa, 146 3.2]
praśnaḥ pṛṣṭo mayā tāta yathā tvamanupṛcchasi | [SkPur (Rkh), Revākhaṇḍa, 146 3.3]
ekatra sāgarāḥ sapta saprayāgāḥ sapuṣkarāḥ | [SkPur (Rkh), Revākhaṇḍa, 146 4.1]
nāsya sāmyaṃ labhante te nātra kāryā vicāraṇā | [SkPur (Rkh), Revākhaṇḍa, 146 4.2]
somanāthaṃ tu vikhyātaṃ yatsomena pratiṣṭhitam | [SkPur (Rkh), Revākhaṇḍa, 146 5.1]
tatra somagrahe puṇyaṃ tatpuṇyaṃ labhate naraḥ | [SkPur (Rkh), Revākhaṇḍa, 146 5.2]
māsānte pitaro nṛṇāṃ vīkṣante santatiṃ svakām | [SkPur (Rkh), Revākhaṇḍa, 146 6.1]
kaścid asmatkule 'smākaṃ piṇḍamatra pradāsyati | [SkPur (Rkh), Revākhaṇḍa, 146 6.2]
prapitāmahāstathādityāḥ śrutireṣā sanātanī | [SkPur (Rkh), Revākhaṇḍa, 146 7.1]
evaṃ bruvanti devāśca ṛṣayaḥ satapodhanāḥ | [SkPur (Rkh), Revākhaṇḍa, 146 7.2]
sakṛtpiṇḍodakenaiva śṛṇu pārthiva yatphalam | [SkPur (Rkh), Revākhaṇḍa, 146 8.1]
dvādaśābdāni rājendra yogaṃ bhuktvā suśobhanam | [SkPur (Rkh), Revākhaṇḍa, 146 8.2]
yuge yuge mahārāja asmāhake pitāmahāḥ | [SkPur (Rkh), Revākhaṇḍa, 146 9.1]
sarvadā hyavalokanta āgacchantaṃ svagotrajam | [SkPur (Rkh), Revākhaṇḍa, 146 9.2]
bhaviṣyati kim asmākam amāvāsyāpyamāhake | [SkPur (Rkh), Revākhaṇḍa, 146 10.1]
snānaṃ dānaṃ ca ye kuryuḥ pitṝṇāṃ tilatarpaṇam | [SkPur (Rkh), Revākhaṇḍa, 146 10.2]
te sarvapāpanirmuktāḥ sarvānkāmāṃllabhati vai | [SkPur (Rkh), Revākhaṇḍa, 146 11.1]
jalamadhye 'tra bhūpāla agnitīrthaṃ ca tiṣṭhati | [SkPur (Rkh), Revākhaṇḍa, 146 11.2]
darśanāt tasya tīrthasya pāparāśirvilīyate | [SkPur (Rkh), Revākhaṇḍa, 146 12.1]
snānamātreṇa rājendra brahmahatyāṃ vyapohati | [SkPur (Rkh), Revākhaṇḍa, 146 12.2]
śuklāmbaradharo nityaṃ niyataḥ sa jitendriyaḥ | [SkPur (Rkh), Revākhaṇḍa, 146 13.1]
ekakālaṃ tu bhuñjāno māsaṃ tīrthasya sannidhau | [SkPur (Rkh), Revākhaṇḍa, 146 13.2]
suvarṇālaṃkṛtānāṃ tu kanyānāṃ śatadānajam | [SkPur (Rkh), Revākhaṇḍa, 146 14.1]
phalamāpnoti sampūrṇaṃ pitṛloke mahīyate | [SkPur (Rkh), Revākhaṇḍa, 146 14.2]
pṛthivyām āsamudrāyāṃ mahābhogapatirbhavet | [SkPur (Rkh), Revākhaṇḍa, 146 15.1]
dhanadhānyasamāyukto dātā bhavati dhārmikaḥ | [SkPur (Rkh), Revākhaṇḍa, 146 15.2]
upavāsī śucirbhūtvā brahmalokamavāpnuyāt | [SkPur (Rkh), Revākhaṇḍa, 146 16.1]
asmāhakaṃ samāsādya yastu prāṇān parityajet | [SkPur (Rkh), Revākhaṇḍa, 146 16.2]
koṭivarṣasahasrāṇi rudraloke mahīyate | [SkPur (Rkh), Revākhaṇḍa, 146 17.1]
tataḥ svargāt paribhraṣṭaḥ kṣīṇakarmā divaścyutaḥ | [SkPur (Rkh), Revākhaṇḍa, 146 17.2]
suvarṇamaṇimuktāḍhye kule jāyeta rūpavān | [SkPur (Rkh), Revākhaṇḍa, 146 18.1]
kṛtvābhiṣekavidhinā hayamedhaphalaṃ labhet | [SkPur (Rkh), Revākhaṇḍa, 146 18.2]
dhanāḍhyo rūpavāndakṣo dātā bhavati dhārmikaḥ | [SkPur (Rkh), Revākhaṇḍa, 146 19.1]
caturvedeṣu yatpuṇyaṃ satyavādiṣu yatphalam | [SkPur (Rkh), Revākhaṇḍa, 146 19.2]
tatphalaṃ labhate nūnaṃ tatra tīrthe 'bhiṣecanāt | [SkPur (Rkh), Revākhaṇḍa, 146 20.1]
tīrthānāṃ paramaṃ tīrthaṃ nirmitaṃ śambhunā purā | [SkPur (Rkh), Revākhaṇḍa, 146 20.2]
hṛdayeśaḥ svayaṃ viṣṇur japeddevaṃ maheśvaram | [SkPur (Rkh), Revākhaṇḍa, 146 21.1]
gandharvāpsarasaścaiva maruto mārutāstathā | [SkPur (Rkh), Revākhaṇḍa, 146 21.2]
viśvedevāśca pitaraḥ sacandrāḥ sadivākarāḥ | [SkPur (Rkh), Revākhaṇḍa, 146 22.1]
marīciratryaṅgirasau pulastyaḥ pulahaḥ kratuḥ | [SkPur (Rkh), Revākhaṇḍa, 146 22.2]
pracetāśca vasiṣṭhaśca bhṛgurnārada eva ca | [SkPur (Rkh), Revākhaṇḍa, 146 23.1]
cyavano gālavaścaiva vāmadevo mahāmuniḥ | [SkPur (Rkh), Revākhaṇḍa, 146 23.2]
vālakhilyāśca gandhārāstṛṇabinduśca jājaliḥ | [SkPur (Rkh), Revākhaṇḍa, 146 24.1]
uddālakaścarṣyaśṛṅgo vasiṣṭhaśca sanandanaḥ | [SkPur (Rkh), Revākhaṇḍa, 146 24.2]
śukraścaiva bharadvājo vātsyo vātsyāyanastathā | [SkPur (Rkh), Revākhaṇḍa, 146 25.1]
agastirmitrāvaruṇau viśvāmitro munīśvaraḥ | [SkPur (Rkh), Revākhaṇḍa, 146 25.2]
gautamaśca pulastyaśca paulastyaḥ pulahaḥ kratuḥ | [SkPur (Rkh), Revākhaṇḍa, 146 26.1]
sanātanastu kapilo vāhniḥ pañcaśikhastathā | [SkPur (Rkh), Revākhaṇḍa, 146 26.2]
anye 'pi bahavastatra munayaḥ śaṃsitavratāḥ | [SkPur (Rkh), Revākhaṇḍa, 146 27.1]
krīḍanti devatāḥ sarva ṛṣayaḥ satapodhanāḥ | [SkPur (Rkh), Revākhaṇḍa, 146 27.2]
manuṣyāścaiva yogīndrāḥ pitaraḥ sapitāmahāḥ | [SkPur (Rkh), Revākhaṇḍa, 146 28.1]
asmāhake 'tra tiṣṭhanti sarva eva na saṃśayaḥ | [SkPur (Rkh), Revākhaṇḍa, 146 28.2]
pitaraḥ pitāmahāścaiva tathaiva prapitāmahāḥ | [SkPur (Rkh), Revākhaṇḍa, 146 29.1]
yeṣāṃ dattamupasthāyi sukṛtaṃ vāpi duṣkṛtam | [SkPur (Rkh), Revākhaṇḍa, 146 29.2]
akṣayaṃ tatra tatsarvaṃ yatkṛtaṃ yodhanīpure | [SkPur (Rkh), Revākhaṇḍa, 146 30.1]
mātaraṃ pitaraṃ tyaktvā sarvabandhusuhṛjjanān | [SkPur (Rkh), Revākhaṇḍa, 146 30.2]
dhanaṃ dhānyaṃ priyānputrāṃs tathā dehaṃ nṛpottama | [SkPur (Rkh), Revākhaṇḍa, 146 31.1]
gacchate vāyubhūtastu śubhāśubhasamanvitaḥ | [SkPur (Rkh), Revākhaṇḍa, 146 31.2]
adṛśyaḥ sarvabhūtānāṃ paramātmā mahattaraḥ | [SkPur (Rkh), Revākhaṇḍa, 146 32.1]
śubhāśubhagatiṃ prāptaḥ karmaṇā svena pārthiva | [SkPur (Rkh), Revākhaṇḍa, 146 32.2]
yudhiṣṭhira uvāca | [SkPur (Rkh), Revākhaṇḍa, 146 33.1]
śubhāśubhaṃ na bandhūnāṃ jāyate kena hetunā | [SkPur (Rkh), Revākhaṇḍa, 146 33.2]
ekaḥ prasūyate jantureka eva pralīyate | [SkPur (Rkh), Revākhaṇḍa, 146 33.3]
eko hi bhuṅkte sukṛtameka eva hi duṣkṛtam | [SkPur (Rkh), Revākhaṇḍa, 146 34.1]
mārkaṇḍeya uvāca | [SkPur (Rkh), Revākhaṇḍa, 146 35.1]
eṣa tvayokto nṛpate mahāpraśnaḥ smṛto mayā | [SkPur (Rkh), Revākhaṇḍa, 146 35.2]
pitāmahamukhodgītaṃ śrutaṃ te kathayāmyaham | [SkPur (Rkh), Revākhaṇḍa, 146 36.1]
yanme pitāmahātpūrvaṃ vijñātam ṛṣisaṃsadi | [SkPur (Rkh), Revākhaṇḍa, 146 36.2]
na mātā na pitā bandhuḥ kasyacinna suhṛtkvacit | [SkPur (Rkh), Revākhaṇḍa, 146 37.1]
kasya na jñāyate rūpaṃ vāyubhūtasya dehinaḥ | [SkPur (Rkh), Revākhaṇḍa, 146 37.2]
yadyevaṃ na bhavettāta lokasya tu nareśvara | [SkPur (Rkh), Revākhaṇḍa, 146 38.1]
amaryādaṃ bhavennūnaṃ vinaśyati carācaram | [SkPur (Rkh), Revākhaṇḍa, 146 38.2]
evaṃ jñātvā pūrā rājansamastairlokakartṛbhiḥ | [SkPur (Rkh), Revākhaṇḍa, 146 39.1]
maryādā sthāpitā loke yathā dharmo na naśyati | [SkPur (Rkh), Revākhaṇḍa, 146 39.2]
dharme naṣṭe manuṣyāṇām adharmo 'bhibhavet punaḥ | [SkPur (Rkh), Revākhaṇḍa, 146 40.1]
tataḥ svadharmacalanānnarake gamanaṃ dhruvam | [SkPur (Rkh), Revākhaṇḍa, 146 40.2]
loko niraṅkuśaḥ sarvo maryādālaṅghane rataḥ | [SkPur (Rkh), Revākhaṇḍa, 146 41.1]
maryādā sthāpitā tena śāstraṃ vīkṣya maharṣibhiḥ | [SkPur (Rkh), Revākhaṇḍa, 146 41.2]
snānaṃ dānaṃ japo homaḥ svādhyāyo devatārcanam | [SkPur (Rkh), Revākhaṇḍa, 146 42.1]
piṇḍodakapradānaṃ ca tathaivātithipūjanam | [SkPur (Rkh), Revākhaṇḍa, 146 42.2]
pitaraḥ pitāmahāścaiva tathaiva prapitāmahāḥ | [SkPur (Rkh), Revākhaṇḍa, 146 43.1]
trayo devāḥ smṛtāstāta brahmaviṣṇumaheśvarāḥ | [SkPur (Rkh), Revākhaṇḍa, 146 43.2]
pūjitaiḥ pūjitāḥ sarve tathā mātāmahāstrayaḥ | [SkPur (Rkh), Revākhaṇḍa, 146 44.1]
tasmāt sarvaprayatnena śrutismṛtyarthanoditān | [SkPur (Rkh), Revākhaṇḍa, 146 44.2]
dharmaṃ samācarannityaṃ pāpāṃśena na lipyate | [SkPur (Rkh), Revākhaṇḍa, 146 45.1]
śrutismṛtyuditaṃ dharmaṃ manasāpi na laṅghayet | [SkPur (Rkh), Revākhaṇḍa, 146 45.2]
iha loke pare caiva yadīcchecchreya ātmanaḥ | [SkPur (Rkh), Revākhaṇḍa, 146 46.1]
pitāputrau sadāpyekau bimbādbimbamivoddhṛtau | [SkPur (Rkh), Revākhaṇḍa, 146 46.2]
vibhaktau vāvibhaktau vā śrutismṛtyarthatastathā | [SkPur (Rkh), Revākhaṇḍa, 146 47.1]
uddharedātmanātmānam ātmānam avasādayet | [SkPur (Rkh), Revākhaṇḍa, 146 47.2]
piṇḍodakapradānābhyāmṛte pārtha na saṃśayaḥ | [SkPur (Rkh), Revākhaṇḍa, 146 48.1]
evaṃ jñātvā prayatnena piṇḍodakaprado bhavet | [SkPur (Rkh), Revākhaṇḍa, 146 48.2]
āyurdharmo yaśastejaḥ santatiścaiva vardhate | [SkPur (Rkh), Revākhaṇḍa, 146 49.1]
pṛthivyāṃ sāgarāntāyāṃ pitṛkṣetrāṇi yāni ca | [SkPur (Rkh), Revākhaṇḍa, 146 49.2]
tāni te sampravakṣyāmi yeṣu dattaṃ mahāphalam | [SkPur (Rkh), Revākhaṇḍa, 146 50.1]
gayāyāṃ puṣkare jyeṣṭhe prayāge naimiṣe tathā | [SkPur (Rkh), Revākhaṇḍa, 146 50.2]
saṃnihatyāṃ kurukṣetre prabhāse kurunandana | [SkPur (Rkh), Revākhaṇḍa, 146 51.1]
piṇḍodakapradānena yatphalaṃ kathitaṃ budhaiḥ | [SkPur (Rkh), Revākhaṇḍa, 146 51.2]
asmāhake tadāpnoti narmadāyāṃ na saṃśayaḥ | [SkPur (Rkh), Revākhaṇḍa, 146 52.1]
tatra brahmā murāriśca rudraśca umayā saha | [SkPur (Rkh), Revākhaṇḍa, 146 52.2]
indrādyā devatāḥ sarve pitaro munayastathā | [SkPur (Rkh), Revākhaṇḍa, 146 53.1]
sāgarāḥ saritaścaiva parvatāśca balāhakāḥ | [SkPur (Rkh), Revākhaṇḍa, 146 53.2]
tiṣṭhanti pitaraḥ sarve sarvatīrthādhikaṃ tataḥ | [SkPur (Rkh), Revākhaṇḍa, 146 54.1]
sthitā brahmaśilā tatra gajakumbhanibhā nṛpa | [SkPur (Rkh), Revākhaṇḍa, 146 54.2]
kalau na dṛśyā bhavati pradhānaṃ yadgayāśiraḥ | [SkPur (Rkh), Revākhaṇḍa, 146 55.1]
vaiśākhe māsi samprāpte 'māvāsyāṃ nṛpottama | [SkPur (Rkh), Revākhaṇḍa, 146 55.2]
vyāpya sā tiṣṭhate tīrthaṃ gajakumbhanibhā śilā | [SkPur (Rkh), Revākhaṇḍa, 146 56.1]
tacca gavyūtimātraṃ hi tīrthaṃ tataḥ pravakṣate | [SkPur (Rkh), Revākhaṇḍa, 146 56.2]
tasmindine tatra gatvā yastu śrāddhaprado bhavet | [SkPur (Rkh), Revākhaṇḍa, 146 57.1]
pitṝṇām akṣayā tṛptirjāyate śatavārṣikī | [SkPur (Rkh), Revākhaṇḍa, 146 57.2]
anyasyāmapyamāvāsyāṃ yaḥ snātvā vijitendriyaḥ | [SkPur (Rkh), Revākhaṇḍa, 146 58.1]
karoti manujaḥ śrāddhaṃ vidhivanmantrasaṃyutam | [SkPur (Rkh), Revākhaṇḍa, 146 58.2]
tasya puṇyaphalaṃ yatsyāt tacchṛṇuṣva narādhipa | [SkPur (Rkh), Revākhaṇḍa, 146 59.1]
agniṣṭomāśvamedhābhyāṃ vājapeyasya yatphalam | [SkPur (Rkh), Revākhaṇḍa, 146 59.2]
tatphalaṃ samavāpnoti yathā me śaṅkaro 'bravīt | [SkPur (Rkh), Revākhaṇḍa, 146 60.1]
rauravādiṣu sarveṣu narakeṣu vyavasthitāḥ | [SkPur (Rkh), Revākhaṇḍa, 146 60.2]
pitā pitāmahādyāśca pitṛke mātṛke tathā | [SkPur (Rkh), Revākhaṇḍa, 146 61.1]
piṇḍodakena caikena tarpaṇena viśeṣataḥ | [SkPur (Rkh), Revākhaṇḍa, 146 61.2]
krīḍanti pitṛlokasthā yāvad ābhūtasamplavam | [SkPur (Rkh), Revākhaṇḍa, 146 62.1]
ye karmasthā vikarmasthā ye jātāḥ pretakalmaṣāḥ | [SkPur (Rkh), Revākhaṇḍa, 146 62.2]
piṇḍenaikena mucyante te 'pi tatra na saṃśayaḥ | [SkPur (Rkh), Revākhaṇḍa, 146 63.1]
asmāhake śilā divyā tiṣṭhate gajasannibhā | [SkPur (Rkh), Revākhaṇḍa, 146 63.2]
brahmaṇā nirmitā pūrvaṃ sarvapāpakṣayaṃkarī | [SkPur (Rkh), Revākhaṇḍa, 146 64.1]
uparyasyā yathānyāyaṃ pitṝn uddiśya bhārata | [SkPur (Rkh), Revākhaṇḍa, 146 64.2]
dakṣiṇāgreṣu darbheṣu dadyātpiṇḍānvicakṣaṇaḥ | [SkPur (Rkh), Revākhaṇḍa, 146 65.1]
bhūmau cānnena siddhena śrāddhaṃ kṛtvā yathāvidhi | [SkPur (Rkh), Revākhaṇḍa, 146 65.2]
śrāddhibhyo vastrayugmāni chatropānatkamaṇḍalu | [SkPur (Rkh), Revākhaṇḍa, 146 66.1]
dakṣiṇā vividhā deyā pitṝn uddiśya bhārata | [SkPur (Rkh), Revākhaṇḍa, 146 66.2]
yo dadāti dvijaśreṣṭha tasya puṇyaphalaṃ śṛṇu | [SkPur (Rkh), Revākhaṇḍa, 146 67.1]
tasya te dvādaśābdāni tṛptiṃ yānti na saṃśayaḥ | [SkPur (Rkh), Revākhaṇḍa, 146 67.2]
asmāhake mahārāja pitaraśca pitāmahāḥ | [SkPur (Rkh), Revākhaṇḍa, 146 68.1]
vāyubhūtā nirīkṣante āgacchantaṃ svagotrajam | [SkPur (Rkh), Revākhaṇḍa, 146 68.2]
atra tīrthe suto 'bhyetya snātvā toyaṃ pradāsyati | [SkPur (Rkh), Revākhaṇḍa, 146 69.1]
śrāddhaṃ vā piṇḍadānaṃ vā tena yāsyāma sadgatim | [SkPur (Rkh), Revākhaṇḍa, 146 69.2]
snāne kṛte tu ye kecij jāyante vastravipluṣaḥ | [SkPur (Rkh), Revākhaṇḍa, 146 70.1]
prīṇayennarakasthāṃstu taiḥ pitṝn nātra saṃśayaḥ | [SkPur (Rkh), Revākhaṇḍa, 146 70.2]
keśodabindavas tasya ye cānye lepabhājinaḥ | [SkPur (Rkh), Revākhaṇḍa, 146 71.1]
tṛpyantyanagninasaṃskārā yaṃ mṛtāḥ syuḥ svagotrajāḥ | [SkPur (Rkh), Revākhaṇḍa, 146 71.2]
tatra tīrthe tu ye kecic chrāddhaṃ kṛtvā vidhānataḥ | [SkPur (Rkh), Revākhaṇḍa, 146 72.1]
narakāduddharantyāśu japantaḥ pitṛsaṃhitām | [SkPur (Rkh), Revākhaṇḍa, 146 72.2]
vanaspatigate some yadā somadinaṃ bhavet | [SkPur (Rkh), Revākhaṇḍa, 146 73.1]
akṣayāllabhate lokānpiṇḍenaikena mānavaḥ | [SkPur (Rkh), Revākhaṇḍa, 146 73.2]
akṣayaṃ tatra vai sarvaṃ jāyate nātra saṃśayaḥ | [SkPur (Rkh), Revākhaṇḍa, 146 74.1]
narakāduddharantyāśu japante pitṛsaṃhitām | [SkPur (Rkh), Revākhaṇḍa, 146 74.2]
tasmiṃstīrthe tvamāvāsyāṃ pitṝn uddiśya bhārata | [SkPur (Rkh), Revākhaṇḍa, 146 75.1]
nīlaṃ sarvāṅgasampūrṇaṃ yo 'bhiṣicya samutsṛjet | [SkPur (Rkh), Revākhaṇḍa, 146 75.2]
tasya puṇyaphalaṃ vaktuṃ na tu vācaspatiḥ kṣamaḥ | [SkPur (Rkh), Revākhaṇḍa, 146 76.1]
asmāhake vṛṣotsargādyatpuṇyaṃ samavāpyate | [SkPur (Rkh), Revākhaṇḍa, 146 76.2]
tava śuśrūṣaṇāt sarvaṃ tatpravakṣyāmi bhārata | [SkPur (Rkh), Revākhaṇḍa, 146 77.1]
rauravādiṣu ye kiṃcit pacyante tasya pūrvajāḥ | [SkPur (Rkh), Revākhaṇḍa, 146 77.2]
vṛṣotsargeṇa tānsarvāṃstārayedekaviṃśatim | [SkPur (Rkh), Revākhaṇḍa, 146 78.1]
lohito yastu varṇena mukhe pucche ca pāṇḍuraḥ | [SkPur (Rkh), Revākhaṇḍa, 146 78.2]
piṅgaḥ khuraviṣāṇābhyāṃ sa nīlo vṛṣa ucyate | [SkPur (Rkh), Revākhaṇḍa, 146 79.1]
yastu sarvāṅgapiṅgaśca śvetaḥ pucchakhureṣu ca | [SkPur (Rkh), Revākhaṇḍa, 146 79.2]
sa piṅgo vṛṣa ityāhuḥ pitṝṇāṃ prītivardhanaḥ | [SkPur (Rkh), Revākhaṇḍa, 146 80.1]
pārāvatasavarṇaśca lalāṭe tilako bhavet | [SkPur (Rkh), Revākhaṇḍa, 146 80.2]
taṃ vṛṣaṃ babhrumityāhuḥ pūrṇaṃ sarvāṅgaśobhanam | [SkPur (Rkh), Revākhaṇḍa, 146 81.1]
sarvāṅgeṣv ekavarṇo yaḥ piṅgaḥ pucchakhureṣu ca | [SkPur (Rkh), Revākhaṇḍa, 146 81.2]
khurapiṅgaṃ tamityāhuḥ pitṝṇāṃ sadgatipradam | [SkPur (Rkh), Revākhaṇḍa, 146 82.1]
nīlaṃ sarvaśarīreṇa svāraktanayanaṃ dṛḍham | [SkPur (Rkh), Revākhaṇḍa, 146 82.2]
tameva nīlamityāhurnīlaḥ pañcavidhaḥ smṛtaḥ | [SkPur (Rkh), Revākhaṇḍa, 146 83.1]
yastu vaiśyagṛhe jātaḥ sa vai nīlo viśiṣyate | [SkPur (Rkh), Revākhaṇḍa, 146 83.2]
na vāhayedgṛhe jātaṃ vatsakaṃ tu kadācana | [SkPur (Rkh), Revākhaṇḍa, 146 84.1]
tenaiva ca vṛṣotsarge pitṝṇām anṛṇo bhavet | [SkPur (Rkh), Revākhaṇḍa, 146 84.2]
jātaṃ tu svagṛhe vatsaṃ dvijanmā yastu vāhayet | [SkPur (Rkh), Revākhaṇḍa, 146 85.1]
patanti pitarastasya brahmakokagatā api | [SkPur (Rkh), Revākhaṇḍa, 146 85.2]
yathāyathā hi pibati pītvā dhūnāti mastakam | [SkPur (Rkh), Revākhaṇḍa, 146 86.1]
pibanpitṝn prīṇayati narakāduddhared dhunan | [SkPur (Rkh), Revākhaṇḍa, 146 86.2]
yathā pucchābhighātena skandhaṃ gacchanti bindavaḥ | [SkPur (Rkh), Revākhaṇḍa, 146 87.1]
narakāduddharantyāśu patitān gotriṇas tathā | [SkPur (Rkh), Revākhaṇḍa, 146 87.2]
garjanprāvṛṣi kāle tu viṣāṇābhyāṃ bhuvaṃ likhan | [SkPur (Rkh), Revākhaṇḍa, 146 88.1]
khurebhyo yā mṛdudbhūtā tayā saṃprīṇayed ṛṣīn | [SkPur (Rkh), Revākhaṇḍa, 146 88.2]
pibanpitṝn prīṇayate khādanollekhane surān | [SkPur (Rkh), Revākhaṇḍa, 146 89.1]
garjannṛṣimanuṣyāṃśca dharmarūpo hi dharmaja | [SkPur (Rkh), Revākhaṇḍa, 146 89.2]
bhūtairvāpi piśācairvā cāturthikajvareṇa vā | [SkPur (Rkh), Revākhaṇḍa, 146 90.1]
gṛhīto 'smāhakaṃ gacchet sarveṣām ādhināśanam | [SkPur (Rkh), Revākhaṇḍa, 146 90.2]
snātvā tu vimale toye darbhagranthiṃ nibandhayet | [SkPur (Rkh), Revākhaṇḍa, 146 91.1]
mastake bāhumūle vā nābhyāṃ vā galake 'pi vā | [SkPur (Rkh), Revākhaṇḍa, 146 91.2]
gatvā devasamīpaṃ ca prādakṣiṇyena keśavam | [SkPur (Rkh), Revākhaṇḍa, 146 92.1]
tataḥ samuccaran mantraṃ gāyatryā vātha vaiṣṇavam | [SkPur (Rkh), Revākhaṇḍa, 146 92.2]
nārāyaṇaṃ śaraṇyeśaṃ sarvadevanamaskṛtam | [SkPur (Rkh), Revākhaṇḍa, 146 93.1]
namo yajñāṅgasambhūta sarvavyāpinnamo 'stu te | [SkPur (Rkh), Revākhaṇḍa, 146 93.2]
namo namaste deveśa padmagarbha sanātana | [SkPur (Rkh), Revākhaṇḍa, 146 94.1]
dāmodara jayānanta rakṣa māṃ śaraṇāgatam | [SkPur (Rkh), Revākhaṇḍa, 146 94.2]
tvaṃ kartā tvaṃ ca hartā ca jagat yasmiṃścarācare | [SkPur (Rkh), Revākhaṇḍa, 146 95.1]
tvaṃ pālayasi bhūtāni bhuvanaṃ tvaṃ bibharṣi ca | [SkPur (Rkh), Revākhaṇḍa, 146 95.2]
prasīda devadeveśa suptamaṅgaṃ prabodhaya | [SkPur (Rkh), Revākhaṇḍa, 146 96.1]
tvaddhyānanirato nityaṃ tvadbhaktiparamo hare | [SkPur (Rkh), Revākhaṇḍa, 146 96.2]
iti stuto mayā deva prasādaṃ kuru me 'cyuta | [SkPur (Rkh), Revākhaṇḍa, 146 97.1]
māṃ rakṣa rakṣa pāpebhyastrāyasva śaraṇāgatam | [SkPur (Rkh), Revākhaṇḍa, 146 97.2]
evaṃ stutvā ca deveśaṃ dānavāntakaraṃ harim | [SkPur (Rkh), Revākhaṇḍa, 146 98.1]
punaruktena vai snātvā tato viprāṃstu bhojayet | [SkPur (Rkh), Revākhaṇḍa, 146 98.2]
vedoktena vidhānena snānaṃ kṛtvā yathāvidhi | [SkPur (Rkh), Revākhaṇḍa, 146 99.1]
piṇḍanirvapaṇaṃ kṛtvā vācayetsvastikaṃ tataḥ | [SkPur (Rkh), Revākhaṇḍa, 146 99.2]
evaṃ stutvā ca deveśaṃ dānavāntakaraṃ harim | [SkPur (Rkh), Revākhaṇḍa, 146 100.1]
punaruktena vai snātvā tato viprāṃstu bhojayet | [SkPur (Rkh), Revākhaṇḍa, 146 100.2]
vedoktena vidhānena snānaṃ kṛtvā yathāvidhi | [SkPur (Rkh), Revākhaṇḍa, 146 101.1]
evaṃ tānvācayitvā tu tato viprānvisarjayet | [SkPur (Rkh), Revākhaṇḍa, 146 101.2]
yattatroccaritaṃ kiṃcittadviprebhyo nivedayet | [SkPur (Rkh), Revākhaṇḍa, 146 102.1]
tatra tīrthe naraḥ snātvā nārī vā bhaktitatparā | [SkPur (Rkh), Revākhaṇḍa, 146 102.2]
śaktito dakṣiṇāṃ dadyātkṛtvā śrāddhaṃ yathāvidhi | [SkPur (Rkh), Revākhaṇḍa, 146 102.3]
tatra tīrthe naro yāvat snāpayed vidhipūrvakam | [SkPur (Rkh), Revākhaṇḍa, 146 103.1]
kṣīreṇa madhunā vāpi dadhnā vā śītavāriṇā | [SkPur (Rkh), Revākhaṇḍa, 146 103.2]
tāvatpuṣkarapātreṣu pibanti pitaro jalam | [SkPur (Rkh), Revākhaṇḍa, 146 104.1]
ayane viṣuve caiva yugādau sūryasaṃkrame | [SkPur (Rkh), Revākhaṇḍa, 146 104.2]
puṣpaiḥ sampūjya deveśaṃ naivedyaṃ yaḥ pradāpayet | [SkPur (Rkh), Revākhaṇḍa, 146 105.1]
so 'śvamedhasya yajñasya phalaṃ prāpnoti puṣkalam | [SkPur (Rkh), Revākhaṇḍa, 146 105.2]
tatra tīrthe tu yo rājan sūryagrahaṇam ācaret | [SkPur (Rkh), Revākhaṇḍa, 146 106.1]
sūryatejonibhairyānairviṣṇuloke mahīyate | [SkPur (Rkh), Revākhaṇḍa, 146 106.2]
tatra tīrthe tu yaḥ śrāddhaṃ pitṛbhyaḥ samprayacchati | [SkPur (Rkh), Revākhaṇḍa, 146 107.1]
satputreṇa ca tenaiva samprāptaṃ janmanaḥ phalam | [SkPur (Rkh), Revākhaṇḍa, 146 107.2]
iti śrutvā tato devāḥ sarve śakrapurogamāḥ | [SkPur (Rkh), Revākhaṇḍa, 146 108.1]
brahmaviṣṇumaheśāśca sthāpayāṃcakrur īśvaram | [SkPur (Rkh), Revākhaṇḍa, 146 108.2]
sarvarogopaśamanaṃ sarvapātakanāśanam | [SkPur (Rkh), Revākhaṇḍa, 146 109.1]
yastu saṃvatsaraṃ pūrṇamamāvāsyāṃ tu bhāvitaḥ | [SkPur (Rkh), Revākhaṇḍa, 146 109.2]
pitṛbhyaḥ piṇḍadānaṃ ca kuryādasmāhake nṛpa | [SkPur (Rkh), Revākhaṇḍa, 146 110.1]
tripuṣkare gayāyāṃ ca prabhāse naimiṣe tathā | [SkPur (Rkh), Revākhaṇḍa, 146 110.2]
yatpuṇyaṃ śrāddhakartṝṇāṃ tadihaiva bhaveddhruvam | [SkPur (Rkh), Revākhaṇḍa, 146 111.1]
tilodakaṃ kuśairmiśraṃ yo dadyāddakṣiṇāmukhaḥ | [SkPur (Rkh), Revākhaṇḍa, 146 111.2]
manvādau ca yugādau ca vyatīpāte dinakṣaye | [SkPur (Rkh), Revākhaṇḍa, 146 112.1]
yo dadyāt pitṛmātṛbhyaḥ so 'śvamedhaphalaṃ labhet | [SkPur (Rkh), Revākhaṇḍa, 146 112.2]
asmāhake naro yastu snātvā sampūjayeddharim | [SkPur (Rkh), Revākhaṇḍa, 146 113.1]
brahmāṇaṃ śaṅkaraṃ bhaktyā kuryāj jāgaraṇakriyām | [SkPur (Rkh), Revākhaṇḍa, 146 113.2]
sarvapāpavinirmuktaḥ śakrātithyamavāpnuyāt | [SkPur (Rkh), Revākhaṇḍa, 146 114.1]
tatra tīrthe naraḥ snātvā yaḥ paśyati janārdanam | [SkPur (Rkh), Revākhaṇḍa, 146 114.2]
viśeṣavidhinābhyarcya praṇamya ca punaḥpunaḥ | [SkPur (Rkh), Revākhaṇḍa, 146 115.1]
saputreṇa ca tenaiva pitṝṇāṃ vihitā gatiḥ | [SkPur (Rkh), Revākhaṇḍa, 146 115.2]
ekamūrtistrayo devā brahmaviṣṇumaheśvarāḥ | [SkPur (Rkh), Revākhaṇḍa, 146 116.1]
satkāryakāraṇopetāḥ susūkṣmāḥ sumahāphalāḥ | [SkPur (Rkh), Revākhaṇḍa, 146 116.2]
etatte kathitaṃ rājanmahāpātakanāśanam | [SkPur (Rkh), Revākhaṇḍa, 146 117.1]
asmāhakasya māhātmyaṃ kimanyat paripṛcchasi | [SkPur (Rkh), Revākhaṇḍa, 146 117.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe asmāhakatīrthamāhātmyavarṇanaṃ nāma ṣaṭcatvāriṃśadadhikaśatatamo 'dhyāyaḥ | [SkPur (Rkh), Revākhaṇḍa, 146 118.1]
{SkPur (Rkh), Revākhaṇḍa, 147}
mārkaṇḍeya uvāca | [SkPur (Rkh), Revākhaṇḍa, 147 1.1]
tato gacchenmahīpāla siddheśvaramanuttamam | [SkPur (Rkh), Revākhaṇḍa, 147 1.2]
narmadādakṣiṇe kūle tīrthaṃ paramaśobhanam | [SkPur (Rkh), Revākhaṇḍa, 147 1.3]
tatra tīrthe tu yaḥ snātvā pūjayed vṛṣabhadhvajam | [SkPur (Rkh), Revākhaṇḍa, 147 2.1]
sarvapāpavinirmukto gatiṃ yātyaśvamedhinām | [SkPur (Rkh), Revākhaṇḍa, 147 2.2]
tatra tīrthe tu yaḥ snātvā śrāddhaṃ kuryāt prayatnataḥ | [SkPur (Rkh), Revākhaṇḍa, 147 3.1]
pitṝṇāṃ prīṇanārthāya sarvaṃ tena kṛtaṃ bhavet | [SkPur (Rkh), Revākhaṇḍa, 147 3.2]
tatra tīrthe mṛtānāṃ tu jantūnāṃ nṛpasattama | [SkPur (Rkh), Revākhaṇḍa, 147 4.1]
garbhavāse matisteṣāṃ na jāyeta kadācana | [SkPur (Rkh), Revākhaṇḍa, 147 4.2]
garbhavāso hi duḥkhāya na sukhāya kadācana | [SkPur (Rkh), Revākhaṇḍa, 147 5.1]
tattīrthavāriṇā snātur na punarbhavasambhavaḥ | [SkPur (Rkh), Revākhaṇḍa, 147 5.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe siddheśvaratīrthamāhātmyavarṇanaṃ nāma saptacatvāriṃśadadhikaśatatamo 'dhyāyaḥ | [SkPur (Rkh), Revākhaṇḍa, 147 6.1]
{SkPur (Rkh), Revākhaṇḍa, 148}
śrīmārkaṇḍeya uvāca | [SkPur (Rkh), Revākhaṇḍa, 148 1.1]
tato gacchenmahīpāla tīrthamaṅgārakaṃ śivam | [SkPur (Rkh), Revākhaṇḍa, 148 1.2]
uttare narmadākūle sarvapāpakṣayaṃkaram | [SkPur (Rkh), Revākhaṇḍa, 148 1.3]
caturthyaṅgārakadine saṃkalpya kṛtaniścayaḥ | [SkPur (Rkh), Revākhaṇḍa, 148 2.1]
snāyādastaṃ gate sūrye sandhyopāsanatatparaḥ | [SkPur (Rkh), Revākhaṇḍa, 148 2.2]
pūjayellohitaṃ bhaktyā gandhamālyavibhūṣaṇaiḥ | [SkPur (Rkh), Revākhaṇḍa, 148 3.1]
saṃsthāpyasthaṇḍile devaṃ raktacandanacarcitam | [SkPur (Rkh), Revākhaṇḍa, 148 3.2]
aṅgārakāyeti namaḥ karṇikāyāṃ prapūjayet | [SkPur (Rkh), Revākhaṇḍa, 148 4.1]
kujāya bhūmiputrāya raktāṅgāya suvāsase | [SkPur (Rkh), Revākhaṇḍa, 148 4.2]
harakopodbhavāyeti svedajāyātibāhave | [SkPur (Rkh), Revākhaṇḍa, 148 5.1]
sarvakāmapradāyeti pūrvādiṣu daleṣu ca | [SkPur (Rkh), Revākhaṇḍa, 148 5.2]
evaṃ sampūjya vidhivaddadyādarghyaṃ vidhānataḥ | [SkPur (Rkh), Revākhaṇḍa, 148 6.1]
bhūmiputra mahāvīrya svedodbhava pinākinaḥ | [SkPur (Rkh), Revākhaṇḍa, 148 6.2]
aṅgāraka mahātejā lohitāṅga namo 'stu te | [SkPur (Rkh), Revākhaṇḍa, 148 7.1]
karakaṃ vārisaṃyuktaṃ śālitaṃdulapūritam | [SkPur (Rkh), Revākhaṇḍa, 148 7.2]
sahiraṇyaṃ savastraṃ ca modakopari saṃsthitam | [SkPur (Rkh), Revākhaṇḍa, 148 8.1]
brāhmaṇāya nivedyaṃ tatkujo me prīyatāmiti | [SkPur (Rkh), Revākhaṇḍa, 148 8.2]
arghaṃ dattvā vidhānena raktacandanavāriṇā | [SkPur (Rkh), Revākhaṇḍa, 148 9.1]
raktapuṣpasamākīrṇaṃ tilataṃdulamiśritam | [SkPur (Rkh), Revākhaṇḍa, 148 9.2]
kṛtvā tāmramaye pātre maṇḍale vartule śubhe | [SkPur (Rkh), Revākhaṇḍa, 148 10.1]
kṛtvā śirasi tatpātraṃ jānubhyāṃ dharaṇīṃ gataḥ | [SkPur (Rkh), Revākhaṇḍa, 148 10.2]
mantrapūtaṃ mahābhāga dadyād arghyaṃ vicakṣaṇaḥ | [SkPur (Rkh), Revākhaṇḍa, 148 11.1]
tato bhuñjīta maunena kṣāratilāmlavarjitam | [SkPur (Rkh), Revākhaṇḍa, 148 11.2]
snigdhaṃ mṛdusamadhuram ātmanaḥ śreya icchatā | [SkPur (Rkh), Revākhaṇḍa, 148 12.1]
evaṃ caturthe samprāpte caturthyaṅgārake nṛpa | [SkPur (Rkh), Revākhaṇḍa, 148 12.2]
sauvarṇaṃ kārayeddevaṃ yathāśakti surūpiṇam | [SkPur (Rkh), Revākhaṇḍa, 148 13.1]
sthāpayet tāmrake pātre guḍapīṭhasamanvite | [SkPur (Rkh), Revākhaṇḍa, 148 13.2]
gandhapuṣpādibhirdevaṃ pūjayed guḍasaṃsthitam | [SkPur (Rkh), Revākhaṇḍa, 148 14.1]
īśānyāṃ sthāpayeddevaṃ guḍatoyasamanvitam | [SkPur (Rkh), Revākhaṇḍa, 148 14.2]
kāsāreṇa tathāgneyyāṃ sthāpayet karakaṃ param | [SkPur (Rkh), Revākhaṇḍa, 148 15.1]
raktatandulasaṃmiśraṃ nairṛtyāṃ vāyugocare | [SkPur (Rkh), Revākhaṇḍa, 148 15.2]
sthāpayenmodakaiḥ sārdhaṃ caturthaṃ karakaṃ budhaḥ | [SkPur (Rkh), Revākhaṇḍa, 148 16.1]
sūtreṇa veṣṭitagrīvaṃ gandhamālyair alaṃkṛtam | [SkPur (Rkh), Revākhaṇḍa, 148 16.2]
śaṅkhatūryaninādena jayaśabdādimaṅgalaiḥ | [SkPur (Rkh), Revākhaṇḍa, 148 17.1]
raktāmbaradharaṃ vipraṃ raktamālyānulepanam | [SkPur (Rkh), Revākhaṇḍa, 148 17.2]
vedimadhyagataṃ vāpi mahadāsanasaṃsthitam | [SkPur (Rkh), Revākhaṇḍa, 148 18.1]
surūpaṃ subhagaṃ śāntaṃ sarvabhūtahite ratam | [SkPur (Rkh), Revākhaṇḍa, 148 18.2]
vedavidyāvratasnātaṃ sarvaśāstraviśāradam | [SkPur (Rkh), Revākhaṇḍa, 148 19.1]
pūjayitvā yathānyāyaṃ vācayetpāṇḍunandana | [SkPur (Rkh), Revākhaṇḍa, 148 19.2]
raktāṃ gāṃ ca tato dadyād raktenānaḍuhā saha | [SkPur (Rkh), Revākhaṇḍa, 148 20.1]
prīyatāṃ bhūmijo devaḥ sarvadaivatapūjitaḥ | [SkPur (Rkh), Revākhaṇḍa, 148 20.2]
vipraṃ pradakṣiṇīkṛtya patnīputrasamanvitaḥ | [SkPur (Rkh), Revākhaṇḍa, 148 21.1]
pitṛmātṛsuhṛtsārddhaṃ kṣamāpya ca visarjayet | [SkPur (Rkh), Revākhaṇḍa, 148 21.2]
evaṃ kṛtasya tasyātha tasmiṃstīrthe viśeṣataḥ | [SkPur (Rkh), Revākhaṇḍa, 148 22.1]
yatpuṇyaṃ phalamuddiṣṭaṃ tatte sarvaṃ vadāmyaham | [SkPur (Rkh), Revākhaṇḍa, 148 22.2]
sapta janmāni rājendra surūpaḥ subhago bhavet | [SkPur (Rkh), Revākhaṇḍa, 148 23.1]
tīrthasyāsya prabhāvena nātra kāryā vicāraṇā | [SkPur (Rkh), Revākhaṇḍa, 148 23.2]
akāmo vā sakāmo vā tatra tīrthe mṛto naraḥ | [SkPur (Rkh), Revākhaṇḍa, 148 24.1]
aṅgārakapuraṃ yāti devagandharvapūjitaḥ | [SkPur (Rkh), Revākhaṇḍa, 148 24.2]
upabhujya yathānyāyaṃ divyānbhogānanuttamān | [SkPur (Rkh), Revākhaṇḍa, 148 25.1]
iha mānuṣyaloke vai rājā bhavati dhārmikaḥ | [SkPur (Rkh), Revākhaṇḍa, 148 25.2]
surūpaḥ subhagaścaiva sarvavyādhivivarjitaḥ | [SkPur (Rkh), Revākhaṇḍa, 148 26.1]
jīvedvarṣaśataṃ sāgraṃ sarvalokanamaskṛtaḥ | [SkPur (Rkh), Revākhaṇḍa, 148 26.2]
iti śrīskānde mahāpurāṇe ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe maṅgaleśvaratīrthamāhātmyavarṇanaṃ nāmāṣṭācatvāriṃśadadhikaśatatamo 'dhyāyaḥ | [SkPur (Rkh), Revākhaṇḍa, 148 27.1]
{SkPur (Rkh), Revākhaṇḍa, 149}
śrīmārkaṇḍeya uvāca | [SkPur (Rkh), Revākhaṇḍa, 149 1.1]
tasyaivānantaraṃ tīrthaṃ liṅgeśvaramiti śrutam | [SkPur (Rkh), Revākhaṇḍa, 149 1.2]
darśanād devadevasya yatra pāpaṃ praṇaśyati | [SkPur (Rkh), Revākhaṇḍa, 149 1.3]
kṛtvā tu kadanaṃ ghoraṃ dānavānāṃ yudhiṣṭhira | [SkPur (Rkh), Revākhaṇḍa, 149 2.1]
vārāhaṃ rūpamāsthāya narmadāyāṃ vyavasthitaḥ | [SkPur (Rkh), Revākhaṇḍa, 149 2.2]
tatra tīrthe tu yaḥ snānaṃ kṛtvā devaṃ namasyati | [SkPur (Rkh), Revākhaṇḍa, 149 3.1]
sa mucyate nṛpaśreṣṭha mahāpāpaiḥ purākṛtaiḥ | [SkPur (Rkh), Revākhaṇḍa, 149 3.2]
dvādaśyāṃ kṛṣṇapakṣasya śukle ca samupoṣitaḥ | [SkPur (Rkh), Revākhaṇḍa, 149 4.1]
gandhamālyairjagannāthaṃ pūjayet pāṇḍunandana | [SkPur (Rkh), Revākhaṇḍa, 149 4.2]
brāhmaṇāṃśca mahābhāga dānasaṃmānabhojanaiḥ | [SkPur (Rkh), Revākhaṇḍa, 149 5.1]
pūjayetparayā bhaktyā tasya puṇyaphalaṃ śṛṇu | [SkPur (Rkh), Revākhaṇḍa, 149 5.2]
satrayājiphalaṃ jantur labhate dvādaśābdakaiḥ | [SkPur (Rkh), Revākhaṇḍa, 149 6.1]
brāhmaṇānbhojayaṃstatra tadeva labhate phalam | [SkPur (Rkh), Revākhaṇḍa, 149 6.2]
tarpayitvā pitṝn devān snātvā tadgatamānasaḥ | [SkPur (Rkh), Revākhaṇḍa, 149 7.1]
japed dvādaśanāmāni devasya purataḥ sthitaḥ | [SkPur (Rkh), Revākhaṇḍa, 149 7.2]
māsi māsi nirāhāro dvādaśyāṃ kurunandana | [SkPur (Rkh), Revākhaṇḍa, 149 8.1]
keśavaṃ pūjayen nityaṃ māsi mārgaśire budhaḥ | [SkPur (Rkh), Revākhaṇḍa, 149 8.2]
pauṣe nārāyaṇaṃ devaṃ māghamāse tu mādhavam | [SkPur (Rkh), Revākhaṇḍa, 149 9.1]
govindaṃ phālgune māsi viṣṇuṃ caitre samarcayet | [SkPur (Rkh), Revākhaṇḍa, 149 9.2]
vaiśākhe madhuhantāraṃ jyeṣṭhe devaṃ trivikramam | [SkPur (Rkh), Revākhaṇḍa, 149 10.1]
vāmanaṃ tu tathāṣāḍhe śrāvaṇe śrīdharaṃ smaret | [SkPur (Rkh), Revākhaṇḍa, 149 10.2]
hṛṣīkeśaṃ bhādrapade padmanābhaṃ tathāśvine | [SkPur (Rkh), Revākhaṇḍa, 149 11.1]
dāmodaraṃ kārttike tu kīrtayan nāvasīdati | [SkPur (Rkh), Revākhaṇḍa, 149 11.2]
vācikaṃ mānasaṃ pāpaṃ karmajaṃ yatpurā kṛtam | [SkPur (Rkh), Revākhaṇḍa, 149 12.1]
tannaśyati na sandeho māsanāmānukīrtanāt | [SkPur (Rkh), Revākhaṇḍa, 149 12.2]
svayaṃ vinuddhaḥ satatamunmiṣannimiṣaṃstathā | [SkPur (Rkh), Revākhaṇḍa, 149 13.1]
śīghraṃ prapaśya bhuñjāno mantrahīnaṃ samudgiret | [SkPur (Rkh), Revākhaṇḍa, 149 13.2]
paramāpadgatasyāpi jantoreṣā pratikriyā | [SkPur (Rkh), Revākhaṇḍa, 149 14.1]
yanmāsādhipater viṣṇor māsanāmānukīrtanam | [SkPur (Rkh), Revākhaṇḍa, 149 14.2]
tā niśāste ca divasāste māsāste ca vatsarāḥ | [SkPur (Rkh), Revākhaṇḍa, 149 15.1]
narāṇāṃ saphalā yeṣu cintito bhagavānhariḥ | [SkPur (Rkh), Revākhaṇḍa, 149 15.2]
paramāpadgatasyāpi yasya devo janārdanaḥ | [SkPur (Rkh), Revākhaṇḍa, 149 16.1]
nāvasarpati hṛtpadmātsa yogī nātra saṃśayaḥ | [SkPur (Rkh), Revākhaṇḍa, 149 16.2]
te bhāgyahīnā manujāḥ suśocyāste bhūmibhārāya kṛtāvatārāḥ | [SkPur (Rkh), Revākhaṇḍa, 149 17.1]
acetanāste paśubhiḥ samānā ye bhaktihīnā bhagavatyanante | [SkPur (Rkh), Revākhaṇḍa, 149 17.2]
te pūrṇakāryāḥ puruṣāḥ pṛthivyāṃ te svāṅgapātādbhuvanaṃ punanti | [SkPur (Rkh), Revākhaṇḍa, 149 18.1]
vicakṣaṇā viśvavibhūṣaṇāste ye bhaktiyuktā bhagavatyanante | [SkPur (Rkh), Revākhaṇḍa, 149 18.2]
sa eva sukṛtī tena labdhaṃ janmataroḥ phalam | [SkPur (Rkh), Revākhaṇḍa, 149 19.1]
citte vacasi kāye ca yasya devo janārdanaḥ | [SkPur (Rkh), Revākhaṇḍa, 149 19.2]
etattīrthavaraṃ puṇyaṃ liṅgo yatra janārdanaḥ | [SkPur (Rkh), Revākhaṇḍa, 149 20.1]
vañcayitvā ripūnsaṃkhye krodho bhūtvā sanātanaḥ | [SkPur (Rkh), Revākhaṇḍa, 149 20.2]
upaplave candramaso raveśca yo hyaṣṭakānāmayanadvaye ca | [SkPur (Rkh), Revākhaṇḍa, 149 21.1]
pānīyamapyatra tilairvimiśraṃ dadyāt pitṛbhyaḥ prayato manuṣyaḥ | [SkPur (Rkh), Revākhaṇḍa, 149 21.2]
ghoṇonmīlitamerurandhranivaho duḥkhābdhimajjatplavaḥ prādurbhūtarasātalodarabṛhatpaṅkārdhamagnakṣuraḥ | [SkPur (Rkh), Revākhaṇḍa, 149 22.1]
phūtkārotkaranunnavātavidaladdigdantinādaśrutinyastastabdhavapuḥ śrutirbhavatu vaḥ kroḍo hariḥ śāntaye | [SkPur (Rkh), Revākhaṇḍa, 149 22.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe liṅgavārāhatīrthamāhātmyavarṇanaṃ nāmaikonapañcāśadadhikaśatatamo 'dhyāyaḥ | [SkPur (Rkh), Revākhaṇḍa, 149 23.1]
{SkPur (Rkh), Revākhaṇḍa, 150}
śrīmārkaṇḍeya uvāca | [SkPur (Rkh), Revākhaṇḍa, 150 1.1]
tato gacchenmahārāja kusumeśvaramuttamam | [SkPur (Rkh), Revākhaṇḍa, 150 1.2]
dakṣiṇe narmadākūle upapātakanāśanam | [SkPur (Rkh), Revākhaṇḍa, 150 1.3]
kāmena sthāpito devaḥ kusumeśvarasaṃjñitaḥ | [SkPur (Rkh), Revākhaṇḍa, 150 2.1]
khyātaḥ sarveṣu lokeṣu devadevaḥ sanātanaḥ | [SkPur (Rkh), Revākhaṇḍa, 150 2.2]
kāmo manobhavo viśvaḥ kusumāyudhacāpabhṛt | [SkPur (Rkh), Revākhaṇḍa, 150 3.1]
sa kāmān dadāti sarvān pūjito mīnaketanaḥ | [SkPur (Rkh), Revākhaṇḍa, 150 3.2]
tena nirdagdhakāyena cārādhya parameśvaram | [SkPur (Rkh), Revākhaṇḍa, 150 4.1]
anaṅgena tathā prāptamaṅgitvaṃ narmadātaṭe | [SkPur (Rkh), Revākhaṇḍa, 150 4.2]
yudhiṣṭhira uvāca | [SkPur (Rkh), Revākhaṇḍa, 150 5.1]
aṅgibhṛtasya nāśatvamanaṅgasya tu me vada | [SkPur (Rkh), Revākhaṇḍa, 150 5.2]
na śrutaṃ na ca me dṛṣṭaṃ bhūtapūrvaṃ kadācana | [SkPur (Rkh), Revākhaṇḍa, 150 5.3]
etatsarvaṃ yathā vṛttamācakṣva dvijasattama | [SkPur (Rkh), Revākhaṇḍa, 150 6.1]
śrotumicchāmi viprendra bhīmārjunayamaiḥ saha | [SkPur (Rkh), Revākhaṇḍa, 150 6.2]
śrīmārkaṇḍeya uvāca | [SkPur (Rkh), Revākhaṇḍa, 150 7.1]
ādau kṛtayuge tāta devadevo maheśvaraḥ | [SkPur (Rkh), Revākhaṇḍa, 150 7.2]
tapaścacāra vipulaṃ gaṅgāsāgarasaṃsthitaḥ | [SkPur (Rkh), Revākhaṇḍa, 150 7.3]
tena sampāditā lokāstapasā sasurāsurāḥ | [SkPur (Rkh), Revākhaṇḍa, 150 8.1]
jagmuste śaraṇaṃ sarve devadevaṃ śacīpatim | [SkPur (Rkh), Revākhaṇḍa, 150 8.2]
vyāpakaḥ sarvabhūtānāṃ devadevo maheśvaraḥ | [SkPur (Rkh), Revākhaṇḍa, 150 9.1]
saṃtāpayati lokāṃstrīṃstannivāraya gopate | [SkPur (Rkh), Revākhaṇḍa, 150 9.2]
śrutvā tadvacanaṃ teṣāṃ devānāṃ balavṛtrahā | [SkPur (Rkh), Revākhaṇḍa, 150 10.1]
cintayāmāsa manasā tapovighnāyacādiśat | [SkPur (Rkh), Revākhaṇḍa, 150 10.2]
apsarāṃ menakāṃ rambhāṃ ghṛtācīṃ ca tilottamām | [SkPur (Rkh), Revākhaṇḍa, 150 11.1]
vasantaṃ kokilaṃ kāmaṃ dakṣiṇānilamuttamam | [SkPur (Rkh), Revākhaṇḍa, 150 11.2]
gatvā tatra mahādevaṃ tapaścaraṇatatparam | [SkPur (Rkh), Revākhaṇḍa, 150 12.1]
kṣobhayadhvaṃ yathānyāyaṃ gaṅgāsāgaravāsinam | [SkPur (Rkh), Revākhaṇḍa, 150 12.2]
evamuktāstu te sarve devarājena bhārata | [SkPur (Rkh), Revākhaṇḍa, 150 13.1]
devāpsaraḥsamopetā jagmuste harasannidhau | [SkPur (Rkh), Revākhaṇḍa, 150 13.2]
vasantamāse kusumākarākule mayūradātyūhasukokilākule | [SkPur (Rkh), Revākhaṇḍa, 150 14.1]
pranṛtya devāpsaragītasaṃkule pravāti vāte yamanairṛtākule | [SkPur (Rkh), Revākhaṇḍa, 150 14.2]
tena saṃmūrchitāḥ sarve saṃsargācca khagottamāḥ | [SkPur (Rkh), Revākhaṇḍa, 150 15.1]
madhumādhavagandhena sakinnaramahoragāḥ | [SkPur (Rkh), Revākhaṇḍa, 150 15.2]
yāvad ālokate tāvattadvanaṃ vyākulīkṛtam | [SkPur (Rkh), Revākhaṇḍa, 150 16.1]
vīkṣate madanāviṣṭaṃ daśāvasthāgataṃ janam | [SkPur (Rkh), Revākhaṇḍa, 150 16.2]
devadevo 'pi devānām avasthātritayaṃ gataḥ | [SkPur (Rkh), Revākhaṇḍa, 150 17.1]
sāttvikīṃ rājasīṃ rājaṃstāmasīṃ tāṃ śṛṇuṣva me | [SkPur (Rkh), Revākhaṇḍa, 150 17.2]
ekaṃ yogasamādhinā mukulitaṃ cakṣurdvitīyaṃ punaḥ pārvatyā jaghanasthalastanataṭe śṛṅgārabhārālasam | [SkPur (Rkh), Revākhaṇḍa, 150 18.1]
anyaddūranirastacāpamadanakrodhānaloddīpitaṃ śambhorbhinnarasaṃ samādhisamaye netratrayaṃ pātu vaḥ | [SkPur (Rkh), Revākhaṇḍa, 150 18.2]
evaṃ dṛṣṭaḥ sa devena saśaraḥ saśarāsanaḥ | [SkPur (Rkh), Revākhaṇḍa, 150 19.1]
bhasmībhūto gataḥ kāmo vināśaḥ sarvadehinām | [SkPur (Rkh), Revākhaṇḍa, 150 19.2]
kāmaṃ dṛṣṭvā kṣayaṃ yātaṃ tatra devāpsarogaṇāḥ | [SkPur (Rkh), Revākhaṇḍa, 150 20.1]
bhītā yathāgataṃ sarve jagmuścaiva diśo daśa | [SkPur (Rkh), Revākhaṇḍa, 150 20.2]
kāmena rahitā lokāḥ sasurāsuramānavāḥ | [SkPur (Rkh), Revākhaṇḍa, 150 21.1]
brahmāṇaṃ śaraṇaṃ jagmurdevā indrapurogamāḥ | [SkPur (Rkh), Revākhaṇḍa, 150 21.2]
sīdamānaṃ jagad dṛṣṭvā tamūcuḥ parameṣṭhinam | [SkPur (Rkh), Revākhaṇḍa, 150 22.1]
jānāsi tvaṃ jagaccheṣaṃ prabho maithunasambhavāt | [SkPur (Rkh), Revākhaṇḍa, 150 22.2]
prajāḥ sarvā viśuṣyanti kāmena rahitā vibho | [SkPur (Rkh), Revākhaṇḍa, 150 23.1]
etacchrutvā vacasteṣāṃ devānāṃ prapitāmahaḥ | [SkPur (Rkh), Revākhaṇḍa, 150 24.1]
jagāma sahitas tatra yatra devo maheśvaraḥ | [SkPur (Rkh), Revākhaṇḍa, 150 24.2]
atoṣayajjagannāthaṃ sarvabhūtamaheśvaram | [SkPur (Rkh), Revākhaṇḍa, 150 25.1]
stutibhistaṇḍakaiḥ stotrairvedavedāṅgasambhavaiḥ | [SkPur (Rkh), Revākhaṇḍa, 150 25.2]
tatas tuṣṭo mahādevo devānāṃ parameśvaraḥ | [SkPur (Rkh), Revākhaṇḍa, 150 26.1]
uvāca madhurāṃ vāṇīṃ devānbrahmapurogamān | [SkPur (Rkh), Revākhaṇḍa, 150 26.2]
kiṃ kāryaṃ kaśca santāpaḥ kiṃ vāgamanakāraṇam | [SkPur (Rkh), Revākhaṇḍa, 150 27.1]
devatānām ṛṣīṇāṃ ca kathyatāṃ mama māciram | [SkPur (Rkh), Revākhaṇḍa, 150 27.2]
devā ūcuḥ | [SkPur (Rkh), Revākhaṇḍa, 150 28.1]
kāmanāśājjagannāśo bhavitāyaṃ carācare | [SkPur (Rkh), Revākhaṇḍa, 150 28.2]
trailokyaṃ tvaṃ punaḥ śambho utpādayitum arhasi | [SkPur (Rkh), Revākhaṇḍa, 150 28.3]
etacchrutvā vacas teṣāṃ vimṛśya parameśvaraḥ | [SkPur (Rkh), Revākhaṇḍa, 150 29.1]
cintayāmāsa kāmasya vigrahaṃ bhuvi durlabham | [SkPur (Rkh), Revākhaṇḍa, 150 29.2]
ājagāma tataḥ śīghram anaṅgo hyaṅgatāṃ gataḥ | [SkPur (Rkh), Revākhaṇḍa, 150 30.1]
prāṇadaḥ sarvabhūtānāṃ paśyatāṃ nṛpasattama | [SkPur (Rkh), Revākhaṇḍa, 150 30.2]
tataḥ śaṅkhaninādena bherīṇāṃ niḥsvanena ca | [SkPur (Rkh), Revākhaṇḍa, 150 31.1]
abhyanandaṃs tato devaṃ surāsuramahoragāḥ | [SkPur (Rkh), Revākhaṇḍa, 150 31.2]
namaste devadeveśa kṛtārthāḥ surasattamāḥ | [SkPur (Rkh), Revākhaṇḍa, 150 32.1]
visarjitāḥ punarjagmur yathāgatam arindama | [SkPur (Rkh), Revākhaṇḍa, 150 32.2]
gateṣu sarvadeveṣu kāmadevo 'pi bhārata | [SkPur (Rkh), Revākhaṇḍa, 150 33.1]
tapaścacāra vipulaṃ narmadātaṭamāśritaḥ | [SkPur (Rkh), Revākhaṇḍa, 150 33.2]
tapojapakṛśībhūto divyaṃ varṣaśataṃ kila | [SkPur (Rkh), Revākhaṇḍa, 150 34.1]
mahābhūtairvighnakaraiḥ pīḍyamānaḥ samantataḥ | [SkPur (Rkh), Revākhaṇḍa, 150 34.2]
ātmavighnavināśārthaṃ saṃsmṛtaḥ kuṇḍaleśvaraḥ | [SkPur (Rkh), Revākhaṇḍa, 150 35.1]
cakāra rakṣāṃ sarvatra śarapāte nṛpottama | [SkPur (Rkh), Revākhaṇḍa, 150 35.2]
tatastuṣṭo mahādevo dṛḍhabhaktyā varapradaḥ | [SkPur (Rkh), Revākhaṇḍa, 150 36.1]
vareṇa chandayāmāsa kāmaṃ kāmavināśanaḥ | [SkPur (Rkh), Revākhaṇḍa, 150 36.2]
jñātvā tuṣṭaṃ mahādevamuvāca jhaṣaketanaḥ | [SkPur (Rkh), Revākhaṇḍa, 150 37.1]
praṇataḥ prāñjalir bhūtvā devadevaṃ trilocanam | [SkPur (Rkh), Revākhaṇḍa, 150 37.2]
yadi tuṣṭo 'si deveśa yadi deyo varo mama | [SkPur (Rkh), Revākhaṇḍa, 150 38.1]
atra tīrthe jagannātha sadā saṃnihito bhava | [SkPur (Rkh), Revākhaṇḍa, 150 38.2]
tatheti coktvā vacanaṃ devadevo maheśvaraḥ | [SkPur (Rkh), Revākhaṇḍa, 150 39.1]
jagāmākāśamāviśya stūyamāno 'psarogaṇaiḥ | [SkPur (Rkh), Revākhaṇḍa, 150 39.2]
gate cādarśanaṃ deve kāmadevo jagadgurum | [SkPur (Rkh), Revākhaṇḍa, 150 40.1]
sthāpayāmāsa rājendra kusumeśvarasaṃjñitam | [SkPur (Rkh), Revākhaṇḍa, 150 40.2]
tatra tīrthe tu yaḥ snātvā hyupavāsaparāyaṇaḥ | [SkPur (Rkh), Revākhaṇḍa, 150 41.1]
caitramāse caturdaśyāṃ madanasya dine 'thavā | [SkPur (Rkh), Revākhaṇḍa, 150 41.2]
prabhāte vimale prāpte snātvā pūjya divākaram | [SkPur (Rkh), Revākhaṇḍa, 150 42.1]
tilamiśreṇa toyena tarpayet pitṛdevatāḥ | [SkPur (Rkh), Revākhaṇḍa, 150 42.2]
kṛtvā snānaṃ vidhānena pūjayitvā ca taṃ nṛpa | [SkPur (Rkh), Revākhaṇḍa, 150 43.1]
piṇḍanirvapaṇaṃ kuryāt tasya puṇyaphalaṃ śṛṇu | [SkPur (Rkh), Revākhaṇḍa, 150 43.2]
sattrayājiphalaṃ yacca labhate dvādaśābdikam | [SkPur (Rkh), Revākhaṇḍa, 150 44.1]
piṇḍadānātphalaṃ tacca labhate nātra saṃśayaḥ | [SkPur (Rkh), Revākhaṇḍa, 150 44.2]
aṅkullamūle yaḥ piṇḍaṃ pitṝnuddiśya dāpayet | [SkPur (Rkh), Revākhaṇḍa, 150 45.1]
tasya te dvādaśābdāni tṛptiṃ yānti pitāmahāḥ | [SkPur (Rkh), Revākhaṇḍa, 150 45.2]
kṛmikīṭapataṅgā ye tatra tīrthe yudhiṣṭhira | [SkPur (Rkh), Revākhaṇḍa, 150 46.1]
prāpnuvanti mṛtāḥ svargaṃ kiṃ punarye narā mṛtāḥ | [SkPur (Rkh), Revākhaṇḍa, 150 46.2]
saṃnyāsaṃ kurute yo 'tra jitakrodho jitendriyaḥ | [SkPur (Rkh), Revākhaṇḍa, 150 47.1]
kusumeśe naro bhaktyā sa gacchecchivamandiram | [SkPur (Rkh), Revākhaṇḍa, 150 47.2]
tatra divyāpsarobhiśca devagandharvagāyanaiḥ | [SkPur (Rkh), Revākhaṇḍa, 150 48.1]
krīḍate sevyamānastu kalpakoṭiśataṃ nṛpa | [SkPur (Rkh), Revākhaṇḍa, 150 48.2]
pūrṇe caiva tataḥ kāla iha mānuṣyatāṃ gataḥ | [SkPur (Rkh), Revākhaṇḍa, 150 49.1]
jāyate rājarājendraiḥ pūjyamāno nṛpo mahān | [SkPur (Rkh), Revākhaṇḍa, 150 49.2]
surūpaḥ subhago vāgmī vikrānto matimāñchuciḥ | [SkPur (Rkh), Revākhaṇḍa, 150 50.1]
jīvedvarṣaśataṃ sāgraṃ sarvavyādhivivarjitaḥ | [SkPur (Rkh), Revākhaṇḍa, 150 50.2]
etatpuṇyaṃ pāpaharaṃ tīrthakoṭiśatādhikam | [SkPur (Rkh), Revākhaṇḍa, 150 51.1]
kusumeśeti vikhyātaṃ sarvadevanamaskṛtam | [SkPur (Rkh), Revākhaṇḍa, 150 51.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kusumeśvaratīrthamāhātmyavarṇanaṃ nāma pañcāśadadhikaśatatamo 'dhyāyaḥ | [SkPur (Rkh), Revākhaṇḍa, 150 52.1]
{SkPur (Rkh), Revākhaṇḍa, 151}
śrīmārkaṇḍeya uvāca | [SkPur (Rkh), Revākhaṇḍa, 151 1.1]
uttare narmadākūle tīrthaṃ paramaśobhanam | [SkPur (Rkh), Revākhaṇḍa, 151 1.2]
jayavārāhamāhātmyaṃ sarvapāpapraṇāśanam | [SkPur (Rkh), Revākhaṇḍa, 151 1.3]
uddhṛtā jagatī yena sarvadevanamaskṛtā | [SkPur (Rkh), Revākhaṇḍa, 151 2.1]
lokānugrahabuddhyā ca saṃsthito narmadātaṭe | [SkPur (Rkh), Revākhaṇḍa, 151 2.2]
tatra tīrthe tu yaḥ snātvā vīkṣate madhusūdanam | [SkPur (Rkh), Revākhaṇḍa, 151 3.1]
mucyate sarvapāpebhyo daśajanmānukīrtanāt | [SkPur (Rkh), Revākhaṇḍa, 151 3.2]
matsyaḥ kūrmo varāhaśca narasiṃho 'tha vāmanaḥ | [SkPur (Rkh), Revākhaṇḍa, 151 4.1]
rāmo rāmaśca kṛṣṇaśca buddhaḥ kalkiśca te daśa | [SkPur (Rkh), Revākhaṇḍa, 151 4.2]
yudhiṣṭhira uvāca | [SkPur (Rkh), Revākhaṇḍa, 151 5.1]
matsyena kiṃ kṛtaṃ tāta kūrmeṇa munisattama | [SkPur (Rkh), Revākhaṇḍa, 151 5.2]
varāheṇa ca kiṃ karma narasiṃhena kiṃ kṛtam | [SkPur (Rkh), Revākhaṇḍa, 151 5.3]
vāmanena ca rāmeṇa rāghaveṇa ca kiṃ kṛtam | [SkPur (Rkh), Revākhaṇḍa, 151 6.1]
buddharūpeṇa kiṃ vāpi kalkinā kiṃ kṛtaṃ vada | [SkPur (Rkh), Revākhaṇḍa, 151 6.2]
evamuktastu viprendro dharmaputreṇa dhīmatā | [SkPur (Rkh), Revākhaṇḍa, 151 7.1]
uvāca madhurāṃ vāṇīṃ tadā dharmasutaṃ prati | [SkPur (Rkh), Revākhaṇḍa, 151 7.2]
śrīmārkaṇḍeya uvāca | [SkPur (Rkh), Revākhaṇḍa, 151 8.1]
mīno bhūtvā purā kalpe prītyarthaṃ brahmaṇo vibhuḥ | [SkPur (Rkh), Revākhaṇḍa, 151 8.2]
samarpayatsamuddhṛtya vandānmagnānmahārṇave | [SkPur (Rkh), Revākhaṇḍa, 151 8.3]
amṛtotpādane rājankūrmo bhūtvā jagadguruḥ | [SkPur (Rkh), Revākhaṇḍa, 151 9.1]
mandaraṃ dhārayāmāsa tathā devīṃ vasuṃdharām | [SkPur (Rkh), Revākhaṇḍa, 151 9.2]
ujjahāra dharāṃ magnāṃ pātālatalavāsinīm | [SkPur (Rkh), Revākhaṇḍa, 151 10.1]
vārāhaṃ rūpamāsthāya devadevo janārdanaḥ | [SkPur (Rkh), Revākhaṇḍa, 151 10.2]
narasyārddhatanuṃ kṛtvā siṃhasyārddhatanuṃ tathā | [SkPur (Rkh), Revākhaṇḍa, 151 11.1]
hiraṇyakaśiporvakṣo vidadāra nakhāṅkuśaiḥ | [SkPur (Rkh), Revākhaṇḍa, 151 11.2]
jaṭī vāmanarūpeṇa stūyamāno dvijottamaiḥ | [SkPur (Rkh), Revākhaṇḍa, 151 12.1]
taddivyaṃ rūpamāsthāya kramitvā medinīṃ kramaiḥ | [SkPur (Rkh), Revākhaṇḍa, 151 12.2]
kṛtavāṃśca baliṃ paścāt pātālatalavāsinam | [SkPur (Rkh), Revākhaṇḍa, 151 13.1]
sthāpayitvā surān sarvān gato viṣṇuḥ svakaṃ puram | [SkPur (Rkh), Revākhaṇḍa, 151 13.2]
jamadagnisuto rāmo bhūtvā śastrabhṛtāṃ varaḥ | [SkPur (Rkh), Revākhaṇḍa, 151 14.1]
kṣatriyān pṛthivīpālān avadhīddhaihayādikān | [SkPur (Rkh), Revākhaṇḍa, 151 14.2]
kaśyapāya mahīṃ dattvā saparvatavanākarām | [SkPur (Rkh), Revākhaṇḍa, 151 15.1]
tapastapati deveśo mahendre 'dyāpi bhārata | [SkPur (Rkh), Revākhaṇḍa, 151 15.2]
tato dāśarathī rāmo rāvaṇaṃ devakaṇṭakam | [SkPur (Rkh), Revākhaṇḍa, 151 16.1]
sagaṇaṃ samare hatvā rājyaṃ dattvā vibhīṣaṇe | [SkPur (Rkh), Revākhaṇḍa, 151 16.2]
pālayitvā nayādbhūmiṃ makhaiḥ saṃtarpya devatāḥ | [SkPur (Rkh), Revākhaṇḍa, 151 17.1]
svargaṃ gato mahātejā rāmo rājīvalocanaḥ | [SkPur (Rkh), Revākhaṇḍa, 151 17.2]
vasudevagṛhe bhūyaḥ saṃkarṣaṇasahāyavān | [SkPur (Rkh), Revākhaṇḍa, 151 18.1]
avatīrṇo jagannātho vāsudevo yudhiṣṭhira | [SkPur (Rkh), Revākhaṇḍa, 151 18.2]
so 'vadhīttava sāmarthyādvadhārthaṃ duṣṭabhūbhṛtām | [SkPur (Rkh), Revākhaṇḍa, 151 19.1]
cāṇūrakaṃsakeśīnāṃ jarāsaṃdhasya bhārata | [SkPur (Rkh), Revākhaṇḍa, 151 19.2]
tena tvaṃ susahāyena hatvā śatrūnnareśvara | [SkPur (Rkh), Revākhaṇḍa, 151 20.1]
bhokṣyase pṛthivīṃ sarvāṃ bhrātṛbhiḥ saha saṃbhṛtām | [SkPur (Rkh), Revākhaṇḍa, 151 20.2]
tathā buddhatvamaparaṃ navamaṃ prāpsyate 'cyutaḥ | [SkPur (Rkh), Revākhaṇḍa, 151 21.1]
śāntimāndevadeveśo madhuhantā madhupriyaḥ | [SkPur (Rkh), Revākhaṇḍa, 151 21.2]
tena buddhasvarūpeṇa devena parameṣṭhinā | [SkPur (Rkh), Revākhaṇḍa, 151 22.1]
bhaviṣyati jagatsarvaṃ mohitaṃ sacarācaram | [SkPur (Rkh), Revākhaṇḍa, 151 22.2]
na śroṣyanti pituḥ putrāstadāprabhṛti bhārata | [SkPur (Rkh), Revākhaṇḍa, 151 23.1]
na gurorbāndhavāḥ śiṣyā bhaviṣyatyadharottaram | [SkPur (Rkh), Revākhaṇḍa, 151 23.2]
jito dharmo hyadharmeṇa cāsatyena ṛtaṃ jitam | [SkPur (Rkh), Revākhaṇḍa, 151 24.1]
jitāścauraiśca rājānaḥ strībhiśca puruṣā jitāḥ | [SkPur (Rkh), Revākhaṇḍa, 151 24.2]
sīdanti cāgnihotrāṇi gurau pūjā praṇaśyati | [SkPur (Rkh), Revākhaṇḍa, 151 25.1]
sīdanti mānavā dharmāḥ kalau prāpte yudhiṣṭhira | [SkPur (Rkh), Revākhaṇḍa, 151 25.2]
dvādaśe daśame varṣe nārī garbhavatī bhavet | [SkPur (Rkh), Revākhaṇḍa, 151 26.1]
kanyāstatra prasūyante brāhmaṇo haripiṅgalaḥ | [SkPur (Rkh), Revākhaṇḍa, 151 26.2]
bhaviṣyati tataḥ kalkirdaśame janmani prabhuḥ | [SkPur (Rkh), Revākhaṇḍa, 151 27.1]
etat te kathitaṃ rājandevasya parameṣṭhinaḥ | [SkPur (Rkh), Revākhaṇḍa, 151 28.1]
kāraṇaṃ daśa janmanāṃ sarvapāpakṣayaṃkaram | [SkPur (Rkh), Revākhaṇḍa, 151 28.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śvetavārāhatīrthamāhātmyavarṇanaṃ nāmaikapañcāśadadhikaśatatamo 'dhyāyaḥ | [SkPur (Rkh), Revākhaṇḍa, 151 29.1]
{SkPur (Rkh), Revākhaṇḍa, 152}
śrīmārkaṇḍeya uvāca | [SkPur (Rkh), Revākhaṇḍa, 152 1.1]
tato gacched dharāpāla bhārgaleśvaram uttamam | [SkPur (Rkh), Revākhaṇḍa, 152 1.2]
śaṅkaraṃ jagataḥ prāṇaṃ smṛtamātrāghanāśanam | [SkPur (Rkh), Revākhaṇḍa, 152 1.3]
tatra tīrthe tu yaḥ snātvā pūjayet parameśvaram | [SkPur (Rkh), Revākhaṇḍa, 152 2.1]
aśvamedhasya yajñasya phalaṃ prāpnoti mānavaḥ | [SkPur (Rkh), Revākhaṇḍa, 152 2.2]
tatra tīrthe tu yaḥ kaścit prāṇatyāgaṃ kariṣyati | [SkPur (Rkh), Revākhaṇḍa, 152 3.1]
anivartikā gatistasya rudralokādasaṃśayam | [SkPur (Rkh), Revākhaṇḍa, 152 3.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe bhārgaleśvaratīrthamāhātmyavarṇanaṃ nāma dvipañcāśadadhikaśatatamo 'dhyāyaḥ | [SkPur (Rkh), Revākhaṇḍa, 152 4.1]
{SkPur (Rkh), Revākhaṇḍa, 153}
mārkaṇḍeya uvāca | [SkPur (Rkh), Revākhaṇḍa, 153 1.1]
tasyaivānantaraṃ cānyadravitīrthamanuttamam | [SkPur (Rkh), Revākhaṇḍa, 153 1.2]
yasya saṃdarśanādeva mucyante pātakairnarāḥ | [SkPur (Rkh), Revākhaṇḍa, 153 1.3]
ravitīrthe tu yaḥ snātvā naraḥ paśyati bhāskaram | [SkPur (Rkh), Revākhaṇḍa, 153 2.1]
tasya yatphalamuddiṣṭaṃ svayaṃ devena tacchṛṇu | [SkPur (Rkh), Revākhaṇḍa, 153 2.2]
nāndho na mūko badhiraḥ kule bhavati kaścana | [SkPur (Rkh), Revākhaṇḍa, 153 3.1]
kurūpaḥ kunakhī vāpi tasya janmāni ṣoḍaśa | [SkPur (Rkh), Revākhaṇḍa, 153 3.2]
dadrucitrakakuṣṭhāni maṇḍalāni vicarcikā | [SkPur (Rkh), Revākhaṇḍa, 153 4.1]
naśyanti devabhaktasya ṣaṇmāsānnātra saṃśayaḥ | [SkPur (Rkh), Revākhaṇḍa, 153 4.2]
caritaṃ tasya devasya purāṇe yacchrutaṃ mayā | [SkPur (Rkh), Revākhaṇḍa, 153 5.1]
na tatkathayituṃ śakyaṃ saṃkṣepeṇa nṛpottama | [SkPur (Rkh), Revākhaṇḍa, 153 5.2]
tatra tīrthe tu yaddānaṃ ravimuddiśya dīyate | [SkPur (Rkh), Revākhaṇḍa, 153 6.1]
vidhinā pātraviprāya tasyānto nāsti karhicit | [SkPur (Rkh), Revākhaṇḍa, 153 6.2]
ayane viṣuve caiva candrasūryagrahe tathā | [SkPur (Rkh), Revākhaṇḍa, 153 7.1]
ravitīrthe pradattānāṃ dānānāṃ phalamuttamam | [SkPur (Rkh), Revākhaṇḍa, 153 7.2]
saṃkrāntau yāni dānāni havyakavyāni bhārata | [SkPur (Rkh), Revākhaṇḍa, 153 8.1]
apāmiva samudrasya teṣāmanto na labhyate | [SkPur (Rkh), Revākhaṇḍa, 153 8.2]
yena yena yadā dattaṃ yena yena yadā hutam | [SkPur (Rkh), Revākhaṇḍa, 153 9.1]
tasya tasya tadā kāle savitā pratidāyakaḥ | [SkPur (Rkh), Revākhaṇḍa, 153 9.2]
sapta janmāni tānyeva dadātyarkaḥ punaḥ punaḥ | [SkPur (Rkh), Revākhaṇḍa, 153 10.1]
śatamindukṣaye dānaṃ sahasraṃ tu dinakṣaye | [SkPur (Rkh), Revākhaṇḍa, 153 10.2]
saṃkrāntau śatasāhasraṃ vyatīpāte tvanantakam | [SkPur (Rkh), Revākhaṇḍa, 153 11.1]
yudhiṣṭhira uvāca | [SkPur (Rkh), Revākhaṇḍa, 153 12.1]
ravitīrthaṃ kathaṃ tāta puṇyātpuṇyataraṃ smṛtam | [SkPur (Rkh), Revākhaṇḍa, 153 12.2]
vistareṇa mamākhyāhi śravaṇau mama lampaṭau | [SkPur (Rkh), Revākhaṇḍa, 153 12.3]
śrīmārkaṇḍeya uvāca | [SkPur (Rkh), Revākhaṇḍa, 153 13.1]
śṛṇuṣvāvahito bhūtvā hyādityeśvaramuttamam | [SkPur (Rkh), Revākhaṇḍa, 153 13.2]
uttare narmadākūle sarvavyādhivināśanam | [SkPur (Rkh), Revākhaṇḍa, 153 13.3]
purā kṛtayugasyādau jābālirbrāhmaṇo 'bhavat | [SkPur (Rkh), Revākhaṇḍa, 153 14.1]
vasiṣṭhānvayasambhūto vedaśāstrārthapāragaḥ | [SkPur (Rkh), Revākhaṇḍa, 153 14.2]
pativratā sādhuśīlā tasya bhāryā manasvinī | [SkPur (Rkh), Revākhaṇḍa, 153 15.1]
ṛtukāle tu sā gatvā bhartāram idam abravīt | [SkPur (Rkh), Revākhaṇḍa, 153 15.2]
vartate ṛtukālo me bhartāraṃ tvāmupasthitā | [SkPur (Rkh), Revākhaṇḍa, 153 16.1]
bhaja māṃ prītisaṃyuktaḥ putrakāmāṃ tu kāminīm | [SkPur (Rkh), Revākhaṇḍa, 153 16.2]
evamukto dvijaḥ prāha priye 'dyāhaṃ vratānvitaḥ | [SkPur (Rkh), Revākhaṇḍa, 153 17.1]
gacchedānīṃ varārohe dāsya ṛtvantare punaḥ | [SkPur (Rkh), Revākhaṇḍa, 153 17.2]
punardvitīye samprāpte ṛtukāle 'pyupasthitā | [SkPur (Rkh), Revākhaṇḍa, 153 18.1]
punaḥ sā chanditā tena vratastho 'dyeti bhārata | [SkPur (Rkh), Revākhaṇḍa, 153 18.2]
itthaṃ vā bahuśastena chanditā ca punaḥ punaḥ | [SkPur (Rkh), Revākhaṇḍa, 153 19.1]
nirāśā cābhavattatra bhartāraṃ prati bhāminī | [SkPur (Rkh), Revākhaṇḍa, 153 19.2]
duḥkhena mahatāviṣṭā vidhāyānaśanaṃ mṛtā | [SkPur (Rkh), Revākhaṇḍa, 153 20.1]
tena bhrūṇahatenaiva pāpena sahasā dvijaḥ | [SkPur (Rkh), Revākhaṇḍa, 153 20.2]
śīrṇaghrāṇāṅghrirabhavattapaḥ sarvaṃ nanāśa ca | [SkPur (Rkh), Revākhaṇḍa, 153 21.1]
dṛṣṭvātmānaṃ sa kuṣṭhena vyāptaṃ brāhmaṇasattamaḥ | [SkPur (Rkh), Revākhaṇḍa, 153 21.2]
viṣādaṃ paramaṃ gatvā narmadātaṭamāśritaḥ | [SkPur (Rkh), Revākhaṇḍa, 153 22.1]
apṛcchadbhāskaraṃ tīrthaṃ dvijebhyo dvijasattamaḥ | [SkPur (Rkh), Revākhaṇḍa, 153 22.2]
ārogyaṃ bhāskarādicchediti saṃcintya cetasi | [SkPur (Rkh), Revākhaṇḍa, 153 23.1]
kutastadbhāskaraṃ tīrthaṃ bho dvijāḥ kathyatāṃ mama | [SkPur (Rkh), Revākhaṇḍa, 153 23.2]
tapas tapyāmyahaṃ gatvā tasmiṃstīrthe subhāvitaḥ | [SkPur (Rkh), Revākhaṇḍa, 153 24.1]
dvijā ūcuḥ | [SkPur (Rkh), Revākhaṇḍa, 153 25.1]
revāyā uttare kūle ādityeśvaranāmataḥ | [SkPur (Rkh), Revākhaṇḍa, 153 25.2]
vidyate bhāskaraṃ tīrthaṃ sarvavyādhivināśanam | [SkPur (Rkh), Revākhaṇḍa, 153 25.3]
tatra yāhyavicāreṇa gantuṃ cecchakyate tvayā | [SkPur (Rkh), Revākhaṇḍa, 153 26.1]
evamukto dvijairvipro gantuṃ tatra pracakrame | [SkPur (Rkh), Revākhaṇḍa, 153 26.2]
vyādhinā paribhūtastu ghoreṇa prāṇahāriṇā | [SkPur (Rkh), Revākhaṇḍa, 153 27.1]
yadā gantuṃ na śaknoti tadā tena vicintitam | [SkPur (Rkh), Revākhaṇḍa, 153 27.2]
sāmarthyaṃ brāhmaṇānāṃ hi vidyate bhuvanatraye | [SkPur (Rkh), Revākhaṇḍa, 153 28.1]
liṅgapātaḥ kṛto viprairdevadevasya śūlinaḥ | [SkPur (Rkh), Revākhaṇḍa, 153 28.2]
samudraḥ śoṣito viprairvindhyaścāpi nivāritaḥ | [SkPur (Rkh), Revākhaṇḍa, 153 29.1]
ahamapyatra saṃsthastu hyānayiṣyāmi bhāskaram | [SkPur (Rkh), Revākhaṇḍa, 153 29.2]
tapobalena mahatā hyādityeśvarasaṃjñitam | [SkPur (Rkh), Revākhaṇḍa, 153 30.1]
iti niścitya manasā hyugre tapasi saṃsthitaḥ | [SkPur (Rkh), Revākhaṇḍa, 153 30.2]
vāyubhakṣo nirāhāro grīṣme pañcāgnimadhyagaḥ | [SkPur (Rkh), Revākhaṇḍa, 153 31.1]
śiśire toyamadhyastho varṣāsvaprāvṛtākṛtiḥ | [SkPur (Rkh), Revākhaṇḍa, 153 31.2]
sāgre varṣaśate pūrṇe ravistuṣṭo 'bravīd idam | [SkPur (Rkh), Revākhaṇḍa, 153 32.1]
sūrya uvāca | [SkPur (Rkh), Revākhaṇḍa, 153 33.1]
varaṃ varaya bhadraṃ te kiṃ te manasi vāñchitam | [SkPur (Rkh), Revākhaṇḍa, 153 33.2]
adeyamapi dāsyāmi brūhi māṃ tvaṃ ciraṃ kṛthāḥ | [SkPur (Rkh), Revākhaṇḍa, 153 33.3]
kimasādhyaṃ hi te vipra idānīṃ tapasi sthitaḥ | [SkPur (Rkh), Revākhaṇḍa, 153 34.1]
jābāliruvāca | [SkPur (Rkh), Revākhaṇḍa, 153 35.1]
yadi tuṣṭo 'si deveśa yadi deyo varo mama | [SkPur (Rkh), Revākhaṇḍa, 153 35.2]
mama pratijñā deveśa hyādityeśvaradarśane | [SkPur (Rkh), Revākhaṇḍa, 153 35.3]
kṛtā tāṃ pārituṃ deva na śakto vyādhinā vṛtaḥ | [SkPur (Rkh), Revākhaṇḍa, 153 36.1]
śuklatīrthe 'tra tiṣṭha tvam ādityeśvaramūrtidhṛk | [SkPur (Rkh), Revākhaṇḍa, 153 36.2]
evamukte tu deveśo bahurūpo divākaraḥ | [SkPur (Rkh), Revākhaṇḍa, 153 37.1]
uttare narmadākūle kṣaṇādeva vyadṛśyata | [SkPur (Rkh), Revākhaṇḍa, 153 37.2]
tadāprabhṛti bhūpāla taddhi tīrthaṃ pracakṣate | [SkPur (Rkh), Revākhaṇḍa, 153 38.1]
sarvapāpaharaṃ proktaṃ sarvaduḥkhavināśanam | [SkPur (Rkh), Revākhaṇḍa, 153 38.2]
yastu saṃvatsaraṃ pūrṇaṃ nityam ādityavāsare | [SkPur (Rkh), Revākhaṇḍa, 153 39.1]
snātvā pradakṣiṇāḥ sapta dattvā paśyati bhāskaram | [SkPur (Rkh), Revākhaṇḍa, 153 39.2]
yatphalaṃ labhate tena tacchṛṇuṣva mayoditam | [SkPur (Rkh), Revākhaṇḍa, 153 40.1]
prasuptaṃ maṇḍalānīha dadrukuṣṭhavicarcikāḥ | [SkPur (Rkh), Revākhaṇḍa, 153 40.2]
naśyanti satvaraṃ rājaṃstūlarāśirivānale | [SkPur (Rkh), Revākhaṇḍa, 153 41.1]
dhanaputrakalatrāṇāṃ pūrayedvatsaratrayāt | [SkPur (Rkh), Revākhaṇḍa, 153 41.2]
yastu śrāddhapradastatra pitṝnuddiśya saṃkrame | [SkPur (Rkh), Revākhaṇḍa, 153 42.1]
tṛpyanti pitarastasya pitṛdevo hi bhāskaraḥ | [SkPur (Rkh), Revākhaṇḍa, 153 42.2]
iti te kathitaṃ sarvamādityeśvaramuttamam | [SkPur (Rkh), Revākhaṇḍa, 153 43.1]
sarvapāpaharaṃ divyaṃ sarvarogavināśanam | [SkPur (Rkh), Revākhaṇḍa, 153 43.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ādityeśvaratīrthamāhātmyavarṇanaṃ nāma tripañcāśadadhikaśatatamo 'dhyāyaḥ | [SkPur (Rkh), Revākhaṇḍa, 153 44.1]
{SkPur (Rkh), Revākhaṇḍa, 154}
śrīmārkaṇḍeya uvāca | [SkPur (Rkh), Revākhaṇḍa, 154 1.1]
narmadādakṣiṇe kūle tīrthaṃ kalakaleśvaram | [SkPur (Rkh), Revākhaṇḍa, 154 1.2]
vikhyātaṃ sarvalokeṣu svayaṃ devena nirmitam | [SkPur (Rkh), Revākhaṇḍa, 154 1.3]
andhakaṃ samare hatvā devadevo maheśvaraḥ | [SkPur (Rkh), Revākhaṇḍa, 154 2.1]
sahito devagandharvaiḥ kinnaraiśca mahoragaiḥ | [SkPur (Rkh), Revākhaṇḍa, 154 2.2]
śaṅkhatūryaninādaiśca mṛdaṅgapaṇavādibhiḥ | [SkPur (Rkh), Revākhaṇḍa, 154 3.1]
vīṇāveṇuravaiścānyaiḥ stutibhiḥ puṣkalādibhiḥ | [SkPur (Rkh), Revākhaṇḍa, 154 3.2]
gāyanti sāmāni yajūṃṣi cānye chandāṃsi cānye ṛcamudgiranti | [SkPur (Rkh), Revākhaṇḍa, 154 4.1]
stotrair anekair apare gṛṇanti maheśvaraṃ tatra mahānubhāvāḥ | [SkPur (Rkh), Revākhaṇḍa, 154 4.2]
pramathānāṃ ninādena kalkalena ca bandinām | [SkPur (Rkh), Revākhaṇḍa, 154 5.1]
yasmātpratiṣṭhitaṃ liṅgaṃ tasmājjātaṃ tadākhyayā | [SkPur (Rkh), Revākhaṇḍa, 154 5.2]
tatra tīrthe tu yaḥ snātvā vīkṣetkalakaleśvaram | [SkPur (Rkh), Revākhaṇḍa, 154 6.1]
vājapeyātparaṃ puṇyaṃ sa labhenmānavo bhuvi | [SkPur (Rkh), Revākhaṇḍa, 154 6.2]
tena puṇyena pūtātmā prāṇatyāgāddivaṃ vrajet | [SkPur (Rkh), Revākhaṇḍa, 154 7.1]
ārūḍhaḥ paramaṃ yānaṃ gīyamāno 'psarogaṇaiḥ | [SkPur (Rkh), Revākhaṇḍa, 154 7.2]
upabhujya mahābhogānkālena mahatā tataḥ | [SkPur (Rkh), Revākhaṇḍa, 154 8.1]
martyaloke mahātmāsau jāyate vimale kule | [SkPur (Rkh), Revākhaṇḍa, 154 8.2]
brāhmaṇaḥ subhago loke vedavedāṅgapāragaḥ | [SkPur (Rkh), Revākhaṇḍa, 154 9.1]
vyādhiśokavinirmukto jīvecca śaradāṃ śatam | [SkPur (Rkh), Revākhaṇḍa, 154 9.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kalakaleśvaratīrthaphalamāhātmyavarṇanaṃ nāma catuḥpañcāśadadhikaśatatamo 'dhyāyaḥ | [SkPur (Rkh), Revākhaṇḍa, 154 10.1]
{SkPur (Rkh), Revākhaṇḍa, 155}
śrīmārkaṇḍeya uvāca | [SkPur (Rkh), Revākhaṇḍa, 155 1.1]
ataḥ paraṃ pravakṣyāmi sarvatīrthādanuttamam | [SkPur (Rkh), Revākhaṇḍa, 155 1.2]
uttare narmadākūle śuklatīrthaṃ yudhiṣṭhira | [SkPur (Rkh), Revākhaṇḍa, 155 1.3]
tasya tīrthasya cānyāni puṇyatvācchubhadarśanāt | [SkPur (Rkh), Revākhaṇḍa, 155 2.1]
pṛthivyāṃ sarvatīrthāni kalāṃ nārhanti ṣoḍaśīm | [SkPur (Rkh), Revākhaṇḍa, 155 2.2]
yudhiṣṭhira uvāca | [SkPur (Rkh), Revākhaṇḍa, 155 3.1]
tasya tīrthasya māhātmyaṃ śrotumicchāmi tattvataḥ | [SkPur (Rkh), Revākhaṇḍa, 155 3.2]
bhrātṛbhiḥ sahitaḥ sarvais tathānyair dvijasattamaiḥ | [SkPur (Rkh), Revākhaṇḍa, 155 3.3]
śrīmārkaṇḍeya uvāca | [SkPur (Rkh), Revākhaṇḍa, 155 4.1]
śuklatīrthasya cotpattimākarṇaya nareśvara | [SkPur (Rkh), Revākhaṇḍa, 155 4.2]
yasya saṃdarśanādeva brahmahatyā pralīyate | [SkPur (Rkh), Revākhaṇḍa, 155 4.3]
narmadā saritāṃ śreṣṭhā sarvapāpapraṇāśinī | [SkPur (Rkh), Revākhaṇḍa, 155 5.1]
yacca bālyaṃ kṛtaṃ pāpaṃ darśanādeva naśyati | [SkPur (Rkh), Revākhaṇḍa, 155 5.2]
mokṣadāni na sarvatra śuklatīrthamṛte nṛpa | [SkPur (Rkh), Revākhaṇḍa, 155 6.1]
śuklatīrthasya māhātmyaṃ purāṇe yacchrutaṃ mayā | [SkPur (Rkh), Revākhaṇḍa, 155 6.2]
samāgame munīnāṃ tu devānāṃ hi tathaiva ca | [SkPur (Rkh), Revākhaṇḍa, 155 7.1]
kathitaṃ devadevena śitikaṇṭhena bhārata | [SkPur (Rkh), Revākhaṇḍa, 155 7.2]
kailāse parvataśreṣṭhe tatte saṃkathayāmyaham | [SkPur (Rkh), Revākhaṇḍa, 155 7.3]
purā kṛtayugasyādau toṣituṃ girijāpatim | [SkPur (Rkh), Revākhaṇḍa, 155 8.1]
tapaścacāra vipulaṃ viṣṇurvarṣasahasrakam | [SkPur (Rkh), Revākhaṇḍa, 155 8.2]
vāyubhakṣo nirāhāraḥ śuklatīrthe vyavasthitaḥ | [SkPur (Rkh), Revākhaṇḍa, 155 8.3]
tataḥ pratyakṣatāmāgāddevadevo maheśvaraḥ | [SkPur (Rkh), Revākhaṇḍa, 155 9.1]
prādurbhūtastu sahasā tatra tīrthe narādhipa | [SkPur (Rkh), Revākhaṇḍa, 155 9.2]
krośadvayamidaṃ cakre bhuktimuktipradāyakam | [SkPur (Rkh), Revākhaṇḍa, 155 10.1]
tasmiṃstīrthe naraḥ snātvā mucyate sarvakilbiṣaiḥ | [SkPur (Rkh), Revākhaṇḍa, 155 10.2]
gaṅgā kanakhale puṇyā kurukṣetre sarasvatī | [SkPur (Rkh), Revākhaṇḍa, 155 11.1]
grāme vā yadi vāraṇye puṇyā sarvatra narmadā | [SkPur (Rkh), Revākhaṇḍa, 155 11.2]
sarvauṣadhīnāmaśanaṃ pradhānaṃ sarveṣu peyeṣu jalaṃ pradhānam | [SkPur (Rkh), Revākhaṇḍa, 155 12.1]
nidrā sukhānāṃ pramadā ratīnāṃ sarveṣu gātreṣu śiraḥ pradhānam | [SkPur (Rkh), Revākhaṇḍa, 155 12.2]
snātasyāpi yathā puṇyaṃ lalāṭaṃ nṛpasattama | [SkPur (Rkh), Revākhaṇḍa, 155 13.1]
śuklatīrthaṃ tathā puṇyaṃ narmadāyāṃ yudhiṣṭhira | [SkPur (Rkh), Revākhaṇḍa, 155 13.2]
saritāṃ ca yathā gaṅgā devatānāṃ janārdanaḥ | [SkPur (Rkh), Revākhaṇḍa, 155 14.1]
śuklatīrthaṃ tathā puṇyaṃ narmadāyāṃ vyavasthitam | [SkPur (Rkh), Revākhaṇḍa, 155 14.2]
catuṣpadānāṃ surabhirvarṇānāṃ brāhmaṇo yathā | [SkPur (Rkh), Revākhaṇḍa, 155 15.1]
pradhānaṃ sarvatīrthānāṃ śuklatīrthaṃ tathā nṛpa | [SkPur (Rkh), Revākhaṇḍa, 155 15.2]
grahāṇāṃ tu yathādityo nakṣatrāṇāṃ yathā śaśī | [SkPur (Rkh), Revākhaṇḍa, 155 16.1]
śiro vā sarvagātrāṇāṃ dharmāṇāṃ satyamiṣyate | [SkPur (Rkh), Revākhaṇḍa, 155 16.2]
tathaiva pārtha tīrthānāṃ śuklatīrthamanuttamam | [SkPur (Rkh), Revākhaṇḍa, 155 17.1]
durvijñeyo yathā loke paramātmā sanātanaḥ | [SkPur (Rkh), Revākhaṇḍa, 155 17.2]
susūkṣmatvādanirdeśyaḥ śuklatīrthaṃ tathā nṛpa | [SkPur (Rkh), Revākhaṇḍa, 155 18.1]
mandaprajñatvamāpanne mahāmohasamanvitaḥ | [SkPur (Rkh), Revākhaṇḍa, 155 18.2]
śuklatīrthaṃ nā jānāti narmadātaṭasaṃsthitam | [SkPur (Rkh), Revākhaṇḍa, 155 19.1]
bahunātra kimuktena dharmaputra punaḥ punaḥ | [SkPur (Rkh), Revākhaṇḍa, 155 19.2]
śuklatīrthaṃ mahāpuṇyaṃ samprāptaṃ kalmaṣakṣayāt | [SkPur (Rkh), Revākhaṇḍa, 155 20.1]
yo 'tra datte śucirbhūtvā ekaṃ revājalāñjalim | [SkPur (Rkh), Revākhaṇḍa, 155 20.2]
kalpakoṭisahasrāṇi pitarastena tarpitāḥ | [SkPur (Rkh), Revākhaṇḍa, 155 21.1]
ekaḥ putro dharāpṛṣṭhe pitṝṇāmārtināśanaḥ | [SkPur (Rkh), Revākhaṇḍa, 155 22.1]
cāṇakyo nāma rājābhūcchuklatīrthaṃ ca veda saḥ | [SkPur (Rkh), Revākhaṇḍa, 155 22.2]
yudhiṣṭhira uvāca | [SkPur (Rkh), Revākhaṇḍa, 155 23.1]
ko 'sau dvijavaraśreṣṭha cāṇakyo nāma nāmataḥ | [SkPur (Rkh), Revākhaṇḍa, 155 23.2]
śuklatīrthasya yo vettā nānyo vettā hi kaścana | [SkPur (Rkh), Revākhaṇḍa, 155 23.3]
kenopāyena tattīrthaṃ tena jñātaṃ dharātale | [SkPur (Rkh), Revākhaṇḍa, 155 24.1]
tadahaṃ śrotumicchāmi paraṃ kautūhalaṃ hi me | [SkPur (Rkh), Revākhaṇḍa, 155 24.2]
śrīmārkaṇḍeya uvāca | [SkPur (Rkh), Revākhaṇḍa, 155 25.1]
ikṣvākuprabhavo rājā naptā śuddhodanasya ca | [SkPur (Rkh), Revākhaṇḍa, 155 25.2]
cāṇakyo nāma rājarṣir bubhuje pṛthivīmimām | [SkPur (Rkh), Revākhaṇḍa, 155 25.3]
vikrānto matimāñchūraḥ sarvalokairavañcitaḥ | [SkPur (Rkh), Revākhaṇḍa, 155 26.1]
vañcitaḥ sahasā dhūrtavāyasābhyāṃ nṛpottamaḥ | [SkPur (Rkh), Revākhaṇḍa, 155 26.2]
yudhiṣṭhira uvāca | [SkPur (Rkh), Revākhaṇḍa, 155 27.1]
kathaṃ sa vañcito rājā vāyasābhyāṃ kuto 'thavā | [SkPur (Rkh), Revākhaṇḍa, 155 27.2]
purā yena pratijñātaṃ dhīgarbheṇa mahātmanā | [SkPur (Rkh), Revākhaṇḍa, 155 27.3]
na jīve vañcito 'nyena prāṇāṃstyakṣye na saṃśayaḥ | [SkPur (Rkh), Revākhaṇḍa, 155 28.1]
etanme vada viprendra paraṃ kautūhalaṃ mama | [SkPur (Rkh), Revākhaṇḍa, 155 28.2]
śrīmārkaṇḍeya uvāca | [SkPur (Rkh), Revākhaṇḍa, 155 29.1]
ātmānaṃ vañcitaṃ jñātvā tadā saṃgṛhya vāyasau | [SkPur (Rkh), Revākhaṇḍa, 155 29.2]
preṣayāmāsa tīvreṇa daṇḍena yamasādanam | [SkPur (Rkh), Revākhaṇḍa, 155 29.3]
vāyasāvūcatuḥ | [SkPur (Rkh), Revākhaṇḍa, 155 30.1]
sundopasundayoḥ putrāvāvāṃ kākatvamāgatau | [SkPur (Rkh), Revākhaṇḍa, 155 30.2]
mā vadhīstvaṃ mahābhāga kasmiṃścitkāraṇāntare | [SkPur (Rkh), Revākhaṇḍa, 155 30.3]
tāvāvāṃ kṛtasaṃkalpau tvayā kopena mānada | [SkPur (Rkh), Revākhaṇḍa, 155 31.1]
nirastāv anirastau vā yāsyāvaḥ paramāṃ gatim | [SkPur (Rkh), Revākhaṇḍa, 155 31.2]
tadādeśaya rājendra kṛtvā tava mahatpriyam | [SkPur (Rkh), Revākhaṇḍa, 155 32.1]
muktaśāpau bhaviṣyāvo brahmaṇo vacanaṃ tathā | [SkPur (Rkh), Revākhaṇḍa, 155 32.2]
tacchrutvā kākavacanaṃ cāṇakyo nṛpasattamaḥ | [SkPur (Rkh), Revākhaṇḍa, 155 33.1]
nāhaṃ jīve viditvaivaṃ vañcitaḥ kena karhicit | [SkPur (Rkh), Revākhaṇḍa, 155 33.2]
tasmāttīrthaṃ vijānītaṃ yamasya sadane dvijau | [SkPur (Rkh), Revākhaṇḍa, 155 34.1]
preṣayāmi yathānyāyaṃ śrutvā tatkathayiṣyathaḥ | [SkPur (Rkh), Revākhaṇḍa, 155 34.2]
tenaiva muktau tau kākau srakcandanavibhūṣitau | [SkPur (Rkh), Revākhaṇḍa, 155 35.1]
śīghragau preṣayāmāsa yamasya sadanaṃ prati | [SkPur (Rkh), Revākhaṇḍa, 155 35.2]
rājovāca | [SkPur (Rkh), Revākhaṇḍa, 155 36.1]
tatra dharmapuraṃ gatvā vicarantāvitastataḥ | [SkPur (Rkh), Revākhaṇḍa, 155 36.2]
yadi pṛcchati dharmātmā yamaḥ saṃyamano mahān | [SkPur (Rkh), Revākhaṇḍa, 155 36.3]
kuto vāmāgataṃ brūtaṃ kena vā bhūṣitāvubhau | [SkPur (Rkh), Revākhaṇḍa, 155 37.1]
madīyā bhāratī tasya kathanīyā hyaśaṅkitam | [SkPur (Rkh), Revākhaṇḍa, 155 37.2]
ikṣvākusaṃbhavo rājā cāṇakyo nāma dhārmikaḥ | [SkPur (Rkh), Revākhaṇḍa, 155 38.1]
dvādaśāhe mṛtasyāsya tarpitāvaśanādinā | [SkPur (Rkh), Revākhaṇḍa, 155 38.2]
tacchrutvā vacanaṃ rājño gatau tau yamasādanam | [SkPur (Rkh), Revākhaṇḍa, 155 39.1]
krīḍitau prāṅgaṇe tasya srakcandanavibhūṣitau | [SkPur (Rkh), Revākhaṇḍa, 155 39.2]
dharmarājena tau dṛṣṭau pṛṣṭau dhṛṣṭau ca vāyasau | [SkPur (Rkh), Revākhaṇḍa, 155 39.3]
yama uvāca | [SkPur (Rkh), Revākhaṇḍa, 155 40.1]
kutaḥ sthānātsamāyātau kena vā bhūṣitāvubhau | [SkPur (Rkh), Revākhaṇḍa, 155 40.2]
vṛttaṃ vai kathyatāmetadvāyasāvaviśaṅkayā | [SkPur (Rkh), Revākhaṇḍa, 155 40.3]
kākāvūcatuḥ | [SkPur (Rkh), Revākhaṇḍa, 155 41.1]
ikṣvākusambhavo rājā cāṇakyo nāma dhārmikaḥ | [SkPur (Rkh), Revākhaṇḍa, 155 41.2]
dvādaśāhe mṛtasyāsya tarpitāvaśanādibhiḥ | [SkPur (Rkh), Revākhaṇḍa, 155 41.3]
tayostadvacanaṃ śrutvā sadā vaivasvato yamaḥ | [SkPur (Rkh), Revākhaṇḍa, 155 42.1]
citraguptaṃ kaliṃ kālaṃ vīkṣyatām idam abravīt | [SkPur (Rkh), Revākhaṇḍa, 155 42.2]
aṇḍajasvedajātīnāṃ bhūtānāṃ sacarācare | [SkPur (Rkh), Revākhaṇḍa, 155 43.1]
vihitaṃ lokakartṝṇāṃ sānnidhyaṃ brahmaṇā mama | [SkPur (Rkh), Revākhaṇḍa, 155 43.2]
gataḥ kutra durācāraścāṇakyo nāmatastviha | [SkPur (Rkh), Revākhaṇḍa, 155 44.1]
anviṣyatāṃ purāṇeṣu tvitihāseṣu yā gatiḥ | [SkPur (Rkh), Revākhaṇḍa, 155 44.2]
tatas tair dharmapālais tu dharmarājapracoditaiḥ | [SkPur (Rkh), Revākhaṇḍa, 155 45.1]
nirīkṣitā purāṇoktā karmajā gatirāgatiḥ | [SkPur (Rkh), Revākhaṇḍa, 155 45.2]
tataḥ provāca vacanaṃ dharmo dharmabhṛtāṃ varaḥ | [SkPur (Rkh), Revākhaṇḍa, 155 46.1]
śṛṇvatāṃ dharmapālānāṃ meghagambhīrayā girā | [SkPur (Rkh), Revākhaṇḍa, 155 46.2]
śuklatīrthe mṛtānāṃ tu narmadāvimale jale | [SkPur (Rkh), Revākhaṇḍa, 155 47.1]
aṇḍajasvedajātīnāṃ na gatirmama sannidhau | [SkPur (Rkh), Revākhaṇḍa, 155 47.2]
tattīrthaṃ dhārmikaṃ loke brahmaviṣṇumaheśvaraiḥ | [SkPur (Rkh), Revākhaṇḍa, 155 48.1]
nirmitaṃ parayā bhaktyā lokānāṃ hitakāmyayā | [SkPur (Rkh), Revākhaṇḍa, 155 48.2]
pāpopapātakairyuktā ye narā narmadājale | [SkPur (Rkh), Revākhaṇḍa, 155 49.1]
śuklatīrthe mṛtāḥ śuddhā na te madviṣayāḥ kvacit | [SkPur (Rkh), Revākhaṇḍa, 155 49.2]
etacchrutvā tu vacanaṃ tau kākau yamabhāṣitam | [SkPur (Rkh), Revākhaṇḍa, 155 50.1]
āgatau śīghragau pārtha dṛṣṭvā yamapuraṃ mahat | [SkPur (Rkh), Revākhaṇḍa, 155 50.2]
pṛṣṭau tau praṇatau rājñā yathāvṛttaṃ yathāśrutam | [SkPur (Rkh), Revākhaṇḍa, 155 51.1]
kathayāmāsatuḥ pārtha dānavau kākatāṃ gatau | [SkPur (Rkh), Revākhaṇḍa, 155 51.2]
asmātsthānādgatāvāvāṃ yamasya puramuttamam | [SkPur (Rkh), Revākhaṇḍa, 155 52.1]
pṛthivyā dakṣiṇe bhāge hyatītya bahuyonijam | [SkPur (Rkh), Revākhaṇḍa, 155 52.2]
tatpuraṃ kāmagaṃ divyaṃ svarṇaprākāratoraṇam | [SkPur (Rkh), Revākhaṇḍa, 155 53.1]
anekagṛhasambādhaṃ maṇikāñcanabhūṣitam | [SkPur (Rkh), Revākhaṇḍa, 155 53.2]
catuṣpathaiścatvaraiśca ghaṇṭāmārgopaśobhitam | [SkPur (Rkh), Revākhaṇḍa, 155 54.1]
udyānavanasaṃchannaṃ padminīkhaṇḍamanditam | [SkPur (Rkh), Revākhaṇḍa, 155 54.2]
haṃsasārasasaṃghuṣṭaṃ kokilākulasaṃkulam | [SkPur (Rkh), Revākhaṇḍa, 155 55.1]
siṃhavyāghragajākīrṇam ṛkṣavānarasevitam | [SkPur (Rkh), Revākhaṇḍa, 155 55.2]
naranārīsamākīrṇaṃ nityotsavavibhūṣitam | [SkPur (Rkh), Revākhaṇḍa, 155 56.1]
śaṃkhadundubhirnirghoṣair vīṇāveṇunināditam | [SkPur (Rkh), Revākhaṇḍa, 155 56.2]
yamamārge 'pi vihitaṃ svargalokamivāparam | [SkPur (Rkh), Revākhaṇḍa, 155 57.1]
gatau tatra punaścānyairyamadūtairyamājñayā | [SkPur (Rkh), Revākhaṇḍa, 155 57.2]
viditau preṣitau tatra yatra devo jagatprabhuḥ | [SkPur (Rkh), Revākhaṇḍa, 155 58.1]
prāṇasya bhītyā dṛṣṭo 'sau siṃhāsanagataḥ prabhuḥ | [SkPur (Rkh), Revākhaṇḍa, 155 58.2]
mahākāyo mahājaṅgho mahāskandho mahodaraḥ | [SkPur (Rkh), Revākhaṇḍa, 155 59.1]
mahāvakṣā mahābāhur mahāvaktrekṣaṇo mahān | [SkPur (Rkh), Revākhaṇḍa, 155 59.2]
mahāmahiṣamārūḍho mahāmukuṭabhūṣitaḥ | [SkPur (Rkh), Revākhaṇḍa, 155 60.1]
tatrānyaśca kaliḥ kālaścitragupto mahāmatiḥ | [SkPur (Rkh), Revākhaṇḍa, 155 60.2]
samāgatau tadā dṛṣṭau madhye jvalitapāvakau | [SkPur (Rkh), Revākhaṇḍa, 155 61.1]
puṇyapāpāni jantūnāṃ śrutismṛtyarthapāragau | [SkPur (Rkh), Revākhaṇḍa, 155 61.2]
vicārayantau satataṃ tiṣṭhāte tau divāniśam | [SkPur (Rkh), Revākhaṇḍa, 155 62.1]
tato hyāvāṃ praṇāmānte yamena yamamūrtinā | [SkPur (Rkh), Revākhaṇḍa, 155 62.2]
pṛṣṭāvāgamane hetuṃ tamabrūva śṛṇuṣva tat | [SkPur (Rkh), Revākhaṇḍa, 155 63.1]
ujjayinyāṃ mahīpālaścāṇakyo 'bhūt pratāpavān | [SkPur (Rkh), Revākhaṇḍa, 155 63.2]
dvādaśāhe mṛtasyāsya bhuktvā prāptau yamālayam | [SkPur (Rkh), Revākhaṇḍa, 155 64.1]
tato 'smākaṃ vacaḥ śrutvā kampayitvā śiro yamaḥ | [SkPur (Rkh), Revākhaṇḍa, 155 64.2]
uvāca vacanaṃ satyaṃ sabhāmadhye hasanniva | [SkPur (Rkh), Revākhaṇḍa, 155 65.1]
asti tatkāraṇaṃ yena cāṇakyaḥ pāpapūruṣaḥ | [SkPur (Rkh), Revākhaṇḍa, 155 65.2]
nāyāto mama loke tu sarvapāpabhayaṃkare | [SkPur (Rkh), Revākhaṇḍa, 155 66.1]
śuklatīrthe mṛtānāṃ tu narmadāyāṃ paraṃ padam | [SkPur (Rkh), Revākhaṇḍa, 155 66.2]
jāyate sarvajantūnāṃ nātra kācidvicāraṇā | [SkPur (Rkh), Revākhaṇḍa, 155 67.1]
avaśaḥ svavaśo vāpi jantustatkṣetramaṇḍale | [SkPur (Rkh), Revākhaṇḍa, 155 67.2]
mṛtaḥ sa vai na sandeho rudrasyānucaro bhavet | [SkPur (Rkh), Revākhaṇḍa, 155 68.1]
taddharmavacanaṃ śrutvā nirgatya nagarādbahiḥ | [SkPur (Rkh), Revākhaṇḍa, 155 68.2]
paśyantau vividhāṃ ghorāṃ narake lokayātanām | [SkPur (Rkh), Revākhaṇḍa, 155 69.1]
triṃśatkoṭyo hi ghorāṇāṃ narakāṇāṃ nṛpottama | [SkPur (Rkh), Revākhaṇḍa, 155 69.2]
dṛṣṭā bhītau parāmārtigatau tatra mahāpathi | [SkPur (Rkh), Revākhaṇḍa, 155 70.1]
narako rauravastatra mahāraurava eva ca | [SkPur (Rkh), Revākhaṇḍa, 155 70.2]
peṣaṇaḥ śoṣaṇaścaiva kālasūtro 'sthibhañjanaḥ | [SkPur (Rkh), Revākhaṇḍa, 155 71.1]
tāmisraścāndhatāmisraḥ kṛmipūtivahastathā | [SkPur (Rkh), Revākhaṇḍa, 155 71.2]
dṛṣṭaścānyo mahājvālastatraiva viṣabhojanaḥ | [SkPur (Rkh), Revākhaṇḍa, 155 72.1]
narakau daṃśamaśakau tathā yamalaparvatau | [SkPur (Rkh), Revākhaṇḍa, 155 72.2]
nadī vaitaraṇī dṛṣṭā sarvapāpapraṇāśinī | [SkPur (Rkh), Revākhaṇḍa, 155 73.1]
śītalaṃ salilaṃ yatra pibanti hyamṛtopamam | [SkPur (Rkh), Revākhaṇḍa, 155 73.2]
tadeva nīraṃ pāpānāṃ śoṇitaṃ parivartate | [SkPur (Rkh), Revākhaṇḍa, 155 74.1]
asipatravanaṃ cānyaddṛṣṭānyā mahatī śilā | [SkPur (Rkh), Revākhaṇḍa, 155 74.2]
agnipuṃjanibhākārā viśālā śālmalī parā | [SkPur (Rkh), Revākhaṇḍa, 155 75.1]
ityādayastathaivānye śatasāhasrasaṃjñitāḥ | [SkPur (Rkh), Revākhaṇḍa, 155 75.2]
ghoraghoratarā dṛṣṭāḥ kliśyante yatra mānavāḥ | [SkPur (Rkh), Revākhaṇḍa, 155 76.1]
vācikairmānasaiḥ pāpaiḥ karmajaiśca pṛthagvidhaiḥ | [SkPur (Rkh), Revākhaṇḍa, 155 76.2]
ahaṃkārakṛtair doṣair māyāvacanapūrvakaiḥ | [SkPur (Rkh), Revākhaṇḍa, 155 77.1]
pitā mātā gururbhrātā anāthā vikalendriyāḥ | [SkPur (Rkh), Revākhaṇḍa, 155 77.2]
bhramanti noddhṛtā yeṣāṃ gatisteṣāṃ hi raurave | [SkPur (Rkh), Revākhaṇḍa, 155 78.1]
tatra te dvādaśābdāni kṣapitvā raurave 'dhamāḥ | [SkPur (Rkh), Revākhaṇḍa, 155 78.2]
iha mānuṣyake loke dīnāndhāśca bhavanti te | [SkPur (Rkh), Revākhaṇḍa, 155 79.1]
devabrahmasvahartṝṇāṃ narāṇāṃ pāpakarmaṇām | [SkPur (Rkh), Revākhaṇḍa, 155 79.2]
mahārauravamāśritya dhruvaṃ vāso yamālaye | [SkPur (Rkh), Revākhaṇḍa, 155 80.1]
tataḥ kālena mahatā pāpāḥ pāpena veṣṭitāḥ | [SkPur (Rkh), Revākhaṇḍa, 155 80.2]
jāyante kaṇṭakairbhinnāḥ kośe vā kośakārakāḥ | [SkPur (Rkh), Revākhaṇḍa, 155 81.1]
mṛgapakṣivihaṅgānāṃ ghātakā māṃsabhakṣakāḥ | [SkPur (Rkh), Revākhaṇḍa, 155 81.2]
peṣaṇaṃ narakaṃ yānti śoṣaṇaṃ jīvabandhanāt | [SkPur (Rkh), Revākhaṇḍa, 155 82.1]
tatratyāṃ yātanāṃ ghorāṃ sahitvā śāstracoditām | [SkPur (Rkh), Revākhaṇḍa, 155 82.2]
iha mānuṣyatāṃ prāpya paṅgvandhabadhirā narāḥ | [SkPur (Rkh), Revākhaṇḍa, 155 83.1]
gavārthe brāhmaṇārthe ca hyanṛtaṃ vadatāmiha | [SkPur (Rkh), Revākhaṇḍa, 155 83.2]
patanaṃ jāyate puṃsāṃ narake kālasūtrake | [SkPur (Rkh), Revākhaṇḍa, 155 84.1]
tatratyā yātanā ghorā vihitā śāstrakartṛbhiḥ | [SkPur (Rkh), Revākhaṇḍa, 155 84.2]
bhuktvā samāgatā hyatra te yāsyantyantyajāṃ gatim | [SkPur (Rkh), Revākhaṇḍa, 155 85.1]
bandhayanti ca ye jīvāṃstyaktvātmakulasantatim | [SkPur (Rkh), Revākhaṇḍa, 155 85.2]
patanti nātra sandeho narake te 'sthibhañjane | [SkPur (Rkh), Revākhaṇḍa, 155 86.1]
tatra varṣaśatasyānta iha mānuṣyatāṃ gatāḥ | [SkPur (Rkh), Revākhaṇḍa, 155 86.2]
kubjā vāmanakāḥ pāpā jāyante duḥkhabhāginaḥ | [SkPur (Rkh), Revākhaṇḍa, 155 87.1]
ye tyajanti svakāṃ bhāryāṃ mūḍhāḥ paṇḍitamāninaḥ | [SkPur (Rkh), Revākhaṇḍa, 155 87.2]
te yānti narakaṃ ghoraṃ tāmisraṃ nātra saṃśayaḥ | [SkPur (Rkh), Revākhaṇḍa, 155 88.1]
tatra varṣaśatasyānte iha mānuṣyatāṃ gatāḥ | [SkPur (Rkh), Revākhaṇḍa, 155 88.2]
duścarmāṇo durbhagāśca jāyante mānavā hi te | [SkPur (Rkh), Revākhaṇḍa, 155 89.1]
mānakūṭaṃ tulākūṭaṃ kūṭakaṃ tu vadanti ye | [SkPur (Rkh), Revākhaṇḍa, 155 89.2]
narake te 'ndhatāmisre prapacyante narādhamāḥ | [SkPur (Rkh), Revākhaṇḍa, 155 90.1]
śatasāhasrikaṃ kālamuṣitvā tatra te narāḥ | [SkPur (Rkh), Revākhaṇḍa, 155 90.2]
iha śatrugṛhe tvandhā bhramante dīnamūrtayaḥ | [SkPur (Rkh), Revākhaṇḍa, 155 91.1]
pitṛdevadvijebhyo 'nnam adattvā ye 'tra bhuñjate | [SkPur (Rkh), Revākhaṇḍa, 155 91.2]
narake kṛmibhakṣye te patanti svātmapoṣakāḥ | [SkPur (Rkh), Revākhaṇḍa, 155 92.1]
tataḥ prasūtikāle hi kṛmibhuktaśca savraṇaḥ | [SkPur (Rkh), Revākhaṇḍa, 155 92.2]
jāyate 'śucigandho 'tra parabhāgyopajīvakaḥ | [SkPur (Rkh), Revākhaṇḍa, 155 93.1]
svakarmavicyutāḥ pāpā varṇāśramavivarjitāḥ | [SkPur (Rkh), Revākhaṇḍa, 155 93.2]
narake pūyasampūrṇe kliśyante hyayutaṃ samāḥ | [SkPur (Rkh), Revākhaṇḍa, 155 94.1]
pūrṇe tatra tataḥ kāle prāpya mānuṣyakaṃ bhavam | [SkPur (Rkh), Revākhaṇḍa, 155 94.2]
udvejanīyā bhūtānāṃ jāyante vyādhibhirvṛtāḥ | [SkPur (Rkh), Revākhaṇḍa, 155 95.1]
agnido garadaścaiva lobhamohānvito naraḥ | [SkPur (Rkh), Revākhaṇḍa, 155 95.2]
narake viṣasampūrṇe nimajjati durātmavān | [SkPur (Rkh), Revākhaṇḍa, 155 96.1]
tatra varṣaśatātkālādunmajjanamavasthitaḥ | [SkPur (Rkh), Revākhaṇḍa, 155 96.2]
bhuvi mānuṣatāṃ prāpya kṛpaṇo jāyate punaḥ | [SkPur (Rkh), Revākhaṇḍa, 155 97.1]
pādukopānahau chatraṃ śayyāṃ prāvaraṇāni ca | [SkPur (Rkh), Revākhaṇḍa, 155 97.2]
adattvā daṃśamaśakairbhakṣyante janyasaptatim | [SkPur (Rkh), Revākhaṇḍa, 155 98.1]
piturdravyāpahartārastāḍanakrośane ratāḥ | [SkPur (Rkh), Revākhaṇḍa, 155 98.2]
pīḍanaṃ kriyate teṣāṃ yatra tau yugmaparvatau | [SkPur (Rkh), Revākhaṇḍa, 155 99.1]
yā sā vaitaraṇī ghorā nadī raktapravāhinī | [SkPur (Rkh), Revākhaṇḍa, 155 99.2]
pibanti rudhiraṃ tatra ye 'bhiyānti rajasvalām | [SkPur (Rkh), Revākhaṇḍa, 155 100.1]
asipatravane ghore pīḍyante pāpakāriṇaḥ | [SkPur (Rkh), Revākhaṇḍa, 155 100.2]
parapīḍākarā nityaṃ ye naro 'ntyajagāminaḥ | [SkPur (Rkh), Revākhaṇḍa, 155 101.1]
gurudāraratānāṃ tu mahāpātakināmapi | [SkPur (Rkh), Revākhaṇḍa, 155 101.2]
śilāvagūhanaṃ teṣāṃ jāyate janmasaptatim | [SkPur (Rkh), Revākhaṇḍa, 155 102.1]
jvalantīmāyasīṃ ghorāṃ bahukaṇṭakasaṃvṛtām | [SkPur (Rkh), Revākhaṇḍa, 155 102.2]
śālmalīṃ te 'vagūhanti paradāraratā hi ye | [SkPur (Rkh), Revākhaṇḍa, 155 103.1]
parasya yoṣitaṃ hṛtvā brahmasvamapahṛtya ca | [SkPur (Rkh), Revākhaṇḍa, 155 103.2]
araṇye nirjale deśe sa bhavetkrūrarākṣasaḥ | [SkPur (Rkh), Revākhaṇḍa, 155 104.1]
devasvaṃ brāhmaṇasvaṃ ca lobhenaivāharecca yaḥ | [SkPur (Rkh), Revākhaṇḍa, 155 104.2]
sa pāpātmā pare loke gṛdhrocchiṣṭena jīvati | [SkPur (Rkh), Revākhaṇḍa, 155 105.1]
evamādīni pāpāni bhuñjante yamaśāsanāt | [SkPur (Rkh), Revākhaṇḍa, 155 105.2]
yeṣāṃ tu darśanādeva śravaṇājjāyate bhayam | [SkPur (Rkh), Revākhaṇḍa, 155 106.1]
tathā dānaphalaṃ cānye bhuñjānā yamamandire | [SkPur (Rkh), Revākhaṇḍa, 155 106.2]
dṛṣṭāḥ śrutaṃ kathayatāṃ dūtānāṃ ca yamājñayā | [SkPur (Rkh), Revākhaṇḍa, 155 107.1]
rathairanye gajairanye kecidvājibhir āvṛtāḥ | [SkPur (Rkh), Revākhaṇḍa, 155 107.2]
dṛṣṭāstatra mahābhāga tapaḥsaṃcayasaṃsthitāḥ | [SkPur (Rkh), Revākhaṇḍa, 155 108.1]
godātā svarṇadātā ca bhūmiratnapradā narāḥ | [SkPur (Rkh), Revākhaṇḍa, 155 108.2]
śayyāśanagṛhādīnāṃ sa lokaḥ kāmado nṛṇām | [SkPur (Rkh), Revākhaṇḍa, 155 109.1]
annaṃ pānīyasahitaṃ dadate ye 'tra mānavāḥ | [SkPur (Rkh), Revākhaṇḍa, 155 109.2]
tatra tṛptāḥ susaṃtuṣṭāḥ krīḍante yamasādane | [SkPur (Rkh), Revākhaṇḍa, 155 110.1]
atra yaddīyate dānamapi vālāgramātrakam | [SkPur (Rkh), Revākhaṇḍa, 155 110.2]
tadakṣayaphalaṃ sarvaṃ śuklatīrthe nṛpottama | [SkPur (Rkh), Revākhaṇḍa, 155 111.1]
etatte kathitaṃ sarvaṃ yaddṛṣṭaṃ yacca vai śrutam | [SkPur (Rkh), Revākhaṇḍa, 155 111.2]
kuruṣva yadabhipretaṃ yadi śaknoṣi mucyatām | [SkPur (Rkh), Revākhaṇḍa, 155 112.1]
tayostadvacanaṃ śrutvā cāṇakyo hṛṣṭamānasaḥ | [SkPur (Rkh), Revākhaṇḍa, 155 112.2]
visarjayāmāsa khagāvabhinandya punaḥpunaḥ | [SkPur (Rkh), Revākhaṇḍa, 155 113.1]
tābhyāṃ gatābhyāṃ sarvasvaṃ dattvā vipreṣu bhārata | [SkPur (Rkh), Revākhaṇḍa, 155 113.2]
kāmakrodhau parityajya jagāmāmaraparvatam | [SkPur (Rkh), Revākhaṇḍa, 155 114.1]
tatra baddhvoḍupaṃ gāḍhaṃ kṛṣṇarajjvāvalambitam | [SkPur (Rkh), Revākhaṇḍa, 155 114.2]
plavamāno 'śu dhyāyandevaṃ janārdanam | [SkPur (Rkh), Revākhaṇḍa, 155 115.1]
ārogyaṃ bhāskarādiccheddhanaṃ vai jātavedasaḥ | [SkPur (Rkh), Revākhaṇḍa, 155 115.2]
prāpnoti jñānamīśānānmokṣaṃ prāpnoti keśavāt | [SkPur (Rkh), Revākhaṇḍa, 155 116.1]
nīlaṃ raktaṃ tadabhavanmecakaṃ yaddhi sūtrakam | [SkPur (Rkh), Revākhaṇḍa, 155 116.2]
śuddhasphaṭikasaṅkāśaṃ dṛṣṭvā rajjuṃ mahāmatiḥ | [SkPur (Rkh), Revākhaṇḍa, 155 117.1]
āplutya vimale toye gato 'sau vaiṣṇavaṃ padam | [SkPur (Rkh), Revākhaṇḍa, 155 117.2]
gāyanti yadvedavidaḥ purāṇaṃ nārāyaṇaṃ śāśvatamacyutāhvayam | [SkPur (Rkh), Revākhaṇḍa, 155 118.1]
prāptaḥ sa taṃ rājasuto mahātmā nikṣipya dehaṃ śubhaśuklatīrthe | [SkPur (Rkh), Revākhaṇḍa, 155 118.2]
eṣā te kathitā rājansiddhiścāṇakyabhūbhṛtaḥ | [SkPur (Rkh), Revākhaṇḍa, 155 119.1]
tathānyattava vakṣyāmi śṛṇuṣvaikāgramānasaḥ | [SkPur (Rkh), Revākhaṇḍa, 155 119.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe cāṇakyasiddhiprāptivarṇanaṃ nāma pañcapañcāśadadhikaśatatamo 'dhyāyaḥ | [SkPur (Rkh), Revākhaṇḍa, 155 120.1]
{SkPur (Rkh), Revākhaṇḍa, 156}
śrīmārkaṇḍeya uvāca | [SkPur (Rkh), Revākhaṇḍa, 156 1.1]
nāsti lokeṣu tattīrthaṃ pṛthivyāṃ yannareśvara | [SkPur (Rkh), Revākhaṇḍa, 156 1.2]
śuklatīrthena sadṛśamupamānena gīyate | [SkPur (Rkh), Revākhaṇḍa, 156 1.3]
śuklatīrthaṃ mahātīrthaṃ narmadāyāṃ vyavasthitam | [SkPur (Rkh), Revākhaṇḍa, 156 2.1]
prāgudakpravaṇe deśe munisaṅghaniṣevitam | [SkPur (Rkh), Revākhaṇḍa, 156 2.2]
vaiśākhe ca tathā māsi kṛṣṇapakṣe caturdaśī | [SkPur (Rkh), Revākhaṇḍa, 156 3.1]
kailāsādumayā sārddhaṃ svayamāyāti śaṅkaraḥ | [SkPur (Rkh), Revākhaṇḍa, 156 3.2]
madhyāhnasamaye snātvā paśyatyātmānamātmanā | [SkPur (Rkh), Revākhaṇḍa, 156 4.1]
brahmaviṣṇvindrasahitaḥ śuklatīrthe samāhitaḥ | [SkPur (Rkh), Revākhaṇḍa, 156 4.2]
kārttikyāṃ tu viśeṣeṇa vaiśākhyāṃ ca narottama | [SkPur (Rkh), Revākhaṇḍa, 156 5.1]
brahmaviṣṇumahādevān snātvā paśyati taddine | [SkPur (Rkh), Revākhaṇḍa, 156 5.2]
devarājaḥ suraiḥ sārddhaṃ vāyumārgavyavasthitaḥ | [SkPur (Rkh), Revākhaṇḍa, 156 6.1]
kṛṣṇapakṣe caturdaśyāṃ snātvā paśyati śaṅkaram | [SkPur (Rkh), Revākhaṇḍa, 156 6.2]
gandharvāpsaraso yakṣāḥ siddhavidyādharoragāḥ | [SkPur (Rkh), Revākhaṇḍa, 156 7.1]
taddine te 'pi deveśaṃ dṛṣṭvā muñcanti kilbiṣam | [SkPur (Rkh), Revākhaṇḍa, 156 7.2]
ardhayojanavistāraṃ tadarddhenaiva cāyatam | [SkPur (Rkh), Revākhaṇḍa, 156 8.1]
śuklatīrthaṃ mahāpuṇyaṃ mahāpātakanāśanam | [SkPur (Rkh), Revākhaṇḍa, 156 8.2]
yatra sthitaiḥ pradṛśyante vṛkṣāgrāṇi narottamaiḥ | [SkPur (Rkh), Revākhaṇḍa, 156 9.1]
tatra sthitā mahāpāpair mucyante pūrvasaṃcitaiḥ | [SkPur (Rkh), Revākhaṇḍa, 156 9.2]
pāpopapātakairyukto naraḥ snātvā pramucyate | [SkPur (Rkh), Revākhaṇḍa, 156 10.1]
upārjitā vinaśyeta bhrūṇahatyāpi dustyajā | [SkPur (Rkh), Revākhaṇḍa, 156 10.2]
yasmāttatraiva deveśa umayā saha tiṣṭhati | [SkPur (Rkh), Revākhaṇḍa, 156 11.1]
vaiśākhyāṃ ca viśeṣeṇa kailāsādeti śaṅkaraḥ | [SkPur (Rkh), Revākhaṇḍa, 156 11.2]
tena tīrthaṃ mahāpuṇyaṃ sarvapātakanāśanam | [SkPur (Rkh), Revākhaṇḍa, 156 12.1]
kathitaṃ brahmaṇā pūrvaṃ mayā tava tathā nṛpa | [SkPur (Rkh), Revākhaṇḍa, 156 12.2]
rajakena yathā dhautaṃ vastraṃ bhavati nirmalam | [SkPur (Rkh), Revākhaṇḍa, 156 13.1]
tathā tatra vapuḥsnānaṃ puruṣasya bhavecchuci | [SkPur (Rkh), Revākhaṇḍa, 156 13.2]
pūrve vayasi pāpāni kṛtvā puṣṭāni mānavaḥ | [SkPur (Rkh), Revākhaṇḍa, 156 14.1]
ahorātroṣito bhūtvā śuklatīrthe vyapohati | [SkPur (Rkh), Revākhaṇḍa, 156 14.2]
śuklatīrthe mahārāja rākāṃ revājalāñjalim | [SkPur (Rkh), Revākhaṇḍa, 156 15.1]
kalpakoṭisahasrāṇi dattvā syuḥ pitaraḥ śivāḥ | [SkPur (Rkh), Revākhaṇḍa, 156 15.2]
na mātā na pitā bandhuḥ patanaṃ narakārṇave | [SkPur (Rkh), Revākhaṇḍa, 156 16.1]
uddharanti yathā puṇyaṃ śuklatīrthe nareśvara | [SkPur (Rkh), Revākhaṇḍa, 156 16.2]
tapasā brahmacaryeṇa na tāṃ gacchanti sadgatim | [SkPur (Rkh), Revākhaṇḍa, 156 17.1]
śuklatīrthe mṛto janturdehatyāgena yāṃ labhet | [SkPur (Rkh), Revākhaṇḍa, 156 17.2]
kārttikasya tu māsasya kṛṣṇapakṣe caturdaśīm | [SkPur (Rkh), Revākhaṇḍa, 156 18.1]
ghṛtena snāpayed devamupoṣya prayato naraḥ | [SkPur (Rkh), Revākhaṇḍa, 156 18.2]
snātvā prabhāte revāyāṃ dadyātsaghṛtakambalam | [SkPur (Rkh), Revākhaṇḍa, 156 19.1]
sahiraṇyaṃ yathāśakti devamuddiśya śaṅkaraṃ | [SkPur (Rkh), Revākhaṇḍa, 156 19.2]
devasya pūraṇaṃ kuryādghṛtena ghṛtakambalam | [SkPur (Rkh), Revākhaṇḍa, 156 20.1]
sa gacchati mahātejāḥ śivalokaṃ mṛto naraḥ | [SkPur (Rkh), Revākhaṇḍa, 156 20.2]
ekaviṃśakulopeto yāvadābhūtasamplavam | [SkPur (Rkh), Revākhaṇḍa, 156 21.1]
śuklatīrthe naraḥ snātvā hyumāṃ rudraṃ ca yo 'rcayet | [SkPur (Rkh), Revākhaṇḍa, 156 21.2]
gandhapuṣpādidhūpaiśca so 'śvamedhaphalaṃ labhet | [SkPur (Rkh), Revākhaṇḍa, 156 22.1]
māsopavāsaṃ yaḥ kuryāt tatra tīrthe nareśvara | [SkPur (Rkh), Revākhaṇḍa, 156 22.2]
mucyate sa mahatpāpaiḥ saptajanmasusaṃcitaiḥ | [SkPur (Rkh), Revākhaṇḍa, 156 23.1]
uṣṭrīkṣīramavikṣīraṃ navaśrāddhe ca bhojanam | [SkPur (Rkh), Revākhaṇḍa, 156 23.2]
vṛṣalīgamanaṃ caiva tathābhakṣyasya bhakṣaṇam | [SkPur (Rkh), Revākhaṇḍa, 156 24.1]
avikraye 'nṛte pāpaṃ māhiṣe 'yājyayājake | [SkPur (Rkh), Revākhaṇḍa, 156 24.2]
vārddhuṣye paṅktigarade devabrāhmaṇadūṣake | [SkPur (Rkh), Revākhaṇḍa, 156 25.1]
evamādīni pāpāni tathānyānyapi bhārata | [SkPur (Rkh), Revākhaṇḍa, 156 25.2]
cāndrāyaṇena naśyanti śuklatīrthe na saṃśayaḥ | [SkPur (Rkh), Revākhaṇḍa, 156 26.1]
śuklatīrthe tu yaḥ snātvā tarpayet pitṛdevatāḥ | [SkPur (Rkh), Revākhaṇḍa, 156 26.2]
tasya te dvādaśābdāni tṛptiṃ yānti sutarpitāḥ | [SkPur (Rkh), Revākhaṇḍa, 156 27.1]
pādukopānahau chatraṃ śayyāmāsanam eva ca | [SkPur (Rkh), Revākhaṇḍa, 156 27.2]
suvarṇaṃ dhanadhānyaṃ ca śrāddhaṃ yuktahalaṃ tathā | [SkPur (Rkh), Revākhaṇḍa, 156 28.1]
annaṃ pānīyasaṃhitaṃ tasmiṃstīrthe dadanti ye | [SkPur (Rkh), Revākhaṇḍa, 156 28.2]
hṛṣṭāḥ puṣṭā mṛtā yānti śivalokaṃ na saṃśayaḥ | [SkPur (Rkh), Revākhaṇḍa, 156 29.1]
tatra tīrthe tu yo bhaktyā śivamuddiśya bhārata | [SkPur (Rkh), Revākhaṇḍa, 156 29.2]
bhikṣāmātraṃ tathānnaṃ ye te 'pi svaryānti vai narāḥ | [SkPur (Rkh), Revākhaṇḍa, 156 30.1]
yajvināṃ vratināṃ caiva tatra tīrthanivāsinām | [SkPur (Rkh), Revākhaṇḍa, 156 30.2]
api vālāgramātraṃ hi dattaṃ bhavati cākṣayam | [SkPur (Rkh), Revākhaṇḍa, 156 31.1]
agnipraveśaṃ yaḥ kuryācchuklatīrthe samāhitaḥ | [SkPur (Rkh), Revākhaṇḍa, 156 31.2]
rāgadveṣavinirmukto hṛdi dhyātvā janārdanam | [SkPur (Rkh), Revākhaṇḍa, 156 32.1]
sarvakāmasusampūrṇaḥ sa gacched vāruṇaṃ puram | [SkPur (Rkh), Revākhaṇḍa, 156 32.2]
na rogo na jarā tatra yatra devo 'ṃbhasāṃ patiḥ | [SkPur (Rkh), Revākhaṇḍa, 156 33.1]
anāśakaṃ tu yaḥ kuryāt tasmiṃstīrthe yudhiṣṭhira | [SkPur (Rkh), Revākhaṇḍa, 156 33.2]
anivartikā gatis tasya rudralokād asaṃśayam | [SkPur (Rkh), Revākhaṇḍa, 156 34.1]
avaśaḥ svavaśo vāpi jantustatkṣetramaṇḍale | [SkPur (Rkh), Revākhaṇḍa, 156 34.2]
mṛtaḥ sa tu na sandeho rudrasyānucaro bhavet | [SkPur (Rkh), Revākhaṇḍa, 156 35.1]
śuklatīrthe tu yaḥ kanyāṃ śaktyā dadyād alaṃkṛtām | [SkPur (Rkh), Revākhaṇḍa, 156 35.2]
vidhinā yo nṛpaśreṣṭha kurute vṛṣamokṣaṇam | [SkPur (Rkh), Revākhaṇḍa, 156 36.1]
tasya yat phalam uddiṣṭaṃ purāṇe rudrabhāṣitam | [SkPur (Rkh), Revākhaṇḍa, 156 36.2]
tadahaṃ sampravakṣyāmi śṛṇuṣvaikamanā nṛpa | [SkPur (Rkh), Revākhaṇḍa, 156 37.1]
yāvanto romakūpāḥ syuḥ sarvāṅgeṣu pṛthakpṛthak | [SkPur (Rkh), Revākhaṇḍa, 156 37.2]
tāvad varṣasahasrāṇi rudraloke mahīyate | [SkPur (Rkh), Revākhaṇḍa, 156 38.1]
śuklatīrthe tu yad dattaṃ grahaṇe candrasūryayoḥ | [SkPur (Rkh), Revākhaṇḍa, 156 38.2]
vardhate tadguṇaṃ tāvaddināni daśa pañca ca | [SkPur (Rkh), Revākhaṇḍa, 156 39.1]
śuklatīrthe śucirbhūtvā yaḥ karoti pradakṣiṇam | [SkPur (Rkh), Revākhaṇḍa, 156 39.2]
pṛthvī pradakṣiṇā tena kṛtā yattasya tatphalam | [SkPur (Rkh), Revākhaṇḍa, 156 40.1]
śobhanaṃ mithunaṃ yastu rudram uddiśya pūjayet | [SkPur (Rkh), Revākhaṇḍa, 156 40.2]
sapta janmāni tasyaiva viyogo na ca vai kvacit | [SkPur (Rkh), Revākhaṇḍa, 156 41.1]
etatte kathitaṃ rājan saṃkṣepeṇa phalaṃ mahat | [SkPur (Rkh), Revākhaṇḍa, 156 41.2]
śuklatīrthasya yatpuṇyaṃ yathā devācchrutaṃ mayā | [SkPur (Rkh), Revākhaṇḍa, 156 42.1]
ya idaṃ śṛṇuyādbhaktyā purāṇe vihitaṃ phalam | [SkPur (Rkh), Revākhaṇḍa, 156 42.2]
sa labhennātra sandehaḥ satyaṃ satyaṃ punaḥ punaḥ | [SkPur (Rkh), Revākhaṇḍa, 156 43.1]
putrārthī labhate putraṃ dhanārthī labhate dhanam | [SkPur (Rkh), Revākhaṇḍa, 156 43.2]
mokṣārthī labhate mokṣaṃ snānadānaphalaṃ mahat | [SkPur (Rkh), Revākhaṇḍa, 156 44.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śuklatīrthamahātmyavarṇanaṃ nāma ṣaṭpañcāśadadhikaśatatamo 'dhyāyaḥ | [SkPur (Rkh), Revākhaṇḍa, 156 45.1]
{SkPur (Rkh), Revākhaṇḍa, 157}
śrīmārkaṇḍeya uvāca | [SkPur (Rkh), Revākhaṇḍa, 157 1.1]
tasyaivānantaraṃ rājañchuklatīrthasamīpataḥ | [SkPur (Rkh), Revākhaṇḍa, 157 1.2]
vāsudevasya tīrthaṃ tu sarvalokeṣu pūjitam | [SkPur (Rkh), Revākhaṇḍa, 157 1.3]
taddhi puṇyaṃ suvikhyātaṃ narmadāyāṃ purātanam | [SkPur (Rkh), Revākhaṇḍa, 157 2.1]
yatra huṅkāramātreṇa revā krośaṃ jagāma sā | [SkPur (Rkh), Revākhaṇḍa, 157 2.2]
yadā prabhṛti rājendra huṅkāreṇa gatā sarit | [SkPur (Rkh), Revākhaṇḍa, 157 3.1]
tadāprabhṛti sa svāmī huṅkāraḥ śabdito budhaiḥ | [SkPur (Rkh), Revākhaṇḍa, 157 3.2]
huṅkāratīrthe yaḥ snātvā paśyatyavyayamacyutam | [SkPur (Rkh), Revākhaṇḍa, 157 4.1]
sa mucyate naraḥ pāpaiḥ saptajanma kṛtairapi | [SkPur (Rkh), Revākhaṇḍa, 157 4.2]
saṃsārārṇavamagnānāṃ narāṇāṃ pāpakarmiṇām | [SkPur (Rkh), Revākhaṇḍa, 157 5.1]
naivoddhartā jagannāthaṃ vinā nārāyaṇaṃ paraḥ | [SkPur (Rkh), Revākhaṇḍa, 157 5.2]
sā jihvā yā hariṃ stauti taccittaṃ yattadarpitam | [SkPur (Rkh), Revākhaṇḍa, 157 6.1]
tāveva kevalau ślāghyau yau tatpūjākarau karau | [SkPur (Rkh), Revākhaṇḍa, 157 6.2]
sarvadā sarvakāryeṣu nāsti teṣāmamaṅgalam | [SkPur (Rkh), Revākhaṇḍa, 157 7.1]
yeṣāṃ hṛdistho bhagavānmaṅgalāyatano hariḥ | [SkPur (Rkh), Revākhaṇḍa, 157 7.2]
yad anyad devatārcāyāḥ phalaṃ prāpnoti mānavaḥ | [SkPur (Rkh), Revākhaṇḍa, 157 8.1]
sāṣṭāṅgapraṇipātena tatphalaṃ labhate hareḥ | [SkPur (Rkh), Revākhaṇḍa, 157 8.2]
reṇuguṇṭhitagātrasya yāvanto 'sya rajaḥkaṇāḥ | [SkPur (Rkh), Revākhaṇḍa, 157 9.1]
tāvadvarṣasahasrāṇi viṣṇuloke mahīyate | [SkPur (Rkh), Revākhaṇḍa, 157 9.2]
sammārjanābhyukṣaṇalepanena tadālaye naśyati sarvapāpam | [SkPur (Rkh), Revākhaṇḍa, 157 10.1]
nārī narāṇāṃ parayā tu bhaktyā dṛṣṭvā tu revāṃ narasattamasya | [SkPur (Rkh), Revākhaṇḍa, 157 10.2]
yenārcito bhagavānvāsudevo janmārjitaṃ naśyati tasya pāpam | [SkPur (Rkh), Revākhaṇḍa, 157 11.1]
sa yāti lokaṃ garuḍadhvajasya vidhūtapāpaḥ surasaṅghapūjyatām | [SkPur (Rkh), Revākhaṇḍa, 157 11.2]
śāṭhyenāpi namaskāraṃ prayuñjaṃś cakrapāṇinaḥ | [SkPur (Rkh), Revākhaṇḍa, 157 12.1]
saptajanmārjitaṃ pāpaṃ gacchatyāśu na saṃśayaḥ | [SkPur (Rkh), Revākhaṇḍa, 157 12.2]
pūjāyāṃ prīyate rudro japahomair divākaraḥ | [SkPur (Rkh), Revākhaṇḍa, 157 13.1]
śaṅkhacakragadāpāṇiḥ praṇipātena tuṣyati | [SkPur (Rkh), Revākhaṇḍa, 157 13.2]
bhavajaladhigatānāṃ dvandvavātāhatānāṃ sutaduhitṛkalatratrāṇabhārārditānām | [SkPur (Rkh), Revākhaṇḍa, 157 14.1]
viṣamaviṣayatoye majjatāmaplavānāṃ bhavati śaraṇameko viṣṇupoto narāṇām | [SkPur (Rkh), Revākhaṇḍa, 157 14.2]
huṅkāratīrthe rājendra śubhaṃ vā yadi vāśubham | [SkPur (Rkh), Revākhaṇḍa, 157 15.1]
yatkṛtaṃ puruṣavyāghra tannaśyati na karhicit | [SkPur (Rkh), Revākhaṇḍa, 157 15.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe huṅkārasvāmitīrthamāhātmyavarṇanaṃ nāma saptapañcāśadadhikaśatatamo 'dhyāyaḥ | [SkPur (Rkh), Revākhaṇḍa, 157 16.1]
{SkPur (Rkh), Revākhaṇḍa, 158}
śrīmārkaṇḍeya uvāca | [SkPur (Rkh), Revākhaṇḍa, 158 1.1]
tato gacchetparaṃ tīrthaṃ saṅgameśvaramuttamam | [SkPur (Rkh), Revākhaṇḍa, 158 1.2]
narmadādakṣiṇe kūle sarvapāpabhayāpaham | [SkPur (Rkh), Revākhaṇḍa, 158 1.3]
dhanadastatra viśrānto muhūrtaṃ nṛpasattama | [SkPur (Rkh), Revākhaṇḍa, 158 2.1]
pitṛlokātsamāyātaḥ kailāsaṃ dharaṇīdharam | [SkPur (Rkh), Revākhaṇḍa, 158 2.2]
pratyayārthaṃ nṛpaśreṣṭha hyadyāpi dharaṇītale | [SkPur (Rkh), Revākhaṇḍa, 158 3.1]
kṛṣṇavarṇā hi pāṣāṇā dṛśyante sphaṭikojjvalāḥ | [SkPur (Rkh), Revākhaṇḍa, 158 3.2]
vindhyanirjharaniṣkrāntā puṇyatoyā saridvarā | [SkPur (Rkh), Revākhaṇḍa, 158 4.1]
praviṣṭā narmadātoye sarvapāpapraṇāśane | [SkPur (Rkh), Revākhaṇḍa, 158 4.2]
saṅgame tatra yaḥ snātvā pūjayet saṅgameśvaram | [SkPur (Rkh), Revākhaṇḍa, 158 5.1]
aśvamedhasya yajñasya phalaṃ prāpnoty asaṃśayam | [SkPur (Rkh), Revākhaṇḍa, 158 5.2]
ghaṇṭāpatākāvitanaṃ yo dadetsaṅgameśvare | [SkPur (Rkh), Revākhaṇḍa, 158 6.1]
haṃsayuktavimānastho divyastrīśatasaṃvṛtaḥ | [SkPur (Rkh), Revākhaṇḍa, 158 6.2]
sa rudrapadamāpnoti rudrasyānucaro bhavet | [SkPur (Rkh), Revākhaṇḍa, 158 7.1]
dadhi bhakte na devasya yaḥ kuryālliṅgapūraṇam | [SkPur (Rkh), Revākhaṇḍa, 158 7.2]
sikthasaṃkhyaṃ śive loke sa vaset kālam īpsitam | [SkPur (Rkh), Revākhaṇḍa, 158 8.1]
śrīphalaiḥ pūrayelliṅgaṃ niḥsvo bhūtvā bhavasya tu | [SkPur (Rkh), Revākhaṇḍa, 158 8.2]
so 'pi tatphalamāpnoti gataḥ svarge nareśvara | [SkPur (Rkh), Revākhaṇḍa, 158 9.1]
akṣayā santatistasya jāyate saptajanmasu | [SkPur (Rkh), Revākhaṇḍa, 158 9.2]
snapanaṃ devadevasya dadhnā madhughṛtena vā | [SkPur (Rkh), Revākhaṇḍa, 158 10.1]
yaḥ karoti vidhānena tasya puṇyaphalaṃ śṛṇu | [SkPur (Rkh), Revākhaṇḍa, 158 10.2]
dhṛtakṣīravahā nadyo yatra vṛkṣā madhusravāḥ | [SkPur (Rkh), Revākhaṇḍa, 158 11.1]
tatra te mānavā yānti suprasanne maheśvare | [SkPur (Rkh), Revākhaṇḍa, 158 11.2]
patraṃ puṣpaṃ phalaṃ toyaṃ yastu dadyānmaheśvare | [SkPur (Rkh), Revākhaṇḍa, 158 12.1]
tatsarvaṃ saptajanmāni hyakṣayaṃ phalam aśnute | [SkPur (Rkh), Revākhaṇḍa, 158 12.2]
sarveṣāmeva pātrāṇāṃ mahāpātraṃ maheśvaraḥ | [SkPur (Rkh), Revākhaṇḍa, 158 13.1]
tasmāt sarvaprayatnena pūjanīyo maheśvaraḥ | [SkPur (Rkh), Revākhaṇḍa, 158 13.2]
brahmacaryasthito nityaṃ yastu pūjayate śivam | [SkPur (Rkh), Revākhaṇḍa, 158 14.1]
iha jīvansa deveśo mṛto gacched anāmayam | [SkPur (Rkh), Revākhaṇḍa, 158 14.2]
śive tu pūjite pārtha yatphalaṃ prāpyate budhaiḥ | [SkPur (Rkh), Revākhaṇḍa, 158 15.1]
yogīndre caiva tatpārtha pūjite labhate phalam | [SkPur (Rkh), Revākhaṇḍa, 158 15.2]
te dhanyāste mahātmānas teṣāṃ janma sujīvitam | [SkPur (Rkh), Revākhaṇḍa, 158 16.1]
yeṣāṃ gṛheṣu bhuñjanti śivabhaktiratā narāḥ | [SkPur (Rkh), Revākhaṇḍa, 158 16.2]
saṃnirudhyendriyagrāmaṃ yatrayatra vasenmuniḥ | [SkPur (Rkh), Revākhaṇḍa, 158 17.1]
tatra tatra kurukṣetraṃ naimiṣaṃ puṣkarāṇi ca | [SkPur (Rkh), Revākhaṇḍa, 158 17.2]
yatphalaṃ vedaviduṣi bhojite śatasaṃkhyayā | [SkPur (Rkh), Revākhaṇḍa, 158 18.1]
tatphalaṃ jāyate pārtha hyekena śivayoginā | [SkPur (Rkh), Revākhaṇḍa, 158 18.2]
yatra bhuñjati bhasmāṅgī mūrkho vā yadi paṇḍitaḥ | [SkPur (Rkh), Revākhaṇḍa, 158 19.1]
tatra bhuñjati deveśaḥ sapatnīko vṛṣadhvajaḥ | [SkPur (Rkh), Revākhaṇḍa, 158 19.2]
viprāṇāṃ vedaviduṣāṃ koṭiṃ saṃbhojya yatphalam | [SkPur (Rkh), Revākhaṇḍa, 158 20.1]
bhikṣāmātrapradānena tatphalaṃ śivayoginām | [SkPur (Rkh), Revākhaṇḍa, 158 20.2]
saṅgameśvaramāsādya prāṇatyāgaṃ karoti yaḥ | [SkPur (Rkh), Revākhaṇḍa, 158 21.1]
na tasya punarāvṛttiḥ śivalokāt kadācana | [SkPur (Rkh), Revākhaṇḍa, 158 21.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe saṅgameśvaratīrthamāhātmyavarṇanaṃ nāmāṣṭapañcāśadadhikaśatatamo 'dhyāyaḥ | [SkPur (Rkh), Revākhaṇḍa, 158 22.1]
{SkPur (Rkh), Revākhaṇḍa, 159}
śrīmārkaṇḍeya uvāca | [SkPur (Rkh), Revākhaṇḍa, 159 1.1]
tato gacchenmahārāja tīrthaṃ paramapāvanam | [SkPur (Rkh), Revākhaṇḍa, 159 1.2]
narmadāyāṃ suduṣprāpaṃ siddhaṃ hyanarakeśvaram | [SkPur (Rkh), Revākhaṇḍa, 159 1.3]
tasmiṃstīrthe naraḥ snātvā pāpakarmāpi bhārata | [SkPur (Rkh), Revākhaṇḍa, 159 2.1]
na paśyati mahāghoraṃ narakadvārasaṃjñikam | [SkPur (Rkh), Revākhaṇḍa, 159 2.2]
yudhiṣṭhira uvāca | [SkPur (Rkh), Revākhaṇḍa, 159 3.1]
śubhāśubhaphalaistāta bhuktabhogā narāstviha | [SkPur (Rkh), Revākhaṇḍa, 159 3.2]
jāyante lakṣaṇairyaistu tāni me vada sattama | [SkPur (Rkh), Revākhaṇḍa, 159 3.3]
yathā nirgacchate jīvastyaktvā dehaṃ na paśyati | [SkPur (Rkh), Revākhaṇḍa, 159 4.1]
tathā gacchanpunardehaṃ pañcabhūtasamanvitaḥ | [SkPur (Rkh), Revākhaṇḍa, 159 4.2]
tvagasthimāṃsamedo'sṛkkeśasnāyuśataiḥ saha | [SkPur (Rkh), Revākhaṇḍa, 159 5.1]
viṇmūtraretaḥsaṅghāte kā saṃjñā jāyate nṛṇām | [SkPur (Rkh), Revākhaṇḍa, 159 5.2]
evamuktaḥ sa mārkaṇḍaḥ kathayāmāsa yogavit | [SkPur (Rkh), Revākhaṇḍa, 159 6.1]
dhyātvā sanātanaṃ sarvaṃ devadevaṃ maheśvaram | [SkPur (Rkh), Revākhaṇḍa, 159 6.2]
mārkaṇḍeya uvāca | [SkPur (Rkh), Revākhaṇḍa, 159 7.1]
śṛṇu pārtha mahāpraśnaṃ kathayāmi yathāśrutam | [SkPur (Rkh), Revākhaṇḍa, 159 7.2]
sakāśādbrahmaṇaḥ pūrvamṛṣidevasamāgame | [SkPur (Rkh), Revākhaṇḍa, 159 7.3]
gururātmavatāṃ śāstā rājā śāstā durātmanām | [SkPur (Rkh), Revākhaṇḍa, 159 8.1]
iha pracchannapāpānāṃ śāstā vaivasvato yamaḥ | [SkPur (Rkh), Revākhaṇḍa, 159 8.2]
acīrṇaprāyaścittānāṃ yamaloke hyanekadhā | [SkPur (Rkh), Revākhaṇḍa, 159 9.1]
yātanābhirviyuktānāmanekāṃ jīvasantatim | [SkPur (Rkh), Revākhaṇḍa, 159 9.2]
gatvā manuṣyabhāve tu pāpacihnā bhavanti te | [SkPur (Rkh), Revākhaṇḍa, 159 10.1]
tatte 'haṃ sampravakṣyāmi śṛṇuṣvaikamanā nṛpa | [SkPur (Rkh), Revākhaṇḍa, 159 10.2]
sahitvā yātanāṃ sarvāṃ gatvā vaivasvatakṣayam | [SkPur (Rkh), Revākhaṇḍa, 159 11.1]
vistīrṇayātanā ye tu lokamāyānti cihnitāḥ | [SkPur (Rkh), Revākhaṇḍa, 159 11.2]
gadgado 'nṛtavādī syānmūkaścaiva gavānṛte | [SkPur (Rkh), Revākhaṇḍa, 159 12.1]
brahmahā jāyate kuṣṭhī śyāvadantastu madyapaḥ | [SkPur (Rkh), Revākhaṇḍa, 159 12.2]
kunakhī svarṇaharaṇād duḥścarmā gurutalpagaḥ | [SkPur (Rkh), Revākhaṇḍa, 159 13.1]
saṃyogī hīnayoniḥ syād daridro 'dattadānataḥ | [SkPur (Rkh), Revākhaṇḍa, 159 13.2]
grāmaśūkaratāṃ yāti hyayājyayājako nṛpa | [SkPur (Rkh), Revākhaṇḍa, 159 14.1]
kharo vai bahuyājī syācchvānimantritabhojanāt | [SkPur (Rkh), Revākhaṇḍa, 159 14.2]
aparīkṣitabhojī syādvānaro vijane vane | [SkPur (Rkh), Revākhaṇḍa, 159 15.1]
vitarjako 'tha mārjāraḥ khadyotaḥ kakṣadāhataḥ | [SkPur (Rkh), Revākhaṇḍa, 159 15.2]
avidyāṃ yaḥ prayaccheta balīvardo bhaveddhi saḥ | [SkPur (Rkh), Revākhaṇḍa, 159 16.1]
annaṃ paryuṣitaṃ vipre dadānaḥ klībatāṃ vrajet | [SkPur (Rkh), Revākhaṇḍa, 159 16.2]
mātsaryādatha jātyandho janmāndhaḥ pustakaṃ haran | [SkPur (Rkh), Revākhaṇḍa, 159 17.1]
phalānyāharato 'patyaṃ mriyate nātra saṃśayaḥ | [SkPur (Rkh), Revākhaṇḍa, 159 17.2]
mṛto vānaratāṃ yāti tanmukto 'tha galāḍavān | [SkPur (Rkh), Revākhaṇḍa, 159 18.1]
adattvā bhakṣayaṃstāni hyanapatyo bhavennaraḥ | [SkPur (Rkh), Revākhaṇḍa, 159 18.2]
haranvastraṃ bhavedgodhā garadaḥ pavanāśanaḥ | [SkPur (Rkh), Revākhaṇḍa, 159 19.1]
pravrājī gamanād rājan bhaven marupiśācakaḥ | [SkPur (Rkh), Revākhaṇḍa, 159 19.2]
vātako jalahartā ca dhānyahartā ca mūṣakaḥ | [SkPur (Rkh), Revākhaṇḍa, 159 20.1]
aprāptayauvanāṃ gacchan bhavet sarpa iti śrutiḥ | [SkPur (Rkh), Revākhaṇḍa, 159 20.2]
gurudārābhilāṣī ca kṛkalāso bhavecciram | [SkPur (Rkh), Revākhaṇḍa, 159 21.1]
jalaprasravaṇaṃ yastu bhindyānmatsyo bhavennaraḥ | [SkPur (Rkh), Revākhaṇḍa, 159 21.2]
avikreyān vikrayan vai vikaṭākṣo bhavennaraḥ | [SkPur (Rkh), Revākhaṇḍa, 159 22.1]
ayonigo vṛko hi syād ulūkaḥ krayavañcanāt | [SkPur (Rkh), Revākhaṇḍa, 159 22.2]
mṛtasyaikādaśāhe tu bhuñjānaḥ śvopajāyate | [SkPur (Rkh), Revākhaṇḍa, 159 23.1]
pratiśrutya dvijāyārtham adadan madhuko bhavet | [SkPur (Rkh), Revākhaṇḍa, 159 23.2]
rājñīgamādbhavedduṣṭataskaro viḍvarāhakaḥ | [SkPur (Rkh), Revākhaṇḍa, 159 24.1]
parivādī dvijātīnāṃ labhate kācchapīṃ tanum | [SkPur (Rkh), Revākhaṇḍa, 159 24.2]
vrajeddevalako rājanyoniṃ cāṇḍālasaṃjñitām | [SkPur (Rkh), Revākhaṇḍa, 159 25.1]
durbhagaḥ phalavikretā vṛściko vṛṣalīpatiḥ | [SkPur (Rkh), Revākhaṇḍa, 159 25.2]
mārjāro 'gniṃ padā spṛṣṭvā rogavānparamāṃsabhuk | [SkPur (Rkh), Revākhaṇḍa, 159 26.1]
sodaryāgamanātṣaṇḍho durgandhaśca sugandhahṛt | [SkPur (Rkh), Revākhaṇḍa, 159 26.2]
grāmabhaṭṭo divākīrtir daivajño gardabho bhavet | [SkPur (Rkh), Revākhaṇḍa, 159 27.1]
kupaṇḍitaḥ syānmārjāro bhaṣaṇo vyāsa eva ca | [SkPur (Rkh), Revākhaṇḍa, 159 27.2]
sa eva dṛśyate rājanprakāśāt paramarmaṇām | [SkPur (Rkh), Revākhaṇḍa, 159 28.1]
yadvā tadvāpi pārakyaṃ svalpaṃ vā yadi vā bahu | [SkPur (Rkh), Revākhaṇḍa, 159 28.2]
kṛtvā vai yonimāpnoti tairaścīṃ nātra saṃśayaḥ | [SkPur (Rkh), Revākhaṇḍa, 159 29.1]
evamādīni cānyāni cihnāni nṛpasattama | [SkPur (Rkh), Revākhaṇḍa, 159 29.2]
svakarmavihitānyeva dṛśyante yaistu mānavāḥ | [SkPur (Rkh), Revākhaṇḍa, 159 30.1]
tato janma tato mṛtyuḥ sarvajantuṣu bhārata | [SkPur (Rkh), Revākhaṇḍa, 159 30.2]
jāyate nātra sandehaḥ samībhūte śubhāśubhe | [SkPur (Rkh), Revākhaṇḍa, 159 31.1]
strīpuṃsoḥ samprayogeṇa viṣuddhe śukraśoṇite | [SkPur (Rkh), Revākhaṇḍa, 159 31.2]
pañcabhūtasamopetaḥ saṣaṣṭhaḥ parameśvaraḥ | [SkPur (Rkh), Revākhaṇḍa, 159 32.1]
indriyāṇi manaḥ prāṇā jñānamāyuḥ sukhaṃ dhṛtiḥ | [SkPur (Rkh), Revākhaṇḍa, 159 32.2]
dhāraṇaṃ preraṇaṃ duḥkhamicchāhaṅkāra eva ca | [SkPur (Rkh), Revākhaṇḍa, 159 33.1]
prayatna ākṛtirvarṇaḥ svaradveṣau bhavābhavau | [SkPur (Rkh), Revākhaṇḍa, 159 33.2]
tasyedamātmanaḥ sarvamanāderādimicchataḥ | [SkPur (Rkh), Revākhaṇḍa, 159 34.1]
prathame māsi sa kledabhūto dhātuvimūrchitaḥ | [SkPur (Rkh), Revākhaṇḍa, 159 34.2]
māsyarbudaṃ dvitīye tu tṛtīye cendriyairyutaḥ | [SkPur (Rkh), Revākhaṇḍa, 159 35.1]
ākāśāllāghavaṃ saukṣmyaṃ śabdaṃ śrotrabalādikam | [SkPur (Rkh), Revākhaṇḍa, 159 35.2]
vāyostu sparśanaṃ ceṣṭāṃ dahanaṃ raukṣyameva ca | [SkPur (Rkh), Revākhaṇḍa, 159 35.3]
pittāttu darśanaṃ paktimauṣṇyaṃ rūpaṃ prakāśanam | [SkPur (Rkh), Revākhaṇḍa, 159 36.1]
salilādrasanāṃ śaityaṃ snehaṃ kledaṃ samārdavam | [SkPur (Rkh), Revākhaṇḍa, 159 36.2]
bhūmergandhaṃ tathā ghrāṇaṃ gauravaṃ mūrtimeva ca | [SkPur (Rkh), Revākhaṇḍa, 159 37.1]
ātmā gṛhṇātyajaḥ pūrvaṃ tṛtīye spandate ca saḥ | [SkPur (Rkh), Revākhaṇḍa, 159 37.2]
daurhṛdasyāpradānena garbho doṣamavāpnuyāt | [SkPur (Rkh), Revākhaṇḍa, 159 38.1]
vairūpyaṃ maraṇaṃ vāpi tasmātkāryaṃ priyaṃ striyāḥ | [SkPur (Rkh), Revākhaṇḍa, 159 38.2]
sthairyaṃ caturthe tvaṅgānāṃ pañcame śoṇitodbhavaḥ | [SkPur (Rkh), Revākhaṇḍa, 159 39.1]
ṣaṣṭhe balaṃ ca varṇaśca nakharomṇāṃ ca sambhavaḥ | [SkPur (Rkh), Revākhaṇḍa, 159 39.2]
manasā cetanāyukto nakharomaśatāvṛtaḥ | [SkPur (Rkh), Revākhaṇḍa, 159 40.1]
saptame cāṣṭame caiva tvacāvān smṛtivān api | [SkPur (Rkh), Revākhaṇḍa, 159 40.2]
punargarbhaṃ punar dhātrīm enastasya pradhāvati | [SkPur (Rkh), Revākhaṇḍa, 159 41.1]
aṣṭame māsyato garbho jātaḥ prāṇairviyujyate | [SkPur (Rkh), Revākhaṇḍa, 159 41.2]
navame daśame vāpi prabalaiḥ sūtimārutaiḥ | [SkPur (Rkh), Revākhaṇḍa, 159 42.1]
nirgacchate bāṇa iva yantracchidreṇa sajvaraḥ | [SkPur (Rkh), Revākhaṇḍa, 159 42.2]
śarīrāvayavairyukto hyaṅgapratyaṅgasaṃyutaḥ | [SkPur (Rkh), Revākhaṇḍa, 159 43.1]
aṣṭottaraṃ marmaśataṃ tatrāsthā tu śatatrayam | [SkPur (Rkh), Revākhaṇḍa, 159 43.2]
sapta śiraḥkapālāni vihitāni svayambhuvā | [SkPur (Rkh), Revākhaṇḍa, 159 44.1]
tisraḥ koṭyo 'rdhakoṭī ca romṇāmaṅgeṣu bhārata | [SkPur (Rkh), Revākhaṇḍa, 159 44.2]
dvāsaptatisahasrāṇi hṛdayād abhinisṛtāḥ | [SkPur (Rkh), Revākhaṇḍa, 159 45.1]
hitānāma hi tā nāḍyastāsāṃ madhye śaśiprabhā | [SkPur (Rkh), Revākhaṇḍa, 159 45.2]
evaṃ pravartate cakraṃ bhūtagrāme caturvidhe | [SkPur (Rkh), Revākhaṇḍa, 159 46.1]
utpattiśca vināśaśca bhavataḥ sarvadehinām | [SkPur (Rkh), Revākhaṇḍa, 159 46.2]
gatirūrdhvā ca dharmeṇa hyadharmeṇa tvadhogatiḥ | [SkPur (Rkh), Revākhaṇḍa, 159 47.1]
jāyate sarvavarṇānāṃ svadharmacalanān nṛpa | [SkPur (Rkh), Revākhaṇḍa, 159 47.2]
devatve mānavatve ca dānabhogādikāḥ kriyāḥ | [SkPur (Rkh), Revākhaṇḍa, 159 48.1]
dṛśyante yā mahārāja tatsarvaṃ karmajaṃ phalam | [SkPur (Rkh), Revākhaṇḍa, 159 48.2]
svakarma vihite ghore kāmaksodhārjite śubhe | [SkPur (Rkh), Revākhaṇḍa, 159 49.1]
nimajjennarake ghore yasyottāro na vidyate | [SkPur (Rkh), Revākhaṇḍa, 159 49.2]
uttāraṇāya jantūnāṃ narmadātaṭasaṃsthitam | [SkPur (Rkh), Revākhaṇḍa, 159 50.1]
evametanmahātīrthaṃ narakeśvaramuttamam | [SkPur (Rkh), Revākhaṇḍa, 159 50.2]
narakāpahaṃ mahāpuṇyaṃ mahāpātakanāśanam | [SkPur (Rkh), Revākhaṇḍa, 159 51.1]
tattīrthaṃ sarvatīrthānāmuttamaṃ bhuvi durlabham | [SkPur (Rkh), Revākhaṇḍa, 159 51.2]
tatra tīrthe tu yaḥ snātvā pūjayeta maheśvaram | [SkPur (Rkh), Revākhaṇḍa, 159 52.1]
mahāpātakayukto 'pi narakaṃ naiva paśyati | [SkPur (Rkh), Revākhaṇḍa, 159 52.2]
tatra tīrthe tu yo dadyād dhenuṃ vaitaraṇīṃ śubhām | [SkPur (Rkh), Revākhaṇḍa, 159 53.1]
sa mucyate sukhenaiva vaitaraṇyāṃ na saṃśayaḥ | [SkPur (Rkh), Revākhaṇḍa, 159 53.2]
yudhiṣṭhira uvāca | [SkPur (Rkh), Revākhaṇḍa, 159 54.1]
yamadvāre mahāghore yā sā vaitaraṇī nadī | [SkPur (Rkh), Revākhaṇḍa, 159 54.2]
kiṃrūpā kiṃpramāṇā sā kathaṃ sā vahati dvija | [SkPur (Rkh), Revākhaṇḍa, 159 54.3]
kathaṃ tasyāḥ pramucyante keṣāṃ vāsastu saṃtatam | [SkPur (Rkh), Revākhaṇḍa, 159 55.1]
keṣāṃ tu sānukūlā sā hyetadvistarato vada | [SkPur (Rkh), Revākhaṇḍa, 159 55.2]
śrīmārkaṇḍeya uvāca | [SkPur (Rkh), Revākhaṇḍa, 159 56.1]
dharmaputra mahābāho śṛṇu sarvaṃ mayoditam | [SkPur (Rkh), Revākhaṇḍa, 159 56.2]
yā sā vaitaraṇī nāma yamadvāre mahāsarit | [SkPur (Rkh), Revākhaṇḍa, 159 56.3]
agādhā pārarahitā dṛṣṭamātrā bhayāvahā | [SkPur (Rkh), Revākhaṇḍa, 159 57.1]
pūyaśoṇitatoyā sā māṃsakardamanirmitā | [SkPur (Rkh), Revākhaṇḍa, 159 57.2]
tattoyaṃ bhramate tūrṇaṃ tāpīmadhye ghṛtaṃ yathā | [SkPur (Rkh), Revākhaṇḍa, 159 58.1]
kṛmibhiḥ saṅkulaṃ pūyaṃ vajratuṇḍairayomukhaiḥ | [SkPur (Rkh), Revākhaṇḍa, 159 58.2]
śiśumāraiśca makarair vajrakartarisaṃyutaiḥ | [SkPur (Rkh), Revākhaṇḍa, 159 59.1]
anyaiśca jalajīvaiḥ sā suhiṃsrairmarmabhedibhiḥ | [SkPur (Rkh), Revākhaṇḍa, 159 59.2]
tapanti dvādaśādityāḥ pralayānta ivolbaṇāḥ | [SkPur (Rkh), Revākhaṇḍa, 159 60.1]
patanti tatra vai martyāḥ krandanto bhṛśadāruṇam | [SkPur (Rkh), Revākhaṇḍa, 159 60.2]
hā bhrātaḥ putra hā mātaḥ pralapanti muhurmuhuḥ | [SkPur (Rkh), Revākhaṇḍa, 159 61.1]
asipattravane ghore patantaṃ yo 'bhirakṣati | [SkPur (Rkh), Revākhaṇḍa, 159 61.2]
prataranti nimajjanti glāniṃ gacchanti jantavaḥ | [SkPur (Rkh), Revākhaṇḍa, 159 62.1]
caturvidhaiḥ prāṇigaṇairdraṣṭavyā sā mahānadī | [SkPur (Rkh), Revākhaṇḍa, 159 62.2]
taranti tasyāṃ saddānairanyathā tu patanti te | [SkPur (Rkh), Revākhaṇḍa, 159 63.1]
mātaraṃ ye na manyante hyācāryaṃ gurumeva ca | [SkPur (Rkh), Revākhaṇḍa, 159 63.2]
avajānanti mūḍhā ye teṣāṃ vāsastu saṃtatam | [SkPur (Rkh), Revākhaṇḍa, 159 64.1]
pativratāṃ sādhuśīlāmūḍhāṃ dharmeṣu niścalām | [SkPur (Rkh), Revākhaṇḍa, 159 64.2]
parityajanti ye pāpāḥ saṃtataṃ tu vasanti te | [SkPur (Rkh), Revākhaṇḍa, 159 65.1]
viśvāsapratipannānāṃ svāmimitratapasvinām | [SkPur (Rkh), Revākhaṇḍa, 159 65.2]
strībālavṛddhadīnānāṃ chidram anveṣayanti ye | [SkPur (Rkh), Revākhaṇḍa, 159 66.1]
pacyante tatra madhye vai krandamānāḥ supāpinaḥ | [SkPur (Rkh), Revākhaṇḍa, 159 66.2]
śrāntaṃ bubhukṣitaṃ vipraṃ yo vighnayati durmatiḥ | [SkPur (Rkh), Revākhaṇḍa, 159 67.1]
kṛmibhir bhakṣyate tatra yāvatkalpaśatatrayam | [SkPur (Rkh), Revākhaṇḍa, 159 67.2]
brāhmaṇāya pratiśrutya yo dānaṃ na prayacchati | [SkPur (Rkh), Revākhaṇḍa, 159 68.1]
āhūya nāsti yo brūte tasya vāsastu saṃtatam | [SkPur (Rkh), Revākhaṇḍa, 159 68.2]
agnido garadaścaiva rājagāmī ca paiśunī | [SkPur (Rkh), Revākhaṇḍa, 159 69.1]
kathābhaṅgakaraścaiva kūṭasākṣī ca madyapaḥ | [SkPur (Rkh), Revākhaṇḍa, 159 69.2]
vajravidhvaṃsakaścaiva svayaṃdattāpahārakaḥ | [SkPur (Rkh), Revākhaṇḍa, 159 70.1]
sukṣetrasetubhedī ca paradārapradharṣakaḥ | [SkPur (Rkh), Revākhaṇḍa, 159 70.2]
brāhmaṇo rasavikretā vṛṣalīpatireva ca | [SkPur (Rkh), Revākhaṇḍa, 159 71.1]
gokulasya tṛṣārtasya pālībhedaṃ karoti yaḥ | [SkPur (Rkh), Revākhaṇḍa, 159 71.2]
kanyābhidūṣakaścaiva dānaṃ dattvā tu tāpakaḥ | [SkPur (Rkh), Revākhaṇḍa, 159 72.1]
śūdrastu kapilāpānī brāhmaṇo māṃsabhojanī | [SkPur (Rkh), Revākhaṇḍa, 159 72.2]
ete vasanti satataṃ mā vicāraṃ kṛthā nṛpa | [SkPur (Rkh), Revākhaṇḍa, 159 73.1]
sānukūlā bhavedyena tac chṛṇuṣva narādhipa | [SkPur (Rkh), Revākhaṇḍa, 159 73.2]
ayane viṣuve caiva vyatīpāte dinakṣaye | [SkPur (Rkh), Revākhaṇḍa, 159 74.1]
anyeṣu puṇyakāleṣu dīyate dānamuttamam | [SkPur (Rkh), Revākhaṇḍa, 159 74.2]
kṛṣṇāṃ vā pāṭalāṃ vāpi kuryādvaitaraṇīṃ śubhām | [SkPur (Rkh), Revākhaṇḍa, 159 75.1]
svarṇaśṛṅgīṃ rūpyakhurāṃ kāṃsyapātrasya dohinīm | [SkPur (Rkh), Revākhaṇḍa, 159 75.2]
kṛṣṇavastrayugācchannāṃ saptadhānyasamanvitām | [SkPur (Rkh), Revākhaṇḍa, 159 76.1]
kuryātsadroṇaśikhara āsīnāṃ tāmrabhājane | [SkPur (Rkh), Revākhaṇḍa, 159 76.2]
yamaṃ haimaṃ prakurvīta lohadaṇḍasamanvitam | [SkPur (Rkh), Revākhaṇḍa, 159 77.1]
ikṣudaṇḍamayaṃ baddhvā hyuḍupaṃ paṭṭabandhanaiḥ | [SkPur (Rkh), Revākhaṇḍa, 159 77.2]
uḍupopari tāṃ dhenuṃ sūryadehasamudbhavām | [SkPur (Rkh), Revākhaṇḍa, 159 78.1]
kṛtvā prakalpayed vidvāñ chattropānadyugānvitām | [SkPur (Rkh), Revākhaṇḍa, 159 78.2]
aṅgulīyakavāsāṃsi brāhmaṇāya nivedayet | [SkPur (Rkh), Revākhaṇḍa, 159 79.1]
imamuccārayenmantraṃ saṃgṛhyāsyāśca pucchakam | [SkPur (Rkh), Revākhaṇḍa, 159 79.2]
oṃ yamadvāre mahāghore yā sā vaitaraṇī nadī | [SkPur (Rkh), Revākhaṇḍa, 159 80.1]
tartukāmo dadāmyenāṃ tubhyaṃ vaitaraṇi namaḥ | [SkPur (Rkh), Revākhaṇḍa, 159 80.2]
ityadhivāsanamantraḥ | [SkPur (Rkh), Revākhaṇḍa, 159 80.3]
gāvo me cāgrataḥ santu gāvo me santu pṛṣṭhataḥ | [SkPur (Rkh), Revākhaṇḍa, 159 81.1]
gāvo me hṛdaye santu gavāṃ madhye vasāmyaham | [SkPur (Rkh), Revākhaṇḍa, 159 81.2]
oṃ viṣṇurūpa dvijaśreṣṭha bhūdeva paṅktipāvana | [SkPur (Rkh), Revākhaṇḍa, 159 82.1]
sadakṣiṇā mayā dattā tubhyaṃ vaitaraṇi namaḥ | [SkPur (Rkh), Revākhaṇḍa, 159 82.2]
iti dānamantraḥ | [SkPur (Rkh), Revākhaṇḍa, 159 82.3]
brāhmaṇaṃ dharmarājaṃ ca dhenuṃ vaitaraṇīṃ śivām | [SkPur (Rkh), Revākhaṇḍa, 159 83.1]
sarvaṃ pradakṣiṇīkṛtya brāhmaṇāya nivedayet | [SkPur (Rkh), Revākhaṇḍa, 159 83.2]
pucchaṃ saṃgṛhya surabheragre kṛtvā dvijaṃ tataḥ | [SkPur (Rkh), Revākhaṇḍa, 159 84.1]
dhenuke tvaṃ pratīkṣasva yamadvāre mahābhaye | [SkPur (Rkh), Revākhaṇḍa, 159 85.1]
uttitīrṣurahaṃ dheno vaitaraṇyai namo 'stu te | [SkPur (Rkh), Revākhaṇḍa, 159 85.2]
ityanuvrajamantraḥ | [SkPur (Rkh), Revākhaṇḍa, 159 85.3]
anuvrajeta gacchantaṃ sarvaṃ tasya gṛhaṃ nayet | [SkPur (Rkh), Revākhaṇḍa, 159 86.1]
evaṃ kṛte mahīpāla saritsyātsukhavāhinī | [SkPur (Rkh), Revākhaṇḍa, 159 86.2]
tārayate tayā dhenvā sā sarijjalavāhinī | [SkPur (Rkh), Revākhaṇḍa, 159 87.1]
sarvānkāmānavāpnoti ye divyā ye ca mānuṣāḥ | [SkPur (Rkh), Revākhaṇḍa, 159 87.2]
rogī rogādvimuktaḥ syācchāmyanti paramāpadaḥ | [SkPur (Rkh), Revākhaṇḍa, 159 88.1]
svasthe sahasraguṇitamāture śatasaṃmitam | [SkPur (Rkh), Revākhaṇḍa, 159 88.2]
mṛtasyaiva tu yaddānaṃ parokṣe tatsamaṃ smṛtam | [SkPur (Rkh), Revākhaṇḍa, 159 89.1]
svahastena tato deyaṃ mṛte kaḥ kasya dāsyati | [SkPur (Rkh), Revākhaṇḍa, 159 89.2]
iti matvā mahārāja svadattaṃ syānmahāphalam | [SkPur (Rkh), Revākhaṇḍa, 159 89.3]
ityevamuktaṃ tava dharmasūno dānaṃ mayā vaitaraṇīsamuttham | [SkPur (Rkh), Revākhaṇḍa, 159 90.1]
śṛṇoti bhaktyā paṭhatīha samyaksa yāti viṣṇoḥ padamaprameyam | [SkPur (Rkh), Revākhaṇḍa, 159 90.2]
śrīmārkaṇḍeya uvāca | [SkPur (Rkh), Revākhaṇḍa, 159 91.1]
prāpte cāśvayuje māsi tasminkṛṣṇā caturdaśī | [SkPur (Rkh), Revākhaṇḍa, 159 91.2]
snātvā kṛtvā tataḥ śrāddhaṃ sampūjya ca maheśvaram | [SkPur (Rkh), Revākhaṇḍa, 159 91.3]
pitṛbhyo dīyate dānaṃ bhaktiśraddhāsamanvitaiḥ | [SkPur (Rkh), Revākhaṇḍa, 159 92.1]
paścājjāgaraṇaṃ kuryāt satkathāśravaṇādibhiḥ | [SkPur (Rkh), Revākhaṇḍa, 159 92.2]
tataḥ prabhātasamaye snātvā vai narmadājale | [SkPur (Rkh), Revākhaṇḍa, 159 93.1]
tarpaṇaṃ vidhivatkṛtvā pitṝṇāṃ devapūrvakam | [SkPur (Rkh), Revākhaṇḍa, 159 93.2]
sauvarṇe ghṛtasaṃyuktaṃ dīpaṃ dadyād dvijātaye | [SkPur (Rkh), Revākhaṇḍa, 159 94.1]
paścāt saṃbhojayed viprān svayaṃ caiva vimatsaraḥ | [SkPur (Rkh), Revākhaṇḍa, 159 94.2]
evaṃ kṛte naraśreṣṭha na janturnarakaṃ vrajet | [SkPur (Rkh), Revākhaṇḍa, 159 95.1]
avaśyameva manujairdraṣṭavyā nārakī sthitiḥ | [SkPur (Rkh), Revākhaṇḍa, 159 95.2]
anena vidhinā kṛtvā na paśyennarakānnaraḥ | [SkPur (Rkh), Revākhaṇḍa, 159 96.1]
tatra tīrthe mṛtānāṃ tu narāṇāṃ vidhinā nṛpa | [SkPur (Rkh), Revākhaṇḍa, 159 96.2]
manvantaraṃ śive loke vāso bhavati durlabhe | [SkPur (Rkh), Revākhaṇḍa, 159 97.1]
vimānenārkavarṇena kiṃkiṇīśataśobhinā | [SkPur (Rkh), Revākhaṇḍa, 159 97.2]
sa gacchati mahābhāga sevyamāno 'psarogaṇaiḥ | [SkPur (Rkh), Revākhaṇḍa, 159 98.1]
bhunakti vividhānbhogānuktakālaṃ na saṃśayaḥ | [SkPur (Rkh), Revākhaṇḍa, 159 98.2]
pūrṇe caiva tataḥ kāla iha mānuṣyatāṃ gataḥ | [SkPur (Rkh), Revākhaṇḍa, 159 99.1]
sarvavyādhivinirmukto jīvecca śaradāṃ śatam | [SkPur (Rkh), Revākhaṇḍa, 159 99.2]
prāpya cāśvayuje māsi kṛṣṇapakṣe caturdaśīm | [SkPur (Rkh), Revākhaṇḍa, 159 100.1]
ahorātroṣito bhūtvā pūjayitvā maheśvaram | [SkPur (Rkh), Revākhaṇḍa, 159 100.2]
mahāpātakayukto 'pi mucyate nātra saṃśayaḥ | [SkPur (Rkh), Revākhaṇḍa, 159 100.3]
aṣṭāviṃśatikoṭyo vai narakāṇāṃ yudhiṣṭhira | [SkPur (Rkh), Revākhaṇḍa, 159 101.1]
vimuktā narakairduḥkhaiḥ śivalokaṃ vrajanti te | [SkPur (Rkh), Revākhaṇḍa, 159 101.2]
tatra bhuktvā mahābhogāndivyaiśvaryasamanvitān | [SkPur (Rkh), Revākhaṇḍa, 159 102.1]
labhante mānuṣaṃ janma durlabhaṃ bhuvi mānavāḥ | [SkPur (Rkh), Revākhaṇḍa, 159 102.2]
iti śrīskande mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe 'narakeśvaratīrthamāhātmyavarṇanaṃ nāmaikonaṣaṣṭyuttaraśatatamo 'dhyāyaḥ | [SkPur (Rkh), Revākhaṇḍa, 159 103.1]
{SkPur (Rkh), Revākhaṇḍa, 160}
śrīmārkaṇḍeya uvāca | [SkPur (Rkh), Revākhaṇḍa, 160 1.1]
tato gacchetpāṇḍuputra mokṣatīrthamanuttamam | [SkPur (Rkh), Revākhaṇḍa, 160 1.2]
sevitaṃ devagandharvairmunibhiśca tapodhanaiḥ | [SkPur (Rkh), Revākhaṇḍa, 160 1.3]
bahavastanna jānanti viṣṇumāyāvimohitāḥ | [SkPur (Rkh), Revākhaṇḍa, 160 2.1]
yatra siddhā mahābhāgā ṛṣayaḥ satapodhanāḥ | [SkPur (Rkh), Revākhaṇḍa, 160 2.2]
pulastyaḥ pulaho vidvānkratuścaiva mahāmatiḥ | [SkPur (Rkh), Revākhaṇḍa, 160 3.1]
prācetaso vasiṣṭhaśca dakṣo nārada eva ca | [SkPur (Rkh), Revākhaṇḍa, 160 3.2]
ete cānye mahābhāgāḥ saptasāhasrasaṃjñitāḥ | [SkPur (Rkh), Revākhaṇḍa, 160 4.1]
mokṣaṃ gatāḥ saha sutaistattīrthaṃ tena mokṣadam | [SkPur (Rkh), Revākhaṇḍa, 160 4.2]
tatra pravāhamadhye tu patitā tamahā nadī | [SkPur (Rkh), Revākhaṇḍa, 160 5.1]
tatra tatsaṅgamaṃ tīrthaṃ sarvapāpakṣayaṃkaram | [SkPur (Rkh), Revākhaṇḍa, 160 5.2]
ṛgyajuḥsāmasaṃjñānām abhyastānāṃ tu yatphalam | [SkPur (Rkh), Revākhaṇḍa, 160 6.1]
samyagjaptvā tu vidhinā gāyatrīṃ tatra tallabhet | [SkPur (Rkh), Revākhaṇḍa, 160 6.2]
tatra dattaṃ hutaṃ japtaṃ tīrthasevārjitaṃ phalam | [SkPur (Rkh), Revākhaṇḍa, 160 7.1]
sarvamakṣayatāṃ yāti mokṣasādhanamuttamam | [SkPur (Rkh), Revākhaṇḍa, 160 7.2]
tatra tīrthe mṛtānāṃ tu saṃnyāsena dvijanmanām | [SkPur (Rkh), Revākhaṇḍa, 160 8.1]
anivartikā gatisteṣāṃ mokṣatīrthaprabhāvataḥ | [SkPur (Rkh), Revākhaṇḍa, 160 8.2]
eṣa te vidhiruddiṣṭaḥ saṃkṣepeṇa mayānagha | [SkPur (Rkh), Revākhaṇḍa, 160 9.1]
vyuṣṭistīrthasya mahatī purāṇe yābhidhīyate | [SkPur (Rkh), Revākhaṇḍa, 160 9.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe mokṣatīrthamāhātmyavarṇanaṃ nāma ṣaṣṭyuttaraśatatamo 'dhyāyaḥ | [SkPur (Rkh), Revākhaṇḍa, 160 10.1]
{SkPur (Rkh), Revākhaṇḍa, 161}
śrīmārkaṇḍeya uvāca | [SkPur (Rkh), Revākhaṇḍa, 161 1.1]
tato gacchenmahārāja sarpatīrthamanuttamam | [SkPur (Rkh), Revākhaṇḍa, 161 1.2]
yatra siddhā mahāsarpāstapastaptvā yudhiṣṭhira | [SkPur (Rkh), Revākhaṇḍa, 161 1.3]
vāsukistakṣako ghoraḥ sārpa airāvatastathā | [SkPur (Rkh), Revākhaṇḍa, 161 2.1]
kāliyaśca mahābhāgaḥ karkoṭakadhanaṃjayau | [SkPur (Rkh), Revākhaṇḍa, 161 2.2]
śaṅkhacūḍo mahātejā dhṛtarāṣṭro vṛkodaraḥ | [SkPur (Rkh), Revākhaṇḍa, 161 3.1]
kuliko vāmanaścaiva teṣāṃ ye putrapautriṇaḥ | [SkPur (Rkh), Revākhaṇḍa, 161 3.2]
tatra tīrthe mahāpuṇye tapastaptvā suduṣkaram | [SkPur (Rkh), Revākhaṇḍa, 161 4.1]
bhuñjanti vividhānbhogānkrīḍanti ca yathāsukham | [SkPur (Rkh), Revākhaṇḍa, 161 4.2]
tatra tīrthe tu yaḥ snātvā tarpayet pitṛdevatāḥ | [SkPur (Rkh), Revākhaṇḍa, 161 5.1]
vājapeyaphalaṃ tasya purā provāca śaṅkaraḥ | [SkPur (Rkh), Revākhaṇḍa, 161 5.2]
snātānāṃ sarpatīrthe tu narāṇāṃ bhuvi bhārata | [SkPur (Rkh), Revākhaṇḍa, 161 6.1]
sarpavṛścikajātibhyo na bhayaṃ vidyate kvacit | [SkPur (Rkh), Revākhaṇḍa, 161 6.2]
mṛto bhogavatīṃ gatvā pūjyamāno mahoragaiḥ | [SkPur (Rkh), Revākhaṇḍa, 161 7.1]
nāgakanyāparivṛto mahābhogapatirbhavet | [SkPur (Rkh), Revākhaṇḍa, 161 7.2]
mārgaśīrṣasya māsasya kṛṣṇapakṣe ca yāṣṭamī | [SkPur (Rkh), Revākhaṇḍa, 161 8.1]
sopavāsaḥ śucirbhūtvā liṅgaṃ sampūrayet tilaiḥ | [SkPur (Rkh), Revākhaṇḍa, 161 8.2]
yathāvibhavasāreṇa gandhapuṣpaiḥ samarcayet | [SkPur (Rkh), Revākhaṇḍa, 161 8.3]
evaṃ vidhāya vidhivatpraṇipatya kṣamāpayet | [SkPur (Rkh), Revākhaṇḍa, 161 9.1]
tasya yatphalamuddiṣṭaṃ tacchṛṇuṣva nareśvara | [SkPur (Rkh), Revākhaṇḍa, 161 9.2]
tilāstatra ca yatsaṃkhyāḥ patrapuṣpaphalāni ca | [SkPur (Rkh), Revākhaṇḍa, 161 10.1]
tāvat svargapure rājanmodate kālamīpsitam | [SkPur (Rkh), Revākhaṇḍa, 161 10.2]
tataḥ svargātparibhraṣṭo jāyate vimale kule | [SkPur (Rkh), Revākhaṇḍa, 161 11.1]
surūpaḥ subhagaścaiva dhanakoṭipatirbhavet | [SkPur (Rkh), Revākhaṇḍa, 161 11.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe sarpatīrthamāhātmyavarṇanaṃ nāmaikaṣaṣṭyuttaraśatatamo 'dhyāyaḥ | [SkPur (Rkh), Revākhaṇḍa, 161 12.1]
{SkPur (Rkh), Revākhaṇḍa, 162}
śrīmārkaṇḍeya uvāca | [SkPur (Rkh), Revākhaṇḍa, 162 1.1]
gopeśvaraṃ tato gacchet sarpakṣetrādanantaram | [SkPur (Rkh), Revākhaṇḍa, 162 1.2]
yatra snānena caikena mucyante pātakairnarāḥ | [SkPur (Rkh), Revākhaṇḍa, 162 1.3]
tatra tīrthe tu yaḥ snātvā kurute prāṇasaṃkṣayam | [SkPur (Rkh), Revākhaṇḍa, 162 2.1]
sa gacchedyadi yukto 'pi pāpena śivamandiram | [SkPur (Rkh), Revākhaṇḍa, 162 2.2]
tatra tīrthe tu yaḥ snātvā pūjayeddevamīśvaram | [SkPur (Rkh), Revākhaṇḍa, 162 3.1]
mucyate sarvapāpaiśca rudralokaṃ sa gacchati | [SkPur (Rkh), Revākhaṇḍa, 162 3.2]
krīḍitvā ca yathākāmaṃ rudraloke mahātapāḥ | [SkPur (Rkh), Revākhaṇḍa, 162 4.1]
iha mānuṣyatāṃ prāpya rājā bhavati dhārmikaḥ | [SkPur (Rkh), Revākhaṇḍa, 162 4.2]
hastyaśvarathasampanno dāsīdāsasamanvitaḥ | [SkPur (Rkh), Revākhaṇḍa, 162 5.1]
pūjyamāno narendraiśca jīvedvarṣaśataṃ sukhī | [SkPur (Rkh), Revākhaṇḍa, 162 5.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe gopeśvaratīrthamāhātmyavarṇanaṃ nāma dviṣaṣṭyuttaraśatatamo 'dhyāyaḥ | [SkPur (Rkh), Revākhaṇḍa, 162 6.1]
{SkPur (Rkh), Revākhaṇḍa, 163}
śrīmārkaṇḍeya uvāca | [SkPur (Rkh), Revākhaṇḍa, 163 1.1]
tato gacchenmahārāja nāgatīrthamanuttamam | [SkPur (Rkh), Revākhaṇḍa, 163 1.2]
āśvinasya site pakṣe pañcamyāṃ niyataḥ śuciḥ | [SkPur (Rkh), Revākhaṇḍa, 163 1.3]
rātrau jāgaraṇaṃ kṛtvā gandhadhūpanivedanaiḥ | [SkPur (Rkh), Revākhaṇḍa, 163 2.1]
prabhāte vimale snātvā śrāddhaṃ kṛtvā yathāvidhi | [SkPur (Rkh), Revākhaṇḍa, 163 2.2]
mucyate sarvapāpebhyo nātra kāryā vicāraṇā | [SkPur (Rkh), Revākhaṇḍa, 163 3.1]
tatra tīrthe tu yo rājanprāṇatyāgaṃ kariṣyati | [SkPur (Rkh), Revākhaṇḍa, 163 3.2]
anivartikā gatistasya provāceti śivaḥ svayam | [SkPur (Rkh), Revākhaṇḍa, 163 4.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe nāgatīrthamāhātmyavarṇanaṃ nāma triṣaṣṭyuttaraśatatamo 'dhyāyaḥ | [SkPur (Rkh), Revākhaṇḍa, 163 5.1]
{SkPur (Rkh), Revākhaṇḍa, 164}
śrīmārkaṇḍeya uvāca | [SkPur (Rkh), Revākhaṇḍa, 164 1.1]
tato gacchenmahārāja sāṃvauraṃ tīrthamuttamam | [SkPur (Rkh), Revākhaṇḍa, 164 1.2]
yatra saṃnihito bhānuḥ pūjyamānaḥ surāsuraiḥ | [SkPur (Rkh), Revākhaṇḍa, 164 1.3]
tatra ye paṅgutāṃ prāptāḥ śīrṇaghrāṇanakhā narāḥ | [SkPur (Rkh), Revākhaṇḍa, 164 2.1]
dadrumaṇḍalabhinnāṅgā makṣikākṛmisaṃkulāḥ | [SkPur (Rkh), Revākhaṇḍa, 164 2.2]
mātāpitṛbhyāṃ rahitā bhrātṛbhāryāvivarjitāḥ | [SkPur (Rkh), Revākhaṇḍa, 164 3.1]
anāthā vikalā vyaṅgā magnā ye duḥkhasāgare | [SkPur (Rkh), Revākhaṇḍa, 164 3.2]
teṣāṃ nātho jagadyonirnarmadātaṭamāśritaḥ | [SkPur (Rkh), Revākhaṇḍa, 164 4.1]
sāṃvauranātho lokānāmārtihā duḥkhanāśanaḥ | [SkPur (Rkh), Revākhaṇḍa, 164 4.2]
tatra tīrthe tu yaḥ snātvā māsamekaṃ nirantaram | [SkPur (Rkh), Revākhaṇḍa, 164 5.1]
pūjayed bhāskaraṃ devaṃ tasya puṇyaphalaṃ śṛṇu | [SkPur (Rkh), Revākhaṇḍa, 164 5.2]
yatphalaṃ cottare pārtha tathā vai pūrvasāgare | [SkPur (Rkh), Revākhaṇḍa, 164 6.1]
dakṣiṇe paścime snātvā tatra tīrthe tu tat phalam | [SkPur (Rkh), Revākhaṇḍa, 164 6.2]
kaumāre yauvane pāpaṃ vārddhake yacca saṃcitam | [SkPur (Rkh), Revākhaṇḍa, 164 7.1]
tat praṇaśyati sāṃvaure snānamātrānna saṃśayaḥ | [SkPur (Rkh), Revākhaṇḍa, 164 7.2]
na vyādhirnaiva dāridryaṃ na caiveṣṭaviyojanam | [SkPur (Rkh), Revākhaṇḍa, 164 8.1]
saptajanmāni rājendra sāṃvauraparisevanāt | [SkPur (Rkh), Revākhaṇḍa, 164 8.2]
saptamyāmupavāsena taddine cāpyupoṣite | [SkPur (Rkh), Revākhaṇḍa, 164 9.1]
sa tatphalamavāpnoti tatra snātvā na saṃśayaḥ | [SkPur (Rkh), Revākhaṇḍa, 164 9.2]
raktacandanamiśreṇa yadarghyeṇa phalaṃ smṛtam | [SkPur (Rkh), Revākhaṇḍa, 164 10.1]
tatra tīrthe nṛpaśreṣṭha snātvā tatphalamāpnuyāt | [SkPur (Rkh), Revākhaṇḍa, 164 10.2]
narmadāsalilaṃ ramyaṃ sarvapātakanāśanam | [SkPur (Rkh), Revākhaṇḍa, 164 11.1]
nirīkṣitaṃ viśeṣeṇa sāṃvaureṇa mahātmanā | [SkPur (Rkh), Revākhaṇḍa, 164 11.2]
te dhanyāste mahātmānas teṣāṃ janma sujīvitam | [SkPur (Rkh), Revākhaṇḍa, 164 12.1]
snātvā paśyanti deveśaṃ sāṃvaureśvaramuttamam | [SkPur (Rkh), Revākhaṇḍa, 164 12.2]
sūryaloke vaset tāvad yāvad ābhūtasamplavam | [SkPur (Rkh), Revākhaṇḍa, 164 13.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe sāṃvaureśvaratīrthamāhātmyavarṇanaṃ nāma catuḥṣaṣṭyuttaraśatatamo 'dhyāyaḥ | [SkPur (Rkh), Revākhaṇḍa, 164 14.1]
{SkPur (Rkh), Revākhaṇḍa, 165}
śrīmārkaṇḍeya uvāca | [SkPur (Rkh), Revākhaṇḍa, 165 1.1]
narmadādakṣiṇe kūle siddheśvaramiti śrutam | [SkPur (Rkh), Revākhaṇḍa, 165 1.2]
tīrthaṃ paraṃ mahārāja siddhaiḥ kṛtamiti prabho | [SkPur (Rkh), Revākhaṇḍa, 165 1.3]
tatra tīrthaṃ mahāpuṇyaṃ sarvatīrtheṣu pāvanam | [SkPur (Rkh), Revākhaṇḍa, 165 2.1]
narmadāyā mahārāja dakṣiṇaṃ kūlamāśritam | [SkPur (Rkh), Revākhaṇḍa, 165 2.2]
tatra tīrthe naraḥ snātvā tarpayet pitṛdevatāḥ | [SkPur (Rkh), Revākhaṇḍa, 165 3.1]
śrāddhaṃ tatraiva yo dadyāt pitṝn uddiśya bhārata | [SkPur (Rkh), Revākhaṇḍa, 165 3.2]
tṛpyanti pitarastasya dvādaśābdānna saṃśayaḥ | [SkPur (Rkh), Revākhaṇḍa, 165 4.1]
tatra tīrthe tu yo bhaktyā snātvā pūjayate śivam | [SkPur (Rkh), Revākhaṇḍa, 165 4.2]
rātrau jāgaraṇaṃ kṛtvā paṭhetpaurāṇikīṃ kathām | [SkPur (Rkh), Revākhaṇḍa, 165 5.1]
tataḥ prabhāte vimale snānaṃ kuryādyathāvidhi | [SkPur (Rkh), Revākhaṇḍa, 165 5.2]
vīkṣate girijākāntaṃ sa gacchet paramāṃ gatim | [SkPur (Rkh), Revākhaṇḍa, 165 6.1]
purā siddhā mahābhāgāḥ kapilādyā maharṣayaḥ | [SkPur (Rkh), Revākhaṇḍa, 165 6.2]
japantaśca paraṃ brahma yogasiddhā mahāvratāḥ | [SkPur (Rkh), Revākhaṇḍa, 165 7.1]
siddhiṃ te paramāṃ prāptā narmadāyāḥ prabhāvataḥ | [SkPur (Rkh), Revākhaṇḍa, 165 7.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe siddheśvaratīrthamāhātmyavarṇanaṃ nāma pañcaṣaṣṭyuttaraśatatamo 'dhyāyaḥ | [SkPur (Rkh), Revākhaṇḍa, 165 8.1]
{SkPur (Rkh), Revākhaṇḍa, 166}
mārkaṇḍeya uvāca | [SkPur (Rkh), Revākhaṇḍa, 166 1.1]
tataḥ siddheśvarī devī vaiṣṇavī pāpanāśinī | [SkPur (Rkh), Revākhaṇḍa, 166 1.2]
ānandaṃ paramaṃ prāptā dṛṣṭvā sthānaṃ suśobhanam | [SkPur (Rkh), Revākhaṇḍa, 166 1.3]
tatra tīrthe naraḥ snātvā pūjayet pitṛdevatāḥ | [SkPur (Rkh), Revākhaṇḍa, 166 2.1]
devīṃ paśyati yo bhaktyā mucyate sarvapātakaiḥ | [SkPur (Rkh), Revākhaṇḍa, 166 2.2]
mṛtavatsā tu yā nārī vandhyā strījananī tathā | [SkPur (Rkh), Revākhaṇḍa, 166 3.1]
putraṃ sā labhate nārī śīlavantaṃ guṇānvitam | [SkPur (Rkh), Revākhaṇḍa, 166 3.2]
tatra tīrthe tu yaḥ snātvā paśyeddevīṃ subhaktitaḥ | [SkPur (Rkh), Revākhaṇḍa, 166 4.1]
aṣṭamyāṃ vā caturdaśyāṃ sarvakāle 'thavā nṛpa | [SkPur (Rkh), Revākhaṇḍa, 166 4.2]
saṅgame tu tataḥ snātā nārī vā puruṣo 'pi vā | [SkPur (Rkh), Revākhaṇḍa, 166 5.1]
putraṃ dhanaṃ tathā devī dadāti paritoṣitā | [SkPur (Rkh), Revākhaṇḍa, 166 5.2]
gotrarakṣāṃ prakurute dṛṣṭā devī supūjitā | [SkPur (Rkh), Revākhaṇḍa, 166 6.1]
prajāṃ ca pāti satataṃ pūjyamānā na saṃśayaḥ | [SkPur (Rkh), Revākhaṇḍa, 166 6.2]
navamyāṃ ca mahārāja snātvā devīmupoṣitaḥ | [SkPur (Rkh), Revākhaṇḍa, 166 7.1]
pūjayet parayā bhaktyā śraddhāpūtena cetasā | [SkPur (Rkh), Revākhaṇḍa, 166 7.2]
sa gacchet paramaṃ lokaṃ yaḥ surairapi durlabhaḥ | [SkPur (Rkh), Revākhaṇḍa, 166 8.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe siddheśvaratīrthamāhātmyavarṇanaṃ nāma ṣaṭṣaṣṭyuttaraśatatamo 'dhyāyaḥ | [SkPur (Rkh), Revākhaṇḍa, 166 9.1]
{SkPur (Rkh), Revākhaṇḍa, 167}
yudhiṣṭhira uvāca | [SkPur (Rkh), Revākhaṇḍa, 167 1.1]
narmadādakṣiṇe kūle tvaccihnenopalakṣitam | [SkPur (Rkh), Revākhaṇḍa, 167 1.2]
tīrtham etan mamākhyāhi sambhavaṃ ca mahāmune | [SkPur (Rkh), Revākhaṇḍa, 167 1.3]
mārkaṇḍeya uvāca | [SkPur (Rkh), Revākhaṇḍa, 167 2.1]
purā kṛtayugasyādau dakṣiṇe girimuttamam | [SkPur (Rkh), Revākhaṇḍa, 167 2.2]
vindhyaṃ sarvaguṇopetaṃ niyato niyatāśanaḥ | [SkPur (Rkh), Revākhaṇḍa, 167 2.3]
ṛṣisaṅghaiḥ kṛtātithyo daṇḍake nyavasaṃ ciram | [SkPur (Rkh), Revākhaṇḍa, 167 3.1]
uṣitvā suciraṃ kālaṃ varṣāṇāmayutaṃ sukhī | [SkPur (Rkh), Revākhaṇḍa, 167 3.2]
tān ṛṣīn samanujñāpya śiṣyairanugatastataḥ | [SkPur (Rkh), Revākhaṇḍa, 167 4.1]
nivṛttaḥ sumahābhāga narmadākūlam āgataḥ | [SkPur (Rkh), Revākhaṇḍa, 167 4.2]
puṇyaṃ ca ramaṇīyaṃ ca sarvapāpavināśanam | [SkPur (Rkh), Revākhaṇḍa, 167 5.1]
kṛtvāhamāspadaṃ tatra dvijasaṃghasamāyutaḥ | [SkPur (Rkh), Revākhaṇḍa, 167 5.2]
brahmacāribhirākīrṇaṃ gārhasthye supratiṣṭhitaiḥ | [SkPur (Rkh), Revākhaṇḍa, 167 6.1]
vānaprasthaiśca yatibhiryatāhārair yatātmabhiḥ | [SkPur (Rkh), Revākhaṇḍa, 167 6.2]
tapasvibhirmahābhāgaiḥ kāmakrodhavivarjitaiḥ | [SkPur (Rkh), Revākhaṇḍa, 167 7.1]
tatrāhaṃ varṣamayutaṃ tapaḥ kṛtvā sudāruṇam | [SkPur (Rkh), Revākhaṇḍa, 167 7.2]
ārādhayaṃ vāsudevaṃ prabhuṃ kartāram īśvaram | [SkPur (Rkh), Revākhaṇḍa, 167 8.1]
japaṃstapobhirniyamairnarmadākūlamāśritaḥ | [SkPur (Rkh), Revākhaṇḍa, 167 8.2]
tatastau varadau devau samāyātau yudhiṣṭhira | [SkPur (Rkh), Revākhaṇḍa, 167 9.1]
pratyakṣau bhāskarau rājannumāśrībhyāṃ vibhūṣitau | [SkPur (Rkh), Revākhaṇḍa, 167 9.2]
praṇamyāhaṃ tato devau bhaktiyukto vaco 'bruvam | [SkPur (Rkh), Revākhaṇḍa, 167 10.1]
bhavantau prārthayāmi sma varārhau varadau śivau | [SkPur (Rkh), Revākhaṇḍa, 167 10.2]
dharmasthitiṃ mahābhāgau bhaktiṃ vānuttamāṃ yuvām | [SkPur (Rkh), Revākhaṇḍa, 167 11.1]
ajaro vyādhirahitaḥ pañcaviṃśativarṣavat | [SkPur (Rkh), Revākhaṇḍa, 167 11.2]
asminsthāne sadā stheyaṃ saha devairasaṃśayam | [SkPur (Rkh), Revākhaṇḍa, 167 11.3]
evamuktau mayā pārtha tau devau kṛṣṇaśaṅkarau | [SkPur (Rkh), Revākhaṇḍa, 167 12.1]
māmūcatuḥ prahṛṣṭau tau nivāsārthaṃ yudhiṣṭhira | [SkPur (Rkh), Revākhaṇḍa, 167 12.2]
devāvūcatuḥ | [SkPur (Rkh), Revākhaṇḍa, 167 13.1]
asminsthāne sthitau viddhi saha devaiḥ savāsavaiḥ | [SkPur (Rkh), Revākhaṇḍa, 167 13.2]
evamuktvā tato devau tatraivāntaradhīyatām | [SkPur (Rkh), Revākhaṇḍa, 167 13.3]
ahaṃ ca sthāpayitvā tau śaṅkaraṃ kṛṣṇamavyayam | [SkPur (Rkh), Revākhaṇḍa, 167 14.1]
kṛtakṛtyastato jātaḥ sampūjya susamāhitaḥ | [SkPur (Rkh), Revākhaṇḍa, 167 14.2]
tasmiṃstīrthe naraḥ snātvā pūjayet parameśvaram | [SkPur (Rkh), Revākhaṇḍa, 167 15.1]
mārkaṇḍeśvaranāmnā vai viṣṇuṃ tribhuvaneśvaram | [SkPur (Rkh), Revākhaṇḍa, 167 15.2]
sa gacchetparamaṃ sthānaṃ vaiṣṇavaṃ śaivameva ca | [SkPur (Rkh), Revākhaṇḍa, 167 16.1]
ghṛtena payasā vātha dadhnā ca madhunā tathā | [SkPur (Rkh), Revākhaṇḍa, 167 16.2]
nārmadenodakenātha gandhadhūpaiḥ suśobhanaiḥ | [SkPur (Rkh), Revākhaṇḍa, 167 17.1]
puṣpopahāraiśca tathā naivedyair niyatātmavān | [SkPur (Rkh), Revākhaṇḍa, 167 17.2]
evaṃ viṣṇoḥ prakurvīta jāgaraṃ bhaktitatparaḥ | [SkPur (Rkh), Revākhaṇḍa, 167 18.1]
snānādīni tathā rājanprayataḥ śucimānasaḥ | [SkPur (Rkh), Revākhaṇḍa, 167 18.2]
jyeṣṭhe māsi site pakṣe caturdaśyāmupoṣitaḥ | [SkPur (Rkh), Revākhaṇḍa, 167 19.1]
dvādaśyāṃ kārayed devapūjanaṃ vaiṣṇavo naraḥ | [SkPur (Rkh), Revākhaṇḍa, 167 19.2]
evaṃ kṛtvā caturdaśyāmekādaśyāṃ narottama | [SkPur (Rkh), Revākhaṇḍa, 167 20.1]
vaiṣṇavaṃ lokam āpnoti viṣṇutulyo bhavennaraḥ | [SkPur (Rkh), Revākhaṇḍa, 167 20.2]
māheśvare ca rājendra gaṇavanmodate pure | [SkPur (Rkh), Revākhaṇḍa, 167 21.1]
śrāddhaṃ ca kurute tatra pitṝn uddiśya susthiraḥ | [SkPur (Rkh), Revākhaṇḍa, 167 21.2]
tasya te hyakṣayāṃ tṛptiṃ prāpnuvanti na saṃśayaḥ | [SkPur (Rkh), Revākhaṇḍa, 167 22.1]
narmadāyāṃ dvijaḥ snātvā maunī niyatamānasaḥ | [SkPur (Rkh), Revākhaṇḍa, 167 22.2]
upāsya sandhyāṃ tatrastho japaṃ kṛtvā suśobhanam | [SkPur (Rkh), Revākhaṇḍa, 167 23.1]
tarpayitvā pitṝndevānmanuṣyāṃśca yathāvidhi | [SkPur (Rkh), Revākhaṇḍa, 167 23.2]
kṛṣṇasya purataḥ sthitvā mārkaṇḍeśasya vā punaḥ | [SkPur (Rkh), Revākhaṇḍa, 167 24.1]
ṛgyajuḥsāmamantrāṃśca japedatra prayatnataḥ | [SkPur (Rkh), Revākhaṇḍa, 167 24.2]
ṛcamekāṃ japedyastu ṛgvedasya phalaṃ labhet | [SkPur (Rkh), Revākhaṇḍa, 167 25.1]
yajurvedasya yajuṣā sāmnā sāmaphalaṃ labhet | [SkPur (Rkh), Revākhaṇḍa, 167 25.2]
ekasminbhojite vipre koṭirbhavati bhojitā | [SkPur (Rkh), Revākhaṇḍa, 167 26.1]
mṛtaprajā tu yā nārī vandhyā strījananī tathā | [SkPur (Rkh), Revākhaṇḍa, 167 26.2]
rudrāṃstu vidhivajjaptvā brāhmaṇo vedatattvavit | [SkPur (Rkh), Revākhaṇḍa, 167 27.1]
liṅgasya dakṣiṇe pārśve sthāpayet kalaśaṃ śivam | [SkPur (Rkh), Revākhaṇḍa, 167 27.2]
rudraikādaśabhirmantraiḥ snāpayet kalaśāmbhasā | [SkPur (Rkh), Revākhaṇḍa, 167 28.1]
putramāpnoti rājendra dīrghāyuṣamakalmaṣam | [SkPur (Rkh), Revākhaṇḍa, 167 28.2]
mārkaṇḍeśvaravṛkṣānyo dūrasthān api paśyati | [SkPur (Rkh), Revākhaṇḍa, 167 29.1]
brahmahatyādipāpebhyo mucyate śaṅkaro 'bravīt | [SkPur (Rkh), Revākhaṇḍa, 167 29.2]
ya idaṃ śṛṇuyādbhaktyā paṭhedvā nṛpasattama | [SkPur (Rkh), Revākhaṇḍa, 167 30.1]
sarvapāpaviśuddhātmā jāyate nātra saṃśayaḥ | [SkPur (Rkh), Revākhaṇḍa, 167 30.2]
idaṃ yaśasyamāyuṣyaṃ dhanyaṃ duḥkhapraṇāśanam | [SkPur (Rkh), Revākhaṇḍa, 167 31.1]
paṭhatāṃ śṛṇvatāṃ vāpi sarvapāpapramocanam | [SkPur (Rkh), Revākhaṇḍa, 167 31.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe mārkaṇḍeśvaratīrthamāhātmyavarṇanaṃ nāma saptaṣaṣṭyuttaraśatatamo 'dhyāyaḥ | [SkPur (Rkh), Revākhaṇḍa, 167 32.1]
{SkPur (Rkh), Revākhaṇḍa, 168}
śrīmārkaṇḍeya uvāca | [SkPur (Rkh), Revākhaṇḍa, 168 1.1]
narmadādakṣiṇe rodhasyaṅkūreśvaramuttamam | [SkPur (Rkh), Revākhaṇḍa, 168 1.2]
tīrthaṃ sarvaguṇopetaṃ triṣu lokeṣu viśrutam | [SkPur (Rkh), Revākhaṇḍa, 168 1.3]
yatra siddhaṃ mahārakṣa ārādhya tu maheśvaram | [SkPur (Rkh), Revākhaṇḍa, 168 2.1]
śaṅkaraṃ jagataḥ prāṇaṃ smṛtimātrāvahāriṇam | [SkPur (Rkh), Revākhaṇḍa, 168 2.2]
yudhiṣṭhira uvāca | [SkPur (Rkh), Revākhaṇḍa, 168 3.1]
kiṃ tadrakṣo dvijaśreṣṭha kiṃnāma kasya vānvaye | [SkPur (Rkh), Revākhaṇḍa, 168 3.2]
etadvistarataḥ sarvaṃ kathayasva mamānagha | [SkPur (Rkh), Revākhaṇḍa, 168 3.3]
ajñānatimirāndhā ye pumāṃsaḥ pāpakāriṇaḥ | [SkPur (Rkh), Revākhaṇḍa, 168 4.1]
yuṣmadvidhair dīpabhūtaiḥ paśyanti sacarācaram | [SkPur (Rkh), Revākhaṇḍa, 168 4.2]
dharmaputravacaḥ śrutvā mārkaṇḍeyo munīśvaraḥ | [SkPur (Rkh), Revākhaṇḍa, 168 5.1]
smitaṃ kṛtvā babhāṣe tāṃ kathāṃ pāpapraṇāśanīm | [SkPur (Rkh), Revākhaṇḍa, 168 5.2]
mārkaṇḍeya uvāca | [SkPur (Rkh), Revākhaṇḍa, 168 6.1]
mānaso brahmaṇaḥ putraḥ pulastyo nāma pārthiva | [SkPur (Rkh), Revākhaṇḍa, 168 6.2]
vedaśāstrapravaktā ca sākṣādvedhā ivāparaḥ | [SkPur (Rkh), Revākhaṇḍa, 168 6.3]
tṛṇabindusutā tasya bhāryāsītparameṣṭhinaḥ | [SkPur (Rkh), Revākhaṇḍa, 168 7.1]
tasya dharmaprasaṅgena putro jāto mahāmanāḥ | [SkPur (Rkh), Revākhaṇḍa, 168 7.2]
yasmādvedetihāsaiśca saṣaḍaṅgapadakramāḥ | [SkPur (Rkh), Revākhaṇḍa, 168 8.1]
viśrāntā brahmaṇā dattā nāma viśravaseti ca | [SkPur (Rkh), Revākhaṇḍa, 168 8.2]
kasmiṃścid atha kāle ca bharadvājo mahāmuniḥ | [SkPur (Rkh), Revākhaṇḍa, 168 9.1]
svasutāṃ pradadau rājanmudā viśravase nṛpa | [SkPur (Rkh), Revākhaṇḍa, 168 9.2]
sa tayā ramate sārdhaṃ paulomyā maghavā iva | [SkPur (Rkh), Revākhaṇḍa, 168 10.1]
mudā paramayā rājanbrāhmaṇo vedavittamaḥ | [SkPur (Rkh), Revākhaṇḍa, 168 10.2]
kenacit tvatha kālena putraḥ putraguṇairyutaḥ | [SkPur (Rkh), Revākhaṇḍa, 168 11.1]
jajñe viśravaso rājannāmnā vaiśravaṇaḥ śrutaḥ | [SkPur (Rkh), Revākhaṇḍa, 168 11.2]
so 'pi maunavrataṃ kṛtvā bālabhāvādyudhiṣṭhira | [SkPur (Rkh), Revākhaṇḍa, 168 12.1]
sarvabhūtābhayaṃ dattvā cacāra paramaṃ vratam | [SkPur (Rkh), Revākhaṇḍa, 168 12.2]
tasya tuṣṭo mahādevo brahmā brahmarṣibhiḥ saha | [SkPur (Rkh), Revākhaṇḍa, 168 13.1]
sakhitvaṃ ceśvaro dattvā dhanadatvaṃ jagāma ha | [SkPur (Rkh), Revākhaṇḍa, 168 13.2]
yamendravaruṇānāṃ ca caturthastvaṃ bhaviṣyasi | [SkPur (Rkh), Revākhaṇḍa, 168 14.1]
brahmāpyuktvā jagāmāśu lokapālatvam īpsitam | [SkPur (Rkh), Revākhaṇḍa, 168 14.2]
tatastvanantare kāle kaikasī nāma rākṣasī | [SkPur (Rkh), Revākhaṇḍa, 168 15.1]
pātālaṃ bhūtalaṃ tyaktvā viśravaṃ cakame patim | [SkPur (Rkh), Revākhaṇḍa, 168 15.2]
putro 'tha rāvaṇo jātastasyā bharatasattama | [SkPur (Rkh), Revākhaṇḍa, 168 16.1]
kumbhakarṇo mahārakṣo dharmātmā ca vibhīṣaṇaḥ | [SkPur (Rkh), Revākhaṇḍa, 168 16.2]
kumbhaścaiva vikumbhaśca kumbhakarṇasutāvubhau | [SkPur (Rkh), Revākhaṇḍa, 168 17.1]
mahābalau mahāvīryau mahāntau puruṣottama | [SkPur (Rkh), Revākhaṇḍa, 168 17.2]
aṅkūro rākṣasaśreṣṭhaḥ kumbhasya tanayo mahān | [SkPur (Rkh), Revākhaṇḍa, 168 18.1]
vibhīṣaṇaṃ ca guṇavaddṛṣṭvaivaṃ rākṣasottamaḥ | [SkPur (Rkh), Revākhaṇḍa, 168 18.2]
tataḥ sa yauvanaṃ prāpya jñātvā rakṣaḥ pitāmaham | [SkPur (Rkh), Revākhaṇḍa, 168 19.1]
paraṃ nirvedamāpannaścacāra sumahattapaḥ | [SkPur (Rkh), Revākhaṇḍa, 168 19.2]
dakṣiṇaṃ paścimaṃ gatvā sāgaraṃ pūrvamuttaram | [SkPur (Rkh), Revākhaṇḍa, 168 20.1]
narmadāyāṃ prasaṅgena hyaṅkūro rākṣaseśvaraḥ | [SkPur (Rkh), Revākhaṇḍa, 168 20.2]
tapaścacāra sumahaddivyaṃ varṣaśataṃ kila | [SkPur (Rkh), Revākhaṇḍa, 168 21.1]
tatastuṣṭo mahādevaḥ sākṣāt parapuraṃjayaḥ | [SkPur (Rkh), Revākhaṇḍa, 168 21.2]
vareṇa chandayāmāsa rākṣasaṃ vṛṣaketanaḥ | [SkPur (Rkh), Revākhaṇḍa, 168 22.1]
varaṃ vṛṇīṣva bhadraṃ te tava dāsyāmi suvrata | [SkPur (Rkh), Revākhaṇḍa, 168 22.2]
provāca rākṣaso vākyaṃ devadevaṃ maheśvaram | [SkPur (Rkh), Revākhaṇḍa, 168 23.1]
varadaṃ so 'grato dṛṣṭvā praṇamya ca punaḥpunaḥ | [SkPur (Rkh), Revākhaṇḍa, 168 23.2]
yadi tuṣṭo mahādeva varado 'si sureśvara | [SkPur (Rkh), Revākhaṇḍa, 168 24.1]
durlabhaṃ sarvabhūtānāmamaratvaṃ prayaccha me | [SkPur (Rkh), Revākhaṇḍa, 168 24.2]
mama nāmnā sthito 'nena vareṇa tripurāntaka | [SkPur (Rkh), Revākhaṇḍa, 168 25.1]
sadā saṃnihito 'pyatra tīrthe bhavitum arhasi | [SkPur (Rkh), Revākhaṇḍa, 168 25.2]
īśvara uvāca | [SkPur (Rkh), Revākhaṇḍa, 168 26.1]
yāvad vibhīṣaṇamataṃ yāvad dharmaniṣevaṇam | [SkPur (Rkh), Revākhaṇḍa, 168 26.2]
kariṣyasi dṛḍhātmā tvaṃ tāvadetadbhaviṣyati | [SkPur (Rkh), Revākhaṇḍa, 168 26.3]
evamuktvā yayau devaḥ sarvadaivatapūjitaḥ | [SkPur (Rkh), Revākhaṇḍa, 168 27.1]
vimānenārkavarṇena kailāsaṃ dharaṇīdharam | [SkPur (Rkh), Revākhaṇḍa, 168 27.2]
gate cādarśanaṃ deve snātvācamya vidhānataḥ | [SkPur (Rkh), Revākhaṇḍa, 168 28.1]
sthāpayāmāsa rājendra hyaṅkūreśvaramuttamam | [SkPur (Rkh), Revākhaṇḍa, 168 28.2]
gandhapuṣpaistathā dhūpairvastrālaṅkārabhūṣaṇaiḥ | [SkPur (Rkh), Revākhaṇḍa, 168 29.1]
patākaiś cāmaraiś chatrair jayaśabdādimaṃgalaiḥ | [SkPur (Rkh), Revākhaṇḍa, 168 29.2]
pūjayitvā sureśānaṃ stotrairhṛdyaiḥ supuṣkalaiḥ | [SkPur (Rkh), Revākhaṇḍa, 168 30.1]
jagāma bhavanaṃ rakṣo yatra rājā vibhīṣaṇaḥ | [SkPur (Rkh), Revākhaṇḍa, 168 30.2]
pūjitaḥ sa yathānyāyaṃ dānasanmānagauravaiḥ | [SkPur (Rkh), Revākhaṇḍa, 168 31.1]
saudarye sthāpito bhāve so 'vātsītparayāmudā | [SkPur (Rkh), Revākhaṇḍa, 168 31.2]
tatra tīrthe tu yaḥ snātvā pūjayet parameśvaram | [SkPur (Rkh), Revākhaṇḍa, 168 32.1]
aṅkūreśvaranāmānaṃ so 'śvamedhaphalaṃ labhet | [SkPur (Rkh), Revākhaṇḍa, 168 32.2]
māṇḍavyakhātamārabhya saṅgamaṃ vāpi yacchubham | [SkPur (Rkh), Revākhaṇḍa, 168 33.1]
revāyā āmalakyāśca devakṣetraṃ maheśvaram | [SkPur (Rkh), Revākhaṇḍa, 168 33.2]
māṇḍavyakhātāt paścimatastīrthaṃ tadaṅkūreśvaram | [SkPur (Rkh), Revākhaṇḍa, 168 34.1]
tatra tīrthe naraḥ snātvā śuciḥ prayatamānasaḥ | [SkPur (Rkh), Revākhaṇḍa, 168 34.2]
sandhyāmācamya yatnena japaṃ kṛtvātha bhārata | [SkPur (Rkh), Revākhaṇḍa, 168 35.1]
tarpayitvā pitṝndevān manuṣyān bharatarṣabha | [SkPur (Rkh), Revākhaṇḍa, 168 35.2]
sacailaḥ klinnavasano maunamāsthāya saṃyataḥ | [SkPur (Rkh), Revākhaṇḍa, 168 36.1]
aṣṭamyāṃ vā caturdaśyām upoṣya vidhivannaraḥ | [SkPur (Rkh), Revākhaṇḍa, 168 36.2]
pūjāṃ yaḥ kurute rājaṃstasya puṇyaphalaṃ śṛṇu | [SkPur (Rkh), Revākhaṇḍa, 168 37.1]
sāgraṃ tu yojanaśataṃ tīrthānyāyatanāni ca | [SkPur (Rkh), Revākhaṇḍa, 168 37.2]
bhavanti tāni dṛṣṭāni tataḥ pāpaiḥ pramucyate | [SkPur (Rkh), Revākhaṇḍa, 168 38.1]
tatra tīrthe tu yaddānaṃ devamuddiśya dīyate | [SkPur (Rkh), Revākhaṇḍa, 168 38.2]
snātvā tu vidhivatpātre tadakṣayamudāhṛtam | [SkPur (Rkh), Revākhaṇḍa, 168 39.1]
homāddaśaguṇaṃ proktaṃ phalaṃ jāpye tato 'dhikam | [SkPur (Rkh), Revākhaṇḍa, 168 39.2]
triguṇaṃ copavāsena snānena ca caturguṇam | [SkPur (Rkh), Revākhaṇḍa, 168 40.1]
saṃnyāsaṃ kurute yastu prāṇatyāgaṃ karoti vā | [SkPur (Rkh), Revākhaṇḍa, 168 40.2]
anivartikā gatistasya rudralokādasaṃśayam | [SkPur (Rkh), Revākhaṇḍa, 168 41.1]
kṛmikīṭapataṅgānāṃ tatra tīrthe yudhiṣṭhira | [SkPur (Rkh), Revākhaṇḍa, 168 41.2]
aṅkūreśvaranāmākhye mṛtānāṃ sugatirbhavet | [SkPur (Rkh), Revākhaṇḍa, 168 41.3]
etatte kathitaṃ rājannaṅkūreśvarasambhavam | [SkPur (Rkh), Revākhaṇḍa, 168 42.1]
tīrthaṃ sarvaguṇopetaṃ paramaṃ pāpanāśanam | [SkPur (Rkh), Revākhaṇḍa, 168 42.2]
ye 'pi śṛṇvanti bhaktyedaṃ kīrtyamānaṃ mahāphalam | [SkPur (Rkh), Revākhaṇḍa, 168 43.1]
labhante nātra sandehaḥ śivasya bhuvanaṃ hi te | [SkPur (Rkh), Revākhaṇḍa, 168 43.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe aṅkūreśvaratīrthamāhātmyavarṇanaṃ nāmāṣṭaṣaṣṭyuttaraśatatamo 'dhyāyaḥ | [SkPur (Rkh), Revākhaṇḍa, 168 44.1]
{SkPur (Rkh), Revākhaṇḍa, 169}
śrīmārkaṇḍeya uvāca | [SkPur (Rkh), Revākhaṇḍa, 169 1.1]
tato gacchetparaṃ tīrthaṃ puṇyaṃ pāpapraṇāśanam | [SkPur (Rkh), Revākhaṇḍa, 169 1.2]
māṇḍavyo yatra saṃsiddha ṛṣirnārāyaṇastathā | [SkPur (Rkh), Revākhaṇḍa, 169 1.3]
nārāyaṇena śuśrūṣā śūlasthena kṛtā purā | [SkPur (Rkh), Revākhaṇḍa, 169 2.1]
tatra snātvā mahārāja mucyate pāpakañcukāt | [SkPur (Rkh), Revākhaṇḍa, 169 2.2]
yudhiṣṭhira uvāca | [SkPur (Rkh), Revākhaṇḍa, 169 3.1]
āścaryametallokeṣu yattvayā kathitaṃ mune | [SkPur (Rkh), Revākhaṇḍa, 169 3.2]
na dṛṣṭaṃ na śrutaṃ tāta śūlasthena tapaḥ kṛtam | [SkPur (Rkh), Revākhaṇḍa, 169 3.3]
etatsarvaṃ kathaya me ṛṣibhiḥ sahitasya vai | [SkPur (Rkh), Revākhaṇḍa, 169 4.1]
asya tīrthasya māhātmyaṃ māṇḍavyasya kutūhalāt | [SkPur (Rkh), Revākhaṇḍa, 169 4.2]
śrīmārkaṇḍeya uvāca | [SkPur (Rkh), Revākhaṇḍa, 169 5.1]
śṛṇu rājanyathāvṛttapurā tretāyuge kṣitau | [SkPur (Rkh), Revākhaṇḍa, 169 5.2]
lokapālopamo rājā devapanno mahāmatiḥ | [SkPur (Rkh), Revākhaṇḍa, 169 5.3]
dharmajñaśca kṛtajñaśca yajvā dānarataḥ sadā | [SkPur (Rkh), Revākhaṇḍa, 169 6.1]
prajā rarakṣa yatnena pitā putrān ivaurasān | [SkPur (Rkh), Revākhaṇḍa, 169 6.2]
dātyāyanī priyā bhāryā tasya rājño vaśānugā | [SkPur (Rkh), Revākhaṇḍa, 169 7.1]
hāranūpuraghoṣeṇa jhaṅkāraravanāditā | [SkPur (Rkh), Revākhaṇḍa, 169 7.2]
parasparaṃ tayoḥ prītir vardhate 'nudinaṃ nṛpa | [SkPur (Rkh), Revākhaṇḍa, 169 8.1]
vaṃśastambe sthito rājā saṃśāsti pṛthivīmimām | [SkPur (Rkh), Revākhaṇḍa, 169 8.2]
hastyaśvarathasampūrṇāṃ dhanavāhanasaṃyutām | [SkPur (Rkh), Revākhaṇḍa, 169 9.1]
alaṃkṛto guṇaiḥ sarvair anapatyo mahīpatiḥ | [SkPur (Rkh), Revākhaṇḍa, 169 9.2]
duḥkhena mahatāviṣṭaḥ saṃtaptaḥ santatiṃ vinā | [SkPur (Rkh), Revākhaṇḍa, 169 10.1]
snānahomarato nityaṃ dvādaśābdāni bhārata | [SkPur (Rkh), Revākhaṇḍa, 169 10.2]
vratopavāsaniyamaiḥ patnībhiḥ saha tasthivān | [SkPur (Rkh), Revākhaṇḍa, 169 11.1]
ārādhayadbhagavatīṃ cāmuṇḍāṃ muṇḍamardinīm | [SkPur (Rkh), Revākhaṇḍa, 169 11.2]
stotrair anekair bhaktyā ca pūjāvidhisamādhinā | [SkPur (Rkh), Revākhaṇḍa, 169 12.1]
jaya vārāhi cāmuṇḍe jaya devi trilocane | [SkPur (Rkh), Revākhaṇḍa, 169 12.2]
brāhmi raudri ca kaumāri kātyāyani namo 'stu te | [SkPur (Rkh), Revākhaṇḍa, 169 13.1]
pracaṇḍe bhairave raudri yoginyākāśagāmini | [SkPur (Rkh), Revākhaṇḍa, 169 13.2]
nāsti kiṃcittvayā hīnaṃ trailokye sacarācare | [SkPur (Rkh), Revākhaṇḍa, 169 14.1]
rājñā stutā ca saṃtuṣṭā devī vacanamabravīt | [SkPur (Rkh), Revākhaṇḍa, 169 14.2]
varayasva yathākāmaṃ yaste manasi vartate | [SkPur (Rkh), Revākhaṇḍa, 169 15.1]
ārādhitā tvayā bhaktyā tuṣṭā dāsyāmi te varam | [SkPur (Rkh), Revākhaṇḍa, 169 15.2]
devapanna uvāca | [SkPur (Rkh), Revākhaṇḍa, 169 16.1]
yadi tuṣṭāsi deveśi varārho yadi vāpyaham | [SkPur (Rkh), Revākhaṇḍa, 169 16.2]
putrasantānarahitaṃ saṃtaptaṃ māṃ samuddhara | [SkPur (Rkh), Revākhaṇḍa, 169 16.3]
santānaṃ naya me vṛddhiṃ gotrarakṣāṃ kuruṣva me | [SkPur (Rkh), Revākhaṇḍa, 169 17.1]
aputriṇāṃ gṛhāṇīha śmaśānasadṛśāni hi | [SkPur (Rkh), Revākhaṇḍa, 169 17.2]
pitarastasya nāśnanti devatā ṛṣibhiḥ saha | [SkPur (Rkh), Revākhaṇḍa, 169 18.1]
kriyamāṇe 'pyaharahaḥ śrāddhe matpitaraḥ sadā | [SkPur (Rkh), Revākhaṇḍa, 169 18.2]
darśayanti sadātmānaṃ svapne kṣutpīḍitaṃ mama | [SkPur (Rkh), Revākhaṇḍa, 169 19.1]
iti rājño vacaḥ śrutvā devī dhyānamupāgatā | [SkPur (Rkh), Revākhaṇḍa, 169 19.2]
divyena cakṣuṣā dṛṣṭaṃ trailokyaṃ sacarācaram | [SkPur (Rkh), Revākhaṇḍa, 169 20.1]
prasannavadanā devī rājānamidamabravīt | [SkPur (Rkh), Revākhaṇḍa, 169 20.2]
santānaṃ nāsti te rājaṃstrailokye sacarācare | [SkPur (Rkh), Revākhaṇḍa, 169 21.1]
yajasva yajñapuruṣamapatyaṃ nāsti te 'nyathā | [SkPur (Rkh), Revākhaṇḍa, 169 21.2]
mayā dṛṣṭaṃ mahīpāla trailokyaṃ divyacakṣuṣā | [SkPur (Rkh), Revākhaṇḍa, 169 22.1]
evamuktvā gatā devī rājā svagṛhamāgamat | [SkPur (Rkh), Revākhaṇḍa, 169 22.2]
iyāja yajñapuruṣaṃ saṃjātā kanyakā tataḥ | [SkPur (Rkh), Revākhaṇḍa, 169 23.1]
tejasvinī rūpavatī sarvalokamanoharā | [SkPur (Rkh), Revākhaṇḍa, 169 23.2]
devagandharvaloke 'pi tādṛśī nāsti kāminī | [SkPur (Rkh), Revākhaṇḍa, 169 24.1]
tasyā nāma kṛtaṃ pitrā harṣāt kāmapramodinī | [SkPur (Rkh), Revākhaṇḍa, 169 24.2]
tataḥ kālena vavṛdhe rūpeṇāstambhayajjagat | [SkPur (Rkh), Revākhaṇḍa, 169 25.1]
haṃsalīlāgatiḥ subhrūḥ stanabhārāvanāmitā | [SkPur (Rkh), Revākhaṇḍa, 169 25.2]
raktamālyāmbaradharā kuṇḍalābharaṇojjvalā | [SkPur (Rkh), Revākhaṇḍa, 169 26.1]
divyānulepanavatī sakhībhiḥ sā surakṣitā | [SkPur (Rkh), Revākhaṇḍa, 169 26.2]
kucamadhyagato hāro vidyunmāleva rājate | [SkPur (Rkh), Revākhaṇḍa, 169 27.1]
bhramarāñcitakeśī sā bimboṣṭhī cāruhāsinī | [SkPur (Rkh), Revākhaṇḍa, 169 27.2]
karṇāntaprāptanetrābhyāṃ pibantīvātha kāminaḥ | [SkPur (Rkh), Revākhaṇḍa, 169 28.1]
candratāmbūlasaurabhyairākarṣantīva manmatham | [SkPur (Rkh), Revākhaṇḍa, 169 28.2]
kambugrīvā cārumadhyā tāmrapādāṅgulīnakhā | [SkPur (Rkh), Revākhaṇḍa, 169 29.1]
nimnanābhiḥ sujaghanā rambhorū sudatī śubhā | [SkPur (Rkh), Revākhaṇḍa, 169 29.2]
mātāpitṛsuhṛdvarge krīḍānandavivardhinī | [SkPur (Rkh), Revākhaṇḍa, 169 30.1]
ekasmindivase bālā sakhīvṛndasamanvitā | [SkPur (Rkh), Revākhaṇḍa, 169 30.2]
candanāgarutāṃbūladhūpasaumanasāñcitā | [SkPur (Rkh), Revākhaṇḍa, 169 31.1]
gṛhītvā puṣpadhūpādi gatā devīprapūjane | [SkPur (Rkh), Revākhaṇḍa, 169 31.2]
taḍāgataṭa utsṛjya bhūṣaṇānyaṅgaveṣṭakān | [SkPur (Rkh), Revākhaṇḍa, 169 32.1]
cakruḥ sarasitāḥ krīḍāṃ jalamadhyagatāstadā | [SkPur (Rkh), Revākhaṇḍa, 169 32.2]
krīḍantīṃ tāmavekṣyātha sasakhīṃ vimale jale | [SkPur (Rkh), Revākhaṇḍa, 169 33.1]
rākṣasaḥ śambaro nāma śyenarūpeṇa cāgamat | [SkPur (Rkh), Revākhaṇḍa, 169 33.2]
gṛhītā jalamadhyasthā tena sā kāmamodinī | [SkPur (Rkh), Revākhaṇḍa, 169 34.1]
khamutpapāta duṣṭātmā gṛhītvābharaṇānyapi | [SkPur (Rkh), Revākhaṇḍa, 169 34.2]
vāyumārgaṃ gataḥ so 'tha kāminyā saha bhārata | [SkPur (Rkh), Revākhaṇḍa, 169 35.1]
apatankuṇḍalādīni yatra toye mahāmuniḥ | [SkPur (Rkh), Revākhaṇḍa, 169 35.2]
māṇḍavyo narmadātīre kāṣṭhavatsaṃjitendriyaḥ | [SkPur (Rkh), Revākhaṇḍa, 169 36.1]
līno māheśvare sthāne nārāyaṇapade pare | [SkPur (Rkh), Revākhaṇḍa, 169 36.2]
tasya cānucaro bhrātā bhrātuḥ śuśrūṣaṇe rataḥ | [SkPur (Rkh), Revākhaṇḍa, 169 37.1]
tapojapakṛśībhūto dadhyau devaṃ janārdanam | [SkPur (Rkh), Revākhaṇḍa, 169 37.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kāmamodinīharaṇavarṇanaṃ nāmaikonasaptatyadhiśatatamo 'dhyāyaḥ | [SkPur (Rkh), Revākhaṇḍa, 169 38.1]
{SkPur (Rkh), Revākhaṇḍa, 170}
śrīmārkaṇḍeya uvāca | [SkPur (Rkh), Revākhaṇḍa, 170 1.1]
kāmapramodinīsakhyo nīyamānāṃ ca tena tu | [SkPur (Rkh), Revākhaṇḍa, 170 1.2]
dṛṣṭvā tāś cukruśuḥ sarvā niḥsṛtya jalamadhyataḥ | [SkPur (Rkh), Revākhaṇḍa, 170 1.3]
gatā rājagṛhe sarvāḥ kathayanti suduḥkhitāḥ | [SkPur (Rkh), Revākhaṇḍa, 170 2.1]
kāmapramodinī rājanhṛtā śyenena pakṣiṇā | [SkPur (Rkh), Revākhaṇḍa, 170 2.2]
krīḍantī ca jalasthāne taḍāge devasannidhau | [SkPur (Rkh), Revākhaṇḍa, 170 3.1]
anveṣyā ca tvayā rājaṃstasya mārgaṃ vijānatā | [SkPur (Rkh), Revākhaṇḍa, 170 3.2]
tāsāṃ tadvacanaṃ śrutvā devapannaḥ suduḥkhitaḥ | [SkPur (Rkh), Revākhaṇḍa, 170 4.1]
hāhetyuktvā samutthāya rudamāno varāsanāt | [SkPur (Rkh), Revākhaṇḍa, 170 4.2]
mantribhiḥ sahitastasmiṃstaḍāge jalasannidhau | [SkPur (Rkh), Revākhaṇḍa, 170 5.1]
na cihnaṃ na ca panthānaṃ dṛṣṭvā duḥkhānmumoha ca | [SkPur (Rkh), Revākhaṇḍa, 170 5.2]
tasya rājñastu duḥkhena duḥkhito nāgaro janaḥ | [SkPur (Rkh), Revākhaṇḍa, 170 6.1]
kṣaṇenāśvāsito rājā mantribhiḥ sapurohitaiḥ | [SkPur (Rkh), Revākhaṇḍa, 170 6.2]
kiṃ kurma ityuvācedamasminkāle vidhīyatām | [SkPur (Rkh), Revākhaṇḍa, 170 7.1]
sarvaistatsaṃvidaṃ kṛtvā vāhinīṃ caturaṅgiṇīm | [SkPur (Rkh), Revākhaṇḍa, 170 7.2]
preṣayāmi diśaḥ sarvā hastyaśvarathasaṃkulā | [SkPur (Rkh), Revākhaṇḍa, 170 8.1]
vāditrāṇi ca vādyante vyākulībhūtasaṃkule | [SkPur (Rkh), Revākhaṇḍa, 170 8.2]
nārācaistomarairbhallaiḥ khaḍgaiḥ paraśvadhādibhiḥ | [SkPur (Rkh), Revākhaṇḍa, 170 9.1]
rājā saṃnāhabaddho 'bhūdganaṃ grasate kila | [SkPur (Rkh), Revākhaṇḍa, 170 9.2]
na devo na ca gandharvo na daityo na ca rākṣasaḥ | [SkPur (Rkh), Revākhaṇḍa, 170 10.1]
kiṃ kariṣyati rājādya na jāne roṣaniṣkṛtim | [SkPur (Rkh), Revākhaṇḍa, 170 10.2]
nāgaro 'pi janastatra dṛṣṭvā cakitamānasaḥ | [SkPur (Rkh), Revākhaṇḍa, 170 11.1]
caturdaśasahasrāṇi dantināṃ sṛṇidhāriṇām | [SkPur (Rkh), Revākhaṇḍa, 170 11.2]
aśvārohasahasrāṇi hyaśītiḥ śastrapāṇinām | [SkPur (Rkh), Revākhaṇḍa, 170 12.1]
rathānāṃ trisahasrāṇi viṃśatirbharatarṣabha | [SkPur (Rkh), Revākhaṇḍa, 170 12.2]
saṅgrāmabherīninadaiḥ khurareṇurnabhogatā | [SkPur (Rkh), Revākhaṇḍa, 170 13.1]
etasminnantare tāta rakṣako nagarasya hi | [SkPur (Rkh), Revākhaṇḍa, 170 13.2]
gṛhītvābharaṇaṃ tasyāstvaṅgapratyaṅgikaṃ tathā | [SkPur (Rkh), Revākhaṇḍa, 170 14.1]
kuṇḍalāṅgadakeyūrahāranūpurajhallarīḥ | [SkPur (Rkh), Revākhaṇḍa, 170 14.2]
nivedyākathayadrājñe mayā dṛṣṭaṃ tvavekṣaṇāt | [SkPur (Rkh), Revākhaṇḍa, 170 15.1]
tāpasānāmāśrame tu māṇḍavyo yatra tiṣṭhati | [SkPur (Rkh), Revākhaṇḍa, 170 15.2]
tāpasairveṣṭito yatra dadṛśe tatra sannidhau | [SkPur (Rkh), Revākhaṇḍa, 170 16.1]
daṇḍavāsivacaḥ śrutvā pratyakṣāṅgavibhūṣaṇam | [SkPur (Rkh), Revākhaṇḍa, 170 16.2]
sa krodharaktanayano mantriṇo vīkṣya naigamān | [SkPur (Rkh), Revākhaṇḍa, 170 17.1]
īdṛgbhūtasamācāro brāhmaṇo nagare mama | [SkPur (Rkh), Revākhaṇḍa, 170 17.2]
cauracaryāṃ vratacchannaḥ paradravyāpaharakaḥ | [SkPur (Rkh), Revākhaṇḍa, 170 18.1]
tena kanyā hṛtā me 'dya tapasvipāpakarmiṇā | [SkPur (Rkh), Revākhaṇḍa, 170 18.2]
śākuntaṃ rūpamāsthāya jalastho gaganaṃ yayau | [SkPur (Rkh), Revākhaṇḍa, 170 19.1]
pākhaṇḍino vikarmasthān biḍālavratikāñchaṭhān | [SkPur (Rkh), Revākhaṇḍa, 170 19.2]
cāṭutaskaradurvṛttān hanyānnastyasya pātakam | [SkPur (Rkh), Revākhaṇḍa, 170 20.1]
na draṣṭavyo mayā pāpaḥ steyī kanyāpahārakaḥ | [SkPur (Rkh), Revākhaṇḍa, 170 20.2]
śūlam āropyatāṃ kṣipraṃ na vicārastu tasya vai | [SkPur (Rkh), Revākhaṇḍa, 170 21.1]
sa ca vadhyo mayā duṣṭo rakṣorūpī tapodhanaḥ | [SkPur (Rkh), Revākhaṇḍa, 170 21.2]
evaṃ bruvaṃścalankrodhādādiśya daṇḍavāsinam | [SkPur (Rkh), Revākhaṇḍa, 170 22.1]
kāryākāryaṃ na vijñāya śūlamāropayaddvijam | [SkPur (Rkh), Revākhaṇḍa, 170 22.2]
paurā jānapadāḥ sarve aśrupūrṇamukhāstadā | [SkPur (Rkh), Revākhaṇḍa, 170 23.1]
hāhetyuktvā rudantyanye vadanti ca pṛthakpṛthak | [SkPur (Rkh), Revākhaṇḍa, 170 23.2]
kutsitaṃ ca kṛtaṃ karma rājñā caṇḍālacāriṇā | [SkPur (Rkh), Revākhaṇḍa, 170 24.1]
brāhmaṇo naiva vadhyo hi viśeṣeṇa tapovṛtaḥ | [SkPur (Rkh), Revākhaṇḍa, 170 24.2]
yadi roṣasamācāro nirvāsyo nagarādbahiḥ | [SkPur (Rkh), Revākhaṇḍa, 170 25.1]
na jātu brāhmaṇaṃ hanyāt sarvapāpe 'pyavasthitam | [SkPur (Rkh), Revākhaṇḍa, 170 25.2]
rāṣṭrādenaṃ bahiṣkuryāt samagradhanamakṣatam | [SkPur (Rkh), Revākhaṇḍa, 170 26.1]
nāśnāti ca gṛhe rājannāgnirnagaravāsinām | [SkPur (Rkh), Revākhaṇḍa, 170 26.2]
sarve 'pyudvignamanaso gṛhavyāptivivarjitāḥ | [SkPur (Rkh), Revākhaṇḍa, 170 26.3]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe māṇḍavyaśūlāropaṇavarṇanaṃ nāma saptatyadhikaśatatamo 'dhyāyaḥ | [SkPur (Rkh), Revākhaṇḍa, 170 27.1]
{SkPur (Rkh), Revākhaṇḍa, 171}
śrīmārkaṇḍeya uvāca | [SkPur (Rkh), Revākhaṇḍa, 171 1.1]
kathitaṃ brāhmaṇaṃ draṣṭuṃ śūle kṣiptaṃ tapodhanaiḥ | [SkPur (Rkh), Revākhaṇḍa, 171 1.2]
nārāyaṇasamīpe tu gatāḥ sarve maharṣayaḥ | [SkPur (Rkh), Revākhaṇḍa, 171 1.3]
nārado devalo raibhyo yamaḥ śātātapo 'ṅgirāḥ | [SkPur (Rkh), Revākhaṇḍa, 171 2.1]
vasiṣṭho jamadagniśca yājñavalkyo bṛhaspatiḥ | [SkPur (Rkh), Revākhaṇḍa, 171 2.2]
kaśyapo 'trirbharadvājo viśvāmitro 'ruṇirmuniḥ | [SkPur (Rkh), Revākhaṇḍa, 171 3.1]
vālakhilyādayo 'nye ca sarve 'pyṛṣigaṇānvayāḥ | [SkPur (Rkh), Revākhaṇḍa, 171 3.2]
dadṛśuḥ śūlamārūḍhaṃ māṇḍavyamṛṣipuṃgavāḥ | [SkPur (Rkh), Revākhaṇḍa, 171 4.1]
procurnārāyaṇaṃ vipraṃ kiṃ kurmastava cepsitam | [SkPur (Rkh), Revākhaṇḍa, 171 4.2]
sarve te tatra sāṃnidhyān māṇḍavyasya mahātmanaḥ | [SkPur (Rkh), Revākhaṇḍa, 171 5.1]
saṃbhrāntā āgatā ūcuḥ kiṃ mṛtaḥ kiṃ nu jīvati | [SkPur (Rkh), Revākhaṇḍa, 171 5.2]
avasthāṃ tasya te dṛṣṭvā viṣādam agamanparam | [SkPur (Rkh), Revākhaṇḍa, 171 6.1]
asahitvā tu tadduḥkhaṃ sarve te manasā dvijāḥ | [SkPur (Rkh), Revākhaṇḍa, 171 6.2]
pṛcchayatāṃ yadi manyeta rājānaṃ bhasmasātkuru | [SkPur (Rkh), Revākhaṇḍa, 171 7.1]
teṣāṃ tadvacanaṃ śrutvā vākyaṃ nārāyaṇo 'bravīt | [SkPur (Rkh), Revākhaṇḍa, 171 7.2]
mayi jīvati madbhrātā hyavasthāmīdṛśīṃ gataḥ | [SkPur (Rkh), Revākhaṇḍa, 171 8.1]
dhig jīvitaṃ ca me kiṃtu tapaso vidyate phalam | [SkPur (Rkh), Revākhaṇḍa, 171 8.2]
dṛṣṭvā śūlasthitaṃ jyeṣṭhaṃ manmano nu vidīryate | [SkPur (Rkh), Revākhaṇḍa, 171 9.1]
paraṃ kiṃ tu kariṣyāmi yena rāṣṭraṃ sarājakam | [SkPur (Rkh), Revākhaṇḍa, 171 9.2]
bhasmasācca karomyadya bhavadbhiḥ kṣamyatāmiha | [SkPur (Rkh), Revākhaṇḍa, 171 10.1]
evamuktvā gṛhītvāsau karasthamabhimantrayet | [SkPur (Rkh), Revākhaṇḍa, 171 10.2]
krodhena paśyate yāvattāvaddhuṃkārako 'bhavat | [SkPur (Rkh), Revākhaṇḍa, 171 11.1]
tena huṅkāraśabdena ṛṣayo vismitāstadā | [SkPur (Rkh), Revākhaṇḍa, 171 11.2]
māṇḍavyasya samīpe tu hyapṛcchaṃste dvijottamāḥ | [SkPur (Rkh), Revākhaṇḍa, 171 12.1]
nivārayasi kiṃ vipra śāpaṃ nṛpajighāṃsanam | [SkPur (Rkh), Revākhaṇḍa, 171 12.2]
apāpasya tu yeneha kṛtamasya jighāṃsanam | [SkPur (Rkh), Revākhaṇḍa, 171 13.1]
ṛṣīṇāṃ vacanaṃ śrutvā kṛcchrān māṇḍavyako 'bravīt | [SkPur (Rkh), Revākhaṇḍa, 171 13.2]
abhivandāmi vo mūrdhnā svāgataṃ ṛṣayaḥ sadā | [SkPur (Rkh), Revākhaṇḍa, 171 14.1]
arghyasanmānapūjārhāḥ sarve 'tropaviśantu te | [SkPur (Rkh), Revākhaṇḍa, 171 14.2]
niviṣṭaikāgramanasā sarvānmāṇḍavyako 'bravīt | [SkPur (Rkh), Revākhaṇḍa, 171 15.1]
prāptaṃ duḥkhaṃ mayā ghoraṃ pūrvajanmārjitaṃ phalam | [SkPur (Rkh), Revākhaṇḍa, 171 16.1]
mā viṣādaṃ kurudhvaṃ bhoḥ kṛtaṃ pāpaṃ tu bhujyate | [SkPur (Rkh), Revākhaṇḍa, 171 16.2]
ṛṣaya ūcuḥ | [SkPur (Rkh), Revākhaṇḍa, 171 17.1]
kena karmavipākena iha jātyantaraṃ vrajet | [SkPur (Rkh), Revākhaṇḍa, 171 17.2]
dānadharmaphalenaiva kena svargaṃ ca gacchati | [SkPur (Rkh), Revākhaṇḍa, 171 17.3]
māṇḍavya uvāca | [SkPur (Rkh), Revākhaṇḍa, 171 18.1]
adattadānā jāyante parabhāgyopajīvinaḥ | [SkPur (Rkh), Revākhaṇḍa, 171 18.2]
na snānaṃ na japo homo nātithyaṃ na surārcanam | [SkPur (Rkh), Revākhaṇḍa, 171 18.3]
na parvaṇi pitṛśrāddhaṃ na dānaṃ dvijasattamāḥ | [SkPur (Rkh), Revākhaṇḍa, 171 19.1]
vrajanti narake ghore yānti te tvantyajāṃ gatim | [SkPur (Rkh), Revākhaṇḍa, 171 19.2]
punardaridrāḥ punareva pāpāḥ pāpaprabhāvānnarake vasanti | [SkPur (Rkh), Revākhaṇḍa, 171 20.1]
tenaiva saṃsariṇi martyaloke jīvādibhūte kṛmayaḥ pataṅgāḥ | [SkPur (Rkh), Revākhaṇḍa, 171 20.2]
ye snānaśīlā dvijadevabhaktā jitendriyā jīvadayānuśīlāḥ | [SkPur (Rkh), Revākhaṇḍa, 171 21.1]
te devalokeṣu vasanti hṛṣṭā ye dharmaśīlā jitamānaroṣāḥ | [SkPur (Rkh), Revākhaṇḍa, 171 21.2]
vidyāvinītā na paropatāpinaḥ svadāratuṣṭāḥ paradāravarjitāḥ | [SkPur (Rkh), Revākhaṇḍa, 171 22.1]
teṣāṃ na loke bhayamasti kiṃcitsvabhāvaśuddhā gatakalmaṣā hi te | [SkPur (Rkh), Revākhaṇḍa, 171 22.2]
ṛṣaya ūcuḥ | [SkPur (Rkh), Revākhaṇḍa, 171 23.1]
pūrvajanmani viprendra kiṃ tvayā duṣkṛtaṃ kṛtam | [SkPur (Rkh), Revākhaṇḍa, 171 23.2]
yena kaṣṭamidaṃ prāptaṃ sandhānaṃ śūlagarhitam | [SkPur (Rkh), Revākhaṇḍa, 171 23.3]
śūlasthaṃ tvāṃ samālakṣya hyāgatāḥ sarva eva hi | [SkPur (Rkh), Revākhaṇḍa, 171 24.1]
jīvantaṃ tvāṃ prapaśyāma tvantarannavatārayan | [SkPur (Rkh), Revākhaṇḍa, 171 24.2]
rujāsaṃtāpajaṃ duḥkhaṃ soḍhvāpi tvamavedanaḥ | [SkPur (Rkh), Revākhaṇḍa, 171 24.3]
māṇḍavya uvāca | [SkPur (Rkh), Revākhaṇḍa, 171 25.1]
svayameva kṛtaṃ karma svayamevopabhujyate | [SkPur (Rkh), Revākhaṇḍa, 171 25.2]
sukṛtaṃ duṣkṛtaṃ pūrve nānye bhuñjanti karhicit | [SkPur (Rkh), Revākhaṇḍa, 171 25.3]
yathā dhenusahasreṣu vatso vindati mātaram | [SkPur (Rkh), Revākhaṇḍa, 171 26.1]
tathā pūrvakṛtaṃ karma kartāram upagacchati | [SkPur (Rkh), Revākhaṇḍa, 171 26.2]
na mātā na pitā bhrātā na bhāryā na sutāḥ suhṛt | [SkPur (Rkh), Revākhaṇḍa, 171 27.1]
na kasya karmaṇāṃ lepaḥ svayamevopabhujyate | [SkPur (Rkh), Revākhaṇḍa, 171 27.2]
śrūyatāṃ mama vākyaṃ ca bhavadbhiḥ pṛcchito hyaham | [SkPur (Rkh), Revākhaṇḍa, 171 28.1]
pūrve vayasi bho viprā malasnānakṛtakṣaṇaḥ | [SkPur (Rkh), Revākhaṇḍa, 171 28.2]
ajñānādbālabhāvena yūkā kaṇṭe 'dhiropitā | [SkPur (Rkh), Revākhaṇḍa, 171 29.1]
tailābhyaktaśirogātre mayā yūkā ghṛtā na hi | [SkPur (Rkh), Revākhaṇḍa, 171 29.2]
kaṅkatīṃ ropya keśeṣu sāsā kaṇṭe 'dhiropitā | [SkPur (Rkh), Revākhaṇḍa, 171 30.1]
teṣu pāpaṃ kṛtaṃ sadyaḥ phalametanmamābhavat | [SkPur (Rkh), Revākhaṇḍa, 171 30.2]
kiṃcitkālaṃ kṣapitvāhaṃ prāpsye mokṣaṃ nirāmayam | [SkPur (Rkh), Revākhaṇḍa, 171 31.1]
bhavantastviha santāpaṃ māṃ kurudhvaṃ maharṣayaḥ | [SkPur (Rkh), Revākhaṇḍa, 171 31.2]
imām avasthāṃ bhuktvāhaṃ kaṃcicchape na coccare | [SkPur (Rkh), Revākhaṇḍa, 171 32.1]
ahani katicicchūle kṣapayiṣyāmi kilbiṣam | [SkPur (Rkh), Revākhaṇḍa, 171 32.2]
prāktanaṃ karma bhuñjāmi yanmayā saṃcitaṃ dvijāḥ | [SkPur (Rkh), Revākhaṇḍa, 171 33.1]
kṣantavyamasya rājño 'tha kopaścaiva visarjyatām | [SkPur (Rkh), Revākhaṇḍa, 171 33.2]
śrutvā tu tasya tadvākyaṃ māṇḍavyasya maharṣayaḥ | [SkPur (Rkh), Revākhaṇḍa, 171 34.1]
praharṣamatulaṃ labdhvā sādhu sādhvityapūjayan | [SkPur (Rkh), Revākhaṇḍa, 171 34.2]
nārāyaṇa uvāca | [SkPur (Rkh), Revākhaṇḍa, 171 35.1]
idaṃ jalaṃ mantrapūtaṃ kasminsthāne kṣipāmyaham | [SkPur (Rkh), Revākhaṇḍa, 171 35.2]
yena rājā bhavedbhasma sarāṣṭraḥ sapurohitaḥ | [SkPur (Rkh), Revākhaṇḍa, 171 35.3]
māṇḍavya uvāca | [SkPur (Rkh), Revākhaṇḍa, 171 36.1]
idaṃ jalaṃ ca rakṣasva kālakūṭaviṣopamam | [SkPur (Rkh), Revākhaṇḍa, 171 36.2]
samudre kṣipayiṣyāmi devakāryaṃ samutthitam | [SkPur (Rkh), Revākhaṇḍa, 171 36.3]
atha te munayaḥ sarve māṇḍavyaṃ praṇipatya ca | [SkPur (Rkh), Revākhaṇḍa, 171 37.1]
āmantrayitvā harṣācca kaśyapādyā gṛhānyayuḥ | [SkPur (Rkh), Revākhaṇḍa, 171 37.2]
gacchamānāstu te coktāḥ pañcame 'hani tāpasāḥ | [SkPur (Rkh), Revākhaṇḍa, 171 38.1]
āgantavyaṃ bhavadbhiśca matsakāśaṃ pratijñayā | [SkPur (Rkh), Revākhaṇḍa, 171 38.2]
tatheti te pratijñāya nāradādyā adarśanam | [SkPur (Rkh), Revākhaṇḍa, 171 39.1]
gateṣu vipramukhyeṣu śāṇḍilī ca tapodhanā | [SkPur (Rkh), Revākhaṇḍa, 171 39.2]
dvitīye 'hni samāyātā na tu buddhvātha taṃ ṛṣim | [SkPur (Rkh), Revākhaṇḍa, 171 40.1]
bhartāraṃ śirasā dhārya rātrau paryaṭate sma sā | [SkPur (Rkh), Revākhaṇḍa, 171 40.2]
na dṛṣṭaḥ śūlake vipro bharākrāntyā yudhiṣṭhira | [SkPur (Rkh), Revākhaṇḍa, 171 41.1]
skhalitā tasya jānubhyāṃ śūlasthasya pativratā | [SkPur (Rkh), Revākhaṇḍa, 171 41.2]
sarvāṅgeṣu vyathā jātā tasyāḥ praskhalanān muneḥ | [SkPur (Rkh), Revākhaṇḍa, 171 42.1]
īdṛśīṃ vartamānāṃ ca hyavasthāṃ pūrvadaivikīm | [SkPur (Rkh), Revākhaṇḍa, 171 42.2]
punaḥ pāpaphalaṃ kiṃciddhā kaṣṭaṃ mama vartate | [SkPur (Rkh), Revākhaṇḍa, 171 43.1]
vyathito 'haṃ tvayā pāpe kimarthaṃ sūnakarmaṇi | [SkPur (Rkh), Revākhaṇḍa, 171 43.2]
svairiṇīṃ tvāṃ prapaśyāmi rākṣasī taskarī nu kim | [SkPur (Rkh), Revākhaṇḍa, 171 44.1]
evamuktvā kṣaṇaṃ mohātkrandamāno muhurmuhuḥ | [SkPur (Rkh), Revākhaṇḍa, 171 44.2]
tapasvino 'tha ṛṣayaḥ sarve saṃtrastamānasāḥ | [SkPur (Rkh), Revākhaṇḍa, 171 45.1]
paśyamānā muneḥ kaṣṭaṃ pṛcchante te yudhiṣṭhira | [SkPur (Rkh), Revākhaṇḍa, 171 45.2]
paryaṭase kimarthaṃ tvaṃ niśīye vahanaṃ nu kim | [SkPur (Rkh), Revākhaṇḍa, 171 46.1]
kṣiptaṃ tu jholikābhāraṃ kiṃvāgamanakāraṇam | [SkPur (Rkh), Revākhaṇḍa, 171 46.2]
vyathāmutpādya ṛṣaye duḥkhādduḥkhavilāsini | [SkPur (Rkh), Revākhaṇḍa, 171 46.3]
śāṇḍilyuvāca | [SkPur (Rkh), Revākhaṇḍa, 171 47.1]
nāsurīṃ na ca gandharvīṃ na piśācīṃ na rākṣasīm | [SkPur (Rkh), Revākhaṇḍa, 171 47.2]
pativratāṃ tu māṃ sarve jānantu tapasi sthitām | [SkPur (Rkh), Revākhaṇḍa, 171 47.3]
na me kāmo na me krodho na vairaṃ na ca matsaraḥ | [SkPur (Rkh), Revākhaṇḍa, 171 48.1]
ajñānād dṛṣṭimāndyācca skhalanaṃ kṣantumarhatha | [SkPur (Rkh), Revākhaṇḍa, 171 48.2]
vahanaṃ bhartṛsaukhyāya divā sampīḍyate rujā | [SkPur (Rkh), Revākhaṇḍa, 171 49.1]
ayaṃ bhartā vijānītha jholikāsaṃsthitaḥ sadā | [SkPur (Rkh), Revākhaṇḍa, 171 49.2]
bharaṇaṃ pānaṃ vastraṃ ca dadāmyetasya rogiṇaḥ | [SkPur (Rkh), Revākhaṇḍa, 171 50.1]
ṛṣiḥ śaunakamukhyo 'sau śāṇḍilīṃ māṃ vijānata | [SkPur (Rkh), Revākhaṇḍa, 171 50.2]
svabhartṛdharmiṇīṃ kopaṃ mā kuruṣvātithiṃ kuru | [SkPur (Rkh), Revākhaṇḍa, 171 51.1]
satāṃ samīpaṃ samprāptāṃ sarvaṃ me kṣantum arhatha | [SkPur (Rkh), Revākhaṇḍa, 171 51.2]
ṛṣaya ūcuḥ | [SkPur (Rkh), Revākhaṇḍa, 171 52.1]
paravyathāṃ na jānīṣe vyacarantī yadṛcchayā | [SkPur (Rkh), Revākhaṇḍa, 171 52.2]
prabhāte 'bhyudite sūrye tava bhartā mariṣyati | [SkPur (Rkh), Revākhaṇḍa, 171 52.3]
ātmaduḥkhāt paraṃ duḥkhaṃ na jānāsi kulādhame | [SkPur (Rkh), Revākhaṇḍa, 171 53.1]
tena vākyena ghoreṇa śāṇḍilī vimanābhavat | [SkPur (Rkh), Revākhaṇḍa, 171 53.2]
paraṃ viṣādamāpannā kṣaṇaṃ dhyātvābravīd vacaḥ | [SkPur (Rkh), Revākhaṇḍa, 171 54.1]
kopāt saṃraktanayanā nirīkṣantī munīṃs tadā | [SkPur (Rkh), Revākhaṇḍa, 171 54.2]
satāṃ gehe kila prāptā bhavatāṃ cāpakāriṇī | [SkPur (Rkh), Revākhaṇḍa, 171 55.1]
sāmenātithipūjāyāṃ śiṣṭe ca gṛhamāgate | [SkPur (Rkh), Revākhaṇḍa, 171 55.2]
bhavadbhir īdṛgātithyaṃ kṛtaṃ caiva mamaiva tu | [SkPur (Rkh), Revākhaṇḍa, 171 56.1]
svargāpavargadharmaśca bhavadbhir na nirīkṣitam | [SkPur (Rkh), Revākhaṇḍa, 171 56.2]
prājāpatyām imāṃ dṛṣṭvā māṃ yathā prākṛtāḥ striyaḥ | [SkPur (Rkh), Revākhaṇḍa, 171 57.1]
bhavantaḥ strībalaṃ me'dya paśyantu divi devatāḥ | [SkPur (Rkh), Revākhaṇḍa, 171 57.2]
mariṣyati na me bhartā hyādityo nodayiṣyati | [SkPur (Rkh), Revākhaṇḍa, 171 58.1]
andhakāraṃ jagatsarvaṃ kṣīyate nādya śarvarī | [SkPur (Rkh), Revākhaṇḍa, 171 58.2]
evamukte tayā vākye stambhite 'rke tamomayam | [SkPur (Rkh), Revākhaṇḍa, 171 59.1]
na ca prajāyate sarvaṃ nirvaṣaṭkārasatkriyam | [SkPur (Rkh), Revākhaṇḍa, 171 59.2]
svāhākāraḥ svadhākāraḥ pañcayajñavidhirnahi | [SkPur (Rkh), Revākhaṇḍa, 171 60.1]
snānaṃ dānaṃ japo nāsti sandhyālopavyatikramaḥ | [SkPur (Rkh), Revākhaṇḍa, 171 60.2]
ṣaṇmāsaṃ ca tadā pārtha luptapiṇḍodakakriyam | [SkPur (Rkh), Revākhaṇḍa, 171 60.3]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śāṇḍilīṛṣisaṃvādavarṇanaṃ nāmaikasaptatyuttaraśatatamo 'dhyāyaḥ | [SkPur (Rkh), Revākhaṇḍa, 171 61.1]
{SkPur (Rkh), Revākhaṇḍa, 172}
śrīmārkaṇḍeya uvāca | [SkPur (Rkh), Revākhaṇḍa, 172 1.1]
atha te ṛṣayaḥ sarve devāścendrapurogamāḥ | [SkPur (Rkh), Revākhaṇḍa, 172 1.2]
māṇḍavyasyāśrame puṇye samīyurnarmadātaṭe | [SkPur (Rkh), Revākhaṇḍa, 172 1.3]
śaṅkhadundubhinādena dīpikājvalanena ca | [SkPur (Rkh), Revākhaṇḍa, 172 2.1]
apsarogītanādena nṛtyantyo vārayoṣitaḥ | [SkPur (Rkh), Revākhaṇḍa, 172 2.2]
kathānakaiḥ stuvatyanye tasya śūlāgradhāriṇaḥ | [SkPur (Rkh), Revākhaṇḍa, 172 3.1]
aṣṭāśītisahasrāṇi snātakānāṃ tapasvinām | [SkPur (Rkh), Revākhaṇḍa, 172 3.2]
samāje tridaśaiḥ sārddhaṃ tatra te ca didṛkṣayā | [SkPur (Rkh), Revākhaṇḍa, 172 4.1]
brahmaviṣṇumaheśānāstatra harṣātsamāgatāḥ | [SkPur (Rkh), Revākhaṇḍa, 172 4.2]
mātaro mallikādyāśca kṣetrapālā vināyakāḥ | [SkPur (Rkh), Revākhaṇḍa, 172 5.1]
dikpālā lokapālāśca gaṅgādyāśca saridvarāḥ | [SkPur (Rkh), Revākhaṇḍa, 172 5.2]
ṛṣidevasamāje tu nityaṃ harṣapramodane | [SkPur (Rkh), Revākhaṇḍa, 172 6.1]
tatra rājā samāyātaḥ paurajānapadaiḥ saha | [SkPur (Rkh), Revākhaṇḍa, 172 6.2]
dṛṣṭvā kautūhalaṃ tatra vyākulīkṛtamānasam | [SkPur (Rkh), Revākhaṇḍa, 172 7.1]
vitrastamanaso bhūtvā bhayātsarve samāsthitāḥ | [SkPur (Rkh), Revākhaṇḍa, 172 7.2]
tasminsamāgame divye brahmaviṣṇvīśamabruvan | [SkPur (Rkh), Revākhaṇḍa, 172 8.1]
bho māṇḍavya mahāsattva varadāste 'maraiḥ saha | [SkPur (Rkh), Revākhaṇḍa, 172 8.2]
anekakaṣṭatapasā tava siddhirbhaviṣyati | [SkPur (Rkh), Revākhaṇḍa, 172 9.1]
prārthayasva yathākāmaṃ yaste manasi rocate | [SkPur (Rkh), Revākhaṇḍa, 172 9.2]
anādityamayaṃ lokaṃ nirvaṣaṭkāramākulam | [SkPur (Rkh), Revākhaṇḍa, 172 10.1]
naṣṭadharmaṃ vijānīhi prakṛtisthaṃ kuruṣva ca | [SkPur (Rkh), Revākhaṇḍa, 172 10.2]
anugrahaṃ tu śāṇḍilyāḥ prārthayāma dvijottama | [SkPur (Rkh), Revākhaṇḍa, 172 10.3]
eṣa te kaṣṭado rājā samāyātastavāgrataḥ | [SkPur (Rkh), Revākhaṇḍa, 172 11.1]
saṃbhūṣayasva viprarṣe janaṃ devāsuraṃ gaṇam | [SkPur (Rkh), Revākhaṇḍa, 172 11.2]
māṇḍavya uvāca | [SkPur (Rkh), Revākhaṇḍa, 172 12.1]
yadi prasannā me devāḥ samāyātāḥ suraiḥ saha | [SkPur (Rkh), Revākhaṇḍa, 172 12.2]
trikālamatra tīrthe ca sthātavyam ṛṣibhiḥ saha | [SkPur (Rkh), Revākhaṇḍa, 172 12.3]
bhavatāṃ tu prasādena rujā me śāmyatāṃ sadā | [SkPur (Rkh), Revākhaṇḍa, 172 13.1]
evamastviti deveśā yāvajjalpanti pāṇḍava | [SkPur (Rkh), Revākhaṇḍa, 172 13.2]
tāvadrakṣo gṛhītvā 'gre kanyāṃ kāmapramodinīm | [SkPur (Rkh), Revākhaṇḍa, 172 14.1]
uvāca bhagavañchāpaṃ purā dattvorvaśī mama | [SkPur (Rkh), Revākhaṇḍa, 172 14.2]
yadā kanyāṃ hare rakṣaḥśāpāntaste bhaviṣyati | [SkPur (Rkh), Revākhaṇḍa, 172 15.1]
tena me garhitaṃ karma śāpenākṛtabuddhinā | [SkPur (Rkh), Revākhaṇḍa, 172 15.2]
kṣantavyam iti coktvā ca gataścādarśanaṃ punaḥ | [SkPur (Rkh), Revākhaṇḍa, 172 16.1]
gate caiva tu sā kanyā dṛṣṭvā padmadalekṣaṇā | [SkPur (Rkh), Revākhaṇḍa, 172 16.2]
mantrayitvā suraiḥ sarvair dattā māṇḍavyadhīmate | [SkPur (Rkh), Revākhaṇḍa, 172 17.1]
tāṃ vajraśūlikāṃ plāvya pavitrair narmadodakaiḥ | [SkPur (Rkh), Revākhaṇḍa, 172 17.2]
māṇḍavyam ṛṣimuttārya jayaśabdādimaṅgalaiḥ | [SkPur (Rkh), Revākhaṇḍa, 172 18.1]
vivāhayitvā tāṃ kanyāṃ māṇḍavyarṣipuṃgavaḥ | [SkPur (Rkh), Revākhaṇḍa, 172 18.2]
abhivādya ca tān sarvān dānasanmānagauravaiḥ | [SkPur (Rkh), Revākhaṇḍa, 172 19.1]
atha rājā samīpastho ratnaiśca vividhairapi | [SkPur (Rkh), Revākhaṇḍa, 172 19.2]
dhigvādairninditaḥ sarvaistairjanairbhūṣitaḥ punaḥ | [SkPur (Rkh), Revākhaṇḍa, 172 20.1]
rājñā ca brāhmaṇāḥ sarve bhūṣaṇācchādanāśanaiḥ | [SkPur (Rkh), Revākhaṇḍa, 172 20.2]
suvarṇakoṭidānena tuṣṭānkṛtvā kṣamāpitāḥ | [SkPur (Rkh), Revākhaṇḍa, 172 21.1]
vṛtte vivāha āhūya śāṇḍilīṃ tāmathābravīt | [SkPur (Rkh), Revākhaṇḍa, 172 21.2]
mānayasva imān viprān mocayasva divākaram | [SkPur (Rkh), Revākhaṇḍa, 172 22.1]
apahṛtya tamo yena kṛpā sadyaḥ pravartate | [SkPur (Rkh), Revākhaṇḍa, 172 22.2]
ṛṣīṇāṃ vacanaṃ śrutvā śāṇḍilī duḥkhitābravīt | [SkPur (Rkh), Revākhaṇḍa, 172 23.1]
udite 'rke tu me bhartā mṛtyuṃ yāsyati bho dvijāḥ | [SkPur (Rkh), Revākhaṇḍa, 172 23.2]
taṃ kathaṃ mocayāmīha hyātmano 'niṣṭasiddhaye | [SkPur (Rkh), Revākhaṇḍa, 172 24.1]
kriyāpravartanāc cādya kiṃ kāryaṃ me maharṣayaḥ | [SkPur (Rkh), Revākhaṇḍa, 172 24.2]
niḥpuṃsī strī hyanāthāhaṃ bhavāmi bhavato matam | [SkPur (Rkh), Revākhaṇḍa, 172 25.1]
tiṣṭha tvamandhakāre tu necchāmi raviṇodayam | [SkPur (Rkh), Revākhaṇḍa, 172 25.2]
tena vākyena te sarve devāsuramaharṣayaḥ | [SkPur (Rkh), Revākhaṇḍa, 172 26.1]
śiraḥsaṃcālanāḥ sarve sādhu sādhviti cābruvan | [SkPur (Rkh), Revākhaṇḍa, 172 26.2]
pativrate mahābhāge śṛṇu vākyaṃ tapodhane | [SkPur (Rkh), Revākhaṇḍa, 172 27.1]
manyase yadi naḥ sarvānkuruṣva vacanaṃ ca yat | [SkPur (Rkh), Revākhaṇḍa, 172 27.2]
śāṇḍilyuvāca | [SkPur (Rkh), Revākhaṇḍa, 172 28.1]
yena me na maredbhartā yena satyaṃ muner vacaḥ | [SkPur (Rkh), Revākhaṇḍa, 172 28.2]
tatkurudhvaṃ vicāryāśu yena saṃvardhate sukham | [SkPur (Rkh), Revākhaṇḍa, 172 28.3]
tasyāstadvacanaṃ śrutvā svapnāvasthākṛto hṛṣiḥ | [SkPur (Rkh), Revākhaṇḍa, 172 29.1]
antarhito muhūrtaṃ ca śāṇḍilyāśca prapaśya tām | [SkPur (Rkh), Revākhaṇḍa, 172 29.2]
punarādāya te sarve kṛtvā nirvraṇasattanum snāpito narmadātoye śāṇḍilyāyai samarpitaḥ | [SkPur (Rkh), Revākhaṇḍa, 172 30.1]
tataḥ sā hṛṣṭamanasā patiṃ dṛṣṭvā tu taijasam | [SkPur (Rkh), Revākhaṇḍa, 172 31.1]
praṇamya tān ṛṣīn devān vimalārkaṃ jagatkṛtam | [SkPur (Rkh), Revākhaṇḍa, 172 31.2]
kriyāpravartitāḥ sarve devagandharvamānuṣāḥ | [SkPur (Rkh), Revākhaṇḍa, 172 32.1]
hṛṣṭatuṣṭā gatāḥ sarve svamāśramapadaṃ mahat | [SkPur (Rkh), Revākhaṇḍa, 172 32.2]
pativratā svabhartrā sā māsamevāśrame sthitā | [SkPur (Rkh), Revākhaṇḍa, 172 33.1]
māṇḍavyenāpyanujñātā yayau natvā svamāśramam | [SkPur (Rkh), Revākhaṇḍa, 172 33.2]
gateṣu teṣu sarveṣu sthāpayāmāsa cācyutam | [SkPur (Rkh), Revākhaṇḍa, 172 34.1]
māṇḍavyeśvaranāmānaṃ nārāyaṇa iti smṛtam | [SkPur (Rkh), Revākhaṇḍa, 172 34.2]
divyaṃ varṣasahasraṃ tu pūjayāmāsa bhārata | [SkPur (Rkh), Revākhaṇḍa, 172 35.1]
gato 'sāvṛṣisaṅghaiśca sahito 'maraparvatam | [SkPur (Rkh), Revākhaṇḍa, 172 35.2]
tapastapantau tau tatra hyadyāpi kila bhārata | [SkPur (Rkh), Revākhaṇḍa, 172 36.1]
bhrātarau saṃyatātmānau dhyāyataḥ paramaṃ padam | [SkPur (Rkh), Revākhaṇḍa, 172 36.2]
tatra tīrthe tu yaḥ snātvā tarpayet pitṛdevatāḥ | [SkPur (Rkh), Revākhaṇḍa, 172 37.1]
pitarastasya tṛpyanti piṇḍadānāddaśābdikam | [SkPur (Rkh), Revākhaṇḍa, 172 37.2]
devagṛhe tu pakṣādau yaḥ karoti vilepanam | [SkPur (Rkh), Revākhaṇḍa, 172 38.1]
godānaśatasāhasre datte bhavati yatphalam | [SkPur (Rkh), Revākhaṇḍa, 172 38.2]
upalepanena dviguṇamarcane tu caturguṇam | [SkPur (Rkh), Revākhaṇḍa, 172 39.1]
dīpaprajvalane puṇyamaṣṭadhā parikīrtitam | [SkPur (Rkh), Revākhaṇḍa, 172 39.2]
divyanetradharo bhūtvā trailokye sacarācare | [SkPur (Rkh), Revākhaṇḍa, 172 40.1]
dadhnā madhughṛtairdevaṃ payasā narmadodakaiḥ | [SkPur (Rkh), Revākhaṇḍa, 172 40.2]
snapanaṃ ye prakurvanti puṣpamālāvilepanaiḥ | [SkPur (Rkh), Revākhaṇḍa, 172 41.1]
ye 'rcayanti virūpākṣaṃ devaṃ nārāyaṇaṃ harim | [SkPur (Rkh), Revākhaṇḍa, 172 41.2]
te 'pi divyavimānena krīḍante kalpasaṃkhyayā | [SkPur (Rkh), Revākhaṇḍa, 172 42.1]
dīpāṣṭakaṃ tu yaḥ kuryād aṣṭamīṃ ca caturdaśīm | [SkPur (Rkh), Revākhaṇḍa, 172 42.2]
ekādaśyāṃ tu kṛṣṇasya na paśyanti yamaṃ tu te | [SkPur (Rkh), Revākhaṇḍa, 172 43.1]
phalairnānāvidhaiḥ śubhrair yaḥ kuryāl liṅgapūraṇam | [SkPur (Rkh), Revākhaṇḍa, 172 43.2]
te 'pi yānti vimānena siddhacāraṇasevitāḥ | [SkPur (Rkh), Revākhaṇḍa, 172 44.1]
ghaṇṭā caiva patākā ca vimāne puṣpamālikā | [SkPur (Rkh), Revākhaṇḍa, 172 44.2]
vāditrāṇi yathārhāṇi prānte ca gacchate śivam | [SkPur (Rkh), Revākhaṇḍa, 172 45.1]
devālayaṃ tu yaḥ kuryād vaiṣṇavaṃ māṇḍaveśvaram | [SkPur (Rkh), Revākhaṇḍa, 172 45.2]
svarge vasati dharmātmā yāvadābhūtasamplavam | [SkPur (Rkh), Revākhaṇḍa, 172 46.1]
māṇḍavyanārāyaṇākhye viprān bhojayate 'grataḥ | [SkPur (Rkh), Revākhaṇḍa, 172 46.2]
ekasmin bhojite vipre koṭir bhavati bhojitā | [SkPur (Rkh), Revākhaṇḍa, 172 47.1]
āśvine māsi samprāpte śuklapakṣe caturdaśīm | [SkPur (Rkh), Revākhaṇḍa, 172 47.2]
kṛtopavāsaniyamo rātrau jāgaraṇena ca | [SkPur (Rkh), Revākhaṇḍa, 172 48.1]
dīpamālāṃ caturdikṣu pūjāṃ kṛtvā tu śaktitaḥ | [SkPur (Rkh), Revākhaṇḍa, 172 48.2]
nārī vā puruṣo vāpi nṛtyagītapravādanaiḥ | [SkPur (Rkh), Revākhaṇḍa, 172 49.1]
prabhāte vimale sūrye snānādikavidhiṃ nṛpa | [SkPur (Rkh), Revākhaṇḍa, 172 49.2]
abhinirvartya maunena paśyate devamīdṛśam | [SkPur (Rkh), Revākhaṇḍa, 172 50.1]
sarvapāpavinirmukto rudraloke mahīyate | [SkPur (Rkh), Revākhaṇḍa, 172 50.2]
athavā mārgaśīrṣe ca caitravaiśākhayorapi | [SkPur (Rkh), Revākhaṇḍa, 172 51.1]
śrāvaṇe vā mahārāja sarvakāle 'thavāpi ca | [SkPur (Rkh), Revākhaṇḍa, 172 51.2]
śivarātrisamaṃ puṇyam ityevaṃ śivabhāṣitam | [SkPur (Rkh), Revākhaṇḍa, 172 52.1]
vājapeyāśvamedhābhyāṃ phalaṃ bhavati nānyathā | [SkPur (Rkh), Revākhaṇḍa, 172 52.2]
durbhagā duḥkhitā vandhyā daridrā ca mṛtaprajā | [SkPur (Rkh), Revākhaṇḍa, 172 53.1]
snāti rudraghaṭairyā strī sarvānkāmānavāpnuyāt | [SkPur (Rkh), Revākhaṇḍa, 172 53.2]
kṛmikīṭapataṅgāśca tasmiṃstīrthe tu ye mṛtāḥ | [SkPur (Rkh), Revākhaṇḍa, 172 54.1]
svargaṃ prayānti te sarve divyarūpadharā nṛpa | [SkPur (Rkh), Revākhaṇḍa, 172 54.2]
anāśake jale 'gnau tu ye mṛtā vyādhipīḍitāḥ | [SkPur (Rkh), Revākhaṇḍa, 172 55.1]
anivartikā gatis teṣāṃ rudraloke hyasaṃśayam | [SkPur (Rkh), Revākhaṇḍa, 172 55.2]
nityaṃ namati yo rāja śivanārāyaṇāvubhau | [SkPur (Rkh), Revākhaṇḍa, 172 56.1]
godānaphalamāpnoti tasya tīrthaprabhāvataḥ | [SkPur (Rkh), Revākhaṇḍa, 172 56.2]
devālaye tu rājendra yaśca kuryāt pradakṣiṇām | [SkPur (Rkh), Revākhaṇḍa, 172 57.1]
pradakṣiṇīkṛtā tena sasāgaradharā dharā | [SkPur (Rkh), Revākhaṇḍa, 172 57.2]
sārddhaṃ śataṃ ca tīrthāni mallikābhavanād bahiḥ | [SkPur (Rkh), Revākhaṇḍa, 172 58.1]
tasya tīrthapramāṇaṃ tu vistaraṃ rājasattama | [SkPur (Rkh), Revākhaṇḍa, 172 58.2]
sūtreṇa veṣṭayet kṣetramathavā śivamandiram | [SkPur (Rkh), Revākhaṇḍa, 172 59.1]
athavā śivaliṅgaṃ ca tasya puṇyaphalaṃ śṛṇu | [SkPur (Rkh), Revākhaṇḍa, 172 59.2]
jambūdvīpaśca kṛtasnaśca śālmalī kuśakrauñcakau | [SkPur (Rkh), Revākhaṇḍa, 172 60.1]
śākapuṣkaragomedaiḥ saptadvīpā vasuṃdharā | [SkPur (Rkh), Revākhaṇḍa, 172 60.2]
bhūṣitā tena rājendra saśailavanakānanā | [SkPur (Rkh), Revākhaṇḍa, 172 61.1]
revāyāṃ dakṣiṇe bhāge śivakṣetrātsamīpataḥ | [SkPur (Rkh), Revākhaṇḍa, 172 61.2]
devakhātaṃ mahāpuṇyaṃ nirmitaṃ tridaśairapi | [SkPur (Rkh), Revākhaṇḍa, 172 62.1]
tasmin yaḥ kurute snānaṃ mucyate sarvapātakaiḥ | [SkPur (Rkh), Revākhaṇḍa, 172 62.2]
pūrṇimāyāmamāvasyāṃ vyatīpāte 'rkasaṃkrame | [SkPur (Rkh), Revākhaṇḍa, 172 63.1]
śrāddhaṃ ca saṃgrahe kuryātsa gacchet paramāṃ gatim | [SkPur (Rkh), Revākhaṇḍa, 172 63.2]
devakhāte trayo devā brahmaviṣṇumaheśvarāḥ | [SkPur (Rkh), Revākhaṇḍa, 172 64.1]
tiṣṭhanti ṛṣibhiḥ sārddhaṃ pitṛdevagaṇaiḥ saha | [SkPur (Rkh), Revākhaṇḍa, 172 64.2]
tatra tīrthe 'śvine māsi caturdaśyāṃ viśeṣataḥ | [SkPur (Rkh), Revākhaṇḍa, 172 65.1]
vāyumārge sthitaḥ śakrastiṣṭhate daivataiḥ saha | [SkPur (Rkh), Revākhaṇḍa, 172 65.2]
pṛthivyāṃ yāni tīrthāni saritaḥ sāgarāstathā | [SkPur (Rkh), Revākhaṇḍa, 172 66.1]
viṃśati tāni sarvāṇi devakhāte dinadvayam | [SkPur (Rkh), Revākhaṇḍa, 172 66.2]
gayāśire ca yatpuṇyaṃ prayāge makarakaṇṭake | [SkPur (Rkh), Revākhaṇḍa, 172 67.1]
prayāge somatīrthe ca tatpuṇyaṃ māṇḍaveśvare | [SkPur (Rkh), Revākhaṇḍa, 172 67.2]
paṭṭabandhena yatpuṇyaṃ mātrāyāṃ lakuleśvare | [SkPur (Rkh), Revākhaṇḍa, 172 68.1]
āśvinyāmaśvinīyoge tatpuṇyaṃ māṇḍaveśvare | [SkPur (Rkh), Revākhaṇḍa, 172 68.2]
ujjayinyāṃ mahākāle vārāṇasyāṃ tripuṣkare | [SkPur (Rkh), Revākhaṇḍa, 172 69.1]
saṃnihatyāṃ ravigraste māṇḍavyākhye sanātanam | [SkPur (Rkh), Revākhaṇḍa, 172 69.2]
iti jñātvā mahārāja sarvatīrtheṣu cottamam | [SkPur (Rkh), Revākhaṇḍa, 172 70.1]
pitṝndevān samabhyarcya snānadānādipūjanaiḥ | [SkPur (Rkh), Revākhaṇḍa, 172 70.2]
caturdaśyāṃ nirāhāraḥ sthito bhūtvā śucivrataḥ | [SkPur (Rkh), Revākhaṇḍa, 172 71.1]
pūjayet parayā bhaktyā rātrau jāgaraṇe śivam | [SkPur (Rkh), Revākhaṇḍa, 172 71.2]
snānaiśca vividhairdevaṃ puṣpāgaruvilepanaiḥ | [SkPur (Rkh), Revākhaṇḍa, 172 72.1]
prabhāte paurṇamāsyāṃ tu snānādividhitarpaṇaiḥ | [SkPur (Rkh), Revākhaṇḍa, 172 72.2]
śrāddhena havyakavyena śivapūjārcanena ca | [SkPur (Rkh), Revākhaṇḍa, 172 73.1]
agniṣṭomādiyajñaiśca vidhivaccāptadakṣiṇaiḥ | [SkPur (Rkh), Revākhaṇḍa, 172 73.2]
dhautapāpo viśuddhātmā phalate phalamuttamam | [SkPur (Rkh), Revākhaṇḍa, 172 74.1]
gosahasrapradānena dattaṃ bhavati bhārata | [SkPur (Rkh), Revākhaṇḍa, 172 74.2]
snānādyair vidhivat tatra taddine śivasannidhau | [SkPur (Rkh), Revākhaṇḍa, 172 75.1]
hiraṇyaṃ vṛṣabhaṃ dhenuṃ bhūmiṃ gomithunaṃ hayam | [SkPur (Rkh), Revākhaṇḍa, 172 75.2]
śivamuddiśya vai vastrayugme dadyāt surūpiṇe | [SkPur (Rkh), Revākhaṇḍa, 172 76.1]
pādukopānahau chatraṃ bhājanaṃ raktavāsasī | [SkPur (Rkh), Revākhaṇḍa, 172 76.2]
homaṃ jāpyaṃ tathā dānamakṣayaṃ sarvameva tat | [SkPur (Rkh), Revākhaṇḍa, 172 77.1]
ṛcamekāṃ tu ṛgvede yajurvede yajustathā | [SkPur (Rkh), Revākhaṇḍa, 172 77.2]
sāmaikaṃ sāmavede tu japed devāgrasaṃsthitaḥ | [SkPur (Rkh), Revākhaṇḍa, 172 78.1]
samyagvedaphalaṃ tasya bhavedvai nātra saṃśayaḥ | [SkPur (Rkh), Revākhaṇḍa, 172 78.2]
gāyatrījāpyamātras tu vedatrayaphalaṃ labhet | [SkPur (Rkh), Revākhaṇḍa, 172 79.1]
kulakoṭiśataṃ sāgraṃ labhate tu śivārcanāt | [SkPur (Rkh), Revākhaṇḍa, 172 79.2]
snāne dāne tathā śrāddhe jāgare gītavādite | [SkPur (Rkh), Revākhaṇḍa, 172 80.1]
anivartikā gatistasya śivalokātkadācana | [SkPur (Rkh), Revākhaṇḍa, 172 80.2]
kālena mahatāviṣṭo martyaloke samāviśet | [SkPur (Rkh), Revākhaṇḍa, 172 81.1]
rājā bhavati medhāvī sarvavyādhivivarjitaḥ | [SkPur (Rkh), Revākhaṇḍa, 172 81.2]
jīvedvarṣaśataṃ sāgraṃ putrapautradhanānvitaḥ | [SkPur (Rkh), Revākhaṇḍa, 172 82.1]
tacca tīrthaṃ punaḥ smṛtvā līyamāno maheśvare | [SkPur (Rkh), Revākhaṇḍa, 172 82.2]
upāste yastu vai sandhyāṃ tasmiṃstīrthe ca parvaṇi | [SkPur (Rkh), Revākhaṇḍa, 172 83.1]
sāṅgopāṅgaiś caturvedair labhate phalamuttamam | [SkPur (Rkh), Revākhaṇḍa, 172 83.2]
tatra sarvaṃ śivakṣetrāccharapātaṃ samantataḥ | [SkPur (Rkh), Revākhaṇḍa, 172 84.1]
na saṃcared bhayodvignā brahmahatyā narādhipa | [SkPur (Rkh), Revākhaṇḍa, 172 84.2]
yatra tatra sthito vṛkṣān paśyate tīrthatatparaḥ | [SkPur (Rkh), Revākhaṇḍa, 172 85.1]
vividhaiḥ pātakair mukto mucyate nātra saṃśayaḥ | [SkPur (Rkh), Revākhaṇḍa, 172 85.2]
śvabhrī tatra mahārāja jalamadhye pradṛśyate | [SkPur (Rkh), Revākhaṇḍa, 172 86.1]
kathānikā purāṇoktā vānarī tīrthasevanāt | [SkPur (Rkh), Revākhaṇḍa, 172 86.2]
tatra kūpo mahārāja tiṣṭhate devanirmitaḥ | [SkPur (Rkh), Revākhaṇḍa, 172 87.1]
śivasya paścime bhāge śivakṣetramanuttamam | [SkPur (Rkh), Revākhaṇḍa, 172 87.2]
vṛṣotsargaṃ tu yaḥ kuryāttasmiṃstīrthe narādhipa | [SkPur (Rkh), Revākhaṇḍa, 172 88.1]
krīḍanti pitarastasya svargaloke yadṛcchayā | [SkPur (Rkh), Revākhaṇḍa, 172 88.2]
agamyāgamane pāpam ayājyayājane kṛte | [SkPur (Rkh), Revākhaṇḍa, 172 89.1]
steyācca brahmagohatyāgurughātācca pātakam | [SkPur (Rkh), Revākhaṇḍa, 172 89.2]
tatsarvaṃ naśyate pāpaṃ vṛṣotsarge kṛte tu vai | [SkPur (Rkh), Revākhaṇḍa, 172 89.3]
māṇḍavyatīrthamāhātmyaṃ yaḥ śṛṇoti samādhinā | [SkPur (Rkh), Revākhaṇḍa, 172 90.1]
mucyate sarvapāpebhyo nātra kāryā vicāraṇā | [SkPur (Rkh), Revākhaṇḍa, 172 90.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye māṇḍavyatīrthamāhātmyavarṇanaṃ nāma dvisaptatyadhikaśatatamo 'dhyāyaḥ | [SkPur (Rkh), Revākhaṇḍa, 172 91.1]
{SkPur (Rkh), Revākhaṇḍa, 173}
śrīmārkaṇḍeya uvāca | [SkPur (Rkh), Revākhaṇḍa, 173 1.1]
tato gacchettu rājendra tīrthaṃ paramaśobhanam | [SkPur (Rkh), Revākhaṇḍa, 173 1.2]
narmadādakṣiṇe kūle sarvapāpapraṇāśanam | [SkPur (Rkh), Revākhaṇḍa, 173 1.3]
siddheśvaramiti khyātaṃ mahāpātakanāśanam | [SkPur (Rkh), Revākhaṇḍa, 173 2.1]
yatra śuddhiṃ parāṃ prāpto devadevo maheśvaraḥ | [SkPur (Rkh), Revākhaṇḍa, 173 2.2]
purā hatyāyutaḥ pārtha devadevas triśūladhṛk | [SkPur (Rkh), Revākhaṇḍa, 173 2.3]
purā pañcaśirā āsīdbrahmā lokapitāmahaḥ | [SkPur (Rkh), Revākhaṇḍa, 173 3.1]
tenānṛtaṃ vacaścoktaṃ kasmiṃścitkāraṇāntare | [SkPur (Rkh), Revākhaṇḍa, 173 3.2]
tacchrutvā sahasā tasmai cukopa parameśvaraḥ | [SkPur (Rkh), Revākhaṇḍa, 173 4.1]
chedayāmāsa bhagavānmūrdhānaṃ karajaistadā | [SkPur (Rkh), Revākhaṇḍa, 173 4.2]
tasya tatkarasaṃlagnaṃ cyavate na kadācana | [SkPur (Rkh), Revākhaṇḍa, 173 5.1]
tato hi devadeveśaḥ paryaṭan pṛthivīmimām | [SkPur (Rkh), Revākhaṇḍa, 173 5.2]
tato vārāṇasīṃ prāptastasyāṃ tadapatacchiraḥ | [SkPur (Rkh), Revākhaṇḍa, 173 6.1]
patite tu kapāle ca brahmahatyā na muñcati | [SkPur (Rkh), Revākhaṇḍa, 173 6.2]
tatastu sāgare gatvā pūrve ca dakṣiṇe tathā | [SkPur (Rkh), Revākhaṇḍa, 173 7.1]
paścime cottare pārtha devadevo maheśvaraḥ | [SkPur (Rkh), Revākhaṇḍa, 173 7.2]
paryaṭansarvatīrtheṣu brahmahatyā na muñcati | [SkPur (Rkh), Revākhaṇḍa, 173 8.1]
narmadādakṣiṇe kūle sutīrthaṃ prāptavān prabhuḥ | [SkPur (Rkh), Revākhaṇḍa, 173 8.2]
kulakoṭiṃ samāsādya prārthayāmāsa cātmavān | [SkPur (Rkh), Revākhaṇḍa, 173 9.1]
prāyaścittaṃ tataḥ kṛtvā babhūva gatakalmaṣaḥ | [SkPur (Rkh), Revākhaṇḍa, 173 9.2]
tato niṣkalmaṣo jāto devadevo maheśvaraḥ | [SkPur (Rkh), Revākhaṇḍa, 173 10.1]
hatvā surebhyastatsthānaṃ tataścāntardadhe prabhuḥ | [SkPur (Rkh), Revākhaṇḍa, 173 10.2]
tadāprabhṛti tattīrthaṃ śuddharudreti kīrtitam | [SkPur (Rkh), Revākhaṇḍa, 173 11.1]
vikhyātaṃ triṣu loke brahmahatyāharaṃ param | [SkPur (Rkh), Revākhaṇḍa, 173 11.2]
māse māse site pakṣe 'māvāsyāyāṃ yudhiṣṭhira | [SkPur (Rkh), Revākhaṇḍa, 173 12.1]
snātvā tatra vidhānena tarpayet pitṛdevatāḥ | [SkPur (Rkh), Revākhaṇḍa, 173 12.2]
dadyāt piṇḍaṃ pitṝṇāṃ tu bhāvitenāntarātmanā | [SkPur (Rkh), Revākhaṇḍa, 173 13.1]
tasya te dvādaśābdāni sutṛptāḥ pitaro nṛpa | [SkPur (Rkh), Revākhaṇḍa, 173 13.2]
gandhadhūpapradīpādyairabhyarcya parameśvaram | [SkPur (Rkh), Revākhaṇḍa, 173 14.1]
śuddheśvarābhidhānaṃ tu śivaloke mahīyate | [SkPur (Rkh), Revākhaṇḍa, 173 14.2]
etatte kathitaṃ rājañchuddharudram anuttamam | [SkPur (Rkh), Revākhaṇḍa, 173 15.1]
mayā śrutaṃ yathā devasakāśācchūlapāṇinaḥ | [SkPur (Rkh), Revākhaṇḍa, 173 15.2]
mucyate sarvapāpebhyo rudralokaṃ sa gacchati | [SkPur (Rkh), Revākhaṇḍa, 173 15.3]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śuddheśvaratīrthamāhātmyavarṇanaṃ nāma trisaptatyuttaraśatatamo 'dhyāyaḥ | [SkPur (Rkh), Revākhaṇḍa, 173 16.1]
{SkPur (Rkh), Revākhaṇḍa, 174}
śrīmārkaṇḍeya uvāca | [SkPur (Rkh), Revākhaṇḍa, 174 1.1]
gopeśvaraṃ tato gaccheduttare narmadātaṭe | [SkPur (Rkh), Revākhaṇḍa, 174 1.2]
yatra snānena caikena mucyante pātakair narāḥ | [SkPur (Rkh), Revākhaṇḍa, 174 1.3]
tatra tīrthe tu yaḥ snātvā kurute prāṇasaṃkṣayam | [SkPur (Rkh), Revākhaṇḍa, 174 2.1]
barhiyuktena yānena sa gacchecchivamandire | [SkPur (Rkh), Revākhaṇḍa, 174 2.2]
krīḍitvā suciraṃ kālaṃ śivaloke narādhipa | [SkPur (Rkh), Revākhaṇḍa, 174 3.1]
iha mānuṣyatāṃ prāpya rājā bhavati vīryavān | [SkPur (Rkh), Revākhaṇḍa, 174 3.2]
hastyaśvarathasampanno dāsīdāsasamanvitaḥ | [SkPur (Rkh), Revākhaṇḍa, 174 4.1]
pūjyamāno narendraiśca jīvedvarṣaśataṃ naraḥ | [SkPur (Rkh), Revākhaṇḍa, 174 4.2]
samprāpte kārttike māsi navamyāṃ śuklapakṣataḥ | [SkPur (Rkh), Revākhaṇḍa, 174 5.1]
sopavāsaḥ śucirbhūtvā dīpakāṃstatra dāpayet | [SkPur (Rkh), Revākhaṇḍa, 174 5.2]
gandhapuṣpaiḥ samabhyarcya rātrau kurvīta jāgaram | [SkPur (Rkh), Revākhaṇḍa, 174 6.1]
tasya yatphalamuddiṣṭaṃ tacchṛṇuṣva narādhipa | [SkPur (Rkh), Revākhaṇḍa, 174 6.2]
yāvatpuṇyaṃ phalaṃ saṃkhyā dīpakānāṃ tathaiva ca | [SkPur (Rkh), Revākhaṇḍa, 174 7.1]
tāvadyugasahasrāṇi śivaloke mahīyate | [SkPur (Rkh), Revākhaṇḍa, 174 7.2]
tasmiṃstīrthe tu rājendra liṅgapūraṇakaṃ vidhim | [SkPur (Rkh), Revākhaṇḍa, 174 8.1]
tathaiva padmakaiścaiva dadhibhaktaistathaiva ca | [SkPur (Rkh), Revākhaṇḍa, 174 8.2]
yastu kuryān naraśreṣṭha tasya puṇyaphalaṃ śṛṇu | [SkPur (Rkh), Revākhaṇḍa, 174 9.1]
yāvanti tilasaṃkhyāni dadhibhaktaṃ tathaiva ca | [SkPur (Rkh), Revākhaṇḍa, 174 9.2]
padmasaṃkhyā śive loke modate kālamīpsitam | [SkPur (Rkh), Revākhaṇḍa, 174 10.1]
tasmiṃstīrthe tu rājendra yatkiṃcid dīyate nṛpa | [SkPur (Rkh), Revākhaṇḍa, 174 10.2]
sarvaṃ koṭiguṇaṃ tasya saṃkhyātuṃ vā na śakyate | [SkPur (Rkh), Revākhaṇḍa, 174 11.1]
evaṃ te kathitaṃ sarvaṃ sarvatīrthamanuttamam | [SkPur (Rkh), Revākhaṇḍa, 174 11.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe gopeśvaratīrthamāhātmyavarṇanaṃ nāma catuḥsaptatyuttaraśatatamo 'dhyāyaḥ | [SkPur (Rkh), Revākhaṇḍa, 174 12.1]
{SkPur (Rkh), Revākhaṇḍa, 175}
śrīmārkaṇḍeya uvāca | [SkPur (Rkh), Revākhaṇḍa, 175 1.1]
uttare narmadākūle bhṛgukṣetrasya madhyataḥ | [SkPur (Rkh), Revākhaṇḍa, 175 1.2]
kapileśvaraṃ tu vikhyātaṃ viśeṣātpāpanāśanam | [SkPur (Rkh), Revākhaṇḍa, 175 1.3]
yo 'sau sanātano devaḥ purāṇe paripaṭhyate | [SkPur (Rkh), Revākhaṇḍa, 175 2.1]
vāsudevo jagannāthaḥ kapilatvamupāgataḥ | [SkPur (Rkh), Revākhaṇḍa, 175 2.2]
pātālaṃ sutalaṃ nāma tasyaiva nitalaṃ hyadhaḥ | [SkPur (Rkh), Revākhaṇḍa, 175 3.1]
gabhastigaṃ ca tasyādho hyandhatāmisrameva ca | [SkPur (Rkh), Revākhaṇḍa, 175 3.2]
pātālaṃ saptamaṃ yacca hyadhastātsaṃsthitaṃ mahat | [SkPur (Rkh), Revākhaṇḍa, 175 4.1]
vasate tatra vai devaḥ purāṇaḥ parameśvaraḥ | [SkPur (Rkh), Revākhaṇḍa, 175 4.2]
sa brahmā sa mahādevaḥ sa devo garuḍadhvajaḥ | [SkPur (Rkh), Revākhaṇḍa, 175 5.1]
pūjyamānaḥ suraiḥ siddhais tiṣṭhate brahmavādibhiḥ | [SkPur (Rkh), Revākhaṇḍa, 175 5.2]
vasatas tasya rājendra kapilasya jagadguroḥ | [SkPur (Rkh), Revākhaṇḍa, 175 6.1]
vināśaṃ cāgrataḥ prāptāḥ kṣaṇena sagarātmajāḥ | [SkPur (Rkh), Revākhaṇḍa, 175 6.2]
bhasmībhūtāṃstu tāndṛṣṭvā kapilo munisattamaḥ | [SkPur (Rkh), Revākhaṇḍa, 175 7.1]
jagāma paramaṃ śokaṃ cintyamāno 'tha kilbiṣam | [SkPur (Rkh), Revākhaṇḍa, 175 7.2]
sarvasaṅgaparityāge citte nirviṣayīkṛte | [SkPur (Rkh), Revākhaṇḍa, 175 8.1]
ayuktaṃ ṣaṣṭisahasrāṇāṃ kartaṃ mama vināśanam | [SkPur (Rkh), Revākhaṇḍa, 175 8.2]
kṛtasya karaṇaṃ nāsti tasmātpāpavināśanam | [SkPur (Rkh), Revākhaṇḍa, 175 9.1]
gatvā tu kāpilaṃ tīrthaṃ mocayāmyaghamātmanaḥ | [SkPur (Rkh), Revākhaṇḍa, 175 9.2]
pātālaṃ tu tato muktvā kapilo munisattamaḥ | [SkPur (Rkh), Revākhaṇḍa, 175 10.1]
tapaścacāra sumahannarmadātaṭamāsthitaḥ | [SkPur (Rkh), Revākhaṇḍa, 175 10.2]
vratopavāsairvividhaiḥ snānadānajapādikaiḥ | [SkPur (Rkh), Revākhaṇḍa, 175 11.1]
paraṃ nirvāṇamāpannaḥ pūjayanrudramavyayam | [SkPur (Rkh), Revākhaṇḍa, 175 11.2]
tatra tīrthe tu yaḥ snātvā pūjayet parameśvaram | [SkPur (Rkh), Revākhaṇḍa, 175 12.1]
gosahasraphalaṃ tasya labhate nātra saṃśayaḥ | [SkPur (Rkh), Revākhaṇḍa, 175 12.2]
jyeṣṭhamāse tu samprāpte śuklapakṣe caturdaśī | [SkPur (Rkh), Revākhaṇḍa, 175 13.1]
tatra snātvā vidhānena bhaktyā dānaṃ prayacchati | [SkPur (Rkh), Revākhaṇḍa, 175 13.2]
pātrabhūtāya viprāya svalpaṃ vā yadi vā bahu | [SkPur (Rkh), Revākhaṇḍa, 175 14.1]
akṣayaṃ tatphalaṃ proktaṃ śivena parameṣṭhinā | [SkPur (Rkh), Revākhaṇḍa, 175 14.2]
aṅgārakadine prāpte caturthyāṃ navamīṣu ca | [SkPur (Rkh), Revākhaṇḍa, 175 15.1]
snānaṃ karoti puruṣo bhaktyopoṣya varāṅganā | [SkPur (Rkh), Revākhaṇḍa, 175 15.2]
rūpamaiśvaryamatulaṃ saubhāgyaṃ saṃtatiṃ parām | [SkPur (Rkh), Revākhaṇḍa, 175 16.1]
labhate saptajanmāni nityaṃ nityaṃ punaḥ punaḥ | [SkPur (Rkh), Revākhaṇḍa, 175 16.2]
paurṇamāsyāmamāvāsyāṃ snātvā piṇḍaṃ prayacchati | [SkPur (Rkh), Revākhaṇḍa, 175 17.1]
tasya te dvādaśābdāni tṛptā yānti surālayam | [SkPur (Rkh), Revākhaṇḍa, 175 17.2]
tatra tīrthe tu yo bhaktyā dadyāddīpaṃ suśobhanam | [SkPur (Rkh), Revākhaṇḍa, 175 18.1]
jāyate tasya rājendra mahādīptiḥ śārīrajā | [SkPur (Rkh), Revākhaṇḍa, 175 18.2]
tatra tīrthe mṛtānāṃ tu jantūnāṃ sarvadā kila | [SkPur (Rkh), Revākhaṇḍa, 175 19.1]
anivartikā bhavetteṣāṃ gatistu śivamandirāt | [SkPur (Rkh), Revākhaṇḍa, 175 19.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kapileśvaratīrthamāhātmyavarṇanaṃ nāma pañcasaptādhikaśatatamo 'dhyāyaḥ | [SkPur (Rkh), Revākhaṇḍa, 175 20.1]
{SkPur (Rkh), Revākhaṇḍa, 176}
śrīmārkaṇḍeya uvāca | [SkPur (Rkh), Revākhaṇḍa, 176 1.1]
tato gacchenmahīpāla piṅgalāvartamuttamam | [SkPur (Rkh), Revākhaṇḍa, 176 1.2]
tīrthaṃ sarvaguṇopetaṃ kāmikaṃ bhuvi durlabham | [SkPur (Rkh), Revākhaṇḍa, 176 1.3]
vācikaṃ mānasaṃ pāpaṃ karmajaṃ yatpurā kṛtam | [SkPur (Rkh), Revākhaṇḍa, 176 2.1]
piṅgaleśvaramāsādya tatsarvaṃ vilayaṃ vrajet | [SkPur (Rkh), Revākhaṇḍa, 176 2.2]
tatra snānaṃ ca dānaṃ ca devakhāte kṛtaṃ nṛpa | [SkPur (Rkh), Revākhaṇḍa, 176 3.1]
akṣayaṃ tadbhavetsarvamityevaṃ śaṅkaro 'bravīt | [SkPur (Rkh), Revākhaṇḍa, 176 3.2]
pṛthivyāṃ sarvatīrtheṣu samuddhṛtya śubhodakam | [SkPur (Rkh), Revākhaṇḍa, 176 4.1]
muktaṃ tatra suraiḥ khātvā devakhātaṃ tato 'bhavat | [SkPur (Rkh), Revākhaṇḍa, 176 4.2]
yudhiṣṭhira uvāca | [SkPur (Rkh), Revākhaṇḍa, 176 5.1]
kathaṃ tu devakhātaṃ tatsaṃjātaṃ dvijasattama | [SkPur (Rkh), Revākhaṇḍa, 176 5.2]
surāḥ sarve kathaṃ tatra mumucur vāri tīrthajam | [SkPur (Rkh), Revākhaṇḍa, 176 5.3]
sarvaṃ kathaya me vipra śravaṇe lampaṭaṃ manaḥ | [SkPur (Rkh), Revākhaṇḍa, 176 5.4]
śrīmārkaṇḍeya uvāca | [SkPur (Rkh), Revākhaṇḍa, 176 6.1]
yadā tu śūlaśuddhyarthaṃ rudro devagaṇaiḥ saha | [SkPur (Rkh), Revākhaṇḍa, 176 6.2]
babhrāma pṛthivīṃ sarvāṃ kamaṇḍaludharaḥ śubhām | [SkPur (Rkh), Revākhaṇḍa, 176 6.3]
prabhāsādyeṣu tīrtheṣu snānaṃ cakruḥ surāstadā | [SkPur (Rkh), Revākhaṇḍa, 176 7.1]
sarvatīrthotthitaṃ toyaṃ pātre vai nihitaṃ tu taiḥ | [SkPur (Rkh), Revākhaṇḍa, 176 7.2]
śūlabhedamanuprāpya śūlaṃ śuddhaṃ tu śūlinaḥ | [SkPur (Rkh), Revākhaṇḍa, 176 8.1]
tatrotthamudakaṃ gṛhya āgatā bhṛgukacchake | [SkPur (Rkh), Revākhaṇḍa, 176 8.2]
tatrāpaśyaṃstato hyagniṃ ca piṅgalākṣaṃ ca rogiṇam | [SkPur (Rkh), Revākhaṇḍa, 176 9.1]
tapasyugre vyavasitaṃ dhyāyamānaṃ maheśvaram | [SkPur (Rkh), Revākhaṇḍa, 176 9.2]
havirbhāgaistu viprāṇāṃ rājñāṃ caivāmayāvinām | [SkPur (Rkh), Revākhaṇḍa, 176 10.1]
dṛṣṭvā tu bahurogārtamagniṃ devamukhaṃ surāḥ | [SkPur (Rkh), Revākhaṇḍa, 176 10.2]
prāhuste sahitā devaṃ śaṅkaraṃ lokaśaṅkaram | [SkPur (Rkh), Revākhaṇḍa, 176 10.3]
devā ūcuḥ | [SkPur (Rkh), Revākhaṇḍa, 176 11.1]
prasādaḥ kriyatāṃ śambho piṅgalasyāmayāvinaḥ | [SkPur (Rkh), Revākhaṇḍa, 176 11.2]
yathā hi nīrujaḥ kāyo haviṣāṃ grahaṇakṣamaḥ | [SkPur (Rkh), Revākhaṇḍa, 176 11.3]
punarbhavati piṅgastu tathā kuru maheśvara | [SkPur (Rkh), Revākhaṇḍa, 176 11.4]
īśvara uvāca | [SkPur (Rkh), Revākhaṇḍa, 176 12.1]
bhobhoḥ surā hi tapasā tuṣṭo 'haṃ vo viśeṣataḥ | [SkPur (Rkh), Revākhaṇḍa, 176 12.2]
vacanācca viśeṣeṇa dadāmyabhimataṃ varam | [SkPur (Rkh), Revākhaṇḍa, 176 12.3]
piṅgala uvāca | [SkPur (Rkh), Revākhaṇḍa, 176 13.1]
yadi tuṣṭo 'si deveśa dīyate deva cepsitam | [SkPur (Rkh), Revākhaṇḍa, 176 13.2]
candrādityau ca nayane kṛtvātra kalayā sthitaḥ | [SkPur (Rkh), Revākhaṇḍa, 176 13.3]
tathā punarnavaḥ kāyo bhavedvai mama śaṅkara | [SkPur (Rkh), Revākhaṇḍa, 176 14.1]
tathā kuru virūpākṣa namastubhyaṃ punaḥ punaḥ | [SkPur (Rkh), Revākhaṇḍa, 176 14.2]
mārkaṇḍeya uvāca | [SkPur (Rkh), Revākhaṇḍa, 176 15.1]
tataḥ sa bhagavāñchambhur mūrtimādityarūpiṇīm | [SkPur (Rkh), Revākhaṇḍa, 176 15.2]
kṛtvā tu tasya tadrogam apānudata śaṅkaraḥ | [SkPur (Rkh), Revākhaṇḍa, 176 15.3]
tataḥ punarnavībhūtaḥ punaḥ provāca śaṅkaram | [SkPur (Rkh), Revākhaṇḍa, 176 16.1]
atraiva sthīyatāṃ śambho tathaiva bhāskaraḥ svayam | [SkPur (Rkh), Revākhaṇḍa, 176 16.2]
prāṇināmupakārāya rogāṇāmupaśāntaye | [SkPur (Rkh), Revākhaṇḍa, 176 17.1]
pāpānāṃ dhvaṃsanārthāya śreyasāṃ caiva vṛddhaye | [SkPur (Rkh), Revākhaṇḍa, 176 17.2]
evamuktastu bhagavānpiṅgalena mahātmanā | [SkPur (Rkh), Revākhaṇḍa, 176 18.1]
avatāraṃ ca kṛtavān gīrvāṇān idam abravīt | [SkPur (Rkh), Revākhaṇḍa, 176 18.2]
īśvara uvāca | [SkPur (Rkh), Revākhaṇḍa, 176 19.1]
muñcadhvamudakaṃ devāstīrthebhyo yatsamāhṛtam | [SkPur (Rkh), Revākhaṇḍa, 176 19.2]
mama cottarataḥ kṛtvā khātaṃ devamayaṃ śubham | [SkPur (Rkh), Revākhaṇḍa, 176 19.3]
tatra nikṣipyatāṃ vāri sarvarogavināśanam | [SkPur (Rkh), Revākhaṇḍa, 176 20.1]
sarvapāpaharaṃ divyaṃ sarvairapi surādibhiḥ | [SkPur (Rkh), Revākhaṇḍa, 176 20.2]
evamuktāḥ surāḥ sarve khātaṃ kṛtvā tathottare | [SkPur (Rkh), Revākhaṇḍa, 176 21.1]
vayastriṃśatkoṭigaṇairmuktaṃ tattīrthajaṃ jalam | [SkPur (Rkh), Revākhaṇḍa, 176 21.2]
procuste sahitāḥ sarve virūpākṣapurogamāḥ | [SkPur (Rkh), Revākhaṇḍa, 176 22.1]
yaḥ kaściddevakhāte 'sminmṛdālambhanapūrvakam | [SkPur (Rkh), Revākhaṇḍa, 176 22.2]
snānaṃ kṛtvā ravidine saṃsnāya narmadājale | [SkPur (Rkh), Revākhaṇḍa, 176 23.1]
śrāddhaṃ kṛtvā pitṛbhyo vai dānaṃ dattvā svaśaktitaḥ | [SkPur (Rkh), Revākhaṇḍa, 176 23.2]
pūjayiṣyati piṅgeśaṃ tasya vāsastriviṣṭape | [SkPur (Rkh), Revākhaṇḍa, 176 24.1]
bhaviṣyati surairuktaṃ śṛṇoti sakalaṃ jagat | [SkPur (Rkh), Revākhaṇḍa, 176 24.2]
āmayā bhuvi martyānāṃ kṣayarogavicarcikāḥ | [SkPur (Rkh), Revākhaṇḍa, 176 25.1]
vyādhayo vikṛtākārāḥ kāsaśvāsajvarodbhavāḥ | [SkPur (Rkh), Revākhaṇḍa, 176 25.2]
ekadvitricaturthāhā ye jvarā bhūtasambhavāḥ | [SkPur (Rkh), Revākhaṇḍa, 176 26.1]
ye cānye vikṛtā doṣā dadruśca kāmalaṃ tathā | [SkPur (Rkh), Revākhaṇḍa, 176 26.2]
dinaiste saptabhiryānti nāśaṃ snānair raverdine | [SkPur (Rkh), Revākhaṇḍa, 176 27.1]
śatabhedaprabhinnā ye kuṣṭhā bahuvidhās tathā | [SkPur (Rkh), Revākhaṇḍa, 176 27.2]
śatamādityavārāṇāṃ snāyādaṣṭottaraṃ tu yaḥ | [SkPur (Rkh), Revākhaṇḍa, 176 28.1]
sampūjya śaṅkaraṃ dadyāttilapātraṃ dvijātaye | [SkPur (Rkh), Revākhaṇḍa, 176 28.2]
naśyanti tasya kuṣṭhāni garuḍeneva pannagāḥ | [SkPur (Rkh), Revākhaṇḍa, 176 29.1]
evamuktvā gatāḥ sarve tridaśāstridaśālayam | [SkPur (Rkh), Revākhaṇḍa, 176 29.2]
mārkaṇḍeya uvāca | [SkPur (Rkh), Revākhaṇḍa, 176 30.1]
nadīṣu devakhāteṣu taḍāgeṣu saritsu ca | [SkPur (Rkh), Revākhaṇḍa, 176 30.2]
snānaṃ samācarennityaṃ naraḥ pāpaiḥ pramucyate | [SkPur (Rkh), Revākhaṇḍa, 176 30.3]
ṣaṣṭitīrthasahasreṣu ṣaṣṭitīrthaśateṣu ca | [SkPur (Rkh), Revākhaṇḍa, 176 31.1]
yatphalaṃ snānadāneṣu devakhāte tato 'dhikam | [SkPur (Rkh), Revākhaṇḍa, 176 31.2]
devakhāteṣu yaḥ snātvā tarpayitvā pitṝnnṛpa | [SkPur (Rkh), Revākhaṇḍa, 176 32.1]
pūjayed devadeveśaṃ piṅgaleśvaramuttamam | [SkPur (Rkh), Revākhaṇḍa, 176 32.2]
so 'śvamedhasya yajñasya vājapeyasya bhārata | [SkPur (Rkh), Revākhaṇḍa, 176 33.1]
dvayoḥ puṇyamavāpnoti nātra kāryā vicāraṇā | [SkPur (Rkh), Revākhaṇḍa, 176 33.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe piṅgaleśvaratīrthamāhātmyavarṇanaṃ nāma ṣaṭsaptatyuttaraśatatamo 'dhyāyaḥ | [SkPur (Rkh), Revākhaṇḍa, 176 34.1]
{SkPur (Rkh), Revākhaṇḍa, 177}
śrīmārkaṇḍeya uvāca | [SkPur (Rkh), Revākhaṇḍa, 177 1.1]
bhūtīśvaraṃ tato gacchetsarvatīrtheṣvanuttamam | [SkPur (Rkh), Revākhaṇḍa, 177 1.2]
darśanād eva rājendra yasya pāpaṃ praṇaśyati | [SkPur (Rkh), Revākhaṇḍa, 177 1.3]
tatra sthāne purā pārtha devadevena śūlinā | [SkPur (Rkh), Revākhaṇḍa, 177 2.1]
uddhūlanaṃ kṛtaṃ gātre tena bhūtīśvaraṃ tu tat | [SkPur (Rkh), Revākhaṇḍa, 177 2.2]
puṣye vā janmanakṣatre amāvāsyāṃ viśeṣataḥ | [SkPur (Rkh), Revākhaṇḍa, 177 3.1]
bhūtīśvare naraḥ snātvā kulakoṭiṃ samuddharet | [SkPur (Rkh), Revākhaṇḍa, 177 3.2]
tatra sthāne tu yo bhaktyā kurute hyaṅgaguṇṭhanam | [SkPur (Rkh), Revākhaṇḍa, 177 4.1]
tasya yatphalamuddiṣṭaṃ tacchṛṇuṣva narādhipa | [SkPur (Rkh), Revākhaṇḍa, 177 4.2]
yāvanto bhūtikaṇikā gātre lagnāḥ śivālaye | [SkPur (Rkh), Revākhaṇḍa, 177 5.1]
tāvadvarṣasahasrāṇi śivaloke mahīyate | [SkPur (Rkh), Revākhaṇḍa, 177 5.2]
sarveṣāmeva snānānāṃ bhasmasnānaṃ paraṃ smṛtam | [SkPur (Rkh), Revākhaṇḍa, 177 6.1]
purāṇair ṛṣibhiḥ proktaṃ sarvaśāstreṣvanuttamam | [SkPur (Rkh), Revākhaṇḍa, 177 6.2]
ekakālaṃ dvikālaṃ vā trikālaṃ cāpi yaḥ sadā | [SkPur (Rkh), Revākhaṇḍa, 177 7.1]
snānaṃ karoti cāgneyaṃ pāpaṃ tasya praṇaśyati | [SkPur (Rkh), Revākhaṇḍa, 177 7.2]
divyasnānādvaraṃ snānaṃ vāyavyaṃ bharatarṣabha | [SkPur (Rkh), Revākhaṇḍa, 177 8.1]
vāyavyāduttamaṃ brāhmyaṃ varaṃ brāhmyāt tu vāruṇam | [SkPur (Rkh), Revākhaṇḍa, 177 8.2]
āgneyaṃ vāruṇācchreṣṭhaṃ yasmāduktaṃ svayambhuvā | [SkPur (Rkh), Revākhaṇḍa, 177 9.1]
tasmātsarvaprayatnena hyāgneyaṃ snānam ācaret | [SkPur (Rkh), Revākhaṇḍa, 177 9.2]
yudhiṣṭhira uvāca | [SkPur (Rkh), Revākhaṇḍa, 177 10.1]
āgneyaṃ vāruṇaṃ brāhmyaṃ vāyavyaṃ divyameva ca | [SkPur (Rkh), Revākhaṇḍa, 177 10.2]
kimuktaṃ śrotum icchāmi paraṃ kautūhalaṃ hi me | [SkPur (Rkh), Revākhaṇḍa, 177 10.3]
mārkaṇḍeya uvāca | [SkPur (Rkh), Revākhaṇḍa, 177 11.1]
āgneyaṃ bhasmanā snānamavagāhya ca vāruṇam | [SkPur (Rkh), Revākhaṇḍa, 177 11.2]
āpohiṣṭheti ca brāhmyaṃ vāyavyaṃ gorajaḥ smṛtam | [SkPur (Rkh), Revākhaṇḍa, 177 11.3]
sūrye dṛṣṭe tu yatsnānaṃ gaṅgātoyena tatsamam | [SkPur (Rkh), Revākhaṇḍa, 177 12.1]
tatsnānaṃ pañcamaṃ proktaṃ divyaṃ pāṇḍavasattama | [SkPur (Rkh), Revākhaṇḍa, 177 12.2]
tasmātsarvaprayatnena snātvā bhūtīśvare tu yaḥ | [SkPur (Rkh), Revākhaṇḍa, 177 13.1]
pūjayed devamīśānaṃ sa bāhyābhyantaraḥ śuciḥ | [SkPur (Rkh), Revākhaṇḍa, 177 13.2]
tatra sthāne tu ye nityaṃ dhyāyanti paramaṃ padam | [SkPur (Rkh), Revākhaṇḍa, 177 14.1]
sūkṣmaṃ cātīndriyaṃ nityaṃ te dhanyā nātra saṃśayaḥ | [SkPur (Rkh), Revākhaṇḍa, 177 14.2]
muktitīrthaṃ tu tattīrthaṃ sarvatīrtheṣvanuttamam | [SkPur (Rkh), Revākhaṇḍa, 177 15.1]
darśanādeva yasyaiva pāpaṃ yāti mahatkṣayam | [SkPur (Rkh), Revākhaṇḍa, 177 15.2]
jāyate pūjayā rājyaṃ tatra stutvā maheśvaram | [SkPur (Rkh), Revākhaṇḍa, 177 16.1]
japena pāpasaṃśuddhirdhyānenānantyamaśnute | [SkPur (Rkh), Revākhaṇḍa, 177 16.2]
oṃ jyotiḥ svarūpam anādimadhyam anutpādyamānam anucāryamāṇākṣaram | [SkPur (Rkh), Revākhaṇḍa, 177 17.1]
sarvabhūtasthitaṃ śivaṃ sarvayogeśvaraṃ sarvalokeśvaraṃ mohaśokahīnaṃ mahājñānagamyam | [SkPur (Rkh), Revākhaṇḍa, 177 17.2]
tatra tīrthe tu yo gatvā snānaṃ kuryānnareśvara | [SkPur (Rkh), Revākhaṇḍa, 177 18.1]
aśvamedhasya yajñasya phalaṃ prāpnoti mānavaḥ | [SkPur (Rkh), Revākhaṇḍa, 177 18.2]
evambhūtaṃ na jānanti mokṣāpekṣaṇikā narāḥ | [SkPur (Rkh), Revākhaṇḍa, 177 18.3]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe bhūtīśvaratīrthamāhātmyavarṇanaṃ nāma saptasaptatyadhikaśatatamo 'dhyāyaḥ | [SkPur (Rkh), Revākhaṇḍa, 177 19.1]
{SkPur (Rkh), Revākhaṇḍa, 178}
śrīmārkaṇḍeya uvāca | [SkPur (Rkh), Revākhaṇḍa, 178 1.1]
tato gacchettu rājendra gaṅgāvāhakamuttamam | [SkPur (Rkh), Revākhaṇḍa, 178 1.2]
narmadāyāṃ mahāpuṇyaṃ bhṛgutīrthasamīpataḥ | [SkPur (Rkh), Revākhaṇḍa, 178 1.3]
tatra gaṅgā mahāpuṇyā cacāra vipulaṃ tapaḥ | [SkPur (Rkh), Revākhaṇḍa, 178 2.1]
purā varṣaśataṃ sāgraṃ paramaṃ vratamāsthitā | [SkPur (Rkh), Revākhaṇḍa, 178 2.2]
dhyātvā devaṃ jagadyoniṃ nārāyaṇamakalmaṣam | [SkPur (Rkh), Revākhaṇḍa, 178 3.1]
ātmānaṃ paramaṃ dhāma saritsā jagatīpate | [SkPur (Rkh), Revākhaṇḍa, 178 3.2]
tato janārdano deva āgatyedamuvāca ha | [SkPur (Rkh), Revākhaṇḍa, 178 4.1]
viṣṇuruvāca | [SkPur (Rkh), Revākhaṇḍa, 178 5.1]
tapasā tava tuṣṭo 'haṃ matpādāmbujasambhave | [SkPur (Rkh), Revākhaṇḍa, 178 5.2]
mattaḥ kimicchase devi brūhi kiṃ karavāṇi te | [SkPur (Rkh), Revākhaṇḍa, 178 5.3]
gaṅgovāca | [SkPur (Rkh), Revākhaṇḍa, 178 6.1]
tvatpādakamalādbhraṣṭā gaṅgā sahacarā vibho | [SkPur (Rkh), Revākhaṇḍa, 178 6.2]
yadṛcchayā trilokeśa vandyamānā divaukasaiḥ | [SkPur (Rkh), Revākhaṇḍa, 178 6.3]
nṛpo bhagīrathas tasmāt tapaḥ kṛtvā suduṣkaram | [SkPur (Rkh), Revākhaṇḍa, 178 7.1]
samārādhya jagannāthaṃ śaṅkaraṃ lokaśaṅkaram | [SkPur (Rkh), Revākhaṇḍa, 178 7.2]
avatārayāmāsa hi māṃ pṛthivyāṃ dharaṇīdhara | [SkPur (Rkh), Revākhaṇḍa, 178 8.1]
mayā vai yuvayor vākyādavatāraḥ kṛto bhuvi | [SkPur (Rkh), Revākhaṇḍa, 178 8.2]
vaiṣṇavīmiti māṃ matvā janaḥ sarvāpluto mayi | [SkPur (Rkh), Revākhaṇḍa, 178 9.1]
ye vai brahmaṇo loke ye ca vai gurutalpagāḥ | [SkPur (Rkh), Revākhaṇḍa, 178 9.2]
tyāginaḥ pitṛmātṛbhyāṃ ye ca svarṇaharā narāḥ | [SkPur (Rkh), Revākhaṇḍa, 178 10.1]
goghnā ye manujā loke tathā ye prāṇihiṃsakāḥ | [SkPur (Rkh), Revākhaṇḍa, 178 10.2]
agamyāgāmino ye ca hyabhakṣyasya ca bhakṣakāḥ | [SkPur (Rkh), Revākhaṇḍa, 178 11.1]
ye cānṛtapravaktāro ye ca viśvāsaghātakāḥ | [SkPur (Rkh), Revākhaṇḍa, 178 11.2]
devabrāhmaṇavittānāṃ hartāro ye narādhamāḥ | [SkPur (Rkh), Revākhaṇḍa, 178 12.1]
devabrahmagurustrīṇāṃ ye ca nindākarā narāḥ | [SkPur (Rkh), Revākhaṇḍa, 178 12.2]
brahmaśāpapradagdhā ye ye caivātmahano dvijāḥ | [SkPur (Rkh), Revākhaṇḍa, 178 13.1]
bhraṣṭānaśanasaṃnyāsaniyatavratacāriṇaḥ | [SkPur (Rkh), Revākhaṇḍa, 178 13.2]
tathaivāpeyapeyāśca ye ca svagurunindakāḥ | [SkPur (Rkh), Revākhaṇḍa, 178 14.1]
niṣedhakā ye dānānāṃ pātradānaparāṅmukhāḥ | [SkPur (Rkh), Revākhaṇḍa, 178 14.2]
ṛtughnā ye svapatnīnāṃ pitroḥ sehaparā na hi | [SkPur (Rkh), Revākhaṇḍa, 178 15.1]
bāndhaveṣu ca dīneṣu karuṇā yasya nāsti vai | [SkPur (Rkh), Revākhaṇḍa, 178 15.2]
kṣetrasetuvibhedī ca pūrvamārgapralopakaḥ | [SkPur (Rkh), Revākhaṇḍa, 178 16.1]
nāstikaḥ śāstrahīnastu vipraḥ sandhyāvivarjitaḥ | [SkPur (Rkh), Revākhaṇḍa, 178 16.2]
ahutāśī hyasaṃtuṣṭaḥ sarvāśī sarvavikrayī | [SkPur (Rkh), Revākhaṇḍa, 178 17.1]
kadaryā nāstikāḥ krūrāḥ kṛtaghnā ye dvijāyaḥ | [SkPur (Rkh), Revākhaṇḍa, 178 17.2]
paiśunyā rasavikreyāḥ sarvakālavinākṛtāḥ | [SkPur (Rkh), Revākhaṇḍa, 178 18.1]
svagotrāṃ paragotrāṃ vā ye bhuñjanti dvijādhamāḥ | [SkPur (Rkh), Revākhaṇḍa, 178 18.2]
te māṃ prāpya vimucyante pāpasaṅghaiḥ susaṃcitaiḥ | [SkPur (Rkh), Revākhaṇḍa, 178 19.1]
tatpāpakṣārataptāyā na śarma mama vidyate | [SkPur (Rkh), Revākhaṇḍa, 178 19.2]
tathā kuru jagannātha yathāhaṃ śarma cāpnuyām | [SkPur (Rkh), Revākhaṇḍa, 178 20.1]
evamuktastu deveśastuṣṭaḥ provāca jāhnavīm | [SkPur (Rkh), Revākhaṇḍa, 178 20.2]
viṣṇuruvāca | [SkPur (Rkh), Revākhaṇḍa, 178 21.1]
ahamatra vasiṣyāmi gaṅgādharasahāyavān | [SkPur (Rkh), Revākhaṇḍa, 178 21.2]
praviśasva sadā revāṃ tvamatraiva ca mūrtinā | [SkPur (Rkh), Revākhaṇḍa, 178 21.3]
mama pādatalaṃ prāpya vaha tripathagāmini | [SkPur (Rkh), Revākhaṇḍa, 178 22.1]
yadā bahūdakakāle narmadājalasaṃbhṛtā | [SkPur (Rkh), Revākhaṇḍa, 178 22.2]
prāvṛṭkālaṃ samāsādya bhaviṣyati jalākulā | [SkPur (Rkh), Revākhaṇḍa, 178 23.1]
plāvyobhayataṭaṃ devī prāpya māmuttarasthitam | [SkPur (Rkh), Revākhaṇḍa, 178 23.2]
plāvayiṣyati toyena yadā śaṅkhaṃ kare sthitam | [SkPur (Rkh), Revākhaṇḍa, 178 24.1]
tadā parvaśatodyuktaṃ vaiṣṇavaṃ parvasaṃjñitam | [SkPur (Rkh), Revākhaṇḍa, 178 24.2]
na tena sadṛśaṃ kiṃcidvyatīpātādisaṃkramam | [SkPur (Rkh), Revākhaṇḍa, 178 25.1]
ayane dve ca na tathā puṇyātpuṇyataraṃ yathā | [SkPur (Rkh), Revākhaṇḍa, 178 25.2]
tasminparvaṇi deveśi śaṅkhaṃ saṃspṛśya mānavaḥ | [SkPur (Rkh), Revākhaṇḍa, 178 26.1]
snānamācarate toye miśre gāṅgeyanārmade | [SkPur (Rkh), Revākhaṇḍa, 178 26.2]
puṇyaṃ tvaśeṣapuṇyānāṃ maṅgalānāṃ ca maṅgalam | [SkPur (Rkh), Revākhaṇḍa, 178 27.1]
viṣṇunā vidhṛto yena tasmācchāntiḥ pracakrame | [SkPur (Rkh), Revākhaṇḍa, 178 27.2]
tatrāntaṃ pāpasaṅghasya dhruvamāpnoti mānavaḥ | [SkPur (Rkh), Revākhaṇḍa, 178 28.1]
śaṅkhoddhāre naraḥ snātvā tarpayet pitṛdevatāḥ | [SkPur (Rkh), Revākhaṇḍa, 178 28.2]
tṛptāste dvādaśābdāni siddhiṃ ca sārvakāmikīm | [SkPur (Rkh), Revākhaṇḍa, 178 29.1]
gaṅgāvahe tu yaḥ śrāddhaṃ śaṅkhoddhāre pradāsyati | [SkPur (Rkh), Revākhaṇḍa, 178 29.2]
tena piṇḍapradānena nṛtyanti pitarastathā | [SkPur (Rkh), Revākhaṇḍa, 178 30.1]
śaṅkhoddhāre naraḥ snātvā pūjayed balakeśavau | [SkPur (Rkh), Revākhaṇḍa, 178 30.2]
rātrau jāgaraṇaṃ kṛtvā śuddho bhavati jāhnavi | [SkPur (Rkh), Revākhaṇḍa, 178 31.1]
yattvaṃ lokakṛtaṃ karma manyase bhuvi duḥsaham | [SkPur (Rkh), Revākhaṇḍa, 178 31.2]
tasminparvaṇi tatsarvaṃ tatra snātvā vyapohaya | [SkPur (Rkh), Revākhaṇḍa, 178 32.1]
evamuktvā naraśreṣṭha viṣṇuścāntaradhīyata | [SkPur (Rkh), Revākhaṇḍa, 178 32.2]
tadāprabhṛti tattīrthaṃ gaṅgāvāhakamuttamam | [SkPur (Rkh), Revākhaṇḍa, 178 33.1]
brahmādyairṛṣibhistāta pāramparyakramāgataiḥ | [SkPur (Rkh), Revākhaṇḍa, 178 33.2]
tatra tīrthe tu yaḥ snātvā bhaktibhāvena bhārata | [SkPur (Rkh), Revākhaṇḍa, 178 34.1]
gaṅgātīrthe tu sa snātaḥ samasteṣu na saṃśayaḥ | [SkPur (Rkh), Revākhaṇḍa, 178 34.2]
tatra tīrthe mṛtānāṃ tu narāṇāṃ bhāvitātmanām | [SkPur (Rkh), Revākhaṇḍa, 178 35.1]
anivartikā gatisteṣāṃ viṣṇulokātkadācana | [SkPur (Rkh), Revākhaṇḍa, 178 35.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe gaṅgāvahakatīrthamāhātmyavarṇanaṃ nāmāṣṭasaptatyuttaraśatatamo 'dhyāyaḥ | [SkPur (Rkh), Revākhaṇḍa, 178 36.1]
{SkPur (Rkh), Revākhaṇḍa, 179}
mārkaṇḍeya uvāca | [SkPur (Rkh), Revākhaṇḍa, 179 1.1]
tato gacchettu rājendra gautameśvaramuttamam | [SkPur (Rkh), Revākhaṇḍa, 179 1.2]
sarvapāpaharaṃ tīrthaṃ triṣu lokeṣu viśrutam | [SkPur (Rkh), Revākhaṇḍa, 179 1.3]
gautamena tapastaptaṃ tatra tīrthe yudhiṣṭhira | [SkPur (Rkh), Revākhaṇḍa, 179 2.1]
divyaṃ varṣasahasraṃ tu tatastuṣṭo maheśvaraḥ | [SkPur (Rkh), Revākhaṇḍa, 179 2.2]
praṇamya śirasā tatra sthāpitaḥ parameśvaraḥ | [SkPur (Rkh), Revākhaṇḍa, 179 3.1]
sthāpito gautameneśo gautameśvara ucyate | [SkPur (Rkh), Revākhaṇḍa, 179 3.2]
tatra devaiśca gandharvair ṛṣibhiḥ pitṛdaivataiḥ | [SkPur (Rkh), Revākhaṇḍa, 179 4.1]
samprāptā hyuttamā siddhir ārādhya parameśvaram | [SkPur (Rkh), Revākhaṇḍa, 179 4.2]
tatra tīrthe tu yaḥ snātvā pūjayet pitṛdevatāḥ | [SkPur (Rkh), Revākhaṇḍa, 179 5.1]
pūjayet paramīśānaṃ sarvapāpaiḥ pramucyate | [SkPur (Rkh), Revākhaṇḍa, 179 5.2]
bahavastanna jānanti viṣṇumāyāvimohitāḥ | [SkPur (Rkh), Revākhaṇḍa, 179 6.1]
tatra saṃnihitaṃ devaṃ śūlapāṇiṃ maheśvaram | [SkPur (Rkh), Revākhaṇḍa, 179 6.2]
brahmacārī tu yo bhūtvā tatra tīrthe nareśvara | [SkPur (Rkh), Revākhaṇḍa, 179 7.1]
snātvārcayen mahādevaṃ so 'śvamedhaphalaṃ labhet | [SkPur (Rkh), Revākhaṇḍa, 179 7.2]
brahmacārī tu yo bhūtvā tarpayet pitṛdevatāḥ | [SkPur (Rkh), Revākhaṇḍa, 179 8.1]
pūjayet paramīśānaṃ sarvapāpaiḥ pramucyate | [SkPur (Rkh), Revākhaṇḍa, 179 8.2]
tatra tīrthe tu yo dānaṃ bhaktyā dadyād dvijātaye | [SkPur (Rkh), Revākhaṇḍa, 179 9.1]
tadakṣayaphalaṃ sarvaṃ nātra kāryā vicāraṇā | [SkPur (Rkh), Revākhaṇḍa, 179 9.2]
māse cāśvayuje rājan kṛṣṇapakṣe caturdaśīm | [SkPur (Rkh), Revākhaṇḍa, 179 10.1]
snātvā tatra vidhānena dīpakānāṃ śataṃ dadet | [SkPur (Rkh), Revākhaṇḍa, 179 10.2]
pūjayitvā mahādevaṃ gandhapuṣpādibhir naraḥ | [SkPur (Rkh), Revākhaṇḍa, 179 11.1]
mucyate sarvapāpebhyo mṛtaḥ śivapuraṃ vrajet | [SkPur (Rkh), Revākhaṇḍa, 179 11.2]
aṣṭamyāṃ ca caturdaśyāṃ kārttikyāṃ tu viśeṣataḥ | [SkPur (Rkh), Revākhaṇḍa, 179 12.1]
upoṣya prayato bhūtvā ghṛtena snāpayecchivam | [SkPur (Rkh), Revākhaṇḍa, 179 12.2]
pañcagavyena madhunā dadhnā vā śītavāriṇā | [SkPur (Rkh), Revākhaṇḍa, 179 13.1]
sa ca sarvasya yajñasya phalaṃ prāpnoti mānavaḥ | [SkPur (Rkh), Revākhaṇḍa, 179 13.2]
bhaktyā tu pūjayet paścāt sa labhet phalamuttamam | [SkPur (Rkh), Revākhaṇḍa, 179 14.1]
bilvapatrairakhaṇḍaiśca puṣpairunmattakodbhavaiḥ | [SkPur (Rkh), Revākhaṇḍa, 179 14.2]
kuśāpāmārgasahitaiḥ kadambadroṇajairapi | [SkPur (Rkh), Revākhaṇḍa, 179 15.1]
mallikākaravīraiśca raktapītaiḥ sitāsitaiḥ | [SkPur (Rkh), Revākhaṇḍa, 179 15.2]
puṣpairanyairyathālābhaṃ yo naraḥ pūjayecchivam | [SkPur (Rkh), Revākhaṇḍa, 179 16.1]
nairantaryeṇa ṣaṇmāsaṃ yo 'rcayed gautameśvaram | [SkPur (Rkh), Revākhaṇḍa, 179 16.2]
sarvānkāmānavāpnoti mṛtaḥ śivapuraṃ vrajet | [SkPur (Rkh), Revākhaṇḍa, 179 16.3]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe gautameśvaratīrthamāhātmyavarṇanaṃ nāma ekonāśītyadhikaśatatamo 'dhyāyaḥ | [SkPur (Rkh), Revākhaṇḍa, 179 17.1]
{SkPur (Rkh), Revākhaṇḍa, 180}
śrīmārkaṇḍeya uvāca | [SkPur (Rkh), Revākhaṇḍa, 180 1.1]
tato gacchenmahīpāla daśāśvamedhikaṃ param | [SkPur (Rkh), Revākhaṇḍa, 180 1.2]
tīrthaṃ sarvaguṇopetaṃ mahāpātakanāśanam | [SkPur (Rkh), Revākhaṇḍa, 180 1.3]
yatra gatvā mahārāja snātvā sampūjya ceśvaram | [SkPur (Rkh), Revākhaṇḍa, 180 2.1]
daśānāmaśvamedhānāṃ phalaṃ prāpnoti mānavaḥ | [SkPur (Rkh), Revākhaṇḍa, 180 2.2]
yudhiṣṭhira uvāca | [SkPur (Rkh), Revākhaṇḍa, 180 3.1]
aśvamedho mahāyajño bahusambhāradakṣiṇaḥ | [SkPur (Rkh), Revākhaṇḍa, 180 3.2]
aśakyaḥ prākṛtaiḥ kartuṃ kathaṃ teṣāṃ phalaṃ labhet | [SkPur (Rkh), Revākhaṇḍa, 180 3.3]
atyāścaryamidaṃ tattvaṃ tvayoktaṃ vadatā satā | [SkPur (Rkh), Revākhaṇḍa, 180 4.1]
yathā me jāyate śraddhā dīrghāyustvaṃ tathā vada | [SkPur (Rkh), Revākhaṇḍa, 180 4.2]
mārkaṇḍeya uvāca | [SkPur (Rkh), Revākhaṇḍa, 180 5.1]
idamāścaryabhūtaṃ hi gauryā pṛṣṭastriyambakaḥ | [SkPur (Rkh), Revākhaṇḍa, 180 5.2]
tatte 'haṃ sampravakṣyāmi pṛcchate nipuṇāya vai | [SkPur (Rkh), Revākhaṇḍa, 180 5.3]
purā vṛṣastho deveśa hyumayā saha śaṅkaraḥ | [SkPur (Rkh), Revākhaṇḍa, 180 6.1]
kadācitparyaṭanpṛthivīṃ narmadātaṭamāśritaḥ | [SkPur (Rkh), Revākhaṇḍa, 180 6.2]
daśāśvamedhikaṃ tīrthaṃ dṛṣṭvā devo maheśvaraḥ | [SkPur (Rkh), Revākhaṇḍa, 180 7.1]
tīrthaṃ pratyañjaliṃ baddhvā namaścakre trilocanaḥ | [SkPur (Rkh), Revākhaṇḍa, 180 7.2]
kṛtāñjalipuṭaṃ devaṃ dṛṣṭvā devīdamabravīt | [SkPur (Rkh), Revākhaṇḍa, 180 8.1]
devyuvāca | [SkPur (Rkh), Revākhaṇḍa, 180 9.1]
kimetaddevadeveśa carācaranamaskṛta | [SkPur (Rkh), Revākhaṇḍa, 180 9.2]
prahvanamrāñjaliṃ baddhvā bhaktyā paramayā yutaḥ | [SkPur (Rkh), Revākhaṇḍa, 180 9.3]
etadāścaryamatulaṃ sarvaṃ kathaya me prabho | [SkPur (Rkh), Revākhaṇḍa, 180 10.1]
īśvara uvāca | [SkPur (Rkh), Revākhaṇḍa, 180 11.1]
pratyakṣaṃ paśya tīrthasya phalaṃ mā vismitā bhava | [SkPur (Rkh), Revākhaṇḍa, 180 11.2]
viyatsthā me bhuvisthasya kṣaṇaṃ devi sthirā bhava | [SkPur (Rkh), Revākhaṇḍa, 180 11.3]
evamuktvā tu deveśo gauravarṇo dvijo 'bhavat | [SkPur (Rkh), Revākhaṇḍa, 180 12.1]
kṣutkṣāmakaṇṭho jaṭilaḥ śuṣko dhamanisaṃtataḥ | [SkPur (Rkh), Revākhaṇḍa, 180 12.2]
upaviśya bhuvaḥ pṛṣṭhe susvaraṃ mantramuccaran | [SkPur (Rkh), Revākhaṇḍa, 180 13.1]
kramapriyo mahādevo mādhuryeṇa pramodayan | [SkPur (Rkh), Revākhaṇḍa, 180 13.2]
śrutvā tāṃ madhurāṃ vāṇīṃ svayaṃ devena nirmitām | [SkPur (Rkh), Revākhaṇḍa, 180 14.1]
saṃbhrāntā brāhmaṇāḥ sarve snātuṃ ye tatra cāgatāḥ | [SkPur (Rkh), Revākhaṇḍa, 180 14.2]
nityakriyā ca sarveṣāṃ vismṛtā śrutivibhramāt | [SkPur (Rkh), Revākhaṇḍa, 180 15.1]
taṃ dṛṣṭvā paṭhamānaṃ tu kṣutpipāsābhipīḍitam | [SkPur (Rkh), Revākhaṇḍa, 180 15.2]
dvijo 'nyamantrayat kaścid bhaktyā taṃ bhojanāya vai | [SkPur (Rkh), Revākhaṇḍa, 180 16.1]
prasādaḥ kriyatāṃ brahmanbhojanāya gṛhe mama | [SkPur (Rkh), Revākhaṇḍa, 180 16.2]
adya me saphalaṃ janma hyadya me saphalāḥ kriyāḥ | [SkPur (Rkh), Revākhaṇḍa, 180 17.1]
sarvānkāmānpradāsyanti prītā me 'dya pitāmahāḥ | [SkPur (Rkh), Revākhaṇḍa, 180 17.2]
tvayi bhukte dvijaśreṣṭha prasīda tvaṃ dhruvaṃ mama | [SkPur (Rkh), Revākhaṇḍa, 180 18.1]
evamukto mahādevo dvijarūpadharastadā | [SkPur (Rkh), Revākhaṇḍa, 180 18.2]
prahasya pratyuvācedaṃ brāhmaṇaṃ ślakṣṇayā girā | [SkPur (Rkh), Revākhaṇḍa, 180 19.1]
mayā varṣasahasraṃ tu nirāhāraṃ tapaḥ kṛtam | [SkPur (Rkh), Revākhaṇḍa, 180 19.2]
idānīṃ tu gṛhe tasya kariṣye dvijasattama | [SkPur (Rkh), Revākhaṇḍa, 180 20.1]
daśabhirvājimedhaiśca yeneṣṭaṃ pāraṇaṃ tathā | [SkPur (Rkh), Revākhaṇḍa, 180 20.2]
ityukto devadevena brāhmaṇo vismayānvitaḥ | [SkPur (Rkh), Revākhaṇḍa, 180 21.1]
uttamāṅgaṃ vidhunvanvai jagāma svagṛhaṃ prati | [SkPur (Rkh), Revākhaṇḍa, 180 21.2]
evaṃ te bahavo viprāḥ pratyākhyāte nimantraṇe | [SkPur (Rkh), Revākhaṇḍa, 180 22.1]
purāṇārtham ajānanto nāstikā bahavo gatāḥ | [SkPur (Rkh), Revākhaṇḍa, 180 22.2]
atha kaściddvijo vidvānpurāṇārthasya tattvavit | [SkPur (Rkh), Revākhaṇḍa, 180 23.1]
devaṃ nimantrayāmāsa dvijarūpadharaṃ śivam | [SkPur (Rkh), Revākhaṇḍa, 180 23.2]
tathaiva so 'pi devena proktaḥ sa prāha taṃ punaḥ | [SkPur (Rkh), Revākhaṇḍa, 180 24.1]
manasā cintayitvā tu purāṇoktaṃ dvijottamaḥ | [SkPur (Rkh), Revākhaṇḍa, 180 24.2]
smṛtivedapurāṇeṣu yaduktaṃ tattathā bhavet | [SkPur (Rkh), Revākhaṇḍa, 180 25.1]
iti niścitya taṃ vipramuvāca prahasanniva | [SkPur (Rkh), Revākhaṇḍa, 180 25.2]
bhobho vipra pratīkṣasva yāvadāgamanaṃ punaḥ | [SkPur (Rkh), Revākhaṇḍa, 180 26.1]
ityuktvā tu dvijo gatvā daśāśvamedhikaṃ param | [SkPur (Rkh), Revākhaṇḍa, 180 26.2]
snānaṃ mahālambhanādi kṛtaṃ tena dvijanmanā | [SkPur (Rkh), Revākhaṇḍa, 180 27.1]
japaṃ śrāddhaṃ tathā dānaṃ kṛtvā dharmānusārataḥ | [SkPur (Rkh), Revākhaṇḍa, 180 27.2]
saṃkalpya kapilāṃ tatra purāṇoktavidhānataḥ | [SkPur (Rkh), Revākhaṇḍa, 180 28.1]
samāyāttvaritaṃ tatra yatrāsau tiṣṭhate dvijaḥ | [SkPur (Rkh), Revākhaṇḍa, 180 28.2]
athāgatya dvijaṃ prāha vājimedhaḥ kṛto mayā | [SkPur (Rkh), Revākhaṇḍa, 180 29.1]
uttiṣṭha me gṛhaṃ ramyaṃ bhojanārthaṃ hi gamyatām | [SkPur (Rkh), Revākhaṇḍa, 180 29.2]
ityuktaḥ śaṅkarastena brāhmaṇenātivismitaḥ | [SkPur (Rkh), Revākhaṇḍa, 180 30.1]
uvāca brāhmaṇaṃ deva idānīṃ tvamito gataḥ | [SkPur (Rkh), Revākhaṇḍa, 180 30.2]
dvijavarya kathaṃ ceṣṭā daśa yajñā mahādhanāḥ | [SkPur (Rkh), Revākhaṇḍa, 180 31.1]
dvija uvāca | [SkPur (Rkh), Revākhaṇḍa, 180 32.1]
na vicārastvayā kāryaḥ kṛtā yajñā na saṃśayaḥ | [SkPur (Rkh), Revākhaṇḍa, 180 32.2]
yadi vedāḥ pramāṇaṃ taṃ bhuvi devā dvijāstathā | [SkPur (Rkh), Revākhaṇḍa, 180 32.3]
daśāśvamedhikaṃ tīrthaṃ tathā satyaṃ dvijottama | [SkPur (Rkh), Revākhaṇḍa, 180 33.1]
yadi vedapurāṇoktaṃ vākyaṃ niḥsaṃśayaṃ bhavet | [SkPur (Rkh), Revākhaṇḍa, 180 33.2]
tadā prāptaṃ mayā sarvaṃ nātra kāryā vicāraṇā | [SkPur (Rkh), Revākhaṇḍa, 180 34.1]
evamuktastu deveśa āstikyaṃ tasya cetasaḥ | [SkPur (Rkh), Revākhaṇḍa, 180 34.2]
vimṛśya bahubhiḥ kiṃciduttaraṃ na prapadyata | [SkPur (Rkh), Revākhaṇḍa, 180 35.1]
jagāma tadgṛhaṃ ramyaṃ paṭhanbrahma sanātanam | [SkPur (Rkh), Revākhaṇḍa, 180 35.2]
samprāptaṃ taṃ dvijaṃ bhaktyā pādyārghyeṇa tamarcayat | [SkPur (Rkh), Revākhaṇḍa, 180 36.1]
ṣaḍrasaṃ bhojanaṃ tena dattaṃ paścādyathāvidhi | [SkPur (Rkh), Revākhaṇḍa, 180 36.2]
tato bhukte mahādeve sarvadevamaye śive | [SkPur (Rkh), Revākhaṇḍa, 180 37.1]
puṣpavṛṣṭiḥ papātāśu gaganāttasya mūrdhani | [SkPur (Rkh), Revākhaṇḍa, 180 37.2]
tasyāstikyaṃ tu saṃlakṣya tuṣṭaḥ provāca śaṅkaraḥ | [SkPur (Rkh), Revākhaṇḍa, 180 37.3]
īśvara uvāca | [SkPur (Rkh), Revākhaṇḍa, 180 38.1]
kiṃ te 'dya kriyatāṃ brūhi varado 'haṃ dvijottama | [SkPur (Rkh), Revākhaṇḍa, 180 38.2]
adeyamapi dāsyāmi ekacittasya te dhruvam | [SkPur (Rkh), Revākhaṇḍa, 180 38.3]
brāhmaṇa uvāca | [SkPur (Rkh), Revākhaṇḍa, 180 39.1]
yadi prīto 'si me deva yadi deyo varo mama | [SkPur (Rkh), Revākhaṇḍa, 180 39.2]
asmiṃstīrthe mahādeva sthātavyaṃ sarvadaiva hi | [SkPur (Rkh), Revākhaṇḍa, 180 39.3]
upakārāya deveśa eṣa me vara uttamaḥ | [SkPur (Rkh), Revākhaṇḍa, 180 40.1]
evamuktastu devena āruroha dvijottamaḥ | [SkPur (Rkh), Revākhaṇḍa, 180 40.2]
gandharvāpsaraḥsambādhaṃ vimānaṃ sārvakāmikam | [SkPur (Rkh), Revākhaṇḍa, 180 41.1]
pūjyamāno gatastatra yatra lokā nirāmayāḥ | [SkPur (Rkh), Revākhaṇḍa, 180 41.2]
mārkaṇḍeya uvāca | [SkPur (Rkh), Revākhaṇḍa, 180 42.1]
etadāścaryamatulaṃ dṛṣṭvā devī suvismitā | [SkPur (Rkh), Revākhaṇḍa, 180 42.2]
vismayotphullanayanā punaḥ papraccha śaṅkaram | [SkPur (Rkh), Revākhaṇḍa, 180 42.3]
pārvatyuvāca | [SkPur (Rkh), Revākhaṇḍa, 180 43.1]
katham etad bhavet satyaṃ yatredam asamañjasam | [SkPur (Rkh), Revākhaṇḍa, 180 43.2]
snānaṃ kurvanti bahavo lokā hyatra maheśvara | [SkPur (Rkh), Revākhaṇḍa, 180 43.3]
teṣāṃ tu svargagamanaṃ yathaiṣa svargatiṃ gataḥ | [SkPur (Rkh), Revākhaṇḍa, 180 44.1]
katham etat samācakṣva vismayaḥ paramo mama | [SkPur (Rkh), Revākhaṇḍa, 180 44.2]
etacchrutvā tu deveśaḥ prahasanpratyuvāca tām | [SkPur (Rkh), Revākhaṇḍa, 180 45.1]
vedavākye purāṇārthe smṛtyarthe dvijabhāṣite | [SkPur (Rkh), Revākhaṇḍa, 180 45.2]
vismayo hi na kartavyo hyanumānaṃ hi tat tathā | [SkPur (Rkh), Revākhaṇḍa, 180 46.1]
asaṃbhāvyaṃ hi lokānāṃ purāṇe yatpragīyate | [SkPur (Rkh), Revākhaṇḍa, 180 46.2]
yadi pakṣaṃ puraskṛtya lokāḥ kurvanti pārvati | [SkPur (Rkh), Revākhaṇḍa, 180 47.1]
tasmānna siddhir eteṣāṃ bhavatyeko na vismayaḥ | [SkPur (Rkh), Revākhaṇḍa, 180 47.2]
nāstikā bhinnamaryādā ye niścayabahiṣkṛtāḥ | [SkPur (Rkh), Revākhaṇḍa, 180 48.1]
teṣāṃ siddhir na vidyeta āstikyād bhavate dhruvam | [SkPur (Rkh), Revākhaṇḍa, 180 48.2]
śrutvākhyānam idaṃ devī vavande tīrthamuttamam | [SkPur (Rkh), Revākhaṇḍa, 180 49.1]
sarvapāpaharaṃ puṇyaṃ narmadāyāṃ vyavasthitam | [SkPur (Rkh), Revākhaṇḍa, 180 49.2]
mārkaṇḍeya uvāca | [SkPur (Rkh), Revākhaṇḍa, 180 50.1]
daśāśvamedhaṃ rājendra sarvatīrthottamottamam | [SkPur (Rkh), Revākhaṇḍa, 180 50.2]
tīrthaṃ sarvaguṇopetaṃ mahāpātakanāśanam | [SkPur (Rkh), Revākhaṇḍa, 180 50.3]
tatrāgatā mahābhāgā snātukāmā sarasvatī | [SkPur (Rkh), Revākhaṇḍa, 180 51.1]
puṇyānāṃ paramā puṇyā nadīnām uttamā nadī | [SkPur (Rkh), Revākhaṇḍa, 180 51.2]
nāmamātreṇa yasyāstu sarvapāpaiḥ pramucyate | [SkPur (Rkh), Revākhaṇḍa, 180 52.1]
snātāstatra divaṃ yānti ye mṛtāste 'punarbhavāḥ | [SkPur (Rkh), Revākhaṇḍa, 180 52.2]
daśāśvamedhe sā rājanniyatā brahmacāriṇī | [SkPur (Rkh), Revākhaṇḍa, 180 53.1]
ārādhayitvā deveśaṃ paraṃ nirvāṇamāgatīḥ | [SkPur (Rkh), Revākhaṇḍa, 180 53.2]
kāluṣyaṃ brahmasambhūtā saṃvatsarasamudbhavam | [SkPur (Rkh), Revākhaṇḍa, 180 54.1]
prakṣālayitum āyāti daśamyāmāśvinasya ca | [SkPur (Rkh), Revākhaṇḍa, 180 54.2]
upoṣya rajanīṃ tāṃ tu sampūjya tripurāntakam | [SkPur (Rkh), Revākhaṇḍa, 180 55.1]
rājanniṣkalmaṣā yānti śvobhūte śāśvataṃ padam | [SkPur (Rkh), Revākhaṇḍa, 180 55.2]
yudhiṣṭhira uvāca | [SkPur (Rkh), Revākhaṇḍa, 180 56.1]
sarasvatī mahāpuṇyā nadīnāmuttamā nadī | [SkPur (Rkh), Revākhaṇḍa, 180 56.2]
śrīmārkaṇḍeya uvāca | [SkPur (Rkh), Revākhaṇḍa, 180 56.3]
rājannāśvayuje māsi daśamyāṃ tadviśiṣyate | [SkPur (Rkh), Revākhaṇḍa, 180 56.4]
pārthiveṣu ca tīrthe tu sarveṣveva na saṃśayaḥ | [SkPur (Rkh), Revākhaṇḍa, 180 56.5]
daśāśvamedhike rājannityaṃ hi daśamī śubhā | [SkPur (Rkh), Revākhaṇḍa, 180 57.1]
viśeṣādāśvine śuklā mahāpātakanāśinī | [SkPur (Rkh), Revākhaṇḍa, 180 57.2]
tasyāsnātvārcayed devānupavāsaparāyaṇaḥ | [SkPur (Rkh), Revākhaṇḍa, 180 58.1]
śrāddhaṃ kṛtvā vidhānena paścāt sampūjayecchivam | [SkPur (Rkh), Revākhaṇḍa, 180 58.2]
tatrasthāṃ pūjayed devīṃ snātukāmāṃ sarasvatīm | [SkPur (Rkh), Revākhaṇḍa, 180 59.1]
namo namaste deveśi brahmadehasamudbhave | [SkPur (Rkh), Revākhaṇḍa, 180 59.2]
kuru pāpakṣayaṃ devi saṃsārānmāṃ samuddhara | [SkPur (Rkh), Revākhaṇḍa, 180 60.1]
gandhadhūpaiśca sampūjya hyarcayitvā punaḥpunaḥ | [SkPur (Rkh), Revākhaṇḍa, 180 60.2]
daśa pradakṣiṇā dattvā sūtreṇa pariveṣṭayet | [SkPur (Rkh), Revākhaṇḍa, 180 61.1]
kapilāṃ tu tato vipre dadyād vigatamatsaraḥ | [SkPur (Rkh), Revākhaṇḍa, 180 61.2]
sarvalakṣaṇasampannāṃ sarvopaskarasaṃyutām | [SkPur (Rkh), Revākhaṇḍa, 180 62.1]
dattvā viprāya kapilāṃ na śocati kṛtākṛte | [SkPur (Rkh), Revākhaṇḍa, 180 62.2]
paścājjāgaraṇaṃ kuryād ghṛtenājvālya dīpakam | [SkPur (Rkh), Revākhaṇḍa, 180 63.1]
purāṇapaṭhanenaiva nṛtyagītavivādanaiḥ | [SkPur (Rkh), Revākhaṇḍa, 180 63.2]
vedoktaiścaiva pūjayec chaśiśekharam | [SkPur (Rkh), Revākhaṇḍa, 180 64.1]
prabhāte vimale paścātsnātvā vai narmadājale | [SkPur (Rkh), Revākhaṇḍa, 180 64.2]
brāhmaṇān bhojayed bhaktyā śivabhaktāṃśca yoginaḥ | [SkPur (Rkh), Revākhaṇḍa, 180 65.1]
evaṃ kṛte tato rājan samyak tīrthaphalaṃ labhet | [SkPur (Rkh), Revākhaṇḍa, 180 65.2]
tatra tīrthe tu yaḥ snātvā pūjayecchaṅkaraṃ naraḥ | [SkPur (Rkh), Revākhaṇḍa, 180 66.1]
daśāśvamedhāvabhṛthaṃ labhate puṇyamuttamam | [SkPur (Rkh), Revākhaṇḍa, 180 66.2]
pūtātmā tena puṇyena rudralokaṃ sa gacchati | [SkPur (Rkh), Revākhaṇḍa, 180 67.1]
ārūḍhaḥ paramaṃ yānaṃ kāmagaṃ ca suśobhanam | [SkPur (Rkh), Revākhaṇḍa, 180 67.2]
tatra divyāpsarobhistu vījyamāno 'tha cāmaraiḥ | [SkPur (Rkh), Revākhaṇḍa, 180 68.1]
krīḍate suciraṃ kālaṃ jayaśabdādimaṅgalaiḥ | [SkPur (Rkh), Revākhaṇḍa, 180 68.2]
tato 'vatīrṇaḥ kālena iha rājā bhaved dhruvam | [SkPur (Rkh), Revākhaṇḍa, 180 69.1]
hastyaśvarathasampanno mahābhogī paraṃtapaḥ | [SkPur (Rkh), Revākhaṇḍa, 180 69.2]
daśāśvamedhe yaddānaṃ dīyate śivayoginām | [SkPur (Rkh), Revākhaṇḍa, 180 70.1]
daśāśvamedhasadṛśaṃ bhavet tannātra saṃśayaḥ | [SkPur (Rkh), Revākhaṇḍa, 180 70.2]
sarveṣāmeva yajñānām aśvamedho viśiṣyate | [SkPur (Rkh), Revākhaṇḍa, 180 71.1]
durlabhaḥ svalpavittānāṃ bhūriśaḥ pāpakarmaṇām | [SkPur (Rkh), Revākhaṇḍa, 180 71.2]
tatra tīrthe tu rājendra durlabho 'pi surāsuraiḥ | [SkPur (Rkh), Revākhaṇḍa, 180 72.1]
prāpyate snānadānena ityevaṃ śaṅkaro 'bravīt | [SkPur (Rkh), Revākhaṇḍa, 180 72.2]
akāmo vā sakāmo vā mṛtastatra nareśvara | [SkPur (Rkh), Revākhaṇḍa, 180 73.1]
devatvaṃ prāpnuyāt so 'pi nātra kāryā vicāraṇā | [SkPur (Rkh), Revākhaṇḍa, 180 73.2]
agnipraveśaṃ yaḥ kuryāt tatra tīrthe narottama | [SkPur (Rkh), Revākhaṇḍa, 180 74.1]
agniloke vaset tāvad yāvad ābhūtasamplavam | [SkPur (Rkh), Revākhaṇḍa, 180 74.2]
jalapraveśaṃ yaḥ kuryāt tatra tīrthe narādhipa | [SkPur (Rkh), Revākhaṇḍa, 180 75.1]
dhyāyamāno mahādevaṃ vāruṇaṃ lokamāpnuyāt | [SkPur (Rkh), Revākhaṇḍa, 180 75.2]
daśāśvamedhe yaḥ kaścicchūravṛttyā tanuṃ tyajet | [SkPur (Rkh), Revākhaṇḍa, 180 76.1]
akṣayā nu gatistasya ityevaṃ śrutinodanā | [SkPur (Rkh), Revākhaṇḍa, 180 76.2]
na tāṃ gatiṃ yānti bhṛguprapātino na daṇḍino naiva ca sāṃkhyayoginaḥ | [SkPur (Rkh), Revākhaṇḍa, 180 77.1]
dhvajākule dundubhiśaṅkhanādite kṣaṇena yāṃ yānti mahāhave mṛtāḥ | [SkPur (Rkh), Revākhaṇḍa, 180 77.2]
yatra tatra hataḥ śūraḥ śatrubhiḥ pariveṣṭitaḥ | [SkPur (Rkh), Revākhaṇḍa, 180 78.1]
akṣayāṃl labhate lokānyadi klībaṃ na bhāṣate | [SkPur (Rkh), Revākhaṇḍa, 180 78.2]
daśāśvamedhe saṃnyāsaṃ yaḥ karoti vidhānataḥ | [SkPur (Rkh), Revākhaṇḍa, 180 79.1]
anivartikā gatis tasya rudralokātkadācana | [SkPur (Rkh), Revākhaṇḍa, 180 79.2]
daśāśvamedhe yatpuṇyaṃ saṃkṣepeṇa yudhiṣṭhira | [SkPur (Rkh), Revākhaṇḍa, 180 80.1]
kathitaṃ parayā bhaktyā sarvapāpapraṇāśanam | [SkPur (Rkh), Revākhaṇḍa, 180 80.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe daśāśvamedhatīrthamāhātmyavarṇanaṃ nāmāśītyuttaraśatatamo 'dhyāyaḥ | [SkPur (Rkh), Revākhaṇḍa, 180 81.1]
{SkPur (Rkh), Revākhaṇḍa, 181}
śrīmārkaṇḍeya uvāca | [SkPur (Rkh), Revākhaṇḍa, 181 1.1]
ataḥ paraṃ pravakṣyāmi bhṛgutīrthasya vistaram | [SkPur (Rkh), Revākhaṇḍa, 181 1.2]
yaṃ śrutvā brahmahā goghno mucyate sarvapātakaiḥ | [SkPur (Rkh), Revākhaṇḍa, 181 1.3]
tatra tīrthe tu vikhyātaṃ vṛṣakhātam iti śrutam | [SkPur (Rkh), Revākhaṇḍa, 181 2.1]
bhṛguṇā tatra rājendra tapastaptaṃ purā kila | [SkPur (Rkh), Revākhaṇḍa, 181 2.2]
yudhiṣṭhira uvāca | [SkPur (Rkh), Revākhaṇḍa, 181 3.1]
bhṛgukacche sa viprendro nivasan kena hetunā | [SkPur (Rkh), Revākhaṇḍa, 181 3.2]
tapastaptvā suvipulaṃ parāṃ siddhim upāgataḥ | [SkPur (Rkh), Revākhaṇḍa, 181 3.3]
ko vā vṛṣa iti proktas tat khātaṃ yena khānitam | [SkPur (Rkh), Revākhaṇḍa, 181 4.1]
etatsarvaṃ yathānyāyaṃ kathayasva mamānagha | [SkPur (Rkh), Revākhaṇḍa, 181 4.2]
śrīmārkaṇḍeya uvāca | [SkPur (Rkh), Revākhaṇḍa, 181 5.1]
eṣa praśno mahārāja yastvayā paripṛcchitaḥ | [SkPur (Rkh), Revākhaṇḍa, 181 5.2]
tatsarvaṃ kathayiṣyāmi śṛṇuṣvaikamanā nṛpa | [SkPur (Rkh), Revākhaṇḍa, 181 5.3]
ṣaṣṭhastu brahmaṇaḥ putro mānaso bhṛgusattamaḥ | [SkPur (Rkh), Revākhaṇḍa, 181 6.1]
tapaścacāra vipulaṃ śrīvṛte kṣetra uttame | [SkPur (Rkh), Revākhaṇḍa, 181 6.2]
divyaṃ varṣasahasraṃ tu saṃśuṣko munisattamaḥ | [SkPur (Rkh), Revākhaṇḍa, 181 7.1]
nirāhāro nirānandaḥ kāṣṭhapāṣāṇavatsthitaḥ | [SkPur (Rkh), Revākhaṇḍa, 181 7.2]
tataḥ kadācid deveśo vimānavaramāsthitaḥ | [SkPur (Rkh), Revākhaṇḍa, 181 8.1]
umayā sahitaḥ śrīmāṃstena mārgeṇa cāgataḥ | [SkPur (Rkh), Revākhaṇḍa, 181 8.2]
dṛṣṭvā tatra mahābhāgaṃ bhṛguṃ valmīkavatsthitam | [SkPur (Rkh), Revākhaṇḍa, 181 9.1]
uvāca devī deveśaṃ kimidaṃ dṛśyate prabho | [SkPur (Rkh), Revākhaṇḍa, 181 9.2]
īśvara uvāca | [SkPur (Rkh), Revākhaṇḍa, 181 10.1]
bhṛgurnāma mahādevi tapastaptvā sudāruṇam | [SkPur (Rkh), Revākhaṇḍa, 181 10.2]
divyaṃ varṣasahasraṃ tu mama dhyānaparāyaṇaḥ | [SkPur (Rkh), Revākhaṇḍa, 181 10.3]
jalabindu kuśāgreṇa māse māse pibecca saḥ | [SkPur (Rkh), Revākhaṇḍa, 181 11.1]
saṃvatsaraśataṃ sāgraṃ tiṣṭhate ca varānane | [SkPur (Rkh), Revākhaṇḍa, 181 11.2]
tacchrutvā vacanaṃ gaurī krodhasaṃvartitekṣaṇā | [SkPur (Rkh), Revākhaṇḍa, 181 12.1]
uvāca devī deveśaṃ śūlapāṇiṃ maheśvaram | [SkPur (Rkh), Revākhaṇḍa, 181 12.2]
satyamugro 'si loke tvaṃ khyāpito vṛṣabhadhvaja | [SkPur (Rkh), Revākhaṇḍa, 181 13.1]
niṣkāruṇyo durārādhyaḥ sarvabhūtabhayaṃkaraḥ | [SkPur (Rkh), Revākhaṇḍa, 181 13.2]
divyaṃ varṣasahasraṃ tu dhyāyamānasya śaṅkaram | [SkPur (Rkh), Revākhaṇḍa, 181 14.1]
brāhmaṇasya varaṃ kasmān na prayacchasi śaṃsa me | [SkPur (Rkh), Revākhaṇḍa, 181 14.2]
evamukto 'tha deveśaḥ prahasya girinandinīm | [SkPur (Rkh), Revākhaṇḍa, 181 15.1]
uvāca naraśārdūla meghagambhīrayā girā | [SkPur (Rkh), Revākhaṇḍa, 181 15.2]
strī vinaśyati garveṇa tapaḥ krodhena naśyati | [SkPur (Rkh), Revākhaṇḍa, 181 16.1]
gāvo dūrapracāreṇa śūdrānnena dvijottamāḥ | [SkPur (Rkh), Revākhaṇḍa, 181 16.2]
krodhānvito dvijo gaurī tena siddhir na vidyate | [SkPur (Rkh), Revākhaṇḍa, 181 17.1]
varṣāyutais tathā lakṣair na kiṃcit kāraṇaṃ priye | [SkPur (Rkh), Revākhaṇḍa, 181 17.2]
evambhūtasya tasyāpi krodhasya caritaṃ mahat | [SkPur (Rkh), Revākhaṇḍa, 181 18.1]
evamuktvā tataḥ śambhurvṛṣaṃ dadhyau ca tatkṣaṇe | [SkPur (Rkh), Revākhaṇḍa, 181 18.2]
vṛṣo hi bhagavanbrahmā vṛṣarūpī maheśvaraḥ | [SkPur (Rkh), Revākhaṇḍa, 181 19.1]
dhyānaprāptaḥ kṣaṇād eva garjayan vai muhurmuhuḥ | [SkPur (Rkh), Revākhaṇḍa, 181 19.2]
kiṃ karomi suraśreṣṭha dhyātaḥ kenaiva hetunā | [SkPur (Rkh), Revākhaṇḍa, 181 20.1]
karomi kasya nidhanamakāle parameśvara | [SkPur (Rkh), Revākhaṇḍa, 181 20.2]
īśvara uvāca | [SkPur (Rkh), Revākhaṇḍa, 181 21.1]
kopayasva dvijaśreṣṭhaṃ gatvā tvaṃ bhṛgusattamam | [SkPur (Rkh), Revākhaṇḍa, 181 21.2]
yena me śraddadhatyeṣā gaurī lokaikasundarī | [SkPur (Rkh), Revākhaṇḍa, 181 21.3]
etacchrutvā vṛṣo gatvā dharṣaṇārthaṃ dvijottamam | [SkPur (Rkh), Revākhaṇḍa, 181 22.1]
narmadāyāstaṭe ramye samīpe cāśrame bhṛguḥ | [SkPur (Rkh), Revākhaṇḍa, 181 22.2]
tataḥ śṛṅgairgṛhītvā tu prakṣipto narmadājale | [SkPur (Rkh), Revākhaṇḍa, 181 23.1]
tataḥ kruddho bhṛgustatra daṇḍahasto mahāmuniḥ | [SkPur (Rkh), Revākhaṇḍa, 181 23.2]
paśuvatte vadhiṣyāmi daṇḍaghātena mastake | [SkPur (Rkh), Revākhaṇḍa, 181 24.1]
śikhāyajñopavīte ca paridhānaṃ varāsane | [SkPur (Rkh), Revākhaṇḍa, 181 24.2]
susaṃvṛtaṃ kṛtaṃ tena dhāvanvai pṛṣṭhato bravīt | [SkPur (Rkh), Revākhaṇḍa, 181 25.1]
bhṛguruvāca | [SkPur (Rkh), Revākhaṇḍa, 181 26.1]
pāpakarmandurācāra kathaṃ yāsyasi me vṛṣa | [SkPur (Rkh), Revākhaṇḍa, 181 26.2]
avamānaṃ samutpādya kṛtvā gartaṃ khuraistathā | [SkPur (Rkh), Revākhaṇḍa, 181 26.3]
garjayitvā mahānādaṃ tato vipramapātayat | [SkPur (Rkh), Revākhaṇḍa, 181 27.1]
ātmānaṃ pātitaṃ jñātvā vṛṣeṇa parameṣṭhinā | [SkPur (Rkh), Revākhaṇḍa, 181 27.2]
bhṛguḥ krodhena jajvāla hutāhutirivānalaḥ | [SkPur (Rkh), Revākhaṇḍa, 181 28.1]
kare gṛhya mahādaṇḍaṃ brahmadaṇḍam ivāparam | [SkPur (Rkh), Revākhaṇḍa, 181 28.2]
hantukāmo vṛṣaṃ vipro 'bhyadhāvata yudhiṣṭhira | [SkPur (Rkh), Revākhaṇḍa, 181 29.1]
dhāvamānaṃ tato dṛṣṭvā sa vṛṣaḥ pūrvasāgare | [SkPur (Rkh), Revākhaṇḍa, 181 29.2]
jambūdvīpaṃ kuśāṃ krauñcaṃ śālmaliṃ śākameva ca | [SkPur (Rkh), Revākhaṇḍa, 181 30.1]
gomedaṃ puṣkaraṃ prāptaḥ pūrvato dakṣiṇāpatham | [SkPur (Rkh), Revākhaṇḍa, 181 30.2]
uttaraṃ paścimaṃ caiva dvīpāddvīpaṃ nareśvara | [SkPur (Rkh), Revākhaṇḍa, 181 31.1]
pātālaṃ sutalaṃ paścādvitalaṃ ca talātalam | [SkPur (Rkh), Revākhaṇḍa, 181 31.2]
tāmisramandhatāmisraṃ pātālaṃ saptamaṃ yayau | [SkPur (Rkh), Revākhaṇḍa, 181 32.1]
tato jagāma bhūrlokaṃ prāṇārthī sa vṛṣottamaḥ | [SkPur (Rkh), Revākhaṇḍa, 181 32.2]
bhuvaḥ svaścaiva ca mahastapaḥ satyaṃ janastathā | [SkPur (Rkh), Revākhaṇḍa, 181 33.1]
anugamyamāno vipreṇa na śarma labhate kvacit | [SkPur (Rkh), Revākhaṇḍa, 181 33.2]
pāpaṃ kṛtvaiva puruṣaḥ kāmakrodhabalārditaḥ | [SkPur (Rkh), Revākhaṇḍa, 181 34.1]
tato jagāma śaraṇaṃ brahmāṇaṃ viṣṇumeva ca | [SkPur (Rkh), Revākhaṇḍa, 181 34.2]
indraṃ candraṃ tathādityair yāmyavāruṇamārutaiḥ | [SkPur (Rkh), Revākhaṇḍa, 181 35.1]
yadā sarvaiḥ parityakto lokālokaiḥ sureśvaraiḥ | [SkPur (Rkh), Revākhaṇḍa, 181 35.2]
tadā devaṃ namaskṛtvā rakṣa rakṣasva cābravīt | [SkPur (Rkh), Revākhaṇḍa, 181 36.1]
vadhyamānaṃ mahādevo bhṛguṇā parameṣṭhinā | [SkPur (Rkh), Revākhaṇḍa, 181 36.2]
sarvalokaiḥ parityaktamanāthamiva taṃ prabho | [SkPur (Rkh), Revākhaṇḍa, 181 37.1]
dṛṣṭvā śrāntaṃ vṛṣaṃ devaḥ patitaṃ caraṇāgrataḥ | [SkPur (Rkh), Revākhaṇḍa, 181 37.2]
tataḥ provāca bhagavān smitapūrvam idaṃ vacaḥ | [SkPur (Rkh), Revākhaṇḍa, 181 38.1]
īśvara uvāca | [SkPur (Rkh), Revākhaṇḍa, 181 39.1]
paśya devi mahābhāge śamaṃ viprasya sundari | [SkPur (Rkh), Revākhaṇḍa, 181 39.2]
pārvatyuvāca | [SkPur (Rkh), Revākhaṇḍa, 181 40.1]
yāvadvipro na cāsmākaṃ kupyate parameśvara | [SkPur (Rkh), Revākhaṇḍa, 181 40.2]
tāvadvaraṃ prayacchāśu yadi cecchasi matpriyam | [SkPur (Rkh), Revākhaṇḍa, 181 40.3]
tato bhasmī jaṭī śūlī candrārdhakṛtaśekharaḥ | [SkPur (Rkh), Revākhaṇḍa, 181 41.1]
umārddhadeho bhagavānbhūtvā vipramuvāca ha | [SkPur (Rkh), Revākhaṇḍa, 181 41.2]
bhobho dvijavaraśreṣṭha krodhaste na śamaṃ gataḥ | [SkPur (Rkh), Revākhaṇḍa, 181 42.1]
yasmāt tasmād idaṃ tāta krodhasthānaṃ bhaviṣyati | [SkPur (Rkh), Revākhaṇḍa, 181 42.2]
tato dṛṣṭvā ca taṃ śambhuṃ bhṛguḥ śreṣṭhaṃ trilocanam | [SkPur (Rkh), Revākhaṇḍa, 181 43.1]
jānubhyām avaniṃ gatvā idaṃ stotram udairayat | [SkPur (Rkh), Revākhaṇḍa, 181 43.2]
bhṛguruvāca | [SkPur (Rkh), Revākhaṇḍa, 181 44.1]
praṇipatya bhūtanāthaṃ bhavodbhavaṃ bhūtidaṃ bhayātītam | [SkPur (Rkh), Revākhaṇḍa, 181 44.2]
bhavabhīto bhuvanapate vijñaptuṃ kiṃcidicchāmi | [SkPur (Rkh), Revākhaṇḍa, 181 44.3]
tvadguṇanikarānvaktuṃ kā śaktirmānuṣasyāsya | [SkPur (Rkh), Revākhaṇḍa, 181 45.1]
vāsukirapi na tāvadvaktuṃ vadanasahasraṃ bhavedyasya | [SkPur (Rkh), Revākhaṇḍa, 181 45.2]
bhaktyā tathāpi śaṅkara śaśidhara karajāladhavalitāśeṣa | [SkPur (Rkh), Revākhaṇḍa, 181 46.1]
stutimukharasya maheśvara prasīda tava caraṇaniratasya | [SkPur (Rkh), Revākhaṇḍa, 181 46.2]
sattvaṃ rajastamastvaṃ sthityutpattivināśanaṃ deva | [SkPur (Rkh), Revākhaṇḍa, 181 47.1]
bhavabhīto bhuvanapate bhuvaneśa śaraṇaniratasya | [SkPur (Rkh), Revākhaṇḍa, 181 47.2]
yamaniyamayajñadānaṃ vedābhyāsaśca dhāraṇāyogaḥ | [SkPur (Rkh), Revākhaṇḍa, 181 48.1]
tvadbhakteḥ sarvamidaṃ nārhanti vai kalāsahasrāṃśam | [SkPur (Rkh), Revākhaṇḍa, 181 48.2]
utkṛṣṭarasarasāyanakhaḍgāṃ janavivarapādukāsiddhiḥ | [SkPur (Rkh), Revākhaṇḍa, 181 49.1]
cihnaṃ hi tava natānāṃ dṛśyata iha janmani prakaṭam | [SkPur (Rkh), Revākhaṇḍa, 181 49.2]
śāṭhyena yadi praṇamati vitarasi tasyāpi bhūtimicchayā deva | [SkPur (Rkh), Revākhaṇḍa, 181 50.1]
bhavati bhavacchedakarī bhaktirmokṣāya nirmitā nātha | [SkPur (Rkh), Revākhaṇḍa, 181 50.2]
paradāraparasvarataṃ paraparibhavaduḥkhaśokasaṃtaptam | [SkPur (Rkh), Revākhaṇḍa, 181 51.1]
paravadanavīkṣaṇaparaṃ parameśvara māṃ paritrāhi | [SkPur (Rkh), Revākhaṇḍa, 181 51.2]
adhikābhimānamuditaṃ kṣaṇabhaṅguravibhavavilasantam | [SkPur (Rkh), Revākhaṇḍa, 181 52.1]
krūraṃ kupathābhimukhaṃ śaṅkara śaraṇāgataṃ paritrāhi | [SkPur (Rkh), Revākhaṇḍa, 181 52.2]
dīnaṃ dvijaṃ varārthe bandhujane naiva pūritā hyāśā | [SkPur (Rkh), Revākhaṇḍa, 181 53.1]
chinddhi maheśvara tṛṣṇāṃ kiṃ mūḍhaṃ māṃ viḍambayasi | [SkPur (Rkh), Revākhaṇḍa, 181 53.2]
tṛṣṇāṃ harasva śīghraṃ lakṣmīṃ dada hṛdayavāsinīṃ nityam | [SkPur (Rkh), Revākhaṇḍa, 181 54.1]
chinddhi madamohapāśaṃ māmuttāraya bhavācca deveśa | [SkPur (Rkh), Revākhaṇḍa, 181 54.2]
karuṇābhyudayaṃ nāma stotram idaṃ sarvasiddhidaṃ divyam | [SkPur (Rkh), Revākhaṇḍa, 181 55.1]
yaḥ paṭhati bhṛguṃ smarati ca śivalokam asau prayāti dehānte | [SkPur (Rkh), Revākhaṇḍa, 181 55.2]
etacchrutvā mahādevaḥ stotraṃ ca bhṛgubhāṣitam | [SkPur (Rkh), Revākhaṇḍa, 181 56.1]
uvāca varado 'smīti devyā saha varottamam | [SkPur (Rkh), Revākhaṇḍa, 181 56.2]
bhṛguruvāca | [SkPur (Rkh), Revākhaṇḍa, 181 57.1]
prasanno devadeveśa yadi deyo varo mama | [SkPur (Rkh), Revākhaṇḍa, 181 57.2]
siddhikṣetram idaṃ sarvaṃ bhavitā mama nāmataḥ | [SkPur (Rkh), Revākhaṇḍa, 181 57.3]
bhavadbhiḥ sannidhānena sthātavyaṃ hi sahomayā | [SkPur (Rkh), Revākhaṇḍa, 181 58.1]
devakṣetramidaṃ puṇyaṃ yena sarvaṃ bhaviṣyati | [SkPur (Rkh), Revākhaṇḍa, 181 58.2]
atra sthāne mahāsthānaṃ karomi jagadīśvara | [SkPur (Rkh), Revākhaṇḍa, 181 59.1]
tava prasādāddeveśa pūryantāṃ me manorathāḥ | [SkPur (Rkh), Revākhaṇḍa, 181 59.2]
īśvara uvāca | [SkPur (Rkh), Revākhaṇḍa, 181 60.1]
śriyā kṛtamidaṃ pūrvaṃ kiṃ na jñātaṃ tvayā dvija | [SkPur (Rkh), Revākhaṇḍa, 181 60.2]
anumānya śriyaṃ devīṃ yadīyaṃ manyate bhavān | [SkPur (Rkh), Revākhaṇḍa, 181 60.3]
kuruṣva yadabhipretaṃ tvatkṛtaṃ naḥ tadanyathā | [SkPur (Rkh), Revākhaṇḍa, 181 61.1]
evamuktvā gate deve snātvā gatvā bhṛguḥ śriyam | [SkPur (Rkh), Revākhaṇḍa, 181 61.2]
kṛtvā ca pāraṇaṃ tatra vasanviprastayā saha | [SkPur (Rkh), Revākhaṇḍa, 181 62.1]
śriyā ca sahitaḥ kāla idaṃ vacanam abravīt | [SkPur (Rkh), Revākhaṇḍa, 181 62.2]
bhṛguruvāca | [SkPur (Rkh), Revākhaṇḍa, 181 63.1]
yadi te rocate bhadre duḥkhāsīnaṃ ca te yadi | [SkPur (Rkh), Revākhaṇḍa, 181 63.2]
tvayā vṛte mahākṣetre svīyaṃ sthānaṃ karomyaham | [SkPur (Rkh), Revākhaṇḍa, 181 63.3]
śrīruvāca | [SkPur (Rkh), Revākhaṇḍa, 181 64.1]
mama nāmnā tu viprarṣe tava nāmnā tu śobhanam | [SkPur (Rkh), Revākhaṇḍa, 181 64.2]
sthānaṃ kuruṣvābhipretamavirodhena me matiḥ | [SkPur (Rkh), Revākhaṇḍa, 181 64.3]
bhṛguruvāca | [SkPur (Rkh), Revākhaṇḍa, 181 65.1]
kacchapādhiṣṭhitaṃ hyetattasya pṛṣṭhigataṃ rame | [SkPur (Rkh), Revākhaṇḍa, 181 65.2]
saṃmantrya sahitaṃ tena śobhanaṃ bhavatī kuru | [SkPur (Rkh), Revākhaṇḍa, 181 65.3]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe bhṛgukacchotpattivarṇanaṃ nāmaikāśītyuttaraśatatamo 'dhyāyaḥ | [SkPur (Rkh), Revākhaṇḍa, 181 66.1]
{SkPur (Rkh), Revākhaṇḍa, 182}
śrīmārkaṇḍeya uvāca | [SkPur (Rkh), Revākhaṇḍa, 182 1.1]
tato bhṛguḥ śriyā caiva sametaḥ kacchapaṃ gataḥ | [SkPur (Rkh), Revākhaṇḍa, 182 1.2]
abhinandya yathānyāyam uvāca vacanaṃ śubham | [SkPur (Rkh), Revākhaṇḍa, 182 1.3]
tvayā dhṛtā dharā sarvā tathā lokāścarācarāḥ | [SkPur (Rkh), Revākhaṇḍa, 182 2.1]
tathaiva puṇyabhāvatvātsthitastatra mahāmate | [SkPur (Rkh), Revākhaṇḍa, 182 2.2]
cāturvidyasya saṃsthānaṃ karomi ramayā saha | [SkPur (Rkh), Revākhaṇḍa, 182 3.1]
yadi tvaṃ manyase deva tadādeśaya māṃ vibho | [SkPur (Rkh), Revākhaṇḍa, 182 3.2]
kūrma uvāca | [SkPur (Rkh), Revākhaṇḍa, 182 4.1]
evameva dvijaśreṣṭha mama nāmāṅkitaṃ puram | [SkPur (Rkh), Revākhaṇḍa, 182 4.2]
bhaviṣyati mahatkālaṃ mamopari susaṃsthitam | [SkPur (Rkh), Revākhaṇḍa, 182 4.3]
acalaṃ susthiraṃ tāta na bhīḥ kāryā sulocane | [SkPur (Rkh), Revākhaṇḍa, 182 5.1]
etacchrutvā śubhaṃ vākyaṃ kacchapasya mukhāccyutam | [SkPur (Rkh), Revākhaṇḍa, 182 5.2]
hṛṣṭastuṣṭaḥ śriyā sārddhaṃ padmayonisuto bhṛguḥ | [SkPur (Rkh), Revākhaṇḍa, 182 6.1]
abhīci udaye prāpte kṛtakautukamaṅgalaḥ | [SkPur (Rkh), Revākhaṇḍa, 182 6.2]
nandane vatsare māghe pañcamyāṃ bharatarṣabha | [SkPur (Rkh), Revākhaṇḍa, 182 7.1]
śaste tu hyuttarāyoge kumbhasthe śaśimaṇḍale | [SkPur (Rkh), Revākhaṇḍa, 182 7.2]
revāyā uttare tīre gambhīre cābhivāruṇi | [SkPur (Rkh), Revākhaṇḍa, 182 8.1]
prāgudakpravaṇe deśe koṭitīrthasamanvitam | [SkPur (Rkh), Revākhaṇḍa, 182 8.2]
krośapramāṇaṃ tatkṣetraṃ prāsādaśatasaṃkulam | [SkPur (Rkh), Revākhaṇḍa, 182 9.1]
acireṇaiva kālena tapobalasamanvitaḥ | [SkPur (Rkh), Revākhaṇḍa, 182 9.2]
vicintya viśvakarmāṇaṃ cakāra bhṛgusattamaḥ | [SkPur (Rkh), Revākhaṇḍa, 182 9.3]
brāhmaṇā vedavidvāṃsaḥ kṣatriyā rājyapālakāḥ | [SkPur (Rkh), Revākhaṇḍa, 182 10.1]
vaiśyā vṛttiratāstatra śūdrāḥ śuśrūṣakāstriṣu | [SkPur (Rkh), Revākhaṇḍa, 182 10.2]
evaṃ śriyā vṛtaṃ kṣetraṃ paramānandananditam | [SkPur (Rkh), Revākhaṇḍa, 182 11.1]
nirmitaṃ bhṛguṇā tāta sarvapātakanāśanam | [SkPur (Rkh), Revākhaṇḍa, 182 11.2]
iti bhṛgukacchotpattiḥ | [SkPur (Rkh), Revākhaṇḍa, 182 11.3]
mārkaṇḍeya uvāca | [SkPur (Rkh), Revākhaṇḍa, 182 12.1]
tataḥ kālena mahatā kasmiṃścit kāraṇāntare | [SkPur (Rkh), Revākhaṇḍa, 182 12.2]
devalokaṃ jagāmāśu lakṣmīr ṛṣisamāgame | [SkPur (Rkh), Revākhaṇḍa, 182 12.3]
samarpya kuñcikāṭṭālaṃ bhṛgave brahmavādine | [SkPur (Rkh), Revākhaṇḍa, 182 13.1]
pālayasva yathārthaṃ vai sthānakaṃ mama suvrata | [SkPur (Rkh), Revākhaṇḍa, 182 13.2]
devakāryāṇyaśeṣāṇi kṛtvā śrīḥ punarāgatā | [SkPur (Rkh), Revākhaṇḍa, 182 14.1]
ājagāma ramā devī bhṛgukacchaṃ tvarānvitā | [SkPur (Rkh), Revākhaṇḍa, 182 14.2]
prārthitaṃ kuñcikāṭṭālaṃ svagṛhaṃ saparigraham | [SkPur (Rkh), Revākhaṇḍa, 182 15.1]
bhṛguryadā tadā pārtha mithyā nāsti tadā vadata | [SkPur (Rkh), Revākhaṇḍa, 182 15.2]
eva vivādaḥ sumahānsaṃjātaśca nareśvara | [SkPur (Rkh), Revākhaṇḍa, 182 16.1]
mameti mama caiveti parasparasamāgame | [SkPur (Rkh), Revākhaṇḍa, 182 16.2]
tataḥ kālena mahatā bhṛguṇā paramarṣiṇā | [SkPur (Rkh), Revākhaṇḍa, 182 17.1]
cāturvidyapramāṇārthaṃ cakāra mahatīṃ sthitim | [SkPur (Rkh), Revākhaṇḍa, 182 17.2]
asmadīyaṃ yathā sarvaṃ nagaraṃ mṛgalocane | [SkPur (Rkh), Revākhaṇḍa, 182 18.1]
cāturvidyā dvijāḥ sarve tathā jānanti sundari | [SkPur (Rkh), Revākhaṇḍa, 182 18.2]
śrīruvāca | [SkPur (Rkh), Revākhaṇḍa, 182 19.1]
pramāṇaṃ mama viprendra cāturvaṇyā na saṃśayaḥ | [SkPur (Rkh), Revākhaṇḍa, 182 19.2]
madīyaṃ vā tvadīyaṃ vā kathayantu dvijottamāḥ | [SkPur (Rkh), Revākhaṇḍa, 182 19.3]
tataḥ samastairvibudhaiḥ sampradhārya parasparam | [SkPur (Rkh), Revākhaṇḍa, 182 20.1]
dvidhā tairvāksthalaṃ dṛṣṭvā brāhmaṇā nṛpasaṃhitam | [SkPur (Rkh), Revākhaṇḍa, 182 20.2]
aṣṭādaśasahasrāṇi nocurvai kiṃciduttaram | [SkPur (Rkh), Revākhaṇḍa, 182 21.1]
aṣṭādaśasahasreṣu bhṛgukopabhayānnṛpa | [SkPur (Rkh), Revākhaṇḍa, 182 21.2]
uktaṃ ca tālakaṃ haste yasya tasyedamuttaram | [SkPur (Rkh), Revākhaṇḍa, 182 21.3]
etacchrutvā tu sā devī nigamaṃ naigamaiḥ kṛtam | [SkPur (Rkh), Revākhaṇḍa, 182 22.1]
krodhena mahatāviṣṭā śaśāpa dvijapuṃgavān | [SkPur (Rkh), Revākhaṇḍa, 182 22.2]
śrīdevyuvāca | [SkPur (Rkh), Revākhaṇḍa, 182 23.1]
yasmātsatyaṃ samutsṛjya lobhopahatamānasaiḥ | [SkPur (Rkh), Revākhaṇḍa, 182 23.2]
madīyaṃ lopitaṃ sthānaṃ tasmācchṛṇvantu me giram | [SkPur (Rkh), Revākhaṇḍa, 182 23.3]
tripauruṣā bhavedvidyā tripuruṣaṃ na bhaveddhanam | [SkPur (Rkh), Revākhaṇḍa, 182 24.1]
na dvitīyastu vo vedaḥ paṭhito bhavati dvijāḥ | [SkPur (Rkh), Revākhaṇḍa, 182 24.2]
gṛhāṇi na dvibhaumāni na ca bhūtiḥ sthirā dvijāḥ | [SkPur (Rkh), Revākhaṇḍa, 182 25.1]
pakṣapātena vo dharmo na ca niḥśreyabhāvataḥ | [SkPur (Rkh), Revākhaṇḍa, 182 25.2]
iṣṭo gotrajanaḥ kaścillobhenāvṛtamānasaḥ | [SkPur (Rkh), Revākhaṇḍa, 182 26.1]
na ca dvaidhaṃ parityajya hyekaṃ satyaṃ bhaviṣyati | [SkPur (Rkh), Revākhaṇḍa, 182 26.2]
adyaprabhṛti sarveṣām ahaṅkāro dvijanmanām | [SkPur (Rkh), Revākhaṇḍa, 182 27.1]
na pitā putravākyena na putraḥ pitṛkarmaṇi | [SkPur (Rkh), Revākhaṇḍa, 182 27.2]
ahaṅkārakṛtāḥ sarve bhaviṣyanti na saṃśayaḥ | [SkPur (Rkh), Revākhaṇḍa, 182 28.1]
iti śaptvā ramādevī tadaiva ca divaṃ yayau | [SkPur (Rkh), Revākhaṇḍa, 182 28.2]
tato gatāyāṃ vai lakṣmyāṃ devā brahmarṣayo 'malāḥ | [SkPur (Rkh), Revākhaṇḍa, 182 29.1]
krodhalobhamidaṃ sthānaṃ te 'pi coktvā divaṃ yayuḥ | [SkPur (Rkh), Revākhaṇḍa, 182 29.2]
gatāṃ dṛṣṭvā tato devīm ṛṣīṃścaiva tapodhanān | [SkPur (Rkh), Revākhaṇḍa, 182 30.1]
bhṛguśca parameṣṭhī sa viṣādam agamat param | [SkPur (Rkh), Revākhaṇḍa, 182 30.2]
prasādayāmāsa punaḥ śaṅkaraṃ tripurāntakam | [SkPur (Rkh), Revākhaṇḍa, 182 30.3]
tapasā mahatā pārtha tatastuṣṭo maheśvaraḥ | [SkPur (Rkh), Revākhaṇḍa, 182 31.1]
uvāca vacanaṃ kāle harṣayan bhṛgusattamam | [SkPur (Rkh), Revākhaṇḍa, 182 31.2]
kiṃ viṣaṇṇo 'si viprendra kiṃ vā santāpakāraṇam | [SkPur (Rkh), Revākhaṇḍa, 182 32.1]
mayi prasanne 'pi tava hyetatkathaya me 'nagha | [SkPur (Rkh), Revākhaṇḍa, 182 32.2]
bhṛguruvāca | [SkPur (Rkh), Revākhaṇḍa, 182 33.1]
śāpayitvā dvijānsarvānpurā lakṣmīrvinirgatā | [SkPur (Rkh), Revākhaṇḍa, 182 33.2]
apavitramidaṃ coktvā tato devā vinirgatāḥ | [SkPur (Rkh), Revākhaṇḍa, 182 33.3]
īśvara uvāca | [SkPur (Rkh), Revākhaṇḍa, 182 34.1]
purā mayā yathā proktaṃ tattathā na tadanyathā | [SkPur (Rkh), Revākhaṇḍa, 182 34.2]
krodhasthānam asaṃdehaṃ tathānyadapi tacchṛṇu | [SkPur (Rkh), Revākhaṇḍa, 182 34.3]
tatra sthānasamudbhūtā mahadbhayavivarjitāḥ | [SkPur (Rkh), Revākhaṇḍa, 182 35.1]
brāhmaṇā matprasādena bhaviṣyanti na saṃśayaḥ | [SkPur (Rkh), Revākhaṇḍa, 182 35.2]
vedavidyāvratasnātāḥ sarvaśāstraviśāradāḥ | [SkPur (Rkh), Revākhaṇḍa, 182 36.1]
ye 'pi te śatasāhasrāstvaritā hyāgatāstviha | [SkPur (Rkh), Revākhaṇḍa, 182 36.2]
apaṭhasyāpi mūrkhasya sarvāvasthāṃ gatasya ca | [SkPur (Rkh), Revākhaṇḍa, 182 37.1]
uttarāduttaraṃ śakro dātuṃ na tu bhṛgūttama | [SkPur (Rkh), Revākhaṇḍa, 182 37.2]
koṭitīrtham idaṃ sthānaṃ sarvapāpapraṇāśanam | [SkPur (Rkh), Revākhaṇḍa, 182 38.1]
adyaprabhṛti viprendra bhaviṣyati na saṃśayaḥ | [SkPur (Rkh), Revākhaṇḍa, 182 38.2]
matprasādāddevagaṇaiḥ sevitaṃ ca bhaviṣyati | [SkPur (Rkh), Revākhaṇḍa, 182 39.1]
bhṛgukṣetre mṛtā ye tu kṛmikīṭapataṃgakāḥ | [SkPur (Rkh), Revākhaṇḍa, 182 39.2]
vāsas teṣāṃ śive loke matprasādād bhaviṣyati | [SkPur (Rkh), Revākhaṇḍa, 182 40.1]
vṛṣakhāte naraḥ snātvā pūjayitvā maheśvaram | [SkPur (Rkh), Revākhaṇḍa, 182 40.2]
sarvamedhasya yajñasya phalaṃ prāpnotyasaṃśayam | [SkPur (Rkh), Revākhaṇḍa, 182 41.1]
bhṛgutīrthe naraḥ snātvā tarpayet pitṛdevatāḥ | [SkPur (Rkh), Revākhaṇḍa, 182 41.2]
tasya te dvādaśābdāni śāntiṃ gacchanti tarpitāḥ | [SkPur (Rkh), Revākhaṇḍa, 182 42.1]
dadhikṣīreṇa toyena ghṛtena madhunā saha | [SkPur (Rkh), Revākhaṇḍa, 182 42.2]
ye snapanti virūpākṣaṃ teṣāṃ vāsastriviṣṭape | [SkPur (Rkh), Revākhaṇḍa, 182 43.1]
matprasādād dvijaśreṣṭha sarvadevānusevitam | [SkPur (Rkh), Revākhaṇḍa, 182 43.2]
bhaviṣyati bhṛgukṣetraṃ kurukṣetrādibhiḥ samam | [SkPur (Rkh), Revākhaṇḍa, 182 44.1]
mārtaṇḍagrahaṇe prāpte yavaṃ kṛtvā hiraṇmayam | [SkPur (Rkh), Revākhaṇḍa, 182 44.2]
dattvā śirasi yaḥ snāti bhṛgukṣetre dvijottama | [SkPur (Rkh), Revākhaṇḍa, 182 45.1]
avicāreṇa taṃ viddhi saṃsnātaṃ kurujāṅgale | [SkPur (Rkh), Revākhaṇḍa, 182 45.2]
ahaṃ caiva vasiṣyāmi ambikā ca mama priyā | [SkPur (Rkh), Revākhaṇḍa, 182 46.1]
sarvaduḥkhāpahā devī nāmnā saubhāgyasundarī | [SkPur (Rkh), Revākhaṇḍa, 182 46.2]
vasiṣyāmi tayā devyā sahito bhṛgukacchake | [SkPur (Rkh), Revākhaṇḍa, 182 47.1]
evamuktvā sthito devo bhṛgukacche 'mbikā tathā | [SkPur (Rkh), Revākhaṇḍa, 182 47.2]
bhṛgustu svapuraṃ prāyādbrahmaghoṣanināditam | [SkPur (Rkh), Revākhaṇḍa, 182 48.1]
ṛgyajuḥsāmaghoṣeṇa hyatharvaṇanināditam | [SkPur (Rkh), Revākhaṇḍa, 182 48.2]
tatra tīrthe tu yaḥ snātvā vṛṣamutsṛjate naraḥ | [SkPur (Rkh), Revākhaṇḍa, 182 49.1]
sa yāti śivasāyujyamityevaṃ śaṅkaro 'bravīt | [SkPur (Rkh), Revākhaṇḍa, 182 49.2]
tatra tīrthe tu yaḥ snātvā caitre māsi samācaret | [SkPur (Rkh), Revākhaṇḍa, 182 50.1]
dadyācca lavaṇaṃ vipre pūjya saubhāgyasundarīm | [SkPur (Rkh), Revākhaṇḍa, 182 50.2]
gobhūhiraṇyaṃ viprebhyaḥ prīyetāṃ lalitāśivau | [SkPur (Rkh), Revākhaṇḍa, 182 51.1]
na duḥkhaṃ durbhagatvaṃ ca viyogaṃ patinā saha | [SkPur (Rkh), Revākhaṇḍa, 182 51.2]
prāpnoti nārī rājendra bhṛgutīrthāplavena ca | [SkPur (Rkh), Revākhaṇḍa, 182 52.1]
yastu nityaṃ bhṛguṃ devaṃ paśyedvai pāṇḍunandana | [SkPur (Rkh), Revākhaṇḍa, 182 52.2]
ā brahmasadanaṃ yāvattatrasthairdaivataiḥ saha | [SkPur (Rkh), Revākhaṇḍa, 182 53.1]
yatphalaṃ samavāpnoti tacchṛṇuṣva nṛpottama | [SkPur (Rkh), Revākhaṇḍa, 182 53.2]
suvarṇaśṛṅgīṃ kapilāṃ payasvinīṃ sādhvīṃ suśīlāṃ taruṇīṃ savatsām | [SkPur (Rkh), Revākhaṇḍa, 182 54.1]
dattvā dvije sarvavratopapanne phalaṃ ca yatsyāttadihaiva nūnam | [SkPur (Rkh), Revākhaṇḍa, 182 54.2]
samāḥ sahasrāṇi tu sapta vai jale mriyel labhed dvādaśavahnimadhye | [SkPur (Rkh), Revākhaṇḍa, 182 55.1]
tyajaṃstanuṃ śūravṛttyā narendra śakrātithyaṃ yāti vai martyadharmā | [SkPur (Rkh), Revākhaṇḍa, 182 55.2]
ākhyānametacca sadā yaśasyaṃ svargyaṃ dhanyaṃ putryamāyuṣyakāri | [SkPur (Rkh), Revākhaṇḍa, 182 56.1]
śṛṇvaṃllabhetsarvametaddhi bhaktyā parvaṇi parvaṇyājamīḍhas sadaiva | [SkPur (Rkh), Revākhaṇḍa, 182 56.2]
saṃnyāsaṃ kurute yastu bhṛgutīrthe vidhānataḥ | [SkPur (Rkh), Revākhaṇḍa, 182 57.1]
sa mṛtaḥ paramaṃ sthānaṃ gacchedvai yacca durlabham | [SkPur (Rkh), Revākhaṇḍa, 182 57.2]
etacchrutvā bhṛguśreṣṭho devadevena bhāṣitam | [SkPur (Rkh), Revākhaṇḍa, 182 58.1]
prahṛṣṭavadano bhūtvā tatraiva saṃsthito dvijaḥ | [SkPur (Rkh), Revākhaṇḍa, 182 58.2]
tirobhāvaṃ gate deve bhṛguḥ śreṣṭho dvijottamaḥ | [SkPur (Rkh), Revākhaṇḍa, 182 59.1]
svamūrti tatra muktvā tu brahmalokaṃ jagāma ha | [SkPur (Rkh), Revākhaṇḍa, 182 59.2]
bhṛgukacchasya cotpattiḥ kathitā tava pāṇḍava | [SkPur (Rkh), Revākhaṇḍa, 182 60.1]
saṃkṣepeṇa mahārāja sarvapāmapraṇāśanī | [SkPur (Rkh), Revākhaṇḍa, 182 60.2]
etatpuṇyaṃ pāpaharaṃ kṣetraṃ devena kīrtitam | [SkPur (Rkh), Revākhaṇḍa, 182 61.1]
caturyugasahasreṇa pitāmahadinaṃ smṛtam | [SkPur (Rkh), Revākhaṇḍa, 182 61.2]
prāpte brahmadine viprā jāyate yugasambhavaḥ | [SkPur (Rkh), Revākhaṇḍa, 182 62.1]
na paśyāmi tvidaṃ kṣetram iti rudraḥ svayaṃ jagau | [SkPur (Rkh), Revākhaṇḍa, 182 62.2]
yaḥ śṛṇoti tvidaṃ bhaktyā nārī vā puruṣo 'pi vā | [SkPur (Rkh), Revākhaṇḍa, 182 63.1]
sa yāti paramaṃ lokam iti rudraḥ svayaṃ jagau | [SkPur (Rkh), Revākhaṇḍa, 182 63.2]
devakhāte naraḥ snātvā piṇḍadānādisatkriyām | [SkPur (Rkh), Revākhaṇḍa, 182 64.1]
yāṃ karoti nṛpaśreṣṭha tām akṣayaphalāṃ viduḥ | [SkPur (Rkh), Revākhaṇḍa, 182 64.2]
ya imaṃ śṛṇuyād bhaktyā bhṛgukacchasya vistaram | [SkPur (Rkh), Revākhaṇḍa, 182 65.1]
koṭitīrthaphalaṃ tasya bhaved vai nātra saṃśayaḥ | [SkPur (Rkh), Revākhaṇḍa, 182 65.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe bhṛgukacchatīrthamāhātmyavarṇanaṃ nāma dvyaśītyuttaraśatatamo 'dhyāyaḥ | [SkPur (Rkh), Revākhaṇḍa, 182 66.1]
{SkPur (Rkh), Revākhaṇḍa, 183}
śrīmārkaṇḍeya uvāca | [SkPur (Rkh), Revākhaṇḍa, 183 1.1]
ataḥ paraṃ mahārāja gacchet kedārasaṃjñakam | [SkPur (Rkh), Revākhaṇḍa, 183 1.2]
yatra gatvā mahārāja śrāddhaṃ kṛtvā pibejjalam | [SkPur (Rkh), Revākhaṇḍa, 183 1.3]
sampūjya devadeveśaṃ kedārotthaṃ phalaṃ labhet | [SkPur (Rkh), Revākhaṇḍa, 183 1.4]
yudhiṣṭhira uvāca | [SkPur (Rkh), Revākhaṇḍa, 183 2.1]
katham atra suraśreṣṭha kedārākhyaḥ sthitaḥ svayam | [SkPur (Rkh), Revākhaṇḍa, 183 2.2]
uttare narmadākūle etadvistarato vada | [SkPur (Rkh), Revākhaṇḍa, 183 2.3]
śrīmārkaṇḍeya uvāca | [SkPur (Rkh), Revākhaṇḍa, 183 3.1]
purā kṛtayugasyādau śaṅkaras tu maheśvaraḥ | [SkPur (Rkh), Revākhaṇḍa, 183 3.2]
bhṛguṇārādhitaḥ śaptaḥ śriyā ca bhṛgukacchake | [SkPur (Rkh), Revākhaṇḍa, 183 3.3]
apavitramidaṃ kṣetraṃ sarvavedavivarjitam | [SkPur (Rkh), Revākhaṇḍa, 183 4.1]
bhaviṣyati nṛpaśreṣṭha gatetyuktvā haripriyā | [SkPur (Rkh), Revākhaṇḍa, 183 4.2]
tapaścacāra vipulaṃ bhṛgurvarṣasahasrakam | [SkPur (Rkh), Revākhaṇḍa, 183 5.1]
vāyubhakṣo nirāhāraściraṃ dhamanisaṃtataḥ | [SkPur (Rkh), Revākhaṇḍa, 183 5.2]
tataḥ pratyakṣatāmāgāl liṅgībhūto maheśvaraḥ | [SkPur (Rkh), Revākhaṇḍa, 183 6.1]
prādurbhūtastu sahasā bhittvā pātālasaptakam | [SkPur (Rkh), Revākhaṇḍa, 183 6.2]
dadarśātha bhṛgurdevam autpalīṃ kelikāmiva | [SkPur (Rkh), Revākhaṇḍa, 183 7.1]
stutiṃ cakre sa devāya sthāṇave tryambaketi ca | [SkPur (Rkh), Revākhaṇḍa, 183 7.2]
evaṃ stutaḥ sa bhagavān provāca prahasanniva | [SkPur (Rkh), Revākhaṇḍa, 183 8.1]
punaḥ punarbhṛguṃ mattaḥ kiṃtu prārthayase mune | [SkPur (Rkh), Revākhaṇḍa, 183 8.2]
bhṛguruvāca | [SkPur (Rkh), Revākhaṇḍa, 183 9.1]
pañcakrośamidaṃ kṣetraṃ padmayā śāpitaṃ vibho | [SkPur (Rkh), Revākhaṇḍa, 183 9.2]
upavitram idaṃ kṣetraṃ sarvavedavivarjitam | [SkPur (Rkh), Revākhaṇḍa, 183 9.3]
bhaviṣyatīti ca procya gatā devī vidaṃ prati | [SkPur (Rkh), Revākhaṇḍa, 183 9.4]
punaḥ pavitratāṃ yāti yathedaṃ kṣetramuttamam | [SkPur (Rkh), Revākhaṇḍa, 183 10.1]
tathā kuru maheśāna prasanno yadi śaṅkara | [SkPur (Rkh), Revākhaṇḍa, 183 10.2]
īśvara uvāca | [SkPur (Rkh), Revākhaṇḍa, 183 11.1]
kedārākhyamidaṃ brahmaṃl liṅgamādyaṃ bhaviṣyati | [SkPur (Rkh), Revākhaṇḍa, 183 11.2]
kṛtvedamādiliṅgāni bhaviṣyanti daśaiva hi | [SkPur (Rkh), Revākhaṇḍa, 183 11.3]
ekādaśam adṛśyaṃ hi kṣetramadhye bhaviṣyati | [SkPur (Rkh), Revākhaṇḍa, 183 12.1]
pāvayiṣyati tatkṣetramekādaśaḥ svayaṃ vibhuḥ | [SkPur (Rkh), Revākhaṇḍa, 183 12.2]
tathā vai dvādaśādityā matprasādāttu mūrtitaḥ | [SkPur (Rkh), Revākhaṇḍa, 183 13.1]
vasiṣyanti bhṛgukṣetre rogaduḥkhanibarhaṇāḥ | [SkPur (Rkh), Revākhaṇḍa, 183 13.2]
durgāḥ hyaṣṭādaśa tathā kṣetrapālāstu ṣoḍaśa | [SkPur (Rkh), Revākhaṇḍa, 183 14.1]
bhṛgukṣetre bhaviṣyanti vīrabhadrāśca mātaraḥ | [SkPur (Rkh), Revākhaṇḍa, 183 14.2]
pavitrīkṛtam etaddhi nityaṃ kṣetraṃ bhaviṣyati | [SkPur (Rkh), Revākhaṇḍa, 183 15.1]
nāghamāse hyuṣaḥkāle snātvā māsaṃ jitendriyaḥ | [SkPur (Rkh), Revākhaṇḍa, 183 15.2]
yaḥ pūjayati kedāraṃ sa gacchecchivamandiram | [SkPur (Rkh), Revākhaṇḍa, 183 16.1]
tasmiṃstīrthe naraḥ snātvā pitṝnuddiśya bhārata | [SkPur (Rkh), Revākhaṇḍa, 183 16.2]
śrāddhaṃ dadāti vidhivat tasya prītāḥ pitāmahāḥ | [SkPur (Rkh), Revākhaṇḍa, 183 16.3]
iti te kathitaṃ samyakkedārākhyaṃ savistaram | [SkPur (Rkh), Revākhaṇḍa, 183 17.1]
sarvapāpaharaṃ puṇyaṃ sarvaduḥkhapraṇāśanam | [SkPur (Rkh), Revākhaṇḍa, 183 17.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kedāreśvaratīrthamāhātmyavarṇanaṃ nāma tryaśītyuttaraśatatamo 'dhyāyaḥ | [SkPur (Rkh), Revākhaṇḍa, 183 18.1]
{SkPur (Rkh), Revākhaṇḍa, 184}
śrīmārkaṇḍeya uvāca | [SkPur (Rkh), Revākhaṇḍa, 184 1.1]
dhautapāpaṃ tato gacchedbhṛgutīrthasamīpataḥ | [SkPur (Rkh), Revākhaṇḍa, 184 1.2]
vṛṣeṇa tu bhṛgustatra bhūyobhūyo dhutastataḥ | [SkPur (Rkh), Revākhaṇḍa, 184 1.3]
dhautapāpaṃ tu tattena nāmnā lokeṣu viśrutam | [SkPur (Rkh), Revākhaṇḍa, 184 2.1]
tatra sthito mahādevastuṣṭyarthaṃ bhṛgusattame | [SkPur (Rkh), Revākhaṇḍa, 184 2.2]
tatra tīrthe tu yaḥ snātvā śāṭhyenāpi nareśvara | [SkPur (Rkh), Revākhaṇḍa, 184 3.1]
mucyate sarvapāpebhyo nātra kāryā vicāraṇā | [SkPur (Rkh), Revākhaṇḍa, 184 3.2]
yastu samyagvidhānena tatra snātvārcayecchivam | [SkPur (Rkh), Revākhaṇḍa, 184 4.1]
devānpitṝnsamabhyarcya mucyate sarvapātakaiḥ | [SkPur (Rkh), Revākhaṇḍa, 184 4.2]
brahmahatyā gavāṃ vadhyā tatra tīrthe yudhiṣṭhira | [SkPur (Rkh), Revākhaṇḍa, 184 5.1]
praviśenna sadā bhītā praviṣṭāpi kṣayaṃ vrajet | [SkPur (Rkh), Revākhaṇḍa, 184 5.2]
yudhiṣṭhira uvāca | [SkPur (Rkh), Revākhaṇḍa, 184 6.1]
āścaryabhūtaṃ loke 'sminkathayasva dvijottama | [SkPur (Rkh), Revākhaṇḍa, 184 6.2]
praviśenna brahmahatyā yathā vai dhautapāpmani | [SkPur (Rkh), Revākhaṇḍa, 184 6.3]
brahmahatyāsamaṃ pāpaṃ bhavitā neha kiṃcana | [SkPur (Rkh), Revākhaṇḍa, 184 7.1]
kathaṃ vā dhautapāpe tu praviṣṭaṃ naśyate dvija | [SkPur (Rkh), Revākhaṇḍa, 184 7.2]
etadvistarataḥ sarvaṃ pṛcchāmi vada kautukāt | [SkPur (Rkh), Revākhaṇḍa, 184 7.3]
mārkaṇḍeya uvāca | [SkPur (Rkh), Revākhaṇḍa, 184 8.1]
ādisarge purā śambhurbrahmaṇaḥ parameṣṭhinaḥ | [SkPur (Rkh), Revākhaṇḍa, 184 8.2]
vikāraṃ pañcamaṃ dṛṣṭvā śiro 'śvamukhasannibham | [SkPur (Rkh), Revākhaṇḍa, 184 8.3]
aṅguṣṭhāṅguliyogena tacchirastena kṛntitam | [SkPur (Rkh), Revākhaṇḍa, 184 9.1]
kṛttamātre tu śirasi brahmahatyābhaktadā | [SkPur (Rkh), Revākhaṇḍa, 184 9.2]
brahmahatyāyutaścāsīd uttare narmadātaṭe | [SkPur (Rkh), Revākhaṇḍa, 184 10.1]
dhunitaṃ tu yato rājanvṛṣeṇa dharmamūrtinā | [SkPur (Rkh), Revākhaṇḍa, 184 10.2]
tatra dhauteśvarīṃ devīṃ sthāpitāṃ vṛṣabheṇa tu | [SkPur (Rkh), Revākhaṇḍa, 184 11.1]
dadarśa bhagavāñchambhuḥ sarvadaivatapūjitām | [SkPur (Rkh), Revākhaṇḍa, 184 11.2]
dṛṣṭvā dhauteśvarīṃ durgāṃ brahmahatyāvināśinīm | [SkPur (Rkh), Revākhaṇḍa, 184 12.1]
tatra viśramamāṇaśca śaṅkarastripurāntakaḥ | [SkPur (Rkh), Revākhaṇḍa, 184 12.2]
sa śaṅkaro brahmahatyāvihīnaṃ mene ātmānaṃ tasya tīrthasya bhāvāt | [SkPur (Rkh), Revākhaṇḍa, 184 13.1]
suvismito devadevo vareṇyo dṛṣṭvā dūre brahmahatyāṃ ca tīrthāt | [SkPur (Rkh), Revākhaṇḍa, 184 13.2]
vidhautapāpaṃ mahitaṃ dharmaśaktyā viśenna hatyā devībhayāt prabhītā | [SkPur (Rkh), Revākhaṇḍa, 184 14.1]
raktāmbarā raktamālyopayuktā kṛṣṇā nārī raktadāmaprasaktā | [SkPur (Rkh), Revākhaṇḍa, 184 14.2]
māṃ vāñchantī skandhadeśaṃ rahasye dūre sthitā tīrthavaryaprabhāvāt | [SkPur (Rkh), Revākhaṇḍa, 184 15.1]
saṃcintya devo manasā smarārirvāsāya buddhiṃ tatra tīrthe cakāra | [SkPur (Rkh), Revākhaṇḍa, 184 15.2]
vimṛśya devo bahuśaḥ sthitaḥ svayaṃ vidhautapāpaḥ prathitaḥ pṛthivyām | [SkPur (Rkh), Revākhaṇḍa, 184 16.1]
babhūva tatraiva nivāsakārī vidhūtapāpanikaṭapradeśe | [SkPur (Rkh), Revākhaṇḍa, 184 16.2]
tadāprabhṛti rājendra brahmahatyāvināśanam | [SkPur (Rkh), Revākhaṇḍa, 184 17.1]
vidhautapāpaṃ tattīrthaṃ narmadāyāṃ vyavasthitam | [SkPur (Rkh), Revākhaṇḍa, 184 17.2]
āśvayukśuklanavamī tatra tīrthe viśiṣyate | [SkPur (Rkh), Revākhaṇḍa, 184 18.1]
dinatrayaṃ tu rājendra saptamyādiviśeṣataḥ | [SkPur (Rkh), Revākhaṇḍa, 184 18.2]
samupoṣyāṣṭamīṃ bhaktyā sāṅgaṃ vedaṃ paṭhettu yaḥ | [SkPur (Rkh), Revākhaṇḍa, 184 19.1]
ahorātreṇa caikena ṛgyajuḥsāmasaṃjñakam | [SkPur (Rkh), Revākhaṇḍa, 184 19.2]
abhyasanbrahmahatyāyā mucyate nātra saṃśayaḥ | [SkPur (Rkh), Revākhaṇḍa, 184 20.1]
vṛṣalīgamanaṃ caiva yaśca gurvaṅganāgamaḥ | [SkPur (Rkh), Revākhaṇḍa, 184 20.2]
snātvā brahmarasotkṛṣṭe kumbhenaiva pramucyate | [SkPur (Rkh), Revākhaṇḍa, 184 21.1]
vandhyā strījananī yā tu kākavandhyā mṛtaprajā | [SkPur (Rkh), Revākhaṇḍa, 184 21.2]
sāpi kumbhodakaiḥ snātā jīvatputrā prajāvatī | [SkPur (Rkh), Revākhaṇḍa, 184 22.1]
apaṭhastu nara upoṣya ṛgyajuḥsāmasambhavām | [SkPur (Rkh), Revākhaṇḍa, 184 22.2]
ṛcamekāṃ japanviprastathā parvaṇi yo nṛpa | [SkPur (Rkh), Revākhaṇḍa, 184 23.1]
anṛcopoṣya gāyatrīṃ japedvai vedamātaram | [SkPur (Rkh), Revākhaṇḍa, 184 23.2]
japannavamyāṃ viprendro mucyate pāpasañcayāt | [SkPur (Rkh), Revākhaṇḍa, 184 24.1]
evaṃ tu kathitaṃ tāta purāṇoktaṃ maharṣibhiḥ | [SkPur (Rkh), Revākhaṇḍa, 184 24.2]
dhautapāpaṃ mahāpuṇyaṃ śivena kathitaṃ mama | [SkPur (Rkh), Revākhaṇḍa, 184 25.1]
prāṇatyāgaṃ tu yaḥ kuryājjale vāgnau sthale 'pi vā | [SkPur (Rkh), Revākhaṇḍa, 184 25.2]
sa gacchati vimānena jvalanārkasamaprabhaḥ | [SkPur (Rkh), Revākhaṇḍa, 184 26.1]
haṃsabarhiprayuktena sevyamāno 'psarogaṇaiḥ | [SkPur (Rkh), Revākhaṇḍa, 184 26.2]
śivasya paramaṃ sthānaṃ yatsurairapi durlabham | [SkPur (Rkh), Revākhaṇḍa, 184 27.1]
krīḍate svecchayā tatra yāvaccandrārkatārakam | [SkPur (Rkh), Revākhaṇḍa, 184 27.2]
dhautapāpe tu yā nārī kurute prāṇasaṃkṣayam | [SkPur (Rkh), Revākhaṇḍa, 184 28.1]
tatkṣaṇādeva sā pārtha puruṣatvamavāpnuyāt | [SkPur (Rkh), Revākhaṇḍa, 184 28.2]
atha kiṃ bahunoktena śubhaṃ vā yadi vāśubham | [SkPur (Rkh), Revākhaṇḍa, 184 29.1]
tadakṣayaphalaṃ sarvaṃ dhautapāpe kṛtaṃ nṛpa | [SkPur (Rkh), Revākhaṇḍa, 184 29.2]
saṃnyasenniyamenānnaṃ saṃnyased viṣayādikam | [SkPur (Rkh), Revākhaṇḍa, 184 30.1]
phalamūlādikaṃ caiva jalamekaṃ na saṃtyajet | [SkPur (Rkh), Revākhaṇḍa, 184 30.2]
evaṃ yaḥ kurute pārtha rudralokaṃ sa gacchati | [SkPur (Rkh), Revākhaṇḍa, 184 31.1]
tatra bhuktākhilānbhogāñjāyate bhuvi bhūpatiḥ | [SkPur (Rkh), Revākhaṇḍa, 184 31.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dhautapāpatīrthamāhātmyavarṇanaṃ nāma caturaśītyuttaraśatatamo 'dhyāyaḥ | [SkPur (Rkh), Revākhaṇḍa, 184 32.1]
{SkPur (Rkh), Revākhaṇḍa, 185}
śrīmārkaṇḍeya uvāca | [SkPur (Rkh), Revākhaṇḍa, 185 1.1]
tato gacchenmahīpāla eraṇḍītīrthamuttamam | [SkPur (Rkh), Revākhaṇḍa, 185 1.2]
snānamātreṇa tatraiva brahmahatyā praṇaśyati | [SkPur (Rkh), Revākhaṇḍa, 185 1.3]
māsi cāśvayuje tatra śuklapakṣe caturdaśīm | [SkPur (Rkh), Revākhaṇḍa, 185 2.1]
upoṣya prayataḥ snātastarpayet pitṛdevatāḥ | [SkPur (Rkh), Revākhaṇḍa, 185 2.2]
putrarddhirūpasampanno jīvecca śaradāṃ śatam | [SkPur (Rkh), Revākhaṇḍa, 185 3.1]
śivalokaṃ mṛto yāti nātra kāryā vicāraṇā | [SkPur (Rkh), Revākhaṇḍa, 185 3.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe eraṇḍītīrthamāhātmyavarṇanaṃ nāma pañcāśītyuttaraśatatamo 'dhyāyaḥ | [SkPur (Rkh), Revākhaṇḍa, 185 4.1]
{SkPur (Rkh), Revākhaṇḍa, 186}
śrīmārkaṇḍeya uvāca | [SkPur (Rkh), Revākhaṇḍa, 186 1.1]
tato gacchenmahīpāla tīrthaṃ kanakhalottamam | [SkPur (Rkh), Revākhaṇḍa, 186 1.2]
garuḍena tapastaptaṃ pūjayitvā maheśvaram | [SkPur (Rkh), Revākhaṇḍa, 186 1.3]
divyaṃ varṣaśataṃ yāvajjātamātreṇa bhārata | [SkPur (Rkh), Revākhaṇḍa, 186 2.1]
tapojapaiḥ kṛśībhūto dṛṣṭo devena śambhunā | [SkPur (Rkh), Revākhaṇḍa, 186 2.2]
tatastuṣṭo mahādevo vainateyaṃ manojavam | [SkPur (Rkh), Revākhaṇḍa, 186 3.1]
uvāca paramaṃ vākyaṃ vinatānandavardhanam | [SkPur (Rkh), Revākhaṇḍa, 186 3.2]
prasannaste mahābhāga varaṃ varaya suvrata | [SkPur (Rkh), Revākhaṇḍa, 186 4.1]
durlabhaṃ triṣu lokeṣu dadāmi tava khecara | [SkPur (Rkh), Revākhaṇḍa, 186 4.2]
garuḍa uvāca | [SkPur (Rkh), Revākhaṇḍa, 186 5.1]
icchāmi vāhanaṃ viṣṇordvijendratvaṃ sureśvara | [SkPur (Rkh), Revākhaṇḍa, 186 5.2]
prasanne tvayi me sarvaṃ bhavatviti matirmama | [SkPur (Rkh), Revākhaṇḍa, 186 5.3]
śrīmaheśa uvāca | [SkPur (Rkh), Revākhaṇḍa, 186 6.1]
durlabhaḥ prāṇināṃ tāta yo varaḥ prārthito 'nagha | [SkPur (Rkh), Revākhaṇḍa, 186 6.2]
devadevasya vāhanaṃ dvijendratvaṃ sudurlabham | [SkPur (Rkh), Revākhaṇḍa, 186 6.3]
nārāyaṇodare sarvaṃ trailokyaṃ sacarācaram | [SkPur (Rkh), Revākhaṇḍa, 186 7.1]
tvayā sa katham ūhyeta devadevo jagadguruḥ | [SkPur (Rkh), Revākhaṇḍa, 186 7.2]
tenaiva sthāpitaścendrastrailokye sacarācare | [SkPur (Rkh), Revākhaṇḍa, 186 8.1]
kathamanyasya cendratvaṃ bhavatīti sudurlabham | [SkPur (Rkh), Revākhaṇḍa, 186 8.2]
tathāpi mama vākyena vāhanaṃ tvaṃ bhaviṣyasi | [SkPur (Rkh), Revākhaṇḍa, 186 9.1]
śaṅkhacakragadāpāṇer vahato 'pi jagattrayam | [SkPur (Rkh), Revākhaṇḍa, 186 9.2]
indrastvaṃ pakṣiṇāṃ madhye bhaviṣyasi na saṃśayaḥ | [SkPur (Rkh), Revākhaṇḍa, 186 10.1]
iti dattvā varaṃ tasmā antardhānaṃ gato haraḥ | [SkPur (Rkh), Revākhaṇḍa, 186 10.2]
tato gate mahādeve hyuruṇasyānujo nṛpa | [SkPur (Rkh), Revākhaṇḍa, 186 11.1]
ārādhayāmāsa tadā cāmuṇḍāṃ muṇḍamaṇḍitām | [SkPur (Rkh), Revākhaṇḍa, 186 11.2]
śmaśānavāsinīṃ devīṃ bahubhūtasamanvitām | [SkPur (Rkh), Revākhaṇḍa, 186 12.1]
yoginīṃ yogasaṃsiddhāṃ vasāmāṃsāsavapriyām | [SkPur (Rkh), Revākhaṇḍa, 186 12.2]
dhyātamātrā tu tenaiva pratyakṣā hyabhavat tadā | [SkPur (Rkh), Revākhaṇḍa, 186 13.1]
jālaṃdhare ca yā siddhiḥ kaulīne uḍḍiśe pare | [SkPur (Rkh), Revākhaṇḍa, 186 13.2]
samagrā sā bhṛgukṣetre siddhakṣetre tu saṃsthitā | [SkPur (Rkh), Revākhaṇḍa, 186 14.1]
cāmuṇḍā tatra sā devī siddhakṣetre vyavasthitā | [SkPur (Rkh), Revākhaṇḍa, 186 14.2]
saṃstutā ṛṣibhir devair yogakṣemārthasiddhaye | [SkPur (Rkh), Revākhaṇḍa, 186 15.1]
vinatānandajananas tatra tāṃ yoginīṃ nṛpa | [SkPur (Rkh), Revākhaṇḍa, 186 15.2]
bhaktyā prasādayāmāsa stotrairvaidikalaukikaiḥ | [SkPur (Rkh), Revākhaṇḍa, 186 15.3]
garuḍa uvāca | [SkPur (Rkh), Revākhaṇḍa, 186 16.1]
oṃ yā sā kṣutkṣāmakaṇṭhā navarudhiramukhā pretapadmāsanasthā bhūtānāṃ vṛndavṛndaiḥ pitṛvananilayā krīḍate śūlahastā | [SkPur (Rkh), Revākhaṇḍa, 186 16.2]
śastradhvastapravīravrajarudhiragalanmuṇḍamālottarīyā devī śrīvīramātā vimalaśaśinibhā pātu vaścarmamuṇḍā | [SkPur (Rkh), Revākhaṇḍa, 186 16.3]
yā sā kṣutkṣāmakaṇṭhā vikṛtabhayakarī trāsinī duṣkṛtānāṃ muñcajjvālākalāpair daśanakasamasaiḥ khādati pretamāṃsam | [SkPur (Rkh), Revākhaṇḍa, 186 17.1]
yā sā dordaṇḍacaṇḍair ḍamaruraṇaraṇāṭopaṭaṃkāraghaṇṭaiḥ kalpāntotpātavātāhatapaṭupaṭahair valgate bhūtamātā | [SkPur (Rkh), Revākhaṇḍa, 186 17.2]
kṣutkṣāmā śuṣkakukṣiḥ khavarataranaravaraiḥ kṣodati pretamāṃsaṃ muñcantī cāṭṭahāsaṃ ghuraghuritaravā pātu vaścarmamuṇḍā | [SkPur (Rkh), Revākhaṇḍa, 186 17.3]
yā sā nimnodarābhā vikṛtabhavabhayatrāsinī śūlahastā cāmuṇḍā muṇḍaghātā raṇaraṇitaraṇajhallarīnādaramyā | [SkPur (Rkh), Revākhaṇḍa, 186 18.1]
trailokyaṃ trāsayanti kakahakahakahair ghorarāvair anekair nṛtyantī mātṛmadhye pitṛvananilayā pātu vaścarmamuṇḍā | [SkPur (Rkh), Revākhaṇḍa, 186 18.2]
yā dhatte viśvamakhilaṃ nijāṃśena mahojjvalā | [SkPur (Rkh), Revākhaṇḍa, 186 19.1]
kanakaprasave līnā pātu māṃ kanakeśvarī | [SkPur (Rkh), Revākhaṇḍa, 186 19.2]
himādrisambhavā devī dayādarśitavigrahā | [SkPur (Rkh), Revākhaṇḍa, 186 20.1]
śivapriyā śive saktā pātu māṃ kanakeśvarī | [SkPur (Rkh), Revākhaṇḍa, 186 20.2]
anādijagadādiryā ratnagarbhā vasupriyā | [SkPur (Rkh), Revākhaṇḍa, 186 21.1]
rathāṅgapāṇinā padmā pātu māṃ kanakeśvarī | [SkPur (Rkh), Revākhaṇḍa, 186 21.2]
sāvitrī yā ca gāyatrī mṛḍānī vāgathendirā | [SkPur (Rkh), Revākhaṇḍa, 186 22.1]
smartṝṇāṃ yā sukhaṃ datte pātu māṃ kanakeśvarī | [SkPur (Rkh), Revākhaṇḍa, 186 22.2]
saumyāsaumyaiḥ sadā rūpaiḥ sṛjatyavati yā jagat | [SkPur (Rkh), Revākhaṇḍa, 186 23.1]
parā śaktiḥ parā buddhiḥ pātu māṃ kanakeśvarī | [SkPur (Rkh), Revākhaṇḍa, 186 23.2]
brahmaṇaḥ sargasamaye sṛjyaśaktiḥ parā tu yā | [SkPur (Rkh), Revākhaṇḍa, 186 24.1]
jaganmāyā jagaddhātrī pātu māṃ kanakeśvarī | [SkPur (Rkh), Revākhaṇḍa, 186 24.2]
viśvasya pālane viṣṇoryā śaktiḥ paripālikā | [SkPur (Rkh), Revākhaṇḍa, 186 25.1]
madanonmādinī mukhyā pātu māṃ kanakeśvarī | [SkPur (Rkh), Revākhaṇḍa, 186 25.2]
viśvasaṃlayane mukhyā yā rudreṇa samāśritā | [SkPur (Rkh), Revākhaṇḍa, 186 26.1]
raudrī śaktiḥ śivānantā pātu māṃ kanakeśvarī | [SkPur (Rkh), Revākhaṇḍa, 186 26.2]
kailāsasānusaṃrūḍha kanakaprasaveśayā | [SkPur (Rkh), Revākhaṇḍa, 186 27.1]
bhasmakābhihṛtā pūrvaṃ pātu māṃ kanakeśvarī | [SkPur (Rkh), Revākhaṇḍa, 186 27.2]
patiprabhāvamicchantī trasyantī yā vinā patim | [SkPur (Rkh), Revākhaṇḍa, 186 28.1]
abalā tvekabhāvā ca pātu māṃ kanakeśvarī | [SkPur (Rkh), Revākhaṇḍa, 186 28.2]
viśvasaṃrakṣaṇe saktā rakṣitā kanakena yā | [SkPur (Rkh), Revākhaṇḍa, 186 29.1]
ā brahmastambajananī pātu māṃ kanakeśvarī | [SkPur (Rkh), Revākhaṇḍa, 186 29.2]
brahmaviṣṇvīśvarāḥ śaktyā śarīragrahaṇaṃ yayā | [SkPur (Rkh), Revākhaṇḍa, 186 30.1]
prāpitāḥ prathamā śaktiḥ pātu māṃ kanakeśvarī | [SkPur (Rkh), Revākhaṇḍa, 186 30.2]
śrutvā tu garuḍenoktaṃ devīvṛttacatuṣṭayam | [SkPur (Rkh), Revākhaṇḍa, 186 31.1]
prasannā saṃmukhī bhūtvā vākyametad uvāca ha | [SkPur (Rkh), Revākhaṇḍa, 186 31.2]
śrīcāmuṇḍovāca | [SkPur (Rkh), Revākhaṇḍa, 186 32.1]
prasannā te mahāsattva varaṃ varaya vāñchitam | [SkPur (Rkh), Revākhaṇḍa, 186 32.2]
dadāmi te dvijaśreṣṭha yatte manasi rocate | [SkPur (Rkh), Revākhaṇḍa, 186 32.3]
garuḍa uvāca | [SkPur (Rkh), Revākhaṇḍa, 186 33.1]
ajaraścāmaraścaiva adhṛṣyaśca surāsuraiḥ | [SkPur (Rkh), Revākhaṇḍa, 186 33.2]
tava prasādāccaivānyairajeyaśca bhavāmyaham | [SkPur (Rkh), Revākhaṇḍa, 186 33.3]
tvayā cātra sadā devi sthātavyaṃ tīrthasannidhau | [SkPur (Rkh), Revākhaṇḍa, 186 34.1]
mārkaṇḍeya uvāca | [SkPur (Rkh), Revākhaṇḍa, 186 34.2]
evaṃ bhaviṣyatītyuktvā devī devairabhiṣṭutā | [SkPur (Rkh), Revākhaṇḍa, 186 34.3]
jagāmākāśamāviśya bhūtasaṅghasamanvitā | [SkPur (Rkh), Revākhaṇḍa, 186 35.1]
yadā lakṣmyā nṛpaśreṣṭha sthāpitaṃ puramuttamam | [SkPur (Rkh), Revākhaṇḍa, 186 35.2]
anumānya tadā devīṃ kṛtaṃ tasyāṃ samarpitam | [SkPur (Rkh), Revākhaṇḍa, 186 36.1]
lakṣmīruvāca | [SkPur (Rkh), Revākhaṇḍa, 186 36.2]
rakṣaṇāya mayā devi yogakṣemārthasiddhaye | [SkPur (Rkh), Revākhaṇḍa, 186 36.3]
mātṛvatpratipālyaṃ te sadā devi puraṃ mama | [SkPur (Rkh), Revākhaṇḍa, 186 37.1]
garuḍo 'pi tataḥ snātvā sampūjya kanakeśvarīm | [SkPur (Rkh), Revākhaṇḍa, 186 37.2]
tīrthaṃ tatraiva saṃsthāpya jagāmākāśamuttamam | [SkPur (Rkh), Revākhaṇḍa, 186 38.1]
tatra tīrthe tu yaḥ snātvā pūjayet pitṛdevatāḥ | [SkPur (Rkh), Revākhaṇḍa, 186 38.2]
sarvakāmasamṛddhasya yajñasya phalamaśnute | [SkPur (Rkh), Revākhaṇḍa, 186 39.1]
gandhapuṣpādibhir yastu pūjayet kanakeśvaram | [SkPur (Rkh), Revākhaṇḍa, 186 39.2]
tasya yogaiśvaryasiddhiryogapīṭheṣu jāyate | [SkPur (Rkh), Revākhaṇḍa, 186 40.1]
mṛto yogeśvaraṃ lokaṃ jayaśabdādimaṅgalaiḥ | [SkPur (Rkh), Revākhaṇḍa, 186 40.2]
sa gacchennātra sandeho yoginīgaṇasaṃyutaḥ | [SkPur (Rkh), Revākhaṇḍa, 186 40.3]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kanakhaleśvaratīrthamāhātmyavarṇanaṃ nāma ṣaḍaśītyuttaraśatatamo 'dhyāyaḥ | [SkPur (Rkh), Revākhaṇḍa, 186 41.1]
{SkPur (Rkh), Revākhaṇḍa, 187}
śrīmārkaṇḍeya uvāca | [SkPur (Rkh), Revākhaṇḍa, 187 1.1]
jāleśvaraṃ tato gacchelliṅgamādyaṃ svayambhuvaḥ | [SkPur (Rkh), Revākhaṇḍa, 187 1.2]
kālāgnirudraṃ vikhyātaṃ bhṛgukacche vyavasthitam | [SkPur (Rkh), Revākhaṇḍa, 187 1.3]
sarvapāpapraśamanaṃ sarvopadravanāśanam | [SkPur (Rkh), Revākhaṇḍa, 187 2.1]
kṣetrapāpavināśāya kṛpayā ca samutthitam | [SkPur (Rkh), Revākhaṇḍa, 187 2.2]
purā kalpe 'suragaṇairākrānte bhuvanatraye | [SkPur (Rkh), Revākhaṇḍa, 187 3.1]
vedoktakarmanāśe ca dharme ca vilayaṃ gate | [SkPur (Rkh), Revākhaṇḍa, 187 3.2]
devarṣimunisiddheṣu viśvāsaparameṣu ca | [SkPur (Rkh), Revākhaṇḍa, 187 4.1]
kālāgnirudrād utpanno dhūmaḥ kālodbhavodbhavaḥ | [SkPur (Rkh), Revākhaṇḍa, 187 4.2]
dhūmātsamutthitaṃ liṅgaṃ bhittvā pātālasaptakam | [SkPur (Rkh), Revākhaṇḍa, 187 5.1]
avaṭaṃ dakṣiṇe kṛtvā liṅgaṃ tatraiva tiṣṭhati | [SkPur (Rkh), Revākhaṇḍa, 187 5.2]
tatra tīrthe nṛpaśreṣṭha kuṇḍaṃ jvālāsamudbhavam | [SkPur (Rkh), Revākhaṇḍa, 187 6.1]
yatra sā patitā jvālā śivasya dahataḥ puram | [SkPur (Rkh), Revākhaṇḍa, 187 6.2]
tatrāvaṭaṃ samudbhūtaṃ dhūmāvartas tato 'bhavat | [SkPur (Rkh), Revākhaṇḍa, 187 7.1]
tasminkuṇḍe tu yaḥ snānaṃ kṛtvā vai narmadājale | [SkPur (Rkh), Revākhaṇḍa, 187 7.2]
kuryācchrāddhaṃ pitṛbhyo vai pūjayecca trilocanam | [SkPur (Rkh), Revākhaṇḍa, 187 8.1]
kālāgnirudranāmāni sa gacchet paramāṃ gatim | [SkPur (Rkh), Revākhaṇḍa, 187 8.2]
yatkiṃcitkāmikaṃ karma hyābhicārikameva vā | [SkPur (Rkh), Revākhaṇḍa, 187 9.1]
ripusaṃkṣayakṛdvāpi sāṃtānikamathāpi vā | [SkPur (Rkh), Revākhaṇḍa, 187 9.2]
atra tīrthe kṛtaṃ sarvam acirāt sidhyate nṛpa | [SkPur (Rkh), Revākhaṇḍa, 187 9.3]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kālāgnirudratīrthamāhātmyavarṇanaṃ nāma saptāśītyuttaraśatatamo 'dhyāyaḥ | [SkPur (Rkh), Revākhaṇḍa, 187 10.1]
{SkPur (Rkh), Revākhaṇḍa, 188}
śrīmārkaṇḍeya uvāca | [SkPur (Rkh), Revākhaṇḍa, 188 1.1]
tataḥ paraṃ mahārāja catvāriṃśatkramāntare | [SkPur (Rkh), Revākhaṇḍa, 188 1.2]
śālagrāmaṃ tato gacchet sarvadaivatapūjitam | [SkPur (Rkh), Revākhaṇḍa, 188 1.3]
yatrādidevo bhagavānvāsudevastrivikramaḥ | [SkPur (Rkh), Revākhaṇḍa, 188 2.1]
svayaṃ tiṣṭhati lokātmā sarveṣāṃ hitakāmyayā | [SkPur (Rkh), Revākhaṇḍa, 188 2.2]
nāradena tapastaptvā kṛtā śālā dvijanmanām | [SkPur (Rkh), Revākhaṇḍa, 188 3.1]
siddhikṣetraṃ bhṛgukṣetraṃ jñātvā revātaṭe svayam | [SkPur (Rkh), Revākhaṇḍa, 188 3.2]
śālagrāmābhidho devo viprāṇāṃ tvadhivāsitaḥ | [SkPur (Rkh), Revākhaṇḍa, 188 4.1]
sādhūnāṃ copakārāya vāsudevaḥ pratiṣṭhitaḥ | [SkPur (Rkh), Revākhaṇḍa, 188 4.2]
yogināmupakārāya yogidhyeyo janārdanaḥ | [SkPur (Rkh), Revākhaṇḍa, 188 5.1]
śālagrāmeti tenaiva narmadātaṭamāśritaḥ | [SkPur (Rkh), Revākhaṇḍa, 188 5.2]
māsi mārgaśire śuklā bhavatyekādaśī yadā | [SkPur (Rkh), Revākhaṇḍa, 188 6.1]
snātvā revājale puṇye taddinaṃ samupoṣayet | [SkPur (Rkh), Revākhaṇḍa, 188 6.2]
rātrau jāgaraṇaṃ kuryāt sampūjya ca janārdanam | [SkPur (Rkh), Revākhaṇḍa, 188 7.1]
punaḥ prabhātasamaye dvādaśyāṃ narmadājale | [SkPur (Rkh), Revākhaṇḍa, 188 7.2]
snātvā saṃtarpya devāṃśca pitṝnmātṝs tathaiva ca | [SkPur (Rkh), Revākhaṇḍa, 188 8.1]
śrāddhaṃ kṛtvā tataḥ paścāt pitṛbhyo vidhipūrvakam | [SkPur (Rkh), Revākhaṇḍa, 188 8.2]
śaktito brāhmaṇānpūjya svarṇavastrānnadānataḥ | [SkPur (Rkh), Revākhaṇḍa, 188 9.1]
kṣamāpayitvā tānviprāṃstathā devaṃ khagadhvajam | [SkPur (Rkh), Revākhaṇḍa, 188 9.2]
evaṃ kṛte mahārāja yatpuṇyaṃ ca bhavennṝṇām | [SkPur (Rkh), Revākhaṇḍa, 188 10.1]
śṛṇuṣvāvahito bhūtvā tatpuṇyaṃ nṛpasattama | [SkPur (Rkh), Revākhaṇḍa, 188 10.2]
na śokaduḥkhe pratipatsyatīha jīvanmṛto yāti murārisāmyam | [SkPur (Rkh), Revākhaṇḍa, 188 11.1]
mahānti pāpāni visṛjya dugdhaṃ punarna mātuḥ pibate stanodyat | [SkPur (Rkh), Revākhaṇḍa, 188 11.2]
śālagrāmaṃ paśyate yo hi nityaṃ snātvā jale nārmade 'ghaughahāre | [SkPur (Rkh), Revākhaṇḍa, 188 12.1]
sa mucyate brahmahatyādipāpairnārāyaṇānusmaraṇena tena | [SkPur (Rkh), Revākhaṇḍa, 188 12.2]
vasanti ye saṃnyasitvā ca tatra nigṛhya duḥkhāni vimuktasaṅghāḥ | [SkPur (Rkh), Revākhaṇḍa, 188 13.1]
dhyāyanto vai sāṃkhyavṛttyā turīyaṃ padaṃ murāreste 'pi tatraiva yānti | [SkPur (Rkh), Revākhaṇḍa, 188 13.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śālagrāmatīrthamahātmyavarṇanaṃ nāmāṣṭāśītyuttaraśatatamo 'dhyāyaḥ | [SkPur (Rkh), Revākhaṇḍa, 188 14.1]
{SkPur (Rkh), Revākhaṇḍa, 189}
śrīmārkaṇḍeya uvāca | [SkPur (Rkh), Revākhaṇḍa, 189 1.1]
tato gacchettu rājendra tīrthaṃ paramaśobhanam | [SkPur (Rkh), Revākhaṇḍa, 189 1.2]
udīrṇo yatra vārāho hyabhavaddharaṇīdharaḥ | [SkPur (Rkh), Revākhaṇḍa, 189 1.3]
dhanvadaṃṣṭrāṃ karālāgrāṃ bibhracca pṛthivīm imām | [SkPur (Rkh), Revākhaṇḍa, 189 2.1]
sa eva pañcamaḥ prokto vārāho muktidāyakaḥ | [SkPur (Rkh), Revākhaṇḍa, 189 2.2]
yudhiṣṭhira uvāca | [SkPur (Rkh), Revākhaṇḍa, 189 3.1]
kathamudīrṇarūpo 'bhūdvārāho dharaṇīdharaḥ | [SkPur (Rkh), Revākhaṇḍa, 189 3.2]
vārāhatvaṃ gataḥ kena pañcamaḥ kena saṃjñitaḥ | [SkPur (Rkh), Revākhaṇḍa, 189 3.3]
mārkaṇḍeya uvāca | [SkPur (Rkh), Revākhaṇḍa, 189 4.1]
ādikalpe purā rājankṣīrode bhagavān hariḥ | [SkPur (Rkh), Revākhaṇḍa, 189 4.2]
śete sa bhogiśayane yoganidrāvimohitaḥ | [SkPur (Rkh), Revākhaṇḍa, 189 4.3]
babhūva nṛpatiśreṣṭha gatvā vai devasaṃnidhau | [SkPur (Rkh), Revākhaṇḍa, 189 5.1]
avocadbhārakhinnāhaṃ gamiṣyāmi rasātalam | [SkPur (Rkh), Revākhaṇḍa, 189 5.2]
dṛṣṭvā devāḥ samudvignā gatā yatra janārdanaḥ | [SkPur (Rkh), Revākhaṇḍa, 189 6.1]
tuṣṭuvurvāgbhiriṣṭābhiḥ keśavaṃ jagatpatim | [SkPur (Rkh), Revākhaṇḍa, 189 6.2]
devā ūcuḥ | [SkPur (Rkh), Revākhaṇḍa, 189 7.1]
namo namaste deveśa surārtihara sarvaga | [SkPur (Rkh), Revākhaṇḍa, 189 7.2]
viśvamūrte namastubhyaṃ trāhi sarvānmahadbhayāt | [SkPur (Rkh), Revākhaṇḍa, 189 7.3]
ityukto daivatairdevo hyuvāca kimupasthitam | [SkPur (Rkh), Revākhaṇḍa, 189 8.1]
kāryaṃ vadadhvaṃ me devā yatkṛtyaṃ mā ciraṃ kṛthāḥ | [SkPur (Rkh), Revākhaṇḍa, 189 8.2]
devā ūcuḥ | [SkPur (Rkh), Revākhaṇḍa, 189 9.1]
dharā dharitrī bhūtānāṃ bhārodvignā nimajjati | [SkPur (Rkh), Revākhaṇḍa, 189 9.2]
tāmuddhara hṛṣīkeśa lokānsaṃsthāpaya sthitau | [SkPur (Rkh), Revākhaṇḍa, 189 9.3]
evamuktaḥ suraiḥ sarvaiḥ keśavaḥ parameśvaraḥ | [SkPur (Rkh), Revākhaṇḍa, 189 10.1]
vārāhaṃ rūpamāsthāya sarvayajñamayaṃ vibhuḥ | [SkPur (Rkh), Revākhaṇḍa, 189 10.2]
daṃṣṭrākarālaṃ piṅgākṣaṃ samākuñcitamūrdhajam | [SkPur (Rkh), Revākhaṇḍa, 189 11.1]
kṛtvā 'nantaṃ pādapīṭhaṃ daṃṣṭrāgreṇoddharanbhuvam | [SkPur (Rkh), Revākhaṇḍa, 189 11.2]
saparvatavanām urvīṃ samudraparimekhalām | [SkPur (Rkh), Revākhaṇḍa, 189 12.1]
uddhṛtya bhagavān viṣṇur udīrṇaḥ samajāyata | [SkPur (Rkh), Revākhaṇḍa, 189 12.2]
darśayanpañcadhātmānamuttare narmadātaṭe | [SkPur (Rkh), Revākhaṇḍa, 189 13.1]
tathādyaṃ koralāyāṃ tu dvitīyaṃ yodhanīpure | [SkPur (Rkh), Revākhaṇḍa, 189 13.2]
jayakṣetrābhidhāne tu jayeti parikīrtitam | [SkPur (Rkh), Revākhaṇḍa, 189 14.1]
asurān mohayalliṅgastṛtīyaḥ parikīrtitaḥ | [SkPur (Rkh), Revākhaṇḍa, 189 14.2]
pāvanāya jagaddhetoḥ sthito yasmācchaśiprabhaḥ | [SkPur (Rkh), Revākhaṇḍa, 189 15.1]
atastu nṛpaśārdūla śveta ityābhidhīyate | [SkPur (Rkh), Revākhaṇḍa, 189 15.2]
uddhṛtya jagatāṃ devīmudīrṇo bhṛgukacchake | [SkPur (Rkh), Revākhaṇḍa, 189 16.1]
tataḥ pañcama udīrṇo varāha iti saṃjñitaḥ | [SkPur (Rkh), Revākhaṇḍa, 189 16.2]
iti pañcavarāhāste kathitaḥ pāṇḍunandana | [SkPur (Rkh), Revākhaṇḍa, 189 17.1]
yugapaddarśanaṃ caiṣāṃ brahmahatyāṃ vyapohati | [SkPur (Rkh), Revākhaṇḍa, 189 17.2]
jyeṣṭhe māsi site pakṣa ekādaśyāṃ viśeṣataḥ | [SkPur (Rkh), Revākhaṇḍa, 189 18.1]
gatvā hyādivarāhaṃ tu samprāpte daśamīdine | [SkPur (Rkh), Revākhaṇḍa, 189 18.2]
haviṣyamannaṃ bhuñjīyāl laghusāyaṃ gate ravau | [SkPur (Rkh), Revākhaṇḍa, 189 19.1]
rātrau jāgaraṇaṃ kuryād vārāhe hyādisaṃjñake | [SkPur (Rkh), Revākhaṇḍa, 189 19.2]
tataḥ prabhāte hyuṣasi saṃsnātvā narmadājale | [SkPur (Rkh), Revākhaṇḍa, 189 20.1]
saṃtarpya pitṛdevāṃśca tilairyavavimiśritaiḥ | [SkPur (Rkh), Revākhaṇḍa, 189 20.2]
dhenuṃ dadyāddvije yogye sarvābharaṇabhūṣitām | [SkPur (Rkh), Revākhaṇḍa, 189 21.1]
nirmamo nirahaṅkāro dānaṃ dadyād dvijātaye | [SkPur (Rkh), Revākhaṇḍa, 189 21.2]
gatvā sampūjayed devaṃ vārāhaṃ hyādisaṃjñitam | [SkPur (Rkh), Revākhaṇḍa, 189 22.1]
anena vidhinā pūjya paścādgacchejjayaṃ tvaran | [SkPur (Rkh), Revākhaṇḍa, 189 22.2]
tvaritaṃ tu jayaṃ gatvā pūrvakaṃ vidhimācaret | [SkPur (Rkh), Revākhaṇḍa, 189 23.1]
aśvaṃ dadyād dvijāgryāya jayapūrvābhinirgatam | [SkPur (Rkh), Revākhaṇḍa, 189 23.2]
liṅge caiva tilā deyāḥ śvete hiraṇyameva ca | [SkPur (Rkh), Revākhaṇḍa, 189 24.1]
udīrṇe ca bhuvaṃ dadyāt pūrvakaṃ vidhim ācaret | [SkPur (Rkh), Revākhaṇḍa, 189 24.2]
anastamita āditye varāhānpañca paśyataḥ | [SkPur (Rkh), Revākhaṇḍa, 189 25.1]
yatphalaṃ labhate pārtha tadihaikamanāḥ śṛṇu | [SkPur (Rkh), Revākhaṇḍa, 189 25.2]
brahmahatyā surāpānaṃ steyaṃ gurvaṅganāgamaḥ | [SkPur (Rkh), Revākhaṇḍa, 189 26.1]
ebhistu saha saṃyogo viśvastānāṃ ca vañcanam | [SkPur (Rkh), Revākhaṇḍa, 189 26.2]
svasṛduhitṛbhaginīkuladāropabṛṃhaṇam | [SkPur (Rkh), Revākhaṇḍa, 189 27.1]
ā janmamaraṇādyāvatpāpaṃ bharatasattama | [SkPur (Rkh), Revākhaṇḍa, 189 27.2]
tīrthapañcakapūtasya vaiṣṇavasya viśeṣataḥ | [SkPur (Rkh), Revākhaṇḍa, 189 28.1]
yugapaccavinaśyeta tūlarāśirivānalāt | [SkPur (Rkh), Revākhaṇḍa, 189 28.2]
nārāyaṇānusmaraṇājjapadhyānād viśeṣataḥ | [SkPur (Rkh), Revākhaṇḍa, 189 29.1]
vipraṇaśyanti pāpāni girikūṭasamānyapi | [SkPur (Rkh), Revākhaṇḍa, 189 29.2]
dṛṣṭvā pañca varāhānvai pauruṣe mahati sthitaḥ | [SkPur (Rkh), Revākhaṇḍa, 189 30.1]
āplavannarmadātoye śrāddhaṃ kṛtvā yathāvidhi | [SkPur (Rkh), Revākhaṇḍa, 189 30.2]
udayāstamanād arvāg yaḥ paśyel loṭaṇeśvaram | [SkPur (Rkh), Revākhaṇḍa, 189 31.1]
kalevaravimuktaḥ sa ityevaṃ śaṅkaro 'bravīt | [SkPur (Rkh), Revākhaṇḍa, 189 31.2]
muktiṃ prayāti sahasā duṣprāpāṃ parameśvarīm | [SkPur (Rkh), Revākhaṇḍa, 189 32.1]
pauruṣe kriyamāṇe 'pi na siddhirjāyate yadi | [SkPur (Rkh), Revākhaṇḍa, 189 32.2]
bruvanti svargagamanam api pāpānvitasya ca | [SkPur (Rkh), Revākhaṇḍa, 189 33.1]
yatra tatra gatasyaiva bhavet pañcavarāhakī | [SkPur (Rkh), Revākhaṇḍa, 189 33.2]
jyeṣṭhasyaikādaśītithau dhruvaṃ tatra vasennaraḥ | [SkPur (Rkh), Revākhaṇḍa, 189 34.1]
ādiṃ jayaṃ tathā śvetaṃ liṅgamudīrṇameva ca | [SkPur (Rkh), Revākhaṇḍa, 189 34.2]
āśritya tasyā draṣṭavyā varāhāstu yatastataḥ | [SkPur (Rkh), Revākhaṇḍa, 189 35.1]
jyeṣṭhasyaikādaśītithau viṣṇunā prabhuviṣṇunā | [SkPur (Rkh), Revākhaṇḍa, 189 35.2]
vārāhaṃ rūpamāsthāya uddhṛtā dharaṇī vibho | [SkPur (Rkh), Revākhaṇḍa, 189 36.1]
puṇyātpuṇyatamā tena hyaśeṣāghaughanāśinī | [SkPur (Rkh), Revākhaṇḍa, 189 36.2]
dṛṣṭvā pañcavarāhānvai kroḍamudīrṇarūpiṇam | [SkPur (Rkh), Revākhaṇḍa, 189 37.1]
pūjayitvā vidhānena paścājjāgaraṇaṃ caret | [SkPur (Rkh), Revākhaṇḍa, 189 37.2]
sapañcavartikān dīpān ghṛtenojjvālya bhaktitaḥ | [SkPur (Rkh), Revākhaṇḍa, 189 38.1]
purāṇaśravaṇair nṛtyair gītavādyaiḥ sumaṅgalaiḥ | [SkPur (Rkh), Revākhaṇḍa, 189 38.2]
vedajāpyaiḥ pavitraiśca kṣapayitvā ca śarvarīm | [SkPur (Rkh), Revākhaṇḍa, 189 39.1]
yatpuṇyaṃ labhate martyo hyājamīḍha śṛṇuṣva tat | [SkPur (Rkh), Revākhaṇḍa, 189 39.2]
revājalaṃ puṇyatamaṃ pṛthivyāṃ tathā ca devo jagatāṃ patirhariḥ | [SkPur (Rkh), Revākhaṇḍa, 189 40.1]
ekādaśī pāpaharā narendra bahvāyāsair labhyate mānavānām | [SkPur (Rkh), Revākhaṇḍa, 189 40.2]
ekaikaśo brahmahatyādikāni śaktāni hantuṃ pāpasaṅghāni rājan | [SkPur (Rkh), Revākhaṇḍa, 189 41.1]
naite sarve yugapadvai sametā hantuṃ śaktāḥ kiṃ na tadbrūhi rājan | [SkPur (Rkh), Revākhaṇḍa, 189 41.2]
yathedamuktaṃ tava dharmasūno śrutaṃ ca yacchaṅkarāccandramauleḥ | [SkPur (Rkh), Revākhaṇḍa, 189 42.1]
śrutvedam icchanmucyate sarvapāpaiḥ paṭhanpadaṃ yāti hi vṛtraśatroḥ | [SkPur (Rkh), Revākhaṇḍa, 189 42.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye udīrṇavarāhatīrthamāhātmyavarṇanaṃ nāmaikonanavatyuttaraśatatamo 'dhyāyaḥ | [SkPur (Rkh), Revākhaṇḍa, 189 43.1]
{SkPur (Rkh), Revākhaṇḍa, 190}
śrīmārkaṇḍeya uvāca | [SkPur (Rkh), Revākhaṇḍa, 190 1.1]
tato gacchenmahīpāla somatīrthamanuttamam | [SkPur (Rkh), Revākhaṇḍa, 190 1.2]
candrahāseti vikhyātaṃ sarvadaivatapūjitam | [SkPur (Rkh), Revākhaṇḍa, 190 1.3]
yatra siddhiṃ parāṃ prāptaḥ somo rājā surottamaḥ | [SkPur (Rkh), Revākhaṇḍa, 190 2.1]
yudhiṣṭhira uvāca | [SkPur (Rkh), Revākhaṇḍa, 190 3.1]
kathaṃ siddhimanuprāptaḥ somo rājā jagatpatiḥ | [SkPur (Rkh), Revākhaṇḍa, 190 3.2]
tatsarvaṃ śrotumicchāmi kathayasva mamānagha | [SkPur (Rkh), Revākhaṇḍa, 190 3.3]
mārkaṇḍeya uvāca | [SkPur (Rkh), Revākhaṇḍa, 190 4.1]
purā śapto munīndreṇa dakṣeṇa kila bhārata | [SkPur (Rkh), Revākhaṇḍa, 190 4.2]
asevanāddhi dārāṇāṃ kṣayarogī bhaviṣyasi | [SkPur (Rkh), Revākhaṇḍa, 190 4.3]
udvāhitānāṃ patnīnāṃ ye na kurvanti sevanam | [SkPur (Rkh), Revākhaṇḍa, 190 5.1]
yā niṣṭhā jāyate teṣāṃ tāṃ śṛṇuṣva narottama | [SkPur (Rkh), Revākhaṇḍa, 190 5.2]
ṛtukāle tu nārīṇāṃ sevanājjāyate sutaḥ | [SkPur (Rkh), Revākhaṇḍa, 190 6.1]
sutātsvargaśca mokṣaśca hītyevaṃ śrutinodanā | [SkPur (Rkh), Revākhaṇḍa, 190 6.2]
tatkālocitadharmeṇa ye na sevanti tāṃ narāḥ | [SkPur (Rkh), Revākhaṇḍa, 190 7.1]
teṣāṃ brahmaghnajaṃ pāpaṃ jāyate nātra saṃśayaḥ | [SkPur (Rkh), Revākhaṇḍa, 190 7.2]
tena pāpena ghoreṇa veṣṭato raurave patet | [SkPur (Rkh), Revākhaṇḍa, 190 8.1]
tasya tadrudhiraṃ pāpāḥ pibante kālamīpsitam | [SkPur (Rkh), Revākhaṇḍa, 190 8.2]
tato 'vatīrṇakālena yāṃ yāṃ yoniṃ prayāsyati | [SkPur (Rkh), Revākhaṇḍa, 190 9.1]
tasyāṃ tasyāṃ sa duṣṭātmā durbhago jāyate sadā | [SkPur (Rkh), Revākhaṇḍa, 190 9.2]
nārīṇāṃ tu sadā kāmo hyadhikaḥ parivartate | [SkPur (Rkh), Revākhaṇḍa, 190 10.1]
viśeṣeṇa ṛtoḥ kāle bhidyate kāmasāyakaiḥ | [SkPur (Rkh), Revākhaṇḍa, 190 10.2]
paribhūtā hi sā bhartrā dhyāyate 'nyaṃ patiṃ tataḥ | [SkPur (Rkh), Revākhaṇḍa, 190 11.1]
tasyāḥ putraḥ samutpanno hyaṭate kulamuttamam | [SkPur (Rkh), Revākhaṇḍa, 190 11.2]
svargasthāstena pitaraḥ pūrvaṃ jātā mahīpate | [SkPur (Rkh), Revākhaṇḍa, 190 12.1]
patanti jātamātreṇa kulaṭas tena cocyate | [SkPur (Rkh), Revākhaṇḍa, 190 12.2]
tena karmavipākena kṣayarogī śaśī hyabhūt | [SkPur (Rkh), Revākhaṇḍa, 190 13.1]
tyaktvā lokaṃ surendrāṇāṃ martyalokam upāgataḥ | [SkPur (Rkh), Revākhaṇḍa, 190 13.2]
tatra tīrthānyanekāni puṇyānyāyatanāni ca | [SkPur (Rkh), Revākhaṇḍa, 190 14.1]
bhramitvā narmadāṃ prāptaḥ sarvapāpapraṇāśinīm | [SkPur (Rkh), Revākhaṇḍa, 190 14.2]
upavāsastu dānāni vratāni niyamāśca ye | [SkPur (Rkh), Revākhaṇḍa, 190 15.1]
cacāra dvādaśābdāni tato muktaḥ sa kilbiṣaiḥ | [SkPur (Rkh), Revākhaṇḍa, 190 15.2]
sthāpayitvā mahādevaṃ sarvapātakanāśanam | [SkPur (Rkh), Revākhaṇḍa, 190 16.1]
jagāma prabhayā pūrṇaḥ somalokamanuttamam | [SkPur (Rkh), Revākhaṇḍa, 190 16.2]
yenaiva sthāpito devaḥ pūjyate varṣasaṃkhyayā | [SkPur (Rkh), Revākhaṇḍa, 190 17.1]
tāvad yugasahasrāṇi tasya lokaṃ samaśnute | [SkPur (Rkh), Revākhaṇḍa, 190 17.2]
tena devān vidhānoktān sthāpayanti narā bhuvi | [SkPur (Rkh), Revākhaṇḍa, 190 18.1]
akṣayaṃ cāvyayaṃ yasmātphalaṃ bhavati nānyathā | [SkPur (Rkh), Revākhaṇḍa, 190 18.2]
somatīrthe tu yaḥ snātvā pūjayed devamīśvaram | [SkPur (Rkh), Revākhaṇḍa, 190 19.1]
jāyate sa naro bhūtvā somavitpriyadarśanaḥ | [SkPur (Rkh), Revākhaṇḍa, 190 19.2]
candraprabhāse yo gatvā snānaṃ vidhivad ācaret | [SkPur (Rkh), Revākhaṇḍa, 190 20.1]
vyādhinā nābhibhūtaḥ syāt kṣayarogeṇa vā yutaḥ | [SkPur (Rkh), Revākhaṇḍa, 190 20.2]
candrahāsye naraḥ snātvā dvādaśyāṃ tu nareśvara | [SkPur (Rkh), Revākhaṇḍa, 190 21.1]
caturdaśyām upoṣyaiva kṣīrasya juhuyāccarum | [SkPur (Rkh), Revākhaṇḍa, 190 21.2]
mantraiḥ pañcabhir īśānaṃ puruṣastryambakaṃ yajet | [SkPur (Rkh), Revākhaṇḍa, 190 22.1]
haviḥśeṣaṃ svayaṃ prāśya candrahāsyeśamīkṣayet | [SkPur (Rkh), Revākhaṇḍa, 190 22.2]
anena vidhinā rājaṃstuṣṭo devo maheśvaraḥ | [SkPur (Rkh), Revākhaṇḍa, 190 23.1]
vidhinā tīrthayogena kṣayarogād vimucyate | [SkPur (Rkh), Revākhaṇḍa, 190 23.2]
saptabhiḥ somavārair yaḥ snānaṃ tatra samācaret | [SkPur (Rkh), Revākhaṇḍa, 190 24.1]
sa vai karṇakṛtādrogānmucyate pūjayañchivam | [SkPur (Rkh), Revākhaṇḍa, 190 24.2]
akṣirogas tathā rājaṃścandrahāsye vinaśyati | [SkPur (Rkh), Revākhaṇḍa, 190 25.1]
candrahāsye tu yo gatvā grahaṇe candrasūryayoḥ | [SkPur (Rkh), Revākhaṇḍa, 190 25.2]
snānaṃ samācared bhaktyā mucyate sarvapātakaiḥ | [SkPur (Rkh), Revākhaṇḍa, 190 25.3]
tatra snānaṃ ca dānaṃ ca candrahāsye śubhaśubham | [SkPur (Rkh), Revākhaṇḍa, 190 26.1]
kṛtaṃ nṛpavaraśreṣṭha sarvaṃ bhavati cākṣayam | [SkPur (Rkh), Revākhaṇḍa, 190 26.2]
te dhanyāste mahātmānas teṣāṃ janma sujīvitam | [SkPur (Rkh), Revākhaṇḍa, 190 27.1]
candrahāsye tu ye snātvā paśyanti grahaṇaṃ narāḥ | [SkPur (Rkh), Revākhaṇḍa, 190 27.2]
vācikaṃ mānasaṃ pāpaṃ karmajaṃ yatpurā kṛtam | [SkPur (Rkh), Revākhaṇḍa, 190 28.1]
snānamātrāt tu rājendra tatra tīrthe praṇaśyati | [SkPur (Rkh), Revākhaṇḍa, 190 28.2]
bahavastanna jānanti mahāmohasamanvitāḥ | [SkPur (Rkh), Revākhaṇḍa, 190 29.1]
dehastha iva sarveṣāṃ paramātmeva saṃsthitam | [SkPur (Rkh), Revākhaṇḍa, 190 29.2]
paścime sāgare gatvā somatīrthe tu yatphalam | [SkPur (Rkh), Revākhaṇḍa, 190 30.1]
tatsamagramavāpnoti candrahāsye na saṃśayaḥ | [SkPur (Rkh), Revākhaṇḍa, 190 30.2]
saṃkrāntau ca vyatīpāte viṣuve cāyane tathā | [SkPur (Rkh), Revākhaṇḍa, 190 31.1]
candrahāsye naraḥ snātvā sarvapāpaiḥ pramucyate | [SkPur (Rkh), Revākhaṇḍa, 190 31.2]
te mūḍhāste durācārās teṣāṃ janma nirarthakam | [SkPur (Rkh), Revākhaṇḍa, 190 32.1]
candrahāsyaṃ na jānanti narmadāyāṃ vyavasthitam | [SkPur (Rkh), Revākhaṇḍa, 190 32.2]
candrahāsye tu yaḥ kaścit saṃnyāsaṃ kurute nṛpa | [SkPur (Rkh), Revākhaṇḍa, 190 33.1]
anivartikā gatistasya somalokātkadācana | [SkPur (Rkh), Revākhaṇḍa, 190 33.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe candrahāsyatīrthamahātmyavarṇanaṃ nāma navatyuttaraśatatamo 'dhyāyaḥ | [SkPur (Rkh), Revākhaṇḍa, 190 34.1]
{SkPur (Rkh), Revākhaṇḍa, 191}
śrīmārkaṇḍeya uvāca | [SkPur (Rkh), Revākhaṇḍa, 191 1.1]
siddheśvaraṃ tato gacchet tasyaiva tu samīpataḥ | [SkPur (Rkh), Revākhaṇḍa, 191 1.2]
amṛtasrāvi talliṅgamādyaṃ svāyambhuvaṃ tathā | [SkPur (Rkh), Revākhaṇḍa, 191 1.3]
dṛṣṭamātreṇa yeneha hyanṛṇo jāyate naraḥ | [SkPur (Rkh), Revākhaṇḍa, 191 2.1]
purā varṣaśataṃ sāgramārādhya parameśvaram | [SkPur (Rkh), Revākhaṇḍa, 191 2.2]
prāpnuyuḥ paramāṃ siddhimādityā dvādaśaiva tu | [SkPur (Rkh), Revākhaṇḍa, 191 3.1]
ataḥ siddheśvaraḥ proktaḥ siddhidaḥ siddhikāṅkṣiṇām | [SkPur (Rkh), Revākhaṇḍa, 191 3.2]
yudhiṣṭhira uvāca | [SkPur (Rkh), Revākhaṇḍa, 191 4.1]
kathaṃ siddheśvare prāptāḥ siddhiṃ devā dvijottama | [SkPur (Rkh), Revākhaṇḍa, 191 4.2]
ādityā iti yaccoktaṃ tanme vismāpanaṃ kṛtam | [SkPur (Rkh), Revākhaṇḍa, 191 4.3]
tapasyugre vyavasitā ādityāḥ kena hetunā | [SkPur (Rkh), Revākhaṇḍa, 191 5.1]
samprāptāstu dvijaśreṣṭha siddhiṃ caivābhilāṣikīm | [SkPur (Rkh), Revākhaṇḍa, 191 5.2]
saṃkṣipya tu mayā pṛṣṭaṃ vistarāddvija śaṃsa me | [SkPur (Rkh), Revākhaṇḍa, 191 6.1]
mārkaṇḍeya uvāca | [SkPur (Rkh), Revākhaṇḍa, 191 7.1]
aditer dvādaśādityā jātāḥ śakrapurogamāḥ | [SkPur (Rkh), Revākhaṇḍa, 191 7.2]
indro dhātā bhagastvaṣṭā mitro 'tha varuṇo 'ryamā | [SkPur (Rkh), Revākhaṇḍa, 191 7.3]
vivasvānsavitā pūṣā hyaṃśumānviṣṇur eva ca | [SkPur (Rkh), Revākhaṇḍa, 191 8.1]
ta ime dvādaśādityā icchanto bhāskaraṃ padam | [SkPur (Rkh), Revākhaṇḍa, 191 8.2]
narmadātaṭamāśritya tapasyugre vyavasthitāḥ | [SkPur (Rkh), Revākhaṇḍa, 191 9.1]
siddheśvare mahārāja kāśyapeyairmahātmabhiḥ | [SkPur (Rkh), Revākhaṇḍa, 191 9.2]
parā siddhiranuprāptā dvādaśādityasaṃjñitaiḥ | [SkPur (Rkh), Revākhaṇḍa, 191 10.1]
sthāpitaśca jagaddhātā tasmiṃstīrthe divākaraḥ | [SkPur (Rkh), Revākhaṇḍa, 191 10.2]
svakīyāṃśavibhāgena dvādaśādityasaṃjñitaiḥ | [SkPur (Rkh), Revākhaṇḍa, 191 11.1]
tadāprabhṛti tattīrthaṃ rājankhyātiṃ gataṃ bhuvi | [SkPur (Rkh), Revākhaṇḍa, 191 11.2]
pralaye samanuprāpte hyādityā dvādaśaiva te | [SkPur (Rkh), Revākhaṇḍa, 191 12.1]
dvādaśādityato rājan sambhavanti yugakṣaye | [SkPur (Rkh), Revākhaṇḍa, 191 12.2]
indrastapati pūrveṇa dhātā caivāgnigocare | [SkPur (Rkh), Revākhaṇḍa, 191 13.1]
gabhastipatirvai yāmye tvaṣṭā nairṛtadiṅmukhaḥ | [SkPur (Rkh), Revākhaṇḍa, 191 13.2]
varuṇaḥ paścime bhāge mitrastu vāyave tathā | [SkPur (Rkh), Revākhaṇḍa, 191 14.1]
viṣṇuśca saumyadigbhāge vivasvānīśagocare | [SkPur (Rkh), Revākhaṇḍa, 191 14.2]
ūrdhvataścaiva savitā hyadhaḥ pūṣā viśoṣayan | [SkPur (Rkh), Revākhaṇḍa, 191 15.1]
aṃśumāṃs tu tathā viṣṇur mukhato nirgataṃ jagat | [SkPur (Rkh), Revākhaṇḍa, 191 15.2]
pradahanvai naraśreṣṭha babhramuśca itastataḥ | [SkPur (Rkh), Revākhaṇḍa, 191 16.1]
yathaiva te mahārāja dahanti sakalaṃ jagat | [SkPur (Rkh), Revākhaṇḍa, 191 16.2]
tathaiva dvādaśādityā bhaktānāṃ bhāvasādhanāḥ | [SkPur (Rkh), Revākhaṇḍa, 191 17.1]
prātarutthāya yaḥ snātvā dvādaśādityasaṃjñitam | [SkPur (Rkh), Revākhaṇḍa, 191 17.2]
paśyate devadeveśaṃ śṛṇu tasyaiva yatphalam | [SkPur (Rkh), Revākhaṇḍa, 191 18.1]
vācikaṃ mānasaṃ pāpaṃ karmajaṃ yatpurākṛtam | [SkPur (Rkh), Revākhaṇḍa, 191 18.2]
naśyate tatkṣaṇādeva dvādaśādityadarśanāt | [SkPur (Rkh), Revākhaṇḍa, 191 19.1]
pradakṣiṇaṃ tu yaḥ kuryāt tasya devasya bhārata | [SkPur (Rkh), Revākhaṇḍa, 191 19.2]
pradakṣiṇīkṛtā tena pṛthivī nātra saṃśayaḥ | [SkPur (Rkh), Revākhaṇḍa, 191 20.1]
tatra tīrthe tu saptamyāmupavāsena yatphalam | [SkPur (Rkh), Revākhaṇḍa, 191 20.2]
anyatra saptasaptamyāṃ labhanti na labhanti ca | [SkPur (Rkh), Revākhaṇḍa, 191 21.1]
ṣaṣṭhyāṃ vāre dainakare dvādaśādityadarśanāt | [SkPur (Rkh), Revākhaṇḍa, 191 21.2]
pradakṣiṇaṃ tu yaḥ kuryāt tasya pāpaṃ tu naśyati | [SkPur (Rkh), Revākhaṇḍa, 191 22.1]
arogī saptajanmāni bhavedvai nātra saṃśayaḥ | [SkPur (Rkh), Revākhaṇḍa, 191 22.2]
yastu pradakṣiṇaśataṃ dadyādbhaktyā dine dine | [SkPur (Rkh), Revākhaṇḍa, 191 23.1]
dadrūpiṭakakuṣṭhāni maṇḍalāni vicarcikāḥ | [SkPur (Rkh), Revākhaṇḍa, 191 23.2]
naśyanti vyādhayaḥ sarve garuḍeneva pannagāḥ | [SkPur (Rkh), Revākhaṇḍa, 191 24.1]
putraprāptir bhavet tasya ṣaṣṭyā vāsarasevanāt | [SkPur (Rkh), Revākhaṇḍa, 191 24.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe dvādaśādityatīrthamāhātmyavarṇanaṃ nāmaikanavatyuttaraśatatamo 'dhyāyaḥ | [SkPur (Rkh), Revākhaṇḍa, 191 25.1]
{SkPur (Rkh), Revākhaṇḍa, 192}
mārkaṇḍeya uvāca | [SkPur (Rkh), Revākhaṇḍa, 192 1.1]
tasyaivānantaraṃ tāta devatīrthamanuttamam | [SkPur (Rkh), Revākhaṇḍa, 192 1.2]
dṛṣṭvā tu śrīpatiṃ pāpair mucyate mānavo bhuvi | [SkPur (Rkh), Revākhaṇḍa, 192 1.3]
maharṣes tasya jāmātā bhṛgordevo janārdanaḥ | [SkPur (Rkh), Revākhaṇḍa, 192 2.1]
yudhiṣṭhira uvāca | [SkPur (Rkh), Revākhaṇḍa, 192 3.1]
ko 'yaṃ śriyaḥ patirdevo devānāmadhipo vibhuḥ | [SkPur (Rkh), Revākhaṇḍa, 192 3.2]
kathaṃ janmābhavat tasya deveṣu triṣu vā mune | [SkPur (Rkh), Revākhaṇḍa, 192 3.3]
sambandhī ca kathaṃ jāto bhṛguṇā saha keśavaḥ | [SkPur (Rkh), Revākhaṇḍa, 192 4.1]
etadvistarato brahman vaktum arhasi bhārgava | [SkPur (Rkh), Revākhaṇḍa, 192 4.2]
mārkaṇḍeya uvāca | [SkPur (Rkh), Revākhaṇḍa, 192 5.1]
saṃkṣepāt kathayiṣyāmi sādhyasya caritaṃ mahat | [SkPur (Rkh), Revākhaṇḍa, 192 5.2]
na hi vistarato vaktuṃ śaktāḥ sarve maharṣayaḥ | [SkPur (Rkh), Revākhaṇḍa, 192 5.3]
nārāyaṇasya nābhyabjājjāto devaścaturmukhaḥ | [SkPur (Rkh), Revākhaṇḍa, 192 6.1]
tasya dakṣo 'ṅgajo rājan dakṣiṇāṅguṣṭhasambhavaḥ | [SkPur (Rkh), Revākhaṇḍa, 192 6.2]
dharmaḥ stanāntātsaṃjātas tasya putro 'bhavatkila | [SkPur (Rkh), Revākhaṇḍa, 192 7.1]
nārāyaṇasahāyo 'sāvajo 'pi bharatarṣabha | [SkPur (Rkh), Revākhaṇḍa, 192 7.2]
marutvatī vasurjñānā lambā bhānumatī satī | [SkPur (Rkh), Revākhaṇḍa, 192 8.1]
saṃkalpā ca muhūrtā ca sādhyā viśvāvatī kakup | [SkPur (Rkh), Revākhaṇḍa, 192 8.2]
dharmapatnyo daśaivaitā dākṣāyaṇyo mahāprabhāḥ | [SkPur (Rkh), Revākhaṇḍa, 192 9.1]
tāsāṃ sādhyā mahābhāgā putrānajanayan nṛpa | [SkPur (Rkh), Revākhaṇḍa, 192 9.2]
naro nārāyaṇaścaiva hariḥ kṛṣṇastathaiva ca | [SkPur (Rkh), Revākhaṇḍa, 192 10.1]
viṣṇoraṃśāṃśakā hyete catvāro dharmasūnavaḥ | [SkPur (Rkh), Revākhaṇḍa, 192 10.2]
tathā nārāyaṇanarau gandhamādanaparvate | [SkPur (Rkh), Revākhaṇḍa, 192 11.1]
ātmanyātmānamādhāya tepatuḥ paramaṃ tapaḥ | [SkPur (Rkh), Revākhaṇḍa, 192 11.2]
dhyāyamānāvanaupamyaṃ svaṃ kāraṇamakāraṇam | [SkPur (Rkh), Revākhaṇḍa, 192 12.1]
vāsudevamanirdeśyamapratarkyamanantaram | [SkPur (Rkh), Revākhaṇḍa, 192 12.2]
yogayuktau mahātmānāvāsthitāvurutāpasau | [SkPur (Rkh), Revākhaṇḍa, 192 13.1]
tayostapaḥprabhāveṇa na tatāpa divākaraḥ | [SkPur (Rkh), Revākhaṇḍa, 192 13.2]
vavāha śaṅkito vāyuḥ sukhasparśo hyaśaṅkitaḥ | [SkPur (Rkh), Revākhaṇḍa, 192 14.1]
śiśiro 'bhavad atyarthaṃ jvalannapi vibhāvasuḥ | [SkPur (Rkh), Revākhaṇḍa, 192 14.2]
siṃhavyāghrādayaḥ saumyāśceruḥ saha mṛgairgirau | [SkPur (Rkh), Revākhaṇḍa, 192 15.1]
tayor gaur iva bhārārtā pṛthivī pṛthivīpate | [SkPur (Rkh), Revākhaṇḍa, 192 15.2]
ceruśca bhūdharāścaiva cukṣubhe ca mahodadhiḥ | [SkPur (Rkh), Revākhaṇḍa, 192 16.1]
devāśca sveṣu dhiṣṇyeṣu niṣprabheṣu hataprabhāḥ | [SkPur (Rkh), Revākhaṇḍa, 192 16.2]
babhūvuravanīpāla paramaṃ kṣobhamāgatāḥ | [SkPur (Rkh), Revākhaṇḍa, 192 16.3]
devarājastathā śakraḥ saṃtaptastapasā tayoḥ | [SkPur (Rkh), Revākhaṇḍa, 192 17.1]
yuyojāpsarasastatra tayorvighnacikīrṣayā | [SkPur (Rkh), Revākhaṇḍa, 192 17.2]
indra uvāca | [SkPur (Rkh), Revākhaṇḍa, 192 18.1]
rambhe tilottame kubje ghṛtāci lalite śubhe | [SkPur (Rkh), Revākhaṇḍa, 192 18.2]
pramloce subhru sumloce saurabheyi mahoddhate | [SkPur (Rkh), Revākhaṇḍa, 192 18.3]
alambuṣe miśrakeśi puṇḍarīke varūthini | [SkPur (Rkh), Revākhaṇḍa, 192 19.1]
vilokanīyaṃ bibhrāṇā vapurmanmathabodhanam | [SkPur (Rkh), Revākhaṇḍa, 192 19.2]
gandhamādanamāsādya kurudhvaṃ vacanaṃ mama | [SkPur (Rkh), Revākhaṇḍa, 192 20.1]
naranārāyaṇau tatra tapodīkṣānvitau dvijau | [SkPur (Rkh), Revākhaṇḍa, 192 20.2]
tepāte dharmatanayau tapaḥ paramaduścaram | [SkPur (Rkh), Revākhaṇḍa, 192 21.1]
tāvasmākaṃ varārohāḥ kurvāṇau paramaṃ tapaḥ | [SkPur (Rkh), Revākhaṇḍa, 192 21.2]
karmātiśayaduḥkhārtipradāvāyatināśanau | [SkPur (Rkh), Revākhaṇḍa, 192 22.1]
tadgacchata na bhīḥ kāryā bhavatībhir idaṃ vacaḥ | [SkPur (Rkh), Revākhaṇḍa, 192 22.2]
smaraḥ sahāyo bhavitā vasantaśca varāṅganāḥ | [SkPur (Rkh), Revākhaṇḍa, 192 23.1]
rūpaṃ vayaḥ samālokya madanoddīpanaṃ param | [SkPur (Rkh), Revākhaṇḍa, 192 23.2]
kandarpavaśamabhyeti vivaśaḥ ko na mānavaḥ | [SkPur (Rkh), Revākhaṇḍa, 192 23.3]
mārkaṇḍeya uvāca | [SkPur (Rkh), Revākhaṇḍa, 192 24.1]
ityuktvā devarājena madanena samaṃ tadā | [SkPur (Rkh), Revākhaṇḍa, 192 24.2]
jagmurapsarasaḥ sarvā vasantaśca mahīpate | [SkPur (Rkh), Revākhaṇḍa, 192 24.3]
gandhamādanamāsādya puṃskokilakulākulam | [SkPur (Rkh), Revākhaṇḍa, 192 25.1]
cacāra mādhavo ramyaṃ protphullavanapādapam | [SkPur (Rkh), Revākhaṇḍa, 192 25.2]
pravavau dakṣiṇāśāyāṃ malayānugato 'nilaḥ | [SkPur (Rkh), Revākhaṇḍa, 192 26.1]
bhṛṅgamālārutaravai ramaṇīyamabhūdvanam | [SkPur (Rkh), Revākhaṇḍa, 192 26.2]
gandhaśca surabhiḥ sadyo vanarājisamudbhavaḥ | [SkPur (Rkh), Revākhaṇḍa, 192 27.1]
kinnaroragayakṣāṇāṃ babhūva ghrāṇatarpaṇaḥ | [SkPur (Rkh), Revākhaṇḍa, 192 27.2]
varāṅganāśca tāḥ sarvā naranārāyaṇāvṛṣī | [SkPur (Rkh), Revākhaṇḍa, 192 28.1]
vilobhayitum ārabdhā vāgaṅgalalitasmitaiḥ | [SkPur (Rkh), Revākhaṇḍa, 192 28.2]
jagau manoharaṃ kācinnanarta tatra cāpsarāḥ | [SkPur (Rkh), Revākhaṇḍa, 192 29.1]
avādayat tathaivānyā manoharataraṃ nṛpa | [SkPur (Rkh), Revākhaṇḍa, 192 29.2]
hāvairbhāvaiḥ sṛtairhāsyais tathānyā valgubhāṣitaiḥ | [SkPur (Rkh), Revākhaṇḍa, 192 30.1]
tayoḥ kṣobhāya tanvaṅgyaścakrurudyamamaṅganāḥ | [SkPur (Rkh), Revākhaṇḍa, 192 30.2]
tathāpi na tayoḥ kaścinmanasaḥ pṛthivīpate | [SkPur (Rkh), Revākhaṇḍa, 192 31.1]
vikāro 'bhavadadhyātmapārasamprāptacetasoḥ | [SkPur (Rkh), Revākhaṇḍa, 192 31.2]
nivātasthau yathā dīpāvakampau nṛpa tiṣṭhataḥ | [SkPur (Rkh), Revākhaṇḍa, 192 32.1]
vāsudevārpaṇasvasthe tathaiva manasī tayoḥ | [SkPur (Rkh), Revākhaṇḍa, 192 32.2]
pūryamāṇo 'pi cāmbhobhirbhuvamanyāṃ mahodadhiḥ | [SkPur (Rkh), Revākhaṇḍa, 192 33.1]
yathā na yāti saṃkṣobhaṃ tathā tanmānasaṃ kvacit | [SkPur (Rkh), Revākhaṇḍa, 192 33.2]
sarvabhūtahitaṃ brahma vāsudevamayaṃ param | [SkPur (Rkh), Revākhaṇḍa, 192 34.1]
manyamānau na rāgasya dveṣasya ca vaśaṃgatau | [SkPur (Rkh), Revākhaṇḍa, 192 34.2]
smaro 'pi na śaśākātha praveṣṭuṃ hṛdayaṃ tayoḥ | [SkPur (Rkh), Revākhaṇḍa, 192 35.1]
vidyāmayaṃ dīpayutamandhakāra ivālayam | [SkPur (Rkh), Revākhaṇḍa, 192 35.2]
puṣpojjvalāṃs taruvarān vasantaṃ dakṣiṇānilam | [SkPur (Rkh), Revākhaṇḍa, 192 36.1]
tāścaivāpsarasaḥ sarvāḥ kandarpaṃ ca mahāmunī | [SkPur (Rkh), Revākhaṇḍa, 192 36.2]
yaccārabdhaṃ tapastābhyāmātmānaṃ gandhamādanam | [SkPur (Rkh), Revākhaṇḍa, 192 37.1]
dadarśāte 'khilaṃ rūpaṃ brahmaṇaḥ puruṣarṣabha | [SkPur (Rkh), Revākhaṇḍa, 192 37.2]
dāhāya nāmalo vahnernāpaḥ kledāya cāmbhasaḥ | [SkPur (Rkh), Revākhaṇḍa, 192 38.1]
taddravyameva taddravyavikārāya na vai yataḥ | [SkPur (Rkh), Revākhaṇḍa, 192 38.2]
tato vijñāya vijñāya paraṃ brahma svarūpataḥ | [SkPur (Rkh), Revākhaṇḍa, 192 39.1]
madhukandarpayoṣitsu vikāro nābhavattayoḥ | [SkPur (Rkh), Revākhaṇḍa, 192 39.2]
tato gurutaraṃ yatnaṃ vasantamadanau nṛpa | [SkPur (Rkh), Revākhaṇḍa, 192 40.1]
cakrāte tāśca tanvaṅgyastatkṣobhāya punaḥpunaḥ | [SkPur (Rkh), Revākhaṇḍa, 192 40.2]
atha nārāyaṇo dhairyaṃ saṃdhāyodīrṇamānasaḥ | [SkPur (Rkh), Revākhaṇḍa, 192 41.1]
ūrorutpādayāmāsa varāṅgīmabalāṃ tadā | [SkPur (Rkh), Revākhaṇḍa, 192 41.2]
trailokyasundarīratnam aśeṣam avanīpate | [SkPur (Rkh), Revākhaṇḍa, 192 42.1]
guṇairlāghavamabhyeti yasyāḥ saṃdarśanādanu | [SkPur (Rkh), Revākhaṇḍa, 192 42.2]
tāṃ vilokya mahīpāla cakampe manasānilaḥ | [SkPur (Rkh), Revākhaṇḍa, 192 43.1]
vasanto vismayaṃ yātaḥ smaraḥ sasmāra kiṃcana | [SkPur (Rkh), Revākhaṇḍa, 192 43.2]
rambhātilottamādyāśca vailakṣyaṃ devayoṣitaḥ | [SkPur (Rkh), Revākhaṇḍa, 192 44.1]
na rejuravanīpāla tallakṣyahṛdayekṣaṇāḥ | [SkPur (Rkh), Revākhaṇḍa, 192 44.2]
tataḥ kāmo vasantaśca pārthivāpsarasaśca tāḥ | [SkPur (Rkh), Revākhaṇḍa, 192 45.1]
praṇamya bhagavantau tau tuṣṭuvur munisattamau | [SkPur (Rkh), Revākhaṇḍa, 192 45.2]
vasantakāmāpsarasa ūcuḥ | [SkPur (Rkh), Revākhaṇḍa, 192 46.1]
prasīdatu jagaddhātā yasya devasya māyayā | [SkPur (Rkh), Revākhaṇḍa, 192 46.2]
mohitāḥ sma vijānīmo nāntaraṃ vidyate dvayoḥ | [SkPur (Rkh), Revākhaṇḍa, 192 46.3]
prasīdatu sa vāṃ devo yasya rūpamidaṃ dvidhā | [SkPur (Rkh), Revākhaṇḍa, 192 47.1]
dhāmabhūtasya lokānām anāder apratiṣṭhataḥ | [SkPur (Rkh), Revākhaṇḍa, 192 47.2]
naranārāyaṇau devau śaṅkhacakrāyudhāvubhau | [SkPur (Rkh), Revākhaṇḍa, 192 48.1]
āstāṃ prasādasumukhāvasmākamaparādhinām | [SkPur (Rkh), Revākhaṇḍa, 192 48.2]
nidhānaṃ sarvavidyānāṃ sarvapāpavanānalaḥ | [SkPur (Rkh), Revākhaṇḍa, 192 49.1]
nārāyaṇo 'to bhagavān sarvapāpaṃ vyapohatu | [SkPur (Rkh), Revākhaṇḍa, 192 49.2]
śārṅgacihnāyudhaḥ śrīmānātmajñānamayo 'naghaḥ | [SkPur (Rkh), Revākhaṇḍa, 192 50.1]
naraḥ samastapāpāni hatātmā sarvadehinām | [SkPur (Rkh), Revākhaṇḍa, 192 50.2]
jaṭākalāpabaddho 'yamanayor naḥ kṣamāvatoḥ | [SkPur (Rkh), Revākhaṇḍa, 192 51.1]
saumyāsyadṛṣṭiḥ pāpāni hantuṃ janmārjitāni vai | [SkPur (Rkh), Revākhaṇḍa, 192 51.2]
tathātmavidyādoṣeṇa yo 'parādhaḥ kṛto mahān | [SkPur (Rkh), Revākhaṇḍa, 192 52.1]
trailokyavandyau yau nāthau vilobhayitum āgatāḥ | [SkPur (Rkh), Revākhaṇḍa, 192 52.2]
prasīda deva vijñānadhana mūḍhadṛśāmiva | [SkPur (Rkh), Revākhaṇḍa, 192 53.1]
bhavanti santaḥ satataṃ svadharmaparipālakāḥ | [SkPur (Rkh), Revākhaṇḍa, 192 53.2]
dṛṣṭvaitannaḥ samutpannaṃ yathā strīratnamuttamam | [SkPur (Rkh), Revākhaṇḍa, 192 54.1]
tvayi nārāyaṇotpannā śreṣṭhā pāravatī matiḥ | [SkPur (Rkh), Revākhaṇḍa, 192 54.2]
tena satyena satyātmanparamātmansanātana | [SkPur (Rkh), Revākhaṇḍa, 192 55.1]
nārāyaṇa prasīdeśa sarvalokaparāyaṇa | [SkPur (Rkh), Revākhaṇḍa, 192 55.2]
prasannabuddhe śāntātmanprasannavadanekṣaṇa | [SkPur (Rkh), Revākhaṇḍa, 192 56.1]
prasīda yogināmīśa nara sarvagatācyuta | [SkPur (Rkh), Revākhaṇḍa, 192 56.2]
namasyāmo naraṃ devaṃ tathā nārāyaṇaṃ harim | [SkPur (Rkh), Revākhaṇḍa, 192 57.1]
namo narāya namyāya namo nārāyaṇāya ca | [SkPur (Rkh), Revākhaṇḍa, 192 57.2]
prasannānāmanāthānāṃ tathā nāthavatāṃ prabho | [SkPur (Rkh), Revākhaṇḍa, 192 58.1]
śaṃ karotu naro 'smākaṃ śaṃ nārāyaṇa dehi naḥ | [SkPur (Rkh), Revākhaṇḍa, 192 58.2]
mārkaṇḍeya uvāca | [SkPur (Rkh), Revākhaṇḍa, 192 59.1]
evamabhyarcitaḥ stutyā rāgadveṣādivarjitaḥ | [SkPur (Rkh), Revākhaṇḍa, 192 59.2]
prāheśaḥ sarvabhūtānāṃ madhye nārāyaṇo nṛpa | [SkPur (Rkh), Revākhaṇḍa, 192 59.3]
nārāyaṇa uvāca | [SkPur (Rkh), Revākhaṇḍa, 192 60.1]
svāgataṃ mādhave kāme bhavatvapsarasāmapi | [SkPur (Rkh), Revākhaṇḍa, 192 60.2]
yatkāryam āgatānāṃ ca ihāsmābhistaducyatām | [SkPur (Rkh), Revākhaṇḍa, 192 60.3]
yūyaṃ saṃsiddhaye nūnamasmākaṃ balaśatruṇā | [SkPur (Rkh), Revākhaṇḍa, 192 61.1]
saṃpreṣitāstato 'smākaṃ nṛtyayogādidarśanam | [SkPur (Rkh), Revākhaṇḍa, 192 61.2]
na vayaṃ gītanṛtyena nāṅgaceṣṭādibhāṣitaiḥ | [SkPur (Rkh), Revākhaṇḍa, 192 62.1]
lubdhā vai viṣayair manye viṣayā dāruṇātmakāḥ | [SkPur (Rkh), Revākhaṇḍa, 192 62.2]
śabdādisaṅgaduṣṭāni yadā nākṣāṇi naḥ śubhāḥ | [SkPur (Rkh), Revākhaṇḍa, 192 63.1]
tadā nṛtyādayo bhāvāḥ kathaṃ lobhapradāyinaḥ | [SkPur (Rkh), Revākhaṇḍa, 192 63.2]
te siddhāḥ sma na vai sādhyā bhavatīnāṃ smarasya ca | [SkPur (Rkh), Revākhaṇḍa, 192 64.1]
mādhavasya ca śākro 'pi svāsthyaṃ yātvaviśaṅkitāḥ | [SkPur (Rkh), Revākhaṇḍa, 192 64.2]
yo 'sau paraśca paramaḥ puruṣaḥ parameśvaraḥ | [SkPur (Rkh), Revākhaṇḍa, 192 65.1]
paramātmā samastasya sthāvarasya carasya ca | [SkPur (Rkh), Revākhaṇḍa, 192 65.2]
utpattiheturete ca yasminsarvaṃ pralīyate | [SkPur (Rkh), Revākhaṇḍa, 192 66.1]
sarvāvāsīti devatvād vāsudevety udāhṛtaḥ | [SkPur (Rkh), Revākhaṇḍa, 192 66.2]
vayamaṃśāṃśakāstasya caturvyūhasya māninaḥ | [SkPur (Rkh), Revākhaṇḍa, 192 67.1]
tadādeśitavārtmānau jagadbodhāya dehinām | [SkPur (Rkh), Revākhaṇḍa, 192 67.2]
tatsarvabhūtaṃ sarveśaṃ sarvatra samadarśinam | [SkPur (Rkh), Revākhaṇḍa, 192 68.1]
kutaḥ paśyantau rāgādīnkariṣyāmo vibhedinaḥ | [SkPur (Rkh), Revākhaṇḍa, 192 68.2]
vasante mayi cendre ca bhavatīṣu tathā smare | [SkPur (Rkh), Revākhaṇḍa, 192 69.1]
yadā sa eva bhūtātmā tadā dveṣādayaḥ katham | [SkPur (Rkh), Revākhaṇḍa, 192 69.2]
tanmayānyavibhaktāni yadā sarveṣu jantuṣu | [SkPur (Rkh), Revākhaṇḍa, 192 70.1]
sarveśvareśvaro viṣṇuḥ kuto rāgādayastataḥ | [SkPur (Rkh), Revākhaṇḍa, 192 70.2]
brahmāṇam indram īśānam ādityamaruto 'khilān | [SkPur (Rkh), Revākhaṇḍa, 192 71.1]
viśvedevān ṛṣīn sādhyānvasūnpitṛgaṇāṃs tathā | [SkPur (Rkh), Revākhaṇḍa, 192 71.2]
yakṣarākṣasabhūtādīnnāgānsarpānsarīsṛpān | [SkPur (Rkh), Revākhaṇḍa, 192 72.1]
manuṣyapakṣigorūpagajasiṃhajalecarān | [SkPur (Rkh), Revākhaṇḍa, 192 72.2]
makṣikāmaśakāndaṃśāñchalabhāñjalajān kṛmīn | [SkPur (Rkh), Revākhaṇḍa, 192 73.1]
gulmavṛkṣalatāvallītvaksāratṛṇajātiṣu | [SkPur (Rkh), Revākhaṇḍa, 192 73.2]
yacca kiṃcidadṛśyaṃ vā dṛśyaṃ vā tridaśāṅganāḥ | [SkPur (Rkh), Revākhaṇḍa, 192 74.1]
manyadhvaṃ jātamekasya tatsarvaṃ paramātmanaḥ | [SkPur (Rkh), Revākhaṇḍa, 192 74.2]
jāyamānaḥ kathaṃ viṣṇumātmānaṃ paramaṃ ca yat | [SkPur (Rkh), Revākhaṇḍa, 192 75.1]
rāgadveṣau tathā lobhaṃ kaḥ kuryād amarāṅganāḥ | [SkPur (Rkh), Revākhaṇḍa, 192 75.2]
sarvabhūtamaye viṣṇau sarvage sarvadhātari | [SkPur (Rkh), Revākhaṇḍa, 192 76.1]
nipātya taṃ pṛthagbhūte kuto rāgādiko guṇaḥ | [SkPur (Rkh), Revākhaṇḍa, 192 76.2]
evamasmāsu yuṣmāsu sarvabhūteṣu cābalāḥ | [SkPur (Rkh), Revākhaṇḍa, 192 77.1]
tanmathaikatvabhūteṣu rāgādyavasaraḥ kutaḥ | [SkPur (Rkh), Revākhaṇḍa, 192 77.2]
samyag dṛṣṭir iyaṃ proktā samastaikyāvalokinī | [SkPur (Rkh), Revākhaṇḍa, 192 78.1]
pṛthagvijñānamātraiva lokasaṃvyavahāravat | [SkPur (Rkh), Revākhaṇḍa, 192 78.2]
bhūtendriyāntaḥ karaṇapradhānapuruṣātmakam | [SkPur (Rkh), Revākhaṇḍa, 192 79.1]
jagadvai hyetad akhilaṃ tadā bhedaḥ kimātmakaḥ | [SkPur (Rkh), Revākhaṇḍa, 192 79.2]
bhavanti layamāyānti samudrasalilormayaḥ | [SkPur (Rkh), Revākhaṇḍa, 192 80.1]
na vāribhedato bhinnāstathaivaikyādidaṃ jagat | [SkPur (Rkh), Revākhaṇḍa, 192 80.2]
yathāgner arciṣaḥ pītāḥ piṅgalāruṇadhūsarāḥ | [SkPur (Rkh), Revākhaṇḍa, 192 81.1]
tathāpi nāgnito bhinnās tathaitad brahmaṇo jagat | [SkPur (Rkh), Revākhaṇḍa, 192 81.2]
bhavatībhiśca yat kṣobham asmākaṃ sa puraṃdaraḥ | [SkPur (Rkh), Revākhaṇḍa, 192 82.1]
kārayatyasad etac ca vivekācāracetasām | [SkPur (Rkh), Revākhaṇḍa, 192 82.2]
bhavantyaḥ sa ca devendro lokāśca sasurāsurāḥ | [SkPur (Rkh), Revākhaṇḍa, 192 83.1]
samudrādrivanopetā maddehāntaragocarāḥ | [SkPur (Rkh), Revākhaṇḍa, 192 83.2]
yatheyaṃ cārusarvāṅgī bhavatīnāṃ mayāgrataḥ | [SkPur (Rkh), Revākhaṇḍa, 192 84.1]
darśitā darśayiṣyāmi tathā caivākhilaṃ jagat | [SkPur (Rkh), Revākhaṇḍa, 192 84.2]
prayātu śakro mā garvamindratvaṃ kasya susthiram | [SkPur (Rkh), Revākhaṇḍa, 192 85.1]
yūyaṃ ca mā smayaṃ yāta santi rūpānvitāḥ striyaḥ | [SkPur (Rkh), Revākhaṇḍa, 192 85.2]
kiṃ surūpaṃ kurūpaṃ vā yadā bhedo na dṛśyate | [SkPur (Rkh), Revākhaṇḍa, 192 86.1]
tāratamyaṃ surūpatve satataṃ bhinnadarśanāt | [SkPur (Rkh), Revākhaṇḍa, 192 86.2]
bhavatīnāṃ smayaṃ matvā rūpaudāryaguṇodbhavam | [SkPur (Rkh), Revākhaṇḍa, 192 87.1]
mayeyaṃ darśitā tanvī tatastu śamameṣyatha | [SkPur (Rkh), Revākhaṇḍa, 192 87.2]
yasmān madūrorniṣpannā tviyamindīvarekṣaṇā | [SkPur (Rkh), Revākhaṇḍa, 192 88.1]
urvaśī nāma kalyāṇī bhaviṣyati varāpsarāḥ | [SkPur (Rkh), Revākhaṇḍa, 192 88.2]
tadiyaṃ devarājasya nīyatāṃ varavarṇinī | [SkPur (Rkh), Revākhaṇḍa, 192 89.1]
bhavatyastena cāsmākaṃ preṣitāḥ prītimicchatā | [SkPur (Rkh), Revākhaṇḍa, 192 89.2]
vaktavyaśca sahasrākṣo nāsmākaṃ bhogakāraṇāt | [SkPur (Rkh), Revākhaṇḍa, 192 90.1]
tapaścaryā na vāprāpyaphalaṃ prāptum abhīpsatā | [SkPur (Rkh), Revākhaṇḍa, 192 90.2]
sanmārgamasya jagato darśayiṣye karomyaham | [SkPur (Rkh), Revākhaṇḍa, 192 91.1]
tathā nareṇa sahito jagataḥ pālanodyataḥ | [SkPur (Rkh), Revākhaṇḍa, 192 91.2]
yadi kaścittavābādhāṃ karoti tridaśeśvara | [SkPur (Rkh), Revākhaṇḍa, 192 92.1]
tamahaṃ vārayiṣyāmi nivṛtto bhava vāsava | [SkPur (Rkh), Revākhaṇḍa, 192 92.2]
kartāsi cet tvam ābādhāṃ na duṣṭasyeha kasyacit | [SkPur (Rkh), Revākhaṇḍa, 192 93.1]
taṃ cāpi śāstā tadahaṃ pravartiṣyāmy asaṃśayam | [SkPur (Rkh), Revākhaṇḍa, 192 93.2]
etajjñātvā na santāpastvayā kāryo hi māṃ prati | [SkPur (Rkh), Revākhaṇḍa, 192 94.1]
upakārāya jagatām avatīrṇo 'smi vāsava | [SkPur (Rkh), Revākhaṇḍa, 192 94.2]
yā ceyamurvaśī mattaḥ samudbhūtā puraṃdara tretāgnihetubhūteyaṃ evaṃ prāpya bhaviṣyati | [SkPur (Rkh), Revākhaṇḍa, 192 95.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe narmadāmāhātmye śrīpatyutpattivarṇanaṃ nāma dvinavatyuttaraśatatamo 'dhyāyaḥ | [SkPur (Rkh), Revākhaṇḍa, 192 96.1]
{SkPur (Rkh), Revākhaṇḍa, 193}
śrīmārkaṇḍeya uvāca | [SkPur (Rkh), Revākhaṇḍa, 193 1.1]
ityukte 'psarasaḥ sarvāḥ praṇipatya punaḥ punaḥ | [SkPur (Rkh), Revākhaṇḍa, 193 1.2]
ūcur nārāyaṇaṃ devaṃ taddarśanasamīhayā | [SkPur (Rkh), Revākhaṇḍa, 193 1.3]
vasantakāmāpsarasa ūcuḥ | [SkPur (Rkh), Revākhaṇḍa, 193 2.1]
bhagavanbhavatā yo 'yamupadeśo hitārthinā | [SkPur (Rkh), Revākhaṇḍa, 193 2.2]
proktaḥ sa sarvo vijñāto māhātmyaṃ viditaṃ ca te | [SkPur (Rkh), Revākhaṇḍa, 193 2.3]
yattvetadbhavatā proktaṃ prasannenāntarātmanā | [SkPur (Rkh), Revākhaṇḍa, 193 3.1]
darśiteyaṃ viśālākṣī darśayiṣyāmi vo jagat | [SkPur (Rkh), Revākhaṇḍa, 193 3.2]
tatrārthe sarvabhāvena prapannānāṃ jagatpate | [SkPur (Rkh), Revākhaṇḍa, 193 4.1]
darśayātmānamakhilaṃ darśiteyaṃ yathorvaśī | [SkPur (Rkh), Revākhaṇḍa, 193 4.2]
yadi devāparādhe 'pi nāsmāsu kupitaṃ tava | [SkPur (Rkh), Revākhaṇḍa, 193 5.1]
namaste jagatāmīśa darśayātmānamātmanā | [SkPur (Rkh), Revākhaṇḍa, 193 5.2]
nārāyaṇa uvāca | [SkPur (Rkh), Revākhaṇḍa, 193 6.1]
paśyatehākhilāṃl lokān mama dehe surāṅganāḥ | [SkPur (Rkh), Revākhaṇḍa, 193 6.2]
madhuṃ madanam ātmānaṃ yac cānyad draṣṭumicchatha | [SkPur (Rkh), Revākhaṇḍa, 193 6.3]
śrīmārkaṇḍeya uvāca | [SkPur (Rkh), Revākhaṇḍa, 193 7.1]
ityuktvā bhagavāndevastadā nārāyaṇo nṛpa | [SkPur (Rkh), Revākhaṇḍa, 193 7.2]
uccairjahāsa svanavattatrābhūdakhilaṃ jagat | [SkPur (Rkh), Revākhaṇḍa, 193 7.3]
brahmā prajāpatiḥ śakraḥ saha rudraiḥ pinākadhṛk | [SkPur (Rkh), Revākhaṇḍa, 193 8.1]
ādityā vasavaḥ sādhyā viśvedevā maharṣayaḥ | [SkPur (Rkh), Revākhaṇḍa, 193 8.2]
nāsatyadasrāvanilaḥ sarvaśaśca tathāgnayaḥ | [SkPur (Rkh), Revākhaṇḍa, 193 9.1]
yakṣagandharvasiddhāśca piśācoragakinnarāḥ | [SkPur (Rkh), Revākhaṇḍa, 193 9.2]
samastāpsaraso vidyāḥ sāṅgā vedāstaduktayaḥ | [SkPur (Rkh), Revākhaṇḍa, 193 10.1]
manuṣyāḥ paśavaḥ kīṭāḥ pakṣiṇaḥ pādapāstathā | [SkPur (Rkh), Revākhaṇḍa, 193 10.2]
sarīsṛpāścātha sūkṣmā yaccānyajjīvasaṃjñitam | [SkPur (Rkh), Revākhaṇḍa, 193 11.1]
samudrāḥ sakalāḥ śailāḥ saritaḥ kānanāni ca | [SkPur (Rkh), Revākhaṇḍa, 193 11.2]
dvīpānyaśeṣāṇi tathā tathā sarvasarāṃsi ca | [SkPur (Rkh), Revākhaṇḍa, 193 12.1]
nagaragrāmapūrṇā ca medinī medinīpate | [SkPur (Rkh), Revākhaṇḍa, 193 12.2]
devāṅganābhirdevasya dehe dṛṣṭaṃ mahātmanaḥ | [SkPur (Rkh), Revākhaṇḍa, 193 12.3]
nakṣatragrahatārābhiḥ susampūrṇaṃ nabhastalam | [SkPur (Rkh), Revākhaṇḍa, 193 13.1]
dadṛśus tāḥ sucārvaṅgyas tasyāntarviśvaṃ rūpiṇaḥ | [SkPur (Rkh), Revākhaṇḍa, 193 13.2]
ūrdhvaṃ na tiryaṅnādhastādyadāntas tasya dṛśyate | [SkPur (Rkh), Revākhaṇḍa, 193 14.1]
tamanantamanādiṃ ca tatastās tuṣṭuvuḥ prabhum | [SkPur (Rkh), Revākhaṇḍa, 193 14.2]
madanena samaṃ sarvā madhunā ca varāṅganāḥ | [SkPur (Rkh), Revākhaṇḍa, 193 15.1]
sasādhvasā bhaktiparāḥ paraṃ vismayamāgatāḥ | [SkPur (Rkh), Revākhaṇḍa, 193 15.2]
vasantakāmāpsarasa ūcuḥ | [SkPur (Rkh), Revākhaṇḍa, 193 16.1]
paśyāma nādiṃ tava deva nāntaṃ na madhyamavyākṛtarūpapāram | [SkPur (Rkh), Revākhaṇḍa, 193 16.2]
parāyaṇaṃ tvāṃ jagatām anantaṃ natāḥ sma nārāyaṇamātmabhūtam | [SkPur (Rkh), Revākhaṇḍa, 193 16.3]
mahīnabhovāyujalāgnayastvaṃ śabdādirūpastu parāparātman | [SkPur (Rkh), Revākhaṇḍa, 193 17.1]
tvatto bhavatyacyute sarvam etadbhedādirūpo 'si vibho tvamātman | [SkPur (Rkh), Revākhaṇḍa, 193 17.2]
draṣṭāsi rūpasya parasya vettā śrotā ca śabdasya hare tvamekaḥ | [SkPur (Rkh), Revākhaṇḍa, 193 18.1]
sraṣṭā bhavān sarvagato 'khilasya ghrātā ca gandhasya pṛthak śarīrī | [SkPur (Rkh), Revākhaṇḍa, 193 18.2]
sureṣu sarveṣu na so 'sti kaścin manuṣyalokeṣu na so 'sti kaścit | [SkPur (Rkh), Revākhaṇḍa, 193 19.1]
paśvādivargeṣu na so 'sti kaścid yo nāṃśabhūtastava devadeva | [SkPur (Rkh), Revākhaṇḍa, 193 19.2]
brahmāmbudhīndupramukhāni saumya śakrādirūpāṇi tavottamāni | [SkPur (Rkh), Revākhaṇḍa, 193 20.1]
samudrarūpaṃ tava dhairyavatsu tejaḥ svarūpeṣu ravistathāgniḥ | [SkPur (Rkh), Revākhaṇḍa, 193 20.2]
kṣamādhaneṣu kṣitirūpamagryaṃ śīghro balavatsu vāyuḥ | [SkPur (Rkh), Revākhaṇḍa, 193 21.1]
manuṣyarūpaṃ tava rājaveṣo mūḍheṣu sarveśvara pādapo 'si | [SkPur (Rkh), Revākhaṇḍa, 193 21.2]
sarvānayeṣvacyuta dānavastvaṃ sanatsajātaśca vivekavatsu | [SkPur (Rkh), Revākhaṇḍa, 193 22.1]
rasasvarūpeṇa jalasthito 'si gandhasvarūpaṃ bhavato dharitryām | [SkPur (Rkh), Revākhaṇḍa, 193 22.2]
dṛśyasvarūpaśca hutāśanastvaṃ sparśasvarūpaṃ bhavataḥ samīre | [SkPur (Rkh), Revākhaṇḍa, 193 23.1]
śabdādikaṃ te nabhasi svarūpaṃ mantavyarūpo manasi prabho tvam | [SkPur (Rkh), Revākhaṇḍa, 193 23.2]
bodhasvarūpaśca matau tvamekaḥ sarvatra sarveśvara sarvabhūta | [SkPur (Rkh), Revākhaṇḍa, 193 24.1]
paśyāmi te nābhisarojamadhye brahmāṇamīśaṃ ca haraṃ bhṛkuṭyām | [SkPur (Rkh), Revākhaṇḍa, 193 24.2]
tavāśvinau karṇagatau samastāstavāsthitā bāhuṣu lokapālāḥ | [SkPur (Rkh), Revākhaṇḍa, 193 25.1]
ghrāṇo 'nilo netragatau ravīndu jihvā ca te nātha sarasvatīyam | [SkPur (Rkh), Revākhaṇḍa, 193 25.2]
pādau dharitrī jaṭharaṃ samastāṃl lokān hṛṣīkeśa vilokayāmaḥ | [SkPur (Rkh), Revākhaṇḍa, 193 26.1]
jaṅghe vayaṃ pādatalāṅgulīṣu piśācayakṣoragasiddhasaṅghāḥ | [SkPur (Rkh), Revākhaṇḍa, 193 26.2]
puṃstve prajānāṃ patiroṣṭhayugme pratiṣṭhitāste kratavaḥ samastāḥ | [SkPur (Rkh), Revākhaṇḍa, 193 27.1]
sarve vayaṃ te daśaneṣu deva daṃṣṭrāsu devā hyabhavaṃśca dantāḥ | [SkPur (Rkh), Revākhaṇḍa, 193 27.2]
romāṇyaśeṣās tava devasaṅghā vidyādharā nātha tavāṅghrirekhāḥ | [SkPur (Rkh), Revākhaṇḍa, 193 28.1]
sāṅgāḥ samastāstava deva vedāḥ samāsthitāḥ sandhiṣu bāhubhūtāḥ | [SkPur (Rkh), Revākhaṇḍa, 193 28.2]
varāhabhūtaṃ dharaṇīdharaste nṛsiṃharūpaṃ ca sadā karālam | [SkPur (Rkh), Revākhaṇḍa, 193 29.1]
paśyāma te vājiśirastathoccaistrivikrame yacca tadāprameyam | [SkPur (Rkh), Revākhaṇḍa, 193 29.2]
amī samudrāstava deva dehe maurvālayaḥ śailadharās tathāmī | [SkPur (Rkh), Revākhaṇḍa, 193 30.1]
imāśca gaṅgāpramukhāḥ sravantyo dvīpāṇyaśeṣāṇi vanādideśāḥ | [SkPur (Rkh), Revākhaṇḍa, 193 30.2]
stuvanti ceme munayastaveśa dehe sthitāstvanmahimānamagryam | [SkPur (Rkh), Revākhaṇḍa, 193 31.1]
tvāmīśitāraṃ jagatāmanantaṃ yajanti yajñaiḥ kila yajñino 'mī | [SkPur (Rkh), Revākhaṇḍa, 193 31.2]
tvattohi saumyaṃ jagatīha kiṃcit tvatto na raudraṃ ca samastamūrte | [SkPur (Rkh), Revākhaṇḍa, 193 32.1]
tvatto na śītaṃ ca na keśavoṣṇaṃ sarvasvarūpātiśayī tvameva | [SkPur (Rkh), Revākhaṇḍa, 193 32.2]
prasīda sarveśvara sarvabhūta sanātanātmaparameśvareśa | [SkPur (Rkh), Revākhaṇḍa, 193 33.1]
tvanmāyayā mohitamānasābhiryatte 'parāddhaṃ tadidaṃ kṣamasva | [SkPur (Rkh), Revākhaṇḍa, 193 33.2]
kiṃ vāparāddhaṃ tava devadeva yanmāyayā no hṛdayaṃ tavāpi | [SkPur (Rkh), Revākhaṇḍa, 193 34.1]
māyābhiśaṅkipraṇatārtihantar mano hi no vihvalatāmupaiti | [SkPur (Rkh), Revākhaṇḍa, 193 34.2]
na te 'parāddhaṃ yadi te 'parāddham asmābhir unmārgavivartinībhiḥ | [SkPur (Rkh), Revākhaṇḍa, 193 35.1]
tatkṣamyatāṃ sṛṣṭikṛtastavaiva devāparādhaḥ sṛjato vivekam | [SkPur (Rkh), Revākhaṇḍa, 193 35.2]
namo namaste govinda nārāyaṇa janārdana | [SkPur (Rkh), Revākhaṇḍa, 193 36.1]
tvannāmasmaraṇāt pāpamaśeṣaṃ naḥ praṇaśyatu | [SkPur (Rkh), Revākhaṇḍa, 193 36.2]
namo 'nanta namas tubhyaṃ viśvātmanviśvabhāvana | [SkPur (Rkh), Revākhaṇḍa, 193 37.1]
tvannāmasmaraṇāt pāpamaśeṣaṃ naḥ praṇaśyatu | [SkPur (Rkh), Revākhaṇḍa, 193 37.2]
vareṇya yajñapuruṣa prajāpālana vāmana | [SkPur (Rkh), Revākhaṇḍa, 193 38.1]
tvannāmasmaraṇāt pāpamaśeṣaṃ naḥ praṇaśyatu | [SkPur (Rkh), Revākhaṇḍa, 193 38.2]
namo 'stu te 'bjanābhāya prajāpatikṛte hara | [SkPur (Rkh), Revākhaṇḍa, 193 39.1]
tvannāmasmaraṇāt pāpamaśeṣaṃ naḥ praṇaśyatu | [SkPur (Rkh), Revākhaṇḍa, 193 39.2]
saṃsārārṇavapotāya namas tubhyamadhokṣaja | [SkPur (Rkh), Revākhaṇḍa, 193 40.1]
tvannāmasmaraṇāt pāpamaśeṣaṃ naḥ praṇaśyatu | [SkPur (Rkh), Revākhaṇḍa, 193 40.2]
namaḥ parasmai śrīśāya vāsudevāya vedhase | [SkPur (Rkh), Revākhaṇḍa, 193 41.1]
svecchayā guṇayuktāya sargasthityantakāriṇe | [SkPur (Rkh), Revākhaṇḍa, 193 41.2]
upasaṃhara viśvātmanrūpametatsanātanam | [SkPur (Rkh), Revākhaṇḍa, 193 42.1]
vardhamānaṃ na no draṣṭuṃ samarthaṃ cakṣurīśvara | [SkPur (Rkh), Revākhaṇḍa, 193 42.2]
pralayāgnisahasrasya samā dīptistavācyuta | [SkPur (Rkh), Revākhaṇḍa, 193 43.1]
pramāṇena diśo bhūmirgaganaṃ ca samāvṛtam | [SkPur (Rkh), Revākhaṇḍa, 193 43.2]
na vidmaḥ kutra vartāmo bhavānnāthopalakṣyate | [SkPur (Rkh), Revākhaṇḍa, 193 44.1]
sarvaṃ jagadiaikasthaṃ piṇḍitaṃ lakṣayāmahe | [SkPur (Rkh), Revākhaṇḍa, 193 44.2]
kiṃ varṇayāmo rūpaṃ te kiṃ pramāṇamidaṃ hare | [SkPur (Rkh), Revākhaṇḍa, 193 45.1]
māhātmyaṃ kiṃ nu te deva yajjihvāyā na gocare | [SkPur (Rkh), Revākhaṇḍa, 193 45.2]
vaktāro vāyutenāpi buddhīnāmayutāyutaiḥ | [SkPur (Rkh), Revākhaṇḍa, 193 46.1]
guṇanirvarṇanaṃ nātha kartuṃ tava na śakyate | [SkPur (Rkh), Revākhaṇḍa, 193 46.2]
tadetaddarśitaṃ rūpaṃ prasādaḥ paramaḥ kṛtaḥ | [SkPur (Rkh), Revākhaṇḍa, 193 47.1]
chandato jagatāmīśa tadetadupasaṃhara | [SkPur (Rkh), Revākhaṇḍa, 193 47.2]
mārkaṇḍeya uvāca | [SkPur (Rkh), Revākhaṇḍa, 193 48.1]
ityevaṃ saṃstutas tābhir apsarobhir janārdanaḥ | [SkPur (Rkh), Revākhaṇḍa, 193 48.2]
divyajñānopapannānāṃ tāsāṃ pratyakṣamīśvaraḥ | [SkPur (Rkh), Revākhaṇḍa, 193 48.3]
viveśa sarvabhūtāni svairaṃśairbhūtabhāvanaḥ | [SkPur (Rkh), Revākhaṇḍa, 193 49.1]
taṃ dṛṣṭvā sarvabhūteṣu līyamānamadhokṣajam | [SkPur (Rkh), Revākhaṇḍa, 193 49.2]
vismayaṃ paramaṃ cakruḥ samastā devayoṣitaḥ | [SkPur (Rkh), Revākhaṇḍa, 193 50.1]
sa ca sarveśvaraḥ śailānpādapānsāgarānbhuvam | [SkPur (Rkh), Revākhaṇḍa, 193 50.2]
jalamagniṃ tathā vāyum ākāśaṃ ca viveśa ha | [SkPur (Rkh), Revākhaṇḍa, 193 51.1]
kāle dikṣvatha sarvātma hy ātmanaścānyathāpi ca | [SkPur (Rkh), Revākhaṇḍa, 193 51.2]
ātmarūpasthitaṃ svena mahimnā bhāvayañjagat | [SkPur (Rkh), Revākhaṇḍa, 193 52.1]
devadānavarakṣāṃsi yakṣīvidyādharoragāḥ | [SkPur (Rkh), Revākhaṇḍa, 193 52.2]
manuṣyapaśukīṭādimṛgapaśvantarikṣagāḥ | [SkPur (Rkh), Revākhaṇḍa, 193 53.1]
ye 'ntarikṣe tathā bhūmau divi ye ca jalāśrayāḥ | [SkPur (Rkh), Revākhaṇḍa, 193 53.2]
tānviveśa sa viśvātmā punastadrūpam āsthitaḥ | [SkPur (Rkh), Revākhaṇḍa, 193 54.1]
nareṇa sārdhaṃ yat tābhir dṛṣṭapūrvam arindama | [SkPur (Rkh), Revākhaṇḍa, 193 54.2]
tāḥ paraṃ vismayaṃ jagmuḥ sarvāstridaśayoṣitaḥ | [SkPur (Rkh), Revākhaṇḍa, 193 55.1]
praṇemuḥ sādhvasāt pāṇḍuvadanā nṛpasattama | [SkPur (Rkh), Revākhaṇḍa, 193 55.2]
nārāyaṇo 'pi bhagavānāha tāstridaśāṅganāḥ | [SkPur (Rkh), Revākhaṇḍa, 193 56.1]
nārāyaṇa uvāca | [SkPur (Rkh), Revākhaṇḍa, 193 57.1]
nīyatāmurvaśī bhadrā yatrāsau tridaśeśvaraḥ | [SkPur (Rkh), Revākhaṇḍa, 193 57.2]
bhavatīnāṃ hitārthāya sarvabhūteṣvasāviti | [SkPur (Rkh), Revākhaṇḍa, 193 57.3]
jñānamutpāditaṃ bhūyo layaṃ bhūteṣu kurvatā | [SkPur (Rkh), Revākhaṇḍa, 193 58.1]
tadgacchadhvaṃ samasto 'yaṃ bhūtagrāmo madaṃśakaḥ | [SkPur (Rkh), Revākhaṇḍa, 193 58.2]
ahamadyātmabhūtasya vāsudevasya yoginaḥ | [SkPur (Rkh), Revākhaṇḍa, 193 59.1]
asmātparataraṃ nāsti yo 'nantaḥ paripathyate | [SkPur (Rkh), Revākhaṇḍa, 193 59.2]
tamajaṃ sarvabhūteśaṃ jānīta paramaṃ padam | [SkPur (Rkh), Revākhaṇḍa, 193 60.1]
ahaṃ bhavatyo devāśca manuṣyāḥ paśavaśca ye | [SkPur (Rkh), Revākhaṇḍa, 193 60.2]
etatsarvamanantasya vāsudevasya vai kṛtam | [SkPur (Rkh), Revākhaṇḍa, 193 60.3]
evaṃ jñātvā samaṃ sarvaṃ sadevāsuramānuṣam | [SkPur (Rkh), Revākhaṇḍa, 193 61.1]
sapaśvādiguṇaṃ caiva draṣṭavyaṃ tridaśāṅganāḥ | [SkPur (Rkh), Revākhaṇḍa, 193 61.2]
mārkaṇḍeya uvāca | [SkPur (Rkh), Revākhaṇḍa, 193 62.1]
ityuktās tena devena samastāstāḥ surastriyaḥ | [SkPur (Rkh), Revākhaṇḍa, 193 62.2]
praṇamya tau samadanāḥ savasantāśca pārthiva | [SkPur (Rkh), Revākhaṇḍa, 193 62.3]
ādāya corvaśīṃ bhūyo devarājamupāgatāḥ | [SkPur (Rkh), Revākhaṇḍa, 193 63.1]
ācakhyuśca yathāvṛttaṃ devarājāya tattathā | [SkPur (Rkh), Revākhaṇḍa, 193 63.2]
mārkaṇḍeya uvāca | [SkPur (Rkh), Revākhaṇḍa, 193 64.1]
tathā tvamapi rājendra sarvabhūteṣu keśavam | [SkPur (Rkh), Revākhaṇḍa, 193 64.2]
cintayansamatāṃ gaccha samataiva hi muktaye | [SkPur (Rkh), Revākhaṇḍa, 193 64.3]
rājannevaṃ viśeṣeṇa bhūteṣu parameśvaram | [SkPur (Rkh), Revākhaṇḍa, 193 65.1]
vāsudeva kathaṃ doṣāṃl lobhādīnna prahāsyasi | [SkPur (Rkh), Revākhaṇḍa, 193 65.2]
sarvabhūtāni govindād yadā nānyāni bhūpate | [SkPur (Rkh), Revākhaṇḍa, 193 66.1]
tadā vairādayo bhāvāḥ kriyatām na tu putraka | [SkPur (Rkh), Revākhaṇḍa, 193 66.2]
iti paśya jagatsarvaṃ vāsudevātmakaṃ nṛpa | [SkPur (Rkh), Revākhaṇḍa, 193 67.1]
etadeva hi kṛṣṇena rūpamāviṣkṛtaṃ nṛpa | [SkPur (Rkh), Revākhaṇḍa, 193 67.2]
parameśvareti yadrūpaṃ tadetatkathitaṃ tava | [SkPur (Rkh), Revākhaṇḍa, 193 68.1]
janmādibhāvarahitaṃ tad viṣṇoḥ paramaṃ padam | [SkPur (Rkh), Revākhaṇḍa, 193 68.2]
saṃkṣepeṇātha bhūpāla śrūyatāṃ yadvadāmi te | [SkPur (Rkh), Revākhaṇḍa, 193 69.1]
yanmataṃ puruṣaḥ kṛtvā paraṃ nirvāṇamṛcchati | [SkPur (Rkh), Revākhaṇḍa, 193 69.2]
sarvo viṣṇusamāso hi bhāvābhāvau ca tanmayau | [SkPur (Rkh), Revākhaṇḍa, 193 70.1]
sadasatsarvamīśo 'sau mahādevaḥ paraṃ padam | [SkPur (Rkh), Revākhaṇḍa, 193 70.2]
bhavajaladhigatānāṃ dvandvavātāhatānāṃ sutaduhitṛkalatratrāṇabhārārditānām | [SkPur (Rkh), Revākhaṇḍa, 193 71.1]
viṣamaviṣayatoye majjatāmaplavānāṃ bhavati śaraṇameko viṣṇupoto narāṇām | [SkPur (Rkh), Revākhaṇḍa, 193 71.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīpatimāhātmyavarṇanaṃ nāma trinavatyuttaraśatatamo 'dhyāyaḥ | [SkPur (Rkh), Revākhaṇḍa, 193 72.1]
{SkPur (Rkh), Revākhaṇḍa, 194}
śrīmārkaṇḍeya uvāca | [SkPur (Rkh), Revākhaṇḍa, 194 1.1]
tacchrutvānāntadevena viśvarūpamudāhṛtam | [SkPur (Rkh), Revākhaṇḍa, 194 1.2]
devarājastathā devāḥ paraṃ vismayamāgatāḥ | [SkPur (Rkh), Revākhaṇḍa, 194 1.3]
dṛṣṭvā cāpsarasaṃ puṇyām urvaśīṃ kamalānanām | [SkPur (Rkh), Revākhaṇḍa, 194 2.1]
saṃtrasto vismitaścābhūdindro rājaśriyā vṛtaḥ | [SkPur (Rkh), Revākhaṇḍa, 194 2.2]
na kiṃciduttaraṃ vākyamuktavāñjoṣamāsthitaḥ | [SkPur (Rkh), Revākhaṇḍa, 194 3.1]
iti vṛttāntabhūtaṃ hi nārāyaṇaviceṣṭitam | [SkPur (Rkh), Revākhaṇḍa, 194 3.2]
bhṛgoḥ khātyāṃ samutpannā lakṣmīḥ śrutvā tu vai nṛpa | [SkPur (Rkh), Revākhaṇḍa, 194 4.1]
vaiśvarūpaṃ paraṃ rūpaṃ vismitācintayat tadā | [SkPur (Rkh), Revākhaṇḍa, 194 4.2]
kenopāyena sa syān me bhartā nārāyaṇaḥ prabhuḥ | [SkPur (Rkh), Revākhaṇḍa, 194 5.1]
vratena tapasā vāpi dānena niyamena ca | [SkPur (Rkh), Revākhaṇḍa, 194 5.2]
vṛddhānāṃ sevanenātha devatārādhanena vā | [SkPur (Rkh), Revākhaṇḍa, 194 6.1]
iti cintāparāṃ kanyāṃ satī jñātvā yudhiṣṭhira | [SkPur (Rkh), Revākhaṇḍa, 194 6.2]
prāha prāpto mayā bhartā śaṅkarastapasā kila | [SkPur (Rkh), Revākhaṇḍa, 194 7.1]
prajāpatiśca gāyatryā hyanyābhirabhivāñchitāḥ | [SkPur (Rkh), Revākhaṇḍa, 194 7.2]
tapasaiva hi te prāpyastasmāttaccara suvrate | [SkPur (Rkh), Revākhaṇḍa, 194 8.1]
tapastvaṃ hi mahaccograṃ sarvavāñchitadāyakam | [SkPur (Rkh), Revākhaṇḍa, 194 8.2]
mārkaṇḍeya uvāca | [SkPur (Rkh), Revākhaṇḍa, 194 9.1]
sāgarāntaṃ samāsādya lakṣmīḥ parapuraṃjaya | [SkPur (Rkh), Revākhaṇḍa, 194 9.2]
cacāra vipulaṃ kālaṃ tapaḥ paramaduścaram | [SkPur (Rkh), Revākhaṇḍa, 194 9.3]
sthāṇuvatsaṃsthitā sābhūddivyaṃ varṣasahasrakam | [SkPur (Rkh), Revākhaṇḍa, 194 10.1]
tata indrādayo devāḥ śaṅkhacakragadādharāḥ | [SkPur (Rkh), Revākhaṇḍa, 194 10.2]
bhūtvā jagmustadarthaṃ te sā tu pṛṣṭavatī surān | [SkPur (Rkh), Revākhaṇḍa, 194 11.1]
viśvarūpaṃ vaiṣṇavaṃ yattaddarśayata māciram | [SkPur (Rkh), Revākhaṇḍa, 194 11.2]
vilakṣā vrīḍitā devā gatvā nārāyaṇaṃ tadā | [SkPur (Rkh), Revākhaṇḍa, 194 12.1]
abruvan vaiśvarūpaṃ no śaktā darśayituṃ vayam | [SkPur (Rkh), Revākhaṇḍa, 194 12.2]
tato yatheṣṭaṃ te jagmuḥ sa ca viṣṇur acintayat | [SkPur (Rkh), Revākhaṇḍa, 194 13.1]
ugrarūpā sthitā devī dehaṃ dahati bhārgavī | [SkPur (Rkh), Revākhaṇḍa, 194 13.2]
tāṃ tasmāt tatra gatvāhaṃ varaṃ dattvā tu vāñchitam | [SkPur (Rkh), Revākhaṇḍa, 194 14.1]
punas tapaḥ kariṣyāmi darśayiṣyāmi vā punaḥ | [SkPur (Rkh), Revākhaṇḍa, 194 14.2]
vaiṣṇavaṃ viśvarūpaṃ yad durdaśyaṃ devadānavaiḥ | [SkPur (Rkh), Revākhaṇḍa, 194 14.3]
mārkaṇḍeya uvāca | [SkPur (Rkh), Revākhaṇḍa, 194 15.1]
tato gatvā hṛṣīkeśaḥ sāgarāntasthitāṃ śriyam | [SkPur (Rkh), Revākhaṇḍa, 194 15.2]
prāha tuṣṭo 'smi te devi varaṃ vṛṇu yathepsitam | [SkPur (Rkh), Revākhaṇḍa, 194 15.3]
śrīruvāca | [SkPur (Rkh), Revākhaṇḍa, 194 16.1]
yadi tuṣṭo 'si me deva prapannāyā janārdana | [SkPur (Rkh), Revākhaṇḍa, 194 16.2]
tadā darśaya yaddṛṣṭamapsarobhis tavānagha | [SkPur (Rkh), Revākhaṇḍa, 194 16.3]
viśvarūpamanantaṃ ca bhūtabhāvana keśava | [SkPur (Rkh), Revākhaṇḍa, 194 17.1]
gandhamādanam āsādya kṛtaṃ yacca tapastvayā | [SkPur (Rkh), Revākhaṇḍa, 194 17.2]
tadvadasva vibho viṣṇo na mithyā yadi keśava | [SkPur (Rkh), Revākhaṇḍa, 194 18.1]
śraddadhāmi na caivāhaṃ rūpasyāsya kathaṃcana | [SkPur (Rkh), Revākhaṇḍa, 194 18.2]
bahubhiryakṣarakṣobhir māyācāripracāribhiḥ | [SkPur (Rkh), Revākhaṇḍa, 194 19.1]
chanditā mama jānadbhirbhāvam antargataṃ harau | [SkPur (Rkh), Revākhaṇḍa, 194 19.2]
bhūtvā viṣṇusvarūpāste cakriṇaśca caturbhujāḥ | [SkPur (Rkh), Revākhaṇḍa, 194 20.1]
suvrīḍitā gatāḥ sarve viśvarūpo sahāyataḥ | [SkPur (Rkh), Revākhaṇḍa, 194 20.2]
mārkaṇḍeya uvāca | [SkPur (Rkh), Revākhaṇḍa, 194 21.1]
nārāyaṇo 'tha bhagavāñchaṅkhacakragadābhṛtam | [SkPur (Rkh), Revākhaṇḍa, 194 21.2]
tayā tathoktas tad rūpaṃ muktvā vai surapūjitam | [SkPur (Rkh), Revākhaṇḍa, 194 21.3]
rūpaṃ paraṃ yathoktaṃ vai viśvarūpam adarśayat | [SkPur (Rkh), Revākhaṇḍa, 194 22.1]
darśayitvā vacaḥ prāha pañcarātravidhānataḥ | [SkPur (Rkh), Revākhaṇḍa, 194 22.2]
yo 'rcayiṣyati māṃ nityaṃ sa pūjyaḥ sa ca pūjitaḥ | [SkPur (Rkh), Revākhaṇḍa, 194 23.1]
dhanadhānyasamāyuktaḥ sarvabhogasamanvitaḥ | [SkPur (Rkh), Revākhaṇḍa, 194 23.2]
mūlaṃ hi sarvadharmāṇāṃ brahmacaryaṃ paraṃ tapaḥ | [SkPur (Rkh), Revākhaṇḍa, 194 24.1]
tenāhaṃ tatra sthāsyāmi mūlaśrīpatisaṃjñitaḥ | [SkPur (Rkh), Revākhaṇḍa, 194 24.2]
mūlaśrīḥ procyate brāhmī brahmacaryasvarūpiṇī | [SkPur (Rkh), Revākhaṇḍa, 194 25.1]
sarvayogamayī puṇyā sarvapāpaharī śubhā | [SkPur (Rkh), Revākhaṇḍa, 194 25.2]
patis tasyāḥ prabhurahaṃ varadaḥ prāṇināṃ priye | [SkPur (Rkh), Revākhaṇḍa, 194 26.1]
revājale naraḥ snātvā yo 'rcayen māṃ yatavrataḥ | [SkPur (Rkh), Revākhaṇḍa, 194 26.2]
mūlaśrīpatināmānaṃ vāñchite prāpnuyāt phalam | [SkPur (Rkh), Revākhaṇḍa, 194 27.1]
dānāni tatra yo dadyānmahādānāni ca priye | [SkPur (Rkh), Revākhaṇḍa, 194 27.2]
sahasraguṇitaṃ puṇyamanyasthānādavāpyate | [SkPur (Rkh), Revākhaṇḍa, 194 28.1]
dṛṣṭaṃ tvayā tatra deśe samyakcaivāvadhāritam | [SkPur (Rkh), Revākhaṇḍa, 194 28.2]
tadarcitvā parān kāmān āpsyasi tvaṃ na saṃśayaḥ | [SkPur (Rkh), Revākhaṇḍa, 194 28.3]
varaṃ vṛṇīṣva deveśi vāñchitaṃ durlabhaṃ suraiḥ | [SkPur (Rkh), Revākhaṇḍa, 194 29.1]
durgasaṃsārakāntārapatitaiḥ parameśvari | [SkPur (Rkh), Revākhaṇḍa, 194 29.2]
śrīruvāca | [SkPur (Rkh), Revākhaṇḍa, 194 30.1]
nārāyaṇa jagaddhātar nārāyaṇa jagatpate | [SkPur (Rkh), Revākhaṇḍa, 194 30.2]
nārāyaṇa parabrahma nārāyaṇaparāyaṇa | [SkPur (Rkh), Revākhaṇḍa, 194 30.3]
prasīda pāhi māṃ bhaktyā samyaksarge niyojaya | [SkPur (Rkh), Revākhaṇḍa, 194 31.1]
priyo hyasi priyāhaṃ te yathā syāṃ tattathā kuru | [SkPur (Rkh), Revākhaṇḍa, 194 31.2]
gṛhaṃ dharmārthakāmānāṃ kāraṇaṃ deva saṃmatam | [SkPur (Rkh), Revākhaṇḍa, 194 32.1]
tadāsthāyāśramaṃ puṇyaṃ māṃ śreyasi niyojaya | [SkPur (Rkh), Revākhaṇḍa, 194 32.2]
nārāyaṇa uvāca | [SkPur (Rkh), Revākhaṇḍa, 194 33.1]
nārāyaṇagirā devi vijñapto 'smi yatastvayā | [SkPur (Rkh), Revākhaṇḍa, 194 33.2]
nārāyaṇagirirnāma tena me'tra bhaviṣyati | [SkPur (Rkh), Revākhaṇḍa, 194 33.3]
nārāyaṇasmṛtau yāti duritaṃ janmakoṭijam | [SkPur (Rkh), Revākhaṇḍa, 194 34.1]
yasmād girati tasmācca girirityeva śabditam | [SkPur (Rkh), Revākhaṇḍa, 194 34.2]
tasmātsarvāśrayo devi giriḥ parvatarāṅ bhavet | [SkPur (Rkh), Revākhaṇḍa, 194 35.1]
surāsuramanuṣyāṇāṃ yathāhamapi cāśrayaḥ | [SkPur (Rkh), Revākhaṇḍa, 194 35.2]
ya etat pūjayiṣyanti maṇḍalasthaṃ paraṃ mama | [SkPur (Rkh), Revākhaṇḍa, 194 36.1]
nārāyaṇagirirnāma devarūpaṃ śubhekṣaṇe | [SkPur (Rkh), Revākhaṇḍa, 194 36.2]
te divyajñānasampannā divyadehaviceṣṭitāḥ | [SkPur (Rkh), Revākhaṇḍa, 194 37.1]
divyaṃ lokamavāpsyanti divyabhogasamanvitāḥ | [SkPur (Rkh), Revākhaṇḍa, 194 37.2]
mārkaṇḍeya uvāca | [SkPur (Rkh), Revākhaṇḍa, 194 38.1]
tayorevaṃ saṃvadatordevā indrapurogamāḥ | [SkPur (Rkh), Revākhaṇḍa, 194 38.2]
samāgatā vanoddeśaṃ sāgarānte maharṣayaḥ | [SkPur (Rkh), Revākhaṇḍa, 194 38.3]
tato bhṛguṃ devarājo nārāyaṇavicintitam | [SkPur (Rkh), Revākhaṇḍa, 194 39.1]
vavre jñātvā tu tatkanyāṃ dharmātmā sa dadau ca tām | [SkPur (Rkh), Revākhaṇḍa, 194 39.2]
dharmo 'pi vidhivadvatsa vivāhaṃ samakārayat | [SkPur (Rkh), Revākhaṇḍa, 194 40.1]
devadevasya rājarṣe devatārthe samāhitaḥ | [SkPur (Rkh), Revākhaṇḍa, 194 40.2]
yudhiṣṭhira uvāca | [SkPur (Rkh), Revākhaṇḍa, 194 41.1]
dharmo vivāhamakarodvidhivadyattvayoditam | [SkPur (Rkh), Revākhaṇḍa, 194 41.2]
ko vidhistatra kā dattā dakṣiṇā bhṛguṇāpi ca | [SkPur (Rkh), Revākhaṇḍa, 194 41.3]
vivāhayajñe samabhūtsruksruvagrahaṇe ca kaḥ | [SkPur (Rkh), Revākhaṇḍa, 194 42.1]
ṛtvijaḥ ke sadasyāśca tasyāsan dvijasattama | [SkPur (Rkh), Revākhaṇḍa, 194 42.2]
kiṃ tasyāvabhṛthaṃ tvāsīt tatsarvaṃ vada vistarāt | [SkPur (Rkh), Revākhaṇḍa, 194 43.1]
tvadvākyāmṛtapānena tṛptirmama na vidyate | [SkPur (Rkh), Revākhaṇḍa, 194 43.2]
mārkaṇḍeya uvāca | [SkPur (Rkh), Revākhaṇḍa, 194 44.1]
nārāyaṇavivāhasya yajñasya ca yudhiṣṭhira | [SkPur (Rkh), Revākhaṇḍa, 194 44.2]
tapasastasya devasya samyag ācaraṇasya ca | [SkPur (Rkh), Revākhaṇḍa, 194 44.3]
vaktuṃ samartho na guṇānbrahmāpi parameśvaraḥ | [SkPur (Rkh), Revākhaṇḍa, 194 45.1]
tathāpyuddeśato vacmi śṛṇu bhūtvā samāhitaḥ | [SkPur (Rkh), Revākhaṇḍa, 194 45.2]
brahmā saptarṣayastatra sruksruvagrahaṇe ratāḥ | [SkPur (Rkh), Revākhaṇḍa, 194 46.1]
agnīñjuhuvire rājanvedirdhātrī sasāgarā | [SkPur (Rkh), Revākhaṇḍa, 194 46.2]
daduḥ samudrā ratnāni brahmarṣibhyo nṛpottama | [SkPur (Rkh), Revākhaṇḍa, 194 47.1]
dhanado 'pi dadau vittaṃ sarvabrāhmaṇavāñchitam | [SkPur (Rkh), Revākhaṇḍa, 194 47.2]
viśvakarmā 'pi devānāṃ brahmarṣīṇāṃ paraṃtapa | [SkPur (Rkh), Revākhaṇḍa, 194 48.1]
veśmāni suvicitrāṇi sarvaratnamayāni ca | [SkPur (Rkh), Revākhaṇḍa, 194 48.2]
kṛtvā pradarśayāmāsa devendrāya yaśasvine | [SkPur (Rkh), Revākhaṇḍa, 194 49.1]
śatakratustato viprānkāpiṣṭhalapurogamān | [SkPur (Rkh), Revākhaṇḍa, 194 49.2]
śaunakādīṃśca papraccha baṣkalāñchāgalānapi | [SkPur (Rkh), Revākhaṇḍa, 194 50.1]
ātreyānapi rājendra vṛṇudhvamabhivāñchitam | [SkPur (Rkh), Revākhaṇḍa, 194 50.2]
dṛṣṭvā te citraratnāni prāhuḥ sarveśvareśvaram | [SkPur (Rkh), Revākhaṇḍa, 194 51.1]
devānāṃ ca ṛṣīṇāṃ ca saṅgamo 'yaṃ supuṇyakṛt | [SkPur (Rkh), Revākhaṇḍa, 194 51.2]
asminpuṇye sureśāna vastuṃ vāñchāmahe sadā | [SkPur (Rkh), Revākhaṇḍa, 194 52.1]
śatakratuḥ prāha punarvāso vātra bhaviṣyati | [SkPur (Rkh), Revākhaṇḍa, 194 52.2]
satyadharmaratā yūyaṃ yāvatkālaṃ bhaviṣyatha | [SkPur (Rkh), Revākhaṇḍa, 194 52.3]
mārkaṇḍeya uvāca | [SkPur (Rkh), Revākhaṇḍa, 194 53.1]
pṛṣṭaṃ yadrājaśārdūla ke makhe hotriṇo 'bhavan | [SkPur (Rkh), Revākhaṇḍa, 194 53.2]
tatprocyamānamadhunā śṛṇu bhūtvā samāhitaḥ | [SkPur (Rkh), Revākhaṇḍa, 194 53.3]
sanatkumārapramukhāḥ sadasyāstasya cābhavan | [SkPur (Rkh), Revākhaṇḍa, 194 54.1]
audgātramatryaṅgirasau marīciśca cakāra ha | [SkPur (Rkh), Revākhaṇḍa, 194 54.2]
hautraṃ dharmavasiṣṭhau ca brahmatvaṃ sanako muniḥ | [SkPur (Rkh), Revākhaṇḍa, 194 55.1]
ṣaṭtriṃśadgrāmasāhasraṃ prādāttebhyaḥ śatakratuḥ | [SkPur (Rkh), Revākhaṇḍa, 194 55.2]
lakṣmīrbhartrā ca saṃyuktābhavattatkṛtavānprabhuḥ | [SkPur (Rkh), Revākhaṇḍa, 194 56.1]
brahmaṇo juhvato vahniṃ yāvaddeśasthitaiḥ suraiḥ | [SkPur (Rkh), Revākhaṇḍa, 194 56.2]
dṛṣṭaṃ lalāṭaṃ deśo 'sau lalāṭa iti saṃjñitaḥ | [SkPur (Rkh), Revākhaṇḍa, 194 57.1]
sa deśaḥ śrīpateḥ kṣetrapuṇyaṃ devarṣisevitam | [SkPur (Rkh), Revākhaṇḍa, 194 57.2]
sarvāścaryamayaṃ divyaṃ divyasiddhisamanvitam | [SkPur (Rkh), Revākhaṇḍa, 194 58.1]
brāhmaṇānāṃ tataḥ paṅktiṃ niveśayitum udyatā | [SkPur (Rkh), Revākhaṇḍa, 194 58.2]
lakṣmīḥ śrīpatināmānamāha devaṃ vacastadā | [SkPur (Rkh), Revākhaṇḍa, 194 59.1]
śrīruvāca | [SkPur (Rkh), Revākhaṇḍa, 194 59.2]
ya ete brāhmaṇāḥ śiṣyā bhṛgvādīnāṃ yatavratāḥ | [SkPur (Rkh), Revākhaṇḍa, 194 59.3]
tānniveśayitumicchāmi tvatprasādādadhokṣaja | [SkPur (Rkh), Revākhaṇḍa, 194 60.1]
marīcyādayaḥ surendreṇa sthāpitā garuḍadhvaja | [SkPur (Rkh), Revākhaṇḍa, 194 60.2]
naiṣṭhikavratino viprā bahavo 'tra yatavratāḥ | [SkPur (Rkh), Revākhaṇḍa, 194 61.1]
prājāpatye vrate brāhme kecidatra vyavasthitāḥ | [SkPur (Rkh), Revākhaṇḍa, 194 61.2]
tān ahaṃ sthāpayiṣyāmi tvatprasādādadhokṣaja | [SkPur (Rkh), Revākhaṇḍa, 194 61.3]
mārkaṇḍeya uvāca | [SkPur (Rkh), Revākhaṇḍa, 194 62.1]
tataḥ kautūhaladharo bhagavānvṛṣabhadhvajaḥ | [SkPur (Rkh), Revākhaṇḍa, 194 62.2]
papraccha vratinaḥ sarvānvṛttibhede vyavasthitān | [SkPur (Rkh), Revākhaṇḍa, 194 62.3]
nārado 'pi mahādevamupetya ca satīpatim | [SkPur (Rkh), Revākhaṇḍa, 194 63.1]
prāha kṛṣṇājinadharo naiṣṭhikā brāhmaṇā hyamī | [SkPur (Rkh), Revākhaṇḍa, 194 63.2]
amī kāryāḥ suvastreṇa channaguhyā dvijottamāḥ | [SkPur (Rkh), Revākhaṇḍa, 194 64.1]
prājāpatyāś caturviṃśasahasrāṇi nareśvara | [SkPur (Rkh), Revākhaṇḍa, 194 64.2]
brahmacaryavratasthānāṃ vratabrahmavicāriṇām | [SkPur (Rkh), Revākhaṇḍa, 194 65.1]
dvādaśaiṣāṃ sahasrāṇi santi vai vṛṣabhadhvaja | [SkPur (Rkh), Revākhaṇḍa, 194 65.2]
nāradasya vacaḥ śrutvā devā devarṣayo 'pi ca | [SkPur (Rkh), Revākhaṇḍa, 194 66.1]
sādhu sādhvityamanyanta nocuḥ kecana kiṃcana | [SkPur (Rkh), Revākhaṇḍa, 194 66.2]
samāhvayat tato lakṣmīs tān viprān bhaktisaṃyutā | [SkPur (Rkh), Revākhaṇḍa, 194 67.1]
uvāca caraṇāngṛhya prasādaḥ kriyatāṃ mayi | [SkPur (Rkh), Revākhaṇḍa, 194 67.2]
ṣaṭtriṃśacca sahasrāṇi veśmanāmatra saṃsthitiḥ | [SkPur (Rkh), Revākhaṇḍa, 194 68.1]
viśvakarmakṛtānāṃ tu teṣu tiṣṭhantu vo 'khilāḥ | [SkPur (Rkh), Revākhaṇḍa, 194 68.2]
te tatheti pratijñāya sthitāḥ saṃprītamānasāḥ | [SkPur (Rkh), Revākhaṇḍa, 194 69.1]
dhanadhānyasamṛddhāśca vāñchitaprāptilakṣaṇāḥ | [SkPur (Rkh), Revākhaṇḍa, 194 69.2]
sarvakāmasamṛddhāśca hyanārambheṣu karmaṇām | [SkPur (Rkh), Revākhaṇḍa, 194 69.3]
iti saṃsthāpya tān viprān sā sthitā paryapālayat | [SkPur (Rkh), Revākhaṇḍa, 194 70.1]
caturdhā tu sthito viṣṇuḥ śriyā devyāḥ priye rataḥ | [SkPur (Rkh), Revākhaṇḍa, 194 70.2]
evaṃ vaivāhikamakhe nivṛtte ṛṣayastu tam | [SkPur (Rkh), Revākhaṇḍa, 194 71.1]
ūcuścāvabhṛthasnānaṃ kutra kurmo janārdana | [SkPur (Rkh), Revākhaṇḍa, 194 71.2]
iti śrutvā tu vacanaṃ śrīpatiḥ pādapaṅkajāt | [SkPur (Rkh), Revākhaṇḍa, 194 72.1]
mumoca jāhnavītoyaṃ revāmadhyagamaṃ śuci | [SkPur (Rkh), Revākhaṇḍa, 194 72.2]
hareḥ pādodakaṃ dṛṣṭvā niḥsṛtaṃ munayastu te | [SkPur (Rkh), Revākhaṇḍa, 194 73.1]
vismitāḥ samapadyanta jānantastasya gauravam | [SkPur (Rkh), Revākhaṇḍa, 194 73.2]
rudreṇa sahitāḥ sarve devatā ṛṣayas tathā | [SkPur (Rkh), Revākhaṇḍa, 194 74.1]
saṃkathā vismitāścakrur vidhunvantaḥ śirāṃsi ca | [SkPur (Rkh), Revākhaṇḍa, 194 74.2]
ṛṣaya ūcuḥ | [SkPur (Rkh), Revākhaṇḍa, 194 75.1]
brūhi śambho kimatrāyaṃ akasmād vārisambhavaḥ | [SkPur (Rkh), Revākhaṇḍa, 194 75.2]
viṣṇoḥ pādāmbujotthaśca sammohakaraṇaḥ paraḥ | [SkPur (Rkh), Revākhaṇḍa, 194 75.3]
īśvara uvāca | [SkPur (Rkh), Revākhaṇḍa, 194 76.1]
pādodakam idaṃ viṣṇorahaṃ jānāmi vai surāḥ | [SkPur (Rkh), Revākhaṇḍa, 194 76.2]
daśāśvamedhāvabhṛthaiḥ snānamatrātiricyate | [SkPur (Rkh), Revākhaṇḍa, 194 76.3]
yuṣmābhiḥ śrīpatiḥ pūjyaḥ snānaṃ cāvabhṛthaṃ kutaḥ | [SkPur (Rkh), Revākhaṇḍa, 194 77.1]
bhaviṣyatīti tenāśu idaṃ vo 'rthe vinirmitam | [SkPur (Rkh), Revākhaṇḍa, 194 77.2]
snātvātra tridaśeśānā yat phalaṃ samprapadyate | [SkPur (Rkh), Revākhaṇḍa, 194 78.1]
vaktuṃ na kenacidyāti tataḥ kimuttaraṃ vacaḥ | [SkPur (Rkh), Revākhaṇḍa, 194 78.2]
mārkaṇḍeya uvāca | [SkPur (Rkh), Revākhaṇḍa, 194 79.1]
evamuktvā tu te sarve snānaṃ kṛtvā yathāgatam | [SkPur (Rkh), Revākhaṇḍa, 194 79.2]
jagmurdevā maheśānapurogā bharatarṣabha | [SkPur (Rkh), Revākhaṇḍa, 194 79.3]
brāhmaṇāśca tataḥ sarve svaveśmānyeva bhejire | [SkPur (Rkh), Revākhaṇḍa, 194 80.1]
devatīrthe mahārāja sarvapāpapraṇāśane | [SkPur (Rkh), Revākhaṇḍa, 194 80.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīpativivāhavarṇanaṃ nāma caturnavatyuttaraśatatamo 'dhyāyaḥ | [SkPur (Rkh), Revākhaṇḍa, 194 81.1]
{SkPur (Rkh), Revākhaṇḍa, 195}
yudhiṣṭhira uvāca | [SkPur (Rkh), Revākhaṇḍa, 195 1.1]
devatīrthe tu kiṃ nāma māhātmyaṃ samudāhṛtam | [SkPur (Rkh), Revākhaṇḍa, 195 1.2]
phalaṃ kiṃ snānadānādikāriṇāṃ jāyate mune | [SkPur (Rkh), Revākhaṇḍa, 195 1.3]
mārkaṇḍeya uvāca | [SkPur (Rkh), Revākhaṇḍa, 195 2.1]
pṛthivyāṃ yāni tīrthāni devairmunigaṇairapi | [SkPur (Rkh), Revākhaṇḍa, 195 2.2]
sevitāni mahābāho tāni dhyātāni viṣṇunā | [SkPur (Rkh), Revākhaṇḍa, 195 2.3]
samāgatānyekatāṃ vai tatra tīrthe yudhiṣṭhira | [SkPur (Rkh), Revākhaṇḍa, 195 3.1]
tat tīrthaṃ vaiṣṇavaṃ puṇyaṃ devatīrtham iti śrutam | [SkPur (Rkh), Revākhaṇḍa, 195 3.2]
kurukṣetraṃ bhuvi paramantarikṣe tripuṣkaram | [SkPur (Rkh), Revākhaṇḍa, 195 4.1]
puruṣottamaṃ divi paraṃ devatīrthaṃ parātparam | [SkPur (Rkh), Revākhaṇḍa, 195 4.2]
devatīrthasamaṃ nāsti tīrtham atra paratra ca | [SkPur (Rkh), Revākhaṇḍa, 195 5.1]
yatprāpya manujastapyenna kadācid yudhiṣṭhira | [SkPur (Rkh), Revākhaṇḍa, 195 5.2]
devairuktāni tīrthāni yo 'tra snānaṃ samācaret | [SkPur (Rkh), Revākhaṇḍa, 195 6.1]
devatīrthe sa sarvatra snāto bhavati mānavaḥ | [SkPur (Rkh), Revākhaṇḍa, 195 6.2]
evamastviti tairuktā devā ṛṣigaṇā api | [SkPur (Rkh), Revākhaṇḍa, 195 7.1]
saṃtuṣṭāḥ śrīśamabhyarcya svaṃ svaṃ sthānaṃ tu bhejire | [SkPur (Rkh), Revākhaṇḍa, 195 7.2]
sūryagrahe 'tra vai kṣetre snātvā yatphalamaśnute | [SkPur (Rkh), Revākhaṇḍa, 195 8.1]
snātvā śrīśaṃ samabhyarcya samupoṣya yathāvidhi | [SkPur (Rkh), Revākhaṇḍa, 195 8.2]
yaddadāti hiraṇyāni dānāni vidhivannṛpa | [SkPur (Rkh), Revākhaṇḍa, 195 9.1]
tadanantaphalaṃ sarvaṃ sūryasya grahaṇe yathā | [SkPur (Rkh), Revākhaṇḍa, 195 9.2]
bhūmidānaṃ dhenudānaṃ svarṇadānamanantakam | [SkPur (Rkh), Revākhaṇḍa, 195 10.1]
vajradānamanantaṃ ca phalaṃ prāha śatakratuḥ | [SkPur (Rkh), Revākhaṇḍa, 195 10.2]
somo vai vastradānena mauktikānāṃ ca bhārgavaḥ | [SkPur (Rkh), Revākhaṇḍa, 195 11.1]
suvarṇasya ravirdānaṃ dharmarājo hyanantakam | [SkPur (Rkh), Revākhaṇḍa, 195 11.2]
devatīrthe tu yaddānaṃ śraddhāyuktena dīyate | [SkPur (Rkh), Revākhaṇḍa, 195 12.1]
tadanantaphalaṃ prāha bṛhaspatirudāradhīḥ | [SkPur (Rkh), Revākhaṇḍa, 195 12.2]
devatīrthe bhṛgukṣetre sarvatīrthādhika nṛpa | [SkPur (Rkh), Revākhaṇḍa, 195 13.1]
devatīrthe naraḥ snātvā śrīpatiṃ yo 'nupaśyati | [SkPur (Rkh), Revākhaṇḍa, 195 13.2]
somagrahe kulaśataṃ sa samuddhṛtya nākabhāk | [SkPur (Rkh), Revākhaṇḍa, 195 14.1]
dānāni dvijamukhyebhyo devatīrthe narādhipa | [SkPur (Rkh), Revākhaṇḍa, 195 14.2]
yairdattāni narairbhogabhāginaḥ pretya ceha te | [SkPur (Rkh), Revākhaṇḍa, 195 15.1]
devatīrthe viprabhojyaṃ harim uddiśya yaścaret | [SkPur (Rkh), Revākhaṇḍa, 195 15.2]
sa sarvāhlādamāpnoti svargaloke yudhiṣṭhira | [SkPur (Rkh), Revākhaṇḍa, 195 16.1]
devatīrthe naro nārī snātvā niyatamānasau | [SkPur (Rkh), Revākhaṇḍa, 195 16.2]
upoṣyaikādaśīṃ bhaktyā pūjayed yaḥ śriyaḥ patim | [SkPur (Rkh), Revākhaṇḍa, 195 17.1]
rātrau jāgaraṇaṃ kṛtvā ghṛtenodbodhya dīpakam | [SkPur (Rkh), Revākhaṇḍa, 195 17.2]
dvādaśyāṃ prātarutthāya tathā vai narmadājale | [SkPur (Rkh), Revākhaṇḍa, 195 18.1]
vipradāmpatyam abhyarcya vidhivatkurunandana | [SkPur (Rkh), Revākhaṇḍa, 195 18.2]
vastrābharaṇatāmbūlapuṣpadhūpavilepanaiḥ | [SkPur (Rkh), Revākhaṇḍa, 195 19.1]
akṣaye viṣṇuloke 'sau modate caritavrataḥ | [SkPur (Rkh), Revākhaṇḍa, 195 19.2]
yaḥ sadaikādaśītithau snātvopoṣyārcayeddharim | [SkPur (Rkh), Revākhaṇḍa, 195 20.1]
rātrau jāgaraṇaṃ kuryād vedaśāstravidhānataḥ | [SkPur (Rkh), Revākhaṇḍa, 195 20.2]
dharmarājakṛtāṃ pāpāṃ na sa paśyati yātanām | [SkPur (Rkh), Revākhaṇḍa, 195 21.1]
pañcarātravidhānena śrīpatiṃ yo 'rcayiṣyati | [SkPur (Rkh), Revākhaṇḍa, 195 21.2]
dīkṣāmavāpya vidhivadvaiṣṇavīṃ pāpanāśinīm | [SkPur (Rkh), Revākhaṇḍa, 195 22.1]
svargamokṣapradāṃ puṇyāṃ bhogadāṃ vittadāmatha | [SkPur (Rkh), Revākhaṇḍa, 195 22.2]
rājyadāṃ vā mahābhāga putradāṃ bhāgyadām atha | [SkPur (Rkh), Revākhaṇḍa, 195 23.1]
sukalatrapradāṃ vāpi viṣṇor bhaktipradām iti | [SkPur (Rkh), Revākhaṇḍa, 195 23.2]
tariṣyati bhavāmbhodhiṃ sa naraḥ kurunandana | [SkPur (Rkh), Revākhaṇḍa, 195 24.1]
yo 'rcayiṣyati tatraiva devatīrthe śriyaḥ patim | [SkPur (Rkh), Revākhaṇḍa, 195 24.2]
viśvarūpamatho samyaṅmūlaśrīpatimeva vā | [SkPur (Rkh), Revākhaṇḍa, 195 25.1]
nārāyaṇagiriṃ vāpi gṛhe vaikādaśītithau | [SkPur (Rkh), Revākhaṇḍa, 195 25.2]
bhaktimāñchraddhayā yuktaḥ kṣīraistīrthodakairapi | [SkPur (Rkh), Revākhaṇḍa, 195 26.1]
susūkṣmair ahatair vastrair mahākauśeyakair nṛpa | [SkPur (Rkh), Revākhaṇḍa, 195 26.2]
vicitrair netrajair vāpi dhūpairagurucandanaiḥ | [SkPur (Rkh), Revākhaṇḍa, 195 27.1]
guggulair ghṛtamiśraiśca naivedyair vividhair api | [SkPur (Rkh), Revākhaṇḍa, 195 27.2]
pāyasādyair manuṣyendra payasā vā yudhiṣṭhira | [SkPur (Rkh), Revākhaṇḍa, 195 28.1]
piṣṭadīpaiḥ suvimalair vardhamānair manoharaiḥ | [SkPur (Rkh), Revākhaṇḍa, 195 28.2]
pūjayitvā naro yāti yathā tacchṛṇu bhārata | [SkPur (Rkh), Revākhaṇḍa, 195 29.1]
śaṅkhī cakrī gadī padmī bhūtvāsau garuḍadhvajaḥ | [SkPur (Rkh), Revākhaṇḍa, 195 29.2]
devalokān atikramya viṣṇulokaṃ prapadyate | [SkPur (Rkh), Revākhaṇḍa, 195 30.1]
yastu vai parayā bhaktyā śrīpateḥ pādapaṅkajam | [SkPur (Rkh), Revākhaṇḍa, 195 30.2]
caturdhādhiṣṭhitaṃ paśyecchriyaṃ trailokyamātaram | [SkPur (Rkh), Revākhaṇḍa, 195 31.1]
nṛtyagītavinodena mucyate pātakardhruvam | [SkPur (Rkh), Revākhaṇḍa, 195 31.2]
nīrājane tu devasya prātarmadhye dine tathā | [SkPur (Rkh), Revākhaṇḍa, 195 32.1]
sāyaṃ ca niyato nityaṃ yaḥ paśyet pūjayeddharim | [SkPur (Rkh), Revākhaṇḍa, 195 32.2]
sa tīrtvā hyāpadaṃ durgāṃ naivārtiṃ samavāpnuyāt | [SkPur (Rkh), Revākhaṇḍa, 195 33.1]
āyuḥśrīvardhanaṃ puṃsāṃ cakṣuṣām api pūrakam | [SkPur (Rkh), Revākhaṇḍa, 195 33.2]
upapāpaharaṃ caiva sadā nīrājanaṃ hareḥ | [SkPur (Rkh), Revākhaṇḍa, 195 34.1]
tadā nīrājanākāle yo hareḥ paṭhati stavam | [SkPur (Rkh), Revākhaṇḍa, 195 34.2]
sa dhanyo devadevasya prasannenāntarātmanā | [SkPur (Rkh), Revākhaṇḍa, 195 35.1]
harer nīrājanāśeṣaṃ pāṇibhyāṃ yaḥ prayacchati | [SkPur (Rkh), Revākhaṇḍa, 195 35.2]
saṃgṛhya cakṣuṣī tena yojayen mārjayanmukham | [SkPur (Rkh), Revākhaṇḍa, 195 36.1]
timirādīnakṣirogān nāśayed dīptimanmukham | [SkPur (Rkh), Revākhaṇḍa, 195 36.2]
bhavaty aśeṣaduṣṭānāṃ nāśāyālaṃ narottama | [SkPur (Rkh), Revākhaṇḍa, 195 37.1]
dīpaprajvalanaṃ yasya nityamagre śriyaḥ pateḥ | [SkPur (Rkh), Revākhaṇḍa, 195 37.2]
snātvā revājale puṇye pradadyādadhikaṃ vratī | [SkPur (Rkh), Revākhaṇḍa, 195 38.1]
saptadvīpavatī tena sasāgaravanāpagā | [SkPur (Rkh), Revākhaṇḍa, 195 38.2]
pradakṣiṇīkṛtā syādvai dharaṇī śaṅkaro 'bravīt | [SkPur (Rkh), Revākhaṇḍa, 195 39.1]
idaṃ yaḥ paṭhyamānaṃ tu śṛṇuyāt paṭhate 'pi vā | [SkPur (Rkh), Revākhaṇḍa, 195 39.2]
smaraṇaṃ so 'tasamaye vipāpmā prāpnuyāddhareḥ | [SkPur (Rkh), Revākhaṇḍa, 195 40.1]
idaṃ yaśasyamāyuṣyaṃ svargyaṃ pitṛguṇapriyam | [SkPur (Rkh), Revākhaṇḍa, 195 40.2]
māhātmyaṃ śrāvayed viprāñchrīpateḥ śrāddhakarmaṇi | [SkPur (Rkh), Revākhaṇḍa, 195 41.1]
ghṛtena madhunā tena tarpitāḥ syuḥ pitāmahāḥ | [SkPur (Rkh), Revākhaṇḍa, 195 41.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīpatimāhātmyavarṇanaṃ nāma pañcanavatyuttaraśatatamo 'dhyāyaḥ | [SkPur (Rkh), Revākhaṇḍa, 195 42.1]
{SkPur (Rkh), Revākhaṇḍa, 196}
śrīmārkaṇḍeya uvāca | [SkPur (Rkh), Revākhaṇḍa, 196 1.1]
tato gacched dharādhīśa haṃsatīrthamanuttamam | [SkPur (Rkh), Revākhaṇḍa, 196 1.2]
yatra haṃsastapastaptvā brahmavāhanatāṃ gataḥ | [SkPur (Rkh), Revākhaṇḍa, 196 1.3]
haṃsatīrthe naraḥ snātvā dānaṃ dattvā ca kāñcanam | [SkPur (Rkh), Revākhaṇḍa, 196 2.1]
sarvapāpavinirmukto brahmalokaṃ sa gacchati | [SkPur (Rkh), Revākhaṇḍa, 196 2.2]
haṃsayuktena yānena taruṇādityavarcasā | [SkPur (Rkh), Revākhaṇḍa, 196 3.1]
sarvakāmasamṛddhena sevyamāno 'psarogaṇaiḥ | [SkPur (Rkh), Revākhaṇḍa, 196 3.2]
tatra bhuktvā yathākāmaṃ sarvān bhogān yathepsitān | [SkPur (Rkh), Revākhaṇḍa, 196 4.1]
jātismaro hi jāyeta punarmānuṣyam āgataḥ | [SkPur (Rkh), Revākhaṇḍa, 196 4.2]
saṃnyāsena tyajed dehaṃ mokṣam āpnoti bhārata | [SkPur (Rkh), Revākhaṇḍa, 196 5.1]
etatte kathitaṃ pārtha haṃsatīrthasya yatphalam | [SkPur (Rkh), Revākhaṇḍa, 196 6.1]
sarvapāpaharaṃ puṇyaṃ sarvaduḥkhavināśanam | [SkPur (Rkh), Revākhaṇḍa, 196 6.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe haṃsatīrthamāhātmyavarṇanaṃ nāma ṣaṇṇavatyuttaraśatatamo 'dhyāyaḥ | [SkPur (Rkh), Revākhaṇḍa, 196 7.1]
{SkPur (Rkh), Revākhaṇḍa, 197}
śrīmārkaṇḍeya uvāca | [SkPur (Rkh), Revākhaṇḍa, 197 1.1]
tasyaivānantaraṃ gacchet sūryatīrtham anuttamam | [SkPur (Rkh), Revākhaṇḍa, 197 1.2]
mūlasthānamiti khyātaṃ padmajasthāpitaṃ śubham | [SkPur (Rkh), Revākhaṇḍa, 197 1.3]
mūlaśrīpatinā devī proktā sthāpaya bhāskaram | [SkPur (Rkh), Revākhaṇḍa, 197 2.1]
śrutvā devoditaṃ devī sthāpayāmāsa bhāskaram | [SkPur (Rkh), Revākhaṇḍa, 197 2.2]
procyate narmadātīre mūlasthānākhyabhāskaraḥ | [SkPur (Rkh), Revākhaṇḍa, 197 3.1]
tatra tīrthe naro yastu snātvā niyatamānasaḥ | [SkPur (Rkh), Revākhaṇḍa, 197 4.1]
saṃtarpya pitṛdevāṃśca piṇḍena salilena ca | [SkPur (Rkh), Revākhaṇḍa, 197 4.2]
mūlasthānaṃ tataḥ paśyet sa gacchet paramāṃ gatim | [SkPur (Rkh), Revākhaṇḍa, 197 5.1]
guhyādguhyatarastatra viśeṣastu śruto mayā | [SkPur (Rkh), Revākhaṇḍa, 197 5.2]
samāgame munīnāṃ tu śaṅkarācchaśiśekharāt | [SkPur (Rkh), Revākhaṇḍa, 197 6.1]
sadā vai śuklasaptamyāṃ mūlamādityavāsaraḥ | [SkPur (Rkh), Revākhaṇḍa, 197 6.2]
tadā revājalaṃ gatvā snātvā saṃtarpya devatāḥ | [SkPur (Rkh), Revākhaṇḍa, 197 7.1]
pitṝṃśca bharataśreṣṭha dattvā dānaṃ svaśaktitaḥ | [SkPur (Rkh), Revākhaṇḍa, 197 7.2]
karavīrais tato gatvā raktacandanavāriṇā | [SkPur (Rkh), Revākhaṇḍa, 197 8.1]
saṃsthāpya bhāskaraṃ bhaktyā sampūjya ca yathāvidhi | [SkPur (Rkh), Revākhaṇḍa, 197 8.2]
tataḥ sāgurukair dhūpaiḥ kundaraiśca viśeṣataḥ | [SkPur (Rkh), Revākhaṇḍa, 197 9.1]
dhūpayed devadeveśaṃ dīpān bodhya diśo daśa | [SkPur (Rkh), Revākhaṇḍa, 197 9.2]
upoṣya jāgaraṃ kuryādgītavādyaṃ viśeṣataḥ | [SkPur (Rkh), Revākhaṇḍa, 197 10.1]
evaṃ kṛte mahīpāla na bhaved ugraduḥkhabhāk | [SkPur (Rkh), Revākhaṇḍa, 197 10.2]
sūryaloke vaset tāvad yāvat kalpaśatatrayam | [SkPur (Rkh), Revākhaṇḍa, 197 11.1]
gandharvair apsarobhiśca sevyamāno nṛpottama | [SkPur (Rkh), Revākhaṇḍa, 197 11.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe mūlasthānatīrthamāhātmyavarṇanaṃ nāma saptanavatyuttaraśatatamo 'dhyāyaḥ | [SkPur (Rkh), Revākhaṇḍa, 197 12.1]
{SkPur (Rkh), Revākhaṇḍa, 198}
mārkaṇḍeya uvāca | [SkPur (Rkh), Revākhaṇḍa, 198 1.1]
tato gacchenmahīpāla bhadrakālītisaṅgamam | [SkPur (Rkh), Revākhaṇḍa, 198 1.2]
śūlatīrthamiti khyātaṃ svayaṃ devena nirmitam | [SkPur (Rkh), Revākhaṇḍa, 198 1.3]
pañcāyatanamadhye tu tiṣṭhate parameśvaraḥ | [SkPur (Rkh), Revākhaṇḍa, 198 2.1]
śūlapāṇirmahādevaḥ sarvadevatapūjitaḥ | [SkPur (Rkh), Revākhaṇḍa, 198 2.2]
sa saṅgamo nṛpaśreṣṭha nityaṃ devairniṣevitaḥ | [SkPur (Rkh), Revākhaṇḍa, 198 3.1]
darśanāttasya tīrthasya snānadānādviśeṣataḥ | [SkPur (Rkh), Revākhaṇḍa, 198 3.2]
daurbhāgyaṃ durnimittaṃ ca hyabhiśāpo nṛpagrahaḥ | [SkPur (Rkh), Revākhaṇḍa, 198 4.1]
yadanyadduṣkṛtaṃ karma naśyate śaṅkaro 'bravīt | [SkPur (Rkh), Revākhaṇḍa, 198 4.2]
yudhiṣṭhira uvāca | [SkPur (Rkh), Revākhaṇḍa, 198 5.1]
kathaṃ śūleśvarī devī kathaṃ śūleśvaro haraḥ | [SkPur (Rkh), Revākhaṇḍa, 198 5.2]
prathito narmadātīre etadvistarato vada | [SkPur (Rkh), Revākhaṇḍa, 198 5.3]
mārkaṇḍeya uvāca | [SkPur (Rkh), Revākhaṇḍa, 198 6.1]
babhūva brāhmaṇaḥ kaścinmāṇḍavya iti viśrutaḥ | [SkPur (Rkh), Revākhaṇḍa, 198 6.2]
vṛttimānsarvadharmajñaḥ satye tapasi ca sthitaḥ | [SkPur (Rkh), Revākhaṇḍa, 198 6.3]
aśokāśramamadhyastho vṛkṣamūle mahātapāḥ | [SkPur (Rkh), Revākhaṇḍa, 198 7.1]
ūrdhvabāhurmahātejāstasthau maunavratānvitaḥ | [SkPur (Rkh), Revākhaṇḍa, 198 7.2]
tasya kālena mahatā tīvre tapasi vartataḥ | [SkPur (Rkh), Revākhaṇḍa, 198 8.1]
tamāśramamanuprāptā dasyavo loptrahāriṇaḥ | [SkPur (Rkh), Revākhaṇḍa, 198 8.2]
anusarpyamāṇā bahubhiḥ puruṣair bharatarṣabha | [SkPur (Rkh), Revākhaṇḍa, 198 9.1]
te tasyāvasathe loptraṃ nyadadhuḥ kurunandana | [SkPur (Rkh), Revākhaṇḍa, 198 9.2]
nidhāya ca tadā līnāstatraivāśramamaṇḍale | [SkPur (Rkh), Revākhaṇḍa, 198 10.1]
teṣu līneṣvatho śīghraṃ tatas tadrakṣiṇāṃ balam | [SkPur (Rkh), Revākhaṇḍa, 198 10.2]
ājagāma tato 'paśyaṃstam ṛṣiṃ taskarānugāḥ | [SkPur (Rkh), Revākhaṇḍa, 198 11.1]
tamapṛcchaṃstadā vṛttaṃ rakṣiṇastaṃ tapodhanam | [SkPur (Rkh), Revākhaṇḍa, 198 11.2]
vada kena pathā yātā dasyavo dvijasattama | [SkPur (Rkh), Revākhaṇḍa, 198 12.1]
tena gacchāmahe brahman yathā śīghrataraṃ vayam | [SkPur (Rkh), Revākhaṇḍa, 198 12.2]
tathā tu vacanaṃ teṣāṃ bruvatāṃ sa tapodhanaḥ | [SkPur (Rkh), Revākhaṇḍa, 198 13.1]
na kiṃcid vacanaṃ rājannavadatsādhvasādhu vā | [SkPur (Rkh), Revākhaṇḍa, 198 13.2]
tataste rājapuruṣā vicinvantastamāśramam | [SkPur (Rkh), Revākhaṇḍa, 198 14.1]
saṃyamyainaṃ tato rājñe sarvān dasyūn nyavedayan | [SkPur (Rkh), Revākhaṇḍa, 198 14.2]
taṃ rājā sahitaiś corair anvaśād vadhyatām iti | [SkPur (Rkh), Revākhaṇḍa, 198 15.1]
sambadhya taṃ ca tair rājañchūle proto mahātapāḥ | [SkPur (Rkh), Revākhaṇḍa, 198 15.2]
tataste śūlamāropya taṃ muniṃ rakṣiṇastadā | [SkPur (Rkh), Revākhaṇḍa, 198 16.1]
pratijagmur mahīpāla dhanānyādāya tānyatha | [SkPur (Rkh), Revākhaṇḍa, 198 16.2]
śūlasthaḥ sa tu dharmātmā kālena mahatā tadā | [SkPur (Rkh), Revākhaṇḍa, 198 17.1]
dhyāyandevaṃ trilokeśaṃ śaṅkaraṃ tamumāpatim | [SkPur (Rkh), Revākhaṇḍa, 198 17.2]
bahukālaṃ maheśānaṃ manasādhyāya saṃsthitaḥ | [SkPur (Rkh), Revākhaṇḍa, 198 18.1]
nirāhāro 'pi viprarṣirmaraṇaṃ nābhyapadyata | [SkPur (Rkh), Revākhaṇḍa, 198 18.2]
dhārayāmāsa viprāṇām ṛṣabhaḥ sa hṛdā harim | [SkPur (Rkh), Revākhaṇḍa, 198 19.1]
śūlāgre tapyamānena tapastena kṛtaṃ tadā | [SkPur (Rkh), Revākhaṇḍa, 198 19.2]
santāpaṃ paramaṃ jagmuḥ śrutvaitan munayo 'khilāḥ | [SkPur (Rkh), Revākhaṇḍa, 198 20.1]
te rātrau śakunā bhūtvā saṃnyavartanta bhārata | [SkPur (Rkh), Revākhaṇḍa, 198 20.2]
darśayanto muneḥ śaktiṃ tamapṛcchan dvijottamam | [SkPur (Rkh), Revākhaṇḍa, 198 21.1]
śrotum icchāma te brahman kiṃ pāpaṃ kṛtavānasi | [SkPur (Rkh), Revākhaṇḍa, 198 21.2]
śrīmārkaṇḍeya uvāca | [SkPur (Rkh), Revākhaṇḍa, 198 22.1]
tataḥ sa muniśārdūlas tān uvāca tapodhanān | [SkPur (Rkh), Revākhaṇḍa, 198 22.2]
doṣataḥ kiṃ gamiṣyāmi na hi me 'nyo parādhyati | [SkPur (Rkh), Revākhaṇḍa, 198 22.3]
evamuktvā tataḥ sarvān ācacakṣe tato muniḥ | [SkPur (Rkh), Revākhaṇḍa, 198 23.1]
munayaśca tato rājñe dvitīye 'hni nyavedayan | [SkPur (Rkh), Revākhaṇḍa, 198 23.2]
rājā tu tamṛṣiṃ śrutvā niṣkrāntaḥ saha bandhubhiḥ | [SkPur (Rkh), Revākhaṇḍa, 198 24.1]
prasādayāmāsa tadā śūlastham ṛṣisattamam | [SkPur (Rkh), Revākhaṇḍa, 198 24.2]
rājovāca | [SkPur (Rkh), Revākhaṇḍa, 198 25.1]
yanmayā 'pakṛtaṃ tāta tavājñānavaśādbahu | [SkPur (Rkh), Revākhaṇḍa, 198 25.2]
prasādaye tvāṃ tatrāhaṃ na me tvaṃ kroddhum arhasi | [SkPur (Rkh), Revākhaṇḍa, 198 25.3]
evamuktas tato rājñā prasādam akaron muniḥ | [SkPur (Rkh), Revākhaṇḍa, 198 26.1]
kṛtaprasādaṃ rājā taṃ tataḥ samavatārayat | [SkPur (Rkh), Revākhaṇḍa, 198 26.2]
avatīryamāṇastu muniḥ śūle māṃsatvam āgate | [SkPur (Rkh), Revākhaṇḍa, 198 27.1]
atisaṃpīḍito vipraḥ śaṅkaraṃ manasāgamat | [SkPur (Rkh), Revākhaṇḍa, 198 27.2]
saṃdhyātaḥ śaṅkaras tena bahukālopavāsataḥ | [SkPur (Rkh), Revākhaṇḍa, 198 28.1]
prādurbhūto mahādevaḥ śūlaṃ tasya tathāchinat | [SkPur (Rkh), Revākhaṇḍa, 198 28.2]
śūlamūlasthitaḥ śambhustuṣṭaḥ prāha punaḥpunaḥ | [SkPur (Rkh), Revākhaṇḍa, 198 29.1]
brūhi kiṃ kriyatāṃ vipra sattvasthānaparāyaṇa | [SkPur (Rkh), Revākhaṇḍa, 198 29.2]
adeyamapi dāsyāmi tuṣṭo 'smyadyomayā saha | [SkPur (Rkh), Revākhaṇḍa, 198 30.1]
kiṃ tu satyavatāṃ loke siddhirna syācca bhūyasī | [SkPur (Rkh), Revākhaṇḍa, 198 30.2]
svakarmaṇo 'nurūpaṃ hi phalaṃ bhuñjanti jantavaḥ | [SkPur (Rkh), Revākhaṇḍa, 198 31.1]
śubhena karmaṇā bhūtirduḥkhaṃ syāt pātakena tu | [SkPur (Rkh), Revākhaṇḍa, 198 31.2]
bahubhedaprabhinnaṃ tu manuṣyeṣu vipacyate | [SkPur (Rkh), Revākhaṇḍa, 198 32.1]
keṣāṃ daridrabhāvena keṣāṃ dhanavipattijam | [SkPur (Rkh), Revākhaṇḍa, 198 32.2]
santatyabhāvajaṃ keṣāṃ keṣāṃcit tadviparyayaḥ | [SkPur (Rkh), Revākhaṇḍa, 198 33.1]
tathā durvṛttitasteṣāṃ phalamāvirbhaven nṛṇām | [SkPur (Rkh), Revākhaṇḍa, 198 33.2]
keṣāṃcitputramaraṇe viyogāt priyamitrayoḥ | [SkPur (Rkh), Revākhaṇḍa, 198 34.1]
rājacaurāgnitaḥ keṣāṃ duḥkhaṃ syāddaivanirmitam | [SkPur (Rkh), Revākhaṇḍa, 198 34.2]
taccharīre tu keṣāṃcitkarmaṇā sampradṛśyate | [SkPur (Rkh), Revākhaṇḍa, 198 35.1]
jarāśca vividhāḥ keṣāṃ dṛśyante vyādhayas tathā | [SkPur (Rkh), Revākhaṇḍa, 198 35.2]
dṛśyante cābhiśāpāśca pūrvakarmānusaṃcitāḥ | [SkPur (Rkh), Revākhaṇḍa, 198 36.1]
kaṣṭāḥ kaṣṭatarāvasthā gatāḥ kecid anāgasaḥ | [SkPur (Rkh), Revākhaṇḍa, 198 36.2]
pūrvakarmavipākena dharmeṇa tapasi sthitāḥ | [SkPur (Rkh), Revākhaṇḍa, 198 37.1]
dāntāḥ svadāraniratā bhūridāḥ paripūjakāḥ | [SkPur (Rkh), Revākhaṇḍa, 198 37.2]
hrīmanto nayasaṃyuktā anye bahuguṇair yutāḥ | [SkPur (Rkh), Revākhaṇḍa, 198 38.1]
durgamāmāpadaṃ prāpya nijakarmasamudbhavām | [SkPur (Rkh), Revākhaṇḍa, 198 38.2]
na saṃjvaranti ye martyā dharmanindāṃ na kurvate | [SkPur (Rkh), Revākhaṇḍa, 198 39.1]
idameva tapo matvā kṣipanti suvicetasaḥ | [SkPur (Rkh), Revākhaṇḍa, 198 39.2]
hā bhrātarmātaḥ putreti kaṣṭeṣu na vadanti ye | [SkPur (Rkh), Revākhaṇḍa, 198 40.1]
smaranti māṃ maheśānamathavā puṣkarekṣaṇam | [SkPur (Rkh), Revākhaṇḍa, 198 40.2]
duṣkṛtaṃ pūrvajaṃ bhoktuṃ dhruvaṃ tadupaśāmyati | [SkPur (Rkh), Revākhaṇḍa, 198 41.1]
dināni yāvanti vasetsa kaṣṭe yathākṛtaṃ cintayad devamīśam | [SkPur (Rkh), Revākhaṇḍa, 198 42.1]
tāvanti saumyāni kṛtāni tena bhavanti vipra śrutinodanaiṣā | [SkPur (Rkh), Revākhaṇḍa, 198 42.2]
yasmāttvayā kaṣṭagatena nityaṃ smṛtaścāhaṃ manasā pūjitaśca | [SkPur (Rkh), Revākhaṇḍa, 198 43.1]
gaurīsahāyastena ihāgato 'smi brūhyadya kṛtyaṃ kriyatāṃ kiṃ nu vipra | [SkPur (Rkh), Revākhaṇḍa, 198 43.2]
māṇḍavya uvāca | [SkPur (Rkh), Revākhaṇḍa, 198 44.1]
tuṣṭo yadyumayā sārdhaṃ varado yadi śaṅkara | [SkPur (Rkh), Revākhaṇḍa, 198 44.2]
tadā me śūlasaṃsthasya saṃśayaṃ paramaṃ vada | [SkPur (Rkh), Revākhaṇḍa, 198 44.3]
na rujā mama kāpi syācchūlasaṃprotite 'gake | [SkPur (Rkh), Revākhaṇḍa, 198 45.1]
amṛtasrāvi tacchūlaṃ prabhāvāt kasya śaṃsa me | [SkPur (Rkh), Revākhaṇḍa, 198 45.2]
śrīśūlapāṇir uvāca | [SkPur (Rkh), Revākhaṇḍa, 198 46.1]
śūlasthena tvayā vipra manasā cintito 'smi yat | [SkPur (Rkh), Revākhaṇḍa, 198 46.2]
anayānāṃ nihantāhaṃ duḥkhānāṃ vinibarhaṇaḥ | [SkPur (Rkh), Revākhaṇḍa, 198 46.3]
dhyātamātro hyahaṃ vipra pātāle vāpi saṃsthitaḥ | [SkPur (Rkh), Revākhaṇḍa, 198 47.1]
śūlamūle tvahaṃ śambhuragre devī svayaṃ sthitā | [SkPur (Rkh), Revākhaṇḍa, 198 47.2]
jaganmātāmbikā devī tvāmṛtenānvapūrayat | [SkPur (Rkh), Revākhaṇḍa, 198 47.3]
māṇḍavya uvāca | [SkPur (Rkh), Revākhaṇḍa, 198 48.1]
pūrvameva sthito yasmācchūlaṃ vyāpyomayā saha | [SkPur (Rkh), Revākhaṇḍa, 198 48.2]
prasādapravaṇo mahyamidānīṃ cānayā saha | [SkPur (Rkh), Revākhaṇḍa, 198 48.3]
yasyāḥ saṃsmaraṇād eva daurbhāgyaṃ pralayaṃ vrajet | [SkPur (Rkh), Revākhaṇḍa, 198 49.1]
na daurbhāgyāt paraṃ loke duḥkhādduḥkhataraṃ kila | [SkPur (Rkh), Revākhaṇḍa, 198 49.2]
kilaivaṃ śrūyate gāthā purāṇeṣu surottama | [SkPur (Rkh), Revākhaṇḍa, 198 50.1]
trailokyaṃ dahatas tubhyaṃ saubhāgyamekatāṃ gatam | [SkPur (Rkh), Revākhaṇḍa, 198 50.2]
viṣṇorvakṣaḥsthalaṃ prāpya tatsthitaṃ ceti naḥ śrutam | [SkPur (Rkh), Revākhaṇḍa, 198 51.1]
pītaṃ tadvakṣasastrastadakṣeṇa parameṣṭhinā | [SkPur (Rkh), Revākhaṇḍa, 198 51.2]
tasmāt satīti saṃjajña iyamindīvarekṣaṇā | [SkPur (Rkh), Revākhaṇḍa, 198 52.1]
yajatastasya deveśa tava mānāvakhaṇḍanāt | [SkPur (Rkh), Revākhaṇḍa, 198 52.2]
juhāvāgnau tu sā devī hyātmānaṃ prāṇasaṃjñikam | [SkPur (Rkh), Revākhaṇḍa, 198 53.1]
ātmānaṃ bhasmasātkṛtvā prāleyādrestataḥ sutā | [SkPur (Rkh), Revākhaṇḍa, 198 53.2]
menakāyāṃ prabho jātā sāmprataṃ yā hyumābhidhā | [SkPur (Rkh), Revākhaṇḍa, 198 54.1]
anādinidhanā devī hyapratarkyā sureśvara | [SkPur (Rkh), Revākhaṇḍa, 198 54.2]
yadi tuṣṭo 'si deveśa hyumā me varadā yadi | [SkPur (Rkh), Revākhaṇḍa, 198 55.1]
ubhāvapyatra vai sthāne sthitau śūlāgramūlayoḥ | [SkPur (Rkh), Revākhaṇḍa, 198 55.2]
avatāro yatra tatra saṃsthitiṃ vai tataḥ kuru | [SkPur (Rkh), Revākhaṇḍa, 198 56.1]
śrīmārkaṇḍeya uvāca | [SkPur (Rkh), Revākhaṇḍa, 198 57.1]
tenaivamukte sahasā kṛtvā bhūmaṇḍalaṃ dvidhā | [SkPur (Rkh), Revākhaṇḍa, 198 57.2]
niḥsṛtau śūlamūlāgrālliṅgārcāpratirūpiṇau | [SkPur (Rkh), Revākhaṇḍa, 198 57.3]
pradyotayaddiśaḥ sarvā liṅgaṃ mūle pradṛśyate | [SkPur (Rkh), Revākhaṇḍa, 198 58.1]
vāmataḥ pratimā devī tadā śūleśvarī sthitā | [SkPur (Rkh), Revākhaṇḍa, 198 58.2]
vilobhayantī ca jagadbhāti pūrayatī diśaḥ | [SkPur (Rkh), Revākhaṇḍa, 198 59.1]
dṛṣṭvā kṛtāñjalipuṭaḥ stutiṃ cakre dvijottamaḥ | [SkPur (Rkh), Revākhaṇḍa, 198 59.2]
māṇḍavya uvāca | [SkPur (Rkh), Revākhaṇḍa, 198 60.1]
tvamasya jagato mātā jagatsaubhāgyadevatā | [SkPur (Rkh), Revākhaṇḍa, 198 60.2]
na tvayā rahitaṃ kiṃcid brahmāṇḍe 'sti varānane | [SkPur (Rkh), Revākhaṇḍa, 198 60.3]
prasādaṃ kuru dharmajñe mama tvājñaptum arhasi | [SkPur (Rkh), Revākhaṇḍa, 198 61.1]
īdṛśenaiva rūpeṇa keṣu sthāneṣu tiṣṭhasi | [SkPur (Rkh), Revākhaṇḍa, 198 61.2]
prasādapravaṇā bhūtvā vada tāni maheśvari | [SkPur (Rkh), Revākhaṇḍa, 198 61.3]
śrīdevyuvāca | [SkPur (Rkh), Revākhaṇḍa, 198 62.1]
sarvagā sarvabhūteṣu draṣṭavyā sarvato bhuvi | [SkPur (Rkh), Revākhaṇḍa, 198 62.2]
sarvalokeṣu yatkiṃcidvihitaṃ na mayā vinā | [SkPur (Rkh), Revākhaṇḍa, 198 62.3]
tathāpi yeṣu sthāneṣu draṣṭavyā siddhim īpsubhiḥ | [SkPur (Rkh), Revākhaṇḍa, 198 63.1]
smartavyā bhūtikāmena tāni vakṣyāmi tattvataḥ | [SkPur (Rkh), Revākhaṇḍa, 198 63.2]
vārāṇasyāṃ viśālākṣī naimiṣe liṅgadhāriṇī | [SkPur (Rkh), Revākhaṇḍa, 198 64.1]
prayāge lalitā devī kāmukā gandhamādane | [SkPur (Rkh), Revākhaṇḍa, 198 64.2]
mānase kumudā nāma viśvakāyā tathā 'pare | [SkPur (Rkh), Revākhaṇḍa, 198 65.1]
gomante gomatī nāma mandare kāmacāriṇī | [SkPur (Rkh), Revākhaṇḍa, 198 65.2]
madotkaṭā caitrarathe hayantī hāstine pure | [SkPur (Rkh), Revākhaṇḍa, 198 66.1]
kānyakubje sthitā gaurī rambhā hyamalaparvate | [SkPur (Rkh), Revākhaṇḍa, 198 66.2]
ekāmrake kīrtimatī viśvāṃ viśveśvare viduḥ | [SkPur (Rkh), Revākhaṇḍa, 198 67.1]
puṣkare puruhūtā ca kedāre mārgadāyinī | [SkPur (Rkh), Revākhaṇḍa, 198 67.2]
nandā himavataḥ prasthe gokarṇe bhadrakarṇikā | [SkPur (Rkh), Revākhaṇḍa, 198 68.1]
sthāneśvare bhavānī tu bilvake bilvapattrikā | [SkPur (Rkh), Revākhaṇḍa, 198 68.2]
śrīśaile mādhavī nāma bhadre bhadreśvarīti ca | [SkPur (Rkh), Revākhaṇḍa, 198 69.1]
jayā varāhaśaile tu kamalā kamalālaye | [SkPur (Rkh), Revākhaṇḍa, 198 69.2]
rudrakoṭyāṃ tu kalyāṇī kālī kālañjare tathā | [SkPur (Rkh), Revākhaṇḍa, 198 70.1]
mahāliṅge tu kapilā mākoṭe mukuṭeśvarī | [SkPur (Rkh), Revākhaṇḍa, 198 70.2]
śāligrāme mahādevī śivaliṅge jalapriyā | [SkPur (Rkh), Revākhaṇḍa, 198 71.1]
māyāpuryāṃ kumārī tu saṃtāne lalitā tathā | [SkPur (Rkh), Revākhaṇḍa, 198 71.2]
utpalākṣī sahasrākṣe hiraṇyākṣe mahotpalā | [SkPur (Rkh), Revākhaṇḍa, 198 72.1]
gayāyāṃ vimalā nāma maṅgalā puruṣottame | [SkPur (Rkh), Revākhaṇḍa, 198 72.2]
vipāśāyāmamoghākṣī pāṭalā puṇḍravardhane | [SkPur (Rkh), Revākhaṇḍa, 198 73.1]
nārāyaṇī supārśve tu trikūṭe bhadrasundarī | [SkPur (Rkh), Revākhaṇḍa, 198 73.2]
vipule vipulā nāma kalyāṇī malayācale | [SkPur (Rkh), Revākhaṇḍa, 198 74.1]
koṭavī koṭitīrtheṣu sugandhā gandhamādane | [SkPur (Rkh), Revākhaṇḍa, 198 74.2]
godāśrame trisandhyā tu gaṅgādvāre ratipriyā | [SkPur (Rkh), Revākhaṇḍa, 198 75.1]
śivacaṇḍe sabhānandā nandinī devikātaṭe | [SkPur (Rkh), Revākhaṇḍa, 198 75.2]
rukmiṇī dvāravatyāṃ tu rādhā vṛndāvane vane | [SkPur (Rkh), Revākhaṇḍa, 198 76.1]
devakī mathurāyāṃ tu pātāle parameśvarī | [SkPur (Rkh), Revākhaṇḍa, 198 76.2]
citrakūṭe tathā sītā vindhye vindhyanivāsinī | [SkPur (Rkh), Revākhaṇḍa, 198 77.1]
sahyādrāvekavīrā tu hariścandre tu caṇḍikā | [SkPur (Rkh), Revākhaṇḍa, 198 77.2]
ramaṇā rāmatīrthe tu yamunāyāṃ mṛgāvatī | [SkPur (Rkh), Revākhaṇḍa, 198 78.1]
karavīre mahālakṣmī rūpādevī vināyake | [SkPur (Rkh), Revākhaṇḍa, 198 78.2]
ārogyā vaidyanāthe tu mahākāle maheśvarī | [SkPur (Rkh), Revākhaṇḍa, 198 79.1]
abhayetyuṣṇatīrthe tu mṛgī vā vindhyakandare | [SkPur (Rkh), Revākhaṇḍa, 198 79.2]
māṇḍavye māṇḍukī nāma svāhā māheśvare pure | [SkPur (Rkh), Revākhaṇḍa, 198 80.1]
chāgaliṅge pracaṇḍā tu caṇḍikāmarakaṇṭake | [SkPur (Rkh), Revākhaṇḍa, 198 80.2]
someśvare varārohā prabhāse puṣkarāvatī | [SkPur (Rkh), Revākhaṇḍa, 198 81.1]
vedamātā sarasvatyāṃ pārā pārātaṭe mune | [SkPur (Rkh), Revākhaṇḍa, 198 81.2]
mahālaye mahābhāgā payoṣṇyāṃ piṅgaleśvarī | [SkPur (Rkh), Revākhaṇḍa, 198 82.1]
siṃhikā kṛtaśauce tu kartike caiva śāṃkarī | [SkPur (Rkh), Revākhaṇḍa, 198 82.2]
utpalāvartake lolā subhadrā śoṇasaṅgame | [SkPur (Rkh), Revākhaṇḍa, 198 83.1]
matā siddhavaṭe lakṣmīs taraṃgā bhāratāśrame | [SkPur (Rkh), Revākhaṇḍa, 198 83.2]
jālandhare viśvamukhī tārā kiṣkindhaparvate | [SkPur (Rkh), Revākhaṇḍa, 198 84.1]
devadāruvane puṣṭirmedhā kāśmīramaṇḍale | [SkPur (Rkh), Revākhaṇḍa, 198 84.2]
bhīmādevī himādrau tu puṣṭirvastreśvare tathā | [SkPur (Rkh), Revākhaṇḍa, 198 85.1]
kapālamocane śuddhirmātā kāyāvarohaṇe | [SkPur (Rkh), Revākhaṇḍa, 198 85.2]
śaṅkhoddhāre dhvanirnāma dhṛtiḥ piṇḍārake tathā | [SkPur (Rkh), Revākhaṇḍa, 198 86.1]
kālā tu candrabhāgāyāmacchode śaktidhāriṇī | [SkPur (Rkh), Revākhaṇḍa, 198 86.2]
veṇāyāmamṛtā nāma badaryāmurvaśī tathā | [SkPur (Rkh), Revākhaṇḍa, 198 87.1]
oṣadhī cottarakurau kuśadvīpe kuśodakā | [SkPur (Rkh), Revākhaṇḍa, 198 87.2]
manmathā hemakūṭe tu kumude satyavādinī | [SkPur (Rkh), Revākhaṇḍa, 198 88.1]
aśvatthe vandinīkā tu nidhirvaiśravaṇālaye | [SkPur (Rkh), Revākhaṇḍa, 198 88.2]
gāyatrī vedavadane pārvatī śivasannidhau | [SkPur (Rkh), Revākhaṇḍa, 198 89.1]
devaloke tathendrāṇī brahmāsye tu sarasvatī | [SkPur (Rkh), Revākhaṇḍa, 198 89.2]
sūryabimbe prabhā nāma mātṝṇāṃ vaiṣṇavī matā | [SkPur (Rkh), Revākhaṇḍa, 198 90.1]
arundhatī satīnāṃ tu rāmāsu ca tilottamā | [SkPur (Rkh), Revākhaṇḍa, 198 90.2]
citre brahmakalā nāma śaktiḥ sarvaśarīriṇām | [SkPur (Rkh), Revākhaṇḍa, 198 91.1]
śūleśvarī bhṛgukṣetre bhṛgau saubhāgyasundarī | [SkPur (Rkh), Revākhaṇḍa, 198 91.2]
etaduddeśataḥ proktaṃ nāmāṣṭaśatamuttamam | [SkPur (Rkh), Revākhaṇḍa, 198 92.1]
aṣṭottaraṃ ca tīrthānāṃ śatametad udāhṛtam | [SkPur (Rkh), Revākhaṇḍa, 198 92.2]
idameva paraṃ vipra sarveṣāṃ tu bhaviṣyati | [SkPur (Rkh), Revākhaṇḍa, 198 93.1]
paṭhatyaṣṭottaraśataṃ nāmnāṃ yaḥ śivasannidhau | [SkPur (Rkh), Revākhaṇḍa, 198 93.2]
sa mucyate naraḥ pāpaiḥ prāpnoti striyamīpsitām | [SkPur (Rkh), Revākhaṇḍa, 198 94.1]
snātvā nārī tṛtīyāyāṃ māṃ samabhyarcya bhaktitaḥ | [SkPur (Rkh), Revākhaṇḍa, 198 94.2]
na sā syādduḥkhinī jātu matprabhāvānnarottama | [SkPur (Rkh), Revākhaṇḍa, 198 95.1]
nityaṃ maddarśane nārī niyatāyā bhaviṣyati | [SkPur (Rkh), Revākhaṇḍa, 198 95.2]
patiputrakṛtaṃ duḥkhaṃ na sā prāpsyati karhicit | [SkPur (Rkh), Revākhaṇḍa, 198 96.1]
madālaye tu yā nārī tulāpuruṣasaṃjñitam | [SkPur (Rkh), Revākhaṇḍa, 198 96.2]
sampūjya maṇḍayed devāṃllokapālāṃśca sāgnikān | [SkPur (Rkh), Revākhaṇḍa, 198 97.1]
sapatnīkāndvijānpūjya vāsobhir bhūṣaṇais tathā | [SkPur (Rkh), Revākhaṇḍa, 198 97.2]
bhūtebhyas tu baliṃ dadyādṛtvigbhiḥ saha deśikaḥ | [SkPur (Rkh), Revākhaṇḍa, 198 98.1]
tataḥ pradakṣiṇīkṛtya tulāmityabhimantrayet | [SkPur (Rkh), Revākhaṇḍa, 198 98.2]
śuciraktāmbaro vā syād gṛhītvā kusumāñjalim | [SkPur (Rkh), Revākhaṇḍa, 198 99.1]
namaste sarvadevānāṃ śaktistvaṃ paramā sthitā | [SkPur (Rkh), Revākhaṇḍa, 198 99.2]
sākṣibhūtā jagaddhātrī nirmitā viśvayoninā | [SkPur (Rkh), Revākhaṇḍa, 198 100.1]
tvaṃ tule sarvabhūtānāṃ pramāṇamiha kīrtitā | [SkPur (Rkh), Revākhaṇḍa, 198 100.2]
karābhyāṃ baddhamuṣṭibhyāmāste paśyannumāmukham | [SkPur (Rkh), Revākhaṇḍa, 198 101.1]
tato 'pare tulābhāgenyaseyur dvijapuṃgavāḥ | [SkPur (Rkh), Revākhaṇḍa, 198 101.2]
dravyamaṣṭavidhaṃ tatra hyātmavittānusārataḥ | [SkPur (Rkh), Revākhaṇḍa, 198 102.1]
mandaśabhūte viprendra pṛthivyāṃ yadadhiṣṭhitam | [SkPur (Rkh), Revākhaṇḍa, 198 102.2]
suvarṇaṃ caiva niṣpāvāṃstathā rājikusumbhakam | [SkPur (Rkh), Revākhaṇḍa, 198 103.1]
tṛṇarājendulavaṇaṃ kuṅkumaṃ tu tathāṣṭamam | [SkPur (Rkh), Revākhaṇḍa, 198 103.2]
eṣāmekatamaṃ kuryād yathā vittānusārataḥ | [SkPur (Rkh), Revākhaṇḍa, 198 104.1]
sāmyādabhyadhikaṃ yāvat kāñcanādi bhaveddvija | [SkPur (Rkh), Revākhaṇḍa, 198 104.2]
tāvattiṣṭhennaro nārī paścādidamudīrayet | [SkPur (Rkh), Revākhaṇḍa, 198 105.1]
namo namaste lalite tulāpuruṣasaṃjñite | [SkPur (Rkh), Revākhaṇḍa, 198 105.2]
tvamume tārayasvāsmānasmātsaṃsārakardamāt | [SkPur (Rkh), Revākhaṇḍa, 198 106.1]
tato 'vatīrya murave pūrvamarddhaṃ nivedayet | [SkPur (Rkh), Revākhaṇḍa, 198 106.2]
ṛtvigbhyo 'paramarddhaṃ ca dadyādudakapūrvakam | [SkPur (Rkh), Revākhaṇḍa, 198 107.1]
tebhyo labdhā tato 'nujñāṃ dadyād anyeṣu cārthiṣu | [SkPur (Rkh), Revākhaṇḍa, 198 107.2]
sapatnīkaṃ guruṃ raktavāsasī paridhāpayet | [SkPur (Rkh), Revākhaṇḍa, 198 108.1]
anyāṃśca ṛtvijaḥ śaktyā guruṃ keyūrakaṅkaṇaiḥ | [SkPur (Rkh), Revākhaṇḍa, 198 108.2]
śuklāṃ gāṃ kṣīriṇīṃ dadyāllalitā prīyatāmiti | [SkPur (Rkh), Revākhaṇḍa, 198 109.1]
anena vidhinā yā tu kuryānnārī mamālaye | [SkPur (Rkh), Revākhaṇḍa, 198 109.2]
mattulyā sā bhavedrājñāṃ tejasā śrīrivāmalā | [SkPur (Rkh), Revākhaṇḍa, 198 110.1]
sāvitrīva ca saundarye janmāni daśa pañca ca | [SkPur (Rkh), Revākhaṇḍa, 198 110.2]
śrīmārkaṇḍeya uvāca | [SkPur (Rkh), Revākhaṇḍa, 198 111.1]
evaṃ niśamya vacanaṃ gauryā dvijavarottamaḥ | [SkPur (Rkh), Revākhaṇḍa, 198 111.2]
namaskṛtya jagāmāśu dharmarāja niveśanam | [SkPur (Rkh), Revākhaṇḍa, 198 111.3]
tadā prabhṛti tattīrthaṃ khyātaṃ śūleśvarīti ca | [SkPur (Rkh), Revākhaṇḍa, 198 112.1]
tasmiṃstīrthe tu yaḥ snātvā tarpayetpitṛdevatāḥ | [SkPur (Rkh), Revākhaṇḍa, 198 112.2]
brāhmaṇān annavāsobhiḥ piṇḍaiḥ pitṛpitāmahān | [SkPur (Rkh), Revākhaṇḍa, 198 113.1]
bhaktopahārairdeveśamumayā saha śaṅkaraṃ | [SkPur (Rkh), Revākhaṇḍa, 198 113.2]
dhūpagugguladānaiśca dīpadānaiḥ subodhitaiḥ | [SkPur (Rkh), Revākhaṇḍa, 198 114.1]
sarvapāpavinirmuktaḥ sa gacchecchivasannidhim | [SkPur (Rkh), Revākhaṇḍa, 198 114.2]
tasmiṃstīrthe tu yaḥ kaścid abhiyukto nareśvara | [SkPur (Rkh), Revākhaṇḍa, 198 115.1]
ambhiśāpi tathā snātastridinaṃ mucyate naraḥ | [SkPur (Rkh), Revākhaṇḍa, 198 115.2]
kṛṣṇapakṣe caturdaśyāṃ rātrau jāgarti yo naraḥ | [SkPur (Rkh), Revākhaṇḍa, 198 116.1]
upavāsaparaḥ śuddhaḥ śivaṃ sampūjayennaraḥ | [SkPur (Rkh), Revākhaṇḍa, 198 116.2]
pramucya pāpasaṃmohaṃ rudralokaṃ sa gacchati | [SkPur (Rkh), Revākhaṇḍa, 198 116.3]
trinetraśca caturbāhuḥ sākṣādrudro 'paraḥ | [SkPur (Rkh), Revākhaṇḍa, 198 117.1]
krīḍate devakanyābhiryāvaccandrārkatārakam | [SkPur (Rkh), Revākhaṇḍa, 198 117.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śūleśvaratīrthamāhātmyavarṇanaṃ nāmāṣṭanavatyuttaraśatatamo 'dhyāyaḥ | [SkPur (Rkh), Revākhaṇḍa, 198 118.1]
{SkPur (Rkh), Revākhaṇḍa, 199}
śrīmārkaṇḍeya uvāca | [SkPur (Rkh), Revākhaṇḍa, 199 1.1]
tasyaivānantaraṃ rājannāśvinaṃ tīrthamuttamam | [SkPur (Rkh), Revākhaṇḍa, 199 1.2]
kāmikaṃ sarvatīrthānāṃ prāṇināṃ siddhidāyakam | [SkPur (Rkh), Revākhaṇḍa, 199 1.3]
tatra tīrthe 'śvinau devau surūpau bhiṣajāṃ varau | [SkPur (Rkh), Revākhaṇḍa, 199 2.1]
tapaḥ kṛtvā suvipulaṃ saṃjātau yajñabhāginau | [SkPur (Rkh), Revākhaṇḍa, 199 2.2]
saṃmatau sarvadevānāmādityatanayāvubhau | [SkPur (Rkh), Revākhaṇḍa, 199 3.1]
nāsatyau sattvaṃ pannau sarvaduḥkhaghnasattamau | [SkPur (Rkh), Revākhaṇḍa, 199 3.2]
yudhiṣṭhira uvāca | [SkPur (Rkh), Revākhaṇḍa, 199 4.1]
ādityasya sutau tāta nāsatyau yena hetunā | [SkPur (Rkh), Revākhaṇḍa, 199 4.2]
saṃjātau śrotum icchāmi nirṇayaṃ paramaṃ dvija | [SkPur (Rkh), Revākhaṇḍa, 199 4.3]
mārkaṇḍeya uvāca | [SkPur (Rkh), Revākhaṇḍa, 199 5.1]
purāṇe bhāskare tāta etadvistarato mayā | [SkPur (Rkh), Revākhaṇḍa, 199 5.2]
saṃśrutaṃ devadevasya mārtaṇḍasya mahātmanaḥ | [SkPur (Rkh), Revākhaṇḍa, 199 5.3]
tatte saṃkṣepataḥ sarvaṃ bhaktiyuktasya bhārata | [SkPur (Rkh), Revākhaṇḍa, 199 6.1]
kathayāmi na sandeho vṛddhabhāvena karśitaḥ | [SkPur (Rkh), Revākhaṇḍa, 199 6.2]
atitejoraverdṛṣṭvā rājñī devī narottama | [SkPur (Rkh), Revākhaṇḍa, 199 7.1]
cacāra merukāntāre vaḍavā tapa ulbaṇam | [SkPur (Rkh), Revākhaṇḍa, 199 7.2]
tataḥ katipayāhasya kālasya bhagavānraviḥ | [SkPur (Rkh), Revākhaṇḍa, 199 8.1]
dṛṣṭvā tu rūpamutsṛjya paramaṃ teja ujjvalam | [SkPur (Rkh), Revākhaṇḍa, 199 8.2]
manobhavavaśībhūto hayo bhūtvā laghukramaḥ | [SkPur (Rkh), Revākhaṇḍa, 199 9.1]
visphurantī yathāprāṇaṃ dhāvamānā itastataḥ | [SkPur (Rkh), Revākhaṇḍa, 199 9.2]
heṣamāṇaḥ svareṇāsau maithunāyopacakrame | [SkPur (Rkh), Revākhaṇḍa, 199 10.1]
sammukhī tu tato devī nivṛttā laghuvikramā | [SkPur (Rkh), Revākhaṇḍa, 199 10.2]
yathā tathā nāsikāyāṃ praviṣṭaṃ bījamuttamam | [SkPur (Rkh), Revākhaṇḍa, 199 11.1]
tato nāsāgate bīje saṃjāto garbha uttamaḥ | [SkPur (Rkh), Revākhaṇḍa, 199 11.2]
jātau yataḥ sutau pārtha nāsatyau viśrutau tataḥ | [SkPur (Rkh), Revākhaṇḍa, 199 12.1]
susamau suvibhaktāṅgau bimbādbimbamivodyatau | [SkPur (Rkh), Revākhaṇḍa, 199 12.2]
adhikau sarvadevānāṃ rūpaiś caryasamanvitau | [SkPur (Rkh), Revākhaṇḍa, 199 13.1]
narmadātaṭamāśritya bhṛgukacche gatāvubhau | [SkPur (Rkh), Revākhaṇḍa, 199 13.2]
parāṃ siddhimanuprāptau tapaḥ kṛtvā suduścaram | [SkPur (Rkh), Revākhaṇḍa, 199 13.3]
tatra tīrthe tu yaḥ snātvā tarpayet pitṛdevatāḥ | [SkPur (Rkh), Revākhaṇḍa, 199 14.1]
surūpaḥ subhagaḥ pārtha jāyate yatra tatra ca | [SkPur (Rkh), Revākhaṇḍa, 199 14.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe āśvinatīrthamāhātmyavarṇanaṃ nāmaikonadviśatatamo 'dhyāyaḥ | [SkPur (Rkh), Revākhaṇḍa, 199 15.1]
{SkPur (Rkh), Revākhaṇḍa, 200}
śrīmārkaṇḍeya uvāca | [SkPur (Rkh), Revākhaṇḍa, 200 1.1]
tasyaivānantaraṃ pārtha sāvitrītīrthamuttamam | [SkPur (Rkh), Revākhaṇḍa, 200 1.2]
yatra siddhā mahābhāgā sāvitrī vedamātṛkā | [SkPur (Rkh), Revākhaṇḍa, 200 1.3]
yudhiṣṭhira uvāca | [SkPur (Rkh), Revākhaṇḍa, 200 2.1]
sāvitrī kā dvijaśreṣṭha kathaṃ vārādhyate budhaiḥ | [SkPur (Rkh), Revākhaṇḍa, 200 2.2]
prasannā vā varaṃ kaṃ ca dadāti kathayasva me | [SkPur (Rkh), Revākhaṇḍa, 200 2.3]
śrīmārkaṇḍeya uvāca | [SkPur (Rkh), Revākhaṇḍa, 200 3.1]
padmā padmāsanasthenādhiṣṭhitā padmayoginī | [SkPur (Rkh), Revākhaṇḍa, 200 3.2]
sāvitratejaḥsadṛśī sāvitrī tena cocyate | [SkPur (Rkh), Revākhaṇḍa, 200 3.3]
padmānanā padmavarṇā padmapatranibhekṣaṇā | [SkPur (Rkh), Revākhaṇḍa, 200 4.1]
dhyātavyā brāhmaṇairnityaṃ kṣatravaiśyair yathāvidhi | [SkPur (Rkh), Revākhaṇḍa, 200 4.2]
brahmahatyābhayātsā hi na tu śūdraiḥ kadācana | [SkPur (Rkh), Revākhaṇḍa, 200 5.1]
uccāraṇād dhāraṇād vā narake patati dhruvam | [SkPur (Rkh), Revākhaṇḍa, 200 5.2]
vedoccāraṇamātreṇa kṣatriyair dharmapālakaiḥ | [SkPur (Rkh), Revākhaṇḍa, 200 6.1]
jihvāchedo 'sya kartavyaḥ śūdrasyeti viniścayaḥ | [SkPur (Rkh), Revākhaṇḍa, 200 6.2]
bālā bālendusadṛśī raktavastrānulepanā | [SkPur (Rkh), Revākhaṇḍa, 200 7.1]
uṣaḥkāle tu dhyātavyā sandhyā sandhāna uttame | [SkPur (Rkh), Revākhaṇḍa, 200 7.2]
uttuṅgapīvarakucā sumukhī śubhadarśanā | [SkPur (Rkh), Revākhaṇḍa, 200 8.1]
sarvābharaṇasampannā śvetamālyānulepanā | [SkPur (Rkh), Revākhaṇḍa, 200 8.2]
śvetavastraparicchannā śvetayajñopavītinī | [SkPur (Rkh), Revākhaṇḍa, 200 9.1]
madhyāhnasandhyā dhyātavyā taruṇā bhuktimuktidā | [SkPur (Rkh), Revākhaṇḍa, 200 9.2]
pradoṣe tu punaḥ pārtha śvetā pāṇḍuramūrdhajā | [SkPur (Rkh), Revākhaṇḍa, 200 10.1]
sumṛtā tu durgakāntāre mātṛvatparirakṣati | [SkPur (Rkh), Revākhaṇḍa, 200 10.2]
viśeṣeṇa tu rājendra sāvitrītīrthamuttamam | [SkPur (Rkh), Revākhaṇḍa, 200 11.1]
snātvācamya vidhānena manovākkāyakarmabhiḥ | [SkPur (Rkh), Revākhaṇḍa, 200 11.2]
prāṇāyāmair dahed doṣān saptajanmārjitānbahūn | [SkPur (Rkh), Revākhaṇḍa, 200 12.1]
āpohiṣṭheti mantreṇa prokṣayedātmanastanum | [SkPur (Rkh), Revākhaṇḍa, 200 12.2]
navaṣaṭ ca tathā tisrastatra tīrthe nṛpottama | [SkPur (Rkh), Revākhaṇḍa, 200 13.1]
āpohiṣṭheti trirāvṛtya pratigrāhair na lipyate | [SkPur (Rkh), Revākhaṇḍa, 200 13.2]
aghamarṣaṇaṃ tryṛcaṃ toyaṃ yathāvedam athāpi vā | [SkPur (Rkh), Revākhaṇḍa, 200 14.1]
upapāpair na lipyeta padmapatramivāmbhasā | [SkPur (Rkh), Revākhaṇḍa, 200 14.2]
tryāpaṃ hi kurute vipra ullekhatrayam ācaret | [SkPur (Rkh), Revākhaṇḍa, 200 15.1]
caturthaṃ kārayed yas tu brahmahatyāṃ vyapohati | [SkPur (Rkh), Revākhaṇḍa, 200 15.2]
drupadākhyaśca yo mantro vede vājasaneyake | [SkPur (Rkh), Revākhaṇḍa, 200 16.1]
antarjale sakṛjjaptaḥ sarvapāpakṣayaṃkaraḥ | [SkPur (Rkh), Revākhaṇḍa, 200 16.2]
udutyam iti mantreṇa pūjayitvā divākaram | [SkPur (Rkh), Revākhaṇḍa, 200 17.1]
gāyatrīṃ ca japed devīṃ pavitrāṃ vedamātaram | [SkPur (Rkh), Revākhaṇḍa, 200 17.2]
gāyatrīṃ tu japed devīṃ yaḥ sandhyānantaraṃ dvijaḥ | [SkPur (Rkh), Revākhaṇḍa, 200 18.1]
sarvapāpavinirmukto brahmalokaṃ sa gacchati | [SkPur (Rkh), Revākhaṇḍa, 200 18.2]
daśabhirjanmabhirlabdhaṃ śatena tu purākṛtam | [SkPur (Rkh), Revākhaṇḍa, 200 19.1]
triyugaṃ tu sahasreṇa gāyatrī hanti kilbiṣam | [SkPur (Rkh), Revākhaṇḍa, 200 19.2]
gāyatrīsāramātro 'pi varaṃ vipraḥ suyantritaḥ | [SkPur (Rkh), Revākhaṇḍa, 200 20.1]
nāyantritaś caturvedī sarvāśī sarvavikrayī | [SkPur (Rkh), Revākhaṇḍa, 200 20.2]
sandhyāhīno 'śucir nityamanarhaḥ sarvakarmasu | [SkPur (Rkh), Revākhaṇḍa, 200 21.1]
yadanyat kurute kiṃcinna tasya phalabhāg bhavet | [SkPur (Rkh), Revākhaṇḍa, 200 21.2]
sandhyāṃ nopāsate yastu brāhmaṇo mandabuddhimān | [SkPur (Rkh), Revākhaṇḍa, 200 22.1]
sa jīvanneva śūdraḥ syān mṛtaḥ śvā samprajāyate | [SkPur (Rkh), Revākhaṇḍa, 200 22.2]
sāvitrītīrthamāsādya sāvitrīṃ yo japeddvijaḥ | [SkPur (Rkh), Revākhaṇḍa, 200 23.1]
traividyaṃ tu phalaṃ tasya jāyate nātra saṃśayaḥ | [SkPur (Rkh), Revākhaṇḍa, 200 23.2]
pitṝnuddiśya yaḥ snātvā piṇḍanirvapaṇaṃ nṛpa | [SkPur (Rkh), Revākhaṇḍa, 200 24.1]
kurute dvādaśābdāni tṛpyanti tatpitāmahāḥ | [SkPur (Rkh), Revākhaṇḍa, 200 24.2]
sāvitrītīrthamāsādya yaḥ kuryāt prāṇasaṃkṣayam | [SkPur (Rkh), Revākhaṇḍa, 200 25.1]
brahmalokaṃ vaset tāvad yāvad ābhūtasamplavam | [SkPur (Rkh), Revākhaṇḍa, 200 25.2]
pūrṇe caiva tataḥ kāla iha mānuṣyatāṃ gataḥ | [SkPur (Rkh), Revākhaṇḍa, 200 26.1]
caturvedo dvijo rājañjāyate vimale kule | [SkPur (Rkh), Revākhaṇḍa, 200 26.2]
dhanadhānyacayopetaḥ putrapautrasamanvitaḥ | [SkPur (Rkh), Revākhaṇḍa, 200 27.1]
vyādhiśokavinirmukto jīvecca śaradāṃ śatam | [SkPur (Rkh), Revākhaṇḍa, 200 27.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe sāvitrītīrthamāhātmyavarṇanaṃ nāma dviśatatamo 'dhyāyaḥ | [SkPur (Rkh), Revākhaṇḍa, 200 28.1]
{SkPur (Rkh), Revākhaṇḍa, 201}
śrīmārkaṇḍeya uvāca | [SkPur (Rkh), Revākhaṇḍa, 201 1.1]
tato gacchen mahīpāla devatīrthamanuttamam | [SkPur (Rkh), Revākhaṇḍa, 201 1.2]
yatra siddhā mahābhāgā devāḥ sendrā yudhiṣṭhira | [SkPur (Rkh), Revākhaṇḍa, 201 1.3]
snānaṃ dānaṃ japo homaḥ svādhyāyo devatārcanam | [SkPur (Rkh), Revākhaṇḍa, 201 2.1]
tatra tīrthaprabhāvena kṛtamānantyamaśnute | [SkPur (Rkh), Revākhaṇḍa, 201 2.2]
viśeṣādbhādrapade tu kṛṣṇapakṣe trayodaśīm | [SkPur (Rkh), Revākhaṇḍa, 201 3.1]
pradhānaṃ sarvatīrthānāṃ devairadhyāsitaṃ purā | [SkPur (Rkh), Revākhaṇḍa, 201 3.2]
snātvā trayodaśīdine śrāddhaṃ kṛtvā vidhānataḥ | [SkPur (Rkh), Revākhaṇḍa, 201 4.1]
devaiḥ saṃsthāpitaṃ devaṃ sampūjya vṛṣabhadhvajam | [SkPur (Rkh), Revākhaṇḍa, 201 4.2]
sarvapāpavinirmukto rudralokamavāpnuyāt | [SkPur (Rkh), Revākhaṇḍa, 201 4.3]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe devatīrthamāhātmyavarṇanaṃ nāmaikottaradviśatatamo 'dhyāyaḥ | [SkPur (Rkh), Revākhaṇḍa, 201 5.1]
{SkPur (Rkh), Revākhaṇḍa, 202}
mārkaṇḍeya uvāca | [SkPur (Rkh), Revākhaṇḍa, 202 1.1]
tasyaivānantaraṃ cānyacchikhitīrthamanuttamam | [SkPur (Rkh), Revākhaṇḍa, 202 1.2]
pradhānaṃ sarvatīrthānāṃ pañcāyatanamuttamam | [SkPur (Rkh), Revākhaṇḍa, 202 1.3]
tatra tīrthe tapastaptvā śikhārthaṃ havyavāhanaḥ | [SkPur (Rkh), Revākhaṇḍa, 202 2.1]
śikhāṃ prāpya śikhī bhūtvā śikhākhyaṃ sthāpayañchivam | [SkPur (Rkh), Revākhaṇḍa, 202 2.2]
pratipacchuklapakṣe yā bhavedāśvayuje nṛpa | [SkPur (Rkh), Revākhaṇḍa, 202 3.1]
tadā tīrthavare gatvā snātvā vai narmadājale | [SkPur (Rkh), Revākhaṇḍa, 202 3.2]
devān ṛṣīn pitṝṃścānyāṃs tarpayet tilavāriṇā | [SkPur (Rkh), Revākhaṇḍa, 202 4.1]
hiraṇyaṃ brāhmaṇe dadyāt saṃtarpya ca hutāśanam | [SkPur (Rkh), Revākhaṇḍa, 202 4.2]
gandhamālyais tathā dhūpais tataḥ sampūjayecchivam | [SkPur (Rkh), Revākhaṇḍa, 202 5.1]
anena vidhinābhyarcya śikhitīrthe maheśvaram | [SkPur (Rkh), Revākhaṇḍa, 202 5.2]
vimānenārkavarṇena hyapsarogaṇasaṃvṛtaḥ | [SkPur (Rkh), Revākhaṇḍa, 202 6.1]
gīyamānastu gandharvair rudralokaṃ sa gacchati | [SkPur (Rkh), Revākhaṇḍa, 202 6.2]
śatrukṣayamavāpnoti tejasvī jāyate bhuvi | [SkPur (Rkh), Revākhaṇḍa, 202 7.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śikhitīrthamāhātmyavarṇanaṃ nāma dvyadhikadviśatatamo 'dhyāyaḥ | [SkPur (Rkh), Revākhaṇḍa, 202 8.1]
{SkPur (Rkh), Revākhaṇḍa, 203}
śrīmārkaṇḍeya uvāca | [SkPur (Rkh), Revākhaṇḍa, 203 1.1]
tato gaccheddharādhīśa koṭitīrthamanuttamam | [SkPur (Rkh), Revākhaṇḍa, 203 1.2]
yatra siddhā mahābhāgāḥ koṭisaṃkhyā maharṣayaḥ | [SkPur (Rkh), Revākhaṇḍa, 203 1.3]
tapaḥ kṛtvā suvipulamṛṣibhiḥ sthāpitaḥ śivaḥ | [SkPur (Rkh), Revākhaṇḍa, 203 2.1]
tathā koṭīśvarī devī cāmuṇḍā mahiṣārdinī | [SkPur (Rkh), Revākhaṇḍa, 203 2.2]
kṛṣṇapakṣe caturdaśyāṃ māsi bhādrapade nṛpa | [SkPur (Rkh), Revākhaṇḍa, 203 3.1]
tīrthakoṭīḥ samāhūya munibhiḥ sthāpitaḥ śivaḥ | [SkPur (Rkh), Revākhaṇḍa, 203 3.2]
tasyāṃ tithau ca hastarkṣaṃ sarvapāpapraṇāśanam | [SkPur (Rkh), Revākhaṇḍa, 203 4.1]
tatra tīrthe tadā gatvā snānaṃ kṛtvā samāhitaḥ | [SkPur (Rkh), Revākhaṇḍa, 203 4.2]
narakād uddharaty āśu puruṣānekaviṃśatim | [SkPur (Rkh), Revākhaṇḍa, 203 5.1]
tilodakapradānena kimuta śrāddhado naraḥ | [SkPur (Rkh), Revākhaṇḍa, 203 5.2]
snānaṃ dānaṃ japo homaḥ svādhyāyo devatārcanam | [SkPur (Rkh), Revākhaṇḍa, 203 6.1]
tasya tīrthasya yogena sarvaṃ koṭiguṇaṃ bhavet | [SkPur (Rkh), Revākhaṇḍa, 203 6.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe koṭitīrthamāhātmyavarṇanaṃ nāma tryuttaradviśatatamo 'dhyāyaḥ | [SkPur (Rkh), Revākhaṇḍa, 203 7.1]
{SkPur (Rkh), Revākhaṇḍa, 204}
śrīmārkaṇḍeya uvāca | [SkPur (Rkh), Revākhaṇḍa, 204 1.1]
bhṛgutīrthaṃ tato gacchet tīrtharājamanuttamam | [SkPur (Rkh), Revākhaṇḍa, 204 1.2]
paitāmahaṃ mahāpuṇyaṃ sarvapātakanāśanam | [SkPur (Rkh), Revākhaṇḍa, 204 1.3]
brahmaṇā tatra tīrthe tu purā varṣaśatatrayam | [SkPur (Rkh), Revākhaṇḍa, 204 2.1]
ārādhanaṃ kṛtaṃ śambhoḥ kasmiṃścit kāraṇāntare | [SkPur (Rkh), Revākhaṇḍa, 204 2.2]
yudhiṣṭhira uvāca | [SkPur (Rkh), Revākhaṇḍa, 204 3.1]
kimarthaṃ muniśārdūla brahmā lokapitāmahaḥ | [SkPur (Rkh), Revākhaṇḍa, 204 3.2]
ārādhayad devadevaṃ mahābhaktyā maheśvaram | [SkPur (Rkh), Revākhaṇḍa, 204 3.3]
ārādhyaḥ sarvabhūtānāṃ jagadbhartā jagadguruḥ | [SkPur (Rkh), Revākhaṇḍa, 204 4.1]
śrotavyaṃ śrotum icchāmi mahadāścaryamuttamam | [SkPur (Rkh), Revākhaṇḍa, 204 4.2]
dharmaputravacaḥ śrutvā mārkaṇḍeyo munīśvaraḥ | [SkPur (Rkh), Revākhaṇḍa, 204 5.1]
kathayāmāsa tadvṛttamitihāsaṃ purātanam | [SkPur (Rkh), Revākhaṇḍa, 204 5.2]
mārkaṇḍeya uvāca | [SkPur (Rkh), Revākhaṇḍa, 204 6.1]
svaputrikāmabhigantumicchanpūrvaṃ pitāmahaḥ | [SkPur (Rkh), Revākhaṇḍa, 204 6.2]
śaptastu devadevena kopāviṣṭena sattama | [SkPur (Rkh), Revākhaṇḍa, 204 6.3]
vedāstava vinaśyanti jñānaṃ ca kamalāsana | [SkPur (Rkh), Revākhaṇḍa, 204 7.1]
apūjyaḥ sarvalokānāṃ bhaviṣyasi na saṃśayaḥ | [SkPur (Rkh), Revākhaṇḍa, 204 7.2]
evaṃ datte tataḥ śāpe brahmā khedāvṛtastadā | [SkPur (Rkh), Revākhaṇḍa, 204 8.1]
revāyā uttare kūle snātvā varṣaśatatrayam | [SkPur (Rkh), Revākhaṇḍa, 204 8.2]
toṣayāmāsa deveśaṃ tuṣṭaḥ provāca śaṅkaraḥ | [SkPur (Rkh), Revākhaṇḍa, 204 8.3]
pūjyastvaṃ bhavitā loke prāpte parvaṇi parvaṇi | [SkPur (Rkh), Revākhaṇḍa, 204 9.1]
ahamatra ca vatsyāmi devaiśca pitṛbhiḥ saha | [SkPur (Rkh), Revākhaṇḍa, 204 9.2]
śrīmārkaṇḍeya uvāca | [SkPur (Rkh), Revākhaṇḍa, 204 10.1]
tadāprabhṛti tattīrthaṃ khyātiṃ prāptaṃ pitāmahāt | [SkPur (Rkh), Revākhaṇḍa, 204 10.2]
sarvapāpaharaṃ puṇyaṃ sarvatīrtheṣvanuttamam | [SkPur (Rkh), Revākhaṇḍa, 204 10.3]
tatra bhādrapade māsi kṛṣṇapakṣe viśeṣataḥ | [SkPur (Rkh), Revākhaṇḍa, 204 11.1]
amāvāsyāṃ tu yaḥ snātvā tarpayetpitṛdevatāḥ | [SkPur (Rkh), Revākhaṇḍa, 204 11.2]
piṇḍadānena caikena tilatoyena vā nṛpa | [SkPur (Rkh), Revākhaṇḍa, 204 12.1]
tṛpyanti dvādaśābdāni pitaro nātra saṃśayaḥ | [SkPur (Rkh), Revākhaṇḍa, 204 12.2]
kanyāgate tu yastatra nityaṃ śrāddhaprado bhavet | [SkPur (Rkh), Revākhaṇḍa, 204 13.1]
avāpya tṛptiṃ tatpūrve valganti ca hasanti ca | [SkPur (Rkh), Revākhaṇḍa, 204 13.2]
sarveṣu pitṛtīrtheṣu śrāddhaṃ kṛtvāsti yatphalam | [SkPur (Rkh), Revākhaṇḍa, 204 14.1]
tatphalaṃ samavāpnoti darśe tatra na saṃśayaḥ | [SkPur (Rkh), Revākhaṇḍa, 204 14.2]
paitāmahe naraḥ snātvā pūjayanpārvatīpatim | [SkPur (Rkh), Revākhaṇḍa, 204 15.1]
mucyate nātra sandehaḥ pātakaiścopapātakaiḥ | [SkPur (Rkh), Revākhaṇḍa, 204 15.2]
tatra tīrthe mṛtānāṃ tu narāṇāṃ bhāvitātmanām | [SkPur (Rkh), Revākhaṇḍa, 204 16.1]
anivartikā gatī rājanrudralokādasaṃśayam | [SkPur (Rkh), Revākhaṇḍa, 204 16.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe paitāmahatīrthamāhātmyavarṇanaṃ nāma caturadhikadviśatatamo 'dhyāyaḥ | [SkPur (Rkh), Revākhaṇḍa, 204 17.1]
{SkPur (Rkh), Revākhaṇḍa, 205}
śrīmārkaṇḍeya uvāca | [SkPur (Rkh), Revākhaṇḍa, 205 1.1]
gacchet tataḥ kṣoṇinātha tīrthaṃ paramaśobhanam | [SkPur (Rkh), Revākhaṇḍa, 205 1.2]
kurkurīnāma vikhyātaṃ sarvapāpapraṇāśanam | [SkPur (Rkh), Revākhaṇḍa, 205 1.3]
yaṃ yaṃ prārthayate kāmaṃ paśuputradhanādikam | [SkPur (Rkh), Revākhaṇḍa, 205 2.1]
taṃ taṃ dadāti deveśī kurkurī tīrthadevatā | [SkPur (Rkh), Revākhaṇḍa, 205 2.2]
kṣetrapālo vasettatra ḍhauṇḍheśo nāma nāmataḥ | [SkPur (Rkh), Revākhaṇḍa, 205 3.1]
tasya cārādhanaṃ kṛtvā nārī vā puruṣo 'pi vā | [SkPur (Rkh), Revākhaṇḍa, 205 3.2]
vandanādapi rājendra daurbhāgyaṃ nāśamāpnuyāt | [SkPur (Rkh), Revākhaṇḍa, 205 4.1]
aputro labhate putramadhano dhanamuttamam | [SkPur (Rkh), Revākhaṇḍa, 205 4.2]
nārī narastathāpyevaṃ labhate kāmamuttamam | [SkPur (Rkh), Revākhaṇḍa, 205 5.1]
sparśanād darśanāt tasya tīrthasya vidhipūrvakam | [SkPur (Rkh), Revākhaṇḍa, 205 5.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe kurkurītīrthamāhātmyavarṇanaṃ nāma pañcādhikadviśatatamo 'dhyāyaḥ | [SkPur (Rkh), Revākhaṇḍa, 205 6.1]
{SkPur (Rkh), Revākhaṇḍa, 206}
śrīmārkaṇḍeya uvāca | [SkPur (Rkh), Revākhaṇḍa, 206 1.1]
gacchettataḥ kṣoṇinātha tīrthaṃ paramaśobhanam | [SkPur (Rkh), Revākhaṇḍa, 206 1.2]
sarvapāpaharaṃ puṇyaṃ daśakanyeti viśrutam | [SkPur (Rkh), Revākhaṇḍa, 206 1.3]
mahādevakṛtaṃ puṇyaṃ sarvakāmaphalapradam | [SkPur (Rkh), Revākhaṇḍa, 206 1.4]
tatra tīrthe mahādevo daśakanyā guṇānvitāḥ | [SkPur (Rkh), Revākhaṇḍa, 206 2.1]
brahmaṇo varayāmāsa hyudvāhena yuyoja ha | [SkPur (Rkh), Revākhaṇḍa, 206 2.2]
tadāprabhṛti tattīrthaṃ daśakanyeti viśrutam | [SkPur (Rkh), Revākhaṇḍa, 206 3.1]
sarvapāpaharaṃ puṇyamakṣayaṃ kīrtitaṃ phalam | [SkPur (Rkh), Revākhaṇḍa, 206 3.2]
tatra tīrthe tu yaḥ kanyāṃ dadāti samalaṃkṛtām | [SkPur (Rkh), Revākhaṇḍa, 206 4.1]
prāpnoti puruṣo dattvā yathāśaktyā svalaṃkṛtām | [SkPur (Rkh), Revākhaṇḍa, 206 4.2]
tena dānotthapuṇyena pūtātmāno narādhipa | [SkPur (Rkh), Revākhaṇḍa, 206 5.1]
vasanti romasaṃkhyāni varṣāṇi śivasannidhau | [SkPur (Rkh), Revākhaṇḍa, 206 5.2]
tataḥ kālena mahatā tviha loke nareśvara | [SkPur (Rkh), Revākhaṇḍa, 206 6.1]
mānuṣyaṃ prāpya duṣprāpyaṃ dhanakoṭīpatirbhavet | [SkPur (Rkh), Revākhaṇḍa, 206 6.2]
tatra tīrthe tu yo bhaktyā snātvā viprāya kāñcanam | [SkPur (Rkh), Revākhaṇḍa, 206 7.1]
samprayacchati śāntāya so 'tyantaṃ sukham aśnute | [SkPur (Rkh), Revākhaṇḍa, 206 7.2]
vācikaṃ mānasaṃ vāpi karmajaṃ yatpurā kṛtam | [SkPur (Rkh), Revākhaṇḍa, 206 8.1]
tatsarvaṃ vilayaṃ yāti svarṇadānena bhārata | [SkPur (Rkh), Revākhaṇḍa, 206 8.2]
naro dattvā suvarṇaṃ cāpi vālāgramātrakam | [SkPur (Rkh), Revākhaṇḍa, 206 9.1]
tatra tīrthe divaṃ yāti mṛto nāstyatra saṃśayaḥ | [SkPur (Rkh), Revākhaṇḍa, 206 9.2]
tatra vidyādharaiḥ siddhairvimānavaramāsthitaḥ | [SkPur (Rkh), Revākhaṇḍa, 206 10.1]
pūjyamāno vaset tāvad yāvad ābhūtasamplavam | [SkPur (Rkh), Revākhaṇḍa, 206 10.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe daśakanyātīrthamāhātmyavarṇanaṃ nāma ṣaḍuttaradviśatatamo 'dhyāyaḥ | [SkPur (Rkh), Revākhaṇḍa, 206 11.1]
{SkPur (Rkh), Revākhaṇḍa, 207}
śrīmārkaṇḍeya uvāca | [SkPur (Rkh), Revākhaṇḍa, 207 1.1]
tasyāgre pāvanaṃ tīrthaṃ svarṇabindviti viśrutam | [SkPur (Rkh), Revākhaṇḍa, 207 1.2]
yatra snātvā divaṃ yānti mṛtāśca na punarbhavam | [SkPur (Rkh), Revākhaṇḍa, 207 1.3]
tatra tīrthe tu yaḥ snātvā datte viprāya kāñcanam | [SkPur (Rkh), Revākhaṇḍa, 207 2.1]
tena yattu phalaṃ proktaṃ tacchṛṇuṣva mahīpate | [SkPur (Rkh), Revākhaṇḍa, 207 2.2]
sarveṣām eva ratnānāṃ kāñcanaṃ ratnamuttamam | [SkPur (Rkh), Revākhaṇḍa, 207 3.1]
agnitejaḥsamudbhūtaṃ tena tatparamaṃ bhuvi | [SkPur (Rkh), Revākhaṇḍa, 207 3.2]
tenaiva dattā pṛthivī saśailavanakānanā | [SkPur (Rkh), Revākhaṇḍa, 207 4.1]
sapattanapurā sarvā kāñcanaṃ yaḥ prayacchati | [SkPur (Rkh), Revākhaṇḍa, 207 4.2]
mānasaṃ vācikaṃ pāpaṃ karmaṇā yatpurā kṛtam | [SkPur (Rkh), Revākhaṇḍa, 207 5.1]
tatsarvaṃ naśyati kṣipraṃ svarṇadānena bhārata | [SkPur (Rkh), Revākhaṇḍa, 207 5.2]
svarṇadānaṃ tu yo dattvā hyapi vālāgramātrakam | [SkPur (Rkh), Revākhaṇḍa, 207 6.1]
tatra tīrthe mṛto yāti divaṃ nāstyatra saṃśayaḥ | [SkPur (Rkh), Revākhaṇḍa, 207 6.2]
tatra vidyādharaiḥ siddhair vimānavaramāsthitaḥ | [SkPur (Rkh), Revākhaṇḍa, 207 7.1]
pūjyamāno vasettāvadyāvadābhūtasamplavam | [SkPur (Rkh), Revākhaṇḍa, 207 7.2]
pūrṇe tatra tataḥ kāle prāpya mānuṣyamuttamam | [SkPur (Rkh), Revākhaṇḍa, 207 8.1]
suvarṇakoṭisahite gṛhe vai jāyate dvijaḥ | [SkPur (Rkh), Revākhaṇḍa, 207 8.2]
sarvavyādhivinirmuktaḥ sarvalokeṣu pūjitaḥ | [SkPur (Rkh), Revākhaṇḍa, 207 9.1]
jīvedvarṣaśataṃ sāgraṃ rājasaṃ satsu viśrutaḥ | [SkPur (Rkh), Revākhaṇḍa, 207 9.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe suvarṇabindutīrthamāhātmyavarṇanaṃ nāma saptādhikadviśatatamo 'dhyāyaḥ | [SkPur (Rkh), Revākhaṇḍa, 207 10.1]
{SkPur (Rkh), Revākhaṇḍa, 208}
śrīmārkaṇḍeya uvāca | [SkPur (Rkh), Revākhaṇḍa, 208 1.1]
bhūmipāla tato gacchettīrthaṃ paramaśobhanam | [SkPur (Rkh), Revākhaṇḍa, 208 1.2]
vikhyātaṃ triṣu lokeṣu pitṝṇām ṛṇamocanam | [SkPur (Rkh), Revākhaṇḍa, 208 1.3]
tatra snātvā vidhānena saṃtarpya pitṛdevatāḥ | [SkPur (Rkh), Revākhaṇḍa, 208 2.1]
manuṣyaśca nṛpaśreṣṭha dānaṃ dattvānṛṇo bhavet | [SkPur (Rkh), Revākhaṇḍa, 208 2.2]
icchanti pitaraḥ sarve svārthahetoḥ sutaṃ yataḥ | [SkPur (Rkh), Revākhaṇḍa, 208 3.1]
punnāmno narakātputro 'smānayaṃ mocayiṣyati | [SkPur (Rkh), Revākhaṇḍa, 208 3.2]
piṇḍadānaṃ jalaṃ tāta ṛṇamuttamamucyate | [SkPur (Rkh), Revākhaṇḍa, 208 4.1]
pitṝṇāṃ taddhi vai proktamṛṇaṃ daivamataḥ param | [SkPur (Rkh), Revākhaṇḍa, 208 4.2]
agnihotraṃ tathā yajñāḥ paśubandhāstatheṣṭayaḥ | [SkPur (Rkh), Revākhaṇḍa, 208 5.1]
iti devarṇaṃ proktaṃ śṛṇu mānuṣyakaṃ tataḥ | [SkPur (Rkh), Revākhaṇḍa, 208 5.2]
brāhmaṇeṣu ca tīrtheṣu devāyatanakarmasu | [SkPur (Rkh), Revākhaṇḍa, 208 6.1]
pratiśrutya dadettattadvyavahāraḥ kṛto yathā | [SkPur (Rkh), Revākhaṇḍa, 208 6.2]
ṛṇatrayamidaṃ proktaṃ putrāṇāṃ dharmanandana | [SkPur (Rkh), Revākhaṇḍa, 208 7.1]
satputrāste tu rājendra snātā ya ṛṇamocane | [SkPur (Rkh), Revākhaṇḍa, 208 7.2]
ṛṇatrayādvimucyante hyaputrāḥ putriṇastathā | [SkPur (Rkh), Revākhaṇḍa, 208 8.1]
tasmāttīrthavaraṃ prāpya putreṇa niyatātmanā | [SkPur (Rkh), Revākhaṇḍa, 208 8.2]
pitṛbhyastarpaṇaṃ kāryaṃ piṇḍadānaṃ viśeṣataḥ | [SkPur (Rkh), Revākhaṇḍa, 208 8.3]
tatra tīrthe hutaṃ dattaṃ guravastoṣitā yadi | [SkPur (Rkh), Revākhaṇḍa, 208 9.1]
mṛtānāṃ sapta janmāni phalamakṣayamaśnute | [SkPur (Rkh), Revākhaṇḍa, 208 9.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ṛṇamocanatīrthamāhātmyavarṇanaṃ nāmāṣṭottaradviśatatamo 'dhyāyaḥ | [SkPur (Rkh), Revākhaṇḍa, 208 10.1]
{SkPur (Rkh), Revākhaṇḍa, 209}
śrīmārkaṇḍeya uvāca | [SkPur (Rkh), Revākhaṇḍa, 209 1.1]
tasyaivānantaraṃ pārtha puṣkalītīrthamuttamam | [SkPur (Rkh), Revākhaṇḍa, 209 1.2]
tatra tīrthe naraḥ snātvā hyaśvamedhaphalaṃ labhet | [SkPur (Rkh), Revākhaṇḍa, 209 1.3]
kṣamānāthaṃ tato gacchet tīrthaṃ trailokyaviśrutam | [SkPur (Rkh), Revākhaṇḍa, 209 2.1]
dānavagandharvairapsarobhiśca sevitam | [SkPur (Rkh), Revākhaṇḍa, 209 2.2]
tatra tiṣṭhati deveśaḥ sākṣādrudro maheśvaraḥ | [SkPur (Rkh), Revākhaṇḍa, 209 3.1]
bhāreṇa mahatā jāto bhārabhūtiriti smṛtaḥ | [SkPur (Rkh), Revākhaṇḍa, 209 3.2]
yudhiṣṭhira uvāca | [SkPur (Rkh), Revākhaṇḍa, 209 4.1]
bhārabhūtīti vikhyātaṃ tīrthaṃ sarvaguṇānvitam | [SkPur (Rkh), Revākhaṇḍa, 209 4.2]
śrotum icchāmi viprendra paraṃ kautūhalaṃ hi me | [SkPur (Rkh), Revākhaṇḍa, 209 4.3]
śrīmārkaṇḍeya uvāca | [SkPur (Rkh), Revākhaṇḍa, 209 5.1]
bhārabhūtisamutpattiṃ śṛṇu pāṇḍavasattama | [SkPur (Rkh), Revākhaṇḍa, 209 5.2]
vistareṇa yathā proktā purā devena śambhunā | [SkPur (Rkh), Revākhaṇḍa, 209 5.3]
āsītkṛtayuge vipro vedavedāṅgapāragaḥ | [SkPur (Rkh), Revākhaṇḍa, 209 6.1]
viṣṇuśarmeti vikhyātaḥ sarvaśāstrārthapāragaḥ | [SkPur (Rkh), Revākhaṇḍa, 209 6.2]
kṣamā damo dayā dānaṃ satyaṃ śaucaṃ dhṛtistathā | [SkPur (Rkh), Revākhaṇḍa, 209 7.1]
vidyā vijñānamāstikyaṃ sarvaṃ tasminpratiṣṭhitam | [SkPur (Rkh), Revākhaṇḍa, 209 7.2]
īdṛgguṇā hi ye viprā bhavanti nṛpasattama | [SkPur (Rkh), Revākhaṇḍa, 209 8.1]
patitānnarake ghore tārayanti pitṝṃs tu te | [SkPur (Rkh), Revākhaṇḍa, 209 8.2]
indriyaṃ lolupā viprā ye bhavanti nṛpottama | [SkPur (Rkh), Revākhaṇḍa, 209 9.1]
patanti narake ghore raurave pāpamohitāḥ | [SkPur (Rkh), Revākhaṇḍa, 209 9.2]
ye kṣāntadāntāḥ śrutipūrṇakarṇā jitendriyāḥ prāṇivadhān nivṛttāḥ | [SkPur (Rkh), Revākhaṇḍa, 209 10.1]
pratigrahe saṃkucitāgrahastāste brāhmaṇāstārayituṃ samarthāḥ | [SkPur (Rkh), Revākhaṇḍa, 209 10.2]
evaṃ guṇagaṇākīrṇo brāhmaṇo narmadātaṭe | [SkPur (Rkh), Revākhaṇḍa, 209 11.1]
vasate brāhmaṇaiḥ sārdhaṃ śiloñchavṛttijīvanaḥ | [SkPur (Rkh), Revākhaṇḍa, 209 11.2]
tādṛśaṃ brāhmaṇaṃ jñātvā devadevo maheśvaraḥ | [SkPur (Rkh), Revākhaṇḍa, 209 12.1]
dvijarūpadharo bhūtvā tasyāśramamagātsvayam | [SkPur (Rkh), Revākhaṇḍa, 209 12.2]
dṛṣṭvā taṃ brāhmaṇaiḥ sārdhamuccarantaṃ padakramam | [SkPur (Rkh), Revākhaṇḍa, 209 13.1]
abhivādayate vipraṃ svāgatena ca pūjitaḥ | [SkPur (Rkh), Revākhaṇḍa, 209 13.2]
provāca taṃ muhūrtena brāhmaṇo vismayānvitaḥ | [SkPur (Rkh), Revākhaṇḍa, 209 14.1]
kimatha tadbaṭo brūhi kiṃ karomi tavepsitam | [SkPur (Rkh), Revākhaṇḍa, 209 14.2]
baṭuruvāca | [SkPur (Rkh), Revākhaṇḍa, 209 15.1]
vidyārthinamanuprāptaṃ viddhi māṃ dvijasattama | [SkPur (Rkh), Revākhaṇḍa, 209 15.2]
dadāsi yadi me vidyāṃ tataḥ sthāsyāmi te gṛhe | [SkPur (Rkh), Revākhaṇḍa, 209 15.3]
brāhmaṇa uvāca | [SkPur (Rkh), Revākhaṇḍa, 209 16.1]
sarveṣāmeva viprāṇāṃ baṭo tvaṃ gotra uttame | [SkPur (Rkh), Revākhaṇḍa, 209 16.2]
dānānāṃ paramaṃ dānaṃ kathaṃ vidyā ca dīyate | [SkPur (Rkh), Revākhaṇḍa, 209 16.3]
guruśuśrūṣayā vidyā puṣkalena dhanena vā | [SkPur (Rkh), Revākhaṇḍa, 209 17.1]
athavā vidyayā vidyā bhavatīha phalapradā | [SkPur (Rkh), Revākhaṇḍa, 209 17.2]
baṭuruvāca | [SkPur (Rkh), Revākhaṇḍa, 209 18.1]
yathānye bālakāḥ snātāḥ śuśrūṣanti hyaharniśam | [SkPur (Rkh), Revākhaṇḍa, 209 18.2]
tathāhaṃ baṭubhiḥ sārdhaṃ śuśrūṣāmi na saṃśayaḥ | [SkPur (Rkh), Revākhaṇḍa, 209 18.3]
tatheti coktvā viprendraḥ pāṭhayaṃstaṃ dine dine | [SkPur (Rkh), Revākhaṇḍa, 209 19.1]
vartate saha śiṣyaiḥ sa śiloñchānupahārayan | [SkPur (Rkh), Revākhaṇḍa, 209 19.2]
tataḥ katipayāhobhiḥ prokto baṭubhirīśvaraḥ | [SkPur (Rkh), Revākhaṇḍa, 209 20.1]
pacanādyaṃ baṭo karma kuru kramata āgatam | [SkPur (Rkh), Revākhaṇḍa, 209 20.2]
tatheti cokto deveśo bhāragrāmam upāgataḥ | [SkPur (Rkh), Revākhaṇḍa, 209 21.1]
dhyātvā vanaspatīḥ sarvā idaṃ vacanam abravīt | [SkPur (Rkh), Revākhaṇḍa, 209 21.2]
yāvadāgacchate vipro baṭubhiḥ saha mandiram | [SkPur (Rkh), Revākhaṇḍa, 209 22.1]
adarśanābhiḥ kartavyaṃ tāvadannaṃ susaṃskṛtam | [SkPur (Rkh), Revākhaṇḍa, 209 22.2]
evamuktvā tu tāḥ sarvā viśvarūpo maheśvaraḥ | [SkPur (Rkh), Revākhaṇḍa, 209 23.1]
krīḍanārthaṃ gatastatra baṭuveṣadharaḥ pṛthak | [SkPur (Rkh), Revākhaṇḍa, 209 23.2]
dṛṣṭvā samāgataṃ tatra baṭuveṣadharaṃ pṛthak | [SkPur (Rkh), Revākhaṇḍa, 209 24.1]
dhik tvāṃ ca paruṣaṃ vākyam ūcus te girisannidhau | [SkPur (Rkh), Revākhaṇḍa, 209 24.2]
kṣutkṣāmakaṃṭhāḥ sarve ca gatvā tu kila mandiram | [SkPur (Rkh), Revākhaṇḍa, 209 25.1]
tvayā siddhena cānnena tṛptiṃ yāsyāmahe vayam | [SkPur (Rkh), Revākhaṇḍa, 209 25.2]
tadvṛthā cintitaṃ sava tvayāgatya kṛtaṃ dvija | [SkPur (Rkh), Revākhaṇḍa, 209 26.1]
mithyāpratijñena satā duranuṣṭhitamadya te | [SkPur (Rkh), Revākhaṇḍa, 209 26.2]
baṭuruvāca | [SkPur (Rkh), Revākhaṇḍa, 209 27.1]
santāpamanutāpaṃ vā bhojanārthaṃ dvijarṣabhāḥ | [SkPur (Rkh), Revākhaṇḍa, 209 27.2]
mā kurudhvaṃ yathānyāyaṃ siddhe 'gre gṛhameṣyathā | [SkPur (Rkh), Revākhaṇḍa, 209 27.3]
baṭur uvāca | [SkPur (Rkh), Revākhaṇḍa, 209 28.1]
dinaśeṣeṇa cāsmākaṃ pañcatāṃ ca dine dine | [SkPur (Rkh), Revākhaṇḍa, 209 28.2]
niṣpattiṃ yāti vā neti tad asiddham aśeṣataḥ | [SkPur (Rkh), Revākhaṇḍa, 209 28.3]
asiddhaṃ siddhamasmākaṃ yat tvayā samudāhṛtam | [SkPur (Rkh), Revākhaṇḍa, 209 29.1]
dṛṣṭvānṛtaṃ gatās tatra tvāṃ baddhāmbhasi nikṣipe | [SkPur (Rkh), Revākhaṇḍa, 209 29.2]
baṭuruvāca | [SkPur (Rkh), Revākhaṇḍa, 209 30.1]
bhobhoḥ śṛṇudhva sarve 'tra sopādhyāyā dvijottamāḥ | [SkPur (Rkh), Revākhaṇḍa, 209 30.2]
pratijñāṃ mama durdharṣāṃ yāṃ śrutvā vismayo bhavet | [SkPur (Rkh), Revākhaṇḍa, 209 30.3]
yadi siddhamidaṃ sarvamannaṃ syād āśrame guroḥ | [SkPur (Rkh), Revākhaṇḍa, 209 31.1]
yūyaṃ baddhvā mayā sarve kṣeptavyā narmadāmbhasi | [SkPur (Rkh), Revākhaṇḍa, 209 31.2]
athavānnaṃ na siddhaṃ syād bhavadbhirdṛḍhabandhanaiḥ | [SkPur (Rkh), Revākhaṇḍa, 209 32.1]
gurostu paśyato baddhvā kṣeptavyo 'haṃ narmadāhrade | [SkPur (Rkh), Revākhaṇḍa, 209 32.2]
tatheti kṛtvā te sarve samayaṃ gurusannidhau | [SkPur (Rkh), Revākhaṇḍa, 209 33.1]
snātvā jāpyavidhānena bhūtagrāmaṃ tato yayuḥ | [SkPur (Rkh), Revākhaṇḍa, 209 33.2]
dṛṣṭvā te vismayaṃ jagmurvistṛte bhakṣyabhojane | [SkPur (Rkh), Revākhaṇḍa, 209 34.1]
ṣaḍrasena nṛpaśreṣṭha bhuktvā hutvā pṛthakpṛthak | [SkPur (Rkh), Revākhaṇḍa, 209 34.2]
tataḥ provāca vacanaṃ hṛṣṭapuṣṭo dvijottamaḥ | [SkPur (Rkh), Revākhaṇḍa, 209 35.1]
varado 'smi varaṃ vatsa vṛṇu yattava rocate | [SkPur (Rkh), Revākhaṇḍa, 209 35.2]
sāṅgopāṅgās tu te vedāḥ śāstrāṇi vividhāni ca | [SkPur (Rkh), Revākhaṇḍa, 209 36.1]
pratibhāsyanti te vipra madīyo 'stu varastvayam | [SkPur (Rkh), Revākhaṇḍa, 209 36.2]
praṇamya baṭubhiḥ sārdhaṃ sa cikrīḍa yathāsukham | [SkPur (Rkh), Revākhaṇḍa, 209 37.1]
dvitīye tu tataḥ prāpte divase narmadājale | [SkPur (Rkh), Revākhaṇḍa, 209 37.2]
krīḍanārthaṃ gatāḥ sarve sopādhyāyā yudhiṣṭhira | [SkPur (Rkh), Revākhaṇḍa, 209 38.1]
tataḥ smṛtvā paṇaṃ sarve bhāṣayitvā vidhānataḥ | [SkPur (Rkh), Revākhaṇḍa, 209 38.2]
upādhyāyamathovāca natvā devaḥ kṛtāñjaliḥ | [SkPur (Rkh), Revākhaṇḍa, 209 39.1]
jale prakṣepayāmyadya niṣpratijñān baṭūn prabho | [SkPur (Rkh), Revākhaṇḍa, 209 39.2]
taddevasya vacaḥ śrutvā naṣṭāste baṭavo nṛpa | [SkPur (Rkh), Revākhaṇḍa, 209 40.1]
gurostu paśyato rājandhāvamānā diśo daśa | [SkPur (Rkh), Revākhaṇḍa, 209 40.2]
vāyuvegena devena luñjitāste samantataḥ | [SkPur (Rkh), Revākhaṇḍa, 209 41.1]
bhāraṃ baddhvā tu sarveṣāṃ baṭūnāṃ ca nareśvara | [SkPur (Rkh), Revākhaṇḍa, 209 41.2]
śāpānugrahako devo 'kṣipattoye yathā gṛhe | [SkPur (Rkh), Revākhaṇḍa, 209 42.1]
tato viṣādamagamaddṛṣṭvā tān narmadājale | [SkPur (Rkh), Revākhaṇḍa, 209 42.2]
guruṇā baṭurukto 'tha kimetatsāhasaṃ kṛtam | [SkPur (Rkh), Revākhaṇḍa, 209 43.1]
eteṣāṃ mātṛpitaro bālakānāṃ gṛhe 'ṅganāḥ | [SkPur (Rkh), Revākhaṇḍa, 209 43.2]
yadi pṛcchanti te bālān kva gatān kathayāmyaham | [SkPur (Rkh), Revākhaṇḍa, 209 44.1]
evaṃ sthite mahābhāga yadi kaścinmariṣyati | [SkPur (Rkh), Revākhaṇḍa, 209 44.2]
tadā svakīyajīvena tvaṃ yojayitum arhasi | [SkPur (Rkh), Revākhaṇḍa, 209 45.1]
mṛteṣu teṣu vipreṣu na jīve niścayo mṛtaḥ | [SkPur (Rkh), Revākhaṇḍa, 209 45.2]
brahmahatyāśca te bahvyo bhaviṣyanti mṛte mayi | [SkPur (Rkh), Revākhaṇḍa, 209 46.1]
dvijabandhanamātreṇa narako bhavati dhruvam | [SkPur (Rkh), Revākhaṇḍa, 209 46.2]
maraṇādyāṃ gatiṃ yāsi na tāṃ vedmi dvijādhama | [SkPur (Rkh), Revākhaṇḍa, 209 47.1]
evamuktaḥ smitaṃ kṛtvā devadevo maheśvaraḥ | [SkPur (Rkh), Revākhaṇḍa, 209 47.2]
bhārabhūteśvare tīrtha ujjahāra jalāddvijān | [SkPur (Rkh), Revākhaṇḍa, 209 48.1]
muktvā bhāraṃ tu devena chādayitvā tu tāndvijān | [SkPur (Rkh), Revākhaṇḍa, 209 48.2]
liṅgaṃ pratiṣṭhitaṃ tatra bhārabhūteti viśrutam | [SkPur (Rkh), Revākhaṇḍa, 209 49.1]
mṛtāṃs tān vai dvijān dṛṣṭvā brahmahatyā nirākṛtā | [SkPur (Rkh), Revākhaṇḍa, 209 49.2]
gatāni pañca vai dṛṣṭvā brahmahatyāśatāni vai | [SkPur (Rkh), Revākhaṇḍa, 209 50.1]
tataḥ sa vismayāviṣṭo dṛṣṭvā tānbālakān guruḥ | [SkPur (Rkh), Revākhaṇḍa, 209 50.2]
nānyasya kasyacicchaktirevaṃ syād īśvaraṃ vinā | [SkPur (Rkh), Revākhaṇḍa, 209 51.1]
jñātvā taṃ devadeveśaṃ praṇāmam akarod dvijaḥ | [SkPur (Rkh), Revākhaṇḍa, 209 51.2]
ajñānena mayā sava yaduktaṃ parameśvara | [SkPur (Rkh), Revākhaṇḍa, 209 52.1]
apriyaṃ yatkṛtaṃ sarvaṃ kṣantavyaṃ tanmama prabho | [SkPur (Rkh), Revākhaṇḍa, 209 52.2]
deva uvāca | [SkPur (Rkh), Revākhaṇḍa, 209 53.1]
bhagavangururbhavāndevo bhavānmama pitāmahaḥ | [SkPur (Rkh), Revākhaṇḍa, 209 53.2]
vedagarbha namaste'stu nāsti kaścidvyatikramaḥ | [SkPur (Rkh), Revākhaṇḍa, 209 53.3]
janitā copanetā ca yastu vidyāṃ prayacchati | [SkPur (Rkh), Revākhaṇḍa, 209 54.1]
annadātā bhayatrātā pañcaite pitaraḥ smṛtāḥ | [SkPur (Rkh), Revākhaṇḍa, 209 54.2]
evamuktvā jagannātho viṣṇuśarmāṇamānataḥ | [SkPur (Rkh), Revākhaṇḍa, 209 55.1]
tatra tīrthe jagāmāśu kailāsaṃ dharaṇīdharam | [SkPur (Rkh), Revākhaṇḍa, 209 55.2]
tadāprabhṛti tattīrthaṃ bhārabhūtīti viśrutam | [SkPur (Rkh), Revākhaṇḍa, 209 56.1]
vikhyātaṃ sarvalokeṣu mahāpātakanāśanam | [SkPur (Rkh), Revākhaṇḍa, 209 56.2]
tatra tīrthe punarvṛttamitihāsaṃ bravīmi te | [SkPur (Rkh), Revākhaṇḍa, 209 57.1]
sarvapāpaharaṃ divyamekāgrastvaṃ śṛṇuṣva tat | [SkPur (Rkh), Revākhaṇḍa, 209 57.2]
purā kṛtayugasyādau vaiśyaḥ kaścinmahāmanāḥ | [SkPur (Rkh), Revākhaṇḍa, 209 58.1]
sukeśa iti vikhyātastasya putro 'tidhārmikaḥ | [SkPur (Rkh), Revākhaṇḍa, 209 58.2]
somaśarmeti vikhyāto mṛtaḥ pṛthulalocanaḥ | [SkPur (Rkh), Revākhaṇḍa, 209 59.1]
sa sakhāyaṃ vaṇikputraṃ kaṃcic cakre daridriṇam | [SkPur (Rkh), Revākhaṇḍa, 209 59.2]
sudevamiti khyātaṃ sarvakarmasu kovidam | [SkPur (Rkh), Revākhaṇḍa, 209 60.1]
ekadā tu samaṃ tena vyavahāramacintayat | [SkPur (Rkh), Revākhaṇḍa, 209 60.2]
sakhe samudrayānena gacchāvottaraṇaiḥ śubhaiḥ | [SkPur (Rkh), Revākhaṇḍa, 209 61.1]
bhāṇḍaṃ bahu samādāya madīye dravyasādhane | [SkPur (Rkh), Revākhaṇḍa, 209 61.2]
paraṃ tīraṃ gamiṣyāva utkarṣastvāvayoḥ samaḥ | [SkPur (Rkh), Revākhaṇḍa, 209 62.1]
iti tau mantrayitvā tu mantravat samabhīpsitam | [SkPur (Rkh), Revākhaṇḍa, 209 62.2]
sarvaṃ prayāṇakaṃ gṛhya hyārūḍhau lavaṇodadhim | [SkPur (Rkh), Revākhaṇḍa, 209 63.1]
tau gatvā tu paraṃ bhāṇḍaṃ vikrīya puratastadā | [SkPur (Rkh), Revākhaṇḍa, 209 63.2]
prāptau bahu suvarṇaṃ ca ratnāni vividhāni ca | [SkPur (Rkh), Revākhaṇḍa, 209 64.1]
nāvaṃ tāṃ saṃgatāṃ kṛtvā paścāt tāvārurohatuḥ | [SkPur (Rkh), Revākhaṇḍa, 209 64.2]
nāvamantarjale dṛṣṭvā niśīthe svarṇasaṃbhṛtām | [SkPur (Rkh), Revākhaṇḍa, 209 65.1]
dṛṣṭvā tu somaśarmāṇamutsaṅge kṛtamastakam | [SkPur (Rkh), Revākhaṇḍa, 209 65.2]
śayānamativiśvastaṃ sahadevo vyacintayat | [SkPur (Rkh), Revākhaṇḍa, 209 66.1]
eṣa nidrāvaśaṃ yāto mayi prāṇānnidhāya vai | [SkPur (Rkh), Revākhaṇḍa, 209 66.2]
asyādhīnamidaṃ sarvaṃ dravyaratnam aśeṣataḥ | [SkPur (Rkh), Revākhaṇḍa, 209 67.1]
utkarṣārddhaṃ tu me dadyāttatra gatveti vā na vā | [SkPur (Rkh), Revākhaṇḍa, 209 67.2]
iti niścitya manasā pāpastaṃ lavaṇodadhau | [SkPur (Rkh), Revākhaṇḍa, 209 68.1]
cikṣepa somaśarmāṇaṃ pāpadhyātena cetasā | [SkPur (Rkh), Revākhaṇḍa, 209 68.2]
uttīrya taraṇāt tasmād gatvā saṃgṛhya taddhanam | [SkPur (Rkh), Revākhaṇḍa, 209 69.1]
tataḥ katipayāhobhiḥ saṃyuktaḥ kāladharmaṇā | [SkPur (Rkh), Revākhaṇḍa, 209 69.2]
gato yamapuraṃ ghoraṃ gṛhīto yamakiṃkaraiḥ | [SkPur (Rkh), Revākhaṇḍa, 209 70.1]
sa nītastena mārgeṇa yatra saṃtapate raviḥ | [SkPur (Rkh), Revākhaṇḍa, 209 70.2]
kṛtvā dvādaśadhātmānaṃ samprāpte pralaye yathā | [SkPur (Rkh), Revākhaṇḍa, 209 71.1]
sutīkṣṇāḥ kaṇṭakā yatra yatra śvānaḥ sudāruṇāḥ | [SkPur (Rkh), Revākhaṇḍa, 209 71.2]
tīkṣṇadaṃṣṭrā mahāvyālā vyāghrā yatra mahāvṛkāḥ | [SkPur (Rkh), Revākhaṇḍa, 209 72.1]
sutaptā vālukā yatra kṣudhā tṛṣṇā tamo mahat | [SkPur (Rkh), Revākhaṇḍa, 209 72.2]
pānīyasya kathā nāsti na chāyā nāśramaḥ kvacit | [SkPur (Rkh), Revākhaṇḍa, 209 73.1]
annaṃ pānīyasahitaṃ yāvattaddīyate viṣam | [SkPur (Rkh), Revākhaṇḍa, 209 73.2]
chāyāṃ saṃprārthamānānāṃ bhṛśaṃ jvalati pāvakaḥ | [SkPur (Rkh), Revākhaṇḍa, 209 74.1]
tair dahyamānā bahuśo vilapanti muhurmuhuḥ | [SkPur (Rkh), Revākhaṇḍa, 209 74.2]
hā bhrātarmātaḥ putreti patanti pathi mūrchitāḥ | [SkPur (Rkh), Revākhaṇḍa, 209 75.1]
itthaṃbhūtena mārgeṇa sa gīto yamakiṃkaraiḥ | [SkPur (Rkh), Revākhaṇḍa, 209 75.2]
yatra tiṣṭhati deveśaḥ prajāsaṃyamano yamaḥ | [SkPur (Rkh), Revākhaṇḍa, 209 76.1]
te dvāradeśe taṃ muktvācakṣuryamakiṃkarāḥ | [SkPur (Rkh), Revākhaṇḍa, 209 76.2]
baddhvā taṃ galapāśena hyāsīnaṃ mitraghātinam | [SkPur (Rkh), Revākhaṇḍa, 209 77.1]
avadhāraya deveśa budhyasva yadanantaram | [SkPur (Rkh), Revākhaṇḍa, 209 77.2]
yama uvāca | [SkPur (Rkh), Revākhaṇḍa, 209 78.1]
na tu pūrvaṃ mukhaṃ dṛṣṭaṃ mayā viśvāsaghātinām | [SkPur (Rkh), Revākhaṇḍa, 209 78.2]
ye mitradrohiṇaḥ pāpās teṣāṃ kiṃ śāsanaṃ bhavet | [SkPur (Rkh), Revākhaṇḍa, 209 78.3]
ṛṣayo 'tra vicārārthaṃ niyuktā nipuṇāḥ sthitāḥ | [SkPur (Rkh), Revākhaṇḍa, 209 79.1]
te yatra bruvate tatra kṣipadhvaṃ mā vicāryatām | [SkPur (Rkh), Revākhaṇḍa, 209 79.2]
ityuktās te tamādāya kiṃkarāḥ śīghragāminaḥ | [SkPur (Rkh), Revākhaṇḍa, 209 80.1]
munīśāṃs tatra tānūcus taṃ nivedya yamājñayā | [SkPur (Rkh), Revākhaṇḍa, 209 80.2]
dvijā anena mitraṃ svaṃ prasuptaṃ niśi ghātitam | [SkPur (Rkh), Revākhaṇḍa, 209 81.1]
viśvastaṃ dhanalobhena ko daṇḍo 'sya bhaviṣyati | [SkPur (Rkh), Revākhaṇḍa, 209 81.2]
munaya ūcuḥ | [SkPur (Rkh), Revākhaṇḍa, 209 82.1]
adṛṣṭapūrvamasmābhirvadanaṃ mitraghātinām | [SkPur (Rkh), Revākhaṇḍa, 209 82.2]
kṛtvā paṭāntare hyenaṃ śṛṇvantu gatimasya tām | [SkPur (Rkh), Revākhaṇḍa, 209 82.3]
te śāstrāṇi vicāryātha ṛṣayaśca parasparam | [SkPur (Rkh), Revākhaṇḍa, 209 83.1]
āhūya yamadūtāṃs tānūcurbrāhmaṇapuṃgavāḥ | [SkPur (Rkh), Revākhaṇḍa, 209 83.2]
ālokitāni śāstrāṇi vedāḥ sāṅgāḥ smṛtīrapi | [SkPur (Rkh), Revākhaṇḍa, 209 84.1]
purāṇāni ca mīmāṃsā dṛṣṭamasmābhiratra ca | [SkPur (Rkh), Revākhaṇḍa, 209 84.2]
brahmaghne ca surāpe ca steye gurvaṅganāgame | [SkPur (Rkh), Revākhaṇḍa, 209 85.1]
niṣkṛtirvihitā śāstre kṛtaghne nāsti niṣkṛtiḥ | [SkPur (Rkh), Revākhaṇḍa, 209 85.2]
ye strīghnāśca gurughnāśca ye bālabrahmaghātinaḥ | [SkPur (Rkh), Revākhaṇḍa, 209 86.1]
vihitā niṣkṛtiḥ śāstre kṛtaghne nāsti niṣkṛtiḥ | [SkPur (Rkh), Revākhaṇḍa, 209 86.2]
vāpīkūpataḍāgānāṃ bhettāro ye ca pāpinaḥ | [SkPur (Rkh), Revākhaṇḍa, 209 87.1]
udyānavāṭikānāṃ ca chettāro ye ca durjanāḥ | [SkPur (Rkh), Revākhaṇḍa, 209 87.2]
dāvāgnidāhakā ye ca satataṃ ye 'suhiṃsakāḥ | [SkPur (Rkh), Revākhaṇḍa, 209 88.1]
nyāsāpahāriṇo ye ca garadāḥ svāmivañcakāḥ | [SkPur (Rkh), Revākhaṇḍa, 209 88.2]
mātāpitṛgurūṇāṃ ca tyāgino doṣadāyinaḥ | [SkPur (Rkh), Revākhaṇḍa, 209 89.1]
svabhartṛvañcanaparā yā strī garbhapraghātinī | [SkPur (Rkh), Revākhaṇḍa, 209 89.2]
vivekarahitā yā strī yāsnātā bhojane ratā | [SkPur (Rkh), Revākhaṇḍa, 209 90.1]
dvikālabhojanaratāstathā vaiṣṇavavāsare | [SkPur (Rkh), Revākhaṇḍa, 209 90.2]
tāsāṃ strīṇāṃ gatirdṛṣṭā na tu viśvāsaghātinām | [SkPur (Rkh), Revākhaṇḍa, 209 91.1]
viśvāsaghātināṃ puṃsāṃ mitradrohakṛtāṃ tathā | [SkPur (Rkh), Revākhaṇḍa, 209 91.2]
teṣāṃ gatirna vedeṣu purāṇeṣu ca kā kathā | [SkPur (Rkh), Revākhaṇḍa, 209 92.1]
iti sthiteṣu pāpeṣu gatireṣāṃ na vidyate | [SkPur (Rkh), Revākhaṇḍa, 209 92.2]
nānyā gatirmitrahanane viśvastaghne ca naḥ śrutam | [SkPur (Rkh), Revākhaṇḍa, 209 93.1]
ito nītvā yamadūtā enaṃ viśvastaghātinam | [SkPur (Rkh), Revākhaṇḍa, 209 93.2]
kalpakoṭiśataṃ sāgraṃ paryāyeṇa pṛthakpṛthak | [SkPur (Rkh), Revākhaṇḍa, 209 94.1]
narakeṣu ca sarveṣu triṃśatkoṭiṣu saṃkhyayā | [SkPur (Rkh), Revākhaṇḍa, 209 94.2]
kṣipyatām eṣa mitraghno vicāro mā vidhīyatām | [SkPur (Rkh), Revākhaṇḍa, 209 95.1]
iti te vacanaṃ śrutvā kiṃkarās taṃ nigṛhya ca | [SkPur (Rkh), Revākhaṇḍa, 209 95.2]
yatra te narakā ghorāstatra kṣeptuṃ gatāstataḥ | [SkPur (Rkh), Revākhaṇḍa, 209 96.1]
te tamādāya hi narake ghore rauravasaṃjñite | [SkPur (Rkh), Revākhaṇḍa, 209 96.2]
cikṣipustatra pāpiṣṭhaṃ kṣipte rāvo 'bhavanmahān | [SkPur (Rkh), Revākhaṇḍa, 209 97.1]
narakasthitabhūteṣu moktavyo naiṣa pāpakṛt | [SkPur (Rkh), Revākhaṇḍa, 209 97.2]
asya saṃsparśanād eva pīḍā śataguṇā bhavet | [SkPur (Rkh), Revākhaṇḍa, 209 98.1]
yathā vyathāsikāṣṭhaiśca samiddhairdahanātmakaiḥ | [SkPur (Rkh), Revākhaṇḍa, 209 98.2]
bhavati sparśanāttasya kimetena kṛtāmalam | [SkPur (Rkh), Revākhaṇḍa, 209 99.1]
yathā durjanasaṃsargāt sujano yāti lāghavam | [SkPur (Rkh), Revākhaṇḍa, 209 99.2]
sannidhānāt tathāsyāśu kṣate kṣārāvasecanam | [SkPur (Rkh), Revākhaṇḍa, 209 100.1]
prasādaḥ kriyatāmāśu nīyatāṃ narake 'nyataḥ | [SkPur (Rkh), Revākhaṇḍa, 209 100.2]
evamuktās tatas tais tu gatāste tvaśuciṃ prati | [SkPur (Rkh), Revākhaṇḍa, 209 101.1]
tatra te nārakāḥ santi pūrvavatte 'pi cukruśuḥ | [SkPur (Rkh), Revākhaṇḍa, 209 101.2]
evaṃ te kiṃkarāḥ sarve paryaṭannarakamaṇḍale | [SkPur (Rkh), Revākhaṇḍa, 209 102.1]
narake 'pi sthitis tasya nāsti pāpasya durmateḥ | [SkPur (Rkh), Revākhaṇḍa, 209 102.2]
yadā tadā tu te sarve taṃ gṛhya yamasannidhau | [SkPur (Rkh), Revākhaṇḍa, 209 103.1]
gatvā nivedya tatsarvaṃ yaduktaṃ nārakairnaraiḥ | [SkPur (Rkh), Revākhaṇḍa, 209 103.2]
narake na sthitiryasya tasya kiṃ kriyatāṃ vada | [SkPur (Rkh), Revākhaṇḍa, 209 103.3]
yama uvāca | [SkPur (Rkh), Revākhaṇḍa, 209 104.1]
pāpiṣṭha eṣa vai yātu yoniṃ tiryaṅniṣevitām | [SkPur (Rkh), Revākhaṇḍa, 209 104.2]
kālaṃ munibhiruddiṣṭaḥ tiryagyoniṃ praveśyatām | [SkPur (Rkh), Revākhaṇḍa, 209 104.3]
evamukte tu vacane prajāsaṃyamanena ca | [SkPur (Rkh), Revākhaṇḍa, 209 105.1]
sa gataḥ kṛmitāṃ pāpo viṣṭhāsu ca pṛthakpṛthak | [SkPur (Rkh), Revākhaṇḍa, 209 105.2]
tato 'sau daṃśamaśakān pipīlikasamudbhavān | [SkPur (Rkh), Revākhaṇḍa, 209 106.1]
yūkāmatkuṇakāḍhyāṃśca gatvā pakṣitvam āgataḥ | [SkPur (Rkh), Revākhaṇḍa, 209 106.2]
sthāvaratvaṃ gataḥ paścāt pāṣāṇatvaṃ tataḥ param | [SkPur (Rkh), Revākhaṇḍa, 209 107.1]
sarīsṛpānajagaravarāhamṛgahastinaḥ | [SkPur (Rkh), Revākhaṇḍa, 209 107.2]
vṛkaśvānakharoṣṭrāṃśca sūkarīṃ grāmajātikām | [SkPur (Rkh), Revākhaṇḍa, 209 108.1]
yonim āśvatarīṃ prāpya tathā mahiṣasambhavām | [SkPur (Rkh), Revākhaṇḍa, 209 108.2]
etāścānyāśca bahvīrvai prāpa yonīḥ krameṇa vai | [SkPur (Rkh), Revākhaṇḍa, 209 109.1]
sa tā yonīranuprāpya dhuryo 'bhūdbhāravāhakaḥ | [SkPur (Rkh), Revākhaṇḍa, 209 109.2]
sa gṛhe pārthiveśasya dhārmikasya yaśasvinaḥ | [SkPur (Rkh), Revākhaṇḍa, 209 110.1]
sa dṛṣṭvā kārttikīṃ prāptāmekadā nṛpasattamaḥ | [SkPur (Rkh), Revākhaṇḍa, 209 110.2]
purohitaṃ samāhūya brāhmaṇāṃśca tathā bahūn | [SkPur (Rkh), Revākhaṇḍa, 209 111.1]
na gṛhe kārttikīṃ kuryād etan me bahuśaḥ śrutam | [SkPur (Rkh), Revākhaṇḍa, 209 111.2]
sametāḥ kutra yāsyāma iti brūta dvijottamāḥ | [SkPur (Rkh), Revākhaṇḍa, 209 112.1]
yo gṛhe kārttikīṃ kuryāt snānadānādivarjitaḥ | [SkPur (Rkh), Revākhaṇḍa, 209 112.2]
saṃvatsarakṛtātpuṇyāt sa bahirbhavati śrutiḥ | [SkPur (Rkh), Revākhaṇḍa, 209 113.1]
tasmāt sarvaprayatnena tīrthaṃ sarvaguṇānvitam | [SkPur (Rkh), Revākhaṇḍa, 209 113.2]
sahitāstatra gacchāmaḥ snātuṃ dātuṃ ca śaktitaḥ | [SkPur (Rkh), Revākhaṇḍa, 209 114.1]
evamukte tu vacane pārthivena dvijottamāḥ | [SkPur (Rkh), Revākhaṇḍa, 209 114.2]
ūcuḥ śreṣṭhaṃ nṛpatheṣṭha revāyā uttare taṭe | [SkPur (Rkh), Revākhaṇḍa, 209 115.1]
bhāreśvareti vikhyātaṃ muktitīrthaṃ nṛpottama | [SkPur (Rkh), Revākhaṇḍa, 209 115.2]
tatra yāmo vayaṃ sarve sarvapāpakṣayāvaham | [SkPur (Rkh), Revākhaṇḍa, 209 116.1]
evamuktaḥ sa nṛpatirgṛhītvā pracuraṃ vasu | [SkPur (Rkh), Revākhaṇḍa, 209 116.2]
śakaṭaṃ saṃbhṛtaṃ kṛtvā tatra yuktaḥ sa dhūrvahaḥ | [SkPur (Rkh), Revākhaṇḍa, 209 117.1]
yaḥ kṛtvā mitrahananaṃ goyoniṃ samupāgataḥ | [SkPur (Rkh), Revākhaṇḍa, 209 117.2]
itthaṃ sa narmadātīre samprāptastīrthamuttamam | [SkPur (Rkh), Revākhaṇḍa, 209 118.1]
gatvā caturdaśīdine hyupavāsakṛtakṣaṇaḥ | [SkPur (Rkh), Revākhaṇḍa, 209 118.2]
gatvā sa narmadātīre nāma rudretyanusmaran | [SkPur (Rkh), Revākhaṇḍa, 209 119.1]
śucipradeśācca mṛdaṃ mantreṇānena gṛhyatām | [SkPur (Rkh), Revākhaṇḍa, 209 119.2]
uddhṛtāsi varāheṇa rudreṇa śatabāhunā | [SkPur (Rkh), Revākhaṇḍa, 209 120.1]
ahamapyuddhariṣyāmi prajayā bandhanena ca | [SkPur (Rkh), Revākhaṇḍa, 209 120.2]
sa evaṃ tāṃ mṛdaṃ nītvā muktvā tīre tathottare | [SkPur (Rkh), Revākhaṇḍa, 209 121.1]
dadarśa bhāskaraṃ paścānmantreṇānena cālabhet | [SkPur (Rkh), Revākhaṇḍa, 209 121.2]
aśvakrānte rathakrānte viṣṇukrānte vasuṃdhare | [SkPur (Rkh), Revākhaṇḍa, 209 122.1]
mṛttike hara me pāpaṃ janmakoṭiśatārjitam | [SkPur (Rkh), Revākhaṇḍa, 209 122.2]
tata evaṃ vigāhyāpo mantrametamudīrayet | [SkPur (Rkh), Revākhaṇḍa, 209 123.1]
tvaṃ narmade puṇyajale tavāmbhaḥ śaṅkarodbhavam | [SkPur (Rkh), Revākhaṇḍa, 209 123.2]
snānaṃ prakurvato me 'dya pāpaṃ haratu cārjitam | [SkPur (Rkh), Revākhaṇḍa, 209 124.1]
sa snātvānena vidhinā saṃtarpya pitṛdevatāḥ | [SkPur (Rkh), Revākhaṇḍa, 209 124.2]
yayau devālayaṃ paścād upahāraiḥ samanvitaḥ | [SkPur (Rkh), Revākhaṇḍa, 209 125.1]
bhaktyā saṃcintya sānnidhye śaṅkaraṃ lokaśaṅkaram | [SkPur (Rkh), Revākhaṇḍa, 209 125.2]
purāṇoktavidhānena pūjāṃ samupacakrame | [SkPur (Rkh), Revākhaṇḍa, 209 126.1]
pūjācatuṣṭayaṃ devi śivarātryāṃ nigadyate | [SkPur (Rkh), Revākhaṇḍa, 209 126.2]
saṃsnāpya prathame yāme pañcagavyena śaṅkaram | [SkPur (Rkh), Revākhaṇḍa, 209 127.1]
ghṛtena pūraṇaṃ paścātkṛtaṃ nṛpavareṇa tu | [SkPur (Rkh), Revākhaṇḍa, 209 127.2]
dhūpadīpanaivedyādyaṃ saṃkalpya ca yathāvidhi | [SkPur (Rkh), Revākhaṇḍa, 209 128.1]
argheṇānena deveśaṃ mantreṇānena śaṅkaram | [SkPur (Rkh), Revākhaṇḍa, 209 128.2]
namaste devadeveśa śambho paramakāraṇa | [SkPur (Rkh), Revākhaṇḍa, 209 129.1]
gṛhāṇārghamimaṃ deva saṃsārāghamapākuru | [SkPur (Rkh), Revākhaṇḍa, 209 129.2]
vittānurūpato dattaṃ suvarṇaṃ mantrakalpitam | [SkPur (Rkh), Revākhaṇḍa, 209 130.1]
agnirhi devāḥ sarve suvarṇaṃ ca hutāśanāt | [SkPur (Rkh), Revākhaṇḍa, 209 130.2]
ataḥ suvarṇadānena prītāḥ syuḥ sarvadevatāḥ | [SkPur (Rkh), Revākhaṇḍa, 209 131.1]
tadarghaṃ sarvadā dātuḥ prīto bhavatu śaṅkaraḥ | [SkPur (Rkh), Revākhaṇḍa, 209 131.2]
anena vidhinā tena pūjitaḥ prathame śivaḥ | [SkPur (Rkh), Revākhaṇḍa, 209 132.1]
yāme dvitīye tu punaḥ pūrvoktavidhinā caret | [SkPur (Rkh), Revākhaṇḍa, 209 132.2]
snāpayāmāsa dugdhena gavyena tripurāntakam | [SkPur (Rkh), Revākhaṇḍa, 209 133.1]
taṃdulaiḥ pūraṇaṃ paścātkṛtaṃ liṅgasya śūlinaḥ | [SkPur (Rkh), Revākhaṇḍa, 209 133.2]
kṛtvā vidhānaṃ pūrvoktaṃ dattaṃ vastrayugaṃ sitam | [SkPur (Rkh), Revākhaṇḍa, 209 134.1]
śvetavastrayugaṃ yasmācchaṅkarasyātivallabham | [SkPur (Rkh), Revākhaṇḍa, 209 134.2]
prīto bhavati vai śambhurdattena śvetavāsasā | [SkPur (Rkh), Revākhaṇḍa, 209 135.1]
yāmaṃ tṛtīyaṃ samprāptaṃ dṛṣṭvā nṛpatisattamaḥ | [SkPur (Rkh), Revākhaṇḍa, 209 135.2]
devaṃ saṃsnāpya madhunā pūraṇaṃ cakrivāṃs tilaiḥ | [SkPur (Rkh), Revākhaṇḍa, 209 136.1]
tiladroṇapradānaṃ ca kuryānmantramudīrayan | [SkPur (Rkh), Revākhaṇḍa, 209 136.2]
tilāḥ śvetāstilāḥ kṛṣṇāḥ sarvapāpaharāstilāḥ | [SkPur (Rkh), Revākhaṇḍa, 209 137.1]
tiladroṇapradānenu saṃsāraśchidyatāṃ mama | [SkPur (Rkh), Revākhaṇḍa, 209 137.2]
anena vidhinā rājā yāminīyāmapūjanam | [SkPur (Rkh), Revākhaṇḍa, 209 138.1]
ativāhya vinodena brahmaghoṣeṇa jāgaram | [SkPur (Rkh), Revākhaṇḍa, 209 138.2]
cakāra pūjanaṃ śambhorbahupuṇyaprasādhakam | [SkPur (Rkh), Revākhaṇḍa, 209 139.1]
ye jāgare trinetrasya śivarātryāṃ śivasthitāḥ | [SkPur (Rkh), Revākhaṇḍa, 209 139.2]
te yāṃ gatiṃ gatāḥ pārtha na tāṃ gacchanti yajvinaḥ | [SkPur (Rkh), Revākhaṇḍa, 209 140.1]
pāpāni yāni kāni syuḥ koṭijanmārjitānyapi | [SkPur (Rkh), Revākhaṇḍa, 209 140.2]
harakeśavayoḥ snānti jāgare yānti saṃkṣayam | [SkPur (Rkh), Revākhaṇḍa, 209 141.1]
yāvanto nimiṣā nṛṇāṃ bhavanti niśi jāgratām | [SkPur (Rkh), Revākhaṇḍa, 209 141.2]
nimiṣe nimiṣe rājannaśvamedhaphalaṃ dhruvam | [SkPur (Rkh), Revākhaṇḍa, 209 142.1]
upavāsaparāṇāṃ ca devāyatanavāsinām | [SkPur (Rkh), Revākhaṇḍa, 209 142.2]
śṛṇvatāṃ dharmamākhyānaṃ dhyāyatāṃ harakeśavau | [SkPur (Rkh), Revākhaṇḍa, 209 143.1]
na tāṃ bahusuvarṇena kratunā gatimāpnuyuḥ | [SkPur (Rkh), Revākhaṇḍa, 209 143.2]
śivarātristithiḥ puṇyā kārttikī ca viśeṣataḥ | [SkPur (Rkh), Revākhaṇḍa, 209 144.1]
revāyā uttaraṃ kūlaṃ tīraṃ bhāreśvareti ca | [SkPur (Rkh), Revākhaṇḍa, 209 144.2]
jāgṛtaś cātiduḥkhena kathaṃ pāpaṃ na hāsyati | [SkPur (Rkh), Revākhaṇḍa, 209 145.1]
itthaṃsa jāgaraṃ kṛtvā śivarātryāṃ nareśvaraḥ | [SkPur (Rkh), Revākhaṇḍa, 209 145.2]
prabhāte vimale gatvā narmadātīramuttamam | [SkPur (Rkh), Revākhaṇḍa, 209 146.1]
snāpitās tena te sarve vāhanāni gajādayaḥ | [SkPur (Rkh), Revākhaṇḍa, 209 146.2]
yaistu vāhairgatas tīrthaṃ snāto 'haṃ snāpayāmi tān | [SkPur (Rkh), Revākhaṇḍa, 209 147.1]
tatra madhyasthitaḥ snātas tiryaktvānnirgato vaṇik | [SkPur (Rkh), Revākhaṇḍa, 209 147.2]
dānaṃ dadau tānuddiśya kiṃcicchaktyanurūpataḥ | [SkPur (Rkh), Revākhaṇḍa, 209 148.1]
tena vāhakṛtāddoṣānmukto bhavati mānavaḥ | [SkPur (Rkh), Revākhaṇḍa, 209 148.2]
anyathāsau kṛto lābhaḥ kṛto vrajati tān prati | [SkPur (Rkh), Revākhaṇḍa, 209 149.1]
saṃsnāpya taṃ tato rājā svayaṃ snātvā vidhānataḥ | [SkPur (Rkh), Revākhaṇḍa, 209 149.2]
saṃtarpya pitṛdevāṃśca kṛtvā śrāddhaṃ yathāvidhi | [SkPur (Rkh), Revākhaṇḍa, 209 150.1]
kṛtvā piṇḍānpitṛbhyaśca vṛṣamutsṛjya lakṣaṇam | [SkPur (Rkh), Revākhaṇḍa, 209 150.2]
gatvā devālayaṃ paścāddevaṃ tīrthodakena ca | [SkPur (Rkh), Revākhaṇḍa, 209 151.1]
saṃsnāpya pañcagavyena tataḥ pañcāmṛtena ca | [SkPur (Rkh), Revākhaṇḍa, 209 151.2]
sarvauṣadhijalenaiva tataḥ śuddhodakena ca | [SkPur (Rkh), Revākhaṇḍa, 209 152.1]
candanena sugandhena samālabhya ca śaṅkaram | [SkPur (Rkh), Revākhaṇḍa, 209 152.2]
kuṅkumaiśca sakarpūrairgandhaiśca vividhaistathā | [SkPur (Rkh), Revākhaṇḍa, 209 153.1]
puṣpaughaiśca sugandhāḍhyaiścaturthaṃ liṅgapūraṇam | [SkPur (Rkh), Revākhaṇḍa, 209 153.2]
kṛtaṃ nṛpavareṇātra kurvatā pūrvakaṃ vidhim | [SkPur (Rkh), Revākhaṇḍa, 209 154.1]
godānaṃ ca kṛtaṃ paścād vidhidṛṣṭena karmaṇā | [SkPur (Rkh), Revākhaṇḍa, 209 154.2]
dhenuke rudrarūpāsi rudreṇa parinirmitā | [SkPur (Rkh), Revākhaṇḍa, 209 155.1]
asminnagādhe saṃsāre patantaṃ māṃ samuddhara | [SkPur (Rkh), Revākhaṇḍa, 209 155.2]
dhenuṃ svalaṃkṛtāṃ dadyād anena vidhinā tataḥ | [SkPur (Rkh), Revākhaṇḍa, 209 156.1]
kṣamāpya devadeveśaṃ brāhmaṇān bhojayed bahūn | [SkPur (Rkh), Revākhaṇḍa, 209 156.2]
ṣaḍvidhair bhojanair bhakṣyair vāsobhis tān samarcayet | [SkPur (Rkh), Revākhaṇḍa, 209 157.1]
dakṣiṇābhirvicitrābhiḥ pūjayitvā kṣamāpayet | [SkPur (Rkh), Revākhaṇḍa, 209 157.2]
sa svayaṃ bubhuje paścāt parivārasamanvitaḥ | [SkPur (Rkh), Revākhaṇḍa, 209 158.1]
tāmeva rajanīṃ tatra nyavasajjagatīpatiḥ | [SkPur (Rkh), Revākhaṇḍa, 209 158.2]
tasya tatroṣitasyaivaṃ niśīthe 'tha nareśvara | [SkPur (Rkh), Revākhaṇḍa, 209 159.1]
ākāśe so 'ti śuśrāva divyavāṇīsamīritam | [SkPur (Rkh), Revākhaṇḍa, 209 159.2]
vāguvāca | [SkPur (Rkh), Revākhaṇḍa, 209 160.1]
rājansamaṃ tato loke phalaṃ bhavati sāmpratam | [SkPur (Rkh), Revākhaṇḍa, 209 160.2]
saṃsārasāgare hyatra patitānāṃ durātmanām | [SkPur (Rkh), Revākhaṇḍa, 209 160.3]
yadi saṃnidhimātreṇa phalaṃ tatrocyate katham | [SkPur (Rkh), Revākhaṇḍa, 209 161.1]
yadi śaṃtanuvaṃśasya tatronmādakaraṃ bhavet | [SkPur (Rkh), Revākhaṇḍa, 209 161.2]
ya eṣa tvadgṛhe voḍhā hyatibhāradhuraṃdharaḥ | [SkPur (Rkh), Revākhaṇḍa, 209 162.1]
anena mitrahananaṃ pāpaṃ viśvāsaghātanam | [SkPur (Rkh), Revākhaṇḍa, 209 162.2]
kṛtaṃ janmasahasrāṇāmatīte parijanmani | [SkPur (Rkh), Revākhaṇḍa, 209 163.1]
gatena pāpmanātmānaṃ narakeṣu ca saṃsthitiḥ | [SkPur (Rkh), Revākhaṇḍa, 209 163.2]
tato yonisahasreṣu gatistiryakṣu caiva hi | [SkPur (Rkh), Revākhaṇḍa, 209 164.1]
goyoniṃ samanuprāptastvadgṛhe sa sudurmatiḥ | [SkPur (Rkh), Revākhaṇḍa, 209 164.2]
snāpitaśca tvayā tīrthe hyasmin parvasamāgame | [SkPur (Rkh), Revākhaṇḍa, 209 165.1]
dṛṣṭvā pūjāṃ tvayā kﾱptāṃ kṛtā jāgaraṇakriyā | [SkPur (Rkh), Revākhaṇḍa, 209 165.2]
tena niṣkalmaṣo jāto muktvā dehaṃ tavāgrataḥ | [SkPur (Rkh), Revākhaṇḍa, 209 166.1]
svargaṃ prati vimānasthaḥ so'dya rājangamiṣyati | [SkPur (Rkh), Revākhaṇḍa, 209 166.2]
śrīmārkaṇḍeya uvāca | [SkPur (Rkh), Revākhaṇḍa, 209 167.1]
evamukte nipatito dhuryaḥ prāṇairvyayujyata | [SkPur (Rkh), Revākhaṇḍa, 209 167.2]
vimānavaramārūḍhastatkṣaṇātsamadṛśyata | [SkPur (Rkh), Revākhaṇḍa, 209 167.3]
sa taṃ praṇamya rājendram uvāca prahasanniva | [SkPur (Rkh), Revākhaṇḍa, 209 168.1]
vṛṣa uvāca | [SkPur (Rkh), Revākhaṇḍa, 209 169.1]
bhobho nṛpavaraśreṣṭha tīrthamāhātmyamuttamam | [SkPur (Rkh), Revākhaṇḍa, 209 169.2]
yatra cāsmadvidhastīrthe mucyate pātakairnaraḥ | [SkPur (Rkh), Revākhaṇḍa, 209 169.3]
mayā jñātamaśeṣeṇa matsamo nāsti pātakī | [SkPur (Rkh), Revākhaṇḍa, 209 169.4]
ataḥ paraṃ kiṃ tu kuryāṃ paraṃ tīrthānukīrtanam | [SkPur (Rkh), Revākhaṇḍa, 209 170.1]
bhavānmātā bhavanbhrātā bhavāṃścaiva pitāmahaḥ | [SkPur (Rkh), Revākhaṇḍa, 209 170.2]
kṣantavyaṃ praṇato 'smyadya yasmiṃstīrthe hi mādṛśāḥ | [SkPur (Rkh), Revākhaṇḍa, 209 171.1]
gatimīdṛgvidhāṃ yānti na jāne tava kā gatiḥ | [SkPur (Rkh), Revākhaṇḍa, 209 171.2]
samārādhya maheśānaṃ sampūjya ca yathāvidhi | [SkPur (Rkh), Revākhaṇḍa, 209 172.1]
kā gatistava saṃbhāṣyā dehyanujñāṃ mama prabho | [SkPur (Rkh), Revākhaṇḍa, 209 172.2]
tvarayanti ca māṃ hyete divisthāḥ praṇayādgaṇāḥ | [SkPur (Rkh), Revākhaṇḍa, 209 173.1]
svastyastu te gamiṣyāmītyuktvā so 'ntardadhe kṣaṇāt | [SkPur (Rkh), Revākhaṇḍa, 209 173.2]
śrīmārkaṇḍeya uvāca | [SkPur (Rkh), Revākhaṇḍa, 209 174.1]
gate cādarśanaṃ tatra sa rājā vismayānvitaḥ | [SkPur (Rkh), Revākhaṇḍa, 209 174.2]
tīrthamāhātmyamatulaṃ varṇayansvapuraṃ gataḥ | [SkPur (Rkh), Revākhaṇḍa, 209 174.3]
itthaṃbhūtaṃ hi tattīrthaṃ narmadāyāṃ vyavasthitam | [SkPur (Rkh), Revākhaṇḍa, 209 175.1]
sarvapāpakṣayakaraṃ sarvaduḥkhaghnamuttamam | [SkPur (Rkh), Revākhaṇḍa, 209 175.2]
upapāpāni naśyanti snānamātreṇa bhārata | [SkPur (Rkh), Revākhaṇḍa, 209 176.1]
kārttikasya caturdaśyām upavāsaparāyaṇaḥ | [SkPur (Rkh), Revākhaṇḍa, 209 176.2]
caturdhā pūrayelliṅgaṃ tasya puṇyaphalaṃ śṛṇu | [SkPur (Rkh), Revākhaṇḍa, 209 177.1]
brahmahatyā surāpānaṃ steyaṃ gurvaṅganāgamaḥ | [SkPur (Rkh), Revākhaṇḍa, 209 177.2]
mahāpāpāni catvāri caturbhiryānti saṃkṣayam | [SkPur (Rkh), Revākhaṇḍa, 209 178.1]
so 'śvamedhasya yajñasya labhate phalamuttamam | [SkPur (Rkh), Revākhaṇḍa, 209 178.2]
kārttike śuklapakṣasya caturdaśyāmupoṣitaḥ | [SkPur (Rkh), Revākhaṇḍa, 209 179.1]
svarṇadānācca tattīrthe yajñasya labhate phalam | [SkPur (Rkh), Revākhaṇḍa, 209 179.2]
aṣṭamyāṃ vā caturdaśyāṃ vaiśākhe māsi pūrvavat | [SkPur (Rkh), Revākhaṇḍa, 209 180.1]
dīpaṃ piṣṭamayaṃ kṛtvā pitṝn sarvān vimokṣayet | [SkPur (Rkh), Revākhaṇḍa, 209 180.2]
tatra yaddīyate dānamapi vālāgramātrakam | [SkPur (Rkh), Revākhaṇḍa, 209 181.1]
tadakṣayaphalaṃ sarvamevamāha maheśvaraḥ | [SkPur (Rkh), Revākhaṇḍa, 209 181.2]
bhārabhūtyāṃ mṛtānāṃ tu narāṇāṃ bhāvitātmanām | [SkPur (Rkh), Revākhaṇḍa, 209 182.1]
anivartikā gatī rājañchivalokān nirantaram | [SkPur (Rkh), Revākhaṇḍa, 209 182.2]
athavā lokavṛttyarthaṃ martyalokaṃ jigīṣati | [SkPur (Rkh), Revākhaṇḍa, 209 183.1]
sāṅgavedajñaviprāṇāṃ jāyate vimale kule | [SkPur (Rkh), Revākhaṇḍa, 209 183.2]
dhanadhānyasamāyukto vedavidyāsamanvitaḥ | [SkPur (Rkh), Revākhaṇḍa, 209 184.1]
sarvavyādhivinirmukto jīvecca śaradāṃ śatam | [SkPur (Rkh), Revākhaṇḍa, 209 184.2]
punastattīrthamāsādya hyakṣayaṃ padamāpnuyāt | [SkPur (Rkh), Revākhaṇḍa, 209 185.1]
etatpuṇyaṃ pāpaharaṃ kathitaṃ te nṛpottama | [SkPur (Rkh), Revākhaṇḍa, 209 186.1]
bhāratedaṃ mahākhyānaṃ śṛṇu caiva tataḥ param | [SkPur (Rkh), Revākhaṇḍa, 209 186.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe bhārabhūtitīrthamāhātmyavarṇanaṃ nāma navādhikadviśatatamo 'dhyāyaḥ | [SkPur (Rkh), Revākhaṇḍa, 209 187.1]
{SkPur (Rkh), Revākhaṇḍa, 210}
śrīmārkaṇḍeya uvāca | [SkPur (Rkh), Revākhaṇḍa, 210 1.1]
tasyaivānantaraṃ tāta puṅkhilaṃ tīrthamuttamam | [SkPur (Rkh), Revākhaṇḍa, 210 1.2]
tatra tīrthe purā puṅkhaḥ pārtha siddhimupāgataḥ | [SkPur (Rkh), Revākhaṇḍa, 210 1.3]
jāmadagnyo mahātejāḥ kṣatriyāntakaraḥ prabhuḥ | [SkPur (Rkh), Revākhaṇḍa, 210 2.1]
tapaḥ kṛtvā suvipulaṃ narmadottaratīrabhāk | [SkPur (Rkh), Revākhaṇḍa, 210 2.2]
tataḥ prabhṛti vikhyātaṃ puṅkhatīrthaṃ nareśvara | [SkPur (Rkh), Revākhaṇḍa, 210 3.1]
tatra tīrthe tu yaḥ snātvā hyārādhya parameśvaram | [SkPur (Rkh), Revākhaṇḍa, 210 3.2]
ihaloke balairyuktaḥ pare mokṣamavāpnuyāt | [SkPur (Rkh), Revākhaṇḍa, 210 4.1]
devānpitṝn samabhyarcya pitṝṇām anṛṇī bhavet | [SkPur (Rkh), Revākhaṇḍa, 210 4.2]
tatra tīrthe naro yastu prāṇatyāgaṃ karoti vai | [SkPur (Rkh), Revākhaṇḍa, 210 5.1]
anivartikā gatis tasya rudralokād asaṃśayam | [SkPur (Rkh), Revākhaṇḍa, 210 5.2]
tatra tīrthe naraḥ snātvā hayamedhaphalaṃ labhet | [SkPur (Rkh), Revākhaṇḍa, 210 6.1]
tatra tīrthe naro yastu brāhmaṇān bhojayen nṛpa | [SkPur (Rkh), Revākhaṇḍa, 210 7.1]
ekasmin bhojite vipre koṭirbhavati bhojitā | [SkPur (Rkh), Revākhaṇḍa, 210 7.2]
tatra tīrthe tu yaḥ kaścit pūjayed vṛṣabhadhvajam | [SkPur (Rkh), Revākhaṇḍa, 210 8.1]
vājapeyasya yajñasya phalaṃ prāpnotyasaṃśayam | [SkPur (Rkh), Revākhaṇḍa, 210 8.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe puṅkhilatīrthamāhātmyavarṇanaṃ nāma daśottaradviśatatamo 'dhyāyaḥ | [SkPur (Rkh), Revākhaṇḍa, 210 9.1]
{SkPur (Rkh), Revākhaṇḍa, 211}
śrīmārkaṇḍeya uvāca | [SkPur (Rkh), Revākhaṇḍa, 211 1.1]
āścaryabhūtaṃ lokasya devadevena yatkṛtam | [SkPur (Rkh), Revākhaṇḍa, 211 1.2]
tatte sarvaṃ pravakṣyāmi narmadātaṭavāsinām | [SkPur (Rkh), Revākhaṇḍa, 211 1.3]
dvijān sukṛtpaṇān devaḥ kuṣṭhī bhūtvā yayāca ha | [SkPur (Rkh), Revākhaṇḍa, 211 2.1]
śrāddhakāle tu samprāpte raktagandhānulepanaḥ | [SkPur (Rkh), Revākhaṇḍa, 211 2.2]
sravadbudbudagātrastu makṣikākṛmisaṃvṛtaḥ | [SkPur (Rkh), Revākhaṇḍa, 211 3.1]
duścarmā durmukho gandhī praskhalaṃśca pade pade | [SkPur (Rkh), Revākhaṇḍa, 211 3.2]
brāhmaṇāvasathaṃ gatvā skhalandvāre 'bravīd idam | [SkPur (Rkh), Revākhaṇḍa, 211 4.1]
bhobho gṛhapate tvadya brāhmaṇaiḥ saha bhojanam | [SkPur (Rkh), Revākhaṇḍa, 211 4.2]
tvadgṛhe kartum icchāmi hyebhiḥ saha susaṃskṛtam | [SkPur (Rkh), Revākhaṇḍa, 211 5.1]
tatastaṃ brahmāṇaṃ dṛṣṭvā yajamānasamanvitāḥ | [SkPur (Rkh), Revākhaṇḍa, 211 5.2]
sravantaṃ sarvagātreṣu dhig dhig ityevam abruvan | [SkPur (Rkh), Revākhaṇḍa, 211 6.1]
nirgacchasvāśu durgandha gṛhācchīghraṃ dvijādhama | [SkPur (Rkh), Revākhaṇḍa, 211 6.2]
abhojyametatsarveṣāṃ darśanāt tava satkṛtam | [SkPur (Rkh), Revākhaṇḍa, 211 7.1]
evameva tathetyuktvā devadevo maheśvaraḥ | [SkPur (Rkh), Revākhaṇḍa, 211 7.2]
jagāmākāśamamalaṃ dṛśyamāno dvijottamaiḥ | [SkPur (Rkh), Revākhaṇḍa, 211 8.1]
gate cādarśanaṃ deve snātvābhyukṣya samantataḥ | [SkPur (Rkh), Revākhaṇḍa, 211 8.2]
bhuñjate 'sma dvijā rājanyāvat pātre pṛthakpṛthak | [SkPur (Rkh), Revākhaṇḍa, 211 9.1]
yatrayatra ca paśyanti tatratatra kṛmirbahuḥ | [SkPur (Rkh), Revākhaṇḍa, 211 9.2]
dṛṣṭvā vismayamāpannāḥ sarve kimiti cābruvan | [SkPur (Rkh), Revākhaṇḍa, 211 10.1]
tataḥ kaścid uvācedaṃ brāhmaṇo guṇavānajaḥ | [SkPur (Rkh), Revākhaṇḍa, 211 10.2]
yogīndraḥ śaṅkayā tatra bahuviprasamāgame | [SkPur (Rkh), Revākhaṇḍa, 211 11.1]
yo 'tra pūrvaṃ samāyātaḥ sa yogī parameśvaraḥ | [SkPur (Rkh), Revākhaṇḍa, 211 11.2]
tasyedaṃ krīḍitaṃ manye bhartsitasya vipākajam | [SkPur (Rkh), Revākhaṇḍa, 211 12.1]
phalaṃ bhavati nānyasya hyatitheḥ śāstraniścayāt | [SkPur (Rkh), Revākhaṇḍa, 211 12.2]
sampūjya paramātmā vai hyatithiśca viśeṣataḥ | [SkPur (Rkh), Revākhaṇḍa, 211 13.1]
śrāddhakāle tu samprāptam atithiṃ yo na pūjayet | [SkPur (Rkh), Revākhaṇḍa, 211 13.2]
piśācā rākṣasāstasya tadvilumpantyasaṃśayam | [SkPur (Rkh), Revākhaṇḍa, 211 14.1]
rūpānvitaṃ virūpaṃ vā malinaṃ malināmbaram | [SkPur (Rkh), Revākhaṇḍa, 211 14.2]
yogīndraṃ śvapacaṃ vāpi atithiṃ na vicārayet | [SkPur (Rkh), Revākhaṇḍa, 211 15.1]
tacchrutvā vacanaṃ tasya yajamānapurogamāḥ | [SkPur (Rkh), Revākhaṇḍa, 211 15.2]
brāhmaṇā dvijamanveṣṭuṃ dhāvitāḥ sarvatodiśam | [SkPur (Rkh), Revākhaṇḍa, 211 16.1]
tāvat kathaṃcit kenāpi gahanaṃ vanamāśritaḥ | [SkPur (Rkh), Revākhaṇḍa, 211 16.2]
dṛṣṭo dṛṣṭa iti proktaṃ tena te sarva āgatāḥ | [SkPur (Rkh), Revākhaṇḍa, 211 17.1]
tataḥ paśyanti taṃ vipraṃ sthāṇuvanniścalaṃ sthitam | [SkPur (Rkh), Revākhaṇḍa, 211 17.2]
krandate na calati spandate na ca paśyati | [SkPur (Rkh), Revākhaṇḍa, 211 18.1]
jalpanti karuṇaṃ kecit stuvanti ca tathāpare | [SkPur (Rkh), Revākhaṇḍa, 211 18.2]
vāgbhiḥ satatam iṣṭābhiḥ stūyamānastrilocanaḥ | [SkPur (Rkh), Revākhaṇḍa, 211 19.1]
kṣudhārditānāṃ deveśa brāhmaṇānāṃ viśeṣataḥ | [SkPur (Rkh), Revākhaṇḍa, 211 19.2]
vinaṣṭamannaṃ sarveṣāṃ punaḥ saṃkartum arhasi | [SkPur (Rkh), Revākhaṇḍa, 211 19.3]
śrutvā tu vacanaṃ teṣāṃ brāhmaṇānāṃ yudhiṣṭhira | [SkPur (Rkh), Revākhaṇḍa, 211 20.1]
parayā kṛpayā devaḥ prasannas tān uvāca ha | [SkPur (Rkh), Revākhaṇḍa, 211 20.2]
mayā prasannena mahānubhāvāstadeva vo 'nnaṃ vihitaṃ sudheva | [SkPur (Rkh), Revākhaṇḍa, 211 21.1]
bhuñjantu viprāḥ saha bandhubhṛtyair arcantu nityaṃ mama maṇḍalaṃ ca | [SkPur (Rkh), Revākhaṇḍa, 211 21.2]
tataścāyatanaṃ pārtha devadevasya śūlinaḥ | [SkPur (Rkh), Revākhaṇḍa, 211 22.1]
muṇḍināmeti vikhyātaṃ sarvapāpaharaṃ śubham | [SkPur (Rkh), Revākhaṇḍa, 211 22.2]
kārttikyāṃ tu viśeṣeṇa gayātīrthena tatsamam | [SkPur (Rkh), Revākhaṇḍa, 211 22.3]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe muṇḍitīrthamāhātmyavarṇanaṃ nāmaikādaśottaradviśatatamo 'dhyāyaḥ | [SkPur (Rkh), Revākhaṇḍa, 211 23.1]
{SkPur (Rkh), Revākhaṇḍa, 212}
śrīmārkaṇḍeya uvāca | [SkPur (Rkh), Revākhaṇḍa, 212 1.1]
athānyat sampravakṣyāmi devasya caritaṃ mahat | [SkPur (Rkh), Revākhaṇḍa, 212 1.2]
śrutamātreṇa yenāśu sarvapāpaiḥ pramucyate | [SkPur (Rkh), Revākhaṇḍa, 212 1.3]
bhikṣurūpaṃ paraṃ kṛtvā devadevo maheśvaraḥ | [SkPur (Rkh), Revākhaṇḍa, 212 2.1]
ekaśālāṃ gato grāmaṃ bhikṣārthī kṣutpipāsitaḥ | [SkPur (Rkh), Revākhaṇḍa, 212 2.2]
akṣasūtrodyatakaro bhasmaguṇṭhitavigrahaḥ | [SkPur (Rkh), Revākhaṇḍa, 212 3.1]
sphurattriśūlo viśveśo jaṭākuṇḍalabhūṣitaḥ | [SkPur (Rkh), Revākhaṇḍa, 212 3.2]
kṛttivāsā mahākāyo mahāhikṛtabhūṣaṇaḥ | [SkPur (Rkh), Revākhaṇḍa, 212 4.1]
vādayanvai ḍamarukaṃ ḍiṇḍimapratimaṃ śubham | [SkPur (Rkh), Revākhaṇḍa, 212 4.2]
kapālapāṇirbhagavānbālakair bahubhir vṛtaḥ | [SkPur (Rkh), Revākhaṇḍa, 212 5.1]
kvacidgāyanhasaṃścaiva nṛtyanvadan kvacit kvacit | [SkPur (Rkh), Revākhaṇḍa, 212 5.2]
yatra yatra gṛhe devo līlayā ḍiṇḍamaṃ nyaset | [SkPur (Rkh), Revākhaṇḍa, 212 6.1]
bhārākrāntaṃ gṛhaṃ pārtha tatratatra vinaśyati | [SkPur (Rkh), Revākhaṇḍa, 212 6.2]
evaṃ sampracaran devo veṣṭito bahubhir janaiḥ | [SkPur (Rkh), Revākhaṇḍa, 212 7.1]
dṛśyādṛśyena rūpeṇa nirjagāma bahiḥ prabhuḥ | [SkPur (Rkh), Revākhaṇḍa, 212 7.2]
itaścetaśca dhāvantaṃ na paśyanti yadā janāḥ | [SkPur (Rkh), Revākhaṇḍa, 212 8.1]
vismitāste sthitāḥ śambhurbhaviṣyati tato 'stuvan | [SkPur (Rkh), Revākhaṇḍa, 212 8.2]
teṣāṃ tu stuvatāṃ bhaktyā śaṅkaraṃ jagatāṃ patim | [SkPur (Rkh), Revākhaṇḍa, 212 9.1]
ḍiṇḍirūpo hi bhagavāṃstadāsau pratyadṛśyata | [SkPur (Rkh), Revākhaṇḍa, 212 9.2]
tadāprabhṛti deveśo ḍiṇḍimeśvara ucyate | [SkPur (Rkh), Revākhaṇḍa, 212 10.1]
darśanāt sparśanād rājan sarvapāpaiḥ pramucyate | [SkPur (Rkh), Revākhaṇḍa, 212 10.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe ekaśālaḍiṇḍimeśvaratīrthamāhātmyavarṇanaṃ nāma dvādaśottaradviśatatamo 'dhyāyaḥ | [SkPur (Rkh), Revākhaṇḍa, 212 11.1]
{SkPur (Rkh), Revākhaṇḍa, 213}
śrīmārkaṇḍeya uvāca | [SkPur (Rkh), Revākhaṇḍa, 213 1.1]
punar anyat pravakṣyāmi devasya caritaṃ mahat | [SkPur (Rkh), Revākhaṇḍa, 213 1.2]
śrutamātreṇa yenaiva sarvapāpaiḥ pramucyate | [SkPur (Rkh), Revākhaṇḍa, 213 1.3]
abālo bālarūpeṇa grāmaṇyair bālakaiḥ saha | [SkPur (Rkh), Revākhaṇḍa, 213 2.1]
āmalaiḥ krīḍate śambhustatte vakṣyāmi bhārata | [SkPur (Rkh), Revākhaṇḍa, 213 2.2]
sarvaistair āmalāḥ kṣiptā ye te devena pāṇḍava | [SkPur (Rkh), Revākhaṇḍa, 213 3.1]
ānītāstatkṣaṇādeva tataḥ paścāt kṣipeddharaḥ | [SkPur (Rkh), Revākhaṇḍa, 213 3.2]
yāvadgatvā diśo digbhya āgacchanti pṛthakpṛthak | [SkPur (Rkh), Revākhaṇḍa, 213 4.1]
tāvattamāmalaṃ bhūtaṃ paśyanti parameśvaram | [SkPur (Rkh), Revākhaṇḍa, 213 4.2]
tṛtīye caiva yatkarma devadevasya dhīmataḥ | [SkPur (Rkh), Revākhaṇḍa, 213 5.1]
sthānānāṃ paramaṃ sthānam āmaleśvaramuttamam | [SkPur (Rkh), Revākhaṇḍa, 213 5.2]
tena pūjitamātreṇa prāpyate paramaṃ padam | [SkPur (Rkh), Revākhaṇḍa, 213 6.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe āmaleśvaratīrthamāhātmyavarṇanaṃ nāma trayodaśottaradviśatatamo 'dhyāyaḥ | [SkPur (Rkh), Revākhaṇḍa, 213 7.1]
{SkPur (Rkh), Revākhaṇḍa, 214}
śrīmārkaṇḍeya uvāca | [SkPur (Rkh), Revākhaṇḍa, 214 1.1]
caturthaṃ sampravakṣyāmi devasya caritaṃ mahat | [SkPur (Rkh), Revākhaṇḍa, 214 1.2]
śrutamātreṇa yenaiva sarvapāpaiḥ pramucyate | [SkPur (Rkh), Revākhaṇḍa, 214 1.3]
kapālī kānthiko bhūtvā yathā sa vyacaranmahīm | [SkPur (Rkh), Revākhaṇḍa, 214 2.1]
piśācair rākṣasair bhūtair ḍākinīyoginīvṛtaḥ | [SkPur (Rkh), Revākhaṇḍa, 214 2.2]
bhairavaṃ rūpamāsthāya pretāsanaparigrahaḥ | [SkPur (Rkh), Revākhaṇḍa, 214 3.1]
trailokyasyābhayaṃ dattvā cacāra vipulaṃ tapaḥ | [SkPur (Rkh), Revākhaṇḍa, 214 3.2]
āṣāḍhī tu kṛtā tatra hyāṣāḍhīnāma viśrutam | [SkPur (Rkh), Revākhaṇḍa, 214 4.1]
kanthā muktā tato 'nyatra devena parameṣṭhinā | [SkPur (Rkh), Revākhaṇḍa, 214 4.2]
tadāprabhṛti rājendra sa kantheśvara ucyate | [SkPur (Rkh), Revākhaṇḍa, 214 5.1]
tasya darśanamātreṇa hyaśvamedhaphalaṃ labhet | [SkPur (Rkh), Revākhaṇḍa, 214 5.2]
devo mārge punastatra bhramate ca yadṛcchayā | [SkPur (Rkh), Revākhaṇḍa, 214 6.1]
vikrīṇāti balākāro dṛṣṭvā cokto hareṇa tu | [SkPur (Rkh), Revākhaṇḍa, 214 6.2]
yadi bhadra na cetkopaṃ karoṣi mayi sāmpratam | [SkPur (Rkh), Revākhaṇḍa, 214 7.1]
balābhirbhara me liṅgaṃ dadāmi bahu te dhanam | [SkPur (Rkh), Revākhaṇḍa, 214 7.2]
evamukto 'tha devena sa vaṇiglobhamohitaḥ | [SkPur (Rkh), Revākhaṇḍa, 214 8.1]
yojayāmāsa balakā liṅge cottamamadhyamān | [SkPur (Rkh), Revākhaṇḍa, 214 8.2]
tāvadyāvatkṣayaṃ sarve gatāḥ kāle susaṃcitāḥ | [SkPur (Rkh), Revākhaṇḍa, 214 9.1]
sthitaṃ samunnataṃ liṅgaṃ dṛṣṭvā śokamupāgamat | [SkPur (Rkh), Revākhaṇḍa, 214 9.2]
kṛtvā tu khaṇḍakhaṇḍāni sa devaḥ parameśvaraḥ | [SkPur (Rkh), Revākhaṇḍa, 214 10.1]
uvāca prahasanvākyaṃ taṃ dṛṣṭvā gatasādhvasam | [SkPur (Rkh), Revākhaṇḍa, 214 10.2]
na ca me pūritaṃ liṅgaṃ yāsyāmi yadi manyase | [SkPur (Rkh), Revākhaṇḍa, 214 11.1]
dadāmi tatra vittaṃ te yadi liṅgaṃ prapūritam | [SkPur (Rkh), Revākhaṇḍa, 214 11.2]
vaṇiguvāca | [SkPur (Rkh), Revākhaṇḍa, 214 12.1]
adhanyaḥ kṛtapuṇyo 'haṃ nigrāhyaḥ parameśvara | [SkPur (Rkh), Revākhaṇḍa, 214 12.2]
tava priyam akurvāṇaḥ śociṣye śāśvatīḥ samāḥ | [SkPur (Rkh), Revākhaṇḍa, 214 12.3]
etacchrutvā vacas tasya vaṇikputrasya bhārata | [SkPur (Rkh), Revākhaṇḍa, 214 13.1]
asaṃkṣayaṃ dhanaṃ dattvā sthitas tatra maheśvaraḥ | [SkPur (Rkh), Revākhaṇḍa, 214 13.2]
tadā prabhṛti rājendra balākairiva bhūṣitam | [SkPur (Rkh), Revākhaṇḍa, 214 14.1]
pratyayārthaṃ sthitaṃ liṅgaṃ lokānugrahakāmyayā | [SkPur (Rkh), Revākhaṇḍa, 214 14.2]
devena racitaṃ pārtha krīḍayā supratiṣṭhitam | [SkPur (Rkh), Revākhaṇḍa, 214 15.1]
devamārgam iti khyātaṃ triṣu lokeṣu viśrutam | [SkPur (Rkh), Revākhaṇḍa, 214 15.2]
paśyan prapūjayan vāpi sarvapāpaiḥ pramucyate | [SkPur (Rkh), Revākhaṇḍa, 214 15.3]
devamārge tu yo gatvā pūjayed balākeśvaram | [SkPur (Rkh), Revākhaṇḍa, 214 16.1]
pañcāyatanamāsādya rudralokaṃ sa gacchati | [SkPur (Rkh), Revākhaṇḍa, 214 16.2]
devamārge mṛtānāṃ tu narāṇāṃ bhāvitātmanām | [SkPur (Rkh), Revākhaṇḍa, 214 17.1]
na bhavet punarāvṛttī rudralokāt kadācana | [SkPur (Rkh), Revākhaṇḍa, 214 17.2]
devamārgasya māhātmyaṃ bhaktyā śrutvā narottama | [SkPur (Rkh), Revākhaṇḍa, 214 18.1]
mucyate sarvapāpebhyo nātra kāryā vicāraṇā | [SkPur (Rkh), Revākhaṇḍa, 214 18.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śrīkapālatīrthamāhātmyavarṇanaṃ nāma caturdaśottaradviśatatamo 'dhyāyaḥ | [SkPur (Rkh), Revākhaṇḍa, 214 19.1]
{SkPur (Rkh), Revākhaṇḍa, 215}
śrīmārkaṇḍeya uvāca | [SkPur (Rkh), Revākhaṇḍa, 215 1.1]
śṛṅgitīrthaṃ tato gacchen mokṣadaṃ sarvadehinām | [SkPur (Rkh), Revākhaṇḍa, 215 1.2]
mṛtānāṃ tatra rājendra mokṣaprāptirna saṃśayaḥ | [SkPur (Rkh), Revākhaṇḍa, 215 1.3]
tatraiva piṇḍadānena pitṝṇām anṛṇo bhavet | [SkPur (Rkh), Revākhaṇḍa, 215 2.1]
tena puṇyena pūtātmā labhed gāṇeśvarīṃ gatim | [SkPur (Rkh), Revākhaṇḍa, 215 2.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe śṛṅgitīrthamāhātmyavarṇanaṃ nāma pañcadaśottaradviśatatamo 'dhyāyaḥ | [SkPur (Rkh), Revākhaṇḍa, 215 3.1]
{SkPur (Rkh), Revākhaṇḍa, 216}
śrīmārkaṇḍeya uvāca | [SkPur (Rkh), Revākhaṇḍa, 216 1.1]
aṣāḍhītīrtham āgacchet tato bhūpālanandana | [SkPur (Rkh), Revākhaṇḍa, 216 1.2]
kāmikaṃ rūpamāsthāya sthito yatra maheśvaraḥ | [SkPur (Rkh), Revākhaṇḍa, 216 1.3]
cāturyugam idaṃ tīrthaṃ sarvatīrtheṣvanuttamam | [SkPur (Rkh), Revākhaṇḍa, 216 2.1]
tatra snātvā naro rājan rudrasyānucaro bhavet | [SkPur (Rkh), Revākhaṇḍa, 216 2.2]
tatra tīrthe tu yaḥ kaścit kurute prāṇamokṣaṇam | [SkPur (Rkh), Revākhaṇḍa, 216 3.1]
anivartikā gatistasya rudralokād asaṃśayam | [SkPur (Rkh), Revākhaṇḍa, 216 3.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe aṣāḍhītīrthamāhātmyavarṇanaṃ nāma ṣoḍaśottaradviśatatamo 'dhyāyaḥ | [SkPur (Rkh), Revākhaṇḍa, 216 4.1]
{SkPur (Rkh), Revākhaṇḍa, 217}
śrīmārkaṇḍeya uvāca | [SkPur (Rkh), Revākhaṇḍa, 217 1.1]
eraṇḍīsaṅgamaṃ gacchet surāsuranamaskṛtam | [SkPur (Rkh), Revākhaṇḍa, 217 1.2]
tattu tīrthaṃ mahāpuṇyaṃ mahāpātakanāśanam | [SkPur (Rkh), Revākhaṇḍa, 217 1.3]
upavāsaparo bhūtvā niyatendriyamānasaḥ | [SkPur (Rkh), Revākhaṇḍa, 217 2.1]
tatra snātvā vidhānena mucyate brahmahatyayā | [SkPur (Rkh), Revākhaṇḍa, 217 2.2]
tatra tīrthe tu yo bhaktyā prāṇatyāgaparo bhavet | [SkPur (Rkh), Revākhaṇḍa, 217 3.1]
anivartikā gatis tasya rudralokād asaṃśayam | [SkPur (Rkh), Revākhaṇḍa, 217 3.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe eraṇḍītīrthamāhātmyavarṇanaṃ nāma saptadaśottaradviśatatamo 'dhyāyaḥ | [SkPur (Rkh), Revākhaṇḍa, 217 4.1]
{SkPur (Rkh), Revākhaṇḍa, 218}
śrīmārkaṇḍeya uvāca | [SkPur (Rkh), Revākhaṇḍa, 218 1.1]
tato gaccheddharādhīśa tīrthaṃ paramaśobhanam | [SkPur (Rkh), Revākhaṇḍa, 218 1.2]
jamadagniriti khyātaṃ yatra siddho janārdanaḥ | [SkPur (Rkh), Revākhaṇḍa, 218 1.3]
yudhiṣṭhira uvāca | [SkPur (Rkh), Revākhaṇḍa, 218 2.1]
kathaṃ siddho dvijaśreṣṭha vāsudevo jagadguruḥ | [SkPur (Rkh), Revākhaṇḍa, 218 2.2]
mānuṣaṃ rūpamāsthāya lokānāṃ hitakāmyayā | [SkPur (Rkh), Revākhaṇḍa, 218 2.3]
etatsarvaṃ yathānyāyaṃ devadevasya cakriṇaḥ | [SkPur (Rkh), Revākhaṇḍa, 218 3.1]
caritaṃ śrotum icchāmi kathyamānaṃ tvayānagha | [SkPur (Rkh), Revākhaṇḍa, 218 3.2]
śrīmārkaṇḍeya uvāca | [SkPur (Rkh), Revākhaṇḍa, 218 4.1]
āsītpūrvaṃ mahārāja haihayādhipatirmahān | [SkPur (Rkh), Revākhaṇḍa, 218 4.2]
kārtavīrya iti khyāto rājā bāhusahasravān | [SkPur (Rkh), Revākhaṇḍa, 218 4.3]
hastyaśvarathasampannaḥ sarvaśastrabhṛtāṃ varaḥ | [SkPur (Rkh), Revākhaṇḍa, 218 5.1]
vedavidyāvratasnātaḥ sarvabhūtābhayapradaḥ | [SkPur (Rkh), Revākhaṇḍa, 218 5.2]
māhiṣmatyāḥ patiḥ śrīmānrājā hyakṣauhiṇīpatiḥ | [SkPur (Rkh), Revākhaṇḍa, 218 6.1]
sa kadācinmṛgānhantuṃ nirjagāma mahābalaḥ | [SkPur (Rkh), Revākhaṇḍa, 218 6.2]
bahubhir divasaiḥ prāpto bhṛgukacchamanuttamam | [SkPur (Rkh), Revākhaṇḍa, 218 7.1]
jamadagnir mahātejā yatra tiṣṭhati tāpasaḥ | [SkPur (Rkh), Revākhaṇḍa, 218 7.2]
reṇukāsahitaḥ śrīmānsarvabhūtābhayapradaḥ | [SkPur (Rkh), Revākhaṇḍa, 218 8.1]
tasya putro 'bhavadrāmaḥ sākṣānnārāyaṇaḥ prabhuḥ | [SkPur (Rkh), Revākhaṇḍa, 218 8.2]
sarvakṣatraguṇairyukto brahmavidbrāhmaṇottamaḥ | [SkPur (Rkh), Revākhaṇḍa, 218 9.1]
toṣayanparayā bhaktyā pitarau paramārthavat | [SkPur (Rkh), Revākhaṇḍa, 218 9.2]
taṃ tadā cārjunaṃ dṛṣṭvā jamadagniḥ pratāpavān | [SkPur (Rkh), Revākhaṇḍa, 218 10.1]
carantaṃ mṛgayāṃ gatvā hyātithyena nyamantrayat | [SkPur (Rkh), Revākhaṇḍa, 218 10.2]
tatheti coktvā sa nṛpaḥ sabhṛtyabalavāhanaḥ | [SkPur (Rkh), Revākhaṇḍa, 218 11.1]
jagāma cāśramaṃ puṇyamṛṣestasya mahātmanaḥ | [SkPur (Rkh), Revākhaṇḍa, 218 11.2]
tatkṣaṇād eva sampannaṃ śriyā paramayā vṛtam | [SkPur (Rkh), Revākhaṇḍa, 218 12.1]
vismayaṃ paramaṃ tatra dṛṣṭvā rājā jagāma ha | [SkPur (Rkh), Revākhaṇḍa, 218 12.2]
gatamātrastu siddhena paramānnena bhojitaḥ | [SkPur (Rkh), Revākhaṇḍa, 218 13.1]
sabhṛtyabalavānrājā brāhmaṇena yadṛcchayā | [SkPur (Rkh), Revākhaṇḍa, 218 13.2]
kimetad iti papraccha kāraṇaṃ śaktimeva ca | [SkPur (Rkh), Revākhaṇḍa, 218 13.3]
kāmadhenoḥ prabhāvaṃ taṃ jñātvā prāha tato dvijam | [SkPur (Rkh), Revākhaṇḍa, 218 14.1]
dakṣiṇāṃ dehi me vipra kalmaṣāṃ dhenumuttamām | [SkPur (Rkh), Revākhaṇḍa, 218 14.2]
śataṃ śatasahasrāṇām ayutaṃ niyutaṃ param | [SkPur (Rkh), Revākhaṇḍa, 218 15.1]
bhūṣitānāṃ ca dhenūnāṃ dadāmi tava cārbudam | [SkPur (Rkh), Revākhaṇḍa, 218 15.2]
jamadagnir uvāca | [SkPur (Rkh), Revākhaṇḍa, 218 16.1]
ayutaiḥ prayutair nāhaṃ śatakoṭibhiruttamām | [SkPur (Rkh), Revākhaṇḍa, 218 16.2]
kāmadhenumimāṃ tāta na dadmi pratigamyatām | [SkPur (Rkh), Revākhaṇḍa, 218 16.3]
evamuktaḥ sa rājendras tena vipreṇa bhārata | [SkPur (Rkh), Revākhaṇḍa, 218 17.1]
krodhasaṃraktanayana idaṃ vacanamabravīt | [SkPur (Rkh), Revākhaṇḍa, 218 17.2]
yasyedṛśaḥ kāmacāro mayyapi dvijapāṃsana | [SkPur (Rkh), Revākhaṇḍa, 218 18.1]
ahaṃ te paśyatastasmānnayāmi surabhiṃ gṛhāt | [SkPur (Rkh), Revākhaṇḍa, 218 18.2]
dvija uvāca | [SkPur (Rkh), Revākhaṇḍa, 218 19.1]
kaḥ krīḍati saroṣeṇa nirbhayo hi mahāhinā | [SkPur (Rkh), Revākhaṇḍa, 218 19.2]
mṛtyudṛṣṭotareṇāpi mama dhenuṃ nayeta yaḥ | [SkPur (Rkh), Revākhaṇḍa, 218 19.3]
evamuktvā mahādaṇḍaṃ brahmadaṇḍamivāparam | [SkPur (Rkh), Revākhaṇḍa, 218 20.1]
gṛhītvā paramakruddho jamadagniruvāca ha | [SkPur (Rkh), Revākhaṇḍa, 218 20.2]
yasyāsti śaktistejo vā kṣatriyasya kulādhamaḥ | [SkPur (Rkh), Revākhaṇḍa, 218 21.1]
dhenuṃ nayatu me sadyaḥ kṣīṇāyuḥ saparicchadaḥ | [SkPur (Rkh), Revākhaṇḍa, 218 21.2]
etacchrutvā vacaḥ krūraṃ haihayaḥ śataśo vṛtaḥ | [SkPur (Rkh), Revākhaṇḍa, 218 22.1]
dhāvamānaḥ kṣititale brahmadaṇḍahato 'patat | [SkPur (Rkh), Revākhaṇḍa, 218 22.2]
huṃkṛtena tato dhenvāḥ khaḍgapāśāsipāṇayaḥ | [SkPur (Rkh), Revākhaṇḍa, 218 23.1]
nirgacchantaḥ pradṛśyante kalmaṣāyāḥ sahasraśaḥ | [SkPur (Rkh), Revākhaṇḍa, 218 23.2]
nāsāpuṭāgrādromāgrātkirātā māgadhā gudāt | [SkPur (Rkh), Revākhaṇḍa, 218 24.1]
randhrāntareṣu cotpannāḥ śataśo 'tha sahasraśaḥ | [SkPur (Rkh), Revākhaṇḍa, 218 24.2]
evamanyo 'nyamāhatya haihayaṣṭaṅkaṇāndahan | [SkPur (Rkh), Revākhaṇḍa, 218 25.1]
vināśaṃ saha vipreṇa gatā hyarjunatejasā | [SkPur (Rkh), Revākhaṇḍa, 218 25.2]
kārtavīryo jayaṃ labdhvā saṃkhye hatvā dvijottamam | [SkPur (Rkh), Revākhaṇḍa, 218 26.1]
jagāma svāṃ purīṃ hṛṣṭaḥ kṛtāntavaśamohitaḥ | [SkPur (Rkh), Revākhaṇḍa, 218 26.2]
tatastvarānvitaḥ prāptaḥ paścādrāmo gate ripau | [SkPur (Rkh), Revākhaṇḍa, 218 27.1]
ākrandamānāṃ jananīṃ dadarśa piturantike | [SkPur (Rkh), Revākhaṇḍa, 218 27.2]
rāma uvāca | [SkPur (Rkh), Revākhaṇḍa, 218 28.1]
kenedamātmanāśāya hyajñānāt sāhasaṃ kṛtam | [SkPur (Rkh), Revākhaṇḍa, 218 28.2]
mama tātaṃ jighāṃsuryo draṣṭuṃ mṛtyumihecchati | [SkPur (Rkh), Revākhaṇḍa, 218 28.3]
tataḥ sā rāmavākyena gatasattveva vihvalā | [SkPur (Rkh), Revākhaṇḍa, 218 29.1]
udaraṃ karayugmena tāḍayantī hyuvāca tam | [SkPur (Rkh), Revākhaṇḍa, 218 29.2]
arjunena nṛśaṃsena kṣatriyair aparaiḥ saha | [SkPur (Rkh), Revākhaṇḍa, 218 30.1]
ihāgatya pitā tena nihato bāhuśālinā | [SkPur (Rkh), Revākhaṇḍa, 218 30.2]
taṃ paśya nihataṃ tātaṃ gatāsuṃ gatacetasam | [SkPur (Rkh), Revākhaṇḍa, 218 31.1]
saṃskṛtya vidhivatputra tarpayasva yathātatham | [SkPur (Rkh), Revākhaṇḍa, 218 31.2]
etacchrutvā sa vacanaṃ jananīm abhivādya tām | [SkPur (Rkh), Revākhaṇḍa, 218 32.1]
pratijñām akarod yāṃ tāṃ śṛṇuṣva ca narādhipa | [SkPur (Rkh), Revākhaṇḍa, 218 32.2]
triḥsaptakṛtvaḥ pṛthivīṃ niḥkṣatriyakulānvayām | [SkPur (Rkh), Revākhaṇḍa, 218 33.1]
snātvā ca teṣām asṛjā tarpayiṣyāmi te patim | [SkPur (Rkh), Revākhaṇḍa, 218 33.2]
tasyāpi paraśunā bāhūn kārtavīryasya durmateḥ | [SkPur (Rkh), Revākhaṇḍa, 218 34.1]
chittvā pāsyāmi rudhiramiti satyaṃ śṛṇuṣva me | [SkPur (Rkh), Revākhaṇḍa, 218 34.2]
evaṃ pratijñāṃ kṛtvāsau jāmadagnyaḥ pratāpavān | [SkPur (Rkh), Revākhaṇḍa, 218 35.1]
krodhena mahatāviṣṭaḥ saṃskṛtya pitaraṃ tataḥ | [SkPur (Rkh), Revākhaṇḍa, 218 35.2]
māhiṣmatīṃ purīṃ rāmo jagāma krodhamūrchitaḥ | [SkPur (Rkh), Revākhaṇḍa, 218 36.1]
chittvā bāhuvanaṃ tasya hatvā taṃ kṣatriyādhamam | [SkPur (Rkh), Revākhaṇḍa, 218 36.2]
jagāma kṣatriyāntāya pṛthivīm avalokayan | [SkPur (Rkh), Revākhaṇḍa, 218 37.1]
saptadvīpārṇavayutāṃ saśailavanakānanām | [SkPur (Rkh), Revākhaṇḍa, 218 37.2]
pūrvataḥ paścimāmāśāṃ dakṣiṇottarataḥ kurūn | [SkPur (Rkh), Revākhaṇḍa, 218 38.1]
samantapañcake pañca cakāra rudhirahradān | [SkPur (Rkh), Revākhaṇḍa, 218 38.2]
sa teṣu rudhirāmbhastu hradeṣu krodhamūrchitaḥ | [SkPur (Rkh), Revākhaṇḍa, 218 39.1]
pitṝn saṃtarpayāmāsa rudhireṇeti naḥ śrutam | [SkPur (Rkh), Revākhaṇḍa, 218 39.2]
atharcīkādaya upetya pitaro brāhmaṇarṣabham | [SkPur (Rkh), Revākhaṇḍa, 218 40.1]
taṃ kṣamasveti jagadus tataḥ sa virarāma ha | [SkPur (Rkh), Revākhaṇḍa, 218 40.2]
teṣāṃ samīpe yo deśo hradānāṃ rudhirāmbhasām | [SkPur (Rkh), Revākhaṇḍa, 218 41.1]
samaṃ tapaṃ cakram iti puṇyaṃ tatparikīrtitam | [SkPur (Rkh), Revākhaṇḍa, 218 41.2]
nivartya karmaṇastasmāt pitṝn provāca pāṇḍava | [SkPur (Rkh), Revākhaṇḍa, 218 42.1]
rāmaḥ paramadharmātmā yadidaṃ rudhiraṃ mayā | [SkPur (Rkh), Revākhaṇḍa, 218 42.2]
kṣiptaṃ pañcasu tīrtheṣu tadbhūyāt tīrthamuttamam | [SkPur (Rkh), Revākhaṇḍa, 218 43.1]
tathetyuktvā tu te sarve pitaro 'dṛśyatāṃ gatāḥ | [SkPur (Rkh), Revākhaṇḍa, 218 43.2]
evaṃ rāmasya saṃsargo devamārge yudhiṣṭhira | [SkPur (Rkh), Revākhaṇḍa, 218 44.1]
sarvapāpakṣayakaro darśanātsparśanān nṛṇām | [SkPur (Rkh), Revākhaṇḍa, 218 44.2]
reṇukāpratyayārthāya adyāpi pitṛdevatāḥ | [SkPur (Rkh), Revākhaṇḍa, 218 45.1]
dṛśyante devamārgasthāḥ sarvapāpakṣayaṃkarāḥ | [SkPur (Rkh), Revākhaṇḍa, 218 45.2]
tatra tīrthe tu rājendra narmadodadhisaṅgame | [SkPur (Rkh), Revākhaṇḍa, 218 46.1]
sthānaṃ kṛtvā vidhānena mucyante pātakairnarāḥ | [SkPur (Rkh), Revākhaṇḍa, 218 46.2]
kuśāgreṇāpi kaunteya na spṛṣṭavyo mahodadhiḥ | [SkPur (Rkh), Revākhaṇḍa, 218 47.1]
anena tatra mantreṇa snātavyaṃ nṛpasattama | [SkPur (Rkh), Revākhaṇḍa, 218 47.2]
namaste viṣṇurūpāya namastubhyam apāṃ pate | [SkPur (Rkh), Revākhaṇḍa, 218 48.1]
sānnidhyaṃ kuru deveśa sāgare lavaṇāmbhasi | [SkPur (Rkh), Revākhaṇḍa, 218 48.2]
iti sparśanamantraḥ | [SkPur (Rkh), Revākhaṇḍa, 218 48.3]
agniśca tejo mṛḍayā ca dehe reto 'tha viṣṇuramṛtasya nābhiḥ | [SkPur (Rkh), Revākhaṇḍa, 218 49.1]
etad bruvan pāṇḍava satyavākyaṃ tato 'vagāheta patiṃ nadīnām | [SkPur (Rkh), Revākhaṇḍa, 218 49.2]
pañcaratnasamāyuktaṃ phalapuṣpākṣatairyutam | [SkPur (Rkh), Revākhaṇḍa, 218 50.1]
mantreṇānena rājendra dadyādarghaṃ mahodadheḥ | [SkPur (Rkh), Revākhaṇḍa, 218 50.2]
sarvaratnanidhānastvaṃ sarvaratnākarākaraḥ | [SkPur (Rkh), Revākhaṇḍa, 218 51.1]
sarvāmarapradhāneśa gṛhāṇārghaṃ namo 'stu te | [SkPur (Rkh), Revākhaṇḍa, 218 51.2]
ityarghamantraḥ | [SkPur (Rkh), Revākhaṇḍa, 218 51.3]
ā janmajanitāt pāpānmāmuddhara mahodadhe | [SkPur (Rkh), Revākhaṇḍa, 218 52.1]
yāhyarcito ratnanidhe parvatān pārvaṇottama | [SkPur (Rkh), Revākhaṇḍa, 218 52.2]
iti visarjanamantraḥ | [SkPur (Rkh), Revākhaṇḍa, 218 52.3]
ko 'paraḥ sāgarāddevātsvargadvāravipāṭana | [SkPur (Rkh), Revākhaṇḍa, 218 53.1]
tatra sāgaraparyantaṃ mahātīrthamanuttamam | [SkPur (Rkh), Revākhaṇḍa, 218 53.2]
jāmadagnyena rāmeṇa tatra devaḥ pratiṣṭhitaḥ | [SkPur (Rkh), Revākhaṇḍa, 218 54.1]
yatra devāḥ sagandharvā munayaḥ siddhacāraṇāḥ | [SkPur (Rkh), Revākhaṇḍa, 218 54.2]
upāsate virūpākṣaṃ jamadagnim anuttamam | [SkPur (Rkh), Revākhaṇḍa, 218 55.1]
reṇukāṃ caiva ye devīṃ paśyanti bhuvi mānavāḥ | [SkPur (Rkh), Revākhaṇḍa, 218 55.2]
priyavāse śive loke vasanti kālamīpsitam | [SkPur (Rkh), Revākhaṇḍa, 218 56.1]
tatra snātvā naro rājaṃstarpayanpitṛdevatāḥ | [SkPur (Rkh), Revākhaṇḍa, 218 56.2]
tārayen narakādghorāt kulānāṃ śatamuttaram | [SkPur (Rkh), Revākhaṇḍa, 218 57.1]
snātvā dattvātra sahitāḥ śrutvā vai bhaktipūrvakam | [SkPur (Rkh), Revākhaṇḍa, 218 57.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe jāmadagnyatīrthamāhātmyavarṇanaṃ nāmāṣṭādaśādhikadviśatatamo 'dhyāyaḥ | [SkPur (Rkh), Revākhaṇḍa, 218 58.1]
{SkPur (Rkh), Revākhaṇḍa, 219}
śrīmārkaṇḍeya uvāca | [SkPur (Rkh), Revākhaṇḍa, 219 1.1]
narmadādakṣiṇe kūle tīrthaṃ koṭīśvaraṃ param | [SkPur (Rkh), Revākhaṇḍa, 219 1.2]
yatra snānaṃ ca dānaṃ ca sarvaṃ koṭiguṇaṃ bhavet | [SkPur (Rkh), Revākhaṇḍa, 219 1.3]
tatra devāḥ sagandharvā ṛṣayo ye tathāmalāḥ | [SkPur (Rkh), Revākhaṇḍa, 219 2.1]
koṭitīrthe parāṃ siddhiṃ samprāptā bhuvi durlabhām | [SkPur (Rkh), Revākhaṇḍa, 219 2.2]
sthāpitaśca mahādevastatra koṭīśvaro nṛpa | [SkPur (Rkh), Revākhaṇḍa, 219 3.1]
taṃ dṛṣṭvā devadeveśaṃ siddhiṃ prāpnotyanuttamām | [SkPur (Rkh), Revākhaṇḍa, 219 3.2]
tatra tīrthe tu yatkiṃcicchubhaṃ vā yadi vāśubham | [SkPur (Rkh), Revākhaṇḍa, 219 4.1]
kriyate tannṛpaśreṣṭha sarvaṃ koṭiguṇaṃ bhavet | [SkPur (Rkh), Revākhaṇḍa, 219 4.2]
tatra dakṣiṇamārgasthā ye kecinmunisattamāḥ | [SkPur (Rkh), Revākhaṇḍa, 219 5.1]
siddhā mṛtāḥ padaṃ yānti pitṛlokaṃ dhruvaṃ hi te | [SkPur (Rkh), Revākhaṇḍa, 219 5.2]
uttaraṃ narmadākūlaṃ ye śreṣṭhā munipuṃgavāḥ | [SkPur (Rkh), Revākhaṇḍa, 219 6.1]
devalokaṃ gatāḥ pūrvamiti śāstrasya niścayaḥ | [SkPur (Rkh), Revākhaṇḍa, 219 6.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe koṭitīrthamāhātmyavarṇanaṃ nāmaikonaviṃśadadhikadviśatatamo 'dhyāyaḥ | [SkPur (Rkh), Revākhaṇḍa, 219 7.1]
{SkPur (Rkh), Revākhaṇḍa, 220}
śrīmārkaṇḍeya uvāca | [SkPur (Rkh), Revākhaṇḍa, 220 1.1]
tato gaccheddharādhīśa loṭaṇeśvaram uttamam | [SkPur (Rkh), Revākhaṇḍa, 220 1.2]
uttare narmadākūle sarvapātakanāśanam | [SkPur (Rkh), Revākhaṇḍa, 220 1.3]
tatkṣaṇādeva tatsarvaṃ saptajanmārjitaṃ tvagham | [SkPur (Rkh), Revākhaṇḍa, 220 2.1]
naśyate devadevasya darśanādeva tannṛpa | [SkPur (Rkh), Revākhaṇḍa, 220 2.2]
bālyātprabhṛti yatpāpaṃ yauvane cāpi yatkṛtam | [SkPur (Rkh), Revākhaṇḍa, 220 3.1]
tatsarvaṃ vilayaṃ yāti devadevasya darśanāt | [SkPur (Rkh), Revākhaṇḍa, 220 3.2]
yudhiṣṭhira uvāca | [SkPur (Rkh), Revākhaṇḍa, 220 4.1]
āścaryabhūtaṃ lokeṣu narmadācaritaṃ mahat | [SkPur (Rkh), Revākhaṇḍa, 220 4.2]
tvayā vai kathitaṃ vipra sakalaṃ pāpanāśanam | [SkPur (Rkh), Revākhaṇḍa, 220 4.3]
yadekaṃ paramaṃ tīrthaṃ sarvatīrthaphalapradam | [SkPur (Rkh), Revākhaṇḍa, 220 5.1]
śrotumicchāmi tatsarvaṃ dayāṃ kṛtvā vadāśu me | [SkPur (Rkh), Revākhaṇḍa, 220 5.2]
ye kecid durlabhāḥ praśnāstriṣu lokeṣu sattama | [SkPur (Rkh), Revākhaṇḍa, 220 6.1]
tvatprasādena te sarve śrutā me saha bāndhavaiḥ | [SkPur (Rkh), Revākhaṇḍa, 220 6.2]
etamekaṃ paraṃ praśnaṃ sarvapraśnavidāṃ vara | [SkPur (Rkh), Revākhaṇḍa, 220 7.1]
śrutvāhaṃ tvatprasādena yatra yāmi sabāndhavaḥ | [SkPur (Rkh), Revākhaṇḍa, 220 7.2]
śrīmārkaṇḍeya uvāca | [SkPur (Rkh), Revākhaṇḍa, 220 8.1]
sādhusādhu mahāprājña yasya te matirīdṛśī | [SkPur (Rkh), Revākhaṇḍa, 220 8.2]
durlabhaṃ triṣu lokeṣu tasya te nāsti kiṃcana | [SkPur (Rkh), Revākhaṇḍa, 220 8.3]
dharmamarthaṃ ca kāmaṃ ca mokṣaṃ ca bharatarṣabha | [SkPur (Rkh), Revākhaṇḍa, 220 9.1]
kāle kāle ca yo vetti kartavyas tena dhīmatā | [SkPur (Rkh), Revākhaṇḍa, 220 9.2]
tasmāt te sampravakṣyāmi praśnasyāsyottaraṃ śubham | [SkPur (Rkh), Revākhaṇḍa, 220 10.1]
yacchrutvā sarvapāpebhyo mucyante bhuvi mānavāḥ | [SkPur (Rkh), Revākhaṇḍa, 220 10.2]
narmadā saritāṃ śreṣṭhā sarvatīrthamayī śubhā | [SkPur (Rkh), Revākhaṇḍa, 220 11.1]
viśeṣaḥ kathitastasyā revāsāgarasaṅgame | [SkPur (Rkh), Revākhaṇḍa, 220 11.2]
āgacchantīṃ nṛpaśreṣṭha dṛṣṭvā revāṃ mahodadhiḥ | [SkPur (Rkh), Revākhaṇḍa, 220 12.1]
praṇamya ca punardevīṃ saṅgame revayā saha | [SkPur (Rkh), Revākhaṇḍa, 220 12.2]
saṃcintya manasā keyamiti māṃ vai saridvarā | [SkPur (Rkh), Revākhaṇḍa, 220 13.1]
jñātvā saṃcintya manasā revāṃ liṅgodbhavāṃ parām | [SkPur (Rkh), Revākhaṇḍa, 220 13.2]
luṭhanvai sammukhastāta gato revāṃ mahodadhiḥ | [SkPur (Rkh), Revākhaṇḍa, 220 14.1]
samudre narmadā yatra praviṣṭāsti mahānadī | [SkPur (Rkh), Revākhaṇḍa, 220 14.2]
tatra devādhidevasya samudre liṅgamutthitam | [SkPur (Rkh), Revākhaṇḍa, 220 15.1]
liṅgodbhūtā mahābhāgā narmadā saritāṃ varā | [SkPur (Rkh), Revākhaṇḍa, 220 15.2]
layaṃ gatā tatra liṅge tena puṇyatamā hi sā | [SkPur (Rkh), Revākhaṇḍa, 220 16.1]
narmadāyāṃ vasannityaṃ narmadāmbu pibansadā | [SkPur (Rkh), Revākhaṇḍa, 220 16.2]
dīkṣitaḥ sarvayajñeṣu somapānaṃ dine dine | [SkPur (Rkh), Revākhaṇḍa, 220 16.3]
saṅgame tatra yaḥ snātvā loṭaṇeśvaram arcayet | [SkPur (Rkh), Revākhaṇḍa, 220 17.1]
so 'śvamedhasya yajñasya phalaṃ prāpnoti mānavaḥ | [SkPur (Rkh), Revākhaṇḍa, 220 17.2]
vācikaṃ mānasaṃ pāpaṃ karmaṇā yatkṛtaṃ nṛpa | [SkPur (Rkh), Revākhaṇḍa, 220 18.1]
loṭaṇeśvaram āsādya sarvaṃ vilayatāṃ vrajet | [SkPur (Rkh), Revākhaṇḍa, 220 18.2]
kārttikyāṃ tu viśeṣeṇa kathitaṃ śaṅkareṇa tu | [SkPur (Rkh), Revākhaṇḍa, 220 19.1]
tacchṛṇuṣva nṛpaśreṣṭha sarvapāpāpanodanam | [SkPur (Rkh), Revākhaṇḍa, 220 19.2]
samprāptāṃ kārttikīṃ dṛṣṭvā gatvā tatra nṛpottama | [SkPur (Rkh), Revākhaṇḍa, 220 20.1]
caturdaśyāmupoṣyaiva snātvā vai narmadājale | [SkPur (Rkh), Revākhaṇḍa, 220 20.2]
saṃtarpya pitṛdevāṃśca śrāddhaṃ kṛtvā yathāvidhi | [SkPur (Rkh), Revākhaṇḍa, 220 21.1]
rātrau jāgaraṇaṃ kuryātsampūjya loṭaṇeśvaram | [SkPur (Rkh), Revākhaṇḍa, 220 21.2]
saphalaṃ jīvitaṃ tasya saphalaṃ tasya ceṣṭitam | [SkPur (Rkh), Revākhaṇḍa, 220 22.1]
paṅgavaste na sandeho janma teṣāṃ nirarthakam | [SkPur (Rkh), Revākhaṇḍa, 220 22.2]
ekāgramanasā yaistu na dṛṣṭo loṭaṇeśvaraḥ | [SkPur (Rkh), Revākhaṇḍa, 220 23.1]
piśācatvaṃ viyonitvaṃ na bhavettasya vai kule | [SkPur (Rkh), Revākhaṇḍa, 220 23.2]
saṅgame tatra yo gatvā snānaṃ kṛtvā yathāvidhi | [SkPur (Rkh), Revākhaṇḍa, 220 24.1]
puṇyaiścaiva tathā kuryād gītair nṛtyaiḥ prabodhanam | [SkPur (Rkh), Revākhaṇḍa, 220 24.2]
tataḥ prabhātāṃ rajanīṃ dṛṣṭvā natvā mahodadhim | [SkPur (Rkh), Revākhaṇḍa, 220 25.1]
āmantrya snānavidhinā snānaṃ tatra tu kārayet | [SkPur (Rkh), Revākhaṇḍa, 220 25.2]
oṃ namo viṣṇurūpāya tīrthanāthāya te namaḥ | [SkPur (Rkh), Revākhaṇḍa, 220 26.1]
sānnidhyaṃ kuru me deva samudra lavaṇāmbhasi | [SkPur (Rkh), Revākhaṇḍa, 220 26.2]
ityāmantraṇamantraḥ | [SkPur (Rkh), Revākhaṇḍa, 220 26.3]
agniśca tejo mṛḍayā ca deho reto 'dhā viṣṇuramṛtasya nābhiḥ | [SkPur (Rkh), Revākhaṇḍa, 220 27.1]
evaṃ bruvan pāṇḍava satyavākyaṃ tato 'vagāheta patiṃ nadīnām | [SkPur (Rkh), Revākhaṇḍa, 220 27.2]
iti snānamantraḥ | [SkPur (Rkh), Revākhaṇḍa, 220 27.3]
ājanmaśatasāhasraṃ yatpāpaṃ kṛtavān naraḥ | [SkPur (Rkh), Revākhaṇḍa, 220 28.1]
sakṛtsnānādvyapoheta pāpaughaṃ lavaṇāmbhasi | [SkPur (Rkh), Revākhaṇḍa, 220 28.2]
anyathā hi kuruśreṣṭha devayonirasau vibhuḥ | [SkPur (Rkh), Revākhaṇḍa, 220 29.1]
kuśāgreṇāpi vibudhairna spraṣṭavyo mahārṇavaḥ | [SkPur (Rkh), Revākhaṇḍa, 220 29.2]
sarvaratnapradhānastvaṃ sarvaratnākarākara | [SkPur (Rkh), Revākhaṇḍa, 220 30.1]
sarvāmarapradhāneśa gṛhāṇārghaṃ namo 'stu te | [SkPur (Rkh), Revākhaṇḍa, 220 30.2]
iti arvamantra | [SkPur (Rkh), Revākhaṇḍa, 220 30.3]
pitṛdevamanuṣyāṃśca saṃtarpya tadanantaram | [SkPur (Rkh), Revākhaṇḍa, 220 31.1]
uttīrya tīre tasyaiva pañcabhir dvijapuṃgavaiḥ | [SkPur (Rkh), Revākhaṇḍa, 220 31.2]
śrāddhaṃ samācaret paścāllokapālānurūpibhiḥ | [SkPur (Rkh), Revākhaṇḍa, 220 32.1]
kṛtvāgre lokapālāṃstu pratiṣṭhāpya yathāvidhi | [SkPur (Rkh), Revākhaṇḍa, 220 32.2]
sampūjya ca yathānyāyaṃ tāneva brāhmaṇaiḥ saha | [SkPur (Rkh), Revākhaṇḍa, 220 33.1]
sukṛtaṃ duṣkṛtaṃ paścāt tebhyaḥ sarvaṃ nivedayet | [SkPur (Rkh), Revākhaṇḍa, 220 33.2]
bālyātprabhṛti yatpāpaṃ kṛtaṃ vārdhakayauvane | [SkPur (Rkh), Revākhaṇḍa, 220 34.1]
prakhyāpayitvā tebhyo'gre lokapālān nimantrayet | [SkPur (Rkh), Revākhaṇḍa, 220 34.2]
bālyātprabhṛti yatkiṃcitkṛtam ā janmato 'śubham | [SkPur (Rkh), Revākhaṇḍa, 220 35.1]
viprebhyaḥ kathitaṃ sarvaṃ tatsāṃnidhyaṃ sthiteṣu me | [SkPur (Rkh), Revākhaṇḍa, 220 35.2]
ityuktvā sa luṭhetpaścāttebhyo 'greṇa ca sammukham | [SkPur (Rkh), Revākhaṇḍa, 220 36.1]
anumānya ca tānpañca paścāt snānaṃ samācaret | [SkPur (Rkh), Revākhaṇḍa, 220 36.2]
śrāddhaṃ ca kāryaṃ vidhivatpitṛbhyo nṛpasattama | [SkPur (Rkh), Revākhaṇḍa, 220 37.1]
evaṃ kṛte nṛpaśreṣṭha sarvapāpakṣayo bhavet | [SkPur (Rkh), Revākhaṇḍa, 220 37.2]
jijñāsārthaṃ tu yaḥ kaścidātmānaṃ jñātum icchati | [SkPur (Rkh), Revākhaṇḍa, 220 38.1]
śubhāśubhaṃ ca yatkarma tasya niṣṭhāmimāṃ śṛṇu | [SkPur (Rkh), Revākhaṇḍa, 220 38.2]
snātvā tatra mahātīrthe luṭhamāno vrajennaraḥ | [SkPur (Rkh), Revākhaṇḍa, 220 39.1]
pāpakarmānyato yāti dharmakarmā vrajen nadīm | [SkPur (Rkh), Revākhaṇḍa, 220 39.2]
pāpakarmā tato jñātvā pāpaṃ me pūrvasaṃcitam | [SkPur (Rkh), Revākhaṇḍa, 220 40.1]
snātvā tīrthavare tasmindānaṃ dadyād yathāvidhi | [SkPur (Rkh), Revākhaṇḍa, 220 40.2]
loṭaṇeśvaram abhyarcya sarvapāpaiḥ pramucyate | [SkPur (Rkh), Revākhaṇḍa, 220 41.1]
avakragamanaṃ gatvā mucyate sarvapātakaiḥ | [SkPur (Rkh), Revākhaṇḍa, 220 41.2]
tasmāt sarvaprayatnena jñātvaivaṃ nṛpasattama | [SkPur (Rkh), Revākhaṇḍa, 220 42.1]
snātavyaṃ mānavaistatra yatra saṃnihito haraḥ | [SkPur (Rkh), Revākhaṇḍa, 220 42.2]
evaṃ snātvā vidhānena brāhmaṇān vedapāragān | [SkPur (Rkh), Revākhaṇḍa, 220 43.1]
pūjayetpṛthivīpāla sarvapāpopaśāntaye | [SkPur (Rkh), Revākhaṇḍa, 220 43.2]
evaṃ guṇaviśiṣṭaṃ hi tattīrthaṃ nṛpasattama | [SkPur (Rkh), Revākhaṇḍa, 220 44.1]
tasya tīrthasya māhātmyaṃ śṛṇuṣvaikamanā nṛpa | [SkPur (Rkh), Revākhaṇḍa, 220 44.2]
tatra tīrthe naraḥ snātvā saṃtarpya pitṛdevatāḥ | [SkPur (Rkh), Revākhaṇḍa, 220 45.1]
śrāddhaṃ yaḥ kurute tatra pitṝṇāṃ bhaktibhāvitaḥ | [SkPur (Rkh), Revākhaṇḍa, 220 45.2]
dānaṃ dadāti viprebhyo gobhūtilahiraṇyakam | [SkPur (Rkh), Revākhaṇḍa, 220 46.1]
ṣaṣṭivarṣasahasrāṇi koṭirvarṣaśatāni ca | [SkPur (Rkh), Revākhaṇḍa, 220 46.2]
vimānavaramārūḍhaḥ svargaloke mahīyate | [SkPur (Rkh), Revākhaṇḍa, 220 47.1]
narmadāsarvatīrthebhyaḥ snāne dāne ca yatphalam | [SkPur (Rkh), Revākhaṇḍa, 220 47.2]
tatphalaṃ samavāpnoti revāsāgarasaṅgame | [SkPur (Rkh), Revākhaṇḍa, 220 48.1]
suvarṇaṃ rajataṃ tāmraṃ maṇimauktikabhūṣaṇam | [SkPur (Rkh), Revākhaṇḍa, 220 48.2]
govṛṣaṃ ca mahīṃ dhānyaṃ tatra dattvākṣayaṃ phalam | [SkPur (Rkh), Revākhaṇḍa, 220 49.1]
śubhasyāpyaśubhasyāpi tatra tīrthe na saṃśayaḥ | [SkPur (Rkh), Revākhaṇḍa, 220 49.2]
tatra tīrthe naraḥ kaścit prāṇatyāgaṃ yudhiṣṭhira | [SkPur (Rkh), Revākhaṇḍa, 220 50.1]
karoti bhaktyā vidhivattasya puṇyaphalaṃ śṛṇu | [SkPur (Rkh), Revākhaṇḍa, 220 50.2]
koṭivarṣaṃ tu varṣāṇāṃ krīḍitvā śivamandire | [SkPur (Rkh), Revākhaṇḍa, 220 51.1]
vedavedāṅgavidvipro jāyate vimale kule | [SkPur (Rkh), Revākhaṇḍa, 220 51.2]
putrapautrasamṛddho 'sau dhanadhānyasamanvitaḥ | [SkPur (Rkh), Revākhaṇḍa, 220 52.1]
sarvavyādhivinirmukto jīvecca śaradāṃśatam | [SkPur (Rkh), Revākhaṇḍa, 220 52.2]
api dvādaśayātrāsu somanāthe yadarcite | [SkPur (Rkh), Revākhaṇḍa, 220 53.1]
kārttikyāṃ kṛttikāyoge tatpuṇyaṃ loṭaṇeśvare | [SkPur (Rkh), Revākhaṇḍa, 220 53.2]
gayā gaṅgā kurukṣetre naimiṣe puṣkare tathā | [SkPur (Rkh), Revākhaṇḍa, 220 54.1]
tatpuṇyaṃ labhate pārtha loṭaṇeśvaradarśanāt | [SkPur (Rkh), Revākhaṇḍa, 220 54.2]
yaḥ śṛṇoti naro bhaktyā paṭhyamānam idaṃ śubham | [SkPur (Rkh), Revākhaṇḍa, 220 55.1]
sarvapāpavinirmukto rudralokaṃ sa gacchati | [SkPur (Rkh), Revākhaṇḍa, 220 55.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe loṭaṇeśvaratīrthamāhātmyavarṇanaṃ nāma viṃśatyuttaradviśatatamo 'dhyāyaḥ | [SkPur (Rkh), Revākhaṇḍa, 220 56.1]
{SkPur (Rkh), Revākhaṇḍa, 221}
śrīmārkaṇḍeya uvāca | [SkPur (Rkh), Revākhaṇḍa, 221 1.1]
tato gacchettu rājendra revāyā dakṣiṇe taṭe | [SkPur (Rkh), Revākhaṇḍa, 221 1.2]
krośadvayāntare tīrthaṃ matṛtīrthād anuttamam | [SkPur (Rkh), Revākhaṇḍa, 221 1.3]
nāmnā haṃseśvaraṃ puṇyaṃ vaimanasyavināśanam | [SkPur (Rkh), Revākhaṇḍa, 221 2.1]
kaśyapasya kule jāto haṃso dākṣāyaṇīsutaḥ | [SkPur (Rkh), Revākhaṇḍa, 221 2.2]
brahmaṇo vāhanaṃ jātaḥ purā taptvā tapo mahat | [SkPur (Rkh), Revākhaṇḍa, 221 3.1]
saikadā vidhinirdeśaṃ vinā vaiyagryamāsthitaḥ | [SkPur (Rkh), Revākhaṇḍa, 221 3.2]
abhibhūtaḥ śivagaṇaiḥ praṇanāśa yudhiṣṭhira | [SkPur (Rkh), Revākhaṇḍa, 221 4.1]
dakṣayajñapramathane kāṃdiśīko vidhiṃ vinā | [SkPur (Rkh), Revākhaṇḍa, 221 4.2]
brahmaṇā saṃsṛto 'pyāśu nāyāti sa yadā khagaḥ | [SkPur (Rkh), Revākhaṇḍa, 221 5.1]
tadā taṃ śaptavānbrahmā pātayāmāsa vai padāt | [SkPur (Rkh), Revākhaṇḍa, 221 5.2]
tataḥ sa śaptamātmānaṃ matvā haṃsastvarānvitaḥ | [SkPur (Rkh), Revākhaṇḍa, 221 6.1]
pitāmahamupāgamya praṇipatyedam abravīt | [SkPur (Rkh), Revākhaṇḍa, 221 6.2]
haṃsa uvāca | [SkPur (Rkh), Revākhaṇḍa, 221 7.1]
tiryagyonisamutpannaṃ bhavāñchaptuṃ na cārhati | [SkPur (Rkh), Revākhaṇḍa, 221 7.2]
svabhāva eva tiryakṣu vivekavikalaṃ manaḥ | [SkPur (Rkh), Revākhaṇḍa, 221 7.3]
tathāpi deva pāpo 'smi yadahaṃ svāminaṃ tyaje | [SkPur (Rkh), Revākhaṇḍa, 221 8.1]
kiṃ tu dhāvadbhir atyugrairgaṇaiḥ śārvaiḥ pitāmaha | [SkPur (Rkh), Revākhaṇḍa, 221 8.2]
sahasāhaṃ bhayākrāntastrastastyaktvā palāyitaḥ | [SkPur (Rkh), Revākhaṇḍa, 221 8.3]
adyāpi bhayamevāhaṃ paśyannasmi vibho puraḥ | [SkPur (Rkh), Revākhaṇḍa, 221 9.1]
tena smṛto 'pi bhavatā nāvrajaṃ bhavadantike | [SkPur (Rkh), Revākhaṇḍa, 221 9.2]
śrīmārkaṇḍeya uvāca | [SkPur (Rkh), Revākhaṇḍa, 221 10.1]
iti bruvanneva hi dhāturagre haṃsaḥ śvasatyakṣipūjyaḥ sudīnaḥ | [SkPur (Rkh), Revākhaṇḍa, 221 10.2]
tiryañcaṃ māṃ pāpinaṃ mūḍhabuddhiṃ prabho puraḥ patitaṃ pāhi pāhi | [SkPur (Rkh), Revākhaṇḍa, 221 10.3]
eko devastvaṃ hi sargasya kartā nānāvidhaṃ sṛṣṭametattvayaiva | [SkPur (Rkh), Revākhaṇḍa, 221 11.1]
ahaṃ sṛṣṭastvīdṛśo yattvayā vai so 'yaṃ doṣo dhātar addhā tavaiva | [SkPur (Rkh), Revākhaṇḍa, 221 11.2]
śāpasya vānugrahasyāpi śaktastvatto nānyaḥ śaraṇaṃ kaṃ vrajāmi | [SkPur (Rkh), Revākhaṇḍa, 221 12.1]
sevādharmādvicyutaṃ dāsabhūtaṃ capeṭairhantavyaṃ vai tāta māṃ trāhi bhaktam | [SkPur (Rkh), Revākhaṇḍa, 221 12.2]
vidyāvidye tvatta evāvirāstāṃ dharmādharmau sadasad dyurniśe ca | [SkPur (Rkh), Revākhaṇḍa, 221 13.1]
nānābhāvāñjagatastvaṃ vidhatses taṃ tvāmekaṃ śaraṇaṃ vai prapadye | [SkPur (Rkh), Revākhaṇḍa, 221 13.2]
eko 'si bahurūpo 'si nānācitraikakarmataḥ | [SkPur (Rkh), Revākhaṇḍa, 221 14.1]
niṣkarmākhilakarmāsi tvāmataḥ śaraṇaṃ vraje | [SkPur (Rkh), Revākhaṇḍa, 221 14.2]
namonamo vareṇyāya varadāya namonamaḥ | [SkPur (Rkh), Revākhaṇḍa, 221 15.1]
namo dhātre vidhātre ca śaraṇyāya namonamaḥ | [SkPur (Rkh), Revākhaṇḍa, 221 15.2]
śikṣākṣaraviyukteyaṃ vāṇī me stauti kiṃ vibho | [SkPur (Rkh), Revākhaṇḍa, 221 16.1]
kā śaktiḥ kiṃ parijñānamidamuktaṃ kṣamasva me | [SkPur (Rkh), Revākhaṇḍa, 221 16.2]
śrīmārkaṇḍeya uvāca | [SkPur (Rkh), Revākhaṇḍa, 221 17.1]
evaṃ vadati haṃse vai brahmā prāha prasannadhīḥ | [SkPur (Rkh), Revākhaṇḍa, 221 17.2]
śikṣā dattā tavaiveyaṃ mā viṣādaṃ kṛthāḥ khaga | [SkPur (Rkh), Revākhaṇḍa, 221 17.3]
tapasā śodhayātmānaṃ yathā śāpāntamāpnuyāḥ | [SkPur (Rkh), Revākhaṇḍa, 221 18.1]
revāsevāṃ kuru snātvā sthāpayitvā maheśvaram | [SkPur (Rkh), Revākhaṇḍa, 221 18.2]
acireṇaiva kālena tataḥ saṃsthānamāpsyasi | [SkPur (Rkh), Revākhaṇḍa, 221 18.3]
yacceṣṭvā bahubhir yajñaiḥ samāptavaradakṣiṇaiḥ | [SkPur (Rkh), Revākhaṇḍa, 221 19.1]
gosvarṇakoṭidānaiśca tatphalaṃ sthāpite śive | [SkPur (Rkh), Revākhaṇḍa, 221 19.2]
brahmaghno vā surāpo vā svarṇahṛd gurutalpagaḥ | [SkPur (Rkh), Revākhaṇḍa, 221 20.1]
revātīre śivaṃ sthāpya mucyate sarvapātakaiḥ | [SkPur (Rkh), Revākhaṇḍa, 221 20.2]
tasmādbhargasarittīre sthāpayitvā triyambakam | [SkPur (Rkh), Revākhaṇḍa, 221 21.1]
viyuktaḥ sarvadoṣaistvaṃ yāsyase padamuttamam | [SkPur (Rkh), Revākhaṇḍa, 221 21.2]
evamuktaḥ sa vidhinā hṛṣṭatuṣṭaḥ khagottamaḥ | [SkPur (Rkh), Revākhaṇḍa, 221 22.1]
tathetyuktvā jagāmāśu narmadātīramuttamam | [SkPur (Rkh), Revākhaṇḍa, 221 22.2]
tapastaptvā kiyatkālaṃ sthāpayāmāsa śaṅkaram | [SkPur (Rkh), Revākhaṇḍa, 221 23.1]
svanāmnā bharataśreṣṭha haṃseśvaramanuttamam | [SkPur (Rkh), Revākhaṇḍa, 221 24.1]
pūjayitvā paraṃ sthānaṃ prāptavānkhagasattamaḥ | [SkPur (Rkh), Revākhaṇḍa, 221 24.2]
tatra haṃseśvare tīrthe gatvā snātvā yudhiṣṭhira | [SkPur (Rkh), Revākhaṇḍa, 221 25.1]
pūjayetparameśānaṃ sa pāpaiḥ parimucyate | [SkPur (Rkh), Revākhaṇḍa, 221 25.2]
stuvannekamanā devaṃ na dainyaṃ prāpnuyāt kvacit | [SkPur (Rkh), Revākhaṇḍa, 221 26.1]
śrāddhaṃ dīpapradānaṃ ca brāhmaṇānāṃ ca bhojanam | [SkPur (Rkh), Revākhaṇḍa, 221 26.2]
dattvā śaktyā nṛpaśreṣṭha svargaloke mahīyate | [SkPur (Rkh), Revākhaṇḍa, 221 26.3]
trikālam ekakālaṃ vā yo bhaktyā pūjayecchivam | [SkPur (Rkh), Revākhaṇḍa, 221 27.1]
navaprasūtāṃ dhenuṃ ca dattvā pārtha dvijottame | [SkPur (Rkh), Revākhaṇḍa, 221 27.2]
ṣaṣṭivarṣasahasrāṇi śivaloke mahīyate | [SkPur (Rkh), Revākhaṇḍa, 221 27.3]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe haṃseśvaratīrthamāhātmyavarṇanaṃ nāmaikaviṃśadadhikadviśatatamo 'dhyāyaḥ | [SkPur (Rkh), Revākhaṇḍa, 221 28.1]
{SkPur (Rkh), Revākhaṇḍa, 222}
śrīmārkaṇḍeya uvāca | [SkPur (Rkh), Revākhaṇḍa, 222 1.1]
tataḥ krośāntare gacchettilādaṃ tīrthamuttamam | [SkPur (Rkh), Revākhaṇḍa, 222 1.2]
tilaprāśanakṛdyatra jābāliḥ śuddhimāptavān | [SkPur (Rkh), Revākhaṇḍa, 222 1.3]
pitṛmātṛparityāgī bhrāturbhāryābhilāṣakṛt | [SkPur (Rkh), Revākhaṇḍa, 222 2.1]
putravikrayakṛtpāpaśchalakṛdguruṇā saha | [SkPur (Rkh), Revākhaṇḍa, 222 2.2]
evaṃ doṣasamāviṣṭo yatra yatrāpi gacchati | [SkPur (Rkh), Revākhaṇḍa, 222 3.1]
tatra tatrāpi dhikkāraṃ labhate satsu bhārata | [SkPur (Rkh), Revākhaṇḍa, 222 3.2]
na ko'pi saṃgatiṃ dhatte tena sārddhaṃ sabhāsvapi | [SkPur (Rkh), Revākhaṇḍa, 222 3.3]
iti lajjānvito vipraḥ kāle na mahatā nṛpa | [SkPur (Rkh), Revākhaṇḍa, 222 4.1]
cintāmavāpa mahatīm agatijño hi pāvane | [SkPur (Rkh), Revākhaṇḍa, 222 4.2]
cakāra sarvatīrthāni revāṃ cāpyavagāhayat | [SkPur (Rkh), Revākhaṇḍa, 222 5.1]
aṇivāpāntam āsādya dakṣiṇe narmadātaṭe | [SkPur (Rkh), Revākhaṇḍa, 222 6.1]
tasthau yatra vratī pārtha jābāliḥ prāśayaṃstilān | [SkPur (Rkh), Revākhaṇḍa, 222 6.2]
tilairekāśanaṃ kurvaṃs tathaivaikāntarāśanam | [SkPur (Rkh), Revākhaṇḍa, 222 7.1]
tryahaṣaḍdvādaśāhāśī pakṣamāsāśanastathā | [SkPur (Rkh), Revākhaṇḍa, 222 7.2]
kṛcchracāndrāyaṇādīni vratāni ca tilairapi | [SkPur (Rkh), Revākhaṇḍa, 222 8.1]
tilādatvamanuprāpto hyabdadvāsaptatiṃ kramāt | [SkPur (Rkh), Revākhaṇḍa, 222 8.2]
kālena gacchatā tasya prasanno 'bhavadīśvaraḥ | [SkPur (Rkh), Revākhaṇḍa, 222 9.1]
prādād ihāmutrikīṃ tu śuddhiṃ sālokyamātmakam | [SkPur (Rkh), Revākhaṇḍa, 222 9.2]
tena sa sthāpito devaḥ svanāmnā bharatarṣabha | [SkPur (Rkh), Revākhaṇḍa, 222 10.1]
tilādeśvarasaṃjñāṃ ca prāpa lokādapi prabhuḥ | [SkPur (Rkh), Revākhaṇḍa, 222 10.2]
tadā prabhṛti vikhyātaṃ tīrthaṃ pāpapraṇāśanam | [SkPur (Rkh), Revākhaṇḍa, 222 11.1]
tatra tīrthe naraḥ snātvā caturdaśyaṣṭamīṣu ca | [SkPur (Rkh), Revākhaṇḍa, 222 11.2]
upavāsaparaḥ pārtha tathaiva harivāsare | [SkPur (Rkh), Revākhaṇḍa, 222 12.1]
tilahomī tilodvartī tilasnāyī tilodakī | [SkPur (Rkh), Revākhaṇḍa, 222 12.2]
tiladātā ca bhoktā ca nānāpāpaiḥ pramucyate | [SkPur (Rkh), Revākhaṇḍa, 222 13.1]
tilairāpūrayelliṅgaṃ tilatailena dīpadaḥ | [SkPur (Rkh), Revākhaṇḍa, 222 13.2]
rudralokam avāpnoti punāty ā saptamaṃ kulam | [SkPur (Rkh), Revākhaṇḍa, 222 13.3]
tilapiṇḍapradānena śrāddhe nṛpatisattama | [SkPur (Rkh), Revākhaṇḍa, 222 14.1]
vikarmasthāśca gacchanti gatimiṣṭāṃ hi pūrvajāḥ | [SkPur (Rkh), Revākhaṇḍa, 222 14.2]
svargalokasthitāḥ śrāddhair brāhmaṇānāṃ ca bhojanaiḥ | [SkPur (Rkh), Revākhaṇḍa, 222 15.1]
akṣayāṃ tṛptimāsādya modante śāśvatīḥ samāḥ | [SkPur (Rkh), Revākhaṇḍa, 222 15.2]
pituḥ kulaṃ mātṛkulaṃ tathā bhāryākulaṃ nṛpa | [SkPur (Rkh), Revākhaṇḍa, 222 16.1]
kulatrayaṃ samuddhṛtya svargaṃ nayati vai naraḥ | [SkPur (Rkh), Revākhaṇḍa, 222 16.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe tilādeśvaratīrthamāhātmyavarṇanaṃ nāma dvāviṃśadadhikadviśatatamo 'dhyāyaḥ | [SkPur (Rkh), Revākhaṇḍa, 222 17.1]
{SkPur (Rkh), Revākhaṇḍa, 223}
mārkaṇḍeya uvāca | [SkPur (Rkh), Revākhaṇḍa, 223 1.1]
tataḥ krośāntare pārtha vāsavaṃ tīrthamuttamam | [SkPur (Rkh), Revākhaṇḍa, 223 1.2]
vasubhiḥ sthāpitaṃ tatra sthitvā vai dvādaśābdakam | [SkPur (Rkh), Revākhaṇḍa, 223 1.3]
dharo dhruvaśca somaśca āpaścaivānilo 'nalaḥ | [SkPur (Rkh), Revākhaṇḍa, 223 2.1]
pratyūṣaśca prabhāsaśca vasavo 'ṣṭāvime purā | [SkPur (Rkh), Revākhaṇḍa, 223 2.2]
pitṛśāpaparikliṣṭā garbhavāsāya bhārata | [SkPur (Rkh), Revākhaṇḍa, 223 3.1]
nārmadaṃ tīrthamāsādya tapaścakruryatendriyāḥ | [SkPur (Rkh), Revākhaṇḍa, 223 3.2]
ārādhayantaḥ paramaṃ bhavānīpatim avyam | [SkPur (Rkh), Revākhaṇḍa, 223 4.1]
dvādaśābdāni rājendra tatastuṣṭo maheśvaraḥ | [SkPur (Rkh), Revākhaṇḍa, 223 4.2]
pratyakṣaḥ pradadau tebhyas tvabhīṣṭaṃ varamuttamam | [SkPur (Rkh), Revākhaṇḍa, 223 5.1]
tataḥ svanāmnā saṃsthāpya vasavastaṃ maheśvaram | [SkPur (Rkh), Revākhaṇḍa, 223 5.2]
jagmurākāśamāviśya prasanne sati śaṅkare | [SkPur (Rkh), Revākhaṇḍa, 223 5.3]
tataḥ prabhṛti vikhyātaṃ tīrthaṃ tadvāsavāhvayam | [SkPur (Rkh), Revākhaṇḍa, 223 6.1]
tasmiṃstīrthe mahārāja yo bhaktyā pūjayecchivam | [SkPur (Rkh), Revākhaṇḍa, 223 6.2]
yathālabdhopahāraiśca dīpaṃ dadyāt prayatnataḥ | [SkPur (Rkh), Revākhaṇḍa, 223 6.3]
śuklapakṣe tadāṣṭamyāṃ pratyahaṃ vāpi śaktitaḥ | [SkPur (Rkh), Revākhaṇḍa, 223 7.1]
aṣṭau varṣasahasrāṇi sa vasecchivasaṃnidhau | [SkPur (Rkh), Revākhaṇḍa, 223 7.2]
tataḥ śivālayaṃ yāti garbhavāsaṃ na paśyati | [SkPur (Rkh), Revākhaṇḍa, 223 8.1]
puṣpairvā pallavairvāpi phalairdhānyais tathāpi vā | [SkPur (Rkh), Revākhaṇḍa, 223 8.2]
pūjayeddevamīśānaṃ sa dainyaṃ nāpnuyāt kvacit | [SkPur (Rkh), Revākhaṇḍa, 223 9.1]
sarvaśokavinirmuktaḥ svargaloke mahīyate | [SkPur (Rkh), Revākhaṇḍa, 223 9.2]
ekāhamapi kaunteya yo vasedvāsaveśvare | [SkPur (Rkh), Revākhaṇḍa, 223 10.1]
pāparāśiṃ vinirdhūya bhānuvaddivi modate | [SkPur (Rkh), Revākhaṇḍa, 223 10.2]
viprāṃśca bhojayedbhaktyā dadyād vāsāṃsi dakṣiṇām | [SkPur (Rkh), Revākhaṇḍa, 223 11.1]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe vāsaveśvaratīrthamāhātmyavarṇanaṃ nāma trayoviṃśatyadhikadviśatatamo 'dhyāyaḥ | [SkPur (Rkh), Revākhaṇḍa, 223 12.1]
{SkPur (Rkh), Revākhaṇḍa, 224}
mārkaṇḍeya uvāca | [SkPur (Rkh), Revākhaṇḍa, 224 1.1]
tataḥ krośāntare pārtha tīrthaṃ koṭīśvaraṃ param | [SkPur (Rkh), Revākhaṇḍa, 224 1.2]
yatra snānaṃ ca dānaṃ ca japahomārcanādikam | [SkPur (Rkh), Revākhaṇḍa, 224 1.3]
bhaktyā kṛtaṃ naraistatra sarvaṃ koṭiguṇaṃ bhavet | [SkPur (Rkh), Revākhaṇḍa, 224 1.4]
tatra devāḥ sagandharvā ṛṣayaḥ siddhacāraṇāḥ | [SkPur (Rkh), Revākhaṇḍa, 224 2.1]
jaladhiṃ pratigacchanti narmadāṃ vīkṣituṃ kila | [SkPur (Rkh), Revākhaṇḍa, 224 2.2]
militāḥ koṭiśo rājanrevāsāgarasaṅgame | [SkPur (Rkh), Revākhaṇḍa, 224 3.1]
vinodamatulaṃ dṛṣṭvā revārṇavasamāgame | [SkPur (Rkh), Revākhaṇḍa, 224 3.2]
snātvā śivaṃ ca saṃsthāpya pūjayitvā maheśvaram | [SkPur (Rkh), Revākhaṇḍa, 224 4.1]
koṭīśvarābhidhānaṃ tu svasvabhaktyā vidhānataḥ | [SkPur (Rkh), Revākhaṇḍa, 224 4.2]
koṭītīrthe parāṃ siddhiṃ samprāptāḥ sarvatoṣaṇāt | [SkPur (Rkh), Revākhaṇḍa, 224 5.1]
tena tatpuṇyamatulaṃ sarvatīrtheṣu cottamam | [SkPur (Rkh), Revākhaṇḍa, 224 5.2]
tatra tīrthe tu yatkiṃcicchubhaṃ vā yadi vāśubham | [SkPur (Rkh), Revākhaṇḍa, 224 6.1]
kriyate nṛpaśārdūla sarvaṃ koṭiguṇaṃ bhavet | [SkPur (Rkh), Revākhaṇḍa, 224 6.2]
tatra tīrthe tu mārgasthā ye kecidṛṣisattamāḥ | [SkPur (Rkh), Revākhaṇḍa, 224 7.1]
siddhāmṛtapadaṃ yānti pitṛlokaṃ tathottamam | [SkPur (Rkh), Revākhaṇḍa, 224 7.2]
uttare narmadātīre dakṣiṇe cāśritāśca ye | [SkPur (Rkh), Revākhaṇḍa, 224 8.1]
devalokaṃ gatās tatra iti me niścitā matiḥ | [SkPur (Rkh), Revākhaṇḍa, 224 8.2]
bilvārkapuṣpair dhattūrakuśakāśaprasūnakaiḥ | [SkPur (Rkh), Revākhaṇḍa, 224 9.1]
ṛtūdbhavaistathānyaiśca pūjayitvā maheśvaram | [SkPur (Rkh), Revākhaṇḍa, 224 9.2]
nānopacārair vidhivan mantrapūrvaṃ yudhiṣṭhira | [SkPur (Rkh), Revākhaṇḍa, 224 10.1]
dhūpadīpārdhanaivedyaistoṣayitvā ca dhūrjaṭim | [SkPur (Rkh), Revākhaṇḍa, 224 10.2]
śivalokamavāpnoti yāvadindrāścaturdaśa | [SkPur (Rkh), Revākhaṇḍa, 224 11.1]
pauṣakṛṣṇāṣṭamīyoge viśeṣaḥ pūjane smṛtaḥ | [SkPur (Rkh), Revākhaṇḍa, 224 11.2]
nityaṃ ca nṛpatiśreṣṭha caturdaśyaṣṭamīṣu ca | [SkPur (Rkh), Revākhaṇḍa, 224 12.1]
śivamabhyarcya viprāṃśca bhojayed bhaktito varān | [SkPur (Rkh), Revākhaṇḍa, 224 12.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe koṭīśvaratīrthamāhātmyavarṇanaṃ nāma caturviṃśatyadhikadviśatatamo 'dhyāyaḥ | [SkPur (Rkh), Revākhaṇḍa, 224 13.1]
{SkPur (Rkh), Revākhaṇḍa, 225}
śrīmārkaṇḍeya uvāca | [SkPur (Rkh), Revākhaṇḍa, 225 1.1]
tataḥ krośāntare gacched alikātīrthamuttamam | [SkPur (Rkh), Revākhaṇḍa, 225 1.2]
alikā nāma gāndharvī kuśīlā kuṭilāśayā | [SkPur (Rkh), Revākhaṇḍa, 225 1.3]
citrasenasya dauhitrī vidyānandamṛṣiṃ gatā | [SkPur (Rkh), Revākhaṇḍa, 225 2.1]
vavre te svīkṛtā tena daśavarṣāṇi taṃ śritā | [SkPur (Rkh), Revākhaṇḍa, 225 2.2]
patiṃ jaghāna taṃ suptaṃ kasmiṃścit kāraṇāntare | [SkPur (Rkh), Revākhaṇḍa, 225 3.1]
gatvā nivedayāmāsa pitaraṃ ratnavallabham | [SkPur (Rkh), Revākhaṇḍa, 225 3.2]
pitrā mātrā ca saṃtyaktā bahubhirbhartsitā nṛpa | [SkPur (Rkh), Revākhaṇḍa, 225 4.1]
garbhaghnī tvaṃ patighnī tvamiti darśaya mā mukham | [SkPur (Rkh), Revākhaṇḍa, 225 4.2]
brahmaghnī yāhi pāpiṣṭhe parityaktā gṛhādvraja | [SkPur (Rkh), Revākhaṇḍa, 225 5.1]
mārkaṇḍeya uvāca | [SkPur (Rkh), Revākhaṇḍa, 225 6.1]
iti duḥkhānvitā mūḍhā tābhyāṃ nirbhartsitā satī | [SkPur (Rkh), Revākhaṇḍa, 225 6.2]
tanuṃ tyaktuṃ manaścakre prāpya tīrthāntaraṃ kvacit | [SkPur (Rkh), Revākhaṇḍa, 225 6.3]
saṃpṛcchyamānā tīrthāni brāhmaṇebhyo yudhiṣṭhira | [SkPur (Rkh), Revākhaṇḍa, 225 7.1]
śrutvā pāpaharaṃ tīrthaṃ revāsāgarasaṅgame | [SkPur (Rkh), Revākhaṇḍa, 225 7.2]
tatra pārtha tapaścakre nirāhārā jitavratā | [SkPur (Rkh), Revākhaṇḍa, 225 8.1]
cāndrāyaṇairbrahmakūrcaiḥ karśayāmāsa vai tanum | [SkPur (Rkh), Revākhaṇḍa, 225 9.1]
evaṃ varṣaśataṃ sārddhaṃ vyatītaṃ tapasā nṛpa | [SkPur (Rkh), Revākhaṇḍa, 225 9.2]
tasyā viśuddhim icchantyāḥ śivadhyānārcanādibhiḥ | [SkPur (Rkh), Revākhaṇḍa, 225 10.1]
tataḥ katipayāhobhis tasyā jñātvā haṭhaṃ param | [SkPur (Rkh), Revākhaṇḍa, 225 10.2]
parituṣṭaḥ śivaḥ prāha pārvatyā paricoditaḥ | [SkPur (Rkh), Revākhaṇḍa, 225 10.3]
īśvara uvāca | [SkPur (Rkh), Revākhaṇḍa, 225 11.1]
putri mā sāhasaṃ kārṣīḥ śuddhadehāsi sāmpratam | [SkPur (Rkh), Revākhaṇḍa, 225 11.2]
tuṣṭo 'haṃ tapasā te 'dya varaṃ varaya vāñchitam | [SkPur (Rkh), Revākhaṇḍa, 225 11.3]
alikovāca | [SkPur (Rkh), Revākhaṇḍa, 225 12.1]
yadi tuṣṭo 'si deveśa varārhā yadyahaṃ matā | [SkPur (Rkh), Revākhaṇḍa, 225 12.2]
nānāpāpāgnitaptāyā dehi śuddhiṃ parāṃ mama | [SkPur (Rkh), Revākhaṇḍa, 225 12.3]
tvaṃ me nātho hyanāthāyāstvameva jagatāṃ guruḥ | [SkPur (Rkh), Revākhaṇḍa, 225 13.1]
dīnānāthasamuddhartā śaraṇyaḥ sarvadehinām | [SkPur (Rkh), Revākhaṇḍa, 225 13.2]
īśvara uvāca | [SkPur (Rkh), Revākhaṇḍa, 225 14.1]
tvaṃ bhadre śuddhadehāsi mā kiṃcid anuśocithāḥ | [SkPur (Rkh), Revākhaṇḍa, 225 14.2]
svanāmnā sthāpayitveha māṃ tataḥ svargameṣyasi | [SkPur (Rkh), Revākhaṇḍa, 225 14.3]
ityuktvā devadeveśastatraivāntaradhīyata | [SkPur (Rkh), Revākhaṇḍa, 225 15.1]
alikāpi tato bhaktyā snātvā saṃsthāpya śaṅkaram | [SkPur (Rkh), Revākhaṇḍa, 225 15.2]
dattvā dānaṃ ca viprebhyo lokamāpa mahotkaṭam | [SkPur (Rkh), Revākhaṇḍa, 225 16.1]
pitaraṃ ca samāsādya mātaraṃ ca yudhiṣṭhira | [SkPur (Rkh), Revākhaṇḍa, 225 16.2]
taiśca saṃmānitā prītyā bandhubhiḥ sālikā tataḥ | [SkPur (Rkh), Revākhaṇḍa, 225 17.1]
vimānavaramārūḍhā divyamālānvitā nṛpa | [SkPur (Rkh), Revākhaṇḍa, 225 17.2]
gaurīlokamanuprāptasakhitve 'dyāpi modate | [SkPur (Rkh), Revākhaṇḍa, 225 18.1]
tataḥ prabhṛti tatpārtha vikhyātam alikeśvaram | [SkPur (Rkh), Revākhaṇḍa, 225 18.2]
tatra tīrthe tu yā nārī puruṣo vā yudhiṣṭhira | [SkPur (Rkh), Revākhaṇḍa, 225 19.1]
snātvā sampūjayedbhaktyā mahādevamumāyutam | [SkPur (Rkh), Revākhaṇḍa, 225 19.2]
sa pāpairvividhairmukto lokamāpnoti śāṃkaram | [SkPur (Rkh), Revākhaṇḍa, 225 20.1]
mānasaṃ vācikaṃ pāpaṃ kāyikaṃ yatpurā kṛtam | [SkPur (Rkh), Revākhaṇḍa, 225 20.2]
sarvaṃ tadvilayaṃ yāti bhojayitvā dvijānsadā | [SkPur (Rkh), Revākhaṇḍa, 225 21.1]
dīpaṃ dattvā ca devāgre na rogaiḥ paribhūyate | [SkPur (Rkh), Revākhaṇḍa, 225 21.2]
dhūpapātraṃ vimānaṃ ca ghaṇṭāṃ kalaśameva ca | [SkPur (Rkh), Revākhaṇḍa, 225 22.1]
dattvā devāya rājendra śākraṃ lokamavāpnuyāt | [SkPur (Rkh), Revākhaṇḍa, 225 22.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe revāsāgarasaṅgame 'likeśvaratīrthamāhātmyavarṇanaṃ nāma pañcaviṃśatyadhikadviśatatamo 'dhyāyaḥ | [SkPur (Rkh), Revākhaṇḍa, 225 23.1]
{SkPur (Rkh), Revākhaṇḍa, 226}
mārkaṇḍeya uvāca | [SkPur (Rkh), Revākhaṇḍa, 226 1.1]
tataḥ krośāntare puṇyaṃ tīrthaṃ tadvimaleśvaram | [SkPur (Rkh), Revākhaṇḍa, 226 1.2]
yatra snānena dānena japahomārcanādibhiḥ | [SkPur (Rkh), Revākhaṇḍa, 226 1.3]
vimaleśvaramārādhya yo yadicchetsa tallabhet | [SkPur (Rkh), Revākhaṇḍa, 226 2.1]
svargalābhādikaṃ vāpi pārthivaṃ vā yathepsitam | [SkPur (Rkh), Revākhaṇḍa, 226 2.2]
purā triśirasaṃ hatvā tvaṣṭuḥ putraṃ śatakratuḥ | [SkPur (Rkh), Revākhaṇḍa, 226 3.1]
yasya tīrthasya māhātmyādvaimalyaṃ paramaṃ gataḥ | [SkPur (Rkh), Revākhaṇḍa, 226 3.2]
yatra vedanidhirvipro mahattaptvā tapaḥ purā | [SkPur (Rkh), Revākhaṇḍa, 226 4.1]
nānākarmamalaiḥ kṣīṇair vimalo 'bhavad arkavat | [SkPur (Rkh), Revākhaṇḍa, 226 4.2]
mahādevaprasādena somavat priyadarśanaḥ | [SkPur (Rkh), Revākhaṇḍa, 226 5.1]
purā bhānumatīṃ bhānuḥ sutāṃ smaraśarārditaḥ | [SkPur (Rkh), Revākhaṇḍa, 226 5.2]
cakame tena doṣeṇa kuṣṭharogārdito 'bhavat | [SkPur (Rkh), Revākhaṇḍa, 226 6.1]
sa cāpyatra tapastaptvā vimalatvam upāgataḥ | [SkPur (Rkh), Revākhaṇḍa, 226 6.2]
mahādevena tuṣṭena svasthānaṃ mudito 'bhajat | [SkPur (Rkh), Revākhaṇḍa, 226 7.1]
tathaiva ca purā pārtha vibhāṇḍakasuto muniḥ | [SkPur (Rkh), Revākhaṇḍa, 226 7.2]
yogisaṅgaṃ vane prāpya pure ca nṛpates tathā | [SkPur (Rkh), Revākhaṇḍa, 226 8.1]
rājasaṃsargadoṣādvai mālinyaṃ paramātmanaḥ | [SkPur (Rkh), Revākhaṇḍa, 226 8.2]
vicārayannabhyupetya revāsāgarasaṅgamam | [SkPur (Rkh), Revākhaṇḍa, 226 9.1]
śāntayā bhāryayā sārddhaṃ taptvā dvādaśavatsarān | [SkPur (Rkh), Revākhaṇḍa, 226 9.2]
kṛcchracāndrāyaṇair devaṃ toṣayaṃstryambakaṃ muniḥ | [SkPur (Rkh), Revākhaṇḍa, 226 10.1]
mahādevena tuṣṭena so 'pi vaimalyamāptavān | [SkPur (Rkh), Revākhaṇḍa, 226 10.2]
śarvāṇyā preritaḥ śarvaḥ purā dāruvane nṛpa | [SkPur (Rkh), Revākhaṇḍa, 226 11.1]
mohanānmunipatnīnāṃ svaṃ dīkṣya vimalaṃ kila | [SkPur (Rkh), Revākhaṇḍa, 226 11.2]
vicārya paramasthānaṃ narmadodadhisaṅgamam | [SkPur (Rkh), Revākhaṇḍa, 226 12.1]
tatra sthitvā mahārāja tapastaptvā sahomayā | [SkPur (Rkh), Revākhaṇḍa, 226 12.2]
vimalo 'sau yato jātastenāsau vimaleśvaraḥ | [SkPur (Rkh), Revākhaṇḍa, 226 13.1]
tena nāmnā svayaṃ tasthau lokānāṃ hitakāmyayā | [SkPur (Rkh), Revākhaṇḍa, 226 13.2]
tatastilottamāṃ sṛṣṭvā brahmā lokapitāmahaḥ | [SkPur (Rkh), Revākhaṇḍa, 226 14.1]
prajānātho 'pi tāṃ sṛṣṭvā dṛṣṭvāgre sumanoharām | [SkPur (Rkh), Revākhaṇḍa, 226 14.2]
bhāviyogabalākrāntaḥ sa tasyāmabhiko 'bhavat | [SkPur (Rkh), Revākhaṇḍa, 226 15.1]
tena vīkṣya sadoṣatvaṃ revātīradvayaṃ śritaḥ | [SkPur (Rkh), Revākhaṇḍa, 226 15.2]
tīrthānyanusaranmaunī trisnāyī saṃsmarañchivam | [SkPur (Rkh), Revākhaṇḍa, 226 16.1]
revārṇavasamāyoge snātvā sampūjya śaṅkaram | [SkPur (Rkh), Revākhaṇḍa, 226 16.2]
kālenālpena rājarṣe brahmāpyamalatāṃ gataḥ | [SkPur (Rkh), Revākhaṇḍa, 226 16.3]
evamanye 'pi bahuśo devarṣinṛpasattamāḥ | [SkPur (Rkh), Revākhaṇḍa, 226 17.1]
tyaktvā doṣamalaṃ tatra vimalā bahavo 'bhavan | [SkPur (Rkh), Revākhaṇḍa, 226 17.2]
tathā tvamapi rājendra tatra snātvā śivārcanāt | [SkPur (Rkh), Revākhaṇḍa, 226 18.1]
amalo 'pi viśeṣeṇa vaimalyaṃ prāpsyase param | [SkPur (Rkh), Revākhaṇḍa, 226 18.2]
tatra snātvā naro nārī pūjayitvā maheśvaram | [SkPur (Rkh), Revākhaṇḍa, 226 19.1]
pāpadoṣavinirmukto brahmaloke mahīyate | [SkPur (Rkh), Revākhaṇḍa, 226 19.2]
tatropavāsaṃ yaḥ kṛtvā paśyeta vimaleśvaram | [SkPur (Rkh), Revākhaṇḍa, 226 20.1]
aṣṭamyāṃ ca caturdaśyāṃ sarvaparvasu pārthiva | [SkPur (Rkh), Revākhaṇḍa, 226 20.2]
saptajanmakṛtaṃ pāpaṃ hitvā yāti śivālayam | [SkPur (Rkh), Revākhaṇḍa, 226 21.1]
śrāddhaṃ kṛtvā vidhānena pitṝṇām anṛṇī bhavet | [SkPur (Rkh), Revākhaṇḍa, 226 21.2]
brāhmaṇān bhojayecchaktyā tebhyo dadyācca dakṣiṇām | [SkPur (Rkh), Revākhaṇḍa, 226 21.3]
yadyadiṣṭatamaṃ loke yaccaivātmahitaṃ gṛhe | [SkPur (Rkh), Revākhaṇḍa, 226 22.1]
tattadguṇavate deyaṃ tatraivākṣayamicchatā | [SkPur (Rkh), Revākhaṇḍa, 226 22.2]
svarṇadhānyāni vāsāṃsi chatropānatkamaṇḍalum | [SkPur (Rkh), Revākhaṇḍa, 226 22.3]
gṛhaṃ devasya vai śaktyā kṛtvā syād bhuvi bhūpatiḥ | [SkPur (Rkh), Revākhaṇḍa, 226 23.1]
gītanṛtyakathābhiśca toṣayet parameśvaram | [SkPur (Rkh), Revākhaṇḍa, 226 23.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe vimaleśvaratīrthamāhātmyavarṇanaṃ nāma ṣaḍviṃśatyadhikadviśatatamo 'dhyāyaḥ | [SkPur (Rkh), Revākhaṇḍa, 226 24.1]
{SkPur (Rkh), Revākhaṇḍa, 227}
mārkaṇḍeya uvāca | [SkPur (Rkh), Revākhaṇḍa, 227 1.1]
etāni tava saṃkṣepāt prādhānyāt kathitāni ca | [SkPur (Rkh), Revākhaṇḍa, 227 1.2]
na śakto vistarād vaktuṃ saṃkhyāṃ tīrtheṣu pāṇḍava | [SkPur (Rkh), Revākhaṇḍa, 227 1.3]
eṣā pavitrā vimalā nadī trailokyaviśrutā | [SkPur (Rkh), Revākhaṇḍa, 227 2.1]
narmadā saritāṃ śreṣṭhā mahādevasya vallabhā | [SkPur (Rkh), Revākhaṇḍa, 227 2.2]
manasā saṃsmared yastu narmadāṃ satataṃ nṛpa | [SkPur (Rkh), Revākhaṇḍa, 227 3.1]
cāndrāyaṇaśatasyāśu labhate phalamuttamam | [SkPur (Rkh), Revākhaṇḍa, 227 3.2]
aśraddadhānāḥ puruṣā nāstikāścātra ye sthitāḥ | [SkPur (Rkh), Revākhaṇḍa, 227 4.1]
patanti narake ghore prāhaivaṃ parameśvaraḥ | [SkPur (Rkh), Revākhaṇḍa, 227 4.2]
narmadāṃ sevate nityaṃ svayaṃ devo maheśvaraḥ | [SkPur (Rkh), Revākhaṇḍa, 227 5.1]
tena puṇyā nadī jñeyā brahmahatyāpahāriṇī | [SkPur (Rkh), Revākhaṇḍa, 227 5.2]
iyaṃ māheśvarī gaṅgā maheśvaratanūdbhavā | [SkPur (Rkh), Revākhaṇḍa, 227 6.1]
proktā dakṣiṇagaṅgeti bhāratasya yudhiṣṭhira | [SkPur (Rkh), Revākhaṇḍa, 227 6.2]
jāhnavī vaiṣṇavī gaṅgā brāhmī gaṅgā sarasvatī | [SkPur (Rkh), Revākhaṇḍa, 227 7.1]
iyaṃ māheśvarī gaṅgā revā nāstyatra saṃśayaḥ | [SkPur (Rkh), Revākhaṇḍa, 227 7.2]
yathā hi puruṣe devas traimūrtatvam upāśritaḥ | [SkPur (Rkh), Revākhaṇḍa, 227 8.1]
brahmaviṣṇumaheśākhyaṃ na bhedas tatra vai yathā | [SkPur (Rkh), Revākhaṇḍa, 227 8.2]
tathā sarittraye pārtha bhedaṃ manasi mā kṛthāḥ | [SkPur (Rkh), Revākhaṇḍa, 227 8.3]
koṭiśo hyatra tīrthāni lakṣaśaścāpi bhārata | [SkPur (Rkh), Revākhaṇḍa, 227 9.1]
tathā sahasraśo revātīradvayagatāni tu | [SkPur (Rkh), Revākhaṇḍa, 227 9.2]
vṛkṣāntarikṣasaṃsthāni jalasthalagatāni ca | [SkPur (Rkh), Revākhaṇḍa, 227 10.1]
kaḥ śaktastāni nirṇetuṃ vāgīśo vā maheśvaraḥ | [SkPur (Rkh), Revākhaṇḍa, 227 10.2]
smaraṇājjanmajanitaṃ darśanācca trijanmajam | [SkPur (Rkh), Revākhaṇḍa, 227 11.1]
saptajanmakṛtaṃ naśyet pāpaṃ revāvagāhanāt | [SkPur (Rkh), Revākhaṇḍa, 227 11.2]
devakāryaṃ kṛtaṃ tena agnayo vidhivaddhutāḥ | [SkPur (Rkh), Revākhaṇḍa, 227 12.1]
vedā adhītāścatvāro yena revāvagāhitā | [SkPur (Rkh), Revākhaṇḍa, 227 12.2]
prādhānyāccāpi saṃkṣepāt tīrthānyuktāni te mayā | [SkPur (Rkh), Revākhaṇḍa, 227 13.1]
na śakyo vistaraḥ pārtha śrotuṃ vaktuṃ ca vai mayā | [SkPur (Rkh), Revākhaṇḍa, 227 13.2]
yudhiṣṭhira uvāca | [SkPur (Rkh), Revākhaṇḍa, 227 14.1]
vidhānaṃ ca yamāṃścaiva niyamāṃśca vadasva me | [SkPur (Rkh), Revākhaṇḍa, 227 14.2]
prāyaścittārthagamane ko vidhistaṃ vadasva me | [SkPur (Rkh), Revākhaṇḍa, 227 14.3]
śrīmārkaṇḍeya uvāca | [SkPur (Rkh), Revākhaṇḍa, 227 15.1]
sādhu pṛṣṭaṃ mahārāja yacchreyaḥ pāralaukikam | [SkPur (Rkh), Revākhaṇḍa, 227 15.2]
śṛṇuṣvāvahito bhūtvā yathājñānaṃ vadāmi te | [SkPur (Rkh), Revākhaṇḍa, 227 15.3]
adhruveṇa śarīreṇa dhruvaṃ karma samācaret | [SkPur (Rkh), Revākhaṇḍa, 227 16.1]
avaśyameva yāsyanti prāṇāḥ prāghūrṇikā iva | [SkPur (Rkh), Revākhaṇḍa, 227 16.2]
dānaṃ vittādṛtaṃ vācaḥ kīrtidharmau tathā khyuṣaḥ | [SkPur (Rkh), Revākhaṇḍa, 227 17.1]
paropakaraṇaṃ kāyādasārātsāram uddharet | [SkPur (Rkh), Revākhaṇḍa, 227 17.2]
asminmahāmohamaye kaṭāhe sūryāgninā rātridivendhanena | [SkPur (Rkh), Revākhaṇḍa, 227 18.1]
māsartudarvīparighaṭṭanena bhūtāni kālaḥ pacatīti vārtā | [SkPur (Rkh), Revākhaṇḍa, 227 18.2]
jñātvā śāstravidhānoktaṃ karma kartum ihārhasi | [SkPur (Rkh), Revākhaṇḍa, 227 19.1]
nāyaṃ loko 'sti na paro na sukhaṃ saṃśayātmanaḥ | [SkPur (Rkh), Revākhaṇḍa, 227 19.2]
mantre tīrthe dvije deve daivajñe bheṣaje gurau | [SkPur (Rkh), Revākhaṇḍa, 227 20.1]
yādṛśī bhāvanā yasya siddhir bhavati tādṛśī | [SkPur (Rkh), Revākhaṇḍa, 227 20.2]
aśraddhayā hutaṃ dattaṃ tapastaptaṃ kṛtaṃ ca yat | [SkPur (Rkh), Revākhaṇḍa, 227 21.1]
asadityucyate pārtha na ca tatpretya no iha | [SkPur (Rkh), Revākhaṇḍa, 227 21.2]
yaḥ śāstravidhim utsṛjya vartate kāmakārataḥ | [SkPur (Rkh), Revākhaṇḍa, 227 22.1]
na sa siddhim avāpnoti na sukhaṃ na parāṃ gatim | [SkPur (Rkh), Revākhaṇḍa, 227 22.2]
santīha vividhopāyā nṛṇāṃ dehaviśodhanāḥ | [SkPur (Rkh), Revākhaṇḍa, 227 23.1]
tīrthasevāsamaṃ nāsti svaśarīrasya śodhanam | [SkPur (Rkh), Revākhaṇḍa, 227 23.2]
kṛcchracāndrāyaṇād yair vā dvitīyaṃ tīrthasevayā | [SkPur (Rkh), Revākhaṇḍa, 227 24.1]
yadā tīrthaṃ samuddiśya prayāti puruṣo nṛpa | [SkPur (Rkh), Revākhaṇḍa, 227 24.2]
tadā devāśca pitaras taṃ vrajantyanu khecarāḥ | [SkPur (Rkh), Revākhaṇḍa, 227 24.3]
paramā modapūrṇāste prayānty asyānuyāyinaḥ | [SkPur (Rkh), Revākhaṇḍa, 227 25.1]
kṛtvābhyudayikaṃ śrāddhaṃ samāpṛcchaya tu devatām | [SkPur (Rkh), Revākhaṇḍa, 227 25.2]
iṣṭabandhūṃśca viṣṇuṃ ca śaṅkaraṃ sagaṇeśvaram | [SkPur (Rkh), Revākhaṇḍa, 227 26.1]
vrajeddvijābhyanujñāto gṛhītvā niyamānapi | [SkPur (Rkh), Revākhaṇḍa, 227 26.2]
ekāśanaṃ brahmacaryaṃ bhūśayyāṃ satyavāditām | [SkPur (Rkh), Revākhaṇḍa, 227 27.1]
varjanaṃ ca parānnasya pratigrahavivarjanam | [SkPur (Rkh), Revākhaṇḍa, 227 27.2]
varjayitvā tathā drohavañcanādi nṛpottama | [SkPur (Rkh), Revākhaṇḍa, 227 28.1]
sādhuveṣaṃ samāsthāya vinayena vibhūṣitaḥ | [SkPur (Rkh), Revākhaṇḍa, 227 28.2]
dambhāhaṅkāramukto yaḥ sa tīrthaphalamaśnute | [SkPur (Rkh), Revākhaṇḍa, 227 29.1]
yasya hastau ca pādau ca manaścaiva susaṃyatam | [SkPur (Rkh), Revākhaṇḍa, 227 29.2]
vidyā tapaśca kīrtiśca sa tīrthaphalamaśnute | [SkPur (Rkh), Revākhaṇḍa, 227 30.1]
akrodhanaśca rājendra satyaśīlo dṛḍhavrataḥ | [SkPur (Rkh), Revākhaṇḍa, 227 30.2]
ātmopamaśca bhūteṣu sa tīrthaphalamaśnute | [SkPur (Rkh), Revākhaṇḍa, 227 31.1]
muṇḍanaṃ copavāsaśca sarvatīrtheṣvayaṃ vidhiḥ | [SkPur (Rkh), Revākhaṇḍa, 227 31.2]
varjayitvā kurukṣetraṃ viśālāṃ virajāṃ gayām | [SkPur (Rkh), Revākhaṇḍa, 227 32.1]
snānaṃ surārcanaṃ caiva śrāddhe vai piṇḍapātanam | [SkPur (Rkh), Revākhaṇḍa, 227 32.2]
viprāṇāṃ bhojanaṃ śaktyā sarvatīrtheṣvayaṃ vidhiḥ | [SkPur (Rkh), Revākhaṇḍa, 227 33.1]
prāyaścittanimittaṃ ca yo vrajedyatamānasaḥ | [SkPur (Rkh), Revākhaṇḍa, 227 33.2]
tasyāpi ca vidhiṃ vakṣye śṛṇu pārtha samāhitaḥ | [SkPur (Rkh), Revākhaṇḍa, 227 34.1]
ekāśanaṃ brahmacaryamakṣāralavaṇāśanam | [SkPur (Rkh), Revākhaṇḍa, 227 34.2]
snātvā tīrthābhigamanaṃ haviṣyaikānnabhojanam | [SkPur (Rkh), Revākhaṇḍa, 227 35.1]
varjayet patitālāpaṃ bahubhāṣaṇameva ca | [SkPur (Rkh), Revākhaṇḍa, 227 35.2]
parīvādaṃ parānnaṃ ca nīcasaṅgaṃ vivarjayet | [SkPur (Rkh), Revākhaṇḍa, 227 36.1]
vrajecca nirupānatko vasāno vāsasī śuciḥ | [SkPur (Rkh), Revākhaṇḍa, 227 36.2]
saṃkalpaṃ manasā kṛtvā brāhmaṇānujñayā vrajet | [SkPur (Rkh), Revākhaṇḍa, 227 37.1]
tīrthe gatvā tathā snātvā kṛtvā caiva surārcanam | [SkPur (Rkh), Revākhaṇḍa, 227 37.2]
duṣkarmato vimuktaḥ syād anutāpī bhaved yadi | [SkPur (Rkh), Revākhaṇḍa, 227 38.1]
vede tīrthe ca deve ca daivajñe cauṣadhe gurau | [SkPur (Rkh), Revākhaṇḍa, 227 38.2]
yādṛśī bhāvanā yasya siddhir bhavati tādṛśī | [SkPur (Rkh), Revākhaṇḍa, 227 39.1]
uktatīrthaphalānāṃ ca purāṇeṣu smṛtiṣvapi | [SkPur (Rkh), Revākhaṇḍa, 227 39.2]
arthavādabhavāṃ śaṅkāṃ vihāya bharatarṣabha | [SkPur (Rkh), Revākhaṇḍa, 227 40.1]
kṛtvā vicāraṃ śāstroktaṃ parikalpya yathocitam | [SkPur (Rkh), Revākhaṇḍa, 227 40.2]
kāyena kṛcchracaraṇe hyaśaktānāṃ viśuddhaye | [SkPur (Rkh), Revākhaṇḍa, 227 41.1]
jñātvā tīrthāviśeṣaṃ hi prāyaścittaṃ samācaret | [SkPur (Rkh), Revākhaṇḍa, 227 41.2]
tacchṛṇuṣva mahārāja narmadāyāṃ yathocitam | [SkPur (Rkh), Revākhaṇḍa, 227 42.1]
caturviṃśatisaṃkhyebhyo yojanebhyo vrajennaraḥ | [SkPur (Rkh), Revākhaṇḍa, 227 42.2]
caturviṃśatikṛcchrāṇāṃ phalamāpnoti śobhanam | [SkPur (Rkh), Revākhaṇḍa, 227 43.1]
ata ūrdhvaṃ yojaneṣu pādakṛcchram udāhṛtaḥ | [SkPur (Rkh), Revākhaṇḍa, 227 43.2]
tanmadhye ca mahārāja yo vrajecchuddhikāṅkṣayā | [SkPur (Rkh), Revākhaṇḍa, 227 44.1]
yojane yojane tasya prāyaścittaṃ vidurbudhāḥ | [SkPur (Rkh), Revākhaṇḍa, 227 44.2]
praṇavākhye mahārāja tathā revorisaṃgame | [SkPur (Rkh), Revākhaṇḍa, 227 45.1]
bhṛgukṣetre tathā gatvā phalaṃ taddviguṇaṃ smṛtam | [SkPur (Rkh), Revākhaṇḍa, 227 45.2]
saṅgame devanadyāśca śūlabhede nṛpottama | [SkPur (Rkh), Revākhaṇḍa, 227 46.1]
dviguṇaṃ pādahīnaṃ syāt karajāsaṃgame tathā | [SkPur (Rkh), Revākhaṇḍa, 227 46.2]
eraṇḍīsaṅgame tadvat kapilāyāśca saṃgame | [SkPur (Rkh), Revākhaṇḍa, 227 47.1]
kecit triguṇitaṃ prāhuḥ kubjārevotthasaṅgame | [SkPur (Rkh), Revākhaṇḍa, 227 47.2]
oṃkāre ca mahārāja tadapi syāt samañjasam | [SkPur (Rkh), Revākhaṇḍa, 227 48.1]
saṅgameṣu tathānyāsāṃ nadīnāṃ revayā saha | [SkPur (Rkh), Revākhaṇḍa, 227 48.2]
prāhuste sārdhakṛcchraṃ vai phalaṃ pūrvaṃ yudhiṣṭhira | [SkPur (Rkh), Revākhaṇḍa, 227 49.1]
triguṇaṃ kṛcchram āpnoti revāsāgarasaṅgame | [SkPur (Rkh), Revākhaṇḍa, 227 49.2]
kṛcchraṃ caturguṇaṃ proktaṃ śuklatīrthe yudhiṣṭhira | [SkPur (Rkh), Revākhaṇḍa, 227 50.1]
yojane yojane gatvā caturviṃśatiyojanam | [SkPur (Rkh), Revākhaṇḍa, 227 50.2]
tatra tatra vasedyastu suciraṃ nṛvarottama | [SkPur (Rkh), Revākhaṇḍa, 227 50.3]
revāsevāsamācāraḥ saṃyuktaḥ śuddhabuddhimān | [SkPur (Rkh), Revākhaṇḍa, 227 51.1]
dambhāhaṅkārarahitaḥ śuddhyarthaṃ sa vimucyate | [SkPur (Rkh), Revākhaṇḍa, 227 51.2]
iti te kathitaṃ pārtha prāyaścittārthalakṣaṇam | [SkPur (Rkh), Revākhaṇḍa, 227 52.1]
revāyātrāvidhānaṃ ca guhyametad yudhiṣṭhira | [SkPur (Rkh), Revākhaṇḍa, 227 52.2]
yudhiṣṭhira uvāca | [SkPur (Rkh), Revākhaṇḍa, 227 53.1]
yojanasya pramāṇaṃ me vada tvaṃ munisattama | [SkPur (Rkh), Revākhaṇḍa, 227 53.2]
yajjñātvā niścitaṃ me syān manaḥśuddhestu kāraṇam | [SkPur (Rkh), Revākhaṇḍa, 227 53.3]
mārkaṇḍeya uvāca | [SkPur (Rkh), Revākhaṇḍa, 227 54.1]
śṛṇu pāṇḍava vakṣyāmi pramāṇaṃ yojanasya yat | [SkPur (Rkh), Revākhaṇḍa, 227 54.2]
tathā yātrāviśeṣeṇa viśeṣaṃ kṛcchrasambhavam | [SkPur (Rkh), Revākhaṇḍa, 227 54.3]
tiryagyavodarāṇyaṣṭāvūrdhvā vā vrīhayastrayaḥ | [SkPur (Rkh), Revākhaṇḍa, 227 55.1]
pramāṇamaṅgulasyāhurvitastir dvādaśāṃgulā | [SkPur (Rkh), Revākhaṇḍa, 227 55.2]
vitastidvitayaṃ hastaścaturhastaṃ dhanuḥ smṛtam | [SkPur (Rkh), Revākhaṇḍa, 227 56.1]
sa eva daṇḍo gadito viśeṣajñair yudhiṣṭhira | [SkPur (Rkh), Revākhaṇḍa, 227 56.2]
dhanuḥsahasre dve krośaś catuḥkrośaṃ ca yojanam | [SkPur (Rkh), Revākhaṇḍa, 227 57.1]
etadyojanamānaṃ te kathitaṃ bharatarṣabha | [SkPur (Rkh), Revākhaṇḍa, 227 57.2]
yena yātrāṃ vrajan vetti phalamānaṃ nijārjitam | [SkPur (Rkh), Revākhaṇḍa, 227 58.1]
uktaṃ kṛcchraphalaṃ tīrthe jalarūpe nṛpottama | [SkPur (Rkh), Revākhaṇḍa, 227 58.2]
yathāviśeṣaṃ te vacmi pūrvokte tatra tatra ca | [SkPur (Rkh), Revākhaṇḍa, 227 59.1]
tanme śṛṇu mahīpāla śraddadhānāya kathyate | [SkPur (Rkh), Revākhaṇḍa, 227 59.2]
yasmiṃstīrthe hi yatproktaṃ phalaṃ kṛcchrādikaṃ nṛpa | [SkPur (Rkh), Revākhaṇḍa, 227 60.1]
tatrāpyupoṣaṇāt kṛcchraphalaṃ prāpnotyathādhikam | [SkPur (Rkh), Revākhaṇḍa, 227 60.2]
dinajāpyācca labhate phalaṃ kṛcchrasya śaktitaḥ | [SkPur (Rkh), Revākhaṇḍa, 227 61.1]
tatra vikhyātadeveśaṃ snātvā dṛṣṭvābhipūjya ca | [SkPur (Rkh), Revākhaṇḍa, 227 61.2]
praṇamya labhate pārtha phalaṃ kṛcchrabhavaṃ sudhīḥ | [SkPur (Rkh), Revākhaṇḍa, 227 62.1]
tīrthe mukhyaphalaṃ snānād dvitīyaṃ cāpyupoṣaṇāt | [SkPur (Rkh), Revākhaṇḍa, 227 62.2]
tṛtīyaṃ khyātadevasya darśanābhyarcanādibhiḥ | [SkPur (Rkh), Revākhaṇḍa, 227 63.1]
caturthaṃ jāpyayogena dehaśaktyā tvaharniśam | [SkPur (Rkh), Revākhaṇḍa, 227 63.2]
pañcamaṃ sarvatīrtheṣu kalpanīyaṃ hi dūrataḥ | [SkPur (Rkh), Revākhaṇḍa, 227 64.1]
tīrastho yojanādarvāgdaśāṃśaṃ labhate phalam | [SkPur (Rkh), Revākhaṇḍa, 227 64.2]
uktatīrthaphalātpārtha nātra kāryā vicāraṇā | [SkPur (Rkh), Revākhaṇḍa, 227 65.1]
upavāsena sahitaṃ mahānadyāṃ hi majjanam | [SkPur (Rkh), Revākhaṇḍa, 227 66.1]
apyarvāgyojanātpārtha dadyātkṛcchraphalaṃ nṛṇām | [SkPur (Rkh), Revākhaṇḍa, 227 66.2]
ṣaḍyojanavahā kulya nadyo 'lpā dvādaśaiva ca | [SkPur (Rkh), Revākhaṇḍa, 227 67.1]
caturviṃśatigā nadyo mahānadyas tato 'dhikāḥ | [SkPur (Rkh), Revākhaṇḍa, 227 67.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe tīrthayātrādividhānaviśeṣakathanaṃ nāma saptaviṃśatyadhikadviśatatamo 'dhyāyaḥ | [SkPur (Rkh), Revākhaṇḍa, 227 68.1]
{SkPur (Rkh), Revākhaṇḍa, 228}
yudhiṣṭhira uvāca | [SkPur (Rkh), Revākhaṇḍa, 228 1.1]
parārthaṃ tīrthayātrāyāṃ gacchataḥ kasya kiṃ phalam | [SkPur (Rkh), Revākhaṇḍa, 228 1.2]
kiyanmātraṃ muniśreṣṭha tanme brūhi kṛpānidhe | [SkPur (Rkh), Revākhaṇḍa, 228 1.3]
mārkaṇḍeya uvāca | [SkPur (Rkh), Revākhaṇḍa, 228 2.1]
parārthaṃ gacchatastanme vadataḥ śṛṇu pārthiva | [SkPur (Rkh), Revākhaṇḍa, 228 2.2]
yathā yāvatphalaṃ tasya yātrādivihitaṃ bhavet | [SkPur (Rkh), Revākhaṇḍa, 228 2.3]
uttameneha varṇena dravyalobhādinā nṛpa | [SkPur (Rkh), Revākhaṇḍa, 228 3.1]
nādhamasya kvacit kāryaṃ tīrthayātrādisevanam | [SkPur (Rkh), Revākhaṇḍa, 228 3.2]
dharmakarma mahārāja svayaṃ vidvānsamācaret | [SkPur (Rkh), Revākhaṇḍa, 228 4.1]
śarīrasyāthavā śaktyā anyadvā kāryayogataḥ | [SkPur (Rkh), Revākhaṇḍa, 228 4.2]
dharmakarma sadā prāyaḥ savarṇenaiva kārayet | [SkPur (Rkh), Revākhaṇḍa, 228 5.1]
putrapautrādikairvāpi jñātibhir gotrasambhavaiḥ | [SkPur (Rkh), Revākhaṇḍa, 228 5.2]
śreṣṭhaṃ hi vihitaṃ prāhurdharmakarma yudhiṣṭhira | [SkPur (Rkh), Revākhaṇḍa, 228 6.1]
taireva kārayettasmānnottamairnādhamairapi | [SkPur (Rkh), Revākhaṇḍa, 228 6.2]
adhamena kṛtaṃ samyaṅ na bhavediti me matiḥ | [SkPur (Rkh), Revākhaṇḍa, 228 7.1]
uttamaścādhamārthe vai kurvandurgatimāpnuyāt | [SkPur (Rkh), Revākhaṇḍa, 228 7.2]
na śūdrāya matiṃ dadyānnocchiṣṭaṃ na haviṣkṛtam | [SkPur (Rkh), Revākhaṇḍa, 228 8.1]
na cāsyopadiśeddharmaṃ na cāsya vratamādiśet | [SkPur (Rkh), Revākhaṇḍa, 228 8.2]
japastapastīrthayātrā pravrajyā mantrasādhanam | [SkPur (Rkh), Revākhaṇḍa, 228 9.1]
devatārādhanaṃ dīkṣā strīśūdrapatanāni ṣaṭ | [SkPur (Rkh), Revākhaṇḍa, 228 9.2]
pativatnī patatyeva vidhavā sarvamācaret | [SkPur (Rkh), Revākhaṇḍa, 228 10.1]
sabhartṛkāśake patyau sarvaṃ kuryād anujñayā | [SkPur (Rkh), Revākhaṇḍa, 228 10.2]
gatvā parārthaṃ tīrthādau ṣoḍaśāṃśaphalaṃ labhet | [SkPur (Rkh), Revākhaṇḍa, 228 11.1]
gacchataśca prasaṅgena tīrthamarddhaphalaṃ smṛtam | [SkPur (Rkh), Revākhaṇḍa, 228 11.2]
anusaṅgena tīrthasya snāne snānaphalaṃ viduḥ | [SkPur (Rkh), Revākhaṇḍa, 228 12.1]
naiva yātrāphalaṃ tajjñāḥ śāstroktaṃ kalmaṣāpaham | [SkPur (Rkh), Revākhaṇḍa, 228 12.2]
pitrarthaṃ ca pitṛvyasya māturmātāmahasya ca | [SkPur (Rkh), Revākhaṇḍa, 228 13.1]
mātulasya tathā bhrātuḥ śvaśurasya sutasya ca | [SkPur (Rkh), Revākhaṇḍa, 228 13.2]
poṣakārthādayoścāpi mātāmahyā gurostathā | [SkPur (Rkh), Revākhaṇḍa, 228 14.1]
svasurmātṛṣvasuḥ paitryā ācāryādhyāpakasya ca | [SkPur (Rkh), Revākhaṇḍa, 228 14.2]
ityādyarthe naraḥ snātvā svayamaṣṭāṃśamāpnuyāt | [SkPur (Rkh), Revākhaṇḍa, 228 15.1]
sākṣātpitroḥ prakurvāṇaścaturthāṃśamavāpnuyāt | [SkPur (Rkh), Revākhaṇḍa, 228 15.2]
patipatnyormithaścārddhaṃ phalaṃ prāhurmanīṣiṇaḥ | [SkPur (Rkh), Revākhaṇḍa, 228 16.1]
bhāgineyasya śiṣyasya bhrātṛvyasya sutasya ca | [SkPur (Rkh), Revākhaṇḍa, 228 16.2]
ṣaṭtripañcacaturbhāgānphalamāpnoti vai naraḥ | [SkPur (Rkh), Revākhaṇḍa, 228 16.3]
iti te kathitaṃ pārtha pāramparyakramāgatam | [SkPur (Rkh), Revākhaṇḍa, 228 17.1]
kartavyaṃ jñātivargasya parārthe dharmasādhanam | [SkPur (Rkh), Revākhaṇḍa, 228 17.2]
varṣāṛtusamāyoge sarvā nadyo rajasvalāḥ | [SkPur (Rkh), Revākhaṇḍa, 228 18.1]
muktvā sarasvatīṃ gaṅgāṃ narmadāṃ yamunānadīm | [SkPur (Rkh), Revākhaṇḍa, 228 18.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe parārthatīrthayātrāphalakathanaṃ nāmāṣṭaviṃśatyadhikadviśatatamo 'dhyāyaḥ | [SkPur (Rkh), Revākhaṇḍa, 228 19.1]
{SkPur (Rkh), Revākhaṇḍa, 229}
śrīmārkaṇḍeya uvāca | [SkPur (Rkh), Revākhaṇḍa, 229 1.1]
evaṃ te kathitaṃ rājanpurāṇaṃ dharmasaṃhitam | [SkPur (Rkh), Revākhaṇḍa, 229 1.2]
śivaprītyā yathā proktaṃ vāyunā devasaṃsadi | [SkPur (Rkh), Revākhaṇḍa, 229 1.3]
ṣaṣṭitīrthasahasrāṇi ṣaṣṭikoṭistathaiva ca | [SkPur (Rkh), Revākhaṇḍa, 229 2.1]
ādimadhyāvasāneṣu narmadāyāṃ pade pade | [SkPur (Rkh), Revākhaṇḍa, 229 2.2]
mayā dvādaśasāhasrī saṃhitā yā śrutā purā | [SkPur (Rkh), Revākhaṇḍa, 229 3.1]
devadevasya gadataḥ sāmprataṃ kathitā tava | [SkPur (Rkh), Revākhaṇḍa, 229 3.2]
pṛṣṭastvayāhaṃ bhūpāla parvate 'marakaṇṭake | [SkPur (Rkh), Revākhaṇḍa, 229 4.1]
sthitaḥ saṃkṣepataḥ sarvaṃ mayā tatkathitaṃ tava | [SkPur (Rkh), Revākhaṇḍa, 229 4.2]
narmadācaritaṃ puṇyaṃ śṛṇu tasyāsti yatphalam | [SkPur (Rkh), Revākhaṇḍa, 229 5.1]
yatphalaṃ sarvavedaiḥ syāt saṣaḍaṅgapadakramaiḥ | [SkPur (Rkh), Revākhaṇḍa, 229 5.2]
paṭhitaiśca śrutair vāpi tasmād bahutaraṃ bhavet | [SkPur (Rkh), Revākhaṇḍa, 229 6.1]
satrayājī phalaṃ yatra labhate dvādaśābdikam | [SkPur (Rkh), Revākhaṇḍa, 229 6.2]
carite tu śrute devyā labhate tādṛśaṃ phalam | [SkPur (Rkh), Revākhaṇḍa, 229 7.1]
sarvatīrtheṣu yatpuṇyaṃ snātvā sāgaramāditaḥ | [SkPur (Rkh), Revākhaṇḍa, 229 7.2]
sakṛtsnātvā tathā śrutvā narmadāyāṃ phalaṃ hi tat | [SkPur (Rkh), Revākhaṇḍa, 229 8.1]
ādimadhyāvasānena narmadācaritaṃ śubham | [SkPur (Rkh), Revākhaṇḍa, 229 8.2]
yaḥ śṛṇoti naro bhaktyā tasya puṇyaphalaṃ śṛṇu | [SkPur (Rkh), Revākhaṇḍa, 229 9.1]
sa prāpya śivasaṃsthānaṃ rudrakanyāsamāvṛtaḥ | [SkPur (Rkh), Revākhaṇḍa, 229 9.2]
rudrasyānucaro bhūtvā tenaiva saha modate | [SkPur (Rkh), Revākhaṇḍa, 229 10.1]
etad dharmamupākhyānaṃ sarvaśāstreṣu sattamam | [SkPur (Rkh), Revākhaṇḍa, 229 10.2]
deśe vā maṇḍale vāpi vā grāme nagare 'pi vā | [SkPur (Rkh), Revākhaṇḍa, 229 11.1]
gṛhe vā tiṣṭhate yasya cāturvarṇyasya bhārata | [SkPur (Rkh), Revākhaṇḍa, 229 11.2]
sa brahmā sa śivaḥ sākṣātsa ca devo janārdanaḥ | [SkPur (Rkh), Revākhaṇḍa, 229 12.1]
trividhaṃ kāraṇaṃ loke dharmapanthānamuttamam | [SkPur (Rkh), Revākhaṇḍa, 229 12.2]
devatānāṃ guruṃ śāstraṃ paramaṃ siddhikāraṇam | [SkPur (Rkh), Revākhaṇḍa, 229 13.1]
śrutveśvaramukhātpārtha mayāpi tava kīrtitam | [SkPur (Rkh), Revākhaṇḍa, 229 13.2]
dakṣiṇe cottare kūle yāni tīrthāni kānicit | [SkPur (Rkh), Revākhaṇḍa, 229 14.1]
pradhānataḥ supuṇyāni kathitāni viśeṣataḥ | [SkPur (Rkh), Revākhaṇḍa, 229 14.2]
sparśanād darśanāt teṣāṃ kīrtanācchravaṇāt tathā | [SkPur (Rkh), Revākhaṇḍa, 229 15.1]
mucyate sarvapāpebhyo rudralokaṃ sa gacchati | [SkPur (Rkh), Revākhaṇḍa, 229 15.2]
idaṃ yaḥ śṛṇuyān nityaṃ purāṇaṃ śivabhāṣitam | [SkPur (Rkh), Revākhaṇḍa, 229 16.1]
brāhmaṇo vedavidyāvān kṣatriyo vijayī bhavet | [SkPur (Rkh), Revākhaṇḍa, 229 16.2]
dhanabhāgī bhaved vaiśyaḥ śūdro vai dharmabhāgbhavet | [SkPur (Rkh), Revākhaṇḍa, 229 17.1]
saubhāgyaṃ santatiṃ svargaṃ nārī śrutvāpnuyāddhanam | [SkPur (Rkh), Revākhaṇḍa, 229 17.2]
brahmaghnaśca surāpaśca steyī ca gurutalpagaḥ | [SkPur (Rkh), Revākhaṇḍa, 229 18.1]
māhātmyaṃ narmadāyāstu śrutvā pāpabahiṣkṛtāḥ | [SkPur (Rkh), Revākhaṇḍa, 229 18.2]
pāpabhedī kṛtaghnaśca svāmiviśvāsaghātakaḥ | [SkPur (Rkh), Revākhaṇḍa, 229 19.1]
goghnaśca garadaścaiva kanyāvikrayakārakaḥ | [SkPur (Rkh), Revākhaṇḍa, 229 19.2]
ete śrutvaiva pāpebhyo mucyante nātra saṃśayaḥ | [SkPur (Rkh), Revākhaṇḍa, 229 20.1]
ye punarbhāvitātmānaḥ śṛṇvanti satataṃ nṛpa | [SkPur (Rkh), Revākhaṇḍa, 229 20.2]
pūjayanta idaṃ devāḥ pūjitā guravaśca taiḥ | [SkPur (Rkh), Revākhaṇḍa, 229 21.1]
narmadā pūjitā tena bhagavāṃśca maheśvaraḥ | [SkPur (Rkh), Revākhaṇḍa, 229 21.2]
tasmātsarvaprayatnena gandhapuṣpavibhūṣaṇaiḥ | [SkPur (Rkh), Revākhaṇḍa, 229 22.1]
pūjitaṃ parayā bhaktyā śāstrametatphalapradam | [SkPur (Rkh), Revākhaṇḍa, 229 22.2]
lekhāpayitvā sakalaṃ narmadācaritaṃ śubham | [SkPur (Rkh), Revākhaṇḍa, 229 23.1]
uttamaṃ sarvaśāstrebhyo yo dadāti dvijanmane | [SkPur (Rkh), Revākhaṇḍa, 229 23.2]
narmadāsarvatīrtheṣu snāne dāne ca yatphalam | [SkPur (Rkh), Revākhaṇḍa, 229 24.1]
tatphalaṃ samavāpnoti sa naro nātra saṃśayaḥ | [SkPur (Rkh), Revākhaṇḍa, 229 24.2]
etatpurāṇaṃ rudroktaṃ mahāpuṇyaphalapradam | [SkPur (Rkh), Revākhaṇḍa, 229 25.1]
svargadaṃ putradaṃ dhanyaṃ yaśasyaṃ kīrtivardhanam | [SkPur (Rkh), Revākhaṇḍa, 229 25.2]
sarvapāpaharaṃ pārtha duḥkhaduḥsvapnanāśanam | [SkPur (Rkh), Revākhaṇḍa, 229 26.1]
paṭhatāṃ śṛṇvatāṃ rājan sarvakāmārthasiddhidam | [SkPur (Rkh), Revākhaṇḍa, 229 26.2]
śāntirastu śivaṃ cāstu lokāḥ santu nirāmayāḥ | [SkPur (Rkh), Revākhaṇḍa, 229 27.1]
gobrāhmaṇebhyaḥ svastyastu dharmaṃ dharmātmajāśrayaḥ | [SkPur (Rkh), Revākhaṇḍa, 229 27.2]
narakāntakarī revā satīrthā viśvapāvanī | [SkPur (Rkh), Revākhaṇḍa, 229 28.1]
narmadā dharmadā cāstu śarmadā pārtha te sadā | [SkPur (Rkh), Revākhaṇḍa, 229 28.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe mārkaṇḍeyayudhiṣṭhirasaṃvāde revākhaṇḍapaṭhanaśravaṇadānādiphalaśrutivarṇanaṃ nāmaikonatriṃśadadhikadviśatatamo 'dhyāyaḥ | [SkPur (Rkh), Revākhaṇḍa, 229 29.1]
{SkPur (Rkh), Revākhaṇḍa, 231}
śrīsūta uvāca | [SkPur (Rkh), Revākhaṇḍa, 231 1.1]
tathaiva tīrthastabakān vakṣye'ham ṛṣisattamāḥ | [SkPur (Rkh), Revākhaṇḍa, 231 1.2]
yaistu tīrthāvalīgumphaḥ pūrvoktairekataḥ kṛtaḥ | [SkPur (Rkh), Revākhaṇḍa, 231 1.3]
vibhakto bhaktalokānāmānandaprathanaḥ śubhaḥ | [SkPur (Rkh), Revākhaṇḍa, 231 2.1]
mṛkaṇḍatanayaḥ pūrvaṃ prāha pārthāya pṛcchate | [SkPur (Rkh), Revākhaṇḍa, 231 2.2]
yathā tathāhaṃ vakṣyāmi tīrthānāṃ stabakāniha | [SkPur (Rkh), Revākhaṇḍa, 231 3.1]
śivāmbupānajā puṇyā revā kalpalatā kila | [SkPur (Rkh), Revākhaṇḍa, 231 3.2]
tīradvayodbhūtatīrthaprasūnaiḥ puṣpitā śubhā | [SkPur (Rkh), Revākhaṇḍa, 231 4.1]
yatpuṇyagandhalakṣmyā vai trailokyaṃ surabhīkṛtam | [SkPur (Rkh), Revākhaṇḍa, 231 4.2]
tatpuṣpamakarandasya rasāsvādaviduttamaḥ | [SkPur (Rkh), Revākhaṇḍa, 231 5.1]
bhramaraḥ khalu mārkaṇḍo munirmatimatāṃ varaḥ | [SkPur (Rkh), Revākhaṇḍa, 231 5.2]
tatpuṣpamālāṃ hṛdaye tīrthastabakacitritām | [SkPur (Rkh), Revākhaṇḍa, 231 6.1]
dadhāti satataṃ puṇyāṃ munirbhṛgukulodvahaḥ | [SkPur (Rkh), Revākhaṇḍa, 231 6.2]
tasyāḥ stabakasaṃsthānaṃ vakṣye 'ham ṛṣisattamāḥ | [SkPur (Rkh), Revākhaṇḍa, 231 6.3]
oṅkāratīrthamārabhya yāvatpaścimasāgaram | [SkPur (Rkh), Revākhaṇḍa, 231 7.1]
saṃgamāḥ pañcatriṃśadvai nadīnāṃ pāpanāśanāḥ | [SkPur (Rkh), Revākhaṇḍa, 231 7.2]
daśaikamuttare tīre satriviṃśati dakṣiṇe | [SkPur (Rkh), Revākhaṇḍa, 231 8.1]
pañcatriṃśattamaḥ śreṣṭho revāsāgarasaṅgamaḥ | [SkPur (Rkh), Revākhaṇḍa, 231 8.2]
saṅgamaḥ sahitānyevaṃ revātīradvaye 'pi ca | [SkPur (Rkh), Revākhaṇḍa, 231 9.1]
catuḥśatāni tīrthāni prasiddhāni dvijottamāḥ | [SkPur (Rkh), Revākhaṇḍa, 231 9.2]
triśataṃ śivatīrthāni trayīstriṃśatsamanvitam | [SkPur (Rkh), Revākhaṇḍa, 231 10.1]
tatrāpi vyaktito vakṣye śṛṇudhvaṃ tāni sattamāḥ | [SkPur (Rkh), Revākhaṇḍa, 231 10.2]
mārkaṇḍeśvaratīrthāni daśa teṣu munīśvarāḥ | [SkPur (Rkh), Revākhaṇḍa, 231 11.1]
daśādityabhavānyatra navaiva kapileśvarāḥ | [SkPur (Rkh), Revākhaṇḍa, 231 11.2]
somasaṃsthāpitānyaṣṭau tāvanto narmadeśvarāḥ | [SkPur (Rkh), Revākhaṇḍa, 231 12.1]
koṭitīrthānyathāṣṭau ca sapta siddheśvarāstathā | [SkPur (Rkh), Revākhaṇḍa, 231 12.2]
nāgeśvarāśca saptaiva revātīradvaye 'pi tu | [SkPur (Rkh), Revākhaṇḍa, 231 13.1]
saptaiva vahnivihitānyathāpyāvartasaptakam | [SkPur (Rkh), Revākhaṇḍa, 231 13.2]
kedāreśvaratīrthāni pañca pañcendrajāni ca | [SkPur (Rkh), Revākhaṇḍa, 231 14.1]
varuṇeśāśca pañcaiva pañcaiva dhanadeśvarāḥ | [SkPur (Rkh), Revākhaṇḍa, 231 14.2]
devatīrthāni pañcaiva catvāro vai yameśvarāḥ | [SkPur (Rkh), Revākhaṇḍa, 231 15.1]
vaidyanāthāśca catvāraścatvāro vānareśvarāḥ | [SkPur (Rkh), Revākhaṇḍa, 231 15.2]
aṅgāreśvaratīrthāni tāvantyeva munīśvarāḥ | [SkPur (Rkh), Revākhaṇḍa, 231 16.1]
sārasvatāni catvāri catvāro dārukeśvarāḥ | [SkPur (Rkh), Revākhaṇḍa, 231 16.2]
gautameśvaratīrthāni trīṇi rāmeśvarāstrayaḥ | [SkPur (Rkh), Revākhaṇḍa, 231 17.1]
kapāleśvaratīrthāni trīṇi haṃsakṛtāni ca | [SkPur (Rkh), Revākhaṇḍa, 231 17.2]
trīṇyeva mokṣatīrthāni trayo vai vimaleśvarāḥ | [SkPur (Rkh), Revākhaṇḍa, 231 18.1]
sahasrayajñatīrthāni trīṇyeva munirabravīt | [SkPur (Rkh), Revākhaṇḍa, 231 18.2]
bhīmeśvarāstrayaḥ khyātāḥ svarṇatīrthāni trīṇi ca | [SkPur (Rkh), Revākhaṇḍa, 231 19.1]
dhautapāpadvayaṃ proktaṃ karañjeśadvayaṃ tathā | [SkPur (Rkh), Revākhaṇḍa, 231 19.2]
ṛṇamocanatīrthe dve tathā skandeśvaradvayam | [SkPur (Rkh), Revākhaṇḍa, 231 20.1]
daśāśvamedhatīrthe dve nandītīrthadvayaṃ dvijāḥ | [SkPur (Rkh), Revākhaṇḍa, 231 20.2]
manmatheśadvayaṃ caiva bhṛgutīrthadvayaṃ tathā | [SkPur (Rkh), Revākhaṇḍa, 231 21.1]
parāśareśvarau dvau ca ayonīsaṃbhavadvayam | [SkPur (Rkh), Revākhaṇḍa, 231 21.2]
vyāseśvaradvayaṃ proktaṃ pitṛtīrthadvayaṃ tathā | [SkPur (Rkh), Revākhaṇḍa, 231 22.1]
nandikeśvaratīrthe dve dvau ca gopeśvarau smṛtau | [SkPur (Rkh), Revākhaṇḍa, 231 22.2]
māruteśadvayaṃ tadvad dvau ca jvāleśvarau smṛtau | [SkPur (Rkh), Revākhaṇḍa, 231 23.1]
śuklatīrthadvayaṃ puṇyam apsareśadvayaṃ tathā | [SkPur (Rkh), Revākhaṇḍa, 231 23.2]
pippaleśvaratīrthe dve māṇḍavyeśvarasaṃjñite | [SkPur (Rkh), Revākhaṇḍa, 231 24.1]
dvīpeśvaradvayaṃ caiva prāha tadvadbhṛgūdvahaḥ | [SkPur (Rkh), Revākhaṇḍa, 231 24.2]
uttareśvaratīrthe dve aśokeśadvayī tathā | [SkPur (Rkh), Revākhaṇḍa, 231 24.3]
dve yodhanapure caiva rohiṇītīrthakadvayam | [SkPur (Rkh), Revākhaṇḍa, 231 25.1]
luṅkeśvaradvayaṃ khyātamākhyānaṃ muninā tathā | [SkPur (Rkh), Revākhaṇḍa, 231 25.2]
saikonaviṃśatiśataṃ tīrthānyekaikaśo dvijāḥ | [SkPur (Rkh), Revākhaṇḍa, 231 26.1]
stabakeṣu kṛtaṃ tīrthaṃ dviśataṃ sacaturdaśam | [SkPur (Rkh), Revākhaṇḍa, 231 26.2]
śaivānyetāni tīrthāni vaiṣṇavāni ca sattamāḥ | [SkPur (Rkh), Revākhaṇḍa, 231 27.1]
śṛṇudhvaṃ procyamānāni brāhmaśāktāni ca kramāt | [SkPur (Rkh), Revākhaṇḍa, 231 27.2]
aṣṭaviṃśatitīrthāni vaiṣṇavānyabravīnmuniḥ | [SkPur (Rkh), Revākhaṇḍa, 231 28.1]
teṣu vārāhatīrthāni ṣaḍeva munisattamāḥ | [SkPur (Rkh), Revākhaṇḍa, 231 28.2]
catvāri cakratīrthāni śeṣāṇyaṣṭādaśaiva hi | [SkPur (Rkh), Revākhaṇḍa, 231 29.1]
viṣṇunādhiṣṭhitāny eva prāha pūrvaṃ mṛkaṇḍajaḥ | [SkPur (Rkh), Revākhaṇḍa, 231 29.2]
tathaiva brahmaṇā siddhyai saptatīrthānyavīvadat | [SkPur (Rkh), Revākhaṇḍa, 231 30.1]
triṣu ca brahmaṇaḥ pūjā brahmeśāścaturo 'pare | [SkPur (Rkh), Revākhaṇḍa, 231 30.2]
aṣṭāviṃśanmayā khyātā yathāsaṅkhyaṃ yathākramam | [SkPur (Rkh), Revākhaṇḍa, 231 30.3]
etatpavitramatulaṃ hyetat pāpaharaṃ param | [SkPur (Rkh), Revākhaṇḍa, 231 31.1]
narmadācaritaṃ puṇyaṃ māhātmyaṃ munibhāṣitam | [SkPur (Rkh), Revākhaṇḍa, 231 31.2]
sūta uvāca | [SkPur (Rkh), Revākhaṇḍa, 231 32.1]
evamuddeśataḥ prokto revātīrthakramo mayā | [SkPur (Rkh), Revākhaṇḍa, 231 32.2]
yathā pārthāya saṃkṣepān mārkaṇḍo munirabravīt | [SkPur (Rkh), Revākhaṇḍa, 231 32.3]
avāntarāṇi tīrthāni teṣu guptānyanekaśaḥ | [SkPur (Rkh), Revākhaṇḍa, 231 33.1]
yatra yāvatpramāṇāni tānyākarṇayatānaghāḥ | [SkPur (Rkh), Revākhaṇḍa, 231 33.2]
oṅkāratīrthaparitaḥ parvatād amarakaṇṭāt | [SkPur (Rkh), Revākhaṇḍa, 231 34.1]
krośadvaye sarvadikṣu sārdhakoṭītrayī matā | [SkPur (Rkh), Revākhaṇḍa, 231 34.2]
tīrthānāṃ saṃkhyayā guptaprakaṭānāṃ dvijottamāḥ | [SkPur (Rkh), Revākhaṇḍa, 231 35.1]
koṭirekā tu tīrthānāṃ kapilāsaṅgame pṛthak | [SkPur (Rkh), Revākhaṇḍa, 231 35.2]
aśokavanikāyāśca tīrthaṃ lakṣaṃ pratiṣṭhitam | [SkPur (Rkh), Revākhaṇḍa, 231 36.1]
śatamaṃ gāragartāyāḥ saṅgame munisattamāḥ | [SkPur (Rkh), Revākhaṇḍa, 231 36.2]
tīrthānāmayutaṃ tadvatkubjāyāḥ saṅgame sthitam | [SkPur (Rkh), Revākhaṇḍa, 231 37.1]
śataṃ hiraṇyagarbhāyāḥ saṅgame samavasthitam | [SkPur (Rkh), Revākhaṇḍa, 231 37.2]
tīrthānāmaṣṭaṣaṣṭiśca viśokāsaṅgame sthitā | [SkPur (Rkh), Revākhaṇḍa, 231 38.1]
tathā sahasraṃ tīrthānāṃ saṃsthitaṃ vāgusaṅgame | [SkPur (Rkh), Revākhaṇḍa, 231 38.2]
śataṃ sarasvatīsaṅge śuklatīrthe śatadvayam | [SkPur (Rkh), Revākhaṇḍa, 231 39.1]
sahasraṃ viṣṇutīrtheṣu mahiṣmatyāmathāyutam | [SkPur (Rkh), Revākhaṇḍa, 231 39.2]
śūlabhede ca tīrthānāṃ sāgraṃ lakṣaṃ sthitaṃ dvijāḥ | [SkPur (Rkh), Revākhaṇḍa, 231 40.1]
devagrāme sahasraṃ ca tīrthānāṃ munirabravīt | [SkPur (Rkh), Revākhaṇḍa, 231 40.2]
luṅkeśvare ca tīrthānāṃ sāgrā saptaśatī sthitā | [SkPur (Rkh), Revākhaṇḍa, 231 41.1]
tīrthānyaṣṭottaraśataṃ maṇinadyāśca saṅgame | [SkPur (Rkh), Revākhaṇḍa, 231 41.2]
vaidyanāthe ca tīrthānāṃ śatamaṣṭādhikaṃ viduḥ | [SkPur (Rkh), Revākhaṇḍa, 231 41.3]
evaṃ tāvatpramāṇāni tīrthe kumbheśvare dvijāḥ | [SkPur (Rkh), Revākhaṇḍa, 231 42.1]
sāgraṃ lakṣaṃ ca tīrthānāṃ sthitaṃ revorasaṅgame | [SkPur (Rkh), Revākhaṇḍa, 231 42.2]
tataścāpyadhikāni syuriti mārkaṇḍabhāṣitam | [SkPur (Rkh), Revākhaṇḍa, 231 43.1]
aṣṭāśītisahasrāṇi vyāsadvīpāśritāni ca | [SkPur (Rkh), Revākhaṇḍa, 231 43.2]
saṅgame ca karañjāyāḥ sthitamaṣṭottarāyutam | [SkPur (Rkh), Revākhaṇḍa, 231 44.1]
eraṇḍīsaṅgame tadvattīrthānyaṣṭādhikaṃ śatam | [SkPur (Rkh), Revākhaṇḍa, 231 44.2]
dhūtapāpe ca tīrthānāṃ ṣaṣṭiraṣṭādhikā sthitā | [SkPur (Rkh), Revākhaṇḍa, 231 45.1]
skandatīrthe śataṃ puṇyaṃ tīrthānāṃ muniruktavān | [SkPur (Rkh), Revākhaṇḍa, 231 45.2]
kohaneśa ca tīrthānāṃ ṣaṣṭiraṣṭādhikā sthitā | [SkPur (Rkh), Revākhaṇḍa, 231 46.1]
sārdhakoṭī ca tīrthānāṃ sthitā vai korilāpure | [SkPur (Rkh), Revākhaṇḍa, 231 46.2]
rāmakeśavatīrthe ca sahasraṃ sāgramuktavān | [SkPur (Rkh), Revākhaṇḍa, 231 47.1]
asmāhake sahasraṃ ca tīrthāni nivasanti hi | [SkPur (Rkh), Revākhaṇḍa, 231 47.2]
lakṣāṣṭakaṃ sahasre dve śuklatīrthe dvijottamāḥ | [SkPur (Rkh), Revākhaṇḍa, 231 48.1]
tīrthāni kathayāmāsa purā pārthāya bhārgavaḥ | [SkPur (Rkh), Revākhaṇḍa, 231 48.2]
śatamaṣṭādhikaṃ prāha pratyekaṃ saṅgameṣu ca | [SkPur (Rkh), Revākhaṇḍa, 231 49.1]
nadīnāmavaśiṣṭānāṃ kāverīsaṅgamaṃ vinā | [SkPur (Rkh), Revākhaṇḍa, 231 49.2]
kāveryāḥ saṅgame viprāḥ sthitā pañcaśatī tathā | [SkPur (Rkh), Revākhaṇḍa, 231 50.1]
tīrthānāṃ parvasu tathā viśeṣo muninoditaḥ | [SkPur (Rkh), Revākhaṇḍa, 231 50.2]
mokṣatīrthaṃ hi satprāhuḥ purāṇapuruṣāśritam | [SkPur (Rkh), Revākhaṇḍa, 231 51.1]
bhṛgoḥ kṣetre ca tīrthānāṃ koṭirekā samāśritā | [SkPur (Rkh), Revākhaṇḍa, 231 51.2]
sādhikānāmṛṣiśreṣṭhā vaktuṃ śakto hi ko bhavet | [SkPur (Rkh), Revākhaṇḍa, 231 52.1]
sarvāmarāśrayaṃ proktaṃ sarvatīrthāśrayaṃ tathā | [SkPur (Rkh), Revākhaṇḍa, 231 52.2]
triṣu lokeṣu vikhyātaṃ pūjitaṃ siddhisādhanam | [SkPur (Rkh), Revākhaṇḍa, 231 53.1]
bhārabhūtyāṃ ca tīrthānāṃ sthitamaṣṭottaraṃ śatam | [SkPur (Rkh), Revākhaṇḍa, 231 53.2]
akrūreśvaratīrthe ca sārdhaṃ tīrthaśataṃ sthitam | [SkPur (Rkh), Revākhaṇḍa, 231 54.1]
vimaleśvaratīrthe tu revāsāgarasaṅgame | [SkPur (Rkh), Revākhaṇḍa, 231 54.2]
daśāyutāni tīrthānāṃ sādhikānyabravīnmuniḥ | [SkPur (Rkh), Revākhaṇḍa, 231 54.3]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe tīrthasaṃkhyāparigaṇanavarṇanaṃ nāmaikatriṃśadadhikadviśatatamo 'dhyāyaḥ | [SkPur (Rkh), Revākhaṇḍa, 231 55.1]
{SkPur (Rkh), Revākhaṇḍa, 232}
sūta uvāca | [SkPur (Rkh), Revākhaṇḍa, 232 1.1]
iti vaḥ kathitaṃ viprā revāmāhātmyamuttamam | [SkPur (Rkh), Revākhaṇḍa, 232 1.2]
yathopadiṣṭaṃ pārthāya mārkaṇḍeyena vai purā | [SkPur (Rkh), Revākhaṇḍa, 232 1.3]
tathā tīrthakadambāśca teṣu tīrthaviśeṣataḥ | [SkPur (Rkh), Revākhaṇḍa, 232 2.1]
prādhānyena mayā khyātā yathāsaṅkhyaṃ yathākramam | [SkPur (Rkh), Revākhaṇḍa, 232 2.2]
etatpavitramatulaṃ hyetatpāpaharaṃ param | [SkPur (Rkh), Revākhaṇḍa, 232 3.1]
narmadācaritaṃ puṇyaṃ māhātmyaṃ munibhāṣitam | [SkPur (Rkh), Revākhaṇḍa, 232 3.2]
saptakalpānugo vipro narmadāyāṃ munīśvarāḥ | [SkPur (Rkh), Revākhaṇḍa, 232 4.1]
mṛkaṇḍatanayo dhīmānparamārthaviduttamaḥ | [SkPur (Rkh), Revākhaṇḍa, 232 4.2]
saṃsevya sarvatīrthāni nadīḥ sarvāśca vai purā | [SkPur (Rkh), Revākhaṇḍa, 232 5.1]
bahukalpasmarāṃ revāmālakṣya śivadehajām | [SkPur (Rkh), Revākhaṇḍa, 232 5.2]
me kaleti ca śarvoktāṃ śaraṇaṃ śarvajāṃ yayau | [SkPur (Rkh), Revākhaṇḍa, 232 6.1]
ajarāmamarāṃ devīṃ daityadhvaṃsakarīṃ parām | [SkPur (Rkh), Revākhaṇḍa, 232 6.2]
mahāvibhavasaṃyuktāṃ bhavaghnīṃ bhavajāhnavīm | [SkPur (Rkh), Revākhaṇḍa, 232 7.1]
tasyāmābadhya satprema jātaḥ so 'pyajarāmaraḥ | [SkPur (Rkh), Revākhaṇḍa, 232 7.2]
ṣaṣṭitīrthasahasrāṇi ṣaṣṭikoṭyaśca sattamāḥ | [SkPur (Rkh), Revākhaṇḍa, 232 8.1]
vyavasthitāni revāyāstīrayugme pade pade | [SkPur (Rkh), Revākhaṇḍa, 232 8.2]
sāritaḥ paritaḥ santi satīrthāstu sahasraśaḥ | [SkPur (Rkh), Revākhaṇḍa, 232 9.1]
na tulāṃ yānti revāyāstāśca manye munīśvarāḥ | [SkPur (Rkh), Revākhaṇḍa, 232 9.2]
etadvaḥ kathitaṃ sarvaṃ yatpṛṣṭamakhilaṃ dvijāḥ | [SkPur (Rkh), Revākhaṇḍa, 232 10.1]
yanmaheśamukhācchrutvā vāyurāha ṛṣīnprati | [SkPur (Rkh), Revākhaṇḍa, 232 10.2]
tadvanmṛkaṇḍatanayo 'pyanubhūyākhilāṃ nadīm | [SkPur (Rkh), Revākhaṇḍa, 232 11.1]
satīrthāṃ padaśaḥ prāha pāṇḍuputrāya pāvanīm | [SkPur (Rkh), Revākhaṇḍa, 232 11.2]
etacca kathitaṃ sarvaṃ saṃkṣepeṇa dvijottamāḥ | [SkPur (Rkh), Revākhaṇḍa, 232 12.1]
narmadācaritaṃ puṇyaṃ triṣu lokeṣu durlabham | [SkPur (Rkh), Revākhaṇḍa, 232 12.2]
kimanyaiḥ saritāṃ toyaiḥ sevitais tu sahasraśaḥ | [SkPur (Rkh), Revākhaṇḍa, 232 13.1]
yadi saṃsevyate toyaṃ revāyāḥ pāpanāśanam | [SkPur (Rkh), Revākhaṇḍa, 232 13.2]
mekalājalasaṃsevī muktimāpnoti śāśvatīm | [SkPur (Rkh), Revākhaṇḍa, 232 14.1]
yathā yathā bhajenmartyo yadyadicchati tīrthagaḥ | [SkPur (Rkh), Revākhaṇḍa, 232 15.1]
tattadāpnoti niyataṃ śraddhayāśraddhayāpi ca | [SkPur (Rkh), Revākhaṇḍa, 232 15.2]
idaṃ brahmā hariridamidaṃ sākṣātparo haraḥ | [SkPur (Rkh), Revākhaṇḍa, 232 16.1]
idaṃ brahma nirākāraṃ kaivalyaṃ narmadājalam | [SkPur (Rkh), Revākhaṇḍa, 232 16.2]
tāvadgarjanti tīrthāni nadyo hṛdayaphalapradāḥ | [SkPur (Rkh), Revākhaṇḍa, 232 17.1]
yāvanna smaryate revā sevāhevā kalau naraiḥ | [SkPur (Rkh), Revākhaṇḍa, 232 17.2]
dhruvaṃ loke hitārthāya śivena svaśarīrataḥ | [SkPur (Rkh), Revākhaṇḍa, 232 18.1]
śaktiḥ kāpi saridrūpā reveyamavatāritā | [SkPur (Rkh), Revākhaṇḍa, 232 18.2]
tāvadgarjanti yajñāśca vanakṣetrādayo bhṛśam | [SkPur (Rkh), Revākhaṇḍa, 232 19.1]
yāvanna narmadānāmakīrtanaṃ kriyate kalau | [SkPur (Rkh), Revākhaṇḍa, 232 19.2]
garimā gāṇyate tāvattapodānavratādiṣu | [SkPur (Rkh), Revākhaṇḍa, 232 20.1]
narairvā prāpyate yāvadbhuvi bhargabhavā dhunī | [SkPur (Rkh), Revākhaṇḍa, 232 20.2]
ye vasantyuttare kūle rudrasyānucarā hi te | [SkPur (Rkh), Revākhaṇḍa, 232 21.1]
vasanti yāmyatīre ye lokaṃ te yānti vaiṣṇavam | [SkPur (Rkh), Revākhaṇḍa, 232 21.2]
dhanyāste deśavaryāste yeṣu deśeṣu narmadā | [SkPur (Rkh), Revākhaṇḍa, 232 22.1]
narakāntakarī śaśvatsaṃśritā śarvanirmitā | [SkPur (Rkh), Revākhaṇḍa, 232 22.2]
kṛtapuṇyāśca te lokāḥ śokāya na bhavanti te | [SkPur (Rkh), Revākhaṇḍa, 232 23.1]
ye pibanti jalaṃ puṇyaṃ pārvatīpatisindhujam | [SkPur (Rkh), Revākhaṇḍa, 232 23.2]
idaṃ pavitramatulaṃ revāyāścaritaṃ dvijāḥ | [SkPur (Rkh), Revākhaṇḍa, 232 24.1]
śṛṇoti yaḥ kīrtayate mucyate sarvapātakaḥ | [SkPur (Rkh), Revākhaṇḍa, 232 24.2]
yatphalaṃ sarvavedaiśca saṣaḍaṅgapadakramaiḥ | [SkPur (Rkh), Revākhaṇḍa, 232 25.1]
śrutaiśca paṭhitaistasmātphalamaṣṭaguṇaṃ bhavet | [SkPur (Rkh), Revākhaṇḍa, 232 25.2]
satrayājī phalaṃ yacca labhate dvādaśābdikam | [SkPur (Rkh), Revākhaṇḍa, 232 26.1]
śrutvā sakṛcca revāyāścaritaṃ tatphalaṃ labhet | [SkPur (Rkh), Revākhaṇḍa, 232 26.2]
sarvatīrthāvagāhācca yatphalaṃ sāgarādiṣu | [SkPur (Rkh), Revākhaṇḍa, 232 27.1]
sakṛcchrutvā ca māhātmyaṃ revāyās tatphalaṃ labhet | [SkPur (Rkh), Revākhaṇḍa, 232 27.2]
etaddharmyamupākhyānaṃ sarvaśāstreṣvanuttamam | [SkPur (Rkh), Revākhaṇḍa, 232 28.1]
deśe vā maṇḍale vāpi nagare grāmamadhyataḥ | [SkPur (Rkh), Revākhaṇḍa, 232 28.2]
gṛhe vā tiṣṭhate yasya likhitaṃ sārvavārṇikam | [SkPur (Rkh), Revākhaṇḍa, 232 29.1]
sa brahmā sa śivaḥ sākṣātsa ca devo janārdanaḥ | [SkPur (Rkh), Revākhaṇḍa, 232 29.2]
dharmārthakāmamokṣāṇāṃ mārge 'yaṃ devasevitaḥ | [SkPur (Rkh), Revākhaṇḍa, 232 30.1]
gurūṇāṃ ca guruḥ śāstraṃ paramaṃ siddhikāraṇam | [SkPur (Rkh), Revākhaṇḍa, 232 30.2]
yaścedaṃ śṛṇuyānnityaṃ purāṇaṃ devabhāṣitam | [SkPur (Rkh), Revākhaṇḍa, 232 31.1]
brāhmaṇo vedavānbhūyātkṣatriyo vijayī bhavet | [SkPur (Rkh), Revākhaṇḍa, 232 31.2]
dhanāḍhyo jāyate vaiśyaḥ śūdro vai dharmabhāg bhavet | [SkPur (Rkh), Revākhaṇḍa, 232 32.1]
saubhāgyasantatiṃ nārī śrutvaitatsamavāpnuyāt | [SkPur (Rkh), Revākhaṇḍa, 232 33.1]
śriyaṃ saukhyaṃ svargavāsaṃ janma caivottame kule | [SkPur (Rkh), Revākhaṇḍa, 232 33.2]
rasabhedī kṛtaghnaśca svāmidhruṅ mitravañcakaḥ | [SkPur (Rkh), Revākhaṇḍa, 232 34.1]
goghnaśca garadaścaiva kanyāvikrayakārakaḥ | [SkPur (Rkh), Revākhaṇḍa, 232 34.2]
brahmaghnaśca surāpī ca steyī ca gurutalpagaḥ | [SkPur (Rkh), Revākhaṇḍa, 232 35.1]
narmadācaritaṃ śṛṇvaṃstāmabdaṃ yo 'bhiṣevate | [SkPur (Rkh), Revākhaṇḍa, 232 35.2]
sarvapāpavinirmukto jāyate nātra saṃśayaḥ | [SkPur (Rkh), Revākhaṇḍa, 232 36.1]
pākabhedī vṛthāpākī devabrāhmaṇanindakaḥ | [SkPur (Rkh), Revākhaṇḍa, 232 36.2]
parīvādī guroḥ pitroḥ sādhūnāṃ nṛpatestathā | [SkPur (Rkh), Revākhaṇḍa, 232 37.1]
te 'pi śrutvā ca pāpebhyo mucyante nātra saṃśayaḥ | [SkPur (Rkh), Revākhaṇḍa, 232 37.2]
ye punarbhāvitātmānaḥ śastraṃ śṛṇvanti nityaśaḥ | [SkPur (Rkh), Revākhaṇḍa, 232 38.1]
pūjayanti ca tacchāstraṃ nārmadaṃ vastrabhūṣaṇaiḥ | [SkPur (Rkh), Revākhaṇḍa, 232 38.2]
puṣpaiḥ phalaiś candanādyair bhojanair vividhair api | [SkPur (Rkh), Revākhaṇḍa, 232 39.1]
śāstre 'sminpūjite devāḥ pūjitā guravastathā | [SkPur (Rkh), Revākhaṇḍa, 232 39.2]
iha loke pare caiva nātra kāryā vicāraṇā | [SkPur (Rkh), Revākhaṇḍa, 232 40.1]
tasmātsarvaprayatnena gandhavastrādibhūṣaṇaiḥ | [SkPur (Rkh), Revākhaṇḍa, 232 40.2]
pūjayetparayā bhaktyā vācakaṃ śāstrameva ca | [SkPur (Rkh), Revākhaṇḍa, 232 41.1]
vedapāṭhaiśca yatpuṇyamagnihotraiśca pālitaiḥ | [SkPur (Rkh), Revākhaṇḍa, 232 41.2]
tatphalaṃ samavāpnoti narmadācarite śubhe | [SkPur (Rkh), Revākhaṇḍa, 232 42.1]
kurukṣetre ca yatpuṇyaṃ prabhāse puṣkare tathā | [SkPur (Rkh), Revākhaṇḍa, 232 42.2]
rudrāvarte gayāyāṃ ca vārāṇasyāṃ viśeṣataḥ | [SkPur (Rkh), Revākhaṇḍa, 232 43.1]
gaṅgādvāre prayāge ca gaṅgāsāgarasaṅgame | [SkPur (Rkh), Revākhaṇḍa, 232 43.2]
evamādiṣu tīrtheṣu yatpuṇyaṃ jāyate nṛṇām | [SkPur (Rkh), Revākhaṇḍa, 232 44.1]
narmadācaritaṃ śrutvā tatpuṇyaṃ sakalaṃ labhet | [SkPur (Rkh), Revākhaṇḍa, 232 44.2]
ādimadhyāvasāneṣu narmadācaritaṃ śubham | [SkPur (Rkh), Revākhaṇḍa, 232 45.1]
yaḥ śṛṇoti naro bhaktyā śṛṇudhvaṃ tatphalaṃ mahat | [SkPur (Rkh), Revākhaṇḍa, 232 45.2]
samāpya śivasaṃsthānaṃ devakanyāsamāvṛtaḥ | [SkPur (Rkh), Revākhaṇḍa, 232 46.1]
rudrasyānucaro bhūtvā śivena saha modate | [SkPur (Rkh), Revākhaṇḍa, 232 46.2]
dharmākhyānamidaṃ puṇyaṃ sarvākhyāneṣvanuttamam | [SkPur (Rkh), Revākhaṇḍa, 232 47.1]
gṛhe 'pi paṭhyate yasya caturvarṇasya sattamāḥ | [SkPur (Rkh), Revākhaṇḍa, 232 47.2]
dhanyaṃ tasya gṛhaṃ manye gṛhasthaṃ cāpi tatkulam | [SkPur (Rkh), Revākhaṇḍa, 232 48.1]
pustakaṃ pūjayedyastu narmadācaritasya tu | [SkPur (Rkh), Revākhaṇḍa, 232 48.2]
narmadā pūjitā tena bhagavāṃśca maheśvaraḥ | [SkPur (Rkh), Revākhaṇḍa, 232 49.1]
vācake pūjite tadvaddevāśca ṛṣayo 'rcitāḥ | [SkPur (Rkh), Revākhaṇḍa, 232 49.2]
lekhayitvā ca sakalaṃ revācaritamuttamam | [SkPur (Rkh), Revākhaṇḍa, 232 50.1]
bhūṣaṇaṃ sarvaśāstrāṇāṃ yo dadāti dvijanmane | [SkPur (Rkh), Revākhaṇḍa, 232 50.2]
narmadāsarvatīrtheṣu snānadānena yatphalam | [SkPur (Rkh), Revākhaṇḍa, 232 51.1]
tatphalaṃ samavāpnoti sa naro nātra saṃśayaḥ | [SkPur (Rkh), Revākhaṇḍa, 232 51.2]
etatpurāṇaṃ rudroktaṃ mahāpuṇyaphalapradam | [SkPur (Rkh), Revākhaṇḍa, 232 52.1]
svargadaṃ putradaṃ dhanyaṃ yaśasyaṃ kīrttivardhanam | [SkPur (Rkh), Revākhaṇḍa, 232 52.2]
dharmyamāyuṣyamatulaṃ duḥkhaduḥsvapnanāśanam | [SkPur (Rkh), Revākhaṇḍa, 232 53.1]
paṭhatāṃ śṛṇvatāṃ cāpi sarvakāmārthasiddhidam | [SkPur (Rkh), Revākhaṇḍa, 232 53.2]
yatpradattamidaṃ puṇyaṃ purāṇaṃ vācyate dvijaiḥ | [SkPur (Rkh), Revākhaṇḍa, 232 54.1]
śivaloke sthitis tasya purāṇākṣaravatsarī | [SkPur (Rkh), Revākhaṇḍa, 232 54.2]
iti nigaditametannarmadāyāścaritraṃ pavanagaditamagryaṃ śarvavaktrādavāpya | [SkPur (Rkh), Revākhaṇḍa, 232 55.1]
tribhuvanajanavandyaṃ tvetadādau munīnāṃ kulapatipuratas tat sūtamukhyena sādhu | [SkPur (Rkh), Revākhaṇḍa, 232 55.2]
iti śrīskānde mahāpurāṇa ekāśītisāhasryāṃ saṃhitāyāṃ pañcama āvantyakhaṇḍe revākhaṇḍe revākhaṇḍasamāptirevākhaṇḍapustakadānādimāhātmyavarṇanaṃ nāma dvātriṃśadadhikadviśatatamo 'dhyāyaḥ | [SkPur (Rkh), Revākhaṇḍa, 232 56.1]
