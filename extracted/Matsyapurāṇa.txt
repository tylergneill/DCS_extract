{MPur, 1}
pracaṇḍatāṇḍavāṭope prakṣiptā yena diggajāḥ | [MPur, 1 1.1]
bhavantu vighnabhaṅgāya bhavasya caraṇāmbujāḥ | [MPur, 1 1.2]
pātālādutpatiṣṇor makaravasatayo yasya pucchābhighātād ūrdhvaṃ brahmāṇḍakhaṇḍavyatikaravihitavyatyayenāpatanti | [MPur, 1 2.1]
viṣṇormatsyāvatāre sakalavasumatīmaṇḍalaṃ vyaśnuvānās tasyāsyodīritānāṃ dhvanir apaharatād aśriyaṃ vaḥ śrutīnām | [MPur, 1 2.2]
nārāyaṇaṃ namaskṛtya naraṃ caiva narottamam | [MPur, 1 2.3]
devīṃ sarasvatīṃ caiva tato jayam udīrayet | [MPur, 1 2.4]
ajo'pi yaḥ kriyāyogānnārāyaṇa iti smṛtaḥ | [MPur, 1 3.1]
triguṇāya trivedāya namas tasmai svayambhave | [MPur, 1 3.2]
sūtamekāgramāsīnaṃ naimiṣāraṇyavāsinaḥ | [MPur, 1 4.1]
munayo dīrghasattrānte papracchur dīrghasaṃhitām | [MPur, 1 4.2]
pravṛttāsu purāṇīṣu dharmyāsu lalitāsu ca | [MPur, 1 5.1]
kathāsu śaunakādyās tu abhinandya muhurmuhuḥ | [MPur, 1 5.2]
kathitāni purāṇāni yānyasmākaṃ tvayānagha | [MPur, 1 6.1]
tānyevāmṛtakalpāni śrotum icchāmahe punaḥ | [MPur, 1 6.2]
kathaṃ sasarja bhagavaṃl lokanāthaścarācaram | [MPur, 1 7.1]
kasmācca bhagavān viṣṇur matsyarūpatvam āśritaḥ | [MPur, 1 7.2]
bhairavatvaṃ bhavasyāpi purāritvaṃ ca kena hi | [MPur, 1 8.1]
kasya hetoḥ kapālitvaṃ jagāma vṛṣabhadhvajaḥ | [MPur, 1 8.2]
sarvam etat samācakṣva sūta vistaraśaḥ kramāt | [MPur, 1 9.1]
tvadvākyenāmṛtasyeva na tṛptiriha jāyate | [MPur, 1 9.2]
sūta uvāca | [MPur, 1 10.1]
puṇyaṃ pavitram āyuṣyam idānīṃ śṛṇuta dvijāḥ | [MPur, 1 10.2]
mātsyaṃ purāṇamakhilaṃ yajjagāda gadādharaḥ | [MPur, 1 10.3]
purā rājā manur nāma cīrṇavān vipulaṃ tapaḥ | [MPur, 1 11.1]
putre rājyaṃ samāropya kṣamāvān ravinandanaḥ | [MPur, 1 11.2]
malayasyaikadeśe tu sarvātmaguṇasaṃyutaḥ | [MPur, 1 12.1]
samaduḥkhasukho vīraḥ prāptavān yogam uttamam | [MPur, 1 12.2]
babhūva varadaś cāsya varṣāyutaśate gate | [MPur, 1 13.1]
varaṃ vṛṇīṣva provāca prītaḥ sa kamalāsanaḥ | [MPur, 1 13.2]
evamukto 'bravīd rājā praṇamya sa pitāmaham | [MPur, 1 14.1]
ekam evāham icchāmi tvatto varamanuttamam | [MPur, 1 14.2]
bhūtagrāmasya sarvasya sthāvarasya carasya ca | [MPur, 1 15.1]
bhaveyaṃ rakṣaṇāyālaṃ pralaye samupasthite | [MPur, 1 15.2]
evamastviti viśvātmā tatraivāntaradhīyata | [MPur, 1 16.1]
puṣpavṛṣṭiḥ sumahatī khātpapāta surārpitā | [MPur, 1 16.2]
kadācidāśrame tasya kurvataḥ pitṛtarpaṇam | [MPur, 1 17.1]
papāta pāṇyor upari śapharī jalasaṃyutā | [MPur, 1 17.2]
dṛṣṭvā tacchapharīrūpaṃ sa dayālurmahīpatiḥ | [MPur, 1 18.1]
rakṣaṇāyākarodyatnaṃ sa tasminkarakodare | [MPur, 1 18.2]
ahorātreṇa caikena ṣoḍaśāṅgulavistṛtaḥ | [MPur, 1 19.1]
so 'bhavanmatsyarūpeṇa pāhi pāhīti cābravīt | [MPur, 1 19.2]
sa tamādāya maṇike prākṣipajjalacāriṇam | [MPur, 1 20.1]
tatrāpi caikarātreṇa hastatrayam avardhata | [MPur, 1 20.2]
punaḥ prāhārtanādena sahasrakiraṇātmajam | [MPur, 1 21.1]
sa matsyaḥ pāhi pāhīti tvāmahaṃ śaraṇaṃ gataḥ | [MPur, 1 21.2]
tataḥ sa kūpe taṃ matsyaṃ prāhiṇod ravinandanaḥ | [MPur, 1 22.1]
yadā na māti tatrāpi kūpe matsyaḥ sarovare | [MPur, 1 22.2]
kṣipto 'sau pṛthutāmāgātpunar yojanasaṃmitām | [MPur, 1 23.1]
tatrāpyāha punar dīnaḥ pāhi pāhi nṛpottama | [MPur, 1 23.2]
tataḥ sa manunā kṣipto gaṅgāyāmapyavardhata | [MPur, 1 24.1]
yadā tadā samudre taṃ prākṣipanmedinīpatiḥ | [MPur, 1 24.2]
yadā samudramakhilaṃ vyāpyāsau samupasthitaḥ | [MPur, 1 25.1]
tadā prāha manurbhītaḥ ko 'pi tvamasureśvaraḥ | [MPur, 1 25.2]
athavā vāsudevastvamanya īdṛkkathaṃ bhavet | [MPur, 1 26.1]
yojanāyutaviṃśatyā kasya tulyaṃ bhavedvapuḥ | [MPur, 1 26.2]
jñātastvaṃ matsyarūpeṇa māṃ khedayasi keśava | [MPur, 1 27.1]
hṛṣīkeśa jagannātha jagaddhāma namo'stu te | [MPur, 1 27.2]
evamuktaḥ sa bhagavānmatsyarūpī janārdanaḥ | [MPur, 1 28.1]
sādhu sādhviti covāca samyagjñātas tvayānagha | [MPur, 1 28.2]
acireṇaiva kālena medinī medinīpate | [MPur, 1 29.1]
bhaviṣyati jale magnā saśailavanakānanā | [MPur, 1 29.2]
naur iyaṃ sarvadevānāṃ nikāyena vinirmitā | [MPur, 1 30.1]
mahājīvanikāyasya rakṣaṇārthaṃ mahīpate | [MPur, 1 30.2]
svedāṇḍajodbhido ye vai ye ca jīvā jarāyujāḥ | [MPur, 1 31.1]
asyāṃ nidhāya sarvāṃs tān anāthān pāhi suvrata | [MPur, 1 31.2]
yugāntavātābhihatā yadā bhavati naur nṛpa | [MPur, 1 32.1]
śṛṅge 'sminmama rājendra tademāṃ saṃyamiṣyasi | [MPur, 1 32.2]
tato layānte sarvasya sthāvarasya carasya ca | [MPur, 1 33.1]
prajāpatistvaṃ bhavitā jagataḥ pṛthivīpate | [MPur, 1 33.2]
evaṃ kṛtayugasyādau sarvajño dhṛtimānnṛpaḥ | [MPur, 1 34.1]
manvantarādhipaścāpi devapūjyo bhaviṣyasi | [MPur, 1 34.2]
{MPur, 2}
sūta uvāca | [MPur, 2 1.1]
evamukto manustena papraccha madhusūdanam | [MPur, 2 1.2]
bhagavankiyadbhirvarṣairbhaviṣyatyantarakṣayaḥ | [MPur, 2 1.3]
sattvāni ca kathaṃ nātha rakṣiṣye madhusūdana | [MPur, 2 2.1]
tvayā saha punaryogaḥ kathaṃ vā bhavitā mama | [MPur, 2 2.2]
matsya uvāca | [MPur, 2 3.1]
adyaprabhṛtyanāvṛṣṭirbhaviṣyati mahītale | [MPur, 2 3.2]
yāvadvarṣaśataṃ sāgraṃ durbhikṣam aśubhāvaham | [MPur, 2 3.3]
tato 'lpasattvakṣayadā raśmayaḥ sapta dāruṇāḥ | [MPur, 2 4.1]
saptasapterbhaviṣyanti prataptāṅgāravarṣiṇaḥ | [MPur, 2 4.2]
aurvānalo'pi vikṛtiṃ gamiṣyati yugakṣaye | [MPur, 2 5.1]
viṣāgniścāpi pātālātsaṃkarṣaṇamukhacyutaḥ | [MPur, 2 5.2]
bhavasyāpi lalāṭotthas tṛtīyanayanānalaḥ | [MPur, 2 5.3]
trijagannirdahan kṣobhaṃ sameṣyati mahāmune | [MPur, 2 6.1]
evaṃ dagdhā mahī sarvā yadā syādbhasmasaṃnibhā | [MPur, 2 6.2]
ākāśamūṣmaṇā taptaṃ bhaviṣyati paraṃtapa | [MPur, 2 7.1]
tataḥ sadevanakṣatraṃ jagadyāsyati saṃkṣayam | [MPur, 2 7.2]
saṃvarto bhīmanādaśca droṇaścaṇḍo balāhakaḥ | [MPur, 2 8.1]
vidyutpatākaḥ śoṇastu saptaite layavāridāḥ | [MPur, 2 8.2]
agniprasvedasambhūtāḥ plāvayiṣyanti medinīm | [MPur, 2 9.1]
samudrāḥ kṣobhamāgatya caikatvena vyavasthitāḥ | [MPur, 2 9.2]
etadekārṇavaṃ sarvaṃ kariṣyanti jagattrayam | [MPur, 2 10.1]
vedanāvamimāṃ gṛhya sattvabījāni sarvaśaḥ | [MPur, 2 10.2]
āropya rajjuyogena matpradattena suvrata | [MPur, 2 11.1]
saṃyamya nāvaṃ macchṛṅge matsyabhāvābhirakṣitaḥ | [MPur, 2 11.2]
ekaḥ sthāsyasi deveṣu dagdheṣvapi paraṃtapa | [MPur, 2 12.1]
somasūryāvahaṃ brahmā caturlokasamanvitaḥ | [MPur, 2 12.2]
narmadā ca nadī puṇyā mārkaṇḍeyo mahānṛṣiḥ | [MPur, 2 13.1]
bhavo vedāḥ purāṇāni vidyābhiḥ sarvatovṛtam | [MPur, 2 13.2]
tvayā sārdhamidaṃ viśvaṃ sthāsyatyantarasaṃkṣaye | [MPur, 2 14.1]
evamekārṇave jāte cākṣuṣāntarasaṃkṣaye | [MPur, 2 14.2]
vedānpravartayiṣyāmi tvatsargādau mahīpate | [MPur, 2 15.1]
evamuktvā sa bhagavāṃstatraivāntaradhīyata | [MPur, 2 15.2]
manur apyāsthito yogaṃ vāsudevaprasādajam | [MPur, 2 16.1]
abhyasan yāvad ābhūtasamplavaṃ pūrvasūcitam | [MPur, 2 16.2]
kāle yathokte saṃjāte vāsudevamukhodgate | [MPur, 2 17.1]
śṛṅgī prādurbabhūvātha matsyarūpī janārdanaḥ | [MPur, 2 17.2]
bhujaṃgo rajjurūpeṇa manoḥ pārśvamupāgamat | [MPur, 2 18.1]
bhūtānsarvānsamākṛṣya yogenāropya dharmavit | [MPur, 2 18.2]
bhujaṃgarajjvā matsyasya śṛṅge nāvamayojayat | [MPur, 2 19.1]
uparyupasthitastasyāḥ praṇipatya janārdanam | [MPur, 2 19.2]
ābhūtasamplave tasminnatīte yogaśāyinā | [MPur, 2 20.1]
pṛṣṭena manunā proktaṃ purāṇaṃ matsyarūpiṇā | [MPur, 2 20.2]
tadidānīṃ pravakṣyāmi śṛṇudhvamṛṣisattamāḥ | [MPur, 2 20.3]
yadbhavadbhiḥ purā pṛṣṭaḥ sṛṣṭyādikamahaṃ dvijāḥ | [MPur, 2 21.1]
tad evaikārṇave tasminmanuḥ papraccha keśavam | [MPur, 2 21.2]
manuruvāca | [MPur, 2 22.1]
utpattiṃ pralayaṃ caiva vaṃśānmanvantarāṇi ca | [MPur, 2 22.2]
vaṃśyānucaritaṃ caiva bhuvanasya ca vistaram | [MPur, 2 22.3]
dānadharmavidhiṃ caiva śrāddhakalpaṃ ca śāśvatam | [MPur, 2 23.1]
varṇāśramavibhāgaṃ ca tatheṣṭāpūrtasaṃjñitam | [MPur, 2 23.2]
devatānāṃ pratiṣṭhādi yaccānyadvidyate bhuvi | [MPur, 2 24.1]
tatsarvaṃ vistareṇa tvaṃ dharmaṃ vyākhyātumarhasi | [MPur, 2 24.2]
matsya uvāca | [MPur, 2 25.1]
mahāpralayakālānta etadāsīttamomayam | [MPur, 2 25.2]
prasuptamiva cātarkyam aprajñātam alakṣaṇam | [MPur, 2 25.3]
avijñeyam avijñātaṃ jagat sthāsnu cariṣṇu ca | [MPur, 2 26.1]
tataḥ svayambhūr avyaktaḥ prabhavaḥ puṇyakarmaṇām | [MPur, 2 26.2]
vyañjayannetadakhilaṃ prādurāsīt tamonudaḥ | [MPur, 2 27.1]
yo 'tīndriyaḥ paro vyaktād aṇur jyāyān sanātanaḥ | [MPur, 2 27.2]
nārāyaṇa iti khyātaḥ sa ekaḥ svayam udbabhau | [MPur, 2 27.3]
yaḥ śarīrād abhidhyāya sisṛkṣurvividhaṃ jagat | [MPur, 2 28.1]
apa eva sasarjādau tāsu vīryam avāsṛjata | [MPur, 2 28.2]
tadevāṇḍaṃ samabhavaddhemarūpyamayaṃ mahat | [MPur, 2 29.1]
saṃvatsarasahasreṇa sūryāyutasamaprabham | [MPur, 2 29.2]
praviśyāntar mahātejāḥ svayam evātmasambhavaḥ | [MPur, 2 30.1]
prabhāvād api tadvyāptyā viṣṇutvam agamat punaḥ | [MPur, 2 30.2]
tadantarbhagavāneṣa sūryaḥ samabhavatpurā | [MPur, 2 31.1]
ādityaścādibhūtatvād brahmā brahma paṭhann abhūt | [MPur, 2 31.2]
divaṃ bhūmiṃ samakarot tadaṇḍaśakaladvayam | [MPur, 2 32.1]
sa cākaroddiśaḥ sarvā madhye vyoma ca śāśvatam | [MPur, 2 32.2]
{MPur, 4}
manur uvāca | [MPur, 4 1.1]
aho kaṣṭataraṃ caitad aṅgajāgamanaṃ vibho | [MPur, 4 1.2]
kathaṃ na doṣamagamat karmaṇānena padmabhūḥ | [MPur, 4 1.3]
parasparaṃ ca sambandhaḥ sagotrāṇām abhūt katham | [MPur, 4 2.1]
vaivāhikastatsutānāṃ chinddhi me saṃśayaṃ vibho | [MPur, 4 2.2]
matsya uvāca | [MPur, 4 3.1]
divyeyamādisṛṣṭistu rajoguṇasamudbhavā | [MPur, 4 3.2]
atīndriyendriyā tadvad atīndriyaśarīrikā | [MPur, 4 3.3]
divyatejomayī bhūpa divyajñānasamudbhavā | [MPur, 4 4.1]
na martyairabhitaḥ śakyā vaktuṃ vai māṃsacakṣubhiḥ | [MPur, 4 4.2]
yathā bhujaṃgāḥ sarpāṇām ākāśaṃ viśvapakṣiṇām | [MPur, 4 5.1]
vidanti mārgaṃ divyānāṃ divyā eva na mānavāḥ | [MPur, 4 5.2]
kāryākārye na devānāṃ śubhāśubhaphalaprade | [MPur, 4 6.1]
yasmāttasmānna rājendra tadvicāro nṛṇāṃ śubhaḥ | [MPur, 4 6.2]
anyacca sarvavedānām adhiṣṭhātā caturmukhaḥ | [MPur, 4 7.1]
gāyatrī brahmaṇastadvadaṅgabhūtā nigadyate | [MPur, 4 7.2]
amūrtaṃ mūrtimad vāpi mithunaṃ tatpracakṣate | [MPur, 4 8.1]
viriñcir yatra bhagavāṃstatra devī sarasvatī | [MPur, 4 8.2]
bhāratī yatra yatraiva tatra tatra prajāpatiḥ | [MPur, 4 8.3]
yathātapo na rahitaśchāyayā dṛśyate kvacit | [MPur, 4 9.1]
gāyatrī brahmaṇaḥpārśvaṃ tathaiva na vimuñcati | [MPur, 4 9.2]
vedarāśiḥ smṛto brahmā sāvitrī tadadhiṣṭhitā | [MPur, 4 10.1]
tasmānna kaściddoṣaḥ syātsāvitrīgamane vibho | [MPur, 4 10.2]
tathāpi lajjāvanataḥ prajāpatir abhūtpurā | [MPur, 4 11.1]
svasutopagamād brahmā śaśāpa kusumāyudham | [MPur, 4 11.2]
yasmānmamābhibhavatā manaḥ saṃkṣobhitaṃ śaraiḥ | [MPur, 4 12.1]
tasmāttvaddehamacirādrudro bhasmīkariṣyati | [MPur, 4 12.2]
tataḥ prasādayāmāsa kāmadevaścaturmukham | [MPur, 4 13.1]
na māmakāraṇe śaptuṃ tvamihārhasi mānada | [MPur, 4 13.2]
ahamevaṃvidhaḥ sṛṣṭastvayaiva caturānana | [MPur, 4 14.1]
indriyakṣobhajanakaḥ sarveṣāmeva dehinām | [MPur, 4 14.2]
strīpuṃsoravicāreṇa mayā sarvatra sarvadā | [MPur, 4 15.1]
kṣobhyaṃ manaḥ prayatnena tvayaivoktaṃ purā vibho | [MPur, 4 15.2]
tasmādanaparādho'haṃ tvayā śaptastathā vibho | [MPur, 4 16.1]
kuru prasādaṃ bhagavansvaśarīrāptaye punaḥ | [MPur, 4 16.2]
brahmovāca | [MPur, 4 17.1]
vaivasvate'ntare prāpte yādavānvayasambhavaḥ | [MPur, 4 17.2]
rāmo nāma yadā martyo matsattvabalamāśritaḥ | [MPur, 4 17.3]
avatīryāsuradhvaṃsī dvārakām adhivatsyati | [MPur, 4 18.1]
tadbhrātustatsamasya tvaṃ tadā putratvameṣyasi | [MPur, 4 18.2]
evaṃ śarīramāsādya bhuktvā bhogānaśeṣataḥ | [MPur, 4 19.1]
tato bharatavaṃśānte bhūtvā vatsanṛpātmajaḥ | [MPur, 4 19.2]
vidyādharādhipatyaṃ ca yāvad ābhūtasaṃplavam | [MPur, 4 20.1]
sukhāni dharmataḥ prāpya matsamīpaṃ gamiṣyasi | [MPur, 4 20.2]
evaṃ śāpaprasādābhyāmupetaḥ kusumāyudhaḥ | [MPur, 4 21.1]
śokapramodābhiyuto jagāma sa yathāgatam | [MPur, 4 21.2]
manuruvāca | [MPur, 4 22.1]
ko 'sau yaduriti prokto yadvaṃśe kāmasambhavaḥ | [MPur, 4 22.2]
kathaṃ ca dagdho rudreṇa kimatha kusumāyudhaḥ | [MPur, 4 22.3]
bharatasyānvaye kasya kā ca sṛṣṭiḥ purābhavat | [MPur, 4 23.1]
etatsarvaṃ samācakṣva mūlataḥ saṃśayo hi me | [MPur, 4 23.2]
matsya uvāca | [MPur, 4 24.1]
yā sā dehārdhasambhūtā gāyatrī brahmavādinī | [MPur, 4 24.2]
jananī yā manordevī śatarūpā śatendriyā | [MPur, 4 24.3]
ratirmanastapo buddhir mahān diksambhramas tathā | [MPur, 4 25.1]
tataḥ sa śatarūpāyāṃ saptāpatyānyajījanat | [MPur, 4 25.2]
ye marīcyādayaḥ putrā mānasāstasya dhīmataḥ | [MPur, 4 26.1]
teṣāmayamabhūllokaḥ sarvajñānātmakaḥ purā | [MPur, 4 26.2]
tato'sṛjadvāmadevaṃ triśūlavaradhāriṇam | [MPur, 4 27.1]
sanatkumāraṃ ca vibhuṃ pūrveṣāmapi pūrvajam | [MPur, 4 27.2]
vāmadevastu bhagavānasṛjanmukhato dvijān | [MPur, 4 28.1]
rājanyān asṛjadbāhvor viṭchūdrān ūrupādayoḥ | [MPur, 4 28.2]
vidyuto'śanimeghāṃśca rohitendradhanūṃṣi ca | [MPur, 4 29.1]
chandāṃsi ca sasarjādau parjanyaṃ ca tataḥ param | [MPur, 4 29.2]
tataḥ sādhyagaṇānīśastrinetrānasṛjatpunaḥ | [MPur, 4 30.1]
koṭīśca caturaśītiṃ jarāmaraṇavarjitāḥ | [MPur, 4 30.2]
vāmo 'sṛjannamartyāṃs tān brahmaṇā vinivāritaḥ | [MPur, 4 31.1]
naivaṃvidhā bhavetsṛṣṭir jarāmaraṇavarjitā | [MPur, 4 31.2]
śubhāśubhātmikā yā tu saiva sṛṣṭiḥ praśasyate | [MPur, 4 32.1]
evaṃ sthitaḥ sa tenādau sṛṣṭeḥ sthāṇurato'bhavat | [MPur, 4 32.2]
svāyambhuvo manurdhīmāṃstapastaptvā suduścaram | [MPur, 4 33.1]
patnīmevāpa rūpāḍhyāmanantā nāma nāmataḥ | [MPur, 4 33.2]
priyavratottānapādau manustasyām ajījanat | [MPur, 4 34.1]
dharmasya kanyā caturā sūnṛtā nāma bhāminī | [MPur, 4 34.2]
uttānapādāttanayānprāpa mantharagāminī | [MPur, 4 35.1]
apasyatim apasyantaṃ kīrtimantaṃ dhruvaṃ tathā | [MPur, 4 35.2]
uttānapādo'janayatsūnṛtāyāṃ prajāpatiḥ | [MPur, 4 36.1]
dhruvo varṣasahasrāṇi trīṇi kṛtvā tapaḥ purā | [MPur, 4 36.2]
divyamāpa tataḥ sthānamacalaṃ brahmaṇo varāt | [MPur, 4 37.1]
tameva purataḥ kṛtvā dhruvaṃ saptarṣayaḥ sthitāḥ | [MPur, 4 37.2]
dhanyā nāma manoḥ kanyā dhruvācchiṣṭam ajījanat | [MPur, 4 38.1]
agnikanyā tu succhāyā śiṣṭātsā suṣuve sutān | [MPur, 4 38.2]
kṛpaṃ ripuṃ jayaṃ vṛttaṃ vṛkaṃ ca vṛkatejasam | [MPur, 4 39.1]
cakṣuṣaṃ brahmadauhitryāṃ vīriṇyāṃ sa ripuṃjayaḥ | [MPur, 4 39.2]
vīraṇasyātmajāyāṃ tu cakṣurmanumajījanat | [MPur, 4 40.1]
manur vai rājakanyāyāṃ naḍvalāyāṃ sa cākṣuṣaḥ | [MPur, 4 40.2]
janayāmāsa tanayān daśa śūrānakalmaṣān | [MPur, 4 41.1]
ūruḥ pūruḥ śatadyumnastapasvī satyavāgghaviḥ | [MPur, 4 41.2]
agniṣṭudatirātraśca sudyumnaścāparājitaḥ | [MPur, 4 42.1]
abhimanyustu daśamo naḍvalāyām ajāyata | [MPur, 4 42.2]
ūror ajanayat putrān ṣaḍ āgneyī tu suprabhān | [MPur, 4 43.1]
agniṃ sumanasaṃ khyātiṃ kratumaṅgirasaṃ gayam | [MPur, 4 43.2]
pitṛkanyā sunīthā tu venamaṅgādajījanat | [MPur, 4 44.1]
venamanyāyinaṃ viprā mamanthus tatkarād abhūt | [MPur, 4 44.2]
pṛthurnāma mahātejāḥ sa putrau dvāv ajījanat | [MPur, 4 44.3]
antardhānas tu mārīcaṃ śikhaṇḍinyāmajījanat | [MPur, 4 45.1]
havirdhānāt ṣaḍ āgneyī dhiṣaṇājanayat sutān | [MPur, 4 45.2]
prācīnabarhiṣaṃ sāṅgaṃ yamaṃ śukraṃ balaṃ śubham | [MPur, 4 45.3]
prācīnabarhir bhagavān mahān āsīt prajāpatiḥ | [MPur, 4 46.1]
havirdhānāḥ prajās tena bahavaḥ sampravartitāḥ | [MPur, 4 46.2]
savarṇāyāṃ tu sāmudryāṃ daśādhatta sutānprabhuḥ | [MPur, 4 47.1]
sarve pracetaso nāma dhanurvedasya pāragāḥ | [MPur, 4 47.2]
tattaporakṣitā vṛkṣā babhur loke samantataḥ | [MPur, 4 48.1]
devādeśācca tānagniradahadravinandana | [MPur, 4 48.2]
somakanyābhavat patnī mārīṣā nāma viśrutā | [MPur, 4 49.1]
tebhyastu dakṣamekaṃ sā putram agryam ajījanat | [MPur, 4 49.2]
dakṣādanantaraṃ vṛkṣān auṣadhāni ca sarvaśaḥ | [MPur, 4 50.1]
ajījanat somakanyā nadīṃ candravatīṃ tathā | [MPur, 4 50.2]
somāṃśasya ca tasyāpi dakṣasyāśītikoṭayaḥ | [MPur, 4 51.1]
vakṣye tāsāṃ tu vistāraṃ loke yaḥ supratiṣṭhitaḥ | [MPur, 4 51.2]
dvipadaścābhavan kecit kecid bahupadā narāḥ | [MPur, 4 52.1]
valīmukhāḥ śaṅkukarṇāḥ karṇaprāvaraṇās tathā | [MPur, 4 52.2]
aśvaṛkṣamukhāḥ kecitkecit siṃhānanāstathā | [MPur, 4 53.1]
śvasūkaramukhāḥ kecitkeciduṣṭramukhās tathā | [MPur, 4 53.2]
janayāmāsa dharmātmā mlecchānsarvānanekaśaḥ | [MPur, 4 54.1]
sa sṛṣṭvā manasā dakṣaḥ striyaḥ paścādajījanat | [MPur, 4 54.2]
dadau sa daśa dharmāya kaśyapāya trayodaśa | [MPur, 4 55.1]
saptaviṃśatiṃ somāya dadau nakṣatrasaṃjñitāḥ | [MPur, 4 55.2]
devāsuramanuṣyādi tābhyaḥ sarvamabhūjjagat | [MPur, 4 55.3]
{MPur, 5}
ṛṣaya ūcuḥ | [MPur, 5 1.1]
devānāṃ dānavānāṃ ca gandharvoragarakṣasām | [MPur, 5 1.2]
utpattiṃ vistareṇaiva sūta brūhi yathātatham | [MPur, 5 1.3]
sūta uvāca | [MPur, 5 2.1]
saṃkalpād darśanātsparśātpūrveṣāṃ sṛṣṭirucyate | [MPur, 5 2.2]
dakṣātprācetasād ūrdhvaṃ sṛṣṭir maithunasambhavā | [MPur, 5 2.3]
prajāḥ sṛjeti vyādiṣṭaḥ pūrvaṃ dakṣaḥ svayambhuvā | [MPur, 5 3.1]
yathā sasarja caivādau tathaiva śṛṇuta dvijāḥ | [MPur, 5 3.2]
yadā tu sṛjatastasya devarṣigaṇapannagān | [MPur, 5 4.1]
na vṛddhim agamallokastadā maithunayogataḥ | [MPur, 5 4.2]
dakṣaḥ putrasahasrāṇi pāñcajanyāmajījanat | [MPur, 5 4.3]
tāṃs tu dṛṣṭvā mahābhāgaḥ sisṛkṣurvividhāḥ prajāḥ | [MPur, 5 5.1]
nāradaḥ prāha haryaśvāndakṣaputrānsamāgatān | [MPur, 5 5.2]
bhuvaḥ pramāṇaṃ sarvatra jñātvordhvam adha eva ca | [MPur, 5 6.1]
tataḥ sṛṣṭiṃ viśeṣeṇa kurudhvamṛṣisattamāḥ | [MPur, 5 6.2]
te tu tadvacanaṃ śrutvā prayātāḥ sarvato diśam | [MPur, 5 7.1]
adyāpi na nivartante samudrādiva sindhavaḥ | [MPur, 5 7.2]
haryaśveṣu pranaṣṭeṣu punardakṣaḥ prajāpatiḥ | [MPur, 5 8.1]
vairiṇyāmeva putrāṇāṃ sahasramasṛjatprabhuḥ | [MPur, 5 8.2]
śabalā nāma te viprāḥ sametāḥ sṛṣṭihetavaḥ | [MPur, 5 9.1]
nārado'nugatānprāha punastānpūrvavatsa tān | [MPur, 5 9.2]
bhuvaḥ pramāṇaṃ sarvatra jñātvā bhrātṝn atho punaḥ | [MPur, 5 10.1]
āgatya cātha sṛṣṭiṃ ca kariṣyatha viśeṣataḥ | [MPur, 5 10.2]
te 'pi tenaiva mārgeṇa jagmurbhrātṛpathā tadā | [MPur, 5 11.1]
tataḥ prabhṛti na bhrātuḥ kanīyānmārgam icchati | [MPur, 5 11.2]
anviṣyanduḥkhamāpnoti tena tatparivarjayet | [MPur, 5 11.3]
tatasteṣu vinaṣṭeṣu ṣaṣṭiṃ kanyāḥ prajāpatiḥ | [MPur, 5 12.1]
vairiṇyāṃ janayāmāsa dakṣaḥ prācetasastathā | [MPur, 5 12.2]
prādātsa daśa dharmāya kaśyapāya trayodaśa | [MPur, 5 13.1]
saptaviṃśatiṃ somāya catasro'riṣṭanemaye | [MPur, 5 13.2]
dve caiva bhṛguputrāya dve kṛśāśvāya dhīmate | [MPur, 5 14.1]
dve caivāṅgirase tadvattāsāṃ nāmāni vistarāt | [MPur, 5 14.2]
śṛṇudhvaṃ devamātṝṇāṃ prajāvistāram āditaḥ | [MPur, 5 15.1]
marutvatī vasur yāmī lambā bhānur arundhatī | [MPur, 5 15.2]
saṃkalpā ca muhūrtā ca sādhyā viśvā ca bhāminī | [MPur, 5 16.1]
dharmapatnyaḥ samākhyātāstāsāṃ putrān nibodhata | [MPur, 5 16.2]
viśve devāstu viśvāyāḥ sādhyā sādhyānajījanat | [MPur, 5 17.1]
marutvatyāṃ marutvanto vasos tu vasavastathā | [MPur, 5 17.2]
bhānostu bhānavastadvanmuhūrtāyāṃ muhūrtakāḥ | [MPur, 5 18.1]
lambāyāṃ ghoṣanāmāno nāgavīthī tu yāmijā | [MPur, 5 18.2]
pṛthivītalasambhūtam arundhatyām ajāyata | [MPur, 5 19.1]
saṃkalpāyāstu saṃkalpo vasusṛṣṭiṃ nibodhata | [MPur, 5 19.2]
jyotiṣmantastu ye devā vyāpakāḥ sarvato diśam | [MPur, 5 20.1]
vasavaste samākhyātāsteṣāṃ sargaṃ nibodhata | [MPur, 5 20.2]
āpo dhruvaśca somaśca dharaścaivānilo'nalaḥ | [MPur, 5 21.1]
pratyūṣaśca prabhāsaśca vasavo'ṣṭau prakīrtitāḥ | [MPur, 5 21.2]
āpasya putrāś catvāraḥ śānto vai daṇḍa eva ca | [MPur, 5 22.1]
śāmbo'tha maṇivaktraśca yajñarakṣādhikāriṇaḥ | [MPur, 5 22.2]
dhruvasya kālaḥ putrastu varcāḥ somādajāyata | [MPur, 5 23.1]
draviṇo havyavāhaśca dharaputrāv ubhau smṛtau | [MPur, 5 23.2]
kalyāṇinyāṃ tataḥ prāṇo ramaṇaḥ śiśiro'pi ca | [MPur, 5 24.1]
manoharā dharātputrānavāpātha hareḥ sutā | [MPur, 5 24.2]
śivā manojavaṃ putramavijñātagatiṃ tathā | [MPur, 5 25.1]
avāpa cānalāt putrāv agniprāyaguṇau punaḥ | [MPur, 5 25.2]
agniputraḥ kumārastu śarastambe vyajāyata | [MPur, 5 26.1]
tasya śākho viśākhaśca naigameyaś ca pṛṣṭhajāḥ | [MPur, 5 26.2]
apatyaṃ kṛttikānāṃ tu kārttikeyas tataḥ smṛtaḥ | [MPur, 5 27.1]
pratyūṣasa ṛṣiḥ putro vibhur nāmnātha devalaḥ | [MPur, 5 27.2]
viśvakarmā prabhāsasya putraḥ śilpī prajāpatiḥ | [MPur, 5 27.3]
prāsādabhavanodyānapratimābhūṣaṇādiṣu | [MPur, 5 28.1]
taḍāgārāmakūpeṣu smṛtaḥ so 'maravardhakiḥ | [MPur, 5 28.2]
ajaikapādahirbudhnyo virūpākṣo'tha raivataḥ | [MPur, 5 29.1]
haraśca bahurūpaśca tryambakaśca sureśvaraḥ | [MPur, 5 29.2]
sāvitraśca jayantaśca pinākī cāparājitaḥ | [MPur, 5 30.1]
ete rudrāḥ samākhyātā ekādaśa gaṇeśvarāḥ | [MPur, 5 30.2]
eteṣāṃ mānasānāṃ tu triśūlavaradhāriṇām | [MPur, 5 31.1]
koṭayaścaturaśītis tatputrāś cākṣayā matāḥ | [MPur, 5 31.2]
dikṣu sarvāsu ye rakṣāṃ prakurvanti gaṇeśvarāḥ | [MPur, 5 32.1]
putrapautrasutāścaite surabhīgarbhasambhavāḥ | [MPur, 5 32.2]
{MPur, 6}
kaśyapasya pravakṣyāmi patnībhyaḥ putrapautrakān | [MPur, 6 1.1]
aditirditirdanuścaiva ariṣṭā surasā tathā | [MPur, 6 1.2]
surabhir vinatā tadvattāmrā krodhavaśā irā | [MPur, 6 2.1]
kadrūrviśvā munis tadvat tāsāṃ putrān nibodhata | [MPur, 6 2.2]
tuṣitā nāma ye devāścākṣuṣasyāntare manoḥ | [MPur, 6 3.1]
vaivasvate'ntare caite ādityā dvādaśa smṛtāḥ | [MPur, 6 3.2]
indro dhātā bhagas tvaṣṭā mitro'tha varuṇo yamaḥ | [MPur, 6 4.1]
vivasvānsavitā pūṣā aṃśumān viṣṇur eva ca | [MPur, 6 4.2]
ete sahasrakiraṇā ādityā dvādaśa smṛtāḥ | [MPur, 6 5.1]
mārīcātkaśyapādāpa putrānaditiruttamān | [MPur, 6 5.2]
bhṛśāśvasya ṛṣeḥ putrā devapraharaṇāḥ smṛtāḥ | [MPur, 6 6.1]
ete devagaṇā viprāḥ pratimanvantareṣu ca | [MPur, 6 6.2]
utpadyante pralīyante kalpe kalpe tathaiva ca | [MPur, 6 7.1]
ditiḥ putradvayaṃ lebhe kaśyapād iti naḥ śrutam | [MPur, 6 7.2]
hiraṇyakaśipuṃ caiva hiraṇyākṣaṃ tathaiva ca | [MPur, 6 8.1]
hiraṇyakaśipostadvajjātaṃ putracatuṣṭayam | [MPur, 6 8.2]
prahlādaś cānuhlādaśca saṃhlādo hlāda eva ca | [MPur, 6 9.1]
prahlādaputra āyuṣmān śibir bāṣkala eva ca | [MPur, 6 9.2]
virocanaś caturthaśca sa baliṃ putramāptavān | [MPur, 6 10.1]
baleḥ putraśataṃ tv āsīd bāṇajyeṣṭhaṃ tato dvijāḥ | [MPur, 6 10.2]
dhṛtarāṣṭras tathā sūryaścandraścandrāṃśutāpanaḥ | [MPur, 6 11.1]
nikumbhanābho gurvakṣaḥ kukṣibhīmo vibhīṣaṇaḥ | [MPur, 6 11.2]
evamādyās tu bahavo bāṇajyeṣṭhā guṇādhikāḥ | [MPur, 6 12.1]
bāṇaḥ sahasrabāhuś ca sarvāstragaṇasaṃyutaḥ | [MPur, 6 12.2]
tapasā toṣito yasya pure vasati śūlabhṛt | [MPur, 6 13.1]
mahākālatvam agamatsāmyaṃ yaśca pinākinaḥ | [MPur, 6 13.2]
hiraṇyākṣasya putro 'bhūd ulūkaḥ śakunistathā | [MPur, 6 14.1]
bhūtasaṃtāpanaś caiva mahānābhastathaiva ca | [MPur, 6 14.2]
etebhyaḥ putrapautrāṇāṃ koṭayaḥ saptasaptatiḥ | [MPur, 6 15.1]
mahābalā mahākāyā nānārūpā mahaujasaḥ | [MPur, 6 15.2]
danuḥ putraśataṃ lebhe kaśyapād baladarpitam | [MPur, 6 16.1]
vipracittiḥ pradhāno'bhūdyeṣāṃ madhye mahābalaḥ | [MPur, 6 16.2]
dvimūrdhā śakuniścaiva tathā śaṅkuśirodharaḥ | [MPur, 6 17.1]
ayomukhaḥ śambaraś ca kapiśo nāmatastathā | [MPur, 6 17.2]
mārīcir meghavāṃścaiva irā garbhaśirās tathā | [MPur, 6 18.1]
vidrāvaṇaśca ketuśca ketuvīryaḥ śatahradaḥ | [MPur, 6 18.2]
indrajit saptajiccaiva vajranābhastathaiva ca | [MPur, 6 19.1]
ekacakro mahābāhur vajrākṣas tārakas tathā | [MPur, 6 19.2]
asilomā pulomā ca bindurbāṇo mahāsuraḥ | [MPur, 6 20.1]
svarbhānurvṛṣaparvā ca evamādyā danoḥ sutāḥ | [MPur, 6 20.2]
svarbhānostu prabhā kanyā śacī caiva pulomajā | [MPur, 6 21.1]
upadānavī mayasyāsīt tathā mandodarī kuhūḥ | [MPur, 6 21.2]
śarmiṣṭhā sundarī caiva candrā ca vṛṣaparvaṇaḥ | [MPur, 6 22.1]
pulomā kālakā caiva vaiśvānarasute hi te | [MPur, 6 22.2]
bahvapatye mahāsattve mārīcasya parigrahe | [MPur, 6 23.1]
tayoḥ ṣaṣṭisahasrāṇi dānavānāmabhūtpurā | [MPur, 6 23.2]
paulomānkālakeyāṃśca mārīco 'janayatpurā | [MPur, 6 24.1]
avadhyā ye 'marāṇāṃ vai hiraṇyapuravāsinaḥ | [MPur, 6 24.2]
caturmukhāllabdhavarāste hatā vijayena tu | [MPur, 6 25.1]
vipracittiḥ saiṃhikeyān siṃhikāyām ajījanat | [MPur, 6 25.2]
hiraṇyakaśiporye vai bhāgineyās trayodaśa | [MPur, 6 26.1]
vyaṃsaḥ kalpaśca rājendra nalo vātāpireva ca | [MPur, 6 26.2]
ilvalo namuciścaiva śvasṛpaś cājanas tathā | [MPur, 6 27.1]
narakaḥ kālanābhaśca saramāṇas tathaiva ca | [MPur, 6 27.2]
kālavīyeś ca vikhyāto danuvaṃśavivardhanāḥ | [MPur, 6 28.1]
saṃhrādasya tu daityasya nivātakavacāḥ smṛtāḥ | [MPur, 6 28.2]
avadhyāḥ sarvadevānāṃ gandharvoragarakṣasām | [MPur, 6 29.1]
ye hatā bhargam āśritya tv arjunena raṇājire | [MPur, 6 29.2]
ṣaṭkanyā janayāmāsa tāmrā mārīcabījataḥ | [MPur, 6 30.1]
śukī śyenī ca bhāsī ca sugrīvī gṛdhrikā śuciḥ | [MPur, 6 30.2]
śukī śukānulūkāṃśca janayāmāsa dharmataḥ | [MPur, 6 31.1]
śyenī śyenāṃstathā bhāsī kurarānapyajījanat | [MPur, 6 31.2]
gṛdhrī gṛdhrānkapotāṃśca pārāvatavihaṃgamān | [MPur, 6 32.1]
haṃsasārasakrauñcāṃś ca plavāñchucirajījanat | [MPur, 6 32.2]
ajāśvameṣoṣṭrakharān sugrīvī cāpyajījanat | [MPur, 6 33.1]
eṣa tāmrānvayaḥ prokto vinatāyāṃ nibodhata | [MPur, 6 33.2]
garuḍaḥ patatāṃ nātho 'ruṇaśca patatriṇām | [MPur, 6 34.1]
saudāmanī tathā kanyā yeyaṃ nabhasi viśrutā | [MPur, 6 34.2]
sampātiś ca jaṭāyuśca aruṇasya sutāv ubhau | [MPur, 6 35.1]
sampātiputro babhruśca śīghragaścāpi viśrutaḥ | [MPur, 6 35.2]
jaṭāyuṣaḥ karṇikāraḥ śatagāmī ca viśrutau | [MPur, 6 36.1]
sāraso rajjuvālaśca bheruṇḍaścāpi tatsutāḥ | [MPur, 6 36.2]
teṣāmanantamabhavatpakṣiṇāṃ putrapautrakam | [MPur, 6 37.1]
surasāyāḥ sahasraṃ tu sarpāṇām abhavatpurā | [MPur, 6 37.2]
sahasraśirasāṃ kadrūḥ sahasraṃ cāpi suvrata | [MPur, 6 38.1]
pradhānāsteṣu vikhyātāḥ ṣaḍviṃśatir ariṃdama | [MPur, 6 38.2]
śeṣavāsukikarkoṭaśaṅkhairāvatakambalāḥ | [MPur, 6 39.1]
dhanaṃjayamahānīlapadmāśvataratakṣakāḥ | [MPur, 6 39.2]
elāpattramahāpadmadhṛtarāṣṭrabalāhakāḥ | [MPur, 6 40.1]
śaṅkhapālamahāśaṅkhapuṣpadaṃṣṭraśubhānanāḥ | [MPur, 6 40.2]
śaṅkuromā ca bahulo vāmanaḥ pāṇinastathā | [MPur, 6 41.1]
kapilo durmukhaścāpi patañjaliriti smṛtāḥ | [MPur, 6 41.2]
eṣāmanantamabhavatsarveṣāṃ putrapautrakam | [MPur, 6 42.1]
prāyaśo yatpurā dagdhaṃ janamejayamandire | [MPur, 6 42.2]
rakṣogaṇaṃ krodhavaśā svanāmānam ajījanat | [MPur, 6 43.1]
daṃṣṭriṇāṃ niyutaṃ teṣāṃ bhīmasenādagātkṣayam | [MPur, 6 43.2]
rudrāṇāṃ ca gaṇaṃ tadvad gomahiṣyo varāṅganāḥ | [MPur, 6 44.1]
surabhirjanayāmāsa kaśyapātsaṃyatavratā | [MPur, 6 44.2]
munirmunīnāṃ ca gaṇaṃ gaṇamapsarasāṃ tathā | [MPur, 6 45.1]
tathā kiṃnaragandharvān ariṣṭājanayad bahūn | [MPur, 6 45.2]
tṛṇavṛkṣalatāgulmamirā sarvam ajījanat | [MPur, 6 46.1]
viśvā tu yakṣarakṣāṃsi janayāmāsa koṭiśaḥ | [MPur, 6 46.2]
tata ekonapañcāśanmarutaḥ kaśyapādditiḥ | [MPur, 6 47.1]
janayāmāsa dharmajñānsarvānamaravallabhān | [MPur, 6 47.2]
{MPur, 7}
ṛṣaya ūcuḥ | [MPur, 7 1.1]
diteḥ putrāḥ kathaṃ jātā maruto devavallabhāḥ | [MPur, 7 1.2]
devairjagmuśca sāpatnaiḥ kasmātte sakhyamuttamam | [MPur, 7 1.3]
sūta uvāca | [MPur, 7 2.1]
purā devāsure yuddhe hṛteṣu hariṇā suraiḥ | [MPur, 7 2.2]
putrapautreṣu śokārtā gatvā bhūlokamuttamam | [MPur, 7 2.3]
syamantapañcake kṣetre sarasvatyāstaṭe śubhe | [MPur, 7 3.1]
bhartur ārādhanaparā tapa ugraṃ cacāra ha | [MPur, 7 3.2]
tadā ditir daityamātā ṛṣirūpeṇa suvratā | [MPur, 7 4.1]
phalāhārā tapas tepe kṛcchraṃ cāndrāyaṇādikam | [MPur, 7 4.2]
yāvadvarṣaśataṃ sāgraṃ jarāśokasamākulā | [MPur, 7 5.1]
tataḥ sā tapasā taptā vasiṣṭhādīnapṛcchata | [MPur, 7 5.2]
kathayantu bhavanto me putraśokavināśanam | [MPur, 7 6.1]
vrataṃ saubhāgyaphaladam ihaloke paratra ca | [MPur, 7 6.2]
ūcur vasiṣṭhapramukhā madanadvādaśīvratam | [MPur, 7 7.1]
yasyāḥ prabhāvādabhavatsutaśokavivarjitā | [MPur, 7 7.2]
ṛṣaya ūcuḥ | [MPur, 7 8.1]
śrotumicchāmahe sūta madanadvādaśīvratam | [MPur, 7 8.2]
sutānekonapañcāśadyena lebhe ditiḥ punaḥ | [MPur, 7 8.3]
sūta uvāca | [MPur, 7 9.1]
yadvasiṣṭhādibhiḥ pūrvaṃ diteḥ kathitamuttamam | [MPur, 7 9.2]
vistareṇa tadevedaṃ matsakāśānnibodhata | [MPur, 7 9.3]
caitre māsi site pakṣe dvādaśyāṃ niyatavrataḥ | [MPur, 7 10.1]
sthāpayedavraṇaṃ kumbhaṃ sitataṇḍulapūritam | [MPur, 7 10.2]
nānāphalayutaṃ tadvadikṣudaṇḍasamanvitam | [MPur, 7 11.1]
sitavastrayugacchannaṃ sitacandanacarcitam | [MPur, 7 11.2]
nānābhakṣyasamopetaṃ sahiraṇyaṃ tu śaktitaḥ | [MPur, 7 12.1]
tāmrapātraṃ guḍopetaṃ tasyopari niveśayet | [MPur, 7 12.2]
tasmādupari kāmaṃ tu kadalīdalasaṃsthitam | [MPur, 7 13.1]
kuryāccharkarayopetāṃ ratiṃ tasya ca vāmataḥ | [MPur, 7 13.2]
gandhaṃ dhūpaṃ tato dadyādgītaṃ vādyaṃ ca kārayet | [MPur, 7 14.1]
tadabhāve kathāṃ kuryātkāmakeśavayornaraḥ | [MPur, 7 14.2]
kāmanāmnā harerarcāṃ snāpayedgandhavāriṇā | [MPur, 7 15.1]
śuklapuṣpākṣatatilair arcayenmadhusūdanam | [MPur, 7 15.2]
kāmāya pādau sampūjya jaṅghe saubhāgyadāya ca | [MPur, 7 16.1]
ūrū smarāyeti punarmanmathāyeti vai kaṭim | [MPur, 7 16.2]
svacchodarāyetyudaramanaṅgāyetyuro hareḥ | [MPur, 7 17.1]
mukhaṃ padmamukhāyeti bāhū pañcaśarāya vai | [MPur, 7 17.2]
namaḥ sarvātmane maulim arcayediti keśavam | [MPur, 7 18.1]
tataḥ prabhāte taṃ kumbhaṃ brāhmaṇāya nivedayet | [MPur, 7 18.2]
brāhmaṇānbhojayedbhaktyā svayaṃ ca lavaṇādṛte | [MPur, 7 19.1]
bhuktyā tu dakṣiṇāṃ dadyādimaṃ mantramudīrayet | [MPur, 7 19.2]
prīyatām atra bhagavānkāmarūpī janārdanaḥ | [MPur, 7 20.1]
hṛdaye sarvabhūtānāṃ ya ānando'bhidhīyate | [MPur, 7 20.2]
anena vidhinā sarvaṃ māsi māsi vrataṃ caret | [MPur, 7 21.1]
upavāsī trayodaśyāmarcayedviṣṇumavyayam | [MPur, 7 21.2]
phalamekaṃ ca saṃprāśya dvādaśyāṃ bhūtale svapet | [MPur, 7 22.1]
tatastrayodaśe māsi dhṛtadhenusamanvitām | [MPur, 7 22.2]
śayyāṃ dadyādanaṅgāya sarvopaskarasaṃyutām | [MPur, 7 23.1]
kāñcanaṃ kāmadevaṃ ca śuklāṃ gāṃ ca payasvinīm | [MPur, 7 23.2]
vāsobhir dvijadāmpatyaṃ pūjyaṃ śaktyā vibhūṣaṇaiḥ | [MPur, 7 24.1]
śayyāgandhādikaṃ dadyāt prīyatām ityudīrayet | [MPur, 7 24.2]
homaḥ śuklatilaiḥ kāryaḥ kāmanāmāni kīrtayet | [MPur, 7 25.1]
gavyena haviṣā tadvatpāyasena ca dharmavit | [MPur, 7 25.2]
viprebhyo bhojanaṃ dadyādvittaśāṭhyaṃ vivarjayet | [MPur, 7 26.1]
ikṣudaṇḍānatho dadyāt puṣpamālāś ca śaktitaḥ | [MPur, 7 26.2]
yaḥ kuryād vidhinānena madanadvādaśīmimām | [MPur, 7 27.1]
sa sarvapāpanirmuktaḥ prāpnoti harisāmyatām | [MPur, 7 27.2]
ihaloke varān putrān saubhāgyaphalam aśnute | [MPur, 7 28.1]
yaḥ smaraḥ saṃsmṛto viṣṇur ānandātmā maheśvaraḥ | [MPur, 7 28.2]
sukhārthī kāmarūpeṇa smaredaṅgajamīśvaram | [MPur, 7 29.1]
etacchrutvā cakārāsau ditiḥ sarvamaśeṣataḥ | [MPur, 7 29.2]
kaśyapo vratamāhātmyādāgatya parayā mudā | [MPur, 7 30.1]
cakāra karkaśāṃ bhūyo rūpayauvanaśālinīm | [MPur, 7 30.2]
varair āchandayāmāsa sā tu vavre tato varam | [MPur, 7 31.1]
putraṃ śakravadhārthāya samartham amitaujasam | [MPur, 7 31.2]
varayāmi mahātmānaṃ sarvāmaraniṣūdanam | [MPur, 7 32.1]
uvāca kaśyapo vākyamindrahantāram ūrjitam | [MPur, 7 32.2]
pradāsyāmyahameveha kiṃ tv etat kriyatāṃ śubhe | [MPur, 7 33.1]
āpastambaḥ karotviṣṭiṃ putrīyāmadya suvrate | [MPur, 7 33.2]
vidhāsyāmi tato garbhamindraśatruniṣūdanam | [MPur, 7 34.1]
āpastambastataścakre putreṣṭiṃ draviṇādhikām | [MPur, 7 34.2]
indraśatrur bhavasveti juhāva ca savistaram | [MPur, 7 35.1]
devā mumudire daityā vimukhāḥ syuśca dānavāḥ | [MPur, 7 35.2]
dityāṃ garbham athādhatta kaśyapaḥ prāha tāṃ punaḥ | [MPur, 7 36.1]
tvayā yatno vidhātavyo hy asmingarbhe varānane | [MPur, 7 36.2]
saṃvatsaraśataṃ tv ekamasminn eva tapovane | [MPur, 7 37.1]
saṃkhyāyāṃ naiva bhoktavyaṃ garbhiṇyā varavarṇini | [MPur, 7 37.2]
na sthātavyaṃ na gantavyaṃ vṛkṣamūleṣu sarvadā | [MPur, 7 38.1]
nopaskareṣūpaviśenmusalolūkhalādiṣu | [MPur, 7 38.2]
jale ca nāvagāheta śūnyāgāraṃ ca varjayet | [MPur, 7 39.1]
valmīkāyāṃ na tiṣṭheta na codvignamanā bhavet | [MPur, 7 39.2]
vilikhenna nakhairbhūmiṃ nāṅgāreṇa na bhasmanā | [MPur, 7 40.1]
na śayāluḥ sadā tiṣṭhedvyāyāmaṃ ca vivarjayet | [MPur, 7 40.2]
na tuṣāṅgārabhasmāsthikapāleṣu samāviśet | [MPur, 7 41.1]
varjayetkalahaṃ lokairgātrabhaṅgaṃ tathaiva ca | [MPur, 7 41.2]
na muktakeśā tiṣṭheta nāśuciḥ syātkadācana | [MPur, 7 42.1]
na śayītottaraśirā na cāparaśirāḥ kvacit | [MPur, 7 42.2]
na vastrahīnā nodvignā na cārdracaraṇā satī | [MPur, 7 43.1]
nāmaṅgalyāṃ vadedvācaṃ na ca hāsyādhikā bhavet | [MPur, 7 43.2]
kuryāttu guruśuśrūṣāṃ nityaṃ māṅgalyatatparā | [MPur, 7 44.1]
sarvauṣadhībhiḥ koṣṇena vāriṇā snānamācaret | [MPur, 7 44.2]
kṛtarakṣā subhūṣā ca vāstupūjanatatparā | [MPur, 7 45.1]
tiṣṭhetprasannavadanā bhartuḥ priyahite ratā | [MPur, 7 45.2]
dānaśīlā tṛtīyāyāṃ pārvaṇyaṃ naktamācaret | [MPur, 7 46.1]
itivṛttā bhavennārī viśeṣeṇa tu garbhiṇī | [MPur, 7 46.2]
yastu tasyā bhavetputraḥ śīlāyurvṛddhisaṃyutaḥ | [MPur, 7 47.1]
anyathā garbhapatanamavāpnoti na saṃśayaḥ | [MPur, 7 47.2]
tasmāttvamanayā vṛttyā garbhe'sminyatnamācara | [MPur, 7 48.1]
svastyastu te gamiṣyāmi tathetyuktastayā punaḥ | [MPur, 7 48.2]
paśyatāṃ sarvabhūtānāṃ tatraivāntaradhīyata | [MPur, 7 49.1]
tataḥ sā kaśyapoktena vidhinā samatiṣṭhata | [MPur, 7 49.2]
atha bhītastathendro'pi diteḥ pārśvamupāgamat | [MPur, 7 50.1]
vihāya devasadanaṃ tacchuśrūṣuravasthitaḥ | [MPur, 7 50.2]
diteśchidrāntaraprepsurabhavatpākaśāsanaḥ | [MPur, 7 51.1]
vinīto 'bhavad avyagraḥ praśāntavadano bahiḥ | [MPur, 7 51.2]
ajānan kila tatkāryamātmanaḥ śubhamācaran | [MPur, 7 52.1]
tato varṣaśatānte sā nyūne tu divasais tribhiḥ | [MPur, 7 52.2]
mene kṛtārthamātmānaṃ prītyā vismitamānasā | [MPur, 7 53.1]
akṛtvā pādayoḥ śaucaṃ prasuptā muktamūrdhajā | [MPur, 7 53.2]
nidrābharasamākrāntā divāparaśirāḥ kvacit | [MPur, 7 54.1]
tatastadantaraṃ labdhvā praviṣṭastu śacīpatiḥ | [MPur, 7 54.2]
vajreṇa saptadhā cakre taṃ garbhaṃ tridaśādhipaḥ | [MPur, 7 55.1]
tataḥ saptaiva te jātāḥ kumārāḥ sūryavarcasaḥ | [MPur, 7 55.2]
rudantaḥ sapta te bālā niṣiddhā giridāriṇā | [MPur, 7 56.1]
bhūyo 'pi rudataścaitānekaikaṃ saptadhā hariḥ | [MPur, 7 56.2]
cicheda vṛtrahantā vai punastadudare sthitaḥ | [MPur, 7 57.1]
evamekonapañcāśadbhūtvā te rurudurbhṛśam | [MPur, 7 57.2]
indro nivārayāmāsa māṃ rodiṣṭa punaḥ punaḥ | [MPur, 7 58.1]
tataḥ sa cintayāmāsa kimetaditi vṛtrahā | [MPur, 7 58.2]
dharmasya kasya māhātmyātpunaḥ saṃjīvitāstvamī | [MPur, 7 59.1]
viditvā dhyānayogena madanadvādaśīphalam | [MPur, 7 59.2]
nūnam etat pariṇatam adhunā kṛṣṇapūjanāt | [MPur, 7 60.1]
vajreṇāpi hatāḥ santo na vināśam avāpnuyuḥ | [MPur, 7 60.2]
eko 'pyanekatāmāpa yasmādudarago'pyalam | [MPur, 7 61.1]
avadhyā nūnamete vai tasmāddevā bhavantviti | [MPur, 7 61.2]
yasmānmā rudatetyuktā rudanto garbhasaṃsthitāḥ | [MPur, 7 62.1]
maruto nāma te nāmnā bhavantu makhabhāginaḥ | [MPur, 7 62.2]
tataḥ prasādya deveśaḥ kṣamasveti ditiṃ punaḥ | [MPur, 7 63.1]
arthaśāstraṃ samāsthāya mayaitad duṣkṛtaṃ kṛtam | [MPur, 7 63.2]
kṛtvā marudgaṇaṃ devaiḥ samānamamarādhipaḥ | [MPur, 7 64.1]
ditiṃ vimānamāropya sasutām anayaddivam | [MPur, 7 64.2]
yajñabhāgabhujo jātā marutaste tato dvijāḥ | [MPur, 7 65.1]
na jagmuraikyamasurairataste suravallabhāḥ | [MPur, 7 65.2]
{MPur, 8}
ṛṣaya ūcuḥ | [MPur, 8 1.1]
ādisargaśca yaḥ sūta kathito vistareṇa tu | [MPur, 8 1.2]
pratisargaśca ye yeṣām adhipās tānvadasva naḥ | [MPur, 8 1.3]
sūta uvāca | [MPur, 8 2.1]
yadābhiṣiktaḥ sakalādhirājye pṛthurdharitryāmadhipo babhūva | [MPur, 8 2.2]
tadauṣadhīnāmadhipaṃ cakāra yajñavratānāṃ tapasāṃ ca candram | [MPur, 8 2.3]
nakṣatratārādvijavṛkṣagulmalatāvitānasya ca rukmagarbhaḥ | [MPur, 8 3.1]
apāmadhīśaṃ varuṇaṃ dhanānāṃ rājñāṃ prabhuṃ vaiśravaṇaṃ ca tadvat | [MPur, 8 3.2]
viṣṇuṃ ravīṇāmadhipaṃ vasūnām agniṃ ca lokādhipatiścakāra | [MPur, 8 4.1]
prajāpatīnāmadhipaṃ ca dakṣaṃ cakāra śakraṃ marutāmadhīśam | [MPur, 8 4.2]
daityādhipānāmatha dānavānāṃ prahlādamīśaṃ ca yamaṃ pitṝṇām | [MPur, 8 5.1]
piśācarakṣaḥpaśubhūtayakṣavetālarājaṃ tv atha śūlapāṇim | [MPur, 8 5.2]
prāleyaśailaṃ ca patiṃ girīṇām īśaṃ samudraṃ sasarinnadānām | [MPur, 8 6.1]
gandharvavidyādharakiṃnarāṇām īśaṃ punaścitrarathaṃ cakāra | [MPur, 8 6.2]
nāgādhipaṃ vāsukimugravīryaṃ sarpādhipaṃ takṣakamādideśa | [MPur, 8 7.1]
diśāṃ gajānāmadhipaṃ cakāra gajendramairāvatanāmadheyam | [MPur, 8 7.2]
suparṇamīśaṃ patatāmathāśvarājānamuccaiḥśravasaṃ cakāra | [MPur, 8 8.1]
siṃhaṃ mṛgāṇāṃ vṛṣabhaṃ gavāṃ ca plakṣaṃ punaḥ sarvavanaspatīnām | [MPur, 8 8.2]
pitāmahaḥ pūrvamathābhyaṣiñcaccaitānpunaḥ sarvadiśādhināthān | [MPur, 8 9.1]
pūrveṇa dikpālam athābhyaṣiñcannāmnā sudharmāṇam arātiketum | [MPur, 8 9.2]
tato'dhipaṃ dakṣiṇataścakāra sarveśvaraṃ śaṅkhapadābhidhānam | [MPur, 8 10.1]
sa ketumantaṃ ca digīśamīśaścakāra paścād bhuvanāṇḍagarbhaḥ | [MPur, 8 10.2]
hiraṇyaromāṇam udagdigīśaṃ prajāpatir devasutaṃ cakāra | [MPur, 8 11.1]
adyāpi kurvanti diśām adhīśāḥ śatrūn dahantastu bhuvo'bhirakṣām | [MPur, 8 11.2]
caturbhir ebhiḥ pṛthunāmadheyo nṛpo'bhiṣiktaḥ prathamaṃ pṛthivyām | [MPur, 8 12.1]
gate'ntare cākṣuṣanāmadheye vaivasvatākhye ca punaḥ pravṛtte | [MPur, 8 12.2]
prajāpatiḥ so 'sya carācarasya babhūva sūryānvayavaṃśacihnaḥ | [MPur, 8 12.3]
{MPur, 9}
sūta uvāca | [MPur, 9 1.1]
evaṃ śrutvā manuḥ prāha punareva janārdanam | [MPur, 9 1.2]
pūrveṣāṃ caritaṃ brūhi manūnāṃ madhusūdana | [MPur, 9 1.3]
matsya uvāca | [MPur, 9 2.1]
manvantarāṇi rājendra manūnāṃ caritaṃ ca yat | [MPur, 9 2.2]
pramāṇaṃ caiva kālasya tāṃ sṛṣṭiṃ ca samāsataḥ | [MPur, 9 2.3]
ekacittaḥ praśāntātmā śṛṇu mārtaṇḍanandana | [MPur, 9 3.1]
yāmā nāma purā devā āsan svāyambhuvāntare | [MPur, 9 3.2]
saptaiva ṛṣayaḥ pūrve ye marīcyādayaḥ smṛtāḥ | [MPur, 9 4.1]
āgnīdhraścāgnibāhuśca sahaḥ savana eva ca | [MPur, 9 4.2]
jyotiṣmān dyutimān havyo medhā medhātithir vasuḥ | [MPur, 9 5.1]
svāyambhuvasyāsya manordaśaite vaṃśavardhanāḥ | [MPur, 9 5.2]
pratisargamime kṛtvā jagmuryatparamaṃpadam | [MPur, 9 6.1]
etat svāyambhuvaṃ proktaṃ svārociṣamataḥ param | [MPur, 9 6.2]
svārociṣasya tanayāś catvāro devavarcasaḥ | [MPur, 9 7.1]
nabhonabhasyaprasṛtibhānavaḥ kīrtivardhanāḥ | [MPur, 9 7.2]
datto niścyavanastambaḥ prāṇaḥ kaśyapa eva ca | [MPur, 9 8.1]
aurvo bṛhaspatiścaiva saptaite ṛṣayaḥ smṛtāḥ | [MPur, 9 8.2]
devāśca tuṣitā nāma smṛtāḥ svārociṣe'ntare | [MPur, 9 9.1]
hastīndraḥ sukṛto mūrtirāpo jyotirayaḥ smayaḥ | [MPur, 9 9.2]
vasiṣṭhasya sutāḥ sapta ye prajāpatayaḥ smṛtāḥ | [MPur, 9 10.1]
dvitīyametatkathitaṃ manvantaramataḥ param | [MPur, 9 10.2]
auttamīyaṃ pravakṣyāmi tathā manvantaraṃ śubham | [MPur, 9 11.1]
manurnāmauttamiryatra daśa putrānajījanat | [MPur, 9 11.2]
īṣa ūrjaśca tarjaś ca śuciḥ śukrastathaiva ca | [MPur, 9 12.1]
madhuś ca mādhavaścaiva nabhasyo'tha nabhāstathā | [MPur, 9 12.2]
sahaḥ kanīyāneteṣāmudāraḥ kīrtivardhanaḥ | [MPur, 9 13.1]
bhāvanās tatra devāḥ syur ūrjāḥ saptarṣayaḥ smṛtāḥ | [MPur, 9 13.2]
kaukuruṇḍiśca dālbhyaśca śaṅgaḥ pravahaṇaḥ śivaḥ | [MPur, 9 14.1]
sitaśca sasmitaścaiva saptaite yogavardhanāḥ | [MPur, 9 14.2]
manvantaraṃ caturthaṃ tu tāmasaṃ nāma viśrutam | [MPur, 9 15.1]
kaviḥ pṛthus tathaivāgnir akapiḥ kapireva ca | [MPur, 9 15.2]
tathaiva jalpadhīmānau munayaḥ sapta tāmase | [MPur, 9 16.1]
sādhyā devagaṇā yatra kathitāstāmase 'ntare | [MPur, 9 16.2]
akalmaṣas tathā dhanvī tapomūlastapodhanaḥ | [MPur, 9 17.1]
taporatistapasyaśca tapodyutiparaṃtapau | [MPur, 9 17.2]
tapobhāgī tapoyogī dharmācāraratāḥ sadā | [MPur, 9 18.1]
tāmasasya sutāḥ sarve daśa vaṃśavivardhanāḥ | [MPur, 9 18.2]
pañcamasya manos tadvad raivatasyāntaraṃ śṛṇu | [MPur, 9 19.1]
devabāhuḥ subāhuśca parjanyaḥ somapo muniḥ | [MPur, 9 19.2]
hiraṇyaromā saptāśvaḥ saptaite ṛṣayaḥ smṛtāḥ | [MPur, 9 20.1]
devāścābhūtarajasastathā prakṛtayaḥ śubhāḥ | [MPur, 9 20.2]
aruṇas tattvadarśī ca vittavānhavyapaḥ kapiḥ | [MPur, 9 21.1]
yukto nirutsukaḥ sattvo nirmoho 'tha prakāśakaḥ | [MPur, 9 21.2]
dharmavīryabalopetā daśaite raivatātmajāḥ | [MPur, 9 22.1]
bhṛguḥ sudhāmā virajāḥ sahiṣṇurnāda eva ca | [MPur, 9 22.2]
vivasvānatināmā ca ṣaṣṭhe saptarṣayo'pare | [MPur, 9 23.1]
cākṣuṣasyāntare devā lekhā nāma pariśrutāḥ | [MPur, 9 23.2]
ṛbhavo'tha ṛbhādyāś ca vārimūlā divaukasaḥ | [MPur, 9 24.1]
cākṣuṣasyāntare proktā devānāṃ pañca yonayaḥ | [MPur, 9 24.2]
ruruprabhṛtayastadvaccākṣuṣasya sutā daśa | [MPur, 9 25.1]
proktāḥ svāyambhuve vaṃśe ye mayā pūrvameva tu | [MPur, 9 25.2]
antaraṃ cākṣuṣaṃ caitanmayā te parikīrtitam | [MPur, 9 26.1]
saptamaṃ tatpravakṣyāmi yadvaivasvatamucyate | [MPur, 9 26.2]
atriś caiva vasiṣṭhaśca kaśyapo gautamastathā | [MPur, 9 27.1]
bharadvājastathā yogī viśvāmitraḥ pratāpavān | [MPur, 9 27.2]
jamadagniśca saptaite sāmprataṃ ye maharṣayaḥ | [MPur, 9 28.1]
kṛtvā dharmavyavasthānaṃ prayānti paramaṃ padam | [MPur, 9 28.2]
sādhyā viśve ca rudrāśca maruto vasavo'śvinau | [MPur, 9 29.1]
ādityāśca surāstadvatsapta devagaṇāḥ smṛtāḥ | [MPur, 9 29.2]
ikṣvākupramukhāścāsya daśa putrāḥ smṛtā bhuvi | [MPur, 9 30.1]
manvantareṣu sarveṣu sapta sapta maharṣayaḥ | [MPur, 9 30.2]
kṛtvā dharmavyavasthānaṃ prayānti paramaṃ padam | [MPur, 9 31.1]
sāvarṇyasya pravakṣyāmi manorbhāvi tathāntaram | [MPur, 9 31.2]
aśvatthāmā śaradvāṃśca kauśiko gālavastathā | [MPur, 9 32.1]
śatānandaḥ kāśyapaśca rāmaśca ṛṣayaḥ smṛtāḥ | [MPur, 9 32.2]
dhṛtir varīyān yavasaḥ suvarṇo vaṣṭireva ca | [MPur, 9 33.1]
cariṣṇur īḍyaḥ sumatir vasuḥ śukraśca vīryavān | [MPur, 9 33.2]
bhaviṣyā daśa sāvarṇer manoḥ putrāḥ prakīrtitāḥ | [MPur, 9 34.1]
raucyādayastathānye 'pi manavaḥ saṃprakīrtitāḥ | [MPur, 9 34.2]
ruceḥ prajāpateḥ putro raucyo nāma bhaviṣyati | [MPur, 9 35.1]
manur bhūtisutas tadvad bhautyo nāma bhaviṣyati | [MPur, 9 35.2]
tatastu merusāvarṇir brahmasūnur manuḥ smṛtaḥ | [MPur, 9 36.1]
ṛtaśca ṛtadhāmā ca viṣvakseno manus tathā | [MPur, 9 36.2]
atītānāgatāścaite manavaḥ parikīrtitāḥ | [MPur, 9 37.1]
ṣaḍūnaṃ yugasāhasram ebhir vyāptaṃ narādhipa | [MPur, 9 37.2]
sve sve'ntare sarvamidamutpādya sacarācaram | [MPur, 9 38.1]
kalpakṣaye vinirvṛtte mucyante brahmaṇā sahā | [MPur, 9 38.2]
ete yugasahasrānte vinaśyanti punaḥ punaḥ | [MPur, 9 39.1]
brahmādyā viṣṇusāyujyaṃ yātā yāsyanti vai dvijāḥ | [MPur, 9 39.2]
{MPur, 10}
ṛṣaya ūcuḥ | [MPur, 10 1.1]
bahubhir dhāriṇī bhuktā bhūpālaiḥ śrūyate purā | [MPur, 10 1.2]
pārthivāḥ pṛthivīyogāt pṛthivī kasya yogataḥ | [MPur, 10 1.3]
kimarthaṃ ca kṛtā saṃjñā bhūmeḥ kiṃ pāribhāṣikī | [MPur, 10 2.1]
gaur itīyaṃ ca vikhyātā sūta kasmād bravīhi naḥ | [MPur, 10 2.2]
sūta uvāca | [MPur, 10 3.1]
vaṃśe svāyambhuvasyāsīd aṅgo nāma prajāpatiḥ | [MPur, 10 3.2]
mṛtyostu duhitā tena pariṇītā sudurmukhā | [MPur, 10 3.3]
sunīthā nāma tasyāstu veno nāma sutaḥ purā | [MPur, 10 4.1]
adharmanirataścāsīd balavān vasudhādhipaḥ | [MPur, 10 4.2]
loke 'pyadharmakṛjjātaḥ parabhāryāpahārakaḥ | [MPur, 10 5.1]
dharmācārasya siddhyarthaṃ jagato'tha maharṣibhiḥ | [MPur, 10 5.2]
anunīto'pi na dadāv anujñāṃ sa yadā tataḥ | [MPur, 10 6.1]
śāpena mārayitvainam arājakabhayārditāḥ | [MPur, 10 6.2]
mamanthur brāhmaṇāstasya balāddehamakalmaṣāḥ | [MPur, 10 7.1]
tatkāyānmathyamānāttu nipeturmlecchajātayaḥ | [MPur, 10 7.2]
śarīre māturaṃśena kṛṣṇāñjanasamaprabhāḥ | [MPur, 10 8.1]
pituraṃśasya cāṃśena dhārmiko dharmacāriṇaḥ | [MPur, 10 8.2]
utpanno dakṣiṇāddhastāt sadhanuḥ saśaro gadī | [MPur, 10 9.1]
divyatejomayavapuḥ saratnakavacāṅgadaḥ | [MPur, 10 9.2]
pṛthorevābhavadyatnāt tataḥ pṛthurajāyata | [MPur, 10 10.1]
sa viprairabhiṣikto'pi tapaḥ kṛtvā sudāruṇam | [MPur, 10 10.2]
viṣṇorvareṇa sarvasya prabhutvam agamat punaḥ | [MPur, 10 11.1]
niḥsvādhyāyavaṣaṭkāraṃ nirdharmaṃ vīkṣya bhūtalam | [MPur, 10 11.2]
dagdhumevodyataḥ kopācchareṇāmitavikramaḥ | [MPur, 10 12.1]
tato gorūpam āsthāya bhūḥ palāyitum udyatā | [MPur, 10 12.2]
pṛṣṭhato'nugatastasyāḥ pṛthurdīptaśarāsanaḥ | [MPur, 10 13.1]
tataḥ sthitvaikadeśe tu kiṃ karomīti cābravīt | [MPur, 10 13.2]
pṛthur apyavadad vākyam īpsitaṃ dehi suvrate | [MPur, 10 14.1]
sarvasya jagataḥ śīghraṃ sthāvarasya carasya ca | [MPur, 10 14.2]
tathaiva sābravīd bhūmir dudoha sa narādhipaḥ | [MPur, 10 15.1]
svake pāṇau pṛthurvatsaṃ kṛtvā svāyambhuvaṃ manum | [MPur, 10 15.2]
tadannamabhavacchuddhaṃ prajā jīvanti yena vai | [MPur, 10 16.1]
tatastu ṛṣibhirdugdhā vatsaḥ somastadābhavat | [MPur, 10 16.2]
dogdhā bṛhaspatirabhūt pātraṃ vedas tapo rasaḥ | [MPur, 10 17.1]
devaiśca vasudhā dugdhā dogdhā mitrastadābhavat | [MPur, 10 17.2]
indro vatsaḥ samabhavat kṣīramūrjaskaraṃ balam | [MPur, 10 18.1]
devānāṃ kāñcanaṃ pātraṃ pitṝṇāṃ rājataṃ tathā | [MPur, 10 18.2]
antakaścābhavaddogdhā yamo vatsaḥ svadhā rasaḥ | [MPur, 10 19.1]
alābupātraṃ nāgānāṃ takṣako vatsako 'bhavat | [MPur, 10 19.2]
viṣaṃ kṣīraṃ tato dogdhā dhṛtarāṣṭro 'bhavatpunaḥ | [MPur, 10 20.1]
asurairapi dugdheyamāyase śakrapīḍinīm | [MPur, 10 20.2]
pātre māyām abhūd vatsaḥ prāhlādis tu virocanaḥ | [MPur, 10 21.1]
dogdhā dvimūrdhā tatrāsīnmāyā yena pravartitā | [MPur, 10 21.2]
yakṣaiśca vasudhā dugdhā purāntardhānam īpsubhiḥ | [MPur, 10 22.1]
kṛtvā vaiśravaṇaṃ vatsamāmapātre mahīpate | [MPur, 10 22.2]
pretarakṣogaṇairdugdhā dharā rudhiramulbaṇam | [MPur, 10 23.1]
raupyanābho'bhavaddogdhā sumālī vatsa eva tu | [MPur, 10 23.2]
gandharvaiśca purā dugdhā vasudhā sāpsarogaṇaiḥ | [MPur, 10 24.1]
vatsaṃ caitrarathaṃ kṛtvā gandhānpadmadale tathā | [MPur, 10 24.2]
dogdhā vararucirnāma nāṭyavedasya pāragaḥ | [MPur, 10 25.1]
giribhirvasudhā dugdhā ratnāni vividhāni ca | [MPur, 10 25.2]
auṣadhāni ca divyāni dogdhā merur mahācalaḥ | [MPur, 10 26.1]
vatso 'bhūddhimavāṃs tatra pātraṃ śailamayaṃ punaḥ | [MPur, 10 26.2]
vṛkṣaiśca vasudhā dugdhā kṣīraṃ chinnaprarohaṇam | [MPur, 10 27.1]
pālāśapātre dogdhā tu śālaḥ puṣpalatākulaḥ | [MPur, 10 27.2]
plakṣo'bhavattato vatsaḥ sarvavṛkṣo dhanādhipaḥ | [MPur, 10 28.1]
evamanyaiśca vasudhā tadā dugdhā yathepsitam | [MPur, 10 28.2]
āyur dhanāni saukhyaṃ ca pṛthau rājyaṃ praśāsati | [MPur, 10 29.1]
na daridrastadā kaścinna rogī na ca pāpakṛt | [MPur, 10 29.2]
nopasargabhayaṃ kiṃcitpṛthau rājani śāsati | [MPur, 10 30.1]
nityaṃ pramuditā lokā duḥkhaśokavivarjitāḥ | [MPur, 10 30.2]
dhanuṣkoṭyā ca śailendrānutsārya sa mahābalaḥ | [MPur, 10 31.1]
bhuvastalaṃ samaṃ cakre lokānāṃ hitakāmyayā | [MPur, 10 31.2]
na puragrāmadurgāṇi na cāyudhadharā narāḥ | [MPur, 10 32.1]
kṣayātiśayaduḥkhaṃ ca nārthaśāstrasya cādaraḥ | [MPur, 10 32.2]
dhairyavāsanā lokāḥ pṛthau rājyaṃ praśāsati | [MPur, 10 33.1]
kathitāni ca pātrāṇi yatkṣīraṃ ca mayā tava | [MPur, 10 33.2]
yeṣāṃ yatra rucistattaddeyaṃ tebhyo vijānatā | [MPur, 10 34.1]
yajñaśrāddheṣu sarveṣu mayā tubhyaṃ niveditam | [MPur, 10 34.2]
duhitṛtvaṃ gatā yasmāt pṛthordharmavato mahī | [MPur, 10 35.1]
tadānurāgayogācca pṛthivī viśrutā budhaiḥ | [MPur, 10 35.2]
{MPur, 11}
ṛṣaya ūcuḥ | [MPur, 11 1.1]
ādityavaṃśamakhilaṃ vada sūta yathākramam | [MPur, 11 1.2]
somavaṃśaṃ ca tattvajña yathāvadvaktumarhasi | [MPur, 11 1.3]
sūta uvāca | [MPur, 11 2.1]
vivasvānkaśyapāt pūrvam adityāmabhavat sutaḥ | [MPur, 11 2.2]
tasya patnītrayaṃ tadvat saṃjñā rājñī prabhā tathā | [MPur, 11 2.3]
raivatasya sutā rājñī revataṃ suṣuve sutam | [MPur, 11 3.1]
prabhā prabhātaṃ suṣuve tvāṣṭrī saṃjñā tathā manum | [MPur, 11 3.2]
yamaśca yamunā caiva yamalau tu babhūvatuḥ | [MPur, 11 4.1]
tatastejomayaṃ rūpamasahantī vivasvataḥ | [MPur, 11 4.2]
nārīmutpādayāmāsa svaśarīrādaninditām | [MPur, 11 5.1]
tvāṣṭrī svarūparūpeṇa nāmnā chāyeti bhāminī | [MPur, 11 5.2]
purataḥ saṃsthitāṃ dṛṣṭvā saṃjñā tāṃ pratyabhāṣata | [MPur, 11 6.1]
chāye taṃ bhaja bhartāramasmadīyaṃ varānane | [MPur, 11 6.2]
apatyāni madīyāni mātṛsnehena pālaya | [MPur, 11 7.1]
tathetyuktvā tu sā devamagamat kvāpi suvratā | [MPur, 11 7.2]
kāmayāmāsa devo'pi saṃjñeyamiti cādarāt | [MPur, 11 8.1]
janayāmāsa tasyāṃ tu putraṃ ca manurūpiṇam | [MPur, 11 8.2]
savarṇatvācca sāvarṇirmanorvaivasvatasya ca | [MPur, 11 9.1]
tataḥ śaniṃ ca tapatīṃ viṣṭiṃ caiva krameṇa tu | [MPur, 11 9.2]
chāyāyāṃ janayāmāsa saṃjñeyamiti bhāskaraḥ | [MPur, 11 10.1]
chāyā svaputre 'bhyadhikaṃ snehaṃ cakre manau tathā | [MPur, 11 10.2]
pūrvo manustu cakṣāma na yamaḥ krodhamūrchitaḥ | [MPur, 11 11.1]
saṃtarjayāmāsa tadā pādamudyamya dakṣiṇam | [MPur, 11 11.2]
śaśāpa ca yamaṃ chāyā sakṣataḥ kṛmisaṃyutaḥ | [MPur, 11 12.1]
pādo'yameko bhavitā pūyaśoṇitavisravaḥ | [MPur, 11 12.2]
nivedayāmāsa pituryamaḥ śāpādamarṣitaḥ | [MPur, 11 13.1]
niṣkāraṇamahaṃ śapto mātrā deva sakopayā | [MPur, 11 13.2]
bālabhāvānmayā kiṃcid udyataś caraṇaḥ sakṛt | [MPur, 11 14.1]
manunā vāryamāṇāpi mama śāpam adād vibho | [MPur, 11 14.2]
prāyo na mātā sāsmākaṃ śāpenāhaṃ yato hataḥ | [MPur, 11 15.1]
devo'pyāha yamaṃ bhūyaḥ kiṃ karomi mahāmate | [MPur, 11 15.2]
maurkhyātkasya na duḥkhaṃ syādathavā karmasaṃtatiḥ | [MPur, 11 16.1]
anivāryā bhavasyāpi kā kathānyeṣu jantuṣu | [MPur, 11 16.2]
kṛkavākurmayā datto yaḥ kṛmīnbhakṣayiṣyati | [MPur, 11 17.1]
kledaṃ ca rudhiraṃ caiva vatsāyam apaneṣyati | [MPur, 11 17.2]
evamuktastapastepe yamastīvraṃ mahāyaśāḥ | [MPur, 11 18.1]
gokarṇatīrthe vairāgyāt phalapattrānilāśanaḥ | [MPur, 11 18.2]
ārādhayanmahādevaṃ yāvadvarṣāyutāyutam | [MPur, 11 19.1]
varaṃ prādānmahādevaḥ saṃtuṣṭaḥ śūlabhṛttadā | [MPur, 11 19.2]
vavre sa lokapālatvaṃ pitṛloke nṛpālayam | [MPur, 11 20.1]
dharmādharmātmakasyāpi jagatastu parīkṣaṇam | [MPur, 11 20.2]
evaṃ sa lokapālatvamagamacchūlapāṇinaḥ | [MPur, 11 21.1]
pitṝṇāṃ cādhipatyaṃ ca dharmādharmasya cānagha | [MPur, 11 21.2]
vivasvānatha tajjñātvā saṃjñāyāḥ karmaceṣṭitam | [MPur, 11 22.1]
tvaṣṭuḥ samīpamagamadācacakṣe ca roṣavān | [MPur, 11 22.2]
tamuvāca tatastvaṣṭā sāntvapūrvaṃ dvijottamāḥ | [MPur, 11 23.1]
tavāsahantī bhagavanmahastīvraṃ tamonudam | [MPur, 11 23.2]
vaḍabārūpam āsthāya matsakāśam ihāgatā | [MPur, 11 24.1]
nivāritā mayā sā nu tvayā caiva divākara | [MPur, 11 24.2]
yasmād avijñātatayā matsakāśam ihāgatā | [MPur, 11 25.1]
tasmānmadīyaṃ bhavanaṃ praveṣṭuṃ na tvamarhasi | [MPur, 11 25.2]
evamuktā jagāmātha marudeśamaninditā | [MPur, 11 26.1]
vaḍabārūpam āsthāya bhūtale sampratiṣṭhitā | [MPur, 11 26.2]
tasmātprasādaṃ kuru me yadyanugrahabhāgaham | [MPur, 11 27.1]
apaneṣyāmi te tejo yantre kṛtvā divākara | [MPur, 11 27.2]
rūpaṃ tava kariṣyāmi lokānandakaraṃ prabho | [MPur, 11 28.1]
tathetyuktaḥ sa raviṇā bhramau kṛtvā divākaram | [MPur, 11 28.2]
pṛthakcakāra tattejaścakraṃ viṣṇor akalpayat | [MPur, 11 29.1]
triśūlaṃ cāpi rudrasya vajramindrasya cādhikam | [MPur, 11 29.2]
daityadānavasaṃhartuḥ sahasrakiraṇātmakam | [MPur, 11 30.1]
rūpaṃ cāpratimaṃ cakre tvaṣṭā padbhyāmṛte mahat | [MPur, 11 30.2]
na śaśākātha taddraṣṭuṃ pādarūpaṃ raveḥ punaḥ | [MPur, 11 31.1]
arcāsvapi tataḥ pādau na kaścitkārayet kvacit | [MPur, 11 31.2]
yaḥ karoti sa pāpiṣṭhāṃ gatimāpnoti ninditām | [MPur, 11 32.1]
kuṣṭharogamavāpnoti loke'sminduḥkhasaṃyutaḥ | [MPur, 11 32.2]
tasmācca dharmakāmārthī citreṣvāyataneṣu ca | [MPur, 11 33.1]
na kvacitkārayetpādau devadevasya dhīmataḥ | [MPur, 11 33.2]
tataḥ sa bhagavāngatvā bhūrlokam amarādhipaḥ | [MPur, 11 34.1]
kāmayāmāsa kāmārto mukha eva divākaraḥ | [MPur, 11 34.2]
aśvarūpeṇa mahatā tejasā ca samāvṛtaḥ | [MPur, 11 35.1]
saṃjñā ca manasā kṣobham agamadbhayavihvalā | [MPur, 11 35.2]
nāsāpuṭābhyāmutsṛṣṭaṃ paro 'yamiti śaṅkayā | [MPur, 11 36.1]
tadretasas tato jātāv aśvināv iti niścitam | [MPur, 11 36.2]
dasrau sutatvāt saṃjātau nāsatyau nāsikāgrataḥ | [MPur, 11 37.1]
jñātvā cirācca taṃ devaṃ saṃtoṣam agamat param | [MPur, 11 37.2]
vimānenāgamatsvargaṃ patyā saha mudānvitā | [MPur, 11 38.1]
sāvarṇo 'pi manur merāv adyāpyāste tapodhanaḥ | [MPur, 11 38.2]
śanistapobalādāpa grahasāmyaṃ tataḥ punaḥ | [MPur, 11 38.3]
yamunā tapatī caiva punarnadyau babhūvatuḥ | [MPur, 11 39.1]
viṣṭirghorātmikā tadvat kālatvena vyavasthitā | [MPur, 11 39.2]
manor vaivasvatasyāsan daśa putrā mahābalāḥ | [MPur, 11 40.1]
ilas tu prathamasteṣāṃ putreṣṭyāṃ samajāyata | [MPur, 11 40.2]
ikṣvākuḥ kuśanābhaśca ariṣṭo dhṛṣṭa eva ca | [MPur, 11 41.1]
nariṣyantaḥ karūṣaśca śaryātiśca mahābalāḥ | [MPur, 11 41.2]
pṛṣadhraścātha nābhāgaḥ sarve te divyamānuṣāḥ | [MPur, 11 41.3]
abhiṣicya manuḥ putram ilaṃ jyeṣṭhaṃ sa dhārmikaḥ | [MPur, 11 42.1]
jagāma tapase bhūyaḥ sa mahendravanālayam | [MPur, 11 42.2]
atha digjayasiddhyartham ilaḥ prāyānmahīm imām | [MPur, 11 43.1]
bhramandvīpāni sarvāṇi kṣmābhṛtaḥ sampradharṣayan | [MPur, 11 43.2]
jagāmopavanaṃ śambhor aśvākṛṣṭaḥ pratāpavān | [MPur, 11 44.1]
kalpadrumalatākīrṇaṃ nāmnā śaravaṇaṃ mahat | [MPur, 11 44.2]
ramate yatra deveśaḥ śambhuḥ somārdhaśekharaḥ | [MPur, 11 45.1]
umayā samayastatra purā śaravaṇe kṛtaḥ | [MPur, 11 45.2]
puṃnāma sattvaṃ yatkiṃcid āgamiṣyati te vane | [MPur, 11 46.1]
strītvameṣyati tatsarvaṃ daśayojanamaṇḍale | [MPur, 11 46.2]
ajñātasamayo rājā ilaḥ śaravaṇe purā | [MPur, 11 47.1]
strītvamāpa viśann eva vaḍabātvaṃ hayastadā | [MPur, 11 47.2]
puruṣatvaṃ hṛtaṃ sarvaṃ strīrūpe vismito nṛpaḥ | [MPur, 11 48.1]
ileti sābhavannārī pīnonnataghanastanī | [MPur, 11 48.2]
unnataśroṇijaghanā padmapattrāyatekṣaṇā | [MPur, 11 49.1]
pūrṇenduvadanā tanvī vilāsollāsitekṣaṇā | [MPur, 11 49.2]
mūlonnatāyatabhujā nīlakuñcitamūrdhajā | [MPur, 11 50.1]
tanulomā sudaśanā mṛdugambhīrabhāṣiṇī | [MPur, 11 50.2]
śyāmagaureṇa varṇena haṃsavāraṇagāminī | [MPur, 11 51.1]
kārmukabhrūyugopetā tanutāmranakhāṅkurā | [MPur, 11 51.2]
bhramantī ca vane tasmiṃś cintayāmāsa bhāminī | [MPur, 11 52.1]
ko me pitāthavā bhrātā kā me mātā bhavediha | [MPur, 11 52.2]
kasya bharturahaṃ dattā kiyadvatsyāmi bhūtale | [MPur, 11 53.1]
cintayantīti dadṛśe somaputreṇa sāṅganā | [MPur, 11 53.2]
ilā rūpasamākṣiptamanasā varavarṇinī | [MPur, 11 54.1]
budhastadāptaye yatnamakarotkāmapīḍitaḥ | [MPur, 11 54.2]
viśiṣṭākāravāndaṇḍī sakamaṇḍalupustakaḥ | [MPur, 11 55.1]
veṇudaṇḍakṛtānekapavitrakagaṇatrikaḥ | [MPur, 11 55.2]
dvijarūpaḥ śikhī brahmā nigadankarṇakuṇḍalaḥ | [MPur, 11 56.1]
baṭubhiścānvito yuktaiḥ samitpuṣpakuśodakaiḥ | [MPur, 11 56.2]
kilānviṣan vane tasminnājuhāva sa tāmilām | [MPur, 11 57.1]
bahir vanasyāntaritaḥ kila pādapamaṇḍale | [MPur, 11 57.2]
sasaṃbhramam akasmāt tāṃ sopālambham ivāvadat | [MPur, 11 58.1]
tyaktvāgnihotraśuśrūṣāṃ kva gatā mandirānmama | [MPur, 11 58.2]
iyaṃ vihāravelā te hy atikrāmati sāmpratam | [MPur, 11 59.1]
ehyehi pṛthusuśroṇi saṃbhrāntā kena hetunā | [MPur, 11 59.2]
iyaṃ sāyantanī velā vihārasyeha vartate | [MPur, 11 60.1]
kṛtvopalepanaṃ puṣpair alaṃkuru gṛhaṃ mama | [MPur, 11 60.2]
sā tv abravīd viramṛtāhaṃ sarvametattapodhana | [MPur, 11 61.1]
ātmānaṃ tvāṃ ca bhartāraṃ kulaṃ ca vada me 'nagha | [MPur, 11 61.2]
budhaḥ provāca tāṃ tanvīmilā tvaṃ varavarṇinī | [MPur, 11 62.1]
ahaṃ ca kāmuko nāma bahuvidyo budhaḥ smṛtaḥ | [MPur, 11 62.2]
tejasvinaḥ kule jātaḥ pitā me brāhmaṇādhipaḥ | [MPur, 11 63.1]
iti sā tasya vacanātpraviṣṭā budhamandiram | [MPur, 11 63.2]
stambhasamāyuktaṃ divyamāyāvinirmitam | [MPur, 11 64.1]
ilā kṛtārthamātmānaṃ mene tadbhavanasthitā | [MPur, 11 64.2]
aho vṛttamaho rūpamaho dhanamaho kulam | [MPur, 11 65.1]
mama cāsya ca me bharturaho lāvaṇyam uttamam | [MPur, 11 65.2]
reme ca sā tena samamatikālamilā tataḥ | [MPur, 11 66.1]
sarvabhogamaye gehe yathendrabhavane tathā | [MPur, 11 66.2]
{MPur, 12}
sūta uvāca | [MPur, 12 1.1]
athānviṣanto rājānaṃ bhrātaras tasya mānavāḥ | [MPur, 12 1.2]
ikṣvākupramukhā jagmustadā śaravaṇāntikam | [MPur, 12 1.3]
tataste dadṛśuḥ sarve vaḍabām agrataḥ sthitām | [MPur, 12 2.1]
ratnaparyāṇakiraṇadīptakāyām anuttamām | [MPur, 12 2.2]
paryāṇapratyabhijñānāt sarve vismayam āgatāḥ | [MPur, 12 3.1]
ayaṃ candraprabho nāma vājī tasya mahātmanaḥ | [MPur, 12 3.2]
agamad vaḍabārūpam uttamaṃ kena hetunā | [MPur, 12 4.1]
tatas tu maitrāvaruṇiṃ papracchuste purodhasam | [MPur, 12 4.2]
kimityetadabhūccitraṃ vada yogavidāṃ vara | [MPur, 12 5.1]
vasiṣṭhaścābravīt sarvaṃ dṛṣṭvā taddhyānacakṣuṣā | [MPur, 12 5.2]
samayaḥ śambhudayitākṛtaḥ śaravaṇe purā | [MPur, 12 6.1]
yaḥ pumānpraviśed atra sa nārītvamavāpsyati | [MPur, 12 6.2]
ayamaśvo'pi nārītvam agādrājñā sahaiva tu | [MPur, 12 7.1]
punaḥ puruṣatām eti yathāsau dhanadopamaḥ | [MPur, 12 7.2]
tathaiva yatnaḥ kartavyaś cārādhyaiva pinākinam | [MPur, 12 8.1]
tataste mānavā jagmuryatra devo maheśvaraḥ | [MPur, 12 8.2]
tuṣṭuvur vividhaiḥ stotraiḥ pārvatīparameśvarau | [MPur, 12 9.1]
tāv ūcatur alaṅghyo 'yaṃ samayaḥ kiṃtu sāmpratam | [MPur, 12 9.2]
ikṣvākoraśvamedhena yatphalaṃ syāttadāvayoḥ | [MPur, 12 10.1]
dattvā kimpuruṣo vīraḥ sa bhaviṣyatyasaṃśayam | [MPur, 12 10.2]
tathetyuktāstataste tu jagmur vaivasvatātmajāḥ | [MPur, 12 11.1]
ikṣvākoścāśvamedhena celaḥ kimpuruṣo 'bhavat | [MPur, 12 11.2]
māsamekaṃ pumānvīraḥ strī ca māsamabhūtpunaḥ | [MPur, 12 12.1]
budhasya bhavane tiṣṭhannilo garbhadharo'bhavat | [MPur, 12 12.2]
ajījanatputramekamanekaguṇasaṃyutam | [MPur, 12 13.1]
budhaścotpādya taṃ putraṃ svarlokam agamattataḥ | [MPur, 12 13.2]
ilasya nāmnā tadvarṣamilāvṛtam abhūttadā | [MPur, 12 14.1]
somārkavaṃśayor ādāv ilo 'bhūnmanunandanaḥ | [MPur, 12 14.2]
evaṃ purūravāḥ puṃsor abhavad vaṃśavardhanaḥ | [MPur, 12 15.1]
ikṣvākur arkavaṃśasya tathaivoktastapodhanāḥ | [MPur, 12 15.2]
ilaḥ kimpuruṣatve ca sudyumna iti cocyate | [MPur, 12 16.1]
punaḥ putratrayamabhūt sudyumnasyāparājitam | [MPur, 12 16.2]
utkalo vai gahas tadvaddharitāśvaś ca vīryavān | [MPur, 12 17.1]
utkalasyotkalā nāma gayasya tu gayā matā | [MPur, 12 17.2]
haritāśvasya dikpūrvā viśrutā kurubhiḥ saha | [MPur, 12 18.1]
pratiṣṭhāne 'bhiṣicyātha sa purūravasaṃ sutam | [MPur, 12 18.2]
jagāmelāvṛtaṃ bhoktuṃ varṣaṃ divyaphalāśanam | [MPur, 12 19.1]
ikṣvākurjyeṣṭhadāyādo madhyadeśamavāptavān | [MPur, 12 19.2]
nariṣyantasya putro 'bhūcchuco nāma mahābalaḥ | [MPur, 12 20.1]
nābhāgasyāmbarīṣastu dhṛṣṭasya ca sutatrayam | [MPur, 12 20.2]
dhṛtaketuścitranātho raṇadhṛṣṭaśca vīryavān | [MPur, 12 21.1]
ānarto nāma śaryāteḥ sukanyā caiva dārikā | [MPur, 12 21.2]
ānartasyābhavatputro rocamānaḥ pratāpavān | [MPur, 12 22.1]
ānarto nābha deśo 'bhūnnagarī ca kuśasthalī | [MPur, 12 22.2]
rocamānasya putro'bhūdrevo raivata eva ca | [MPur, 12 23.1]
kakudmī cāparaṃ nāma jyeṣṭhaḥ putraśatasya ca | [MPur, 12 23.2]
revatī tasya sā kanyā bhāryā rāmasya viśrutā | [MPur, 12 24.1]
karūṣasya tu kārūṣā bahavaḥ prathitā bhuvi | [MPur, 12 24.2]
pṛṣadhro govadhācchūdro guruśāpādajāyata | [MPur, 12 25.1]
ikṣvākuvaṃśaṃ vakṣyāmi śṛṇudhvamṛṣisattamāḥ | [MPur, 12 25.2]
ikṣvākoḥ putratām āpa vikukṣir nāma devarāṭ | [MPur, 12 26.1]
jyeṣṭhaḥ putraśatasyāsīddaśa pañca ca tatsutāḥ | [MPur, 12 26.2]
meroruttarataste tu jātāḥ pārthivasattamāḥ | [MPur, 12 27.1]
caturdaśottaraṃ cānyacchatamasya tathābhavat | [MPur, 12 27.2]
merordakṣiṇato ye ye rājānaḥ saṃprakīrtitāḥ | [MPur, 12 28.1]
jyeṣṭhaḥ kakutstho nāmnābhūttatsutastu suyodhanaḥ | [MPur, 12 28.2]
tasya putraḥ pṛthurnāma viśvagaścapṛthoḥ sutaḥ | [MPur, 12 29.1]
industasya ca putro'bhūdyuvanāśvastato'bhavat | [MPur, 12 29.2]
śrāvastaśca mahātejā vatsakastatsuto'bhavat | [MPur, 12 30.1]
nirmitā yena śrāvastī gauḍadeśe dvijottamāḥ | [MPur, 12 30.2]
śrāvastādbṛhadaśvo 'bhūtkuvalāśvas tato'bhavat | [MPur, 12 31.1]
dhundhumāratvamagamaddhundhunāmnā hataḥ purā | [MPur, 12 31.2]
tasya putrās trayo jātā dṛḍhāśvo daṇḍa eva ca | [MPur, 12 32.1]
kapilāśvaśca vikhyāto dhaundhumāriḥ pratāpavān | [MPur, 12 32.2]
dṛḍhāśvasya pramodaśca haryaśvastasya cātmajaḥ | [MPur, 12 33.1]
haryaśvasya nikumbho 'bhūt saṃhatāśvas tato 'bhavat | [MPur, 12 33.2]
akṛtāśvo raṇāśvaśca saṃhatāśvasutāv ubhau | [MPur, 12 34.1]
yuvanāśvo raṇāśvasya māndhātā ca tato 'bhavat | [MPur, 12 34.2]
māndhātuḥ purukutso'bhūddharmasenaśca pārthivaḥ | [MPur, 12 35.1]
mucukundaśca vikhyātaḥ śatrujicca pratāpavān | [MPur, 12 35.2]
purukutsasya putro'bhūdvasudo narmadāpatiḥ | [MPur, 12 36.1]
sambhūtistasya putro'bhūttridhanvā ca tato'bhavat | [MPur, 12 36.2]
tridhanvanaḥ suto jātastrayyāruṇa iti smṛtaḥ | [MPur, 12 37.1]
tasmātsatyavrato nāma tasmātsatyarathaḥ smṛtaḥ | [MPur, 12 37.2]
tasya putro hariścandro hariścandrācca rohitaḥ | [MPur, 12 38.1]
rohitācca vṛko jāto vṛkādbāhurajāyata | [MPur, 12 38.2]
sagarastasya putro'bhūd rājā paramadhārmikaḥ | [MPur, 12 39.1]
dve bhārye sagarasyāpi prabhā bhānumatī tathā | [MPur, 12 39.2]
tābhyāmārādhitaḥ pūrvamaurvo 'gniḥ putrakāmyayā | [MPur, 12 40.1]
aurvastuṣṭastayoḥ prādādyatheṣṭaṃ varamuttamam | [MPur, 12 40.2]
ekā ṣaṣṭisahasrāṇi sutamekaṃ tathāparā | [MPur, 12 41.1]
gṛhṇātu vaṃśakartāraṃ prabhāgṛhṇād bahūṃstadā | [MPur, 12 41.2]
ekaṃ bhānumatī putramagṛhṇādasamañjasam | [MPur, 12 42.1]
tataḥ ṣaṣṭisahasrāṇi suṣuve yādavī prabhā | [MPur, 12 42.2]
khanantaḥ pṛthivīṃ dagdhā viṣṇunā ye 'śvamārgaṇe | [MPur, 12 43.1]
asamañjasastu tanayo yo 'ṃśumānnāma viśrutaḥ | [MPur, 12 43.2]
tasya putro dilīpas tu dilīpāttu bhagīrathaḥ | [MPur, 12 44.1]
yena bhāgīrathī gaṅgā tapaḥ kṛtvāvatāritā | [MPur, 12 44.2]
bhagīrathasya tanayo nābhāga iti viśrutaḥ | [MPur, 12 45.1]
nābhāgasyāmbarīṣo'bhūt sindhudvīpas tato 'bhavat | [MPur, 12 45.2]
tasyāyutāyuḥ putro 'bhūd ṛtuparṇastato'bhavat | [MPur, 12 46.1]
tasya kalmāṣapādastu sarvakarmā tataḥ smṛtaḥ | [MPur, 12 46.2]
tasyānaraṇyaḥ putro'bhūnnighnastasya suto'bhavat | [MPur, 12 47.1]
nighnaputrāv ubhau jātāv anamitraraghū nṛpau | [MPur, 12 47.2]
anāmitro vanamagād bhavitā sa kṛte nṛpaḥ | [MPur, 12 48.1]
raghor abhūddilīpastu dilīpādajakastathā | [MPur, 12 48.2]
dīrghabāhurajājjātaścājapālastato nṛpaḥ | [MPur, 12 49.1]
tasmāddaśaratho jātastasya putracatuṣṭayam | [MPur, 12 49.2]
nārāyaṇātmakāḥ sarve rāmasteṣvagrajo'bhavat | [MPur, 12 50.1]
rāvaṇāntakarastadvadraghūṇāṃ vaṃśavardhanaḥ | [MPur, 12 50.2]
vālmīkistasya caritaṃ cakre bhārgavasattamaḥ | [MPur, 12 51.1]
tasya putrau kuśalavāv ikṣvākukulavardhanau | [MPur, 12 51.2]
atithistu kuśājjajñe niṣadhastasya cātmajaḥ | [MPur, 12 52.1]
nalastu naiṣadhastasmānnabhāstasmādajāyata | [MPur, 12 52.2]
nabhasaḥ puṇḍarīko'bhūtkṣemadhanvā tataḥ smṛtaḥ | [MPur, 12 53.1]
tasya putro'bhavadvīro devānīkaḥ pratāpavān | [MPur, 12 53.2]
ahīnagustasya sutaḥ sahasrāśvastataḥ paraḥ | [MPur, 12 54.1]
tataścandrāvalokastu tārāpīḍastato'bhavat | [MPur, 12 54.2]
tasyātmajaś candragirir bhānuś candrastato'bhavat | [MPur, 12 55.1]
śrutāyur abhavattasmād bhārate yo nipātitaḥ | [MPur, 12 55.2]
nalau dvāv eva vikhyātau vaṃśe kaśyapasambhave | [MPur, 12 56.1]
vīrasenasutastadvannaiṣadhaśca narādhipaḥ | [MPur, 12 56.2]
ete vaivasvate vaṃśe rājāno bhūridakṣiṇāḥ | [MPur, 12 57.1]
ikṣvākuvaṃśaprabhavāḥ prādhānyena prakīrtitāḥ | [MPur, 12 57.2]
{MPur, 13}
manuruvāca | [MPur, 13 1.1]
bhagavañśrotumicchāmi pitṝṇāṃ vaṃśamuttamam | [MPur, 13 1.2]
raveśca śrāddhadevatvaṃ somasya ca viśeṣataḥ | [MPur, 13 1.3]
matsya uvāca | [MPur, 13 2.1]
hanta te kathayiṣyāmi pitṝṇāṃ vaṃśamuttamam | [MPur, 13 2.2]
svarge pitṛgaṇāḥ sapta trayasteṣāmamūrtayaḥ | [MPur, 13 2.3]
mūrtimanto 'tha catvāraḥ sarveṣām amitaujasaḥ | [MPur, 13 3.1]
amūrtayaḥ pitṛgaṇā vairājasya prajāpateḥ | [MPur, 13 3.2]
jayanti yāndevagaṇā vairājā iti viśrutāḥ | [MPur, 13 4.1]
ye caite yogavibhraṣṭāḥ prāpya lokānsanātanān | [MPur, 13 4.2]
punarbrahmadinānte tu jāyante brahmavādinaḥ | [MPur, 13 5.1]
samprāpya tāṃ smṛtiṃ bhūyo yogaṃ sāṃkhyamanuttamam | [MPur, 13 5.2]
siddhiṃ prayānti yogena punarāvṛttidurlabhām | [MPur, 13 6.1]
yogināmeva deyāni tasmācchrāddhāni dātṛbhiḥ | [MPur, 13 6.2]
eteṣāṃ mānasī kanyā patnī himavato matā | [MPur, 13 7.1]
mainākastasya dāyādaḥ krauñcastasyāgrajo 'bhavat | [MPur, 13 7.2]
krauñcadvīpaḥ smṛto yena caturtho ghṛtasaṃvṛtaḥ | [MPur, 13 7.3]
menā ca suṣuve tisraḥ kanyā yogavatīstataḥ | [MPur, 13 8.1]
umaikaparṇāparṇā ca tīvravrataparāyaṇāḥ | [MPur, 13 8.2]
rudrasyaikā sitasyaikā jaigīṣavyasya cāparā | [MPur, 13 9.1]
dattā himavatā bālāḥ sarvā loke tapo'dhikāḥ | [MPur, 13 9.2]
ṛṣaya ūcuḥ | [MPur, 13 10.1]
kasmāddākṣāyaṇī pūrvaṃ dadāhātmānamātmanā | [MPur, 13 10.2]
himavadduhitā tadvatkathaṃ jātā mahītale | [MPur, 13 10.3]
saṃharantī kimuktāsau sutā vā brahmasūnunā | [MPur, 13 11.1]
dakṣeṇa lokajananī sūta vistarato vada | [MPur, 13 11.2]
sūta uvāca | [MPur, 13 12.1]
dakṣasya yajñe vitate prabhūtavaradakṣiṇe | [MPur, 13 12.2]
samāhūteṣu deveṣu provāca pitaraṃ satī | [MPur, 13 12.3]
kimarthaṃ tāta bhartā me yajñe'sminnābhimantritaḥ | [MPur, 13 13.1]
ayogya iti tāmāha dakṣo yajñeṣu śūlabhṛt | [MPur, 13 13.2]
upasaṃhārakṛdrudrastenāmaṅgalabhāgayam | [MPur, 13 14.1]
cukopātha satī dehaṃ tyakṣyāmīti tvadudbhavam | [MPur, 13 14.2]
daśānāṃ tvaṃ ca bhavitā pitṝṇāmekaputrakaḥ | [MPur, 13 15.1]
kṣatriyatve'śvamedhe ca rudrāttvaṃ nāśameṣyasi | [MPur, 13 15.2]
ityuktvā yogamāsthāya svadehodbhavatejasā | [MPur, 13 16.1]
nirdahantī tadātmānaṃ sadevāsurakiṃnaraiḥ | [MPur, 13 16.2]
kiṃ kimetaditi proktā gandharvagaṇaguhyakaiḥ | [MPur, 13 17.1]
upagamyābravīddakṣaḥ praṇipatyātha duḥkhitaḥ | [MPur, 13 17.2]
tvamasya jagato mātā jagatsaubhāgyadevatā | [MPur, 13 18.1]
duhitṛtvaṃ gatā devi mamānugrahakāmyayā | [MPur, 13 18.2]
na tvayā rahitaṃ kiṃcidbrahmāṇḍe sacarācaram | [MPur, 13 19.1]
prasādaṃ kuru dharmajñe na māṃ tyaktumihārhasi | [MPur, 13 19.2]
prāha devī yadārabdhaṃ tatkāryaṃ me na saṃśayaḥ | [MPur, 13 20.1]
kiṃtvavaśyaṃ tvayā martye hatayajñena śūlinā | [MPur, 13 20.2]
prasāde lokasṛṣṭyarthaṃ tapaḥ kāryaṃ mamāntike | [MPur, 13 21.1]
prajāpatistvaṃ bhavitā daśānāmaṅgajo'pyalam | [MPur, 13 21.2]
madaṃśenāṅganā ṣaṣṭirbhaviṣyantyaṅgajāstava | [MPur, 13 22.1]
matsaṃnidhau tapaḥ kurvanprāpsyase yogamuttamam | [MPur, 13 22.2]
evamukto'bravīddakṣaḥ keṣu keṣu mayānaghe | [MPur, 13 23.1]
tīrtheṣu ca tvaṃ draṣṭavyā stotavyā kaiśca nāmabhiḥ | [MPur, 13 23.2]
devyuvāca | [MPur, 13 24.1]
sarvadā sarvabhūteṣu draṣṭavyā sarvato bhuvi | [MPur, 13 24.2]
sarvalokeṣu yatkiṃcidrahitaṃ na mayā vinā | [MPur, 13 24.3]
tathāpi yeṣu sthāneṣu draṣṭavyā siddhimīpsubhiḥ | [MPur, 13 25.1]
smartavyā bhūtikāmair vā tāni vakṣyāmi tattvataḥ | [MPur, 13 25.2]
vārāṇasyāṃ viśālākṣī naimiṣe liṅgadhāriṇī | [MPur, 13 26.1]
prayāge lalitā devī kāmākṣī gandhamādane | [MPur, 13 26.2]
mānase kumudā nāma viśvakāyā tathāmbare | [MPur, 13 26.3]
gomante gomatī nāma mandare kāmacāriṇī | [MPur, 13 27.1]
madotkaṭā caitrarathe jayantī hastināpure | [MPur, 13 27.2]
kānyakubje tathā gaurī rambhā malayaparvate | [MPur, 13 28.1]
ekāmbhake kīrtimatī viśvāṃ viśveśvare viduḥ | [MPur, 13 28.2]
puṣkare puruhūteti kedāre mārgadāyinī | [MPur, 13 29.1]
nandā himavataḥ pṛṣṭhe gokarṇe bhadrakarṇikā | [MPur, 13 29.2]
sthāneśvare bhavānī tu bilvale bilvapattrikā | [MPur, 13 30.1]
śrīśaile mādhavī nāma bhadrā bhadreśvare tathā | [MPur, 13 30.2]
jayā varāhaśaile tu kāmalā kamalālaye | [MPur, 13 31.1]
rudrakoṭyāṃ ca rudrāṇī kālī kālañjare girau | [MPur, 13 31.2]
mahāliṅge tu kapilā markoṭe mukuṭeśvarī | [MPur, 13 32.1]
śālagrāme mahādevī śivaliṅge jalapriyā | [MPur, 13 32.2]
māyāpuryāṃ kumārī tu saṃtāne lalitā tathā | [MPur, 13 33.1]
utpalākṣī sahasrākṣe kamalākṣe mahotpalā | [MPur, 13 33.2]
gaṅgāyāṃ maṅgalā nāma vimilā puruṣottame | [MPur, 13 34.1]
vipāśāyām amoghākṣī pāṭalā puṇḍravardhane | [MPur, 13 34.2]
nārāyaṇī supārśve tu vikūṭe bhadrasundarī | [MPur, 13 35.1]
vipule vipulā nāma kalyāṇī malayācale | [MPur, 13 35.2]
koṭavī koṭitīrthe tu sugandhā mādhave vane | [MPur, 13 36.1]
godāśrame trisaṃdhyā tu gaṅgādvāre ratipriyā | [MPur, 13 36.2]
śivakuṇḍe śivānandā nandinī devikātaṭe | [MPur, 13 37.1]
rukmiṇī dvāravatyāṃ tu rādhā vṛndāvane vane | [MPur, 13 37.2]
devakī mathurāyāṃ tu pātāle parameśvarī | [MPur, 13 38.1]
citrakūṭe tathā sītā vindhye vindhyādhivāsinī | [MPur, 13 38.2]
sahyādrāv ekavīrā tu hariścandre tu candrikā | [MPur, 13 39.1]
ramaṇā rāmatīrthe tu yamunāyāṃ mṛgāvatī | [MPur, 13 39.2]
karavīre mahālakṣmīrumā devī vināyake | [MPur, 13 40.1]
arogā vaidyanāthe tu mahākāle maheśvarī | [MPur, 13 40.2]
abhayetyuṣṇatīrtheṣu cāmṛtā vindhyakandare | [MPur, 13 41.1]
māṇḍavye māṇḍavī nāma svāhā māheśvare pure | [MPur, 13 41.2]
chāgalāṇḍe pracaṇḍā tu caṇḍikā makarandake | [MPur, 13 42.1]
someśvare varārohā prabhāse puṣkarāvatī | [MPur, 13 42.2]
devamātā sarasvatyāṃ pārāvārataṭe matā | [MPur, 13 43.1]
mahālaye mahābhāgā payoṣṇyāṃ piṅgaleśvarī | [MPur, 13 43.2]
siṃhikā kṛtaśauce tu kārttikeye yaśaskarī | [MPur, 13 44.1]
utpalāvartake lolā subhadrā śoṇasaṃgame | [MPur, 13 44.2]
mātā siddhapure lakṣmīraṅganā bharatāśrame | [MPur, 13 45.1]
jālaṃdhare viśvamukhī tārā kiṣkindhaparvate | [MPur, 13 45.2]
devadāruvane puṣṭirmedhā kāśmīramaṇḍale | [MPur, 13 46.1]
bhīmā devī himādrau tu puṣṭirviśveśvare tathā | [MPur, 13 46.2]
kapālamocane śuddhirmātā kāyāvarohaṇe | [MPur, 13 47.1]
śaṅkhoddhāre dhvanirnāma dhṛtiḥ piṇḍārake tathā | [MPur, 13 47.2]
kālā tu candrabhāgāyāmacchode śivakāriṇī | [MPur, 13 48.1]
veṇāyāmamṛtā nāma badaryāmurvaśī tathā | [MPur, 13 48.2]
oṣadhī cottarakurau kuśadvīpe kuśodakā | [MPur, 13 49.1]
manmathā hemakūṭe tu mukuṭe satyavādinī | [MPur, 13 49.2]
aśvatthe vandanīyā tu nidhirvaiśravaṇālaye | [MPur, 13 50.1]
gāyatrī vedavadane pārvatī śivasaṃnidhau | [MPur, 13 50.2]
devaloke tathendrāṇī brahmāsyeṣu sarasvatī | [MPur, 13 51.1]
sūryabimbe prabhā nāma mātṝṇāṃ vaiṣṇavī matā | [MPur, 13 51.2]
arundhatī satīnāṃ tu rāmāsu ca tilottamā | [MPur, 13 52.1]
citte brahmakalā nāma śaktiḥ sarvaśarīriṇām | [MPur, 13 52.2]
etaduddeśataḥ proktaṃ nāmāṣṭaśatamuttamam | [MPur, 13 53.1]
aṣṭottaraṃ ca tīrthānāṃ śatametadudāhṛtam | [MPur, 13 53.2]
yaḥ smarecchṛṇuyād vāpi sarvapāpaiḥ pramucyate | [MPur, 13 54.1]
eṣu tīrtheṣu yaḥ kṛtvā snānaṃ paśyati māṃ naraḥ | [MPur, 13 54.2]
sarvapāpavinirmuktaḥ kalpaṃ śivapure vaset | [MPur, 13 55.1]
yastu matparamaṃ kālaṃ karotyeteṣu mānavaḥ | [MPur, 13 55.2]
sa bhittvā brahmasadanaṃ padamabhyeti śāṃkaram | [MPur, 13 56.1]
nāmnāmaṣṭaśataṃ yastu śrāvayecchivasaṃnidhau | [MPur, 13 56.2]
tṛtīyāyāmathāṣṭamyāṃ bahuputro bhavennaraḥ | [MPur, 13 57.1]
godāne śrāddhadāne vā ahany ahani vā budhaḥ | [MPur, 13 57.2]
devārcanavidhau vidvān paṭhan brahmādhigacchati | [MPur, 13 58.1]
evaṃ vadantī sā tatra dadāhātmānam ātmanā | [MPur, 13 58.2]
svāyambhuvo'pi kālena dakṣaḥ prācetaso'bhavat | [MPur, 13 59.1]
pārvatī sābhavaddevī śivadehārdhadhāriṇī | [MPur, 13 59.2]
menāgarbhasamutpannā bhuktamuktiphalapradā | [MPur, 13 60.1]
arundhatī japantyetatprāpa yogamanuttamam | [MPur, 13 60.2]
purūravāśca rājarṣiloke vyajeyatām agāt | [MPur, 13 61.1]
yayātiḥ putralābhaṃ ca dhanalābhaṃ ca bhārgavaḥ | [MPur, 13 61.2]
tathānye devadaityāśca brāhmaṇāḥ kṣatriyāstathā | [MPur, 13 62.1]
vaiśyāḥ śūdrāśca bahavaḥ siddhimīyuryathepsitām | [MPur, 13 62.2]
yatraitallikhitaṃ tiṣṭhetpūjyate devasaṃnidhau | [MPur, 13 63.1]
na tatra śoko daurgatyaṃ kadācidapi jāyate | [MPur, 13 63.2]
{MPur, 14}
sūta uvāca | [MPur, 14 1.1]
lokāḥ somapathā nāma yatra mārīcanandanāḥ | [MPur, 14 1.2]
vartante deva pitaro devā yānbhāvayantyalam | [MPur, 14 1.3]
agniṣvāttā iti khyātā yajvāno yatra saṃsthitāḥ | [MPur, 14 2.1]
acchodā nāma teṣāṃ tu mānasī kanyakā nadī | [MPur, 14 2.2]
acchodaṃ nāma ca saraḥ pitṛbhirnirmitaṃ purā | [MPur, 14 3.1]
acchodā tu tapaścakre divyaṃ varṣasahasrakam | [MPur, 14 3.2]
ājagmuḥ pitarastuṣṭāḥ kila dātuṃ ca tāṃ varam | [MPur, 14 4.1]
divyarūpadharāḥ sarve divyamālyānulepanāḥ | [MPur, 14 4.2]
sarve yuvāno balinaḥ kusumāyudhasaṃnibhāḥ | [MPur, 14 5.1]
tanmadhye'māvasuṃ nāma pitaraṃ vīkṣya sāṅganā | [MPur, 14 5.2]
vavre varārthinī saṅgaṃ kusumāyudhapīḍitā | [MPur, 14 6.1]
yogādbhraṣṭā tu sā tena vyabhicāreṇa bhāminī | [MPur, 14 6.2]
dharāṃ tu nāspṛśatpūrvaṃ papātātha bhuvastale | [MPur, 14 7.1]
tithāv amāvasur yasyām icchāṃ cakre na tāṃ prati | [MPur, 14 7.2]
dhairyeṇa tasya sā lokairamāvāsyeti viśrutā | [MPur, 14 8.1]
pitṝṇāṃ vallabhā tasmāttasyāmakṣayakārakam | [MPur, 14 8.2]
acchodādhomukhī dīnā lajjitā tapasaḥ kṣayāt | [MPur, 14 9.1]
sā pitṝn prārthayāmāsa pure cātmaprasiddhaye | [MPur, 14 9.2]
vilapyamānā pitṛbhir idamuktā tapasvinī | [MPur, 14 10.1]
bhaviṣyamarthamālokya devakāryaṃ ca te tadā | [MPur, 14 10.2]
idam ūcur mahābhāgāḥ prasādaśubhayā girā | [MPur, 14 11.1]
divi divyaśarīreṇa yat kiṃcit kriyate budhaiḥ | [MPur, 14 11.2]
tenaiva tatkarmaphalaṃ bhujyate varavarṇinī | [MPur, 14 12.1]
sadyaḥ phalanti karmāṇi devatve pretya mānuṣe | [MPur, 14 12.2]
tasmāttvaṃ putri tapasaḥ prāpsyase pretya tatphalam | [MPur, 14 13.1]
aṣṭāviṃśe bhavitrī tvaṃ dvāpare matsyayonijā | [MPur, 14 13.2]
vyatikramātpitṝṇāṃ tvaṃ kaṣṭaṃ kulamavāpsyasi | [MPur, 14 14.1]
tasmādrājño vasoḥ kanyā tvam avaśyaṃ bhaviṣyasi | [MPur, 14 14.2]
kanyā bhūtvā ca lokānsvānpunarāpsyasi durlabhān | [MPur, 14 15.1]
parāśarasya vīryeṇa putramekamavāpsyasi | [MPur, 14 15.2]
dvīpe tu badarīprāye bādarāyaṇamacyutam | [MPur, 14 16.1]
sa vedamekaṃ bahudhā vibhajiṣyati te sutaḥ | [MPur, 14 16.2]
pauravasyātmajau dvau tu samudrāṃśasya śaṃtanoḥ | [MPur, 14 17.1]
vicitravīryastanayastathā citrāṅgado nṛpaḥ | [MPur, 14 17.2]
imāv utpādya tanayau kṣetrajāvasya dhīmataḥ | [MPur, 14 18.1]
prauṣṭhapadyaṣṭakārūpā pitṛloke bhaviṣyasi | [MPur, 14 18.2]
nāmnā satyavatī loke pitṛloke tathāṣṭakā | [MPur, 14 19.1]
āyurārogyadā nityaṃ sarvakāmaphalapradā | [MPur, 14 19.2]
bhaviṣyasi pare kāle nadītvaṃ ca gamiṣyasi | [MPur, 14 20.1]
puṇyatoṣā saricchreṣṭhā loke hy acchodanāmikā | [MPur, 14 20.2]
ityuktvā sa gaṇasteṣāṃ tatraivāntaradhīyata | [MPur, 14 21.1]
sāpyavāpa ca tatsarvaṃ phalaṃ yaduditaṃ purā | [MPur, 14 21.2]
{MPur, 15}
sūta uvāca | [MPur, 15 1.1]
vibhrājā nāma cānye tu divi santi suvarcasaḥ | [MPur, 15 1.2]
lokā barhiṣado yatra pitaraḥ santi suvratāḥ | [MPur, 15 1.3]
yatra barhiṇayuktāni vimānāni sahasraśaḥ | [MPur, 15 2.1]
saṃkalpyā barhiṣo yatra tiṣṭhanti phaladāyinaḥ | [MPur, 15 2.2]
yatrābhyudayaśālāsu modante śrāddhadāyinaḥ | [MPur, 15 3.1]
yāṃś ca devāsuragaṇā gandharvāpsarasāṃ gaṇāḥ | [MPur, 15 3.2]
yakṣarakṣogaṇāścaiva yajanti divi devatāḥ | [MPur, 15 4.1]
pulastyaputrāḥ śataśastapoyogasamanvitāḥ | [MPur, 15 4.2]
mahātmāno mahābhāgā bhaktānāmabhayapradāḥ | [MPur, 15 5.1]
eteṣāṃ pīvarī kanyā mānasī divi viśrutā | [MPur, 15 5.2]
yoginī yogamātā ca tapaścakre sudāruṇam | [MPur, 15 6.1]
prasanno bhagavāṃstasyā varaṃ vavre tu sā hareḥ | [MPur, 15 6.2]
yogavantaṃ surūpaṃ ca bhartāraṃ vijitendriyam | [MPur, 15 7.1]
dehi deva prasannastvaṃ patiṃ me vadatāṃ varam | [MPur, 15 7.2]
uvāca devo bhavitā vyāsaputro yadā śukaḥ | [MPur, 15 8.1]
bhavitā tasya bhāryā tvaṃ yogācāryasya suvrate | [MPur, 15 8.2]
bhaviṣyati ca te kanyā kṛtvī nāma ca yoginī | [MPur, 15 9.1]
pāñcālādhipaterdeyā mānuṣasya tvayā tadā | [MPur, 15 9.2]
jananī brahmadattasya yogasiddhā ca gauḥ smṛtā | [MPur, 15 10.1]
kṛṣṇo gauraḥ prabhuḥ śambhur bhaviṣyanti ca te sutāḥ | [MPur, 15 10.2]
mahātmāno mahābhāgā gamiṣyanti paraṃ padam | [MPur, 15 11.1]
tānutpādya punar yogāt savarā mokṣameṣyasi | [MPur, 15 11.2]
sumūrtimantaḥ pitaro vasiṣṭhasya sutāḥ smṛtāḥ | [MPur, 15 12.1]
nāmnā tu mānasāḥ sarve sarve te dharmamūrtayaḥ | [MPur, 15 12.2]
jyotirbhāsiṣu lokeṣu ye vasanti divaḥ param | [MPur, 15 13.1]
virājamānāḥ krīḍanti yatra te śrāddhadāyinaḥ | [MPur, 15 13.2]
sarvakāmasamṛddheṣu vimāneṣvapi pādajāḥ | [MPur, 15 14.1]
kiṃ punaḥ śrāddhadā viprā bhaktimantaḥ kriyānvitāḥ | [MPur, 15 14.2]
gaur nāma kanyā yeṣāṃ tu mānasī divi rājate | [MPur, 15 15.1]
śukrasya dayitā patnī sādhyānāṃ kīrtivardhinī | [MPur, 15 15.2]
marīcigarbhā nāmnā tu lokā mārtaṇḍamaṇḍale | [MPur, 15 16.1]
pitaro yatra tiṣṭhanti haviṣmanto 'ṅgiraḥsutāḥ | [MPur, 15 16.2]
tīrthaśrāddhapradā yānti ye ca kṣatriyasattamāḥ | [MPur, 15 17.1]
rājñāṃ tu pitaraste vai svargamokṣaphalapradāḥ | [MPur, 15 17.2]
eteṣāṃ mānasī kanyā yaśodā lokaviśrutā | [MPur, 15 18.1]
patnī hy aṃśumataḥ śreṣṭhā snuṣā pañcajanasya ca | [MPur, 15 18.2]
jananyatha dilīpasya bhagīrathapitāmahī | [MPur, 15 19.1]
lokāḥ kāmadughā nāma kāmabhogaphalapradāḥ | [MPur, 15 19.2]
susvadhā nāma pitaro yatra tiṣṭhanti suvratāḥ | [MPur, 15 20.1]
ājyapā nāma lokeṣu kardamasya prajāpateḥ | [MPur, 15 20.2]
pulahāṅgajadāyādā vaiśyāstānbhāvayanti ca | [MPur, 15 21.1]
yatra śrāddhakṛtaḥ sarve paśyanti yugapadgatāḥ | [MPur, 15 21.2]
api janmāyutairdṛṣṭānanubhūtānsahasraśaḥ | [MPur, 15 22.2]
eteṣāṃ mānasī kanyā virajā nāma viśrutā | [MPur, 15 23.1]
yā patnī nahuṣasyāsīd yayāterjananī tathā | [MPur, 15 23.2]
ekāṣṭakābhavat paścādbrahmaloke gatā satī | [MPur, 15 24.1]
traya ete gaṇāḥ proktāścaturthaṃ tu vadāmyataḥ | [MPur, 15 24.2]
lokāstu mānasā nāma brahmāṇḍopari saṃsthitāḥ | [MPur, 15 25.1]
yeṣāṃ tu mānasī kanyā narmadā nāma viśrutā | [MPur, 15 25.2]
somapā nāma pitaro yatra tiṣṭhanti śāśvatāḥ | [MPur, 15 26.1]
dharmamūrtidharāḥ sarve parato brahmaṇaḥ smṛtāḥ | [MPur, 15 26.2]
utpannāḥ svadhayā te tu brahmatvaṃ prāpya yoginaḥ | [MPur, 15 27.1]
kṛtvā sṛṣṭyādikaṃ sarvaṃ mānase sāmprataṃ sthitāḥ | [MPur, 15 27.2]
narmadā nāma teṣāṃ tu kanyā toyavahā sarit | [MPur, 15 28.1]
bhūtāni yā pāvayati dakṣiṇāpathagāminī | [MPur, 15 28.2]
tebhyaḥ sarve tu manavaḥ prajāḥ sargeṣu nirmitāḥ | [MPur, 15 29.1]
jñātvā śrāddhāni kurvanti dharmābhāve'pi sarvadā | [MPur, 15 29.2]
tebhya eva punaḥ prāptuṃ prasādādyogasaṃtatim | [MPur, 15 30.1]
pitṝṇāmādisarge tu śrāddhameva vinirmitam | [MPur, 15 30.2]
sarveṣāṃ rājataṃ pātramathavā rajatānvitam | [MPur, 15 31.1]
dattaṃ svadhā purodhāya pitṝn prīṇāti sarvadā | [MPur, 15 31.2]
agnīṣomayamānāṃ tu kāryamāpyāyanaṃ budhaḥ | [MPur, 15 32.1]
agnyabhāve'pi viprasya prāṇāv api jale'thavā | [MPur, 15 32.2]
ajākarṇe 'śvakarṇe vā goṣṭhe vā salilāntike | [MPur, 15 33.1]
pitṝṇām ambaraṃ sthānaṃ dakṣiṇā dikpraśasyate | [MPur, 15 33.2]
prācīnāvītamudakaṃ tilāḥ savyāṅgameva ca | [MPur, 15 34.1]
darbhā māṃsaṃ ca pāṭhīnaṃ gokṣīraṃ madhurā rasāḥ | [MPur, 15 34.2]
khaḍgalohāmiṣamadhukuśaśyāmākaśālayaḥ | [MPur, 15 35.1]
yavanīvāramudgekṣuśuklapuṣpaghṛtāni ca | [MPur, 15 35.2]
vallabhāni praśastāni pitṝṇāmiha sarvadā | [MPur, 15 36.1]
dveṣyāṇi sampravakṣyāmi śrāddhe varjyāni yāni tu | [MPur, 15 36.2]
masūraśaṇaniṣpāvarājamāṣakusumbhikāḥ | [MPur, 15 37.1]
padmabilvārkadhattūrapāribhadrāṭarūṣakāḥ | [MPur, 15 37.2]
na deyāḥ pitṛkāryeṣu payaścājāvikaṃ tathā | [MPur, 15 38.1]
kodravodāracaṇakāḥ kapitthaṃ madhukātasī | [MPur, 15 38.2]
etānyapi na deyāni pitṛbhyaḥ priyamicchatā | [MPur, 15 39.1]
pitṝn prīṇāti yo bhaktyā te punaḥ prīṇayanti tam | [MPur, 15 39.2]
yacchanti pitaraḥ puṣṭiṃ svargārogyaṃ prajāphalam | [MPur, 15 40.1]
devakāryādapi punaḥ pitṛkāryaṃ viśiṣyate | [MPur, 15 40.2]
devatānāṃ ca pitaraḥ pūrvamāpyāyanaṃ smṛtam | [MPur, 15 41.1]
śīghraprasādāstvakrodhā niḥśastrāḥ sthirasauhṛdāḥ | [MPur, 15 41.2]
śāntātmānaḥ śaucaparāḥ satataṃ priyavādinaḥ | [MPur, 15 42.1]
bhaktānuraktāḥ sukhadāḥ pitaraḥ pūrvadevatāḥ | [MPur, 15 42.2]
haviṣmatāmādhipatye śrāddhadevaḥ smṛto raviḥ | [MPur, 15 43.1]
etadvaḥ sarvamākhyātaṃ pitṛvaṃśānukīrtanam | [MPur, 15 43.2]
puṇyaṃ pavitram āyuṣyaṃ kīrtanīyaṃ sadā nṛbhiḥ | [MPur, 15 43.3]
{MPur, 16}
sūta uvāca | [MPur, 16 1.1]
śrutvaitat sarvam akhilaṃ manuḥ papraccha keśavam | [MPur, 16 1.2]
śrāddhakālaṃ ca vividhaṃ śrāddhabhedaṃ tathaiva ca | [MPur, 16 1.3]
śrāddheṣu bhojanīyā ye ye ca varjyā dvijātayaḥ | [MPur, 16 2.1]
kasminvāsarabhāge vā pitṛbhyaḥ śrāddhamācaret | [MPur, 16 2.2]
kasmindattaṃ kathaṃ yāti śrāddhaṃ tu madhusūdana | [MPur, 16 3.1]
vidhinā kena kartavyaṃ kathaṃ prīṇāti tatpitṝn | [MPur, 16 3.2]
matsya uvāca | [MPur, 16 4.1]
kuryādaharahaḥ śrāddhamannādyenodakena vā | [MPur, 16 4.2]
payomūlaphalair vāpi pitṛbhyaḥ prītimāvahan | [MPur, 16 4.3]
nityaṃ naimittikaṃ kāmyaṃ trividhaṃ śrāddhamucyate | [MPur, 16 5.1]
nityaṃ tāvatpravakṣyāmi arghyāvāhanavarjitam | [MPur, 16 5.2]
adaivaṃ tadvijānīyātpārvaṇaṃ parvasu smṛtam | [MPur, 16 6.1]
pārvaṇaṃ trividhaṃ proktaṃ śṛṇu tāvanmahīpate | [MPur, 16 6.2]
pārvaṇe ye niyojyāstu tāñśṛṇuṣva narādhipa | [MPur, 16 7.1]
pañcāgniḥ snātakaścaiva trisuparṇaḥ ṣaḍaṅgavit | [MPur, 16 7.2]
śrotriyaḥ śrotriyasuto vidhivākyaviśāradaḥ | [MPur, 16 8.1]
sarvajño vedavinmantrī jñātavaṃśaḥ kulānvitaḥ | [MPur, 16 8.2]
purāṇavettā dharmajñaḥ svādhyāyajapatatparaḥ | [MPur, 16 9.1]
śivabhaktaḥ pitṛparaḥ sūryabhakto'tha vaiṣṇavaḥ | [MPur, 16 9.2]
brahmaṇyo yogavicchānto vijitātmā ca śīlavān | [MPur, 16 10.1]
bhojayeccāpi dauhitraṃ yatnataḥ svasuhṛdgurūn | [MPur, 16 10.2]
viṭpītaṃ mātulaṃ bandhumṛtvigācāryasomapān | [MPur, 16 11.1]
yaśca vyākurute vākyaṃ yaśca mīmāṃsate 'dhvaram | [MPur, 16 11.2]
sāmasvaravidhijñaśca paṅktipāvanapāvanaḥ | [MPur, 16 12.1]
sāmago brahmacārī ca vedayukto 'tha brahmavit | [MPur, 16 12.2]
yatraite bhuñjate śrāddhe tadeva paramārthavat | [MPur, 16 13.1]
ete bhojyāḥ prayatnena varjanīyānnibodha me | [MPur, 16 13.2]
patito'bhiśastaḥ klībaḥ piśunavyaṅgarogiṇaḥ | [MPur, 16 14.1]
kunakhī śyāvadantaśca kuṇḍagolāśvapālakāḥ | [MPur, 16 14.2]
parivittirniyuktātmā pramattonmattadāruṇāḥ | [MPur, 16 15.1]
baiḍālī bakavṛttiśca dambhī devalakādayaḥ | [MPur, 16 15.2]
kṛtaghnānnāstikāṃs tadvanmlecchadeśanivāsinaḥ | [MPur, 16 16.1]
triśaṅkur barbaradrāvavītadraviḍakoṅkaṇān | [MPur, 16 16.2]
varjayelliṅginaḥ sarvāñśrāddhakāle viśeṣataḥ | [MPur, 16 17.1]
pūrvedyuraparedyurvā vinītātmā nimantrayet | [MPur, 16 17.2]
nimantritānhi pitara upatiṣṭhanti tāndvijān | [MPur, 16 18.1]
vāyubhūtā nu gacchanti tathāsīnānupāsate | [MPur, 16 18.2]
dakṣiṇaṃ jānumālabhya tvaṃ mayā tu nimantritaḥ | [MPur, 16 19.1]
evaṃ nimantrya niyamaṃ śrāvayetpitṛbāndhavān | [MPur, 16 19.2]
akrodhanaiḥ śaucaparaiḥ satataṃ brahmacāribhiḥ | [MPur, 16 20.1]
bhavitavyaṃ bhavadbhiśca mayā ca śrāddhakāriṇā | [MPur, 16 20.2]
pitṛyajñaṃ vinirvartya tarpaṇākhyaṃ tu yo 'gnimān | [MPur, 16 21.1]
piṇḍānvāhāryakaṃ kuryācchrāddhamindukṣaye sadā | [MPur, 16 21.2]
gomayenopalipte tu dakṣiṇapravaṇe sthale | [MPur, 16 22.1]
śrāddhaṃ samācaredbhaktyā goṣṭhe vā jalasaṃnidhau | [MPur, 16 22.2]
agnimānnirvapetpitryaṃ caruṃ ca samamuṣṭibhiḥ | [MPur, 16 23.1]
pitṛbhyo nirvapāmīti sarvaṃ dakṣiṇato nyaset | [MPur, 16 23.2]
abhighāryaṃ tataḥ kuryānnirvāpatrayamagrataḥ | [MPur, 16 24.1]
te 'pi tasyāyatāḥ kāryāścaturaṅgulavistṛtāḥ | [MPur, 16 24.2]
darvītrayaṃ tu kurvīta khādiraṃ rajatānvitam | [MPur, 16 25.1]
ratnimātraṃ pariślakṣṇaṃ hastākārāgramuttamam | [MPur, 16 25.2]
udapātraṃ ca kāṃsyaṃ ca mekṣaṇaṃ ca samitkuśān | [MPur, 16 26.1]
tilāḥ pātrāṇi sadvāso gandhadhūpānulepanam | [MPur, 16 26.2]
āharedapasavyaṃ tu sarvaṃ dakṣiṇataḥ śanaiḥ | [MPur, 16 27.1]
evamāsādya tatsarvaṃ bhavanasyāgrato bhuvi | [MPur, 16 27.2]
gomayenopaliptāyāṃ gomūtreṇa tu maṇḍalam | [MPur, 16 28.1]
akṣatābhiḥ sapuṣpābhistadabhyarcyāpasavyavat | [MPur, 16 28.2]
viprāṇāṃ kṣālayet pādāv abhinandya punaḥ punaḥ | [MPur, 16 29.1]
āsaneṣūpakﾱpteṣu darbhavatsu vidhānavat | [MPur, 16 29.2]
upaspṛṣṭodakānviprānupaveśyānumantrayet | [MPur, 16 30.1]
dvau daive pitṛkṛtye trīnekaikamubhayatra ca | [MPur, 16 30.2]
bhojayedīśvaro'pīha na kuryādvistaraṃ budhaḥ | [MPur, 16 31.1]
daivapūrvaṃ niyojyātha viprānarghyādinā budhaḥ | [MPur, 16 31.2]
agnau kuryādanujñāto viprair vipro yathāvidhi | [MPur, 16 32.1]
svagṛhyoktavidhānena kāṃsye kṛtvā caruṃ tataḥ | [MPur, 16 32.2]
agnīṣomayamābhyāṃ tu kuryādāpyāyanaṃ budhaḥ | [MPur, 16 33.1]
dakṣiṇāgnau pratīte vā ya ekāgnirdvijottamaḥ | [MPur, 16 33.2]
yajñopavītī nirvartya tataḥ paryukṣaṇādikam | [MPur, 16 34.1]
prācīnāvītinā kāryamataḥ sarvaṃ vijānatā | [MPur, 16 34.2]
ṣaṭ ca tasmāddhaviḥśeṣātpiṇḍānkṛtvā tatodakam | [MPur, 16 35.1]
dadyādudakapātrais tu satilaṃ savyapāṇinā | [MPur, 16 35.2]
jānv ācya savyaṃ yatnena darbhayukto vimatsaraḥ | [MPur, 16 36.1]
vidhāya lekhā yatnena nirvāpeṣvavanejanam | [MPur, 16 36.2]
dakṣiṇābhimukhaḥ kuryātkare darvīṃ nidhāya vai | [MPur, 16 37.1]
nidhāya piṇḍam ekaikaṃ sarvadarbheṣvanukramāt | [MPur, 16 37.2]
ninayedatha darbheṣu nāmagotrānukīrtanaiḥ | [MPur, 16 38.1]
teṣu darbheṣu taṃ hastaṃ vimṛjyāllepabhāginām | [MPur, 16 38.2]
tathaiva ca tataḥ kuryātpunaḥ pratyavanejanam | [MPur, 16 39.1]
ṣaḍapyṛtūnnamaskṛtya gandhadhūpārhaṇādibhiḥ | [MPur, 16 39.2]
evamāvāhya tatsarvaṃ vedamantrairyathoditaiḥ | [MPur, 16 40.1]
ekāgnereka eva syānnirvāpo darvikā tathā | [MPur, 16 40.2]
tataḥ kṛtvāntare dadyātpatnībhyo'nnaṃ kuśeṣu saḥ | [MPur, 16 41.1]
tadvatpiṇḍādike kuryādāvāhanavisarjanam | [MPur, 16 41.2]
tato gṛhītvā piṇḍebhyo mātrāḥ sarvāḥ krameṇa tu | [MPur, 16 42.1]
tāneva viprānprathamaṃ prāśayedyatnato naraḥ | [MPur, 16 42.2]
yasmādannāddhṛtā mātrā bhakṣayanti dvijātayaḥ | [MPur, 16 43.1]
anvāhāryakam ityuktaṃ tasmāttaccandrasaṃkṣaye | [MPur, 16 43.2]
pūrvaṃ dattvā tu taddhaste sapavitraṃ tilodakam | [MPur, 16 44.1]
tatpiṇḍāgraṃ prayaccheta svadhaiṣāmastviti bruvan | [MPur, 16 44.2]
varṇayanbhojayedannaṃ miṣṭaṃ pūtaṃ ca sarvadā | [MPur, 16 45.1]
varjayetkrodhaparatāṃ smarannārāyaṇaṃ harim | [MPur, 16 45.2]
tṛptāñjñātvā tataḥ kuryādvikiransārvavarṇikam | [MPur, 16 46.1]
sodakaṃ cānnamuddhṛtya salilaṃ prakṣipedbhuvi | [MPur, 16 46.2]
ācānteṣu punardadyājjalapuṣpākṣatodakam | [MPur, 16 47.1]
svastivācanakaṃ sarvaṃ piṇḍopari samāharet | [MPur, 16 47.2]
devādyantaṃ prakurvīta śrāddhanāśo'nyathā bhavet | [MPur, 16 48.1]
visṛjya brāhmaṇāṃstadvatteṣāṃ kṛtvā pradakṣiṇam | [MPur, 16 48.2]
dakṣiṇāṃ diśamākāṅkṣanpitṝn yāceta mānavaḥ | [MPur, 16 49.1]
dātāro no 'bhivardhantāṃ vedāḥ saṃtatireva ca | [MPur, 16 49.2]
śraddhā ca no mā vyagamadbahu deyaṃ ca no 'stviti | [MPur, 16 50.1]
annaṃ ca no bahu bhavedatithīṃśca labhemahi | [MPur, 16 50.2]
yācitāraśca naḥ santu mā ca yāciṣma kaṃcana | [MPur, 16 51.1]
etadastviti tatproktamanvāhāryaṃ tu pārvaṇam | [MPur, 16 51.2]
yathendusaṃkṣaye tadvadanyatrāpi nigadyate | [MPur, 16 52.1]
piṇḍāṃstu gojaviprebhyo dadyādagnau jale'pi vā | [MPur, 16 52.2]
viprāgrato vā vikired vayobhir abhivāśayet | [MPur, 16 53.1]
patnī tu madhyamaṃ piṇḍaṃ prāśayed vinayānvitā | [MPur, 16 53.2]
ādhatta pitaro garbhamatra saṃtānavardhanam | [MPur, 16 54.1]
tāvaduccheṣaṇaṃ tiṣṭhedyāvadviprā visarjitāḥ | [MPur, 16 54.2]
vaiśvadevaṃ tataḥ kuryān nivṛtte pitṛkarmaṇi | [MPur, 16 55.1]
iṣṭaiḥ saha tataḥ śānto bhuñjīta pitṛsevitam | [MPur, 16 55.2]
punar bhojanamadhvānaṃ yānamāyāsamaithunam | [MPur, 16 56.1]
śrāddhakṛcchrāddhabhukcaiva sarvametadvivarjayet | [MPur, 16 56.2]
svādhyāyakalahaṃ caiva divāsvapnaṃ ca sarvadā | [MPur, 16 57.1]
anena vidhinā śrāddhaṃ nirudvāsyeha nirvapet | [MPur, 16 57.2]
kanyākumbhavṛṣasthe 'rke kṛṣṇapakṣeṣu sarvadā | [MPur, 16 58.1]
yatra yatra pradātavyaṃ sapiṇḍīkaraṇāt param | [MPur, 16 58.2]
tatrānena vidhānena deyam agnimatā sadā | [MPur, 16 58.3]
{MPur, 17}
sūta uvāca | [MPur, 17 1.1]
ataḥ paraṃ pravakṣyāmi viṣṇunā yadudīritam | [MPur, 17 1.2]
śrāddhaṃ sādhāraṇaṃ nāma bhuktimuktiphalapradam | [MPur, 17 1.3]
ayane viṣuve yugme sāmānye cārkasaṃkrame | [MPur, 17 2.1]
amāvāsyāṣṭakākṛṣṇapakṣe pañcadaśīṣu ca | [MPur, 17 2.2]
ārdrāmaghārohiṇīṣu dravyabrāhmaṇasaṃgame | [MPur, 17 3.1]
gajacchāyāvyatīpāte viṣṭivaidhṛtivāsare | [MPur, 17 3.2]
vaiśākhasya tṛtīyāyāṃ navamī kārttikasya ca | [MPur, 17 4.1]
pañcadaśī ca māghasya nabhasye ca trayodaśī | [MPur, 17 4.2]
yugādayaḥ smṛtā hy etā dattasyākṣayyakārikāḥ | [MPur, 17 5.1]
tathā manvantarādau ca deyaṃ śrāddhaṃ vijānatā | [MPur, 17 5.2]
aśvayukchuklanavamī dvādaśī kārttike tathā | [MPur, 17 6.1]
tṛtīyā caitramāsasya tathā bhādrapadasya ca | [MPur, 17 6.2]
phālgunasya hy amāvāsyā pauṣasyaikādaśī tathā | [MPur, 17 7.1]
āṣāḍhasyāpi daśamī māghamāsasya saptamī | [MPur, 17 7.2]
śrāvaṇasyāṣṭamī kṛṣṇā tathāṣāḍhī ca pūrṇimā | [MPur, 17 8.1]
kārttikī phālgunī caitrī jyeṣṭhapañcadaśī sitā | [MPur, 17 8.2]
manvantarādayaś caitā dattasyākṣayyakārikāḥ | [MPur, 17 8.3]
yasyāṃ manvantarasyādau rathamāste divākaraḥ | [MPur, 17 9.1]
māghamāsasya saptamyāṃ sā tu syādrathasaptamī | [MPur, 17 9.2]
pānīyamapyatra tilairvimiśraṃ dadyātpitṛbhyaḥ prayato manuṣyaḥ | [MPur, 17 10.1]
śrāddhaṃ kṛtaṃ tena samāḥ sahasraṃ rahasyametatpitaro vadanti | [MPur, 17 10.2]
vaiśākhyāmuparāgeṣu tathotsavamahālaye | [MPur, 17 11.1]
tīrthāyatanagoṣṭheṣu dīpodyānagṛheṣu ca | [MPur, 17 11.2]
vivikteṣūpalipteṣu śrāddhaṃ deyaṃ vijānatā | [MPur, 17 12.1]
viprānpūrve pare cāhni vinītātmā nimantrayet | [MPur, 17 12.2]
śīlavṛttaguṇopetān vayorūpasamanvitān | [MPur, 17 13.1]
dvau daive trīṃstathā pitrya ekaikamubhayatra vā | [MPur, 17 13.2]
bhojayetsusamṛddho'pi na prasajjate vistare | [MPur, 17 14.1]
viśvāndevānyavaiḥ puṣpairabhyarcyāsanapūrvakam | [MPur, 17 14.2]
pūrayetpātrayugmaṃ tu sthāpya darbhapavitrakam | [MPur, 17 15.1]
śaṃ no devīty apaḥ kuryādyavo'sīti yavānapi | [MPur, 17 15.2]
gandhapuṣpaiśca saṃpūjya vaiśvadevaṃ prati nyaset | [MPur, 17 16.1]
viśve devāsa ityābhyāmāvāhya vikiredyavān | [MPur, 17 16.2]
gandhapuṣpair alaṃkṛtya yā divyetyarghyamutsṛjet | [MPur, 17 17.1]
abhyarcya tābhyāmutsṛṣṭaṃ pitṛkāryaṃ samārabheta | [MPur, 17 17.2]
darbhāsanaṃ tu dattvādau trīṇi pātrāṇi pūrayet | [MPur, 17 18.1]
khapavitrāṇi kṛtvādau śaṃ no devīty apaḥ kṣipet | [MPur, 17 18.2]
tilo'sīti tilānkuryādgandhapuṣpādikaṃ punaḥ | [MPur, 17 19.1]
pātraṃ vanaspatimayaṃ tathā parṇamayaṃ punaḥ | [MPur, 17 19.2]
jalajaṃ vātha kurvīta tathā sāgarasambhavam | [MPur, 17 20.1]
sauvarṇaṃ rājataṃ vāpi pitṝṇāṃ pātramucyate | [MPur, 17 20.2]
rajatasya kathā vāpi darśanaṃ dānameva vā | [MPur, 17 21.1]
rājatair bhājanaireṣāmathavā rajatānvitaiḥ | [MPur, 17 21.2]
vāryapi śraddhayā dattamakṣayāyopakalpate | [MPur, 17 22.1]
tathārghyapiṇḍabhojyādau pitṝṇāṃ rājataṃ matam | [MPur, 17 22.2]
śivanetrodbhavaṃ yasmāttasmāttatpitṛvallabham | [MPur, 17 23.1]
amaṅgalaṃ tadyatnena devakāryeṣu varjayet | [MPur, 17 23.2]
evaṃ pātrāṇi saṃkalpya yathālābhaṃ vimatsaraḥ | [MPur, 17 24.1]
yā divyeti piturnāma gotrairdarbhakaro nyaset | [MPur, 17 24.2]
pitṝn āvāhayiṣyāmi kurvityuktastu taiḥ punaḥ | [MPur, 17 25.1]
uśantastvā tathāyantu ṛgbhyām āvāhayetpitṝn | [MPur, 17 25.2]
yā divyetyarghyamutsṛjya dadyādgandhādikāṃstataḥ | [MPur, 17 26.1]
hastāttadudakaṃ pūrvaṃ dattvā saṃsravamāditaḥ | [MPur, 17 26.2]
pitṛpātre nidhāyātha nyubjamuttarato nyaset | [MPur, 17 27.1]
pitṛbhyaḥ sthānamasīti nidhāya pariṣecayet | [MPur, 17 27.2]
tatrāpi pūrvavatkuryādagnikāryaṃ vimatsaraḥ | [MPur, 17 28.1]
ubhābhyāmapi hastābhyāmāhṛtya pariveṣayet | [MPur, 17 28.2]
praśāntacittaḥ satataṃ darbhapāṇiraśeṣataḥ | [MPur, 17 29.1]
guṇāḍhyaiḥ sūpaśākaistu nānābhakṣyair viśeṣataḥ | [MPur, 17 29.2]
annaṃ tu sadadhikṣīraṃ goghṛtaṃ śarkarānvitam | [MPur, 17 30.1]
māsaṃ prīṇāti vai sarvānpitṝnityāha keśavaḥ | [MPur, 17 30.2]
dvau māsau matsyamāṃsena trīnmāsānhāriṇena tu | [MPur, 17 31.1]
aurabhreṇātha caturaḥ śākunenātha pañca vai | [MPur, 17 31.2]
ṣaṇmāsaṃ chāgamāṃsena tṛpyanti pitarastathā | [MPur, 17 32.1]
sapta pārṣatamāṃsena tathāṣṭāv eṇajena tu | [MPur, 17 32.2]
daśa māsāṃstu tṛpyanti varāhamahiṣāmiṣaiḥ | [MPur, 17 33.1]
śaśakūrmajamāṃsena māsānekādaśaiva tu | [MPur, 17 33.2]
saṃvatsaraṃ tu gavyena payasā pāyasena ca | [MPur, 17 34.1]
rauraveṇa ca tṛpyanti māsānpañcadaśaiva tu | [MPur, 17 34.2]
vārdhrīṇasasya māṃsena tṛptir dvādaśavārṣikī | [MPur, 17 35.1]
kālaśākena cānantā khaḍgamāṃsena caiva hi | [MPur, 17 35.2]
yatkiṃcinmadhusammiśraṃ gokṣīraṃ ghṛtapāyasam | [MPur, 17 36.1]
dattamakṣayamityāhuḥ pitaraḥ pūrvadevatāḥ | [MPur, 17 36.2]
svādhyāyaṃ śrāvayetpitryaṃ purāṇānyakhilāni ca | [MPur, 17 37.1]
brahmaviṣṇvarkarudrāṇāṃ sūktāni vividhāni ca | [MPur, 17 37.2]
indrāgnisomasūktāni pāvanāni svaśaktitaḥ | [MPur, 17 38.1]
bṛhadrathaṃtaraṃ tadvajjyeṣṭhasāma sarauhiṇam | [MPur, 17 38.2]
tathaiva śāntikādhyāyaṃ madhubrāhmaṇameva ca | [MPur, 17 39.1]
maṇḍalaṃ brāhmaṇaṃ tadvatprītikāri tu yatpunaḥ | [MPur, 17 39.2]
viprāṇāmātmanaścaiva tatsarvaṃ samudīrayet | [MPur, 17 40.1]
bhuktavatsu tatasteṣu bhojanopāntike nṛpa | [MPur, 17 40.2]
sārvavarṇikamannādyaṃ saṃnīyāplāvya vāriṇā | [MPur, 17 41.1]
samutsṛjedbhuktavatāmagrato vikiredbhuvi | [MPur, 17 41.2]
agnidagdhāstu ye jīvā ye 'pyadagdhāḥ kule mama | [MPur, 17 42.1]
bhūmau dattena tṛpyantu prayāntu paramāṃ gatim | [MPur, 17 42.2]
yeṣāṃ na mātā na pitā na bandhurna gotraśuddhirna tathānnam asti | [MPur, 17 43.1]
tattṛptaye 'nnaṃ bhuvi dattametatprayāntu lokeṣu sukhāya tadvat | [MPur, 17 43.2]
asaṃskṛtapramītānāṃ tyaktānāṃ kulayoṣitām | [MPur, 17 44.1]
ucchiṣṭabhāgadheyaḥ syāddarme vikirayośca yaḥ | [MPur, 17 44.2]
tṛptāñjñātvodakaṃ dadyātsakṛdviprakare tathā | [MPur, 17 45.1]
upalipte mahīpṛṣṭhe gośakṛnmūtravāriṇā | [MPur, 17 45.2]
nidhāya darbhānvidhivaddakṣiṇāgrān prayatnataḥ | [MPur, 17 46.1]
sarvavarṇena cānnena piṇḍāṃstu pitṛyajñavat | [MPur, 17 46.2]
avanejanapūrvaṃ tu nāmagotreṇa mānavaḥ | [MPur, 17 47.1]
gandhadhūpādikaṃ dadyātkṛtvā pratyavanejanam | [MPur, 17 47.2]
jānvācya savyaṃ savyena pāṇinātha pradakṣiṇam | [MPur, 17 48.1]
pitryamānīya tatkāryaṃ vidhivaddarbhapāṇinā | [MPur, 17 48.2]
dīpaprajvālanaṃ tadvatkuryātpuṣpārcanaṃ budhaḥ | [MPur, 17 49.1]
athācānteṣu cācamya vāri dadyātsakṛtsakṛt | [MPur, 17 49.2]
atha puṣpākṣatān paścādakṣayyodakam eva ca | [MPur, 17 50.1]
satilaṃ nāmagotreṇa dadyācchaktyā ca dakṣiṇām | [MPur, 17 50.2]
gobhūhiraṇyavāsāṃsi bhavyāni śayanāni ca | [MPur, 17 51.1]
dadyādyadiṣṭaṃ viprāṇāmātmanaḥ pitureva ca | [MPur, 17 51.2]
vittaśāṭhyena rahitaḥ pitṛbhyaḥ prītimāvahan | [MPur, 17 52.1]
tataḥ svadhāvācanakaṃ viśvadeveṣu codakam | [MPur, 17 52.2]
dattvāśīḥ pratigṛhṇīyāddvijebhyaḥ prāṅmukho budhaḥ | [MPur, 17 53.1]
aghorāḥ pitaraḥ santu santvityuktaḥ punar dvijaiḥ | [MPur, 17 53.2]
gotraṃ tathā vardhatāṃ nastathetyuktaśca taiḥ punaḥ | [MPur, 17 54.1]
dātāro no 'bhivardhantāmiti caivamudīrayet | [MPur, 17 54.2]
etāḥ satyāśiṣaḥ santu santvityuktaśca taiḥ punaḥ | [MPur, 17 55.1]
svastivācanakaṃ kuryātpiṇḍānuddhṛtya bhaktitaḥ | [MPur, 17 55.2]
uccheṣaṇaṃ tu tattiṣṭhedyāvadviprā visarjitāḥ | [MPur, 17 56.1]
tato grahabaliṃ kuryāditi dharmavyavasthitiḥ | [MPur, 17 56.2]
uccheṣaṇaṃ bhūmigatam ajihmasyāstikasya ca | [MPur, 17 57.1]
dāsavargasya tatpitryaṃ bhāgadheyaṃ pracakṣate | [MPur, 17 57.2]
pitṛbhir nirmitaṃ pūrvametadāpyāyanaṃ sadā | [MPur, 17 58.1]
aputrāṇāṃ saputrāṇāṃ strīṇāmapi narādhipa | [MPur, 17 58.2]
tatastānagrataḥ sthitvā parigṛhyodapātrakam | [MPur, 17 59.1]
vāje vāja iti japankuśāgreṇa visarjayet | [MPur, 17 59.2]
bahiḥ pradakṣiṇāṃ kuryātpadāny aṣṭāv anuvrajan | [MPur, 17 60.1]
bandhuvargeṇa sahitaḥ putrabhāryāsamanvitaḥ | [MPur, 17 60.2]
nivṛtya praṇipatyātha paryukṣyāgniṃ samantravat | [MPur, 17 61.1]
vaiśvadevaṃ prakurvīta naityakaṃ balimeva ca | [MPur, 17 61.2]
tatastu vaiśvadevānte sabhṛtyasutabāndhavaḥ | [MPur, 17 62.1]
bhuñjītātithisaṃyuktaḥ sarvaṃ pitṛniṣevitam | [MPur, 17 62.2]
etaccānupanīto'pi kuryātsarveṣu parvasu | [MPur, 17 63.1]
śrāddhaṃ sādhāraṇaṃ nāma sarvakāmaphalapradam | [MPur, 17 63.2]
bhāryāvirahito 'pyetatpravāsastho 'pi bhaktimān | [MPur, 17 64.1]
śūdro 'pyamantravatkuryād anena vidhinā budhaḥ | [MPur, 17 64.2]
tṛtīyamābhyudayikaṃ vṛddhiśrāddhaṃ taducyate | [MPur, 17 65.1]
utsavānandasambhāre yajñodvāhādimaṅgale | [MPur, 17 65.2]
mātaraḥ prathamaṃ pūjyāḥ pitarastadanantaram | [MPur, 17 66.1]
tato mātāmahā rājanviśve devāstathaiva ca | [MPur, 17 66.2]
pradakṣiṇopacāreṇa dadhyakṣataphalodakaiḥ | [MPur, 17 67.1]
prāṅmukho nirvapetpiṇḍāndūrvayā ca kuśairyutān | [MPur, 17 67.2]
sampannam ityabhyudaye dadyādarghyaṃ dvayor dvayoḥ | [MPur, 17 68.1]
yugmā dvijātayaḥ pūjyā vastrakārtasvarādibhiḥ | [MPur, 17 68.2]
tilārthastu yavaiḥ kāryo nāndīśabdānupūrvakaḥ | [MPur, 17 69.1]
māṅgalyāni ca sarvāṇi vācayeddvijapuṃgavaiḥ | [MPur, 17 69.2]
evaṃ śūdro'pi sāmānyavṛddhiśrāddhe'pi sarvadā | [MPur, 17 70.1]
namaskāreṇa mantreṇa kuryādāmānnataḥ sadā | [MPur, 17 70.2]
dānapradhānaḥ śūdraḥ syādityāha bhagavānprabhuḥ | [MPur, 17 71.1]
dānena sarvakāmāptirasya saṃjāyate yataḥ | [MPur, 17 71.2]
{MPur, 18}
sūta uvāca | [MPur, 18 1.1]
ekoddiṣṭamato vakṣye yaduktaṃ cakrapāṇinā | [MPur, 18 1.2]
mṛte putrairyathā kāryamāśaucaṃ ca pitaryapi | [MPur, 18 1.3]
daśāhaṃ śāvamāśaucaṃ brāhmaṇeṣu vidhīyate | [MPur, 18 2.1]
kṣatriyeṣu daśa dve ca pakṣaṃ vaiśyeṣu caiva hi | [MPur, 18 2.2]
śūdreṣu māsamāśaucaṃ sapiṇḍeṣu vidhīyate | [MPur, 18 3.1]
naiśaṃ vākṛtacūḍasya trirātraṃ parataḥ smṛtam | [MPur, 18 3.2]
janane'pyevameva syātsarvavarṇeṣu sarvadā | [MPur, 18 4.1]
tathāsthisaṃcayād ūrdhvamaṅgasparśo vidhīyate | [MPur, 18 4.2]
pretāya piṇḍadānaṃ tu dvādaśāhaṃ samācaret | [MPur, 18 5.1]
pātheyaṃ tasya tatproktaṃ yataḥ prītikaraṃ mahat | [MPur, 18 5.2]
tasmātpretapuraṃ preto dvādaśāhaṃ na nīyate | [MPur, 18 6.1]
gṛhaṃ putraṃ kalatraṃ ca dvādaśāhaṃ prapaśyati | [MPur, 18 6.2]
tasmānnidheyamākāśe daśarātraṃ payastathā | [MPur, 18 7.1]
sarvadāhopaśāntyartham adhvaśramavināśanam | [MPur, 18 7.2]
tata ekādaśāhe tu dvijānekādaśaiva tu | [MPur, 18 8.1]
kṣatrādiḥ sūtakānte tu bhojayedayujo dvijān | [MPur, 18 8.2]
dvitīye'hni punastadvadekoddiṣṭaṃ samācaret | [MPur, 18 9.1]
āvāhanāgnaukaraṇaṃ daivahīnaṃ vidhānataḥ | [MPur, 18 9.2]
ekaṃ pavitrameko 'rgha ekaḥ piṇḍo vidhīyate | [MPur, 18 10.1]
upatiṣṭhatāmityetaddeyaṃ paścāttilodakam | [MPur, 18 10.2]
svaditaṃ vikiredbrūyādvisarge cābhiramyatām | [MPur, 18 11.1]
śeṣaṃ pūrvavadatrāpi kāryaṃ vedavidā pituḥ | [MPur, 18 11.2]
anena vidhinā sarvam anumāsaṃ samācaret | [MPur, 18 12.1]
sūtakāntāddvitīye'hni śayyāṃ dadyādvilakṣaṇām | [MPur, 18 12.2]
kāñcanaṃ puruṣaṃ tadvatphalavastrasamanvitām | [MPur, 18 13.1]
saṃpūjya dvijadāmpatyaṃ nānābharaṇabhūṣaṇaiḥ | [MPur, 18 13.2]
vṛṣotsargaṃ prakurvīta deyā ca kapilā śubhā | [MPur, 18 14.1]
udakumbhaśca dātavyo bhakṣyabhojyasamanvitaḥ | [MPur, 18 14.2]
yāvad abdaṃ naraśreṣṭha satilodakapūrvakam | [MPur, 18 15.1]
tataḥ saṃvatsare pūrṇe sapiṇḍīkaraṇaṃ bhavet | [MPur, 18 15.2]
sapiṇḍīkaraṇādūrdhvaṃ pretaḥ pārvaṇabhāgbhavet | [MPur, 18 16.1]
vṛddhipūrveṣu yogyaśca gṛhasthaśca bhavettataḥ | [MPur, 18 16.2]
sapiṇḍīkaraṇe śrāddhe devapūrvaṃ niyojayet | [MPur, 18 17.1]
pitṝn nivāsayettatra pṛthakpretaṃ vinirdiśet | [MPur, 18 17.2]
gandhodakatilairyuktaṃ kuryātpātracatuṣṭayam | [MPur, 18 18.1]
arghārthaṃ pitṛpātreṣu pretapātraṃ prasecayet | [MPur, 18 18.2]
tadvatsaṃkalpya caturaḥ piṇḍānpiṇḍapradastathā | [MPur, 18 19.1]
ye samānā iti dvābhyāmantyaṃ tu vibhajettridhā | [MPur, 18 19.2]
caturthasya punaḥ kāryaṃ na kadācidato bhavet | [MPur, 18 20.1]
tataḥ pitṛtvamāpannaḥ sarvatastuṣṭimāgataḥ | [MPur, 18 20.2]
agniṣvāttādimadhyatvaṃ prāpnotyamṛtamuttamam | [MPur, 18 21.1]
sapiṇḍīkaraṇādūrdhvaṃ tasmai tasmānna dīyate | [MPur, 18 21.2]
pitṛṣveva tu dātavyaṃ tatpiṇḍo yeṣu saṃsthitaḥ | [MPur, 18 22.1]
tataḥ prabhṛti saṃkrāntāv uparāgādiparvasu | [MPur, 18 22.2]
tripiṇḍamācarecchrāddhamekoddiṣṭe mṛte 'hani | [MPur, 18 23.1]
ekoddiṣṭaṃ parityajya mṛtāhe yaḥ samācaret | [MPur, 18 23.2]
sadaiva pitṛhā sa syānmātṛbhrātṛvināśakaḥ | [MPur, 18 24.1]
mṛtāhe pārvaṇaṃ kurvannadho'dho yāti mānavaḥ | [MPur, 18 24.2]
saṃpṛkteṣvākulībhāvaḥ preteṣu tu gato bhavet | [MPur, 18 25.1]
pratisaṃvatsaraṃ tasmādekoddiṣṭaṃ samācaret | [MPur, 18 25.2]
yāvadabdaṃ tu yo dadyādudakumbhaṃ vimatsaraḥ | [MPur, 18 26.1]
pretāyānnasamāyuktaṃ so 'śvamedhaphalaṃ labhet | [MPur, 18 26.2]
āmaśrāddhaṃ yadā kuryādvidhijñaḥ śrāddhadastadā | [MPur, 18 27.1]
tenāgnaukaraṇaṃ kuryātpiṇḍāṃstenaiva nirvapet | [MPur, 18 27.2]
tribhiḥ sapiṇḍīkaraṇe aśeṣatritaye pitā | [MPur, 18 28.1]
yadā prāpsyati kālena tadā mucyeta bandhanāt | [MPur, 18 28.2]
mukto'pi lepabhāgitvaṃ prāpnoti kuśamārjanāt | [MPur, 18 29.1]
lepabhājaścaturthādyāḥ pitrādyāḥ piṇḍabhāginaḥ | [MPur, 18 29.2]
piṇḍadaḥ saptamasteṣāṃ sāpiṇḍyaṃ sāptapauruṣam | [MPur, 18 29.3]
{MPur, 19}
ṛṣaya ūcuḥ | [MPur, 19 1.1]
kathaṃ kavyāni deyāni havyāni ca janairiha | [MPur, 19 1.2]
gacchanti pitṛlokasthānprāpakaḥ ko 'tra gadyate | [MPur, 19 1.3]
yadi martyo dvijo bhuṅkte hūyate yadi vānale | [MPur, 19 2.1]
śubhāśubhātmakaiḥ pretairdattaṃ tadbhujyate katham | [MPur, 19 2.2]
sūta uvāca | [MPur, 19 3.1]
vasūnvadanti ca pitṝn rudrāṃścaiva pitāmahān | [MPur, 19 3.2]
prapitāmahāṃstathādityānityevaṃ vaidikī śrutiḥ | [MPur, 19 3.3]
nāma gotraṃ pitṝṇāṃ tu prāpakaṃ havyakavyayoḥ | [MPur, 19 4.1]
śrāddhasya mantrāḥ śraddhā ca upayojyātibhaktitaḥ | [MPur, 19 4.2]
agniṣvāttādayasteṣāmādhipatye vyavasthitāḥ | [MPur, 19 5.1]
nāmagotrakāladeśā bhavāntaragatānapi | [MPur, 19 5.2]
prāṇinaḥ prīṇayantyete tadāhāratvamāgatān | [MPur, 19 6.1]
devo yadi pitā jātaḥ śubhakarmānuyogataḥ | [MPur, 19 6.2]
tasyānnamamṛtaṃ bhūtvā divyatve 'pyanugacchati | [MPur, 19 7.1]
daityatve bhogarūpeṇa paśutve ca tṛṇaṃ bhavet | [MPur, 19 7.2]
śrāddhānnaṃ vāyurūpeṇa sarpatve 'pyupatiṣṭhati | [MPur, 19 8.1]
pānaṃ bhavati yakṣatve rākṣasatve tathāmiṣam | [MPur, 19 8.2]
danujatve tathā māyā pretatve rudhirodakam | [MPur, 19 9.1]
manuṣyatve 'nnapānāni nānābhogarasaṃ bhavet | [MPur, 19 9.2]
ratiśaktiḥ striyaḥ kāntā bhojyaṃ bhojanaśaktitā | [MPur, 19 10.1]
dānaśaktiḥ savibhavā rūpamārogyameva ca | [MPur, 19 10.2]
śraddhā puṣpamidaṃ proktaṃ phalaṃ brahmasamāgamaḥ | [MPur, 19 11.1]
āyuḥ putrān dhanaṃ vidyāṃ svargaṃ mokṣaṃ sukhāni ca | [MPur, 19 11.2]
rājyaṃ caiva prayacchanti prītāḥ pitṛgaṇā nṛṇām | [MPur, 19 12.1]
śrūyate ca purā mokṣaṃ prāptāḥ kauśikasūnavaḥ | [MPur, 19 12.2]
pañcabhirjanmasambandhairgatā viṣṇoḥ paraṃ padam | [MPur, 19 12.3]
{MPur, 20}
ṛṣaya ūcuḥ | [MPur, 20 1.1]
kathaṃ kauśikadāyādāḥ prāptāste yogamuttamam | [MPur, 20 1.2]
pañcabhirjanmasambandhaiḥ kathaṃ karmakṣayo bhavet | [MPur, 20 1.3]
sūta uvāca | [MPur, 20 2.1]
kauśiko nāma dharmātmā kurukṣetre mahānṛṣiḥ | [MPur, 20 2.2]
nāmataḥ karmatastasya sutānsapta nibodhata | [MPur, 20 2.3]
śvasṛpaḥ krodhano hiṃsraḥ piśunaḥ kavireva ca | [MPur, 20 3.1]
vāgduṣṭaḥ pitṛvartī ca gargaśiṣyāstadābhavan | [MPur, 20 3.2]
pitaryuparate teṣāmabhūddurbhikṣamulbaṇam | [MPur, 20 4.1]
anāvṛṣṭiśca mahatī sarvalokabhayaṃkarī | [MPur, 20 4.2]
gargādeśādvane dogdhrīṃ rakṣantaste tapodhanāḥ | [MPur, 20 5.1]
khādāmaḥ kapilāmetāṃ vayaṃ kṣutpīḍitā bhṛśam | [MPur, 20 5.2]
iti cintayatāṃ pāpaṃ laghuḥ prāha tadānujaḥ | [MPur, 20 6.1]
yadyavaśyamiyaṃ vadhyā śrāddharūpeṇa yojyatām | [MPur, 20 6.2]
śrāddhe niyojyamāneyaṃ pāpāttrāsyati no dhruvam | [MPur, 20 7.1]
eva kurvityanujñātaḥ pitṛvartī tadānujaiḥ | [MPur, 20 7.2]
cakre samāhitaḥ śrāddhamupayujya ca tāṃ punaḥ | [MPur, 20 8.1]
dvau daive bhrātarau kṛtvā pitre trīnapyanukramāt | [MPur, 20 8.2]
tathaikamatithiṃ kṛtvā śrāddhadaḥ svayameva tu | [MPur, 20 9.1]
cakāra mantravacchrāddhaṃ smaranpitṛparāyaṇaḥ | [MPur, 20 9.2]
vinā gavā vatsako'pi gurave viniveditaḥ | [MPur, 20 10.1]
vyāghreṇa nihatā dhenurvatso 'yaṃ pratigṛhyatām | [MPur, 20 10.2]
evaṃ sā bhakṣitā dhenuḥ saptabhistaistapodhanaiḥ | [MPur, 20 11.1]
vaidikaṃ balamāśritya krūre karmaṇi nirbhayāḥ | [MPur, 20 11.2]
tataḥ kālāvakṛṣṭāste vyādhā dāśapure'bhavan | [MPur, 20 12.1]
jātismaratvaṃ prāptāste pitṛbhāvena bhāvitāḥ | [MPur, 20 12.2]
yatkṛtaṃ krūrakarmāpi śrāddharūpeṇa taistadā | [MPur, 20 13.1]
tena te bhavane jātā vyādhānāṃ krūrakarmiṇām | [MPur, 20 13.2]
pitṝṇāṃ caiva māhātmyājjātā jātismarāstu te | [MPur, 20 14.1]
te tu vairāgyayogena āsthāyānaśanaṃ punaḥ | [MPur, 20 14.2]
jātismarāḥ sapta jātā mṛgāḥ kālañjare girau | [MPur, 20 15.1]
nīlakaṇṭhasya purataḥ pitṛbhāvānubhāvitāḥ | [MPur, 20 15.2]
tatrāpi jñānavairāgyātprāṇānutsṛjya dharmataḥ | [MPur, 20 16.1]
lokair avekṣyamāṇāste tīrthānte 'naśanena tu | [MPur, 20 16.2]
mānase cakravākāste saṃjātāḥ sapta yoginaḥ | [MPur, 20 17.1]
nāmataḥ karmataḥ sarvāñchṛṇudhvaṃ dvijasattamāḥ | [MPur, 20 17.2]
sumanāḥ kumudaḥ śuddhaśchidradarśī sunetrakaḥ | [MPur, 20 18.1]
sunetraścāṃśumāṃścaiva saptaite yogapāragāḥ | [MPur, 20 18.2]
yogabhraṣṭāstrayasteṣāṃ babhramuś cālpacetanāḥ | [MPur, 20 19.1]
dṛṣṭvā vibhrājamānaṃ tamudyāne strībhiranvitam | [MPur, 20 19.2]
krīḍantaṃ vividhair bhāvair mahābalaparākramam | [MPur, 20 20.1]
pañcālānvayasambhūtaṃ prabhūtabalavāhanam | [MPur, 20 20.2]
rājyakāmo'bhavaccaikasteṣāṃ madhye jalaukasām | [MPur, 20 21.1]
pitṛvartī ca yo vipraḥ śrāddhakṛt pitṛvatsalaḥ | [MPur, 20 21.2]
aparau mantriṇau dṛṣṭvā prabhūtabalavāhanau | [MPur, 20 22.1]
mantritve cakratuścecchāmasminmartye dvijottamāḥ | [MPur, 20 22.2]
tanmadhye ye tu niṣkāmāste babhūvur dvijottamāḥ | [MPur, 20 23.1]
vibhrājaputrastveko'bhūdbrahmadatta iti smṛtaḥ | [MPur, 20 23.2]
mantriputrau tathā cobhau kaṇḍarīkasubālakau | [MPur, 20 24.1]
brahmadatto 'bhiṣiktaḥ sanpurohitavipaścitā | [MPur, 20 24.2]
pañcālarājo vikrāntaḥ sarvaśāstraviśāradaḥ | [MPur, 20 25.1]
yogavitsarvajantūnāṃ rutavettābhavattadā | [MPur, 20 25.2]
tasya rājño'bhavadbhāryā devalasyātmajā śubhā | [MPur, 20 26.1]
saṃnatirnāma vikhyātā kapilā yābhavatpurā | [MPur, 20 26.2]
pitṛkārye niyuktatvād abhavad brahmavādinī | [MPur, 20 27.1]
tayā cakāra sahitaḥ sa rājyaṃ rājanandanaḥ | [MPur, 20 27.2]
kadācidudyānagatastayā saha sa pārthivaḥ | [MPur, 20 28.1]
dadarśa kīṭamithunamanaṅgakalahākulam | [MPur, 20 28.2]
pipīlikāmanunayanparitaḥ kīṭakāmukaḥ | [MPur, 20 29.1]
pañcabāṇābhitaptāṅgaḥ sagadgadam uvāca ha | [MPur, 20 29.2]
na tvayā sadṛśī loke kāminī vidyate kvacit | [MPur, 20 30.1]
madhyakṣāmātijaghanā bṛhadvakṣo'bhigāminī | [MPur, 20 30.2]
suvarṇavarṇā suśroṇī mañjūktā cāruhāsinī | [MPur, 20 31.1]
sulakṣyanetrarasanā guḍaśarkaravatsalā | [MPur, 20 31.2]
bhokṣyase mayi bhukte tvaṃ snāsi snāte tathā mayi | [MPur, 20 32.1]
proṣite sati dīnā tvaṃ kruddhe'pi bhayacañcalā | [MPur, 20 32.2]
kimarthaṃ vada kalyāṇi saroṣavadanā sthitā | [MPur, 20 33.1]
sā tamāha sakopā tu kim ālapasi māṃ śaṭha | [MPur, 20 33.2]
tvayā modakacūrṇaṃ tu māṃ vihāya vineṣyatā | [MPur, 20 34.1]
pradattaṃ samatikrānte dine 'nyasyāḥ samanmatha | [MPur, 20 34.2]
pipīlika uvāca | [MPur, 20 35.1]
tvatsādṛśyānmayā dattamanyasyai varavarṇini | [MPur, 20 35.2]
tadekamaparādhaṃ me kṣantumarhasi bhāmini | [MPur, 20 35.3]
naitadevaṃ kariṣyāmi punaḥ kvāpīha suvrate | [MPur, 20 36.1]
spṛśāmi pādau satyena prasīda praṇatasya me | [MPur, 20 36.2]
sūta uvāca | [MPur, 20 37.1]
iti tadvacanaṃ śrutvā sā prasannābhavattataḥ | [MPur, 20 37.2]
ātmānam arpayāmāsa mohanāya pipīlikā | [MPur, 20 37.3]
brahmadatto'pyaśeṣaṃ taṃ jñātvā vismayam āgamat | [MPur, 20 38.1]
sarvasattvarutajñatvātprasādāc cakrapāṇinaḥ | [MPur, 20 38.2]
{MPur, 21}
ṛṣaya ūcuḥ | [MPur, 21 1.1]
kathaṃ sattvarutajño'bhūdbrahmadatto dharātale | [MPur, 21 1.2]
taccābhavatkasya kule cakravākacatuṣṭayam | [MPur, 21 1.3]
sūta uvāca | [MPur, 21 2.1]
tasminneva pure jātāste ca cakrāhvayāstadā | [MPur, 21 2.2]
vṛddhadvijasya dāyādā viprā jātismarāḥ purā | [MPur, 21 2.3]
dhṛtimāṃstattvadarśī ca vidyācaṇḍas tapotsukaḥ | [MPur, 21 3.1]
nāmataḥ karmataścaite sudaridrasya te sutāḥ | [MPur, 21 3.2]
tapase buddhirabhavattadā teṣāṃ dvijanmanām | [MPur, 21 4.1]
yāsyāmaḥ paramāṃ siddhim ity ūcus te dvijottamāḥ | [MPur, 21 4.2]
tatastadvacanaṃ śrutvā sudaridro mahātapāḥ | [MPur, 21 5.1]
uvāca dīnayā vācā kimetaditi putrakāḥ | [MPur, 21 5.2]
adharma eṣa iti vaḥ pitā tān abhyavārayat | [MPur, 21 6.1]
vṛddhaṃ pitaramutsṛjya daridraṃ vanavāsinaḥ | [MPur, 21 6.2]
ko nu dharmo'tra bhavitā mattyāgādgatireva vā | [MPur, 21 7.1]
ūcuste kalpitā vṛttistava tāta vadasva tat | [MPur, 21 7.2]
vittametatpuro rājñaḥ sa te dāsyati puṣkalam | [MPur, 21 8.1]
dhanaṃ grāmasahasrāṇi prabhāte paṭhatastava | [MPur, 21 8.2]
ye vipramukhyāḥ kurujāṅgaleṣu dāśāstathā dāśapure mṛgāśca | [MPur, 21 9.1]
kālañjare sapta ca cakravākā ye mānase te vayamatra siddhāḥ | [MPur, 21 9.2]
ityuktvā pitaraṃ jagmuste vanaṃ tapase punaḥ | [MPur, 21 10.1]
vṛddho'pi rājabhavanaṃ jagāmātmārthasiddhaye | [MPur, 21 10.2]
anagho nāma vaibhrājaḥ pāñcālādhipatiḥ purā | [MPur, 21 11.1]
putrārthī devadeveśaṃ hariṃ nārāyaṇaṃ prabhum | [MPur, 21 11.2]
ārādhayāmāsa vibhuṃ tīvravrataparāyaṇaḥ | [MPur, 21 12.1]
tataḥ kālena mahatā tuṣṭastasya janārdanaḥ | [MPur, 21 12.2]
varaṃ vṛṇīṣva bhadraṃ te hṛdayenepsitaṃ nṛpa | [MPur, 21 13.1]
evamuktastu devena vavre sa varamuttamam | [MPur, 21 13.2]
putraṃ me dehi deveśa mahābalaparākramam | [MPur, 21 14.1]
pāragaṃ sarvaśāstrāṇāṃ dhārmikaṃ yogināṃ param | [MPur, 21 14.2]
sarvasattvarutajñaṃ me dehi yoginamātmajam | [MPur, 21 15.1]
evamastviti viśvātmā tamāha parameśvaraḥ | [MPur, 21 15.2]
paśyatāṃ sarvadevānāṃ tatraivāntaradhīyata | [MPur, 21 16.1]
tataḥ sa tasya putro 'bhūdbrahmadattaḥ pratāpavān | [MPur, 21 16.2]
sarvasattvānukampī ca sarvasattvabalādhikaḥ | [MPur, 21 17.1]
sarvasattvarutajñaśca sarvasattveśvareśvaraḥ | [MPur, 21 17.2]
ahasattena yogātmā sa pipīlikarāgataḥ | [MPur, 21 18.1]
yatra tatkīṭamithunaṃ ramamāṇamavasthitam | [MPur, 21 18.2]
tataḥ sā saṃnatirdṛṣṭvā taṃ hasantaṃ suvismitā | [MPur, 21 19.1]
kimapyāśaṅkya manasā tamapṛcchannareśvaram | [MPur, 21 19.2]
saṃnatiruvāca | [MPur, 21 20.1]
akasmād atihāsaste kimartham abhavannṛpa | [MPur, 21 20.2]
hāsyahetuṃ na jānāmi yadakāle kṛtaṃ tvayā | [MPur, 21 20.3]
sūta uvāca | [MPur, 21 21.1]
avadadrājaputro'pi sa pipīlikabhāṣitam | [MPur, 21 21.2]
rāgavāgbhiḥ samutpannametaddhāsyaṃ varānane | [MPur, 21 21.3]
na cānyatkāraṇaṃ kiṃciddhāsyahetau śucismite | [MPur, 21 22.1]
na sāmanyat tadā devī prāhālīkamidaṃ vacaḥ | [MPur, 21 22.2]
ahamevādya hasitā na jīviṣye tvayādhunā | [MPur, 21 23.1]
kathaṃ pipīlikālāpaṃ martyo vetti vinā surān | [MPur, 21 23.2]
tasmāttvayāham eveha hasitā kimataḥ param | [MPur, 21 24.1]
tato niruttaro rājā jijñāsustatpuro hareḥ | [MPur, 21 24.2]
āsthāya niyamaṃ tasthau saptarātramakalmaṣaḥ | [MPur, 21 25.1]
svapne prāha hṛṣīkeśaḥ prabhāte paryaṭanpuram | [MPur, 21 25.2]
vṛddhadvijo yastadvākyātsarvaṃ jñāsyasyaśeṣataḥ | [MPur, 21 26.1]
ityuktvāntardadhe viṣṇuḥ prabhāte'tha nṛpaḥ purāt | [MPur, 21 26.2]
nirgacchanmantrisahitaḥ sabhāryo vṛddhamagrataḥ | [MPur, 21 27.1]
gadantaṃ vipram āyāntaṃ taṃ vṛddhaṃ saṃdadarśa ha | [MPur, 21 27.2]
brāhmaṇa uvāca | [MPur, 21 28.1]
ye vipramukhyāḥ kurujāṅgaleṣu dāśāstathā dāśapure mṛgāśca | [MPur, 21 28.2]
kālañjare sapta ca cakravākā ye mānase te vayamatra siddhāḥ | [MPur, 21 28.3]
sūta uvāca | [MPur, 21 29.1]
ityākarṇya vacastābhyāṃ sa papāta śucā tataḥ | [MPur, 21 29.2]
jātismaratvamagamattau ca mantrivarāv ubhau | [MPur, 21 29.3]
kāmaśāstrapraṇetā ca bābhravyastu subālakaḥ | [MPur, 21 30.1]
pāñcāla iti lokeṣu viśrutaḥ sarvaśāstravit | [MPur, 21 30.2]
kaṇḍarīko'pi dharmātmā vedaśāstrapravartakaḥ | [MPur, 21 31.1]
bhūtvā jātismarau śokātpatitāv agratastadā | [MPur, 21 31.2]
hā vayaṃ yogavibhraṣṭāḥ kāmataḥ karmabandhanāḥ | [MPur, 21 32.1]
evaṃ vilapya bahuśastrayaste yogapāragāḥ | [MPur, 21 32.2]
vismayācchrāddhamāhātmyamabhinandya punaḥ punaḥ | [MPur, 21 33.1]
tatastasmai dhanaṃ dattvā prabhūtagrāmasaṃyutam | [MPur, 21 33.2]
visṛjya brāhmaṇaṃ taṃ ca vṛddhaṃ dhanamudānvitam | [MPur, 21 34.1]
ātmīyaṃ nṛpatiḥ putraṃ nṛpalakṣaṇasaṃyutam | [MPur, 21 34.2]
viṣvaksenābhidhānaṃ tu rājā rājye'bhyaṣecayat | [MPur, 21 35.1]
mānase militāḥ sarve tataste yogināṃ varāḥ | [MPur, 21 35.2]
brahmadattādayastasminpitṛsaktā vimatsarāḥ | [MPur, 21 36.1]
saṃnatiścābhavadbhraṣṭā mayaitatkila kāritam | [MPur, 21 36.2]
rājyatyāgaphalaṃ sarvaṃ yadetad abhilaṣyate | [MPur, 21 37.1]
tatheti prāha rājā tu punastāmabhinandayan | [MPur, 21 37.2]
tvatprasādādidaṃ sarvaṃ mayaitatprāpyate phalam | [MPur, 21 38.1]
tataste yogamāsthāya sarva eva vanaukasaḥ | [MPur, 21 38.2]
brahmarandhreṇa paramaṃ padamāpustapobalāt | [MPur, 21 39.1]
evamāyurdhanaṃ vidyāṃ svargaṃ mokṣaṃ sukhāni ca | [MPur, 21 39.2]
prayacchanti sutānrājyaṃ nṛṇāṃ prītāḥ pitāmahāḥ | [MPur, 21 40.1]
ya idaṃ pitṛmāhātmyaṃ brahmadattasya ca dvijāḥ | [MPur, 21 40.2]
dvijebhyaḥ śrāvayedyo vā śṛṇotyatha paṭhettu vā | [MPur, 21 41.1]
kalpakoṭiśataṃ sāgraṃ brahmaloke mahīyate | [MPur, 21 41.2]
{MPur, 22}
ṛṣaya ūcuḥ | [MPur, 22 1.1]
kasminkāle ca tacchrāddhamanantaphaladaṃ bhavet | [MPur, 22 1.2]
kasminvāsarabhāge tu śrāddhakṛcchrāddhamācaret | [MPur, 22 1.3]
tīrtheṣu keṣu ca kṛtaṃ śrāddhaṃ bahuphalaṃ bhavet | [MPur, 22 1.4]
sūta uvāca | [MPur, 22 2.1]
aparāhṇe tu samprāpte abhijidrauhiṇodaye | [MPur, 22 2.2]
yatkiṃciddīyate tatra tadakṣayamudāhṛtam | [MPur, 22 2.3]
tīrthāni yāni śastāni pitṝṇāṃ vallabhāni ca | [MPur, 22 3.1]
nāmatastāni vakṣyāmi saṃkṣepeṇa dvijottamāḥ | [MPur, 22 3.2]
pitṛtīrthaṃ gayā nāma sarvatīrthavaraṃ śubham | [MPur, 22 4.1]
yatrāste devadeveśaḥ svayameva pitāmahaḥ | [MPur, 22 4.2]
tatraiṣā pitṛbhirgītā gāthā bhāgamabhīpsubhiḥ | [MPur, 22 5]
eṣṭavyā bahavaḥ putrā yadyeko'pi gayāṃ vrajate | [MPur, 22 6.1]
yajeta vāśvamedhena nīlaṃ vā vṛṣamutsṛjet | [MPur, 22 6.2]
tathā vārāṇasī puṇyā pitṝṇāṃ vallabhā sadā | [MPur, 22 7.1]
yatrāvimuktasāṃnidhyaṃ bhuktimuktiphalapradam | [MPur, 22 7.2]
pitṝṇāṃ vallabhaṃ tadvatpuṇyaṃ ca vimaleśvaram | [MPur, 22 8.1]
pitṛtīrthaṃ prayāgaṃ tu sarvakāmaphalapradam | [MPur, 22 8.2]
vaṭeśvarastu bhagavānmādhavena samanvitaḥ | [MPur, 22 9.1]
yoganidrāśayastadvatsadā vasati keśavaḥ | [MPur, 22 9.2]
daśāśvamedhikaṃ puṇyaṃ gaṅgādvāraṃ tathaiva | [MPur, 22 10.1]
nandātha lalitā tadvattīrthaṃ māyāpurī śubhā | [MPur, 22 10.2]
tathā mitrapadaṃ nāma tataḥ kedāramuttamam | [MPur, 22 11.1]
gaṅgāsāgaramityāhuḥ sarvatīrthamayaṃ śubham | [MPur, 22 11.2]
tīrthaṃ brahmasarastadvacchatadrusalile hrade | [MPur, 22 12.1]
tīrthaṃ tu naimiṣaṃ nāma sarvatīrthaphalapradam | [MPur, 22 12.2]
gaṅgodbhedastu gomatyāṃ yatrodbhūtaḥ sanātanaḥ | [MPur, 22 13.1]
tathā yajñavarāhastu devadevaśca śūlabhṛt | [MPur, 22 13.2]
yatra tatkāñcanaṃ dvāramaṣṭādaśabhujo haraḥ | [MPur, 22 14.1]
nemistu haricakrasya śīrṇā yatrābhavatpurā | [MPur, 22 14.2]
tadetannaimiṣāraṇyaṃ sarvatīrthaniṣevitam | [MPur, 22 15.1]
devadevasya tatrāpi vārāhasya tu darśanam | [MPur, 22 15.2]
yaḥ prayāti sa pūtātmā nārāyaṇapadaṃ vrajet | [MPur, 22 16.1]
kṛtaśaucaṃ mahāpuṇyaṃ sarvapāpaniṣūdanam | [MPur, 22 16.2]
yatrāste nārasiṃhastu svayameva janārdanaḥ | [MPur, 22 17.1]
tīrthamikṣumatī nāma pitṝṇāṃ vallabhaṃ sadā | [MPur, 22 17.2]
saṃgame yatra tiṣṭhanti gaṅgāyāḥ pitaraḥ sadā | [MPur, 22 18.1]
kurukṣetraṃ mahāpuṇyaṃ sarvatīrthasamanvitam | [MPur, 22 18.2]
tathā ca sarayūḥ puṇyā sarvadevanamaskṛtā | [MPur, 22 19.1]
irāvatī nadī tadvatpitṛtīrthādhivāsinī | [MPur, 22 19.2]
yamunā devikā kālī candrabhāgā dṛṣadvatī | [MPur, 22 20.1]
nadī veṇumatī puṇyā parā vetravatī tathā | [MPur, 22 20.2]
pitṝṇāṃ vallabhā hy etāḥ śrāddhe koṭiguṇā matāḥ | [MPur, 22 21.1]
jambūmārgaṃ mahāpuṇyaṃ yatra mārgo hi lakṣyate | [MPur, 22 21.2]
adyāpi pitṛtīrthaṃ tatsarvakāmaphalapradam | [MPur, 22 22.1]
nīlakuṇḍamiti khyātaṃ pitṛtīrthaṃ dvijottamāḥ | [MPur, 22 22.2]
tathā rudrasaraḥ puṇyaṃ saro mānasameva ca | [MPur, 22 23.1]
mandākinī tathācchodā vipāśātha sarasvatī | [MPur, 22 23.2]
pūrvamitrapadaṃ tadvadvaidyanāthaṃ mahāphalam | [MPur, 22 23.3]
kṣiprā nadī mahākālastathā kālañjaraṃ śubham | [MPur, 22 23.4]
vaṃśodbhedaṃ harodbhedaṃ gaṅgodbhedaṃ mahāphalam | [MPur, 22 24.1]
bhadreśvaraṃ viṣṇupadaṃ narmadādvārameva ca | [MPur, 22 24.2]
gayāpiṇḍapradānena samānyāhur maharṣayaḥ | [MPur, 22 25.1]
etāni pitṛtīrthāni sarvapāpaharāṇi ca | [MPur, 22 25.2]
smaraṇādapi lokānāṃ kim u śrāddhakṛtāṃ nṛṇām | [MPur, 22 26.1]
oṃkāraṃ pitṛtīrthaṃ ca kāverī kapilodakam | [MPur, 22 26.2]
sambhedaś caṇḍavegāyāstathaivāmarakaṇṭakam | [MPur, 22 27.1]
kurukṣetrācchataguṇaṃ tasminsnānādikaṃ bhavet | [MPur, 22 27.2]
śukratīrthaṃ ca vikhyātaṃ tīrthaṃ someśvaraṃ param | [MPur, 22 28.1]
sarvavyādhiharaṃ puṇyaṃ śatakoṭiphalādhikam | [MPur, 22 28.2]
śrāddhe dāne tathā home svādhyāye jalasaṃnidhau | [MPur, 22 29.1]
kāyāvarohaṇaṃ nāma tathā carmaṇvatī nadī | [MPur, 22 29.2]
gomatī varaṇā tadvattīrthamauśanasaṃ param | [MPur, 22 30.1]
bhairavaṃ bhṛgutuṅgaṃ ca gaurītīrthamanuttamam | [MPur, 22 30.2]
tīrthaṃ vaināyakaṃ nāma bhadreśvaramataḥ param | [MPur, 22 31.1]
tathā pāpaharaṃ nāma puṇyātha tapatī nadī | [MPur, 22 31.2]
mūlatāpī payoṣṇī ca payoṣṇīsaṃgamastathā | [MPur, 22 32.1]
mahābodhiḥ pāṭalā ca nāgatīrthamavantikā | [MPur, 22 32.2]
tathā veṇā nadī puṇyā mahāśālaṃ tathaiva ca | [MPur, 22 33.1]
mahārudraṃ mahāliṅgaṃ daśārṇā ca nadī śubhā | [MPur, 22 33.2]
śatarudrā śatāhvā ca tathā viśvapadaṃ param | [MPur, 22 34.1]
aṅgāravāhikā tadvannadau tau śoṇaghargharau | [MPur, 22 34.2]
kālikā ca nadī puṇyā vitastā ca nadī tathā | [MPur, 22 35.1]
etāni pitṛtīrthāni śasyante snānadānayoḥ | [MPur, 22 35.2]
śrāddhameteṣu yaddattaṃ tadanantaphalaṃ smṛtam | [MPur, 22 36.1]
droṇī vāṭanadī dhārāsaritkṣīranadī tathā | [MPur, 22 36.2]
gokarṇaṃ gajakarṇaṃ ca tathā ca puruṣottamaḥ | [MPur, 22 37.1]
dvārakā kṛṣṇatīrthaṃ ca tathārbudasarasvatī | [MPur, 22 37.2]
nadī maṇimatī nāma tathā ca girikarṇikā | [MPur, 22 38.1]
dhūtapāpaṃ tathā tīrthaṃ samudro dakṣiṇastathā | [MPur, 22 38.2]
eteṣu pitṛtīrtheṣu śrāddhamānantyamaśnute | [MPur, 22 39.1]
tīrthaṃ meghakaraṃ nāma svayameva janārdanaḥ | [MPur, 22 39.2]
yatra śārṅgadharo viṣṇurmekhalāyāmavasthitaḥ | [MPur, 22 40.1]
tathā mandodarītīrthaṃ tīrthaṃ campā nadī śubhā | [MPur, 22 40.2]
tathā sāmalanāthaśca mahāśālanadī tathā | [MPur, 22 41.1]
cakravākaṃ carmakoṭaṃ tathā janmeśvaraṃ mahat | [MPur, 22 41.2]
arjunaṃ tripuraṃ caiva siddheśvaramataḥ param | [MPur, 22 42.1]
śrīśailaṃ śāṃkaraṃ tīrthaṃ nārasiṃhamataḥ param | [MPur, 22 42.2]
mahendraṃ ca tathā puṇyamatha śrīraṅgasaṃjñitam | [MPur, 22 43.1]
eteṣvapi sadā śrāddhamanantaphaladaṃ smṛtam | [MPur, 22 43.2]
darśanādapi caitāni sadyaḥ pāpaharāṇi vai | [MPur, 22 44.1]
tuṅgabhadrā nadī puṇyā tathā bhīmarathī sarit | [MPur, 22 44.2]
bhīmeśvaraṃ kṛṣṇaveṇā kāverī kuḍmalā nadī | [MPur, 22 45.1]
nadī godāvarī nāma trisaṃdhyā tīrthamuttamam | [MPur, 22 45.2]
tīrthaṃ traiyambakaṃ nāma sarvatīrthanamaskṛtam | [MPur, 22 46.1]
yatrāste bhagavānīśaḥ svayameva trilocanaḥ | [MPur, 22 46.2]
śrāddhameteṣu sarveṣu koṭikoṭiguṇaṃ bhavet | [MPur, 22 47.1]
smaraṇādapi pāpāni naśyanti śatadhā dvijāḥ | [MPur, 22 47.2]
śrīparṇī tāmraparṇī ca jayā tīrthamanuttamam | [MPur, 22 48.1]
tathā matsyanadī puṇyā śivadhāraṃ tathaiva ca | [MPur, 22 48.2]
bhadratīrthaṃ ca vikhyātaṃ pampātīrthaṃ ca śāśvatam | [MPur, 22 49.1]
puṇyaṃ rāmeśvaraṃ tadvadelāpuramalaṃ puram | [MPur, 22 49.2]
aṅgabhūtaṃ ca vikhyātam āmardakam alambhuṣam | [MPur, 22 50.1]
āmrātakeśvaraṃ tadvadekāmbhakamataḥ param | [MPur, 22 50.2]
govardhanaṃ hariścandraṃ kṛpucandraṃ pṛthūdakam | [MPur, 22 51.1]
sahasrākṣaṃ hiraṇyākṣaṃ tathā ca kadalī nadī | [MPur, 22 51.2]
rāmādhivāsastatrāpi tathā saumitrisaṃgamaḥ | [MPur, 22 52.1]
indrakīlaṃ mahānādaṃ tathā ca priyamelakam | [MPur, 22 52.2]
etānyapi sadā śrāddhe praśastānyadhikāni tu | [MPur, 22 53.1]
eteṣu sarvadevānāṃ sāṃnidhyaṃ dṛśyate yataḥ | [MPur, 22 53.2]
dānameteṣu sarveṣu dattaṃ koṭiśatādhikam | [MPur, 22 54.1]
bāhudā ca nadīpuṇyā tathā siddhavanaṃ śubham | [MPur, 22 54.2]
tīrthaṃ pāśupataṃ nāma nadī pārvatikā śubhā | [MPur, 22 55.1]
śrāddhameteṣu sarveṣu dattaṃ koṭiśatottaram | [MPur, 22 55.2]
tathaiva pitṛtīrthaṃ tu yatra godāvarī nadī | [MPur, 22 56.1]
yutā liṅgasahasreṇa sarvāntarajalāvahā | [MPur, 22 56.2]
jāmadagnyasya tattīrthaṃ kramād āyātamuttamam | [MPur, 22 57.1]
pratīkasya bhayādbhinnaṃ yatra godāvarī nadī | [MPur, 22 57.2]
tattīrthaṃ havyakavyānām apsaroyugasaṃjñitam | [MPur, 22 58.1]
śrāddhāgnikāryadāneṣu tathā koṭiśatādhikam | [MPur, 22 58.2]
tathā sahasraliṅgaṃ ca rāghaveśvaramuttamam | [MPur, 22 59.1]
sendraphenā nadī puṇyā yatrendraḥ patitaḥ purā | [MPur, 22 59.2]
nihatya namuciṃ śakrastapasā svargamāptavān | [MPur, 22 60.1]
tatra dattaṃ naraiḥ śrāddhamanantaphaladaṃ bhavet | [MPur, 22 60.2]
tīrthaṃ tu puṣkaraṃ nāma śālagrāmaṃ tathaiva ca | [MPur, 22 61.1]
somapānaṃ ca vikhyātaṃ yatra vaiśvānarālayam | [MPur, 22 61.2]
tīrthaṃ sārasvataṃ nāma svāmitīrthaṃ tathaiva ca | [MPur, 22 62.1]
malaṃdarā nadī puṇyā kauśikī candrikā tathā | [MPur, 22 62.2]
vaidarbhā vātha vairā ca payoṣṇī prāṅmukhā parā | [MPur, 22 63.1]
kāverī cottarā puṇyā tathā jālaṃdharo giriḥ | [MPur, 22 63.2]
eteṣu śrāddhatīrtheṣu śrāddhamānantyamaśnute | [MPur, 22 64.1]
lohadaṇḍaṃ tathā tīrthaṃ citrakūṭastathaiva ca | [MPur, 22 64.2]
vindhyayogaśca gaṅgāyāstathā nadītaṭaṃ śubham | [MPur, 22 65.1]
kubjābhraṃ tu tathā tīrthamurvaśīpulinaṃ tathā | [MPur, 22 65.2]
saṃsāramocanaṃ tīrthaṃ tathaiva ṛṇamocanam | [MPur, 22 66.1]
eteṣu pitṛtīrtheṣu śrāddham ānantyamaśnute | [MPur, 22 66.2]
aṭṭahāsaṃ tathā tīrthaṃ gautameśvarameva ca | [MPur, 22 67.1]
tathā vasiṣṭhatīrthaṃ nu hārītaṃ tu tataḥ param | [MPur, 22 67.2]
brahmāvartaṃ kuśāvartaṃ hayatīrthaṃ tathaiva ca | [MPur, 22 68.1]
piṇḍārakaṃ ca vikhyātaṃ śaṅkhoddhāraṃ tathaiva ca | [MPur, 22 68.2]
ghaṇṭeśvaraṃ bilvakaṃ ca nīlaparvatameva ca | [MPur, 22 69.1]
tathā ca dharaṇītīrthaṃ rāmatīrthaṃ tathaiva ca | [MPur, 22 69.2]
aśvatīrthaṃ ca vikhyātamanantaṃ śrāddhadānayoḥ | [MPur, 22 70.1]
tīrthaṃ vedaśiro nāma tathaivaughavatī nadī | [MPur, 22 70.2]
tīrthaṃ vasupradaṃ nāma chāgalāṇḍaṃ tathaiva ca | [MPur, 22 71.1]
eteṣu śrāddhadātāraḥ prayānti paramaṃ padam | [MPur, 22 71.2]
tathāca badarītīrthaṃ gaṇatīrthaṃ tathaiva ca | [MPur, 22 72.1]
jayantaṃ vijayaṃ caiva śakratīrthaṃ tathaiva ca | [MPur, 22 72.2]
śrīpateśca tathā tīrthaṃ tīrthaṃ raivatakaṃ tathā | [MPur, 22 73.1]
tathaiva śāradātīrthaṃ bhadrakāleśvaraṃ tathā | [MPur, 22 73.2]
vaikuṇṭhatīrthaṃ ca paraṃ bhīmeśvaram athāpi vā | [MPur, 22 74.1]
eteṣu śrāddhadātāraḥ prayānti paramāṃ gatim | [MPur, 22 74.2]
tīrthaṃ mātṛgṛhaṃ nāma karavīrapuraṃ tathā | [MPur, 22 75.1]
kuśeśayaṃ ca vikhyātaṃ gaurīśikharameva ca | [MPur, 22 75.2]
nakuleśasya tīrthaṃ ca kardamālaṃ tathaiva ca | [MPur, 22 76.1]
diṇḍipuṇyakaraṃ tadvatpuṇḍarīkapuraṃ tathā | [MPur, 22 76.2]
saptagodāvarītīrthaṃ sarvatīrtheśvareśvaram | [MPur, 22 77.1]
tatra śrāddhaṃ pradātavyamanantaphalamīpsubhiḥ | [MPur, 22 77.2]
eṣa tūddeśataḥ proktastīrthānāṃ saṃgraho mayā | [MPur, 22 78.1]
vāgīśo'pi na śaknoti vistarāt kim u mānuṣaḥ | [MPur, 22 78.2]
satyaṃ tīrthaṃ dayā tīrthaṃ tīrthamindriyanigrahaḥ | [MPur, 22 79.1]
varṇāśramāṇāṃ gehe'pi tīrthaṃ tu samudāhṛtam | [MPur, 22 79.2]
etattīrtheṣu yacchrāddhaṃ tatkoṭiguṇamiṣyate | [MPur, 22 80.1]
yasmāttasmātprayatnena tīrthe śrāddhaṃ samācaret | [MPur, 22 80.2]
prātaḥkālo muhūrtāṃs trīn saṃgavas tāvadeva tu | [MPur, 22 81.1]
madhyāhnastrimuhūrtaḥ syādaparāhṇastataḥ param | [MPur, 22 81.2]
sāyāhnastrimuhūrtaḥ syācchrāddhaṃ tatra na kārayet | [MPur, 22 82.1]
rākṣasī nāma sā velā garhitā sarvakarmasu | [MPur, 22 82.2]
ahno muhūrtā vikhyātā daśa pañca ca sarvadā | [MPur, 22 83.1]
tatrāṣṭamo muhūrto yaḥ sa kālaḥ kutapaḥ smṛtaḥ | [MPur, 22 83.2]
madhyāhne sarvadā yasmānmandībhavati bhāskaraḥ | [MPur, 22 84.1]
tasmādanantaphaladastadārambho viśiṣyate | [MPur, 22 84.2]
madhyāhnaḥ khaḍgapātraṃ ca tathā nepālakambalaḥ | [MPur, 22 85.1]
rūpyaṃ darbhāstilā gāvo dauhitraścāṣṭamaḥ smṛtaḥ | [MPur, 22 85.2]
pāpaṃ kutsitamityāhustasya saṃtāpakāriṇaḥ | [MPur, 22 86.1]
aṣṭāv ete yatastasmātkutapā iti viśrutāḥ | [MPur, 22 86.2]
ūrdhvaṃ muhūrtātkutapādyanmuhūrtacatuṣṭayam | [MPur, 22 87.1]
muhūrtapañcakaṃ caitatsvadhābhavanamiṣyate | [MPur, 22 87.2]
viṣṇor dehasamudbhūtāḥ kuśāḥ kṛṣṇāstilāstathā | [MPur, 22 88.1]
śrāddhasya rakṣaṇāyālametatprāhurdivaukasaḥ | [MPur, 22 88.2]
tilodakāñjalirdeyo jalasthaistīrthavāsibhiḥ | [MPur, 22 89.1]
sadarbhahastenaikena śrāddhamevaṃ viśiṣyate | [MPur, 22 89.2]
śrāddhasādhanakāle tu pāṇinaikena dīyate | [MPur, 22 90.1]
tarpaṇaṃ tūbhayenaiva vidhireṣa sadā smṛtaḥ | [MPur, 22 90.2]
sūta uvāca | [MPur, 22 91.1]
puṇyaṃ pavitramāyuṣyaṃ sarvapāpavināśanam | [MPur, 22 91.2]
purā malaye na kathitaṃ tīrthaśrāddhānukīrtanam | [MPur, 22 91.3]
śṛṇoti yaḥ paṭhedvāpi śrīmānsaṃjāyate naraḥ | [MPur, 22 92]
śrāddhakāle ca vaktavyaṃ tathā tīrthanivāsibhiḥ | [MPur, 22 93.1]
sarvapāpopaśāntyarthamalakṣmīnāśanaṃ param | [MPur, 22 93.2]
idaṃ pavitraṃ yaśaso nidhānamidaṃ mahāpāpaharaṃ ca puṃsām | [MPur, 22 94.1]
brahmārkarudrairapi pūjitaṃ ca śrāddhasya māhātmyamuśanti tajjñāḥ | [MPur, 22 94.2]
{MPur, 23}
ṛṣaya ūcuḥ | [MPur, 23 1.1]
somaḥ pitṝṇāmadhipaḥ kathaṃ śāstraviśārada | [MPur, 23 1.2]
tadvaṃśyā ye ca rājāno babhūvuḥ kīrtivardhanāḥ | [MPur, 23 1.3]
sūta uvāca | [MPur, 23 2.1]
ādiṣṭo brahmaṇā pūrvamatriḥ sargavidhau purā | [MPur, 23 2.2]
anuttamaṃ nāma tapaḥ sṛṣṭyarthaṃ taptavānprabhuḥ | [MPur, 23 2.3]
yadānandakaraṃ brahma jagatkleśavināśanam | [MPur, 23 3.1]
brahmaviṣṇvarkarudrāṇāmabhyantaramatīndriyam | [MPur, 23 3.2]
śāntikṛc chāntamanasas tadantarnayane sthitam | [MPur, 23 4.1]
māhātmyāttapasā viprāḥ paramānandakārakam | [MPur, 23 4.2]
yasmādumāpatiḥ sārdhamumayā tamadhiṣṭhitaḥ | [MPur, 23 5.1]
taṃ dṛṣṭvā cāṣṭamāṃśena tasmātsomo'bhavacchiśuḥ | [MPur, 23 5.2]
adhaḥ susrāva netrābhyāṃ dhāma taccāmbusambhavam | [MPur, 23 6.1]
dīpayanviśvamakhilaṃ jyotsnayā sacarācaram | [MPur, 23 6.2]
taddiśo jagṛhurdhāma strīrūpeṇa sutecchayā | [MPur, 23 7.1]
garbho bhūtvodare tāsāmāsthito 'bdaśatatrayam | [MPur, 23 7.2]
āśāstaṃ mumucurgarbhamaśaktā dhāraṇe tataḥ | [MPur, 23 8.1]
samādāyātha taṃ garbhamekīkṛtya caturmukhaḥ | [MPur, 23 8.2]
yuvānamakarodbrahmā sarvāyudhadharaṃ naram | [MPur, 23 9.1]
syandane'tha sahasrāśve vedaśaktimaye prabhuḥ | [MPur, 23 9.2]
āropya lokamanayadātmīyaṃ sa pitāmaha | [MPur, 23 10.1]
tatra brahmarṣibhiḥ proktamasmatsvāmī bhavatvayam | [MPur, 23 10.2]
ṛṣibhirdevagandharvairoṣadhībhistathaiva ca | [MPur, 23 11.1]
tuṣṭuvuḥ somadevatyair brahmādyā mantrasaṃgrahaiḥ | [MPur, 23 11.2]
stūyamānasya tasyābhūdadhiko dhāmasambhavaḥ | [MPur, 23 12.1]
tejovitānādabhavadbhuvi divyauṣadhīgaṇaḥ | [MPur, 23 12.2]
taddīptiradhikā tasmādrātrau bhavati sarvadā | [MPur, 23 13.1]
tenauṣadhīśaḥ somo 'bhūddvijeśaścāpi gadyate | [MPur, 23 13.2]
vedadhāmarasaṃ cāpi yadidaṃ candramaṇḍalam | [MPur, 23 14.1]
kṣīyate vardhate caiva śukle kṛṣṇe ca sarvadā | [MPur, 23 14.2]
viṃśatiṃ ca tathā sapta dakṣaḥ prācetaso dadau | [MPur, 23 15.1]
rūpalāvaṇyasaṃyuktāstasmai kanyāḥ suvarcasaḥ | [MPur, 23 15.2]
tataḥ padmasahasrāṇāṃ sahasrāṇi daśaiva tu | [MPur, 23 16.1]
tapaścacāra śītāṃśurviṣṇudhyānaikatatparaḥ | [MPur, 23 16.2]
tatastuṣṭastu bhagavāṃstasmai nārāyaṇo hariḥ | [MPur, 23 17.1]
varaṃ vṛṇīṣva provāca paramātmā janārdanaḥ | [MPur, 23 17.2]
tato vavre varānsomaḥ śakralokaṃ jayāmyaham | [MPur, 23 18.1]
pratyakṣameva bhoktāro bhavantu mama mandire | [MPur, 23 18.2]
rājasūye suragaṇā brahmādyāḥ santu me dvijāḥ | [MPur, 23 19.1]
rakṣaḥpālaḥ śivo'smākamāstāṃ śūladharo haraḥ | [MPur, 23 19.2]
tathetyuktaḥ sa ājahre rājasūyaṃ tu viṣṇunā | [MPur, 23 20.1]
hotātrir bhṛguradhvaryur udgātābhūccaturmukhaḥ | [MPur, 23 20.2]
brahmatvamagamattasya upadraṣṭā hariḥ svayam | [MPur, 23 21.1]
sadasyāḥ sanakādyāstu rājasūyavidhau smṛtāḥ | [MPur, 23 21.2]
camasādhvaryavastatra viśve devā daśaiva tu | [MPur, 23 22.1]
trailokyaṃ dakṣiṇā tena ṛtvigbhyaḥ pratipāditam | [MPur, 23 22.2]
tataḥ samāpte'vabhṛthe tadrūpālokanecchavaḥ | [MPur, 23 23.1]
kāmabāṇābhitaptāṅgyo nava devyaḥ siṣevire | [MPur, 23 23.2]
lakṣmīrnārāyaṇaṃ tyaktvā sinīvālī ca kardamam | [MPur, 23 24.1]
dyutirvibhāvasuṃ tadvattuṣṭirdhātāramavyayam | [MPur, 23 24.2]
prabhā prabhākaraṃ tyaktvā haviṣmantaṃ kuhūḥ svayam | [MPur, 23 25.1]
kīrtirjayantaṃ bhartāraṃ vasurmārīcakaśyapam | [MPur, 23 25.2]
dhṛtis tyaktvā pītaṃ nandiṃ somamevābhajaṃstadā | [MPur, 23 26.1]
svakīyā iva somo'pi kāmayāmāsa tāstadā | [MPur, 23 26.2]
evaṃ kṛtāpacārasya tāsāṃ bhartṛgaṇastadā | [MPur, 23 27.1]
na śaśākāpacārāya śāpaiḥ śastrādibhiḥ punaḥ | [MPur, 23 27.2]
tathāpyarājata vidhurdaśadhā bhāvayandiśaḥ | [MPur, 23 28.1]
somaḥ prāpyātha duṣprāpyamaiśvaryamṛṣisaṃskṛtam | [MPur, 23 28.2]
saptalokaikanāthatvam avāpa tapasā tadā | [MPur, 23 28.3]
kadācidudyānagatāmapaśyadanekapuṣpābharaṇaiśca śobhitām | [MPur, 23 29.1]
bṛhannitambastanabhārakhedāt puṣpasya bhaṅge 'pyatidurbalāṅgīm | [MPur, 23 29.2]
bhāryāṃ ca tāṃ devaguror anaṅgabāṇābhirāmāyatacārunetrām | [MPur, 23 30.1]
tārāṃ sa tārādhipatiḥ smarārtaḥ keśeṣu jagrāha viviktabhūmau | [MPur, 23 30.2]
sāpi smarārtā saha tena reme tadrūpakāntyā hṛtamānasena | [MPur, 23 31.1]
ciraṃ vihṛtyātha jagāma tārāṃ vidhurgṛhītvā svagṛhaṃ tato'pi | [MPur, 23 31.2]
na tṛptirāsīcca gṛhe'pi tasya tārānuraktasya sukhāgameṣu | [MPur, 23 32.1]
bṛhaspatis tadvirahāgnidagdhas taddhyānaniṣṭhaikamanā babhūva | [MPur, 23 32.2]
śaśāka śāpaṃ na ca dātum asmai na mantraśastrāgniviṣairaśeṣaiḥ | [MPur, 23 33.1]
tasyāpakartuṃ vividhairupāyairnaivābhicārairapi vāgadhīśaḥ | [MPur, 23 33.2]
sa yācayāmāsa tatastu dainyātsomaṃ svabhāryārthamanaṅgataptaḥ | [MPur, 23 34.1]
sa yācyamāno'pi dadau na tārāṃ bṛhaspatestatsukhapāśabaddhaḥ | [MPur, 23 34.2]
maheśvareṇātha caturmukheṇa sādhyair marudbhiḥ saha lokapālaiḥ | [MPur, 23 35.1]
dadau yadā tāṃ na kathaṃcid industadā śivaḥ krodhaparo babhūva | [MPur, 23 35.2]
yo vāmadevaḥ prathitaḥ pṛthivyām anekarudrārcitapādapadmaḥ | [MPur, 23 36.1]
tataḥ saśiṣyo giriśaḥ pinākī bṛhaspatisnehavaśānubaddhaḥ | [MPur, 23 36.2]
dhanurgṛhītvājagavaṃ purārirjagāma bhūteśvarasiddhajuṣṭaḥ | [MPur, 23 37.1]
yuddhāya somena viśeṣadīptatṛtīyanetrānalabhīmavaktraḥ | [MPur, 23 37.2]
sahaiva jagmuśca gaṇeśakādyā viṃśaccatuḥṣaṣṭigaṇāstrayuktāḥ | [MPur, 23 38.1]
yakṣeśvaraḥ koṭiśatair anekairyuto 'nvagāt syandanasaṃsthitānām | [MPur, 23 38.2]
vetālayakṣoragakiṃnarāṇāṃ padmena caikena tathārbudena | [MPur, 23 39.1]
lakṣais tribhir dvādaśabhī rathānāṃ somo'pyagāttatra vivṛddhamanyuḥ | [MPur, 23 39.2]
nakṣatradaityāsurasainyayuktaḥ śanaiścarāṅgārakavṛddhatejāḥ | [MPur, 23 40.1]
jagmurbhayaṃ sapta tathaiva lokāścacāla bhūr dvīpasamudragarbhā | [MPur, 23 40.2]
sa somamevābhyagamatpinākī gṛhītadīptāstraviśālavahniḥ | [MPur, 23 41.1]
athābhavad bhīṣaṇabhīmasenasainyadvayasyāpi mahāhavo'sau | [MPur, 23 41.2]
aśeṣasattvakṣayakṛtpravṛddhas tīkṣṇāyudhāstrajvalanaikarūpaḥ | [MPur, 23 42.1]
śastrairathānyonyamaśeṣasainyaṃ dvayorjagāma kṣayamugratīkṣṇaiḥ | [MPur, 23 42.2]
patanti śastrāṇi tathojjvalāni svarbhūmipātālamatho dahanti | [MPur, 23 43.1]
rudraḥ kopādbrahmaśīrṣaṃ mumoca somo'pi somāstramamoghavīryam | [MPur, 23 43.2]
tayornipātena samudrabhūmyorathāntarikṣasya ca bhītirāsīt | [MPur, 23 44.1]
tadastrayugmaṃ jagatāṃ kṣayāya pravṛddhamālokya pitāmaho 'pi | [MPur, 23 44.2]
antaḥ praviśyātha kathaṃ kathaṃcinnivārayāmāsa suraiḥ sahaiva | [MPur, 23 45.1]
akāraṇaṃ kiṃ kṣayakṛjjanānāṃ soma tvayāpīttham akāri kāryam | [MPur, 23 45.2]
yasmātparastrīharaṇāya soma tvayā kṛtaṃ yuddhamatīva bhīmam | [MPur, 23 46.1]
pāpagrahastvaṃ bhavitā janeṣu śānto'pyalaṃ nūnamatho sitānte | [MPur, 23 46.2]
bhāryāmimāmarpaya vākpatestvaṃ na cāvamāno'sti parasvahāre | [MPur, 23 46.3]
sūta uvāca | [MPur, 23 47.1]
tatheti covāca himāṃśumālī yuddhād apākrāmadataḥ praśāntaḥ | [MPur, 23 47.2]
bṛhaspatiḥ svāmapagṛhya tārāṃ hṛṣṭo jagāma svagṛhaṃ sarudraḥ | [MPur, 23 47.3]
{MPur, 24}
sūta uvāca | [MPur, 24 1.1]
tataḥ saṃvatsarasyānte dvādaśādityasaṃnibhaḥ | [MPur, 24 1.2]
divyapītāmbaradharo divyābharaṇabhūṣitaḥ | [MPur, 24 1.3]
tārodarādviniṣkrāntaḥ kumāraścandrasaṃnibhaḥ | [MPur, 24 2.1]
sarvārthaśāstraviddhīmān hastiśāstrapravartakaḥ | [MPur, 24 2.2]
nāma yadrājaputrīyaṃ viśrutaṃ gajavaidyakam | [MPur, 24 3.1]
rājñaḥ somasya putratvād rājaputro budhaḥ smṛtaḥ | [MPur, 24 3.2]
jātamātraḥ sa tejāṃsi sarvāṇyevājayadbalī | [MPur, 24 4.1]
brahmādyāstatra cājagmurdevā devarṣibhiḥ saha | [MPur, 24 4.2]
bṛhaspatigṛhe sarve jātakarmotsave tadā | [MPur, 24 5.1]
apṛcchaṃste surāstārāṃ kena jātaḥ kumārakaḥ | [MPur, 24 5.2]
tataḥ sā lajjitā teṣāṃ na kiṃcidavadattadā | [MPur, 24 6.1]
punaḥ punastadā pṛṣṭā lajjayantī varāṅganā | [MPur, 24 6.2]
somasyeti cirādāha tato'gṛhṇādvidhuḥ sutam | [MPur, 24 7.1]
budha ityakaronnāmnā prādādrājyaṃ ca bhūtale | [MPur, 24 7.2]
abhiṣekaṃ tataḥ kṛtvā pradhānamakarodvibhuḥ | [MPur, 24 8.1]
gṛhasāmyaṃ pradāyātha brahmā brahmarṣisaṃyutaḥ | [MPur, 24 8.2]
paśyatāṃ sarvadevānāṃ tatraivāntaradhīyata | [MPur, 24 9.1]
ilodare ca dharmiṣṭhaṃ budhaḥ putramajījanat | [MPur, 24 9.2]
aśvamedhaśataṃ sāgramakarodyaḥ svatejasā | [MPur, 24 10.1]
purūravā iti khyātaḥ sarvalokanamaskṛtaḥ | [MPur, 24 10.2]
himavacchikhare ramye samārādhya janārdanam | [MPur, 24 11.1]
lokaiśvaryamagādrājā saptadvīpapatistadā | [MPur, 24 11.2]
keśiprabhṛtayo daityāḥ koṭiśo yena dāritāḥ | [MPur, 24 12.1]
urvaśī yasya patnītvamagamadrūpamohitā | [MPur, 24 12.2]
saptadvīpā vasumatī saśailavanakānanā | [MPur, 24 13.1]
dharmeṇa pālitā tena sarvalokahitaiṣiṇā | [MPur, 24 13.2]
cāmaragrāhiṇī kīrtiḥ sadā caivāṅgavāhikā | [MPur, 24 14.1]
viṣṇoḥ prasādāddevendro dadāv ardhāsanaṃ tadā | [MPur, 24 14.2]
dharmārthakāmāndharmeṇa samam evābhyapālayat | [MPur, 24 15.1]
dharmārthakāmāḥ saṃdraṣṭumājagmuḥ kautukātpurā | [MPur, 24 15.2]
jijñāsavastaccaritaṃ kathaṃ paśyati naḥ samam | [MPur, 24 16.1]
bhaktyā cakre tatasteṣāmarghyapādyādikaṃ nṛpaḥ | [MPur, 24 16.2]
āsanatrayamānīya divyaṃ kanakabhūṣitam | [MPur, 24 17.1]
niviśyāthākarotpūjāmīṣaddharme'dhikāṃ punaḥ | [MPur, 24 17.2]
jagmatustena kāmārthāv atikopaṃ nṛpaṃ prati | [MPur, 24 18.1]
arthaḥ śāpamadāttasmai lobhāttvaṃ nāśameṣyasi | [MPur, 24 18.2]
kāmo'pyāha tavonmādo bhavitā gandhamādane | [MPur, 24 19.1]
kumāravanamāśritya viyogādurvaśībhavāt | [MPur, 24 19.2]
dharmo 'pyāha cirāyus tvaṃ dhārmikaśca bhaviṣyasi | [MPur, 24 20.1]
saṃtatistava rājendra yāvaccandrārkatārakam | [MPur, 24 20.2]
śataśo vṛddhimāyātu na nāśaṃ bhuvi yāsyati | [MPur, 24 21.1]
ityuktvāntardadhuḥ sarve rājā rājyaṃ tadanvabhūt | [MPur, 24 21.2]
ahanyahani devendraṃ draṣṭuṃ yāti sa rājarāṭ | [MPur, 24 22.1]
kadācidāruhya rathaṃ dakṣiṇāmbaracāriṇam | [MPur, 24 22.2]
sārdhamarkeṇa so 'paśyannīyamānāmathāmbare | [MPur, 24 23.1]
keśinā dānavendreṇa citralekhāmathorvaśīm | [MPur, 24 23.2]
taṃ vinirjitya samare vividhāyudhapāṇinā | [MPur, 24 24.1]
budhaputreṇa vāyavyam astraṃ muktvā yaśo'rthinā | [MPur, 24 24.2]
tathā śakro'pi samare ā caivaṃ vinirjitaḥ | [MPur, 24 25.1]
mitratvam agamad devair dadāv indrāya corvaśīm | [MPur, 24 25.2]
tataḥprabhṛti mitratvam agamat pākaśāsanaḥ | [MPur, 24 26.1]
sarvalokātiśāyitvaṃ balamūrjo yaśaḥ śriyam | [MPur, 24 26.2]
prādādvajrīti saṃtuṣṭo bharatena ca | [MPur, 24 27.1]
sā purūravasaḥ prītyā gāyantī caritaṃ mahat | [MPur, 24 27.2]
lakṣmīsvayaṃvaraṃ nāma bha pravartitam | [MPur, 24 28.1]
menakāmurvaśīṃ rambhāṃ nṛtyateti tadādiśat | [MPur, 24 28.2]
nanarta salayaṃ tatra lakṣmīrūpeṇa corvaśī | [MPur, 24 29.1]
sā purūravasaṃ dṛṣṭvā nṛtyantī kāmapīḍitā | [MPur, 24 29.2]
vismṛtābhinayaṃ sarvaṃ yatpurā bharatoditam | [MPur, 24 30.1]
śaśāpa bharataḥ krodhādviyogādasya bhūtale | [MPur, 24 30.2]
pañcapañcāśadabdāni latā sūkṣmā bhaviṣyasi | [MPur, 24 31.1]
purūravāḥ piśācatvaṃ tatraivānubhaviṣyati | [MPur, 24 31.2]
tatastamurvaśī gatvā bhartāramakarocciram | [MPur, 24 32.1]
śāpānte bharatasyātha urvaśī budhasūnutaḥ | [MPur, 24 32.2]
ajījanatsutānaṣṭau nāmatastānnibodhata | [MPur, 24 33.1]
āyur dṛḍhāyur aśvāyur dhanāyur dhṛtimānvasuḥ | [MPur, 24 33.2]
śucividyaḥ śatāyuśca sarve divyabalaujasaḥ | [MPur, 24 34.1]
āyuṣo nahuṣaḥ putrau vṛddhaśarmā tathaiva ca | [MPur, 24 34.2]
rajirdambho vipāpmā ca vīrāḥ pañca mahārathāḥ | [MPur, 24 35.1]
rajeḥ putraśataṃ jajñe rājeyamiti viśrutam | [MPur, 24 35.2]
rajirārādhayāmāsa nārāyaṇamakalmaṣam | [MPur, 24 36.1]
tapasā toṣito viṣṇurvarānprādānmahīpate | [MPur, 24 36.2]
devāsuramanuṣyāṇāmabhūtsa vijayī tadā | [MPur, 24 37.1]
atha devāsuraṃ yuddham abhūd varṣaśatatrayam | [MPur, 24 37.2]
prahlādaśakrayorbhīmaṃ na kaścidvijayī tayoḥ | [MPur, 24 38.1]
tato devāsuraiḥ pṛṣṭaḥ prāha devaścaturmukhaḥ | [MPur, 24 38.2]
anayorvijayī kaḥ syādrajiryatreti so 'bravīt | [MPur, 24 39.1]
jayāya prārthito rājā sahāyastvaṃ bhavasva naḥ | [MPur, 24 39.2]
daityaiḥ prāha yadi svāmī vo bhavāmi tatastvalam | [MPur, 24 40.1]
nāsuraiḥ pratipannaṃ tatpratipannaṃ suraistathā | [MPur, 24 40.2]
svāmī bhava tvamasmākaṃ saṃgrāme nāśaya dviṣaḥ | [MPur, 24 41.1]
tato vināśitāḥ sarve ye 'vadhyā vajrapāṇinā | [MPur, 24 41.2]
putratvamagamattuṣṭastasyendraḥ karmaṇā vibhuḥ | [MPur, 24 42.1]
dattvendrāya tadā rājyaṃ jagāma tapase rajiḥ | [MPur, 24 42.2]
rajiputraistadācchinnaṃ balādindrasya vaibhavam | [MPur, 24 43.1]
yajñabhāgaṃ ca rājyaṃ ca tapobalaguṇānvitaiḥ | [MPur, 24 43.2]
rājyabhraṣṭastadā śakro rajiputrairnipīḍitaḥ | [MPur, 24 44.1]
prāha vācaspatiṃ dīnaḥ pīḍito'smi rajeḥ sutaiḥ | [MPur, 24 44.2]
na yajñabhāgo rājyaṃ me nirjitaśca bṛhaspate | [MPur, 24 45.1]
rājyalābhāya me yatnaṃ vidhatsva dhiṣaṇādhipa | [MPur, 24 45.2]
tato bṛhaspatiḥ śakramakarodbaladarpitam | [MPur, 24 46.1]
grahaśāntividhānena pauṣṭikena ca karmaṇā | [MPur, 24 46.2]
gatvātha mohayāmāsa rajiputrānbṛhaspatiḥ | [MPur, 24 47.1]
jinadharmaṃ samāsthāya vedabāhyaṃ sa vedavit | [MPur, 24 47.2]
vedatrayīparibhraṣṭāṃścakāra dhiṣaṇādhipaḥ | [MPur, 24 48.1]
vedabāhyānparijñāya hetuvādasamanvitān | [MPur, 24 48.2]
jaghāna śakro vajreṇa sarvāndharmabahiṣkṛtān | [MPur, 24 49.1]
nahuṣasya pravakṣyāmi putrānsaptaiva dhārmikān | [MPur, 24 49.2]
yatiryayātiḥ saṃyātirudbhavaḥ pācireva ca | [MPur, 24 50.1]
śaryātirmeghajātiśca saptaite vaṃśavardhanāḥ | [MPur, 24 50.2]
yatiḥ kumārabhāve'pi yogī vaikhānaso 'bhavat | [MPur, 24 51.1]
yayātiścākarodrājyaṃ dharmaikaśaraṇaḥ sadā | [MPur, 24 51.2]
śarmiṣṭhā tasya bhāryābhūdduhitā vṛṣaparvaṇaḥ | [MPur, 24 52.1]
bhārgavasyātmajā tadvaddevayānī ca suvratā | [MPur, 24 52.2]
yayāteḥ pañca dāyādāstānpravakṣyāmi nāmataḥ | [MPur, 24 53.1]
devayānī yaduṃ putraṃ turvasuṃ cāpyajījanat | [MPur, 24 53.2]
tathā druhyumanuṃ pūruṃ śarmiṣṭhājanayatsutān | [MPur, 24 54.1]
yaduḥ pūruścābhavatāṃ teṣāṃ vaṃśavivardhanau | [MPur, 24 54.2]
yayātirnāhuṣaścāsīdrājā satyaparākramaḥ | [MPur, 24 55.1]
pālayāmāsa sa mahīmīje ca vidhivanmakhaiḥ | [MPur, 24 55.2]
atibhaktyā pitṝnarcya devāṃśca prayataḥ sadā | [MPur, 24 56.1]
athājayatprajāḥ sarvā yayātiraparājitaḥ | [MPur, 24 56.2]
sa śāśvatīḥ samā rājā prajā dharmeṇa pālayan | [MPur, 24 57.1]
jarām ārchan mahāghorāṃ nāhuṣo rūpanāśinīm | [MPur, 24 57.2]
jarābhibhūtaḥ putrān sa rājā vacanamabravīt | [MPur, 24 58.1]
yaduṃ pūruṃ turvasuṃ ca druhyuṃ [... au2 Zeichenjh] ca pārthivaḥ | [MPur, 24 58.2]
yauvanena calānkāmānyuvā yuvatibhiḥ saha | [MPur, 24 59.1]
vihartum ahamicchāmi sāhāyyaṃ kurutātmajāḥ | [MPur, 24 59.2]
taṃ putro devayāneyaḥ pūrvajo yadurabravīt | [MPur, 24 60.1]
sāhāyyaṃ bhavataḥ kāryamasmābhiryauvanena kim | [MPur, 24 60.2]
yayātirabravīt putrāñjarā me pratigṛhyatām | [MPur, 24 61.1]
yauvanenātha bhavatāṃ careyaṃ viṣayānaham | [MPur, 24 61.2]
yajato dīrghasattrairme śāpāccośanaso muneḥ | [MPur, 24 62.1]
kāmārthaḥ parihīno me 'tṛpto 'haṃ tena putrakāḥ | [MPur, 24 62.2]
svakīyena śarīreṇa jarāmenāṃ praśāstu vaḥ | [MPur, 24 63.1]
ahaṃ tanvābhinavayā yuvā kāmānavāpnuyām | [MPur, 24 63.2]
na te 'sya pratyagṛhṇanta yaduprabhṛtayo jarām | [MPur, 24 64.1]
caturastānsa rājarṣiraśapacceti naḥ śrutam | [MPur, 24 64.2]
tamabravīttataḥ pūruḥ kanīyānsatyavikramaḥ | [MPur, 24 65.1]
jarāṃ mā dehi navayā tanvā me yauvanātsukhī | [MPur, 24 65.2]
ahaṃ jarāṃ tavādāya rājye sthāsyāmi cājñayā | [MPur, 24 66.1]
evamuktaḥ sa rājarṣistapovīryasamāśrayāt | [MPur, 24 66.2]
saṃsthāpayāmāsa jarāṃ tadā putre mahātmani | [MPur, 24 67.1]
pauraveṇātha vayasā rājā yauvanamāsthitaḥ | [MPur, 24 67.2]
yayāteścātha vayasā rājyaṃ pūrurakārayat | [MPur, 24 68.1]
tato varṣasahasrānte yayātiraparājitaḥ | [MPur, 24 68.2]
atṛpta iva kāmānāṃ pūruṃ putramuvāca ha | [MPur, 24 69.1]
tvayā dāyādavān asmi tvaṃ me vaṃśakaraḥ sutaḥ | [MPur, 24 69.2]
pauravo vaṃśa ityeṣa khyātiṃ loke gamiṣyati | [MPur, 24 70.1]
tataḥ sa nṛpaśārdūlaḥ pūruṃ rājye'bhiṣicya ca | [MPur, 24 70.2]
kālena mahatā paścāt kāladharmam upeyivān | [MPur, 24 71.1]
pūruvaṃśaṃ pravakṣyāmi śṛṇudhvamṛṣisattamāḥ | [MPur, 24 71.2]
yatra te bhāratā jātā bharatānvayavardhanāḥ | [MPur, 24 71.3]
{MPur, 25}
ṛṣaya ūcuḥ | [MPur, 25 1.1]
kimarthaṃ pauravo vaṃśaḥ śreṣṭhatvaṃ prāpa bhūtale | [MPur, 25 1.2]
jyeṣṭhasyāpi yadorvaṃśaḥ kimarthaṃ hīyate śriyā | [MPur, 25 1.3]
anyadyayāticaritaṃ sūta vistarato vada | [MPur, 25 2.1]
yasmāttatpuṇyamāyuṣyamabhinandyaṃ surairapi | [MPur, 25 2.2]
sūta uvāca | [MPur, 25 3.1]
etadeva purā pṛṣṭaḥ śatānīkena śaunakaḥ | [MPur, 25 3.2]
puṇyaṃ pavitramāyuṣyaṃ yayāticaritaṃ mahat | [MPur, 25 3.3]
śatānīka uvāca | [MPur, 25 4.1]
yayātiḥ pūrvajo'smākaṃ daśamo yaḥ prajāpateḥ | [MPur, 25 4.2]
kathaṃ sa śukratanayāṃ lebhe paramadurlabhām | [MPur, 25 4.3]
etadicchāmyahaṃ śrotuṃ vistareṇa tapodhana | [MPur, 25 5.1]
ānupūrvyācca me śaṃsa pūrorvaṃśadharānnṛpān | [MPur, 25 5.2]
śaunaka uvāca | [MPur, 25 6.1]
yayātirāsīdrājarṣir devarājasamadyutiḥ | [MPur, 25 6.2]
taṃ śukravṛṣaparvāṇau vavrāte vai yathā purā | [MPur, 25 6.3]
tatte'haṃ sampravakṣyāmi pṛcchato rājasattama | [MPur, 25 7.1]
devayānyāśca saṃyogaṃ yayāternāhuṣasya ca | [MPur, 25 7.2]
surāṇāmasurāṇāṃ ca samajāyata vai mithaḥ | [MPur, 25 8.1]
aiśvaryaṃ prati saṃgharṣastrailokye sacarācare | [MPur, 25 8.2]
jigīṣayā tato devā vavrurāṅgirasaṃ munim | [MPur, 25 9.1]
paurohitye ca yajñārthe kāvyaṃ tūśanasaṃ pare | [MPur, 25 9.2]
brāhmaṇau tāv ubhau nityamanyonyaṃ spardhinau bhṛśam | [MPur, 25 10.1]
tatra devā nijaghnur dānavānyudhi saṃgatān | [MPur, 25 10.2]
tānpunar jīvayāmāsa kāvyo vidyābalāśrayāt | [MPur, 25 11.1]
tataste punarutthāya yodhayāṃcakrire surān | [MPur, 25 11.2]
asurāstu nijaghnuryānsurānsamaramūrdhani | [MPur, 25 12.1]
na tānsaṃjīvayāmāsa bṛhaspatirudāradhīḥ | [MPur, 25 12.2]
na hi veda sa tāṃ vidyāṃ yāṃ kāvyo veda vīryavān | [MPur, 25 13.1]
saṃjīvanīṃ tato devā viṣādam agaman param | [MPur, 25 13.2]
atha devā bhayodvignāḥ kāvyāduśanasastadā | [MPur, 25 14.1]
ūcuḥ kacamupāgamya jyeṣṭhaṃ putraṃ bṛhaspateḥ | [MPur, 25 14.2]
bhajamānānbhajasvāsmānkuru sāhāyyamuttamam | [MPur, 25 15.1]
yāsau vidyā nivasati brāhmaṇe'mitatejasi | [MPur, 25 15.2]
śukre tāmāhara kṣipraṃ bhāgabhāṅno bhaviṣyasi | [MPur, 25 16.1]
vṛṣaparvaṇaḥ samīpe'sau śakyo draṣṭuṃ tvayā dvijaḥ | [MPur, 25 16.2]
rakṣate dānavāṃstatra na sa rakṣatyadānavān | [MPur, 25 17.1]
tam ārādhayituṃ śakto nānyaḥ kaścidṛte tvayā | [MPur, 25 17.2]
devayānī ca dayitā sutā tasya mahātmanaḥ | [MPur, 25 18.1]
tām ārādhayituṃ śakto nānyaḥ kaścana vidyate | [MPur, 25 18.2]
śīladākṣiṇyamādhuryairācāreṇa damena ca | [MPur, 25 19.1]
devayānyāṃ tu tuṣṭāyāṃ vidyāṃ tāṃ prāpsyasi dhruvam | [MPur, 25 19.2]
tadā hi preṣito devaiḥ samīpe vṛṣaparvaṇaḥ | [MPur, 25 20.1]
tathetyuktvā tu sa prāyādbṛhaspatisutaḥ kacaḥ | [MPur, 25 20.2]
sa gatvā tvarito rājandevaiḥ sampūjitaḥ kacaḥ | [MPur, 25 21.1]
asurendrapure śukraṃ praṇamyedamuvāca ha | [MPur, 25 21.2]
ṛṣer aṅgirasaḥ pautraṃ putraṃ sākṣādbṛhaspateḥ | [MPur, 25 22.1]
nāmnā kaceti vikhyātaṃ śiṣyaṃ gṛhṇātu māṃ bhavān | [MPur, 25 22.2]
brahmacaryaṃ cariṣyāmi tvayyahaṃ paramaṃ guro | [MPur, 25 23.1]
anumanyasva māṃ brahmansahasraparivatsarān | [MPur, 25 23.2]
śukra uvāca | [MPur, 25 24.1]
kaca susvāgataṃ te 'stu pratigṛhṇāmi te vacaḥ | [MPur, 25 24.2]
arcayiṣye'hamarcyaṃ tvāmarcito'stu bṛhaspatiḥ | [MPur, 25 24.3]
śaunaka uvāca | [MPur, 25 25.1]
kacastu taṃ tathetyuktvā pratijagrāha tadvratam | [MPur, 25 25.2]
ādiṣṭaṃ kaviputreṇa śukreṇośanasā svayam | [MPur, 25 25.3]
vrataṃ ca vratakālaṃ ca yathoktaṃ pratyagṛhṇata | [MPur, 25 26.1]
ārādhayannupādhyāyaṃ devayānīṃ ca bhārata | [MPur, 25 26.2]
nityam ārādhayiṣyaṃstāṃ yuvā yauvanagocarām | [MPur, 25 27.1]
gāyannṛtyanvādayaṃśca devayānīmatoṣayat | [MPur, 25 27.2]
saṃśīlayandevayānīṃ kanyāṃ samprāptayauvanām | [MPur, 25 28.1]
puṣpaiḥ phalaiḥ preṣaṇaiśca toṣayāmāsa bhārgavīm | [MPur, 25 28.2]
devayānyapi taṃ vipraṃ niyamavratacāriṇam | [MPur, 25 29.1]
anugāyantī lalanā rahaḥ paryacarattadā | [MPur, 25 29.2]
pañca varṣaśatānyevaṃ kacasya carato bhṛśam | [MPur, 25 30.1]
tattattīvraṃ vrataṃ buddhvā dānavāstaṃ tataḥ kacam | [MPur, 25 30.2]
gā rakṣantaṃ vane dṛṣṭvā rahasyenamamarṣitāḥ | [MPur, 25 31.1]
jaghnur bṛhaspater dveṣānnijarakṣārtham eva ca | [MPur, 25 31.2]
hatvā sālāvṛkebhyaśca prāyacchaṃstilaśaḥ kṛtam | [MPur, 25 32.1]
tato gāvo nivṛttāstā agopāḥ svaniveśanam | [MPur, 25 32.2]
tā dṛṣṭvā rahitā gāstu kacenābhyāgatā vanāt | [MPur, 25 33.1]
uvāca vacanaṃ kāle devayānyatha bhārgavam | [MPur, 25 33.2]
hutaṃ caivāgnihotraṃ te sūryaścāstaṃ gataḥ prabho | [MPur, 25 34.1]
agopāścāgatā gāvaḥ kacastāta na dṛśyate | [MPur, 25 34.2]
vyaktaṃ hato dhṛto vāpi kacastāta bhaviṣyati | [MPur, 25 35.1]
taṃ vinā naiva jīvāmi vacaḥ satyaṃ bravīmyaham | [MPur, 25 35.2]
śukra uvāca | [MPur, 25 36.1]
athehyehīti śabdena mṛtaṃ saṃjīvayāmyaham | [MPur, 25 36.2]
tataḥ saṃjīvanīṃ vidyāṃ prayuktvā kacamāhvayat | [MPur, 25 36.3]
āhūtaḥ prādurabhavatkacaḥ śukraṃ nanāma sa | [MPur, 25 37.1]
hato'hamiti cācakhyau rākṣasair dhiṣaṇātmajaḥ | [MPur, 25 37.2]
sa punardevayānyuktaḥ puṣpāhāre yadṛcchayā | [MPur, 25 38.1]
vanaṃ yayau kaco vipraḥ paṭhanbrahma ca śāśvatam | [MPur, 25 38.2]
vane puṣpāṇi cinvantaṃ dadṛśur dānavāśca tam | [MPur, 25 39.1]
tato'dvitīyaṃ taṃ hatvā dagdhaṃ kṛtvā ca cūrṇavat | [MPur, 25 39.2]
prāyacchan brāhmaṇāyaiva surāyāmasurāstadā | [MPur, 25 39.3]
devayānyatha bhūyo 'pi pitaraṃ vākyamabravīt | [MPur, 25 40.1]
puṣpāhārapreṣaṇakṛtkacastāta na dṛśyate | [MPur, 25 40.2]
vyaktaṃ hato mṛto vāpi kacastāta bhaviṣyati | [MPur, 25 41.1]
taṃ vinā naiva jīvāmi vacaḥ satyaṃ bravīmi te | [MPur, 25 41.2]
śukra uvāca | [MPur, 25 42.1]
bṛhaspateḥ sutaḥ putri kacaḥ pretagatiṃ gataḥ | [MPur, 25 42.2]
vidyayā jīvito'pyevaṃ hanyate karavāṇi kim | [MPur, 25 42.3]
mainaṃ śuco mā ruda devayāni na tvādṛśī martyamanu praśocet | [MPur, 25 43.1]
yasyāstava brahma ca brāhmaṇāśca sendrāśca devā vasavo'śvinau ca | [MPur, 25 43.2]
suradviṣaścaiva jagacca sarvamupasthitaṃ mattapasaḥ prabhāvāt | [MPur, 25 44.1]
aśakyo'yaṃ jīvayituṃ dvijātiḥ saṃjīvito yo vadhyate caiva bhūyaḥ | [MPur, 25 44.2]
devayānyuvāca | [MPur, 25 45.1]
yasyāṅgirā vṛddhatamaḥ pitāmaho bṛhaspatiścāpi pitā taponidhiḥ | [MPur, 25 45.2]
ṛṣeḥ suputraṃ tamathāpi pautraṃ kathaṃ na śoce yamahaṃ na rudyām | [MPur, 25 45.3]
sa brahmacārī ca tapodhanaśca sadotthitaḥ karmasu caiva dakṣaḥ | [MPur, 25 46.1]
kacasya mārgaṃ pratipatsye na bhokṣye priyo hi me tāta kaco'bhirūpaḥ | [MPur, 25 46.2]
śaunaka uvāca | [MPur, 25 47.1]
sa tv evamukto devayānyā maharṣiḥ saṃrambheṇa vyājahārātha kāvyaḥ | [MPur, 25 47.2]
asaṃśayaṃ māmasurā dviṣanti ye me śiṣyānāgatānsūdayanti | [MPur, 25 47.3]
abrāhmaṇaṃ kartumicchanti raudrā ebhir vyarthaṃ prastuto dānavairhi | [MPur, 25 48.1]
tatkarmaṇāpyasya bhavedihāntaḥ kaṃ brahmahatyā na dahedapīndram | [MPur, 25 48.2]
sa tenāpṛṣṭo vidyayā copahūtaḥ śanairvācaṃ jaṭhare vyājahāra | [MPur, 25 49.1]
tamabravītkena cehopanīto mamodare tiṣṭhasi brūhi vatsa | [MPur, 25 49.2]
kaca uvāca | [MPur, 25 50.1]
bhavatprasādānna jahāti māṃ smṛtiḥ sarvaṃ smareyaṃ yacca yathā ca vṛttam | [MPur, 25 50.2]
na tv evaṃ syāttapasaḥ kṣayo me tata kleśaṃ ghorataraṃ smarāmi | [MPur, 25 50.3]
asuraiḥ surāyāṃ bhavato 'smi datto hatvā dagdhvā cūrṇayitvā ca kāvya | [MPur, 25 51.1]
brāhmīṃ māyāṃ tv āsurī tv atra māyā tvayi sthite katham evābhibādhate | [MPur, 25 51.2]
śukra uvāca | [MPur, 25 52.1]
kiṃ te priyaṃ karavāṇyadya vatse vinaiva me jīvitaṃ syātkacasya | [MPur, 25 52.2]
nānyatra kukṣermama bhedanācca dṛśyet kaco madgato devayāni | [MPur, 25 52.3]
devayānyuvāca | [MPur, 25 53.1]
dvau māṃ śokāv agnikalpau dahetāṃ kacasya nāśastava caivopaghātaḥ | [MPur, 25 53.2]
kacasya nāśe mama nāsti śarma tavopaghāte jīvituṃ nāsmi śaktā | [MPur, 25 53.3]
śukra uvāca | [MPur, 25 54.1]
saṃsiddharūpo'si bṛhaspateḥ suta yattvāṃ bhaktaṃ bhajate devayānī | [MPur, 25 54.2]
vidyāmimāṃ prāpnuhi jīvanīṃ tvaṃ na cedindraḥ kacarūpī tvamadya | [MPur, 25 54.3]
nivartetpunarjīvankaścidanyo mamodarāt | [MPur, 25 55.1]
brāhmaṇaṃ varjayitvaikaṃ tasmādvidyām avāpnuhi | [MPur, 25 55.2]
putro bhūtvā niṣkramasvodarānme bhittvā kukṣiṃ jīvaya māṃ ca tāta | [MPur, 25 56.1]
avekṣethā dharmavatīmavekṣāṃ guroḥ sakāśātprāpya vidyāṃ savidyaḥ | [MPur, 25 56.2]
śaunaka uvāca | [MPur, 25 57.1]
guroḥ sakāśātsamavāpya vidyāṃ bhittvā kukṣiṃ nirvicakrāma vipraḥ | [MPur, 25 57.2]
prāleyādreḥ śuklamudbhidya śṛṅgaṃ rātryāgame paurṇamāsyāmivenduḥ | [MPur, 25 57.3]
dṛṣṭvā ca taṃ patitaṃ vedarāśimutthāpayāmāsa tataḥ kaco'pi | [MPur, 25 58.1]
vidyāṃ siddhāṃ tāmavāpyābhivādya tataḥ kacastaṃ gurumityuvāca | [MPur, 25 58.2]
nidhiṃ nidhīnāṃ varadaṃ varāṇāṃ ye nādriyante gurumarcanīyam | [MPur, 25 59.1]
prāleyādriprojjvaladbhālasaṃsthaṃ pāpāṃllokāṃste vrajantyapratiṣṭhāḥ | [MPur, 25 59.2]
śaunaka uvāca | [MPur, 25 60.1]
surāpānād vañcanāt prāpayitvā saṃjñānāśaṃ cetasaścāpi ghoram | [MPur, 25 60.2]
dṛṣṭvā kacaṃ cāpi tathābhirūpaṃ pītaṃ tathā surayā mohitena | [MPur, 25 60.3]
samanyurutthāya mahānubhāvastadośanā viprahitaṃ cikīrṣuḥ | [MPur, 25 61.1]
kāvyaḥ svayaṃ vākyamidaṃ jagāda surāpānaṃ pratyasau jātaśaṅkaḥ | [MPur, 25 61.2]
śukra uvāca | [MPur, 25 62.1]
apetadharmā brahmahā caiva sa syādasmiṃlloke garhitaḥ syātpare ca | [MPur, 25 62.3]
mayā cemāṃ vipradharmoktasīmāṃ maryādāṃ vai sthāpitāṃ sarvaloke | [MPur, 25 63.1]
santo viprāḥ śuśruvāṃso gurūṇāṃ devā daityāścopaśṛṇvantu sarve | [MPur, 25 63.2]
śaunaka uvāca | [MPur, 25 64.1]
itīdamuktvā sa mahāprabhāvas taponidhīnāṃ nidhir aprameyaḥ | [MPur, 25 64.2]
tāndānavāṃścaiva nigūḍhabuddhīn idaṃ samāhūya vaco 'bhyuvāca | [MPur, 25 64.3]
śukra uvāca | [MPur, 25 65.1]
ācakṣe vo dānavā bāliśāḥ stha śiṣyaḥ kaco vatsyati matsamīpe | [MPur, 25 65.2]
saṃjīvanīṃ prāpya vidyāṃ mayāyaṃ tulyaprabhāvo brāhmaṇo brahmabhūtaḥ | [MPur, 25 65.3]
śaunaka uvāca | [MPur, 25 66.1]
guroruṣya sakāśe ca daśa varṣaśatāni saḥ | [MPur, 25 66.2]
anujñātaḥ kaco gantumiyeṣa tridaśālayam | [MPur, 25 66.3]
{MPur, 26}
śaunaka uvāca | [MPur, 26 1.1]
samāpitavrataṃ taṃ tu visṛṣṭaṃ guruṇā tadā | [MPur, 26 1.2]
prasthitaṃ tridaśāvāsaṃ devayānīdamabravīt | [MPur, 26 1.3]
devayānyuvāca | [MPur, 26 2.1]
ṛṣer aṅgirasaḥ pautra vṛttenābhijanena ca | [MPur, 26 2.2]
bhrājase vidyayā caiva tapasā ca damena ca | [MPur, 26 2.3]
ṛṣir yathāṅgirā mānyaḥ piturmama mahāyaśāḥ | [MPur, 26 3.1]
tathā mānyaśca pūjyaśca mama bhūyo bṛhaspatiḥ | [MPur, 26 3.2]
evaṃ jñātvā vijānīhi yadbravīmi tapodhana | [MPur, 26 4.1]
vratasthe niyamopete yathā vartāmyahaṃ tvayi | [MPur, 26 4.2]
sa samāpitavidyo māṃ bhaktāṃ na tyaktumarhasi | [MPur, 26 5.1]
gṛhāṇa pāṇiṃ vidhivanmama mantrapuraskṛtam | [MPur, 26 5.2]
kaca uvāca | [MPur, 26 6.1]
pūjyo mānyaśca bhagavānyathā mama pitā tava | [MPur, 26 6.2]
tathā tvamanavadyāṅgi pūjanīyatamā matā | [MPur, 26 6.3]
ātmaprāṇaiḥ priyatamā bhārgavasya mahātmanaḥ | [MPur, 26 7.1]
tvaṃ bhadre dharmataḥ pūjyā guruputrī sadā mama | [MPur, 26 7.2]
yathā mama gururnityaṃ mānyaḥ śukraḥ pitā tava | [MPur, 26 8.1]
devayāni tathaiva tvaṃ naivaṃ māṃ vaktumarhasi | [MPur, 26 8.2]
devayānyuvāca | [MPur, 26 9.1]
guruputrasya putro me na tu tvamasi me pituḥ | [MPur, 26 9.2]
tasmānmānyaśca pūjyaśca mamāpi tvaṃ dvijottama | [MPur, 26 9.3]
asurairhanyamāne tu kace tvayi punaḥ punaḥ | [MPur, 26 10.1]
tadāprabhṛti yā prītistāṃ tvameva smarasva me | [MPur, 26 10.2]
sauhārde cānurāge ca vettha me bhaktimuttamām | [MPur, 26 11.1]
na māmarhasi dharmajña tyaktuṃ bhaktāmanāgasam | [MPur, 26 11.2]
kaca uvāca | [MPur, 26 12.1]
aniyojye niyoge māṃ niyunakṣi śubhavrate | [MPur, 26 12.2]
prasīda subhrūrmahyaṃ tvaṃ guror gurutarā śubhe | [MPur, 26 12.3]
yatroṣitaṃ viśālākṣi tvayā candranibhānane | [MPur, 26 13.1]
tatrāhamuṣito bhadre kukṣau kāvyasya bhāmini | [MPur, 26 13.2]
bhaginī dharmato me tvaṃ maivaṃ vocaḥ śubhānane | [MPur, 26 14.1]
sukhenādhyuṣito bhadre na manyurvidyate mama | [MPur, 26 14.2]
āpṛcche tvāṃ gamiṣyāmi śivamastvatha me pathi | [MPur, 26 15.1]
avirodhena dharmasya smartavyo'smi kathāntare | [MPur, 26 15.2]
apramattodyatā nityamārādhaya guruṃ mama | [MPur, 26 15.3]
devayānyuvāca | [MPur, 26 16.1]
daityairhatastvaṃ yadbhartṛbuddhyā tvaṃ rakṣito mayā | [MPur, 26 16.2]
yadi māṃ dharmakāmārthaṃ pratyākhyāsyasi dharmataḥ | [MPur, 26 16.3]
tataḥ kaca na te vidyā siddhimeṣā gamiṣyati | [MPur, 26 17]
kaca uvāca | [MPur, 26 18.1]
guruputrīti kṛtvāhaṃ pratyākhyāsye na doṣataḥ | [MPur, 26 18.2]
guruṇā cābhyanujñātaḥ kāmameva śapasva mām | [MPur, 26 18.3]
ārṣaṃ dharmaṃ bruvāṇo'haṃ devayāni yathā tvayā | [MPur, 26 19.1]
śaptuṃ nārho 'smi kalyāṇi kāmato'dya ca dharmataḥ | [MPur, 26 19.2]
tasmādbhavatyā yaḥ kāmo na tathā sambhaviṣyati | [MPur, 26 20.1]
ṛṣiputro na te kaścijjātu pāṇiṃ grahīṣyati | [MPur, 26 20.2]
phaliṣyati na vidyā tvadvacaśceti tattathā | [MPur, 26 21.1]
adhyāpayiṣyāmi ca yaṃ tasya vidyā phaliṣyati | [MPur, 26 21.2]
śaunaka uvāca | [MPur, 26 22.1]
evamuktvā nṛpaśreṣṭha devayānīṃ kacastadā | [MPur, 26 22.2]
tridaśeśālayaṃ śīghraṃ jagāma dvijasattamaḥ | [MPur, 26 22.3]
tamāgatamabhiprekṣya devāḥ sendrapurogamāḥ | [MPur, 26 23.1]
bṛhaspatiṃ sabhājyedaṃ kacamāhurmudānvitāḥ | [MPur, 26 23.2]
devā ūcuḥ | [MPur, 26 24.1]
tvaṃ kacāsmaddhitaṃ karma kṛtavānmahadadbhutam | [MPur, 26 24.2]
na te yaśaḥ praṇaśitā bhāgabhākca bhaviṣyasi | [MPur, 26 24.3]
{MPur, 27}
śaunaka uvāca | [MPur, 27 1.1]
kṛtavidye kace prāpte hṛṣṭarūpā divaukasaḥ | [MPur, 27 1.2]
kacādavetya tāṃ vidyāṃ kṛtārthā bharatarṣabha | [MPur, 27 1.3]
sarva eva samāgamya śatakratumathābruvan | [MPur, 27 2.1]
kālastvadvikramasyādya jahi śatrūnpuraṃdara | [MPur, 27 2.2]
evamuktastu saha taistridaśair maghavāṃstadā | [MPur, 27 3.1]
tathetyuktvopacakrāma so 'paśyadvipine striyaḥ | [MPur, 27 3.2]
krīḍantīnāṃ tu kanyānāṃ vane caitrarathopame | [MPur, 27 4.1]
vāyurbhūtaḥ sa vastrāṇi sarvāṇyeva vyamiśrayat | [MPur, 27 4.2]
tato jalāt samuttīrya tāḥ kanyāḥ sahitāstadā | [MPur, 27 5.1]
vastrāṇi jagṛhustāni yathāsaṃsthānyanekaśaḥ | [MPur, 27 5.2]
tatra vāso devayānyāḥ śarmiṣṭhā jagṛhe tadā | [MPur, 27 6.1]
vyatikramam ajānantī duhitā vṛṣaparvaṇaḥ | [MPur, 27 6.2]
tatastayor mithastatra virodhaḥ samajāyata | [MPur, 27 7.1]
devayānyāśca rājendra śarmiṣṭhāyāśca tatkṛte | [MPur, 27 7.2]
devayānyuvāca | [MPur, 27 8.1]
kasmādgṛhṇāsi me vastraṃ śiṣyā bhūtvā mamāsuri | [MPur, 27 8.2]
samudācārahīnāyā na te śreyo bhaviṣyati | [MPur, 27 8.3]
śarmiṣṭhovāca | [MPur, 27 9.1]
āsīnaṃ ca śayānaṃ ca pitā te pitaraṃ mama | [MPur, 27 9.2]
stauti pṛcchati cābhīkṣṇaṃ nīcasthaḥ suvinītavat | [MPur, 27 9.3]
yācatastvaṃ ca duhitā stuvataḥ pratigṛhṇataḥ | [MPur, 27 10.1]
sutāhaṃ stūyamānasya dadato na tu gṛhṇataḥ | [MPur, 27 10.2]
anāyudhā sāyudhāyāḥ kiṃ tvaṃ kupyasi bhikṣuki | [MPur, 27 11.1]
lapsyase pratiyoddhāraṃ na ca tvāṃ gaṇayāmyaham | [MPur, 27 11.2]
śaunaka uvāca | [MPur, 27 12.1]
sā vismayaṃ devayānīṃ gatāṃ saktāṃ ca vāsasi | [MPur, 27 12.2]
śarmiṣṭhā prākṣipatkūpe tataḥ svapuramāviśat | [MPur, 27 12.3]
hateyamiti vijñāya śarmiṣṭhā pāpaniścayā | [MPur, 27 13.1]
anavekṣya yayau tasmātkrodhavegaparāyaṇā | [MPur, 27 13.2]
atha taṃ deśamabhyāgādyayātirnahuṣātmajaḥ | [MPur, 27 14.1]
śrāntayugyaḥ śrāntarūpo mṛgalipsuḥ pipāsitaḥ | [MPur, 27 14.2]
nāhuṣiḥ prekṣamāṇo hi sa nipāne gatodake | [MPur, 27 15.1]
dadarśa kanyāṃ tāṃ tatra dīptāmagniśikhām iva | [MPur, 27 15.2]
tāmapṛcchatsa dṛṣṭvaiva kanyāmamaravarṇinīm | [MPur, 27 16.1]
sāntvayitvā nṛpaśreṣṭhaḥ sāmnā paramavalgunā | [MPur, 27 16.2]
kā tvaṃ cārumukhī śyāmā sumṛṣṭamaṇikuṇḍalā | [MPur, 27 17.1]
dīrghaṃ dhyāyasi cātyarthaṃ kasmācchvasiṣi cāturā | [MPur, 27 17.2]
kathaṃ ca patitā hy asminkūpe vīruttṛṇāvṛte | [MPur, 27 18.1]
duhitā caiva kasya tvaṃ vada sarvaṃ sumadhyame | [MPur, 27 18.2]
devayānyuvāca | [MPur, 27 19.1]
yo 'sau devairhatān daityān utthāpayati vidyayā | [MPur, 27 19.2]
tasya śukrasya kanyāhaṃ tvaṃ māṃ nūnaṃ na budhyase | [MPur, 27 19.3]
eṣa me dakṣiṇo rājan pāṇis tāmranakhāṅguliḥ | [MPur, 27 20.1]
samuddhara gṛhītvā māṃ kulīnastvaṃ hi me mataḥ | [MPur, 27 20.2]
jānāmi tvāṃ ca saṃśāntaṃ vīryavantaṃ yaśasvinam | [MPur, 27 21.1]
tasmānmāṃ patitāṃ kūpād asmād uddhartumarhasi | [MPur, 27 21.2]
śaunaka uvāca | [MPur, 27 22.1]
tāmatha brāhmaṇīṃ strīṃ ca vijñāya nahuṣātmajaḥ | [MPur, 27 22.2]
gṛhītvā dakṣiṇe pāṇāv ujjahāra tato'vaṭāt | [MPur, 27 22.3]
uddhṛtya caināṃ tarasā tasmātkūpānnarādhipaḥ | [MPur, 27 23.1]
āmantrayitvā suśroṇīṃ yayātiḥ svapuraṃ yayau | [MPur, 27 23.2]
gate tu nāhuṣe tasmindevayānyapi ninditā | [MPur, 27 24.1]
uvāca śokasaṃtaptā ghūrṇikāmāgatāṃ punaḥ | [MPur, 27 24.2]
devayānyuvāca | [MPur, 27 25.1]
tvaritaṃ ghūrṇike gaccha sarvamācakṣva me pituḥ | [MPur, 27 25.2]
nedānīṃ tu pravekṣyāmi nagaraṃ vṛṣaparvaṇaḥ | [MPur, 27 25.3]
śaunaka uvāca | [MPur, 27 26.1]
sā tu vai tvaritaṃ gatvā ghūrṇikāsuramandiram | [MPur, 27 26.2]
dṛṣṭvā kāvyamuvācedaṃ kampamānā vicetanā | [MPur, 27 26.3]
ācakhyau ca mahābhāgā devayānī vane hatā | [MPur, 27 27.1]
śarmiṣṭhayā mahāprājña duhitrā vṛṣaparvaṇaḥ | [MPur, 27 27.2]
śrutvā duhitaraṃ kāvyastadā śarmiṣṭhayā hatām | [MPur, 27 28.1]
tvarayā niryayau duḥkhānmārgamāṇaḥ sutāṃ vane | [MPur, 27 28.2]
dṛṣṭvā duhitaraṃ kāvyo devayānīṃ tapovane | [MPur, 27 29.1]
bāhubhyāṃ sampariṣvajya duḥkhito vākyamabravīt | [MPur, 27 29.2]
ātmadoṣair niyacchanti sarve duḥkhasukhe janāḥ | [MPur, 27 30.1]
manye duścaritaṃ te 'sti tasyeyaṃ niṣkṛtiḥ kṛtā | [MPur, 27 30.2]
devayānyuvāca | [MPur, 27 31.1]
niṣkṛtir vāstu vā māstu śṛṇuṣvāvahito mama | [MPur, 27 31.2]
śarmiṣṭhayā yaduktāsmi duhitrā vṛṣaparvaṇaḥ | [MPur, 27 31.3]
satyaṃ kilaitatsā prāha daityānāmasmi gāyanā | [MPur, 27 32.1]
evaṃ hi me kathayati śarmiṣṭhā vārṣaparvaṇī | [MPur, 27 32.2]
vacanaṃ tīkṣṇaparuṣaṃ krodharaktekṣaṇā bhṛśam | [MPur, 27 33.1]
stuvato duhitāsi tvaṃ yācataḥ pratigṛhṇataḥ | [MPur, 27 33.2]
sutāhaṃ stūyamānasya dadato 'pratigṛhṇataḥ | [MPur, 27 34.1]
iti māmāha śarmiṣṭhā duhitā vṛṣaparvaṇaḥ | [MPur, 27 34.2]
krodhasaṃraktanayanā darpapūrṇānanā tataḥ | [MPur, 27 34.3]
yadyahaṃ stuvatastāta duhitā pratigṛhṇataḥ | [MPur, 27 35.1]
prasādayiṣye śarmiṣṭhām ityuktā hi sakhī mayā | [MPur, 27 35.2]
śukra uvāca | [MPur, 27 35.3]
stuvato duhitā na tvaṃ bhadre na pratigṛhṇataḥ | [MPur, 27 35.4]
atastvaṃ stūyamānasya duhitā devayānyasi | [MPur, 27 35.5]
vṛṣaparvaiva tadveda śakro rājā ca nāhuṣaḥ | [MPur, 27 36.1]
acintyaṃ brahma nirdvaṃdvamaiśvaraṃ hi balaṃ mama | [MPur, 27 36.2]
{MPur, 28}
śukra uvāca | [MPur, 28 1.1]
yaḥ pareṣāṃ naro nityamativādāṃstitikṣati | [MPur, 28 1.2]
devayāni vijānīhi tena sarvamidaṃ jitam | [MPur, 28 1.3]
yaḥ samutpatitaṃ krodhaṃ nigṛhṇāti hayaṃ yathā | [MPur, 28 2.1]
sa yantetyucyate sadbhirna yo raśmiṣu lambate | [MPur, 28 2.2]
yaḥ samutpatitaṃ krodhamakrodhane niyacchati | [MPur, 28 3.1]
devayāni vijānīhi tena sarvamidaṃ jitam | [MPur, 28 3.2]
yaḥ samutpatitaṃ kopaṃ kṣamayaiva nirasyati | [MPur, 28 4.1]
yathoragastvacaṃ jīrṇāṃ sa vai puruṣa ucyate | [MPur, 28 4.2]
yastu bhāvayate dharmaṃ yo 'timātraṃ titikṣati | [MPur, 28 5.1]
yaśca tapto na tapati bhṛśaṃ so 'rthasya bhājanam | [MPur, 28 5.2]
yo yajedaśvamedhena māsi māsi śataṃ samāḥ | [MPur, 28 6.1]
yastu kupyenna sarvasya tayorakrodhano varaḥ | [MPur, 28 6.2]
ye kumārāḥ kumāryaśca vairaṃ kuryuracetasaḥ | [MPur, 28 7.1]
naitatprājñastu kurvīta viduste na balābalam | [MPur, 28 7.2]
devayānyuvāca | [MPur, 28 8.1]
vedāhaṃ tāta bālāpi kāryāṇāṃ tu gatāgatam | [MPur, 28 8.2]
krodhe caivātivāde vā kāryasyāpi balābale | [MPur, 28 8.3]
śiṣyasyāśiṣyavṛttaṃ hi na kṣantavyaṃ bubhūṣuṇā | [MPur, 28 9.1]
asatsaṃkīrṇavṛtteṣu vāso mama na rocate | [MPur, 28 9.2]
puṃso ye nābhinandanti vṛttenābhijanena ca | [MPur, 28 10.1]
na teṣu nivasetprājñaḥ śreyo'rthī pāpabuddhiṣu | [MPur, 28 10.2]
ye nainamabhijānanti vṛttenābhijanena ca | [MPur, 28 11.1]
teṣu sādhuṣu vastavyaṃ sa vāsaḥ śreṣṭha ucyate | [MPur, 28 11.2]
tanme mathnāti hṛdayam agnikalpamivāraṇam | [MPur, 28 12.1]
vāgduruktaṃ mahāghoraṃ duhiturvṛṣaparvaṇaḥ | [MPur, 28 12.2]
na hy ato duṣkaraṃ manye tāta lokeṣvapi triṣu | [MPur, 28 13.1]
yaḥ sapatnaśriyaṃ dīptāṃ hīnaśrīḥ paryupāsate | [MPur, 28 13.2]
{MPur, 29}
śaunaka uvāca | [MPur, 29 1.1]
tataḥ kāvyo bhṛguśreṣṭhaḥ samanyurupagamya ha | [MPur, 29 1.2]
vṛṣaparvāṇam āsīnam ityuvācāvicārayan | [MPur, 29 1.3]
nādharmaścarito rājan sadyaḥ phalati gaur iva | [MPur, 29 2.1]
śanairāvartyamānastu mūlānyapi nikṛntati | [MPur, 29 2.2]
yadi nātmani putreṣu na cetpaśyati naptṛṣu | [MPur, 29 3.1]
pāpamācaritaṃ karma trivargamativartate | [MPur, 29 3.2]
phalatyevaṃ dhruvaṃ pāpaṃ gurubhuktamivodare | [MPur, 29 4.1]
yadā ghātayase vipraṃ kacamāṅgirasaṃ tadā | [MPur, 29 4.2]
apāpaśīlaṃ dharmajñaṃ śuśrūṣuṃ madgṛhe ratam | [MPur, 29 5.1]
vadhādanarhatastasya vadhācca duhiturmama | [MPur, 29 5.2]
vṛṣaparvannibodha tvaṃ tyakṣyāmi tvāṃ sabāndhavam | [MPur, 29 6.1]
sthātuṃ tvadviṣaye rājanna śaknomi tvayā saha | [MPur, 29 6.2]
adyaivamabhijānāmi daityaṃ mithyāpralāpinam | [MPur, 29 7.1]
yatastvamātmanodīrṇāṃ duhitāraṃ kimupekṣase | [MPur, 29 7.2]
vṛṣaparvovāca | [MPur, 29 8.1]
nāvadyaṃ na mṛṣāvādaṃ tvayi jānāmi bhārgava | [MPur, 29 8.2]
tvayi satyaṃ ca dharmaśca tatprasīdatu māṃ bhavān | [MPur, 29 8.3]
adyāsmānapahāya tvamito yāsyasi bhārgava | [MPur, 29 9.1]
samudraṃ sampravekṣyāmi nānyadasti parāyaṇam | [MPur, 29 9.2]
śukra uvāca | [MPur, 29 10.1]
samudraṃ praviśadhvaṃ vo diśo vā vrajatāsurāḥ | [MPur, 29 10.2]
duhiturnāpriyaṃ soḍhuṃ śakto'haṃ dayitā hi me | [MPur, 29 10.3]
prasādyatāṃ devayānī jīvitaṃ yatra me sthitam | [MPur, 29 11.1]
yogakṣemakaraste'hamindrasyeva bṛhaspatiḥ | [MPur, 29 11.2]
vṛṣaparvovāca | [MPur, 29 12.1]
yatkiṃcid asurendrāṇāṃ vidyate vasu bhārgava | [MPur, 29 12.2]
bhuvi hastirathāśvaṃ vā tasya tvaṃ mama ceśvaraḥ | [MPur, 29 12.3]
śukra uvāca | [MPur, 29 13.1]
yatkiṃcid asti draviṇaṃ daityendrāṇāṃ mahāsura | [MPur, 29 13.2]
tasyeśvaro'smi yadyetaddevayānī prasādyatām | [MPur, 29 13.3]
śaunaka uvāca | [MPur, 29 14.1]
tatastu tvaritaḥ śukrastena rājñā samaṃ yayau | [MPur, 29 14.2]
uvāca caināṃ subhage pratipannaṃ vacastava | [MPur, 29 14.3]
devayānyuvāca | [MPur, 29 15.1]
yadi tvamīśvarastāta rājño vittasya bhārgava | [MPur, 29 15.2]
nābhijānāmi tatte'haṃ rājā vadatu māṃ svayam | [MPur, 29 15.3]
vṛṣaparvovāca | [MPur, 29 16.1]
yaṃ kāmamabhijānāsi devayāni śucismite | [MPur, 29 16.2]
tatte'haṃ sampradāsyāmi yadyapi syāt sudurlabham | [MPur, 29 16.3]
devayānyuvāca | [MPur, 29 17.1]
dāsīṃ kanyāsahasreṇa śarmiṣṭhāmabhikāmaye | [MPur, 29 17.2]
anuyāsyati māṃ tatra yatra dāsyati me pitā | [MPur, 29 17.3]
vṛṣaparvovāca | [MPur, 29 18.1]
uttiṣṭha dhātri gaccha tvaṃ śarmiṣṭhāṃ śīghramānaya | [MPur, 29 18.2]
yaṃ ca kāmayate kāmaṃ devayānī karotu tam | [MPur, 29 18.3]
śaunaka uvāca | [MPur, 29 19.1]
tato dhātrī tatra gatvā śarmiṣṭhām idamabravīt | [MPur, 29 19.2]
uttiṣṭha bhadre śarmiṣṭhe jñātīnāṃ sukhamāvaha | [MPur, 29 19.3]
tyajati brāhmaṇaḥ śiṣyāndevayānyā pracoditaḥ | [MPur, 29 20.1]
yaṃ sā kāmayate kāmaṃ sa kāryo'tra tvayānaghe | [MPur, 29 20.2]
dāsītvam abhijātāsi devayānyāḥ suśobhane | [MPur, 29 20.3]
śarmiṣṭhovāca | [MPur, 29 21.1]
yaṃ ca kāmayate kāmaṃ karavāṇyahamadya tam | [MPur, 29 21.2]
mā gānmanyuvaśaṃ śukro devayānī ca matkṛte | [MPur, 29 21.3]
śaunaka uvāca | [MPur, 29 22.1]
tataḥ kanyāsahasreṇa vṛtā śibikayā tadā | [MPur, 29 22.2]
piturnideśāttvaritā niścakrāma purottamāt | [MPur, 29 22.3]
śarmiṣṭhovāca | [MPur, 29 23.1]
ahaṃ kanyāsahasreṇa dāśī te paricārikā | [MPur, 29 23.2]
dhruvaṃ tvāṃ tatra yāsyāmi yatra dāsyati te pitā | [MPur, 29 23.3]
devayānyuvāca | [MPur, 29 24.1]
stuvato duhitā cāhaṃ yācataḥ pratigṛhṇataḥ | [MPur, 29 24.2]
stūyamānasya duhitā kathaṃ dāsī bhaviṣyasi | [MPur, 29 24.3]
śarmiṣṭhovāca | [MPur, 29 25.1]
yena kenacidārtānāṃ jñātīnāṃ sukhamāvahet | [MPur, 29 25.2]
anuyāsyāmyahaṃ tatra yatra dāsyati te pitā | [MPur, 29 25.3]
śaunaka uvāca | [MPur, 29 26.1]
pratiśrute dāsabhāve duhitrā vṛṣaparvaṇaḥ | [MPur, 29 26.2]
devayānī nṛpaśreṣṭha pitaraṃ vākyamabravīt | [MPur, 29 26.3]
devayānyuvāca | [MPur, 29 27.1]
praviśāmi puraṃ tāta tuṣṭāsmi dvijasattama | [MPur, 29 27.2]
amoghaṃ tava vijñānamasti vidyābalaṃ ca te | [MPur, 29 27.3]
śaunaka uvāca | [MPur, 29 28.1]
evamukto dvijaśreṣṭho duhitrā sumahāyaśāḥ | [MPur, 29 28.2]
praviveśa puraṃ hṛṣṭaḥ pūjitaḥ sarvadānavaiḥ | [MPur, 29 28.3]
{MPur, 30}
śaunaka uvāca | [MPur, 30 1.1]
atha dīrghena kālena devayānī nṛpa uttamaiḥ vanam tadā eva niryātā krīḍā artham varavarṇinī | [MPur, 30 335335_1]
tena dāsīsahasreṇa sārdhaṃ śarmiṣṭhayā tadā | [MPur, 30 2.1]
tameva deśaṃ samprāptā yathākāmaṃ cacāra sā | [MPur, 30 2.2]
tābhiḥ sakhībhiḥ sahitā sarvābhirmuditā bhṛśam | [MPur, 30 3.1]
krīḍantyo'bhiratāḥ sarvāḥ pibantyo madhu mādhavam | [MPur, 30 3.2]
khādantyo vividhānbhakṣyānphalāni vividhāni ca | [MPur, 30 4.1]
punaśca nāhuṣo rājā mṛgalipsuryadṛcchayā | [MPur, 30 4.2]
tameva deśaṃ samprāpto jalalipsuḥ pratarṣitaḥ | [MPur, 30 5.1]
dadarśa devayānīṃ ca śarmiṣṭhāṃ tāśca yoṣitaḥ | [MPur, 30 5.2]
pibantyo lalanāstāśca divyābharaṇabhūṣitāḥ | [MPur, 30 6.1]
upaviṣṭāṃ ca dadṛśe devayānīṃ śucismitām | [MPur, 30 6.2]
rūpeṇāpratimāṃ tāsāṃ strīṇāṃ madhye varāṅganām | [MPur, 30 7.1]
śarmiṣṭhayā sevyamānāṃ pādasaṃvāhanādibhiḥ | [MPur, 30 7.2]
yayātiruvāca | [MPur, 30 8.1]
dvābhyāṃ kanyāsahasrābhyāṃ dve kanye parivārite | [MPur, 30 8.2]
gotre ca nāmanī caiva dvayoḥ pṛcchāmyato hy aham | [MPur, 30 8.3]
devayānyuvāca | [MPur, 30 9.1]
ākhyāsyāmyaham ādatsva vacanaṃ me narādhipa | [MPur, 30 9.2]
śuko nāmāsuraguruḥ sutāṃ jānīhi tasya mām | [MPur, 30 9.3]
iyaṃ ca me sakhī dāsī yatrāhaṃ tatra gāminī | [MPur, 30 10.1]
duhitā dānavendrasya śarmiṣṭhā vṛṣaparvaṇaḥ | [MPur, 30 10.2]
yayātiruvāca | [MPur, 30 11.1]
kathaṃ tu te sakhī dāsī kanyeyaṃ varavarṇinī | [MPur, 30 11.2]
asurendrasutā subhūḥ paraṃ kautūhalaṃ hi me | [MPur, 30 11.3]
devayānyuvāca | [MPur, 30 12.1]
sarvameva naravyāghra vidhānamanuvartate | [MPur, 30 12.2]
vidhinā vihitaṃ jñātvā mā vicitraṃ manaḥ kṛthāḥ | [MPur, 30 12.3]
rājavadrūpaveṣau te brāhmīṃ vācaṃ bibharṣi ca | [MPur, 30 13.1]
kiṃnāmā tvaṃ kutaścāsi kasya putraśca śaṃsa me | [MPur, 30 13.2]
yayātiruvāca | [MPur, 30 14.1]
brahmacaryeṇa vedo me kṛtsnaḥ śrutipathaṃ gataḥ | [MPur, 30 14.2]
rājāhaṃ rājaputraśca yayātiriti viśrutaḥ | [MPur, 30 14.3]
devayānyuvāca | [MPur, 30 15.1]
kena cārthena nṛpate hy enaṃ deśaṃ samāgataḥ | [MPur, 30 15.2]
jighṛkṣurvāri yatkiṃcidathavā mṛgalipsayā | [MPur, 30 15.3]
yayātiruvāca | [MPur, 30 16.1]
mṛgalipsurahaṃ bhadre pānīyārtham ihāgataḥ | [MPur, 30 16.2]
bahudhāpyanuyukto 'smi tvam anujñātumarhasi | [MPur, 30 16.3]
devayānyuvāca | [MPur, 30 17.1]
dvābhyāṃ kanyāsahasrābhyāṃ dāsyā śarmiṣṭhayā saha | [MPur, 30 17.2]
tvadadhīnāsmi bhadraṃ te sakhe bhartā ca me bhava | [MPur, 30 17.3]
yayātiruvāca | [MPur, 30 18.1]
viddhyauśanasi bhadraṃ te na tvadarho 'smi bhāmini | [MPur, 30 18.2]
avivāhyāḥ sma rājāno devayāni pitustava | [MPur, 30 18.3]
devayānyuvāca | [MPur, 30 19.1]
saṃsṛṣṭaṃ brahmaṇā kṣatraṃ kṣatraṃ brahmaṇi saṃśritam | [MPur, 30 19.2]
ṛṣiśca ṛṣiputraśca nāhuṣādya bhajasva mām | [MPur, 30 19.3]
yayātiruvāca | [MPur, 30 20.1]
ekadehodbhavā varṇāścatvāro'pi varānane | [MPur, 30 20.2]
pṛthagdharmāḥ pṛthakchaucās teṣāṃ vai brāhmaṇo varaḥ | [MPur, 30 20.3]
devayānyuvāca | [MPur, 30 21.1]
pāṇigraho nāhuṣāyaṃ na puṃbhiḥ sevitaḥ purā | [MPur, 30 21.2]
tvaṃ pāṇimagrahīdagre vṛṇomi tvāmahaṃ tataḥ | [MPur, 30 21.3]
kathaṃ tu me manasvinyāḥ pāṇimanyaḥ pumānspṛśet | [MPur, 30 22.1]
gṛhītamṛṣiputreṇa svayaṃ vāpyṛṣiṇā tvayā | [MPur, 30 22.2]
yayātiruvāca | [MPur, 30 23.1]
kruddhādāśīviṣāt sarpājjvalanātsarvatomukhāt | [MPur, 30 23.2]
durādharṣataro vipraḥ puruṣeṇa vijānatā | [MPur, 30 23.3]
devayānyuvāca | [MPur, 30 24.1]
kathamāśīviṣāt sarpājjvalanāt sarvatomukhāt | [MPur, 30 24.2]
durādharṣataro vipra ityāttha puruṣarṣabha | [MPur, 30 24.3]
yayātiruvāca | [MPur, 30 25.1]
daśedāśīviṣastvekaṃ śastreṇaikaśca vadhyate | [MPur, 30 25.2]
hanti vipraḥ sarāṣṭrāṇi purāṇyapi hi kopitaḥ | [MPur, 30 25.3]
durādharṣataro viprastasmādbhīru mato mama | [MPur, 30 26.1]
ato'dattāṃ ca pitrā tvāṃ bhadre na vivahāmyaham | [MPur, 30 26.2]
devayānyuvāca | [MPur, 30 27.1]
dattāṃ vahasva pitrā māṃ tvaṃ hi rājanvṛto mayā | [MPur, 30 27.2]
ayācato bhayaṃ nāsti dattāṃ ca pratigṛhṇataḥ | [MPur, 30 27.3]
śaunaka uvāca | [MPur, 30 28.1]
tvaritaṃ devayānyātha preṣitā piturātmanaḥ | [MPur, 30 28.2]
sarvaṃ nivedayāmāsa dhātrī tasmai yathātatham | [MPur, 30 28.3]
śrutvaiva ca sa rājānaṃ darśayāmāsa bhārgavaḥ | [MPur, 30 29.1]
dṛṣṭvaivam āgataṃ vipraṃ yayātiḥ pṛthivīpatiḥ | [MPur, 30 29.2]
vavande brāhmaṇaṃ kāvyaṃ prāñjaliḥ praṇataḥ sthitaḥ | [MPur, 30 30.1]
taṃ cāpyabhyavadatkāvyaḥ sāmnā paramavalgunā | [MPur, 30 30.2]
devayānyuvāca | [MPur, 30 31.1]
rājāyaṃ nāhuṣastāta durgame pāṇimagrahīt | [MPur, 30 31.2]
namaste dehi māmasmai loke nānyaṃ patiṃ vṛṇe | [MPur, 30 31.3]
śukra uvāca | [MPur, 30 32.1]
vṛto'nayā patirvīra sutayā tvaṃ mameṣṭayā | [MPur, 30 32.2]
gṛhāṇemāṃ mayā dattāṃ mahiṣīṃ nahuṣātmaja | [MPur, 30 32.3]
yayātiruvāca | [MPur, 30 33.1]
adharmo māṃ spṛśedevaṃ pāpam asyāśca bhārgava | [MPur, 30 33.2]
varṇasaṃkarato brahmanniti tvāṃ pravṛṇomyaham | [MPur, 30 33.3]
śukra uvāca | [MPur, 30 34.1]
adharmāttvāṃ vimuñcāmi varaṃ varaya cepsitam | [MPur, 30 34.2]
asminvivāhe tvaṃ ślāghyo rahaḥ pāpaṃ nudāmi te | [MPur, 30 34.3]
vahasva bhāryāṃ dharmeṇa devayānīṃ śucismitām | [MPur, 30 35.1]
anayā saha samprītimatulāṃ samavāpnuhi | [MPur, 30 35.2]
iyaṃ cāpi kumārī te śarmiṣṭhā vārṣaparvaṇī | [MPur, 30 36.1]
saṃpūjyā satataṃ rājanna caināṃ śayane hvaya | [MPur, 30 36.2]
śaunaka uvāca | [MPur, 30 37.1]
evamukto yayātistu śukraṃ kṛtvā pradakṣiṇam | [MPur, 30 37.2]
jagāma svapuraṃ hṛṣṭaḥ so 'nujñāto mahātmanā | [MPur, 30 37.3]
{MPur, 31}
śaunaka uvāca | [MPur, 31 1.1]
yayātiḥ svapuraṃ prāpya mahendrapurasaṃnibham | [MPur, 31 1.2]
praviśyāntaḥpuraṃ tatra devayānīṃ nyaveśayat | [MPur, 31 1.3]
devayānyāścānumate sutāṃ tāṃ vṛṣaparvaṇaḥ | [MPur, 31 2.1]
aśokavanikābhyāśe gṛhaṃ kṛtvā nyaveśayat | [MPur, 31 2.2]
vṛtāṃ dāsīsahasreṇa śarmiṣṭhām āsurāyaṇīm | [MPur, 31 3.1]
vāsobhirannapānaiśca saṃvibhajya susaṃvṛtām | [MPur, 31 3.2]
devayānyā tu sahitaḥ sa nṛpo nahuṣātmajaḥ | [MPur, 31 4.1]
vijahāra bahūnabdāndevavanmudito bhṛśam | [MPur, 31 4.2]
ṛtukāle tu samprāpte devayānī varāṅganā | [MPur, 31 5.1]
lebhe garbhaṃ prathamataḥ kumāraśca vyajāyata | [MPur, 31 5.2]
gate varṣasahasre tu śarmiṣṭhā vārṣaparvaṇī | [MPur, 31 6.1]
dadarśa yauvanaṃ prāptā ṛtuṃ sā kamalekṣaṇā | [MPur, 31 6.2]
cintayāmāsa dharmajñā ṛtuprāptau ca bhāminī | [MPur, 31 7.1]
ṛtukālaśca samprāpto na kaścinme patirvṛtaḥ | [MPur, 31 7.2]
kiṃ prāptaṃ kiṃca kartavyaṃ kathaṃ kṛtvā sukhaṃ bhavet | [MPur, 31 8.1]
devayānī prasūtāsau vṛthāhaṃ prāptayauvanā | [MPur, 31 8.2]
yathā tayā vṛto bhartā tathaivāhaṃ vṛṇomi tam | [MPur, 31 9.1]
rājñā putraphalaṃ deyam iti me niścitā matiḥ | [MPur, 31 9.2]
apīdānīṃ sa dharmātmā raho me darśanaṃ vrajet | [MPur, 31 9.3]
śaunaka uvāca | [MPur, 31 10.1]
atha niṣkramya rājāsau tasminkāle yadṛcchayā | [MPur, 31 10.2]
aśokavanikābhyāśe śarmiṣṭhāṃ prāpya vismitaḥ | [MPur, 31 10.3]
tamekaṃ rahasi dṛṣṭvā śarmiṣṭhā cāruhāsinī | [MPur, 31 11.1]
pratyudgamyāñjaliṃ kṛtvā rājānaṃ vākyamabravīt | [MPur, 31 11.2]
śarmiṣṭhovāca | [MPur, 31 12.1]
somaścendraśca vāyuśca yamaśca varuṇaśca vā | [MPur, 31 12.2]
tava vā nāhuṣa gṛhe kaḥ striyaṃ draṣṭumarhati | [MPur, 31 12.3]
rūpābhijanaśīlairhi tvaṃ rājanvettha māṃ sadā | [MPur, 31 13.1]
sā tvāṃ yāce prasādyeha rantumehi narādhipa | [MPur, 31 13.2]
yayātiruvāca | [MPur, 31 14.1]
vedmi tvāṃ śīlasampannāṃ daityakanyāmaninditām | [MPur, 31 14.2]
rūpaṃ tu te na paśyāmi sūcyagramapi ninditam | [MPur, 31 14.3]
māmabravīttadā śukro devayānīṃ yadāvaham | [MPur, 31 15.1]
neyam āhvayitavyā te śayane vārṣaparvaṇī | [MPur, 31 15.2]
śarmiṣṭhovāca | [MPur, 31 16.1]
na narmayuktaṃ vacanaṃ hinasti na strīṣu rājan na vivāhakāle | [MPur, 31 16.2]
prāṇātyaye sarvadhanāpahāre pañcānṛtānyāhur apātakāni | [MPur, 31 16.3]
pṛṣṭāstu sākṣye pravadanti cānyathā bhavanti mithyāvacanā narendra te | [MPur, 31 17.1]
ekārthatāyāṃ tu samāhitāyāṃ mithyā vadantaṃ hy anṛtaṃ hinasti | [MPur, 31 17.2]
yayātiruvāca | [MPur, 31 18.1]
rājā pramāṇaṃ bhūtānāṃ sa vinaśyenmṛṣā vadan | [MPur, 31 18.2]
arthakṛcchramapi prāpya na mithyā kartumutsahe | [MPur, 31 18.3]
śarmiṣṭhovāca | [MPur, 31 19.1]
samāv etau matau rājanpatiḥ sakhyāśca yaḥ patiḥ | [MPur, 31 19.2]
samaṃ vivāha ityāhuḥ sakhyā me 'si patiryataḥ | [MPur, 31 19.3]
yayātiruvāca | [MPur, 31 20.1]
dātavyaṃ yācamānasya hīti me vratamāhitam | [MPur, 31 20.2]
tvaṃ ca yācasi kāmaṃ māṃ brūhi kiṃ karavāṇi tat | [MPur, 31 20.3]
śarmiṣṭhovāca | [MPur, 31 21.1]
adharmāttrāhi māṃ rājan dharmaṃ ca pratipādaya | [MPur, 31 21.2]
tvatto'patyavatī loke careyaṃ dharmamuttamam | [MPur, 31 21.3]
traya evādhanā rājan bhāryā dāsastathā sutaḥ | [MPur, 31 22.1]
yatte samadhigacchanti yasya te tasya taddhanam | [MPur, 31 22.2]
devayānyā bhujiṣyāsmi vaśyā ca tava bhārgavī | [MPur, 31 23.1]
sā cāhaṃ ca tvayā rājan bharaṇīyāṃ bhajasva mām | [MPur, 31 23.2]
śaunaka uvāca | [MPur, 31 24.1]
evamuktastayā rājā tathyam ityabhijajñivān | [MPur, 31 24.2]
pūjayāmāsa śarmiṣṭhāṃ dharmaṃ ca pratipādayan | [MPur, 31 24.3]
sa samāgamya śarmiṣṭhāṃ yathākāmamavāpya ca | [MPur, 31 25.1]
anyonyaṃ cābhisaṃpūjya jagmatustau yathāgatam | [MPur, 31 25.2]
tasminsamāgame subhrūḥ śarmiṣṭhā vārṣaparvaṇī | [MPur, 31 26.1]
lebhe garbhaṃ prathamatastasmānnṛpatisattamāt | [MPur, 31 26.2]
prajajñe ca tataḥ kāle rājñī rājīvalocanā | [MPur, 31 27.1]
kumāraṃ devagarbhābham ādityasamatejasam | [MPur, 31 27.2]
{MPur, 32}
śaunaka uvāca | [MPur, 32 1.1]
śrutvā kumāraṃ jātaṃ sā devayānī śucismitā | [MPur, 32 1.2]
cintayāviṣṭaduḥkhārtā śarmiṣṭhāṃ prati bhārata | [MPur, 32 1.3]
tato 'bhigamya śarmiṣṭhāṃ devayānyabravīdidam | [MPur, 32 2.1]
kimarthaṃ vṛjinaṃ subhrūḥ kṛtaṃ te kāmalubdhayā | [MPur, 32 2.2]
śarmiṣṭhovāca | [MPur, 32 3.1]
ṛṣir abhyāgataḥ kaściddharmātmā vedapāragaḥ | [MPur, 32 3.2]
sa mayā tu varaḥ kāmaṃ yācito dharmasaṃhatam | [MPur, 32 3.3]
nāhamanyāyataḥ kāmamācarāmi śucismite | [MPur, 32 4.1]
tasmād ṛṣer mamāpatyamiti satyaṃ bravīmi te | [MPur, 32 4.2]
devayānyuvāca | [MPur, 32 5.1]
padyetadevaṃ śarmiṣṭhe na manyurvidyate mama | [MPur, 32 5.2]
apatyaṃ yadi te labdhaṃ jyeṣṭhācchreṣṭhācca vai dvijāt | [MPur, 32 5.3]
śobhanaṃ bhīru satyaṃ cetkathaṃ sa jñāyate dvijaḥ | [MPur, 32 6.1]
gotranāmābhijanataḥ śrotumicchāmi taṃ dvijam | [MPur, 32 6.2]
śarmiṣṭhovāca | [MPur, 32 7.1]
ojasā tejasā caiva dīpyamānaṃ raviṃ yathā | [MPur, 32 7.2]
taṃ dṛṣṭvā mama saṃpraṣṭuṃ śaktir nāsīcchucismite | [MPur, 32 7.3]
śaunaka uvāca | [MPur, 32 8.1]
anyonyamevam uktvā ca samprahasya ca te mithaḥ | [MPur, 32 8.2]
jagāma bhārgavī veśma tathyamityabhijānatī | [MPur, 32 8.3]
yayātirdevayānyāṃ tu putrāv ajanayannṛpaḥ | [MPur, 32 9.1]
yaduṃ ca turvasuṃ caiva śakraviṣṇū ivāparau | [MPur, 32 9.2]
tasmādeva tu rājarṣeḥ śarmiṣṭhā vārṣaparvaṇī | [MPur, 32 10.1]
druhyaṃ cānuṃ ca pūruṃ ca trīnkumārānajījanat | [MPur, 32 10.2]
tataḥ kāle ca kasmiṃściddevayānī śucismitā | [MPur, 32 11.1]
yayātisahitā rājañjagāma haritaṃ vanam | [MPur, 32 11.2]
dadarśa ca tadā tatra kumārāndevarūpiṇaḥ | [MPur, 32 12.1]
krīḍamānān tu visrabdhān vismitā cedamabravīt | [MPur, 32 12.2]
devayānyuvāca | [MPur, 32 13.1]
kasyaite dārakā rājandevaputropamāḥ śubhāḥ | [MPur, 32 13.2]
varcasā rūpataścaiva dṛśyante sadṛśāstava | [MPur, 32 13.3]
evaṃ pṛṣṭvā tu rājānaṃ kumārānparyapṛcchata | [MPur, 32 14.1]
kiṃ nāmadheyagotre vaḥ putrakā brāhmaṇaḥ pitā | [MPur, 32 14.2]
vibrūta me yathātathyaṃ śrotukāmāsmyato hy aham | [MPur, 32 15.1]
te 'darśayanpradeśinyā tameva nṛpasattamam | [MPur, 32 15.2]
śarmiṣṭhāṃ mātaraṃ caiva tasyā ūcuḥ kumārakāḥ | [MPur, 32 16.1]
śaunaka uvāca | [MPur, 32 16.2]
ityuktvā sahitāstena rājānam upacakramuḥ | [MPur, 32 16.3]
nābhyanandata tānrājā devayānyās tadāntike | [MPur, 32 17.1]
rudantaste 'tha śarmiṣṭhām abhyayur bālakāstadā | [MPur, 32 17.2]
dṛṣṭvā teṣāṃ tu bālānāṃ praṇayaṃ pārthivaṃ prati | [MPur, 32 18.1]
buddhvā ca tattvato devī śarmiṣṭhāmidamabravīt | [MPur, 32 18.2]
devayānyuvāca | [MPur, 32 19.1]
madadhīnā satī kasmād akārṣīrvipriyaṃ mama | [MPur, 32 19.2]
tamevāsuradharmaṃ tvamāsthitā na bibheṣi kim | [MPur, 32 19.3]
śarmiṣṭhovāca | [MPur, 32 20.1]
yaduktamṛṣirityeva tatsatyaṃ cāruhāsini | [MPur, 32 20.2]
nyāyato dharmataścaiva carantī na bibhemi te | [MPur, 32 20.3]
yadā tvayā vṛto rājā vṛta eva tadā mayā | [MPur, 32 21.1]
sakhībhartā hi dharmeṇa bhartā bhavati śobhane | [MPur, 32 21.2]
pūjyāsi mama mānyā ca śreṣṭhā jyeṣṭhā ca brāhmaṇī | [MPur, 32 22.1]
tvatto hi me pūjyataro rājarṣiḥ kiṃ na vetsi tat | [MPur, 32 22.2]
śaunaka uvāca | [MPur, 32 23.1]
śrutvā tasyāstato vākyaṃ devayānyabravīd idam | [MPur, 32 23.2]
rājannādyeha vatsyāmi vipriyaṃ me tvayā kṛtam | [MPur, 32 23.3]
sahasotpatitāṃ śyāmāṃ dṛṣṭvā tāṃ sāśrulocanām | [MPur, 32 24.1]
tūrṇaṃ sakāśaṃ kāvyasya prasthitāṃ vyathitastadā | [MPur, 32 24.2]
anuvavrāja saṃbhrāntaḥ pṛṣṭhataḥ sāntvayannṛpaḥ | [MPur, 32 25.1]
nyavartata na sā caiva krodhasaṃraktalocanā | [MPur, 32 25.2]
avibruvantī kiṃcicca rājānaṃ sāśrulocanā | [MPur, 32 26.1]
acirādeva samprāptā kāvyasyośanaso 'ntikam | [MPur, 32 26.2]
sā tu dṛṣṭvaiva pitaramabhivādyāgrataḥ sthitā | [MPur, 32 27.1]
anantaraṃ yayātistu pūjayāmāsa bhārgavam | [MPur, 32 27.2]
devayānyuvāca | [MPur, 32 28.1]
adharmeṇa jito dharmaḥ pravṛttamadharottaram | [MPur, 32 28.2]
śarmiṣṭhā yātivṛttāsti duhitā vṛṣaparvaṇaḥ | [MPur, 32 28.3]
trayo'syāṃ janitāḥ putrā rājñānena yayātinā | [MPur, 32 29.1]
durbhagāyā mama dvau tu putrau tāta bravīmi te | [MPur, 32 29.2]
dharmajña iti vikhyāta eṣa rājā bhṛgūdvaha | [MPur, 32 30.1]
atikrāntaśca maryādāṃ kāvyaitatkathayāmi te | [MPur, 32 30.2]
śukra uvāca | [MPur, 32 31.1]
dharmajñastvaṃ mahārāja yo 'dharmam akṛthāḥ priyam | [MPur, 32 31.2]
tasmājjarā tvām acirāddharṣayiṣyati durjayā | [MPur, 32 31.3]
yayātiruvāca | [MPur, 32 32.1]
ṛtuṃ yo yācyamānāyā na dadāti pumānvṛtaḥ | [MPur, 32 32.2]
bhrūṇahetyucyate brahmansa ceha brahmavādibhiḥ | [MPur, 32 32.3]
ṛtukāmāṃ striyaṃ yastu gamyāṃ rahasi yācitaḥ | [MPur, 32 33.1]
nopaiti yo hi dharmeṇa brahmahetyucyate budhaiḥ | [MPur, 32 33.2]
ityetāni samīkṣyāhaṃ kāraṇāni bhṛgūdvaha | [MPur, 32 34.1]
adharmabhayasaṃvignaḥ śarmiṣṭhām upajagmivān | [MPur, 32 34.2]
śukra uvāca | [MPur, 32 35.1]
na tv ahaṃ pratyavekṣyaste madadhīno'si pārthiva | [MPur, 32 35.2]
mithyācaraṇadharmeṣu cauryaṃ bhavati nāhuṣa | [MPur, 32 35.3]
śaunaka uvāca | [MPur, 32 36.1]
krodhenośanasā śapto yayātirnāhuṣastadā | [MPur, 32 36.2]
pūrvaṃ vayaḥ parityajya jarāṃ sadyo'nvapadyata | [MPur, 32 36.3]
yayātiruvāca | [MPur, 32 37.1]
atṛpto yauvanasyāhaṃ devayānyāṃ bhṛgūdvaha | [MPur, 32 37.2]
prasādaṃ kuru me brahmañjareyaṃ mā viśeta mām | [MPur, 32 37.3]
śukra uvāca | [MPur, 32 38.1]
nāhaṃ mṛṣā vadāmyetajjarāṃ prāpto'si bhūmipa | [MPur, 32 38.2]
jarāṃ tv etāṃ tvamanyasminsaṃkrāmaya yadīcchasi | [MPur, 32 38.3]
yayātiruvāca | [MPur, 32 39.1]
rājyabhāk sa bhavedbrahman puṇyabhākkīrtibhāktathā | [MPur, 32 39.2]
yo dadyānme vayaḥ putrastadbhavānanumanyatām | [MPur, 32 39.3]
śukra uvāca | [MPur, 32 40.1]
saṃkrāmayiṣyasi jarāṃ yatheṣṭaṃ nahuṣātmaja | [MPur, 32 40.2]
māmanudhyāya tattvena na ca pāpamavāpsyasi | [MPur, 32 40.3]
vayo dāsyati te putro yaḥ sa rājā bhaviṣyati | [MPur, 32 41.1]
āyuṣmānkīrtimāṃścaiva bahvapatyas tathaiva ca | [MPur, 32 41.2]
{MPur, 33}
śaunaka uvāca | [MPur, 33 1.1]
jarāṃ prāpya yayātistu svapuraṃ prāpya caiva hi | [MPur, 33 1.2]
putraṃ jyeṣṭhaṃ variṣṭhaṃ ca yadumityabravīddvijaḥ | [MPur, 33 1.3]
yayātiruvāca | [MPur, 33 2.1]
jarā valī ca māṃ tāta palitāni ca paryaguḥ | [MPur, 33 2.2]
kāvyasyośanasaḥ śāpānna ca tṛpto'smi yauvane | [MPur, 33 2.3]
tvaṃ yado pratipadyasva pāpmānaṃ jarayā saha | [MPur, 33 3.1]
yauvanena tvadīyena careyaṃ viṣayānaham | [MPur, 33 3.2]
pūrṇe varṣasahasre tu tvadīyaṃ yauvanaṃ tv aham | [MPur, 33 4.1]
dattvā sampratipatsyāmi pāpmānaṃ jarayā saha | [MPur, 33 4.2]
yaduruvāca | [MPur, 33 5.1]
sitaśmaśrudharo dīno jarasā śithilīkṛtaḥ | [MPur, 33 5.2]
valīsaṃtatagātraśca dudarśo durbalaḥ kṛśaḥ | [MPur, 33 5.3]
aśaktaḥ kāryakaraṇe paribhūtaḥ sa yauvane | [MPur, 33 6.1]
sahopajīvibhiścaiva tajjarāṃ nābhikāmaye | [MPur, 33 6.2]
santi te bahavaḥ putrā mattaḥ priyatarā nṛpa | [MPur, 33 7.1]
jarāṃ grahītuṃ dharmajña putramanyaṃ vṛṇīṣva vai | [MPur, 33 7.2]
yayātiruvāca | [MPur, 33 8.1]
yastvaṃ me hṛdayājjāto vayaḥ svaṃ na prayacchasi | [MPur, 33 8.2]
pāpānmātulasambandhādduṣprajā te bhaviṣyati | [MPur, 33 8.3]
turvaso pratipadyasva pāpmānaṃ jarayā saha | [MPur, 33 9.1]
yauvanena careyaṃ vai viṣayāṃstava putraka | [MPur, 33 9.2]
pūrṇe varṣasahasre nu punardāsyāmi yauvanam | [MPur, 33 10.1]
tathaiva pratipatsyāmi pāpmānaṃ jarayā saha | [MPur, 33 10.2]
turvasuruvāca | [MPur, 33 11.1]
na kāmaye jarāṃ tāta kāmabhogapraṇāśinīm | [MPur, 33 11.2]
balarūpāntakaraṇīṃ buddhimānavināśinīm | [MPur, 33 11.3]
yayātiruvāca | [MPur, 33 12.1]
yastvaṃ me hṛdayājjāto vayaḥ svaṃ na prayacchasi | [MPur, 33 12.2]
tasmātprajā samucchedaṃ turvaso tava yāsyati | [MPur, 33 12.3]
saṃkīrṇāścoradharmeṣu pratilomacareṣu ca | [MPur, 33 13.1]
piśitāśiṣu lokeṣu nūnaṃ rājā bhaviṣyasi | [MPur, 33 13.2]
gurudāraprasakteṣu tiryagyonirateṣu ca | [MPur, 33 14.1]
paśudharmiṣu mleccheṣu pāpeṣu prabhaviṣyasi | [MPur, 33 14.2]
śaunaka uvāca | [MPur, 33 15.1]
evaṃ sa turvasuṃ śaptvā yayātiḥ sutamātmanaḥ | [MPur, 33 15.2]
śarmiṣṭhāyāḥ sutaṃ jyeṣṭhaṃ druhyuṃ vacanamabravīt | [MPur, 33 15.3]
yayātiruvāca | [MPur, 33 16.1]
druhyo tvaṃ pratipadyasva varṇarūpavināśinīm | [MPur, 33 16.2]
jarāṃ varṣasahasraṃ me yauvanaṃ svaṃ prayacchatām | [MPur, 33 16.3]
pūrṇe varṣasahasre tu te pradāsyāmi yauvanam | [MPur, 33 17.1]
svaṃ cādāsyāmi bhūyo 'haṃ pāpmānaṃ jarayā saha | [MPur, 33 17.2]
druhyuruvāca | [MPur, 33 18.1]
na rājyaṃ na rathaṃ nāśvaṃ jīrṇo bhuṅkte na ca striyam | [MPur, 33 18.2]
na rāgaścāsya bhavati tajjarāṃ te na kāmaye | [MPur, 33 18.3]
yayātiruvāca | [MPur, 33 19.1]
yastvaṃ me hṛdayājjāto vayaḥ svaṃ na prayacchasi | [MPur, 33 19.2]
taddruhyo vai priyaḥ kāmo na te sampatsyate kvacit | [MPur, 33 19.3]
naur upaplavasaṃcāro yatra nityaṃ bhaviṣyati | [MPur, 33 20.1]
arājyabhojaśabdaṃ tvaṃ tatra prāpsyasi sānvayaḥ | [MPur, 33 20.2]
yayātiruvāca | [MPur, 33 21.1]
ano tvaṃ pratipadyasva pāpmānaṃ jarayā saha | [MPur, 33 21.2]
ekaṃ varṣasahasraṃ tu careyaṃ yauvanena te | [MPur, 33 21.3]
anur uvāca | [MPur, 33 22.1]
jīrṇaḥ śiśurivādatte kāle'nnamaśuciryathā | [MPur, 33 22.2]
na juhoti ca kāle'gniṃ tāṃ jarāṃ nābhikāmaye | [MPur, 33 22.3]
yayātiruvāca | [MPur, 33 23.1]
yastvaṃ me hṛdayājjāto vayaḥ svaṃ na prayacchasi | [MPur, 33 23.2]
jarādoṣastvayokto yastasmāttvaṃ pratipadyase | [MPur, 33 23.3]
prajāśca yauvanaṃ prāptā vinaśyanti hy ano tava | [MPur, 33 24.1]
agnipraskandanagatastvaṃ cāpyevaṃ bhaviṣyasi | [MPur, 33 24.2]
yayātiruvāca | [MPur, 33 25.1]
pūro tvaṃ pratipadyasva pāpmānaṃ jarayā saha | [MPur, 33 25.2]
tvaṃ me priyataraḥ putrastvaṃ varīyān bhaviṣyasi | [MPur, 33 25.3]
jarā valī ca māṃ tāta palitāni ca paryaguḥ | [MPur, 33 26.1]
kāvyasyośanasaḥ śāpānna ca tṛpto'smi yauvane | [MPur, 33 26.2]
kiṃcitkālaṃ careyaṃ vai viṣayānvayasā tava | [MPur, 33 27.1]
pūrṇe varṣasahasre tu pratidāsyāmi yauvanam | [MPur, 33 27.2]
svaṃ caiva pratipatsye'haṃ pāpmānaṃ jarayā saha | [MPur, 33 27.3]
śaunaka uvāca | [MPur, 33 28.1]
evamuktaḥ pratyuvāca pūruḥ pitaramañjasā | [MPur, 33 28.2]
yathāttha tvaṃ mahārāja tatkariṣyāmi te vacaḥ | [MPur, 33 28.3]
pratipatsyāmi te rājanpāpmānaṃ jarayā saha | [MPur, 33 29.1]
gṛhāṇa yauvanaṃ mattaścara kāmān yathepsitān | [MPur, 33 29.2]
jarayāhaṃ praticchanno vayorūpadharastava | [MPur, 33 30.1]
yauvanaṃ bhavate dattvā cariṣyāmi yathecchayā | [MPur, 33 30.2]
yayātiruvāca | [MPur, 33 31.1]
pūro prīto'smi te vatsa varaṃ cemaṃ dadāmi te | [MPur, 33 31.2]
sarvakāmasamṛddhārthā bhaviṣyati tava prajā | [MPur, 33 31.3]
{MPur, 34}
śaunaka uvāca | [MPur, 34 1.1]
evamuktaḥ sa rājarṣiḥ kāvyaṃ smṛtvā mahāvratam | [MPur, 34 1.2]
saṃkrāmayāmāsa jarāṃ tadā putre mahātmani | [MPur, 34 1.3]
pauraveṇātha vayasā yayātirnahuṣātmajaḥ | [MPur, 34 2.1]
prītiyukto naraśreṣṭhaścacāra viṣayānpriyān | [MPur, 34 2.2]
yathākāmaṃ yathotsāhaṃ yathākālaṃ yathāsukham | [MPur, 34 3.1]
dharmāviruddhānrājendro yathārhati sa eva hi | [MPur, 34 3.2]
devān atarpayad yajñaiḥ śrāddhairapi pitāmahān | [MPur, 34 4.1]
dīnānanugrahairiṣṭaiḥ kāmaiśca dvijasattamān | [MPur, 34 4.2]
atithīnannapānaiśca viśaśca pratipālanaiḥ | [MPur, 34 5.1]
ānṛśaṃsyena śūdrāṃśca dasyūnnigrahaṇena ca | [MPur, 34 5.2]
dharmeṇa ca prajāḥ sarvā yathāvad anurañjayan | [MPur, 34 6.1]
yayātiḥ pālayāmāsa sākṣādindra ivāparaḥ | [MPur, 34 6.2]
sa rājā siṃhavikrānto yuvā viṣayagocaraḥ | [MPur, 34 7.1]
avirodhena dharmasya cacāra sukhamuttamam | [MPur, 34 7.2]
sa samprāpya śubhānkāmāṃstṛptaḥ khinnaśca pārthivaḥ | [MPur, 34 8.1]
kālaṃ varṣasahasrāntaṃ sasmāra manujādhipaḥ | [MPur, 34 8.2]
paricintya sa kālajñaḥ kalākāṣṭhāśca vīryavān | [MPur, 34 9.1]
pūrṇam matvā tataḥ kālaṃ pūruṃ putramuvāca ha | [MPur, 34 9.2]
na jātu kāmaḥ kāmānāmupabhogena śāmyati | [MPur, 34 10.1]
haviṣā kṛṣṇavartmeva bhūya evābhivardhate | [MPur, 34 10.2]
yatpṛthivyāṃ vrīhiyavaṃ hiraṇyaṃ paśavaḥ striyaḥ | [MPur, 34 11.1]
nālamekasya tatsarvamiti matvā śamaṃ vrajet | [MPur, 34 11.2]
yathāsukhaṃ yathotsāhaṃ yathākāmamariṃdama | [MPur, 34 12.1]
sevitā viṣayāḥ putra yauvanena mayā tava | [MPur, 34 12.2]
pūro prīto'smi bhadraṃ te gṛhāṇedaṃ svayauvanam | [MPur, 34 13.1]
rājyaṃ caiva gṛhāṇedaṃ tvaṃ hi me priyakṛtsutaḥ | [MPur, 34 13.2]
śaunaka uvāca | [MPur, 34 14.1]
pratipede jarāṃ rājā yayātirnāhuṣastadā | [MPur, 34 14.2]
yauvanaṃ pratipede sa pūruḥ svaṃ punarātmanaḥ | [MPur, 34 14.3]
abhiṣektukāmaṃ ca nṛpaṃ pūruṃ putraṃ kanīyasam | [MPur, 34 15.1]
brāhmaṇapramukhā varṇā idaṃ vacanamabruvan | [MPur, 34 15.2]
kathaṃ śukrasya dauhitraṃ devayānyāḥ sutaṃ prabho | [MPur, 34 16.1]
jyeṣṭhaṃ yadumatikramya rājyaṃ pūroḥ pradāsyasi | [MPur, 34 16.2]
jyeṣṭho yadustava sutasturvasustadanantaram | [MPur, 34 17.1]
śarmiṣṭhāyāḥ suto druhyus tathānuḥ pūrureva ca | [MPur, 34 17.2]
kathaṃ jyeṣṭhamatikramya kanīyān rājyamarhati | [MPur, 34 18.1]
etatsaṃbodhayāmastvāṃ svadharmamanupālaya | [MPur, 34 18.2]
yayātiruvāca | [MPur, 34 19.1]
brāhmaṇapramukhā varṇāḥ sarve śṛṇvantu me vacaḥ | [MPur, 34 19.2]
jyeṣṭhaṃ prati yato rājyaṃ na deyaṃ me kathaṃcana | [MPur, 34 19.3]
mama jyeṣṭhena yadunā niyogo nānupālitaḥ | [MPur, 34 20.1]
pratikūlaḥ pituryaśca na sa putraḥ satāṃ mataḥ | [MPur, 34 20.2]
mātāpitrorvacanakṛddhitaḥ pathyaśca yaḥ sutaḥ | [MPur, 34 21.1]
sa putraḥ putravadyaśca vartate pitṛmātṛṣu | [MPur, 34 21.2]
yadunāhamavajñātastathā turvasunāpi vā | [MPur, 34 22.1]
druhyuṇā cānunā caivamapyavajñā kṛtā bhṛśam | [MPur, 34 22.2]
pūruṇā me kṛtaṃ vākyaṃ mānitaṃ ca viśeṣataḥ | [MPur, 34 23.1]
kanīyānmama dāyādo jarā yena dhṛtā mama | [MPur, 34 23.2]
mama kāmaḥ sa ca kṛtaḥ pūruṇā putrarūpiṇā | [MPur, 34 24.1]
śukreṇa ca varo dattaḥ kāvyenośanasā svayam | [MPur, 34 24.2]
putro yastvānuvarteta sa rājā pṛthivīpatiḥ | [MPur, 34 25.1]
bhavantaḥ pratijānantu pūrū rājye'bhiṣicyatām | [MPur, 34 25.2]
prakṛtaya ūcuḥ | [MPur, 34 26.1]
yaḥ putro guṇasampanno mātāpitrorhitaḥ sadā | [MPur, 34 26.2]
sarvaṃ so 'rhati kalyāṇaṃ kanīyānapi sa prabhuḥ | [MPur, 34 26.3]
arhaṃ pūroridaṃ rājyaṃ yaḥ priyaḥ priyakṛt tava | [MPur, 34 27.1]
varadānena śukrasya na śakyaṃ vaktumuttaram | [MPur, 34 27.2]
śaunaka uvāca | [MPur, 34 28.1]
paurajānapadais tuṣṭairityukto nāhuṣastadā | [MPur, 34 28.2]
abhiṣicya tataḥ pūruṃ rājye svasutamātmajam | [MPur, 34 28.3]
dattvā ca pūrave rājyaṃ vanavāsāya dīkṣitaḥ | [MPur, 34 29.1]
purātsa niryayau rājā brāhmaṇaistāpasaiḥ saha | [MPur, 34 29.2]
yadostu yādavā jātās turvasoryavanāḥ sutāḥ | [MPur, 34 30.1]
druhyoścaiva sutā bhojā anostu mlecchajātayaḥ | [MPur, 34 30.2]
pūrostu pauravo vaṃśo yatra jāto'si pārthiva | [MPur, 34 31.1]
idaṃ varṣasahasrāttu rājyaṃ kurukulāgatam | [MPur, 34 31.2]
{MPur, 35}
śaunaka uvāca | [MPur, 35 1.1]
evaṃ sa nāhuṣo rājā yayātiḥ putramīpsitam | [MPur, 35 1.2]
rājye'bhiṣicya mudito vānaprastho 'bhavanmuniḥ | [MPur, 35 1.3]
uṣitvā vanavāsaṃ sa brāhmaṇaiḥ saha saṃśritaḥ | [MPur, 35 2.1]
phalamūlāśano dānto yathā svargamito gataḥ | [MPur, 35 2.2]
sa gataḥ svargavāsaṃ tu nyavasanmuditaḥ sukhī | [MPur, 35 3.1]
kālasya nātimahataḥ punaḥ śakreṇa pātitaḥ | [MPur, 35 3.2]
vivaśaḥ pracyutaḥ svargādaprāpto medinītalam | [MPur, 35 4.1]
sthitaścāsīd antarikṣe sa tadeti śrutaṃ mayā | [MPur, 35 4.2]
tata eva punaścāpi gataḥ svargamiti śrutiḥ | [MPur, 35 5.1]
rājñā vasumatā sārdhamaṣṭakena ca vīryavān | [MPur, 35 5.2]
pratardanena śibinā sametya kila saṃsadi | [MPur, 35 5.3]
śatānīka uvāca | [MPur, 35 6.1]
karmaṇā kena sa divaṃ punaḥ prāpto mahīpatiḥ | [MPur, 35 6.2]
kathamindreṇa bhagavanpātito medinītale | [MPur, 35 6.3]
sarvametad aśeṣeṇa śrotumicchāmi tattvataḥ | [MPur, 35 7.1]
kathyamānaṃ tvayā vipra devarṣigaṇasaṃnidhau | [MPur, 35 7.2]
devarājasamo hy āsīdyayātiḥ pṛthivīpatiḥ | [MPur, 35 8.1]
vardhanaḥ kuruvaṃśasya vibhāvasusamadyutiḥ | [MPur, 35 8.2]
tasya vistīrṇayaśasaḥ satyakīrter mahātmanaḥ | [MPur, 35 9.1]
śrotumicchāmi deveśa divi ceha ca sarvaśaḥ | [MPur, 35 9.2]
śaunaka uvāca | [MPur, 35 10.1]
hanta te kathayiṣyāmi yayāteruttamāṃ kathām | [MPur, 35 10.2]
divi ceha ca puṇyārthāṃ sarvapāpapraṇāśinīm | [MPur, 35 10.3]
yayātirnāhuṣo rājā pūruṃ putraṃ kanīyasam | [MPur, 35 11.1]
rājye'bhiṣicya muditaḥ pravavrāja vanaṃ tadā | [MPur, 35 11.2]
anteṣu sa vinikṣipya putrān yadupurogamān | [MPur, 35 12.1]
phalamūlāśano rājā vane'sau nyavasacciram | [MPur, 35 12.2]
sa jitātmā jitakrodhas tarpayan pitṛdevatāḥ | [MPur, 35 13.1]
agnīṃśca vidhivajjuhvanvānaprasthavidhānataḥ | [MPur, 35 13.2]
atithīn pūjayannityaṃ vanyena haviṣā vibhuḥ | [MPur, 35 14.1]
śiloñchavṛttimāsthāya śeṣānnakṛtabhojanaḥ | [MPur, 35 14.2]
pūrṇaṃ sahasraṃ varṣāṇāmevaṃvṛttir abhūnnṛpaḥ | [MPur, 35 15.1]
ambubhakṣaḥ sa cābdāṃstrīnāsīn niyatavāṅmanāḥ | [MPur, 35 15.2]
tatastu vāyubhakṣo'bhūtsaṃvatsaramatandritaḥ | [MPur, 35 16.1]
pañcāgnimadhye ca tapastepe saṃvatsaraṃ punaḥ | [MPur, 35 16.2]
ekapādasthitaścāsīt ṣaṇmāsān anilāśanaḥ | [MPur, 35 17.1]
puṇyakīrtistataḥ svargaṃ jagāmāvṛtya rodasī | [MPur, 35 17.2]
{MPur, 36}
śaunaka uvāca | [MPur, 36 1.1]
svargatastu sa rājendro nyavasaddevasadmani | [MPur, 36 1.2]
pūjitastridaśaiḥ sādhyairmarudbhirvasubhistathā | [MPur, 36 1.3]
devalokād brahmalokaṃ saṃcaranpuṇyakṛdvaśī | [MPur, 36 2.1]
avasatpṛthivīpālo dīrghakālamiti śrutiḥ | [MPur, 36 2.2]
sa kadācinnṛpaśreṣṭho yayātiḥ śakramāgataḥ | [MPur, 36 3.1]
kathānte tatra śakreṇa pṛṣṭaḥ sa pṛthivīpatiḥ | [MPur, 36 3.2]
śakra uvāca | [MPur, 36 4.1]
yadā sa pūrustava rūpeṇa rājañjarāṃ gṛhītvā pracacāra loke | [MPur, 36 4.2]
tadā rājyaṃ sampradāyaiva tasmai tvayā kimuktaḥ kathayeha satyam | [MPur, 36 4.3]
yayātiruvāca | [MPur, 36 5.1]
prakṛtyanumate pūruṃ rājye kṛtvedamabruvam | [MPur, 36 5.2]
gaṅgāyamunayormadhye kṛtsno'yaṃ viṣayastava | [MPur, 36 5.3]
madhye pṛthivyāstvaṃ rājā bhrātaro'nte'dhipāstava | [MPur, 36 5.4]
akrodhanaḥ krodhanebhyo viśiṣṭastathā titikṣur atitikṣor viśiṣṭaḥ | [MPur, 36 6.1]
amānuṣebhyo mānuṣaśca pradhāno vidvāṃstathaivāviduṣaḥ pradhānaḥ | [MPur, 36 6.2]
ākruśyamāno nākrośenmanyumeva titikṣati | [MPur, 36 7.1]
ākroṣṭāraṃ nirdahati sukṛtaṃ cāsya vindati | [MPur, 36 7.2]
nāruntudaḥ syānna nṛśaṃsavādī na hīnataḥ param abhyādadīta | [MPur, 36 8.1]
yayāsya vācā para udvijeta na tāṃ vadedruśatīṃ pāpalaulyām | [MPur, 36 8.2]
aruntudaṃ puruṣaṃ tīvravācaṃ vākkaṇṭakair vitudantaṃ manuṣyān | [MPur, 36 9.1]
vidyād alakṣmīkatamaṃ janānāṃ mukhe nibaddhaṃ nirṛtiṃ vahantam | [MPur, 36 9.2]
sadbhiḥ purastādabhipūjitaḥ syātsadbhistathā pṛṣṭhato rakṣitaḥ syāt | [MPur, 36 10.1]
sadā satām ativādāṃstitikṣet satāṃ vṛttaṃ pālayansādhuvṛtaḥ | [MPur, 36 10.2]
vāksāyakā vadanānniṣpatanti yair āhataḥ śocati vā tryahāni | [MPur, 36 11.1]
parasya no marmasu te patanti tānpaṇḍito nāvasṛjetpareṣu | [MPur, 36 11.2]
nāstīdṛśaṃ saṃvananaṃ triṣu lokeṣu kiṃcana | [MPur, 36 12.1]
yathā maitrī ca lokeṣu dānaṃ ca madhurā ca vāk | [MPur, 36 12.2]
tasmātsāntvaṃ sadā vācyaṃ na vācyaṃ paruṣaṃ kvacit | [MPur, 36 12.3]
pūjyānsampūjayed dadyānnābhiśāpaṃ kadācana | [MPur, 36 12.4]
{MPur, 37}
indra uvāca | [MPur, 37 1.1]
sarvāṇi kāryāṇi samāpya rājan gṛhānparityajya vanaṃ gato'si | [MPur, 37 1.2]
tattvāṃ pṛcchāmi nahuṣasya putra kenāpi tulyastapasā yayāte | [MPur, 37 1.3]
yayātiruvāca | [MPur, 37 2.1]
nāhaṃ devamanuṣyeṣu na gandharvamaharṣiṣu | [MPur, 37 2.2]
ātmanastapasā tulyaṃ kaṃcitpaśyāmi vāsava | [MPur, 37 2.3]
indra uvāca | [MPur, 37 3.1]
yadāvamaṃsthāḥ sadṛśaḥ śreyasaśca pāpīyasaś cāviditaprabhāvaḥ | [MPur, 37 3.2]
tasmāllokā hy antavantastaveme kṣīṇe puṇye patito'syadya rājan | [MPur, 37 3.3]
yayātiruvāca | [MPur, 37 4.1]
surarṣigandharvanarāvamānātkṣayaṃ gatā me yadi śakralokāḥ | [MPur, 37 4.2]
icchāmyahaṃ suralokādvihīnaḥ satāṃ madhye patituṃ devarāja | [MPur, 37 4.3]
indra uvāca | [MPur, 37 5.1]
satāṃ sakāśe patito'si rājaṃścyutaḥ pratiṣṭhāṃ yatra labdhāsi bhūyaḥ | [MPur, 37 5.2]
evaṃ viditvā tu punaryayāte na te 'vamānyāḥ sadṛśaḥ śreyase ca | [MPur, 37 5.3]
śaunaka uvāca | [MPur, 37 6.1]
tataḥ papātāmararājajuṣṭātpuṇyāllokātpatamānaṃ yayātim | [MPur, 37 6.2]
samprekṣya rājarṣivaro 'ṣṭakas tamuvāca saddharmavidhānagoptā | [MPur, 37 6.3]
aṣṭaka uvāca | [MPur, 37 7.1]
kastvaṃ yuvā vāsavatulyarūpaḥ svatejasā dīpyamāno yathāgniḥ | [MPur, 37 7.2]
patasyudīrṇāmbudharaprakāśaḥ khe khecarāṇāṃ pravaro yathārkaḥ | [MPur, 37 7.3]
dṛṣṭvā ca tvāṃ sūryapathātpatantaṃ vaiśvānarārkadyutimaprameyam | [MPur, 37 8.1]
kiṃnusvid etat patatīva sarve vitarkayantaḥ parimohitāḥ smaḥ | [MPur, 37 8.2]
dṛṣṭvā ca tvādhiṣṭhitaṃ devamārge śakrārkaviṣṇupratimaprabhāvam | [MPur, 37 9.1]
pratyudgatāstvāṃ vayamadya sarve tasmātpāte tava jijñāsamānāḥ | [MPur, 37 9.2]
na cāpi tvāṃ dhṛṣṇavaḥ praṣṭumagre na ca tvamasmānpṛcchasi ke vayaṃ sma | [MPur, 37 10.1]
tattvāṃ pṛcchāmi spṛhaṇīyarūpaṃ kasya tvaṃ vā kiṃnimittaṃ tvamāgāḥ | [MPur, 37 10.2]
bhayaṃ tu te vyetu viṣādamohau tyajāśu devendrasamānarūpa | [MPur, 37 11.1]
tvāṃ vartamānaṃ hi satāṃ sakāśe śakro na soḍhuṃ balahāpi śaktaḥ | [MPur, 37 11.2]
santaḥ pratiṣṭhā hi sukhacyutānāṃ satāṃ sadaivāmararājakalpa | [MPur, 37 12.1]
te saṃgatāḥ sthāvarajaṅgameśāḥ pratiṣṭhitastvaṃ sadṛśeṣu satsu | [MPur, 37 12.2]
prabhuragniḥ pratapane bhūmirāvapane prabhuḥ | [MPur, 37 13.1]
prabhuḥ sūryaḥ prakāśācca satāṃ cābhyāgataḥ prabhuḥ | [MPur, 37 13.2]
{MPur, 38}
yayātiruvāca | [MPur, 38 1.1]
ahaṃ yayātirnahuṣasya putraḥ pūroḥ pitā sarvabhūtāvamānāt | [MPur, 38 1.2]
prabhraṃśito'haṃ surasiddhalokātparicyutaḥ prapatāmyalpapuṇyaḥ | [MPur, 38 1.3]
ahaṃ hi pūrvo vayasā bhavadbhayastenābhivādaṃ bhavatāṃ na yuñje | [MPur, 38 2.1]
yo vidyayā tapasā janmanā vā vṛddhaḥ sa vai sambhavati dvijānām | [MPur, 38 2.2]
aṣṭaka uvāca | [MPur, 38 3.1]
avādīstvaṃ vayasāsmi pravṛddha iti vai rājann adhikaḥ kathaṃcit | [MPur, 38 3.2]
yo vai vidvāṃstapasā sampravṛddhaḥ sa eva pūjyo bhavati dvijānām | [MPur, 38 3.3]
yayātiruvāca | [MPur, 38 4.1]
pratikūlaṃ karmaṇāṃ pāpamāhustadvartināṃ pravaṇaṃ pāpalokam | [MPur, 38 4.2]
santo'sato nānvavartanta te vai yadātmanaiṣāṃ pratikūlavādī | [MPur, 38 4.3]
abhūddhanaṃ me vipulaṃ mahadvai viceṣṭamāno'dhigantā tadasmi | [MPur, 38 5.1]
evaṃ pradhāryātmahite niviṣṭo yo vartate sa vijānāti dhīraḥ | [MPur, 38 5.2]
nānābhāvā bahavo jīvaloke daivādhīnā naṣṭaceṣṭādhikārāḥ | [MPur, 38 6.1]
tattatprāpya na vihanyeta dhīro diṣṭaṃ balīya iti matvātmabuddhyā | [MPur, 38 6.2]
sukhaṃ hi janturyadi vāpi duḥkhaṃ daivādhīnaṃ vindati nātmaśaktyā | [MPur, 38 7.1]
tasmāddiṣṭaṃ balavanmanyamāno na saṃjvarennāpi hṛṣyetkadācit | [MPur, 38 7.2]
duḥkhe na tapyeta sukhe na hṛṣyetsamena varteta sadaiva dhīraḥ | [MPur, 38 8.1]
diṣṭaṃ balīya iti manyamāno na saṃjvarennāpi hṛṣyet kadācit | [MPur, 38 8.2]
bhaye na muhyāmyaṣṭakāhaṃ kadācitsaṃtāpo me manaso nāsti kaścit | [MPur, 38 9.1]
dhātā yathā māṃ vidadhāti loke dhruvaṃ tathāhaṃ bhaviteti matvā | [MPur, 38 9.2]
saṃsvedajā hy aṇḍajā hy udbhidaśca sarīsṛpāḥ kṛmayo 'py apsu matsyāḥ | [MPur, 38 10.1]
tathāśmānastṛṇakāṣṭhaṃ ca sarvaṃ diṣṭakṣaye svāṃ prakṛtiṃ bhajante | [MPur, 38 10.2]
anityatāṃ sukhaduḥkhasya buddhvā kasmāt saṃtāpamaṣṭakāhaṃ bhajeyam | [MPur, 38 11.1]
kiṃ kuryāṃ vai kiṃca kṛtvā na tapye tasmātsaṃtāpaṃ varjayāmyapramattaḥ | [MPur, 38 11.2]
śaunaka uvāca | [MPur, 38 12.1]
evaṃ bruvāṇaṃ nṛpatiṃ yayātimathāṣṭakaḥ punarevānvapṛcchat | [MPur, 38 12.2]
mātāmahaṃ sarvaguṇopapannaṃ yatra sthitaṃ svargaloke yathāvat | [MPur, 38 12.3]
aṣṭaka uvāca | [MPur, 38 13.1]
ye ye lokāḥ pārthivendra pradhānāstvayā bhuktā yaṃ ca kāle yathā ca | [MPur, 38 13.2]
tanme rājanbrūhi sarvaṃ yathāvatkṣetrajñavadbhāṣase tvaṃ hi dharmam | [MPur, 38 13.3]
yayātiruvāca | [MPur, 38 14.1]
rājāhamāsaṃ tv iha sārvabhaumastato lokānmahataś cājaryaṃ vai | [MPur, 38 14.2]
tatrāvasaṃ varṣasahasramātraṃ tato lokānparamānabhyupetaḥ | [MPur, 38 14.3]
tataḥ purīṃ puruhūtasya ramyāṃ sahasradvārāṃ śatayojanāntām | [MPur, 38 15.1]
adhyāvasaṃ varṣasahasramātraṃ tato lokānparamānabhyupetaḥ | [MPur, 38 15.2]
tato divyamajaraṃ prāpya lokaṃ prajāpater lokapaterdurāpam | [MPur, 38 16.1]
tatrāvasaṃ varṣasahasramātraṃ tato lokānparamānabhyupetaḥ | [MPur, 38 16.2]
devasya devasya niveśane ca vijitya lokānnyavasaṃ yatheṣṭam | [MPur, 38 17.1]
sampūjyamānastridaśaiḥ samastaistulyaprabhāvadyutirīśvarāṇām | [MPur, 38 17.2]
tathāvasaṃ nandane kāmarūpī saṃvatsarāṇāmayutaṃ śatānām | [MPur, 38 18.1]
sahāpsarobhirvicaranpuṇyagandhān paśyannagān puṣpitāṃścārurūpān | [MPur, 38 18.2]
tatra sthitaṃ māṃ devasukheṣu saktaṃ kāle'tīte mahati tato'timātram | [MPur, 38 19.1]
dūto devānāmabravīdugrarūpo dhvaṃsetyuccaistriḥ plutena svareṇa | [MPur, 38 19.2]
etāvanme viditaṃ rājasiṃha tato bhraṣṭo'haṃ nandanātkṣīṇapuṇyaḥ | [MPur, 38 20.1]
vāco 'śrauṣaṃ cāntarikṣe surāṇāmanukrośācchocatāṃ māṃ narendra | [MPur, 38 20.2]
akasmādvai kṣīṇapuṇyo yayātiḥ patatyasau puṇyakṛt puṇyakīrtiḥ | [MPur, 38 21.1]
tānabruvaṃ patamānastadāhaṃ satāṃ madhye nipateyaṃ kathaṃ nu | [MPur, 38 21.2]
tairākhyātāṃ bhavatāṃ yajñabhūmiṃ samīkṣya caināmahamāgato'smi | [MPur, 38 22.1]
havirgandhair darśitāṃ yajñabhūmiṃ dhūmāpāṅgaṃ parigṛhya pratītām | [MPur, 38 22.2]
{MPur, 39}
aṣṭaka uvāca | [MPur, 39 1.1]
yadā vasannandane kāmarūpe saṃvatsarāṇāmayutaṃ śatānām | [MPur, 39 1.2]
kiṃkāraṇaṃ kārtayugapradhāna hitvā tadvai vasudhām anvapadyaḥ | [MPur, 39 1.3]
yayātiruvāca | [MPur, 39 2.1]
jñātiḥ suhṛtsvajano yo yatheha kṣīṇe vitte tyajyate mānavairhi | [MPur, 39 2.2]
tathā svarge kṣīṇapuṇyaṃ manuṣyaṃ tyajanti sadyaḥ khecarā devasaṃghāḥ | [MPur, 39 2.3]
aṣṭaka uvāca | [MPur, 39 3.1]
kathaṃ tasminkṣīṇapuṇyā bhavanti saṃmuhyate me 'tra mano'timātram | [MPur, 39 3.2]
kiṃviśiṣṭāḥ kasya dhāmopayānti tadvai brūhi kṣetravittvaṃ mato me | [MPur, 39 3.3]
yayātiruvāca | [MPur, 39 4.1]
imaṃ bhaumaṃ narakaṃ te patanti lālapyamānā naradeva sarve | [MPur, 39 4.2]
te kaṅkagomāyupalāśanārthaṃ kṣitau vivṛddhiṃ bahudhā prayānti | [MPur, 39 4.3]
tasmād evaṃ varjanīyaṃ narendra duṣṭaṃ loke garhaṇīyaṃ ca karma | [MPur, 39 5.1]
ākhyātaṃ te pārthiva sarvametadbhūyaścedānīṃ vada kiṃ te vadāmi | [MPur, 39 5.2]
aṣṭaka uvāca | [MPur, 39 6.1]
yadā tu tāṃs te vitudante vayāṃsi tathā gṛdhrāḥ śitikaṇṭhāḥ pataṃgāḥ | [MPur, 39 6.2]
kathaṃ bhavanti kathamābhavanti tvatto bhaumaṃ narakamahaṃ śṛṇomi | [MPur, 39 6.3]
yayātiruvāca | [MPur, 39 7.1]
ūrdhvaṃ dehātkarmaṇo jṛmbhamāṇādvyaktaṃ pṛthivyām anusaṃcaranti | [MPur, 39 7.2]
imaṃ bhaumaṃ narakaṃ te patanti nāvekṣante varṣapūgānanekān | [MPur, 39 7.3]
ṣaṣṭiṃ sahasrāṇi patanti vyomni tathāśītiṃ caiva tu vatsarāṇām | [MPur, 39 8.1]
tānvai nudante prapatantaḥ prayātānbhīmā bhaumā rākṣasās tīkṣṇadaṃṣṭrāḥ | [MPur, 39 8.2]
aṣṭaka uvāca | [MPur, 39 9.1]
yadetāṃste saṃpatatastudanti bhīmā bhaumā rākṣasāstīkṣṇadaṃṣṭrāḥ | [MPur, 39 9.2]
kathaṃ bhavanti kathamābhavanti kathaṃbhūtā garbhabhūtā bhavanti | [MPur, 39 9.3]
yayātiruvāca | [MPur, 39 10.1]
asṛgretaḥ puṣparasānuyuktamanveti sadyaḥ puruṣeṇa sṛṣṭam | [MPur, 39 10.2]
tava tarayā raja āpadyate ca sa garbhabhūtaḥ samupaiti tatra | [MPur, 39 10.3]
vanaspatīn oṣadhīṃścāviśanti apo vāyuṃ pṛthivīṃ cāntarikṣam | [MPur, 39 11.1]
catuṣpadaṃ dvipadaṃ cāpi sarva evaṃbhūtā garbhabhūtā bhavanti | [MPur, 39 11.2]
aṣṭaka uvāca | [MPur, 39 12.1]
anyadvapurvidadhātīha garbha utāhosvitsvena kāmena yāti | [MPur, 39 12.2]
āpadyamāno narayonimetāmācakṣva me saṃśayātpṛcchatastvam | [MPur, 39 12.3]
śarīradehādisamucchrayaṃ ca cakṣuḥśrotre labhate kena saṃjñām | [MPur, 39 13.1]
etatsarvaṃ tāta ācakṣva pṛṣṭaḥ kṣetrajñaṃ tvāṃ manyamānā hi sarve | [MPur, 39 13.2]
yayātiruvāca | [MPur, 39 14.1]
vāyuḥ samutkarṣati garbhayonimṛtau retaḥ puṣparasānuyuktam | [MPur, 39 14.2]
sa tatra tanmātrakṛtādhikāraḥ krameṇa saṃvardhayatīha garbham | [MPur, 39 14.3]
sa jāyamāno'tha gṛhītamātraḥ saṃjñāmadhiṣṭhāya tato manuṣyaḥ | [MPur, 39 15.1]
sa śrotrābhyāṃ vedayatīha śabdaṃ sa vai rūpaṃ paśyati cakṣuṣā ca | [MPur, 39 15.2]
ghrāṇena gandhaṃ jihvayātho rasaṃ ca tvacā sparśaṃ manasā devabhāvam | [MPur, 39 16.1]
ityaṣṭakehopacitaṃ hi viddhi mahātmanaḥ prāṇabhṛtaḥ śarīre | [MPur, 39 16.2]
aṣṭaka uvāca | [MPur, 39 17.1]
yaḥ saṃsthitaḥ puruṣo dahyate vā nikhanyate vāpi nikṛṣyate vā | [MPur, 39 17.2]
abhāvabhūtaḥ sa vināśametya kenātmānaṃ cetayate purastāt | [MPur, 39 17.3]
yayātiruvāca | [MPur, 39 18.1]
hitvā so 'sūn suptavanniṣṭhitatvāt purodhāya sukṛtaṃ duṣkṛtaṃ ca | [MPur, 39 18.2]
anyāṃ yoniṃ puṇyapāpānusārāṃ hitvā dehaṃ bhajate rājasiṃha | [MPur, 39 18.3]
puṇyāṃ yoniṃ puṇyakṛto viśanti pāpāṃ yoniṃ pāpakṛto vrajanti | [MPur, 39 19.1]
kīṭāḥ pataṃgāśca bhavanti pāpānna me vivakṣāsti mahānubhāva | [MPur, 39 19.2]
catuṣpadā dvipadāḥ pakṣiṇaśca tathābhūtā garbhabhūtā bhavanti | [MPur, 39 20.1]
ākhyātametannikhilaṃ hi sarvaṃ bhūyastu kiṃ pṛcchasi rājasiṃha | [MPur, 39 20.2]
aṣṭaka uvāca | [MPur, 39 21.1]
kiṃ svitkṛtvā labhate tāta saṃjñāṃ martyaḥ śreṣṭhāṃ tapasā vidyayā vā | [MPur, 39 21.2]
tanme pṛṣṭaḥ śaṃsa sarvaṃ yathāvacchubhāṃllokān yena gacchet krameṇa | [MPur, 39 21.3]
yayātiruvāca | [MPur, 39 22.1]
tapaśca dānaṃ ca śamo damaśca hrīr ārjavaṃ sarvabhūtānukampā | [MPur, 39 22.2]
svargasya lokasya vadanti santo dvārāṇi saptaiva mahānti puṃsām | [MPur, 39 22.3]
sarvāṇi caitāni yathoditāni tapaḥpradhānānyabhimarṣakeṇa | [MPur, 39 23.1]
naśyanti mānena tamo'bhibhūtāḥ puṃsaḥ sadaiveti vadanti santaḥ | [MPur, 39 23.2]
adhīyānaḥ paṇḍitaṃ manyamāno yo vidyayā hanti yaśaḥ parasya | [MPur, 39 24.1]
tasyāntavantaḥ puruṣasya lokā na cāsya tadbrahmaphalaṃ dadāti | [MPur, 39 24.2]
catvāri karmāṇi bhayaṃkarāṇi bhayaṃ prayacchantyayathākṛtāni | [MPur, 39 25.1]
mānāgnihotramuta mānamaunaṃ mānenādhītamuta mānayajñaḥ | [MPur, 39 25.2]
na mānyamāno mudamādadīta na saṃtāpaṃ prāpnuyāccāvamānāt | [MPur, 39 26.1]
santaḥ sataḥ pūjayantīha loke nāsādhavaḥ sādhubuddhiṃ labhante | [MPur, 39 26.2]
iti dadyāditi yajedityadhīyīta me śrutam | [MPur, 39 27.1]
ityetānyabhayānyāhus tāny avarjyāni nityaśaḥ | [MPur, 39 27.2]
yenāśrayaṃ vedayante purāṇaṃ manīṣiṇo mānase mānayuktam | [MPur, 39 28.1]
tanniḥśreyas tena saṃyogametya parāṃ śāntiṃ prāpnuyuḥ pretya ceha | [MPur, 39 28.2]
{MPur, 40}
aṣṭaka uvāca | [MPur, 40 1.1]
carangṛhasthaḥ kathameti devānkathaṃ bhikṣuḥ katham ācāryakarmā | [MPur, 40 1.2]
vānaprasthaḥ satpathe saṃniviṣṭo bahūnyasmin samprati vedayanti | [MPur, 40 1.3]
yayātiruvāca | [MPur, 40 2.1]
āhūtādhyāyī gurukarmasu codyataḥ pūrvotthāyī caramaṃ copaśāyī | [MPur, 40 2.2]
mṛdurdānto dhṛtimānapramattaḥ svādhyāyaśīlaḥ sidhyati brahmacārī | [MPur, 40 2.3]
dharmāgataṃ prāpya dhanaṃ yajeta dadyāt sadaivātithīnbhojayecca | [MPur, 40 3.1]
anādadānaśca parairadattaṃ saiṣā gṛhasthopaniṣatpurāṇī | [MPur, 40 3.2]
svavīryajīvī vṛjinānnivṛtto dātā parebhyo na paropatāpī | [MPur, 40 4.1]
tādṛṅmuniḥ siddhimupaiti mukhyāṃ vasann araṇye niyatāhāraceṣṭaḥ | [MPur, 40 4.2]
aśilpajīvī vigṛhaśca nityaṃ jitendriyaḥ sarvato vipramuktaḥ | [MPur, 40 5.1]
anokaśāyī laghu lipsamānaś caran deśānekacaraḥ sa bhikṣuḥ | [MPur, 40 5.2]
rātryā yayā cābhiratāśca lokā bhavanti kāmābhijitāḥ sukhena ca | [MPur, 40 6.1]
tāmeva rātriṃ prayateta vidvānaraṇyasaṃstho bhavituṃ yatātmā | [MPur, 40 6.2]
daśaiva pūrvāndaśa cāparāṃstu jñātīṃstathātmānamathaikaviṃśam | [MPur, 40 7.1]
araṇyavāsī sukṛtaṃ dadhāti muktvā tv araṇye svaśarīradhātūn | [MPur, 40 7.2]
aṣṭaka uvāca | [MPur, 40 8.1]
katisvid devamunayo maunāni kati cāpyuta | [MPur, 40 8.2]
bhavantīti tadācakṣva śrotum icchāmahe vayam | [MPur, 40 8.3]
yayātiruvāca | [MPur, 40 9.1]
araṇye vasato yasya grāmo bhavati pṛṣṭhataḥ | [MPur, 40 9.2]
grāme vā vasato 'raṇyaṃ sa muniḥ syājjanādhipa | [MPur, 40 9.3]
aṣṭaka uvāca | [MPur, 40 10.1]
kathaṃsvidvasato'raṇye grāmo bhavati pṛṣṭhataḥ | [MPur, 40 10.2]
grāme vā vasato'raṇyaṃ kathaṃ bhavati pṛṣṭhataḥ | [MPur, 40 10.3]
yayātiruvāca | [MPur, 40 11.1]
na grāmyamupayuñjīta ya āraṇyo munirbhavet | [MPur, 40 11.2]
tathāsya vasato'raṇye grāmo bhavati pṛṣṭhataḥ | [MPur, 40 11.3]
anagniraniketaś cāpyagotracaraṇo muniḥ | [MPur, 40 12.1]
kaupīnācchādanaṃ yāvattāvadicchecca cīvaram | [MPur, 40 12.2]
yāvatprāṇābhisaṃdhānaṃ tāvadicchecca bhojanam | [MPur, 40 13.1]
tadāsya vasato grāme'raṇyaṃ bhavati pṛṣṭhataḥ | [MPur, 40 13.2]
yastu kāmānparityajya tyaktakarmā jitendriyaḥ | [MPur, 40 14.1]
ātiṣṭheta munir maunaṃ sa loke siddhimāpnuyāt | [MPur, 40 14.2]
dhautadantaṃ kṛttanakhaṃ sadā snātamalaṃkṛtam | [MPur, 40 15.1]
asitaṃ sitakarmasthaṃ kastaṃ nārcitumarhati | [MPur, 40 15.2]
tapasā karśitaḥ kṣāmaḥ kṣīṇamāṃsāsthiśoṇitaḥ | [MPur, 40 16.1]
yadā bhavati nirdvaṃdvo munirmaunaṃ samāsthitaḥ | [MPur, 40 16.2]
atha lokamimaṃ jitvā lokaṃ cāpi jayetparam | [MPur, 40 16.3]
āsyena tu yadāhāraṃ govanmṛgayate muniḥ | [MPur, 40 16.4]
athāsya lokaiḥ sarvo yaḥ so 'mṛtatvāya kalpate | [MPur, 40 16.5]
{MPur, 41}
aṣṭaka uvāca | [MPur, 41 1.1]
katarastvetayoḥ pūrvaṃ devānāmeti sātmyatām | [MPur, 41 1.2]
ubhayordhāvato rājansūryacandramasoriva | [MPur, 41 1.3]
yayātiruvāca | [MPur, 41 2.1]
aniketagṛhastheṣu kāmavṛtteṣu saṃyataḥ | [MPur, 41 2.2]
grāma eva caranbhikṣustayoḥ pūrvataraṃ gataḥ | [MPur, 41 2.3]
aprāpyaṃ dīrghamāyuśca yaḥ prāpto vikṛtiṃ caret | [MPur, 41 3.1]
tapyeta yadi tatkṛtvā caretsograṃ tapastataḥ | [MPur, 41 3.2]
yadvai nṛśaṃsaṃ tadapathyamāhuryaḥ sevate dharmamanarthabuddhiḥ | [MPur, 41 4.1]
asāvanīśaḥ sa tathaiva rājaṃstadārjavaṃ sa samādhistadāryam | [MPur, 41 4.2]
aṣṭaka uvāca | [MPur, 41 5.1]
kenādya tvaṃ tu prahito'si rājanyuvā sragvī darśanīyaḥ suvarcāḥ | [MPur, 41 5.2]
kuta āgataḥ katamasyāṃ diśi tvamutāhosvitpārthivasthānam asti | [MPur, 41 5.3]
yayātiruvāca | [MPur, 41 6.1]
imaṃ bhaumaṃ narakaṃ kṣīṇapuṇyaḥ [... au3 Zeichenjh] urvīṃ gaganādviprakīrṇaḥ | [MPur, 41 6.2]
uktvāhaṃ vaḥ prapatiṣyāmy ana [... au3 Zeichenjh] tvarantvamī brahmaṇo lokapā ye | [MPur, 41 6.3]
yayātiruvāca | [MPur, 41 16.1]
nu tulyatejāḥ sukṛtaṃ hi kāmaye yogakṣemaṃ pārthivātpārthivaḥ san | [MPur, 41 16.2]
daivādeśādāpadaṃ prāpya vidvāṃścarennṛśaṃsaṃ hi na jātu rājā | [MPur, 41 16.3]
dharmyaṃ mārgaṃ cintayāno yaśasyaṃ kuryāttapo dharmamavekṣamāṇaḥ | [MPur, 41 17.1]
na madvidho dharmabuddhirhi rājā hy evaṃ kuryātkṛpaṇaṃ māṃ yathāttha | [MPur, 41 17.2]
kuryāmapūrvaṃ na kṛtaṃ yadanyair vivitsamānaḥ kim u tatra sādhuḥ | [MPur, 41 18.1]
bruvāṇamevaṃ nṛpatiṃ yayātiṃ nṛpottamo vasumānabravīt tam | [MPur, 41 18.2]
{MPur, 42}
vasumānuvāca | [MPur, 42 1.1]
pṛcchāmyahaṃ vasumānauṣadaśviryadyasti loko divi mahyaṃ narendra | [MPur, 42 1.2]
yadyantarikṣe prathito mahātmankṣetrajñaṃ tvāṃ tasya dharmasya manye | [MPur, 42 1.3]
yayātiruvāca | [MPur, 42 2.1]
yadantarikṣaṃ pṛthivī diśaśca yattejasā tapate bhānumāṃśca | [MPur, 42 2.2]
lokās tāvanto divi saṃsthitā vai te tvāṃ bhavantaṃ pratipālayanti | [MPur, 42 2.3]
vasumānuvāca | [MPur, 42 3.1]
tāṃs te dadāmi pata māṃ prapātaṃ ye me lokāstava te vai bhavantu | [MPur, 42 3.2]
krīṇīṣvaināṃs tṛṇakenāpi rājanpratigrahaste yadi samyakpraduṣṭaḥ | [MPur, 42 3.3]
yayātiruvāca | [MPur, 42 4.1]
na mithyāhaṃ vikrayaṃ vai smarāmi mayā kṛtaṃ śiśubhāve'pi rājan | [MPur, 42 4.2]
kuryāṃ na caivākṛtapūrvamanyair vivitsamāno vasumanna sādhu | [MPur, 42 4.3]
vasumānuvāca | [MPur, 42 5.1]
tāṃs tvaṃ lokānpratipadyasva rājanmayā dattānyadi neṣṭaḥ krayaste | [MPur, 42 5.2]
nāhaṃ tānvai pratigantā narendra sarve lokāstāvakā vai bhavantu | [MPur, 42 5.3]
śibiruvāca | [MPur, 42 6.1]
pṛcchāmi tvāṃ śibirauśīnaro'haṃ mamāpi lokā yadi santi tāta | [MPur, 42 6.2]
yadyantarikṣe yadi vā divi śritāḥ kṣetrajñaṃ tvāṃ tasya dharmasya manye | [MPur, 42 6.3]
yayātiruvāca | [MPur, 42 7.1]
na tvaṃ vācā hṛdayenāpi rājan parīpsamāno māvamaṃsthā narendra | [MPur, 42 7.2]
tenānantā divi lokāḥ sthitā vai vidyudrūpāḥ svanavanto mahāntaḥ | [MPur, 42 7.3]
śibiruvāca | [MPur, 42 8.1]
tāṃs tvaṃ lokānpratipadyasva rājanmayā dattānyadi neṣṭaḥ krayaste | [MPur, 42 8.2]
na cāhaṃ tānpratipadya dattvā yatra tvaṃ tāta gantāsi lokān | [MPur, 42 8.3]
yayātiruvāca | [MPur, 42 9.1]
yathā tvamindrapratimaprabhāvaste cāpyanantā naradeva lokāḥ | [MPur, 42 9.2]
tathādya loke na rame'nyadatte tasmācchibe nābhinandāmi vācam | [MPur, 42 9.3]
aṣṭaka uvāca | [MPur, 42 10.1]
na cedekaikaśo rājaṃllokānnaḥ pratinandasi | [MPur, 42 10.2]
sarve pradāya tāṃllokān gantāro narakaṃ vayam | [MPur, 42 10.3]
yayātiruvāca | [MPur, 42 11.1]
yadarhās tadvadadhvaṃ vaḥ santaḥ satyādidarśinaḥ | [MPur, 42 11.2]
ahaṃ tu nābhigṛhṇāmi yatkṛtaṃ na mayā purā | [MPur, 42 11.3]
alipsamānasya tu me yaduktaṃ na tattathāstīha narendrasiṃha | [MPur, 42 12.1]
asya pradānasya yadeva yuktaṃ tasyaiva cānantaphalaṃ bhaviṣyam | [MPur, 42 12.2]
aṣṭaka uvāca | [MPur, 42 13.1]
kasyaite pratidṛśyante rathāḥ pañca hiraṇmayāḥ | [MPur, 42 13.2]
uccaiḥ santaḥ prakāśante jvalanto'gniśikhā iva | [MPur, 42 13.3]
yayātiruvāca | [MPur, 42 14.1]
bhavatāṃ mama caivaite rathā bhānti hiraṇmayāḥ | [MPur, 42 14.2]
āruhyaiteṣu gantavyaṃ bhavadbhiśca mayā saha | [MPur, 42 14.3]
aṣṭaka uvāca | [MPur, 42 15.1]
ātiṣṭhasva rathaṃ rājanvikramasva vihāyasā | [MPur, 42 15.2]
vayamapyanuyāsyāmo yadā kālo bhaviṣyati | [MPur, 42 15.3]
yayātiruvāca | [MPur, 42 16.1]
sarvairidānīṃ gantavyaṃ saha svargo jito yataḥ | [MPur, 42 16.2]
eṣa vo virajāḥ panthā dṛśyate devasadmagaḥ | [MPur, 42 16.3]
śaunaka uvāca | [MPur, 42 17.1]
te 'bhiruhya rathānsarve prayātā nṛpate nṛpāḥ | [MPur, 42 17.2]
ākrāmanto divaṃ bhānti dharmeṇāvṛtya rodasī | [MPur, 42 17.3]
aṣṭaka uvāca | [MPur, 42 18.1]
ahaṃ manye pūrvameko'bhigantā sakhā cendraḥ sarvathā me mahātmā | [MPur, 42 18.2]
kasmādevaṃ śibirauśīnaro'yameko'tyayāt sarvaṃ vegena vāhān | [MPur, 42 18.3]
yayātiruvāca | [MPur, 42 19.1]
adadāddevayānāya yāvadvittamaninditaḥ | [MPur, 42 19.2]
uśīnarasya putro'yaṃ tasmācchreṣṭho hi vaḥ śibiḥ | [MPur, 42 19.3]
dānaṃ śaucaṃ satyamatho hy ahiṃsā hrīḥ śrīstitikṣā samatānṛśaṃsyam | [MPur, 42 20.1]
rājantyetānyatha sarvāṇi rājñi śibau sthitānyapratime subuddhyā | [MPur, 42 20.2]
evaṃ vṛttaṃ hrīniṣevī bibharti tasmācchibir abhigantā rathena | [MPur, 42 20.3]
śaunaka uvāca | [MPur, 42 21.1]
athāṣṭakaḥ punarevānvapṛcchanmātāmahaṃ kautukādindrakalpam | [MPur, 42 21.2]
pṛcchāmi tvāṃ nṛpate brūhi satyaṃ kutaśca kaścāsi kathaṃ tvamāgāḥ | [MPur, 42 21.3]
kṛtaṃ tvayā yaddhi na tasya kartā loke tvadanyo brāhmaṇaḥ kṣatriyo vā | [MPur, 42 21.4]
yayātiruvāca | [MPur, 42 22.1]
yayātirasmi nahuṣasya putraḥ pūroḥ pitā sārvabhaumastvihāsam | [MPur, 42 22.2]
guhyaṃ mantraṃ māmakebhyo bravīmi mātāmaho bhavatāṃ suprakāśaḥ | [MPur, 42 22.3]
sarvām imāṃ pṛthivīṃ nirjigāya ṛddhāṃ mahīmadadāṃ brāhmaṇebhyaḥ | [MPur, 42 23.1]
medhyānaśvānnaikaśas tānsurūpāṃstadā devāḥ puṇyabhājo bhavanti | [MPur, 42 23.2]
adāmahaṃ pṛthivīṃ brāhmaṇebhyaḥ pūrṇāmimāmakhilānnaiḥ praśastām | [MPur, 42 24.1]
gobhiḥ suvarṇaiśca dhanaiśca mukhyairaśvāḥ sanāgāḥ śataśastvarbudāni | [MPur, 42 24.2]
satyena me dyauśca vasuṃdharā ca tathaivāgnirjvalate mānuṣeṣu | [MPur, 42 25.1]
na me vṛthā vyāhṛtameva vākyaṃ satyaṃ hi santaḥ pratipūjayanti | [MPur, 42 25.2]
sādhvaṣṭaka prabravīmīha satyaṃ pratardanaṃ vasumantaṃ śibiṃ ca | [MPur, 42 26.1]
sarve devā munayaśca lokāḥ satyena pūjyā iti me manogatam | [MPur, 42 26.2]
yo naḥ sarvajitaṃ sarvaṃ yathāvṛttaṃ nivedayet | [MPur, 42 27.1]
anasūyur dvijāgnyebhyaḥ sa bhajennaḥ salokatām | [MPur, 42 27.2]
śaunaka uvāca | [MPur, 42 28.1]
evaṃ rājansa mahātmā yayātiḥ svadauhitraistārito mitravaryaiḥ | [MPur, 42 28.2]
tyaktvā mahīṃ paramodārakarmā svargaṃ gataḥ karmabhirvyāpya pṛthvīm | [MPur, 42 28.3]
evaṃ sarvaṃ vistarato yathāvadākhyātaṃ te caritaṃ nāhuṣasya | [MPur, 42 29.1]
vaṃśo yasya prathitaṃ pauraveyo yasmiñjātastvaṃ manujendrakalpaḥ | [MPur, 42 29.2]
{MPur, 43}
sūta uvāca | [MPur, 43 1.1]
ityetacchaunakādrājā śatānīko niśamya tu | [MPur, 43 1.2]
vismitaḥ parayā prītyā pūrṇacandra ivābabhau | [MPur, 43 1.3]
pūjayāmāsa nṛpatirvidhivaccātha śaunakam | [MPur, 43 2.1]
ratnairgobhiḥ suvarṇaiśca vāsobhirvividhaistathā | [MPur, 43 2.2]
pratigṛhya tataḥ sarvaṃ yadrājñā prahitaṃ dhanam | [MPur, 43 3.1]
dattvā ca brāhmaṇebhyaśca śaunako'ntaradhīyata | [MPur, 43 3.2]
ṛṣaya ūcuḥ | [MPur, 43 4.1]
yayātervaṃśamicchāmaḥ śrotuṃ vistarato vada | [MPur, 43 4.2]
yaduprabhṛtibhiḥ putrairyadā loke pratiṣṭhitam | [MPur, 43 4.3]
sūta uvāca | [MPur, 43 5.1]
yadorvaṃśaṃ pravakṣyāmi jyeṣṭhasyottamatejasaḥ | [MPur, 43 5.2]
vistareṇānupūrvyā ca gadato me nibodhata | [MPur, 43 5.3]
yadoḥ putrā babhūvurhi pañca devasutopamāḥ | [MPur, 43 6.1]
mahārathā maheṣvāsā nāmatastānnibodhata | [MPur, 43 6.2]
sahasrajir atho jyeṣṭhaḥ kroṣṭurnīlo'ntiko laghuḥ | [MPur, 43 7.1]
sahasrajestu dāyādaḥ śatajirnāma pārthivaḥ | [MPur, 43 7.2]
śatajerapi dāyādās trayaḥ paramakīrtayaḥ | [MPur, 43 8.1]
haihayaśca hayaścaiva tathā veṇuhayaśca yaḥ | [MPur, 43 8.2]
haihayasya tu dāyādo dharmanetraḥ pratiśrutaḥ | [MPur, 43 9.1]
dharmanetrasya kuntistu saṃhatastasya cātmajaḥ | [MPur, 43 9.2]
saṃhatasya tu dāyādo mahiṣmānnāma pārthivaḥ | [MPur, 43 10.1]
āsīnmahiṣmataḥ putro rudraśreṇyaḥ pratāpavān | [MPur, 43 10.2]
vārāṇasyām abhūdrājā kathitaṃ pūrvameva tu | [MPur, 43 11.1]
rudraśreṇyasya putro'bhūddurdamo nāma pārthivaḥ | [MPur, 43 11.2]
durdamasya suto dhīmānkanako nāma vīryavān | [MPur, 43 12.1]
kanakasya tu dāyādāś catvāro lokaviśrutāḥ | [MPur, 43 12.2]
kṛtavīryaḥ kṛtāgniśca kṛtavarmā tathaiva ca | [MPur, 43 13.1]
kṛtaujāśca caturtho 'bhūt kṛtavīryāttato'rjunaḥ | [MPur, 43 13.2]
jātaḥ karasahasreṇa saptadvīpeśvaro nṛpaḥ | [MPur, 43 14.1]
varṣāyutaṃ tapastepe duścaraṃ pṛthivīpatiḥ | [MPur, 43 14.2]
dattamārādhayāmāsa kārtavīryo 'trisambhavam | [MPur, 43 15.1]
tasmai dattā varāstena catvāraḥ puruṣottama | [MPur, 43 15.2]
pūrvaṃ bāhusahasraṃ tu sa vavre rājasattamaḥ | [MPur, 43 16.1]
adharmaṃ caramāṇasya sadbhiścāpi nivāraṇam | [MPur, 43 16.2]
yuddhena pṛthivīṃ jitvā dharmeṇaivānupālanam | [MPur, 43 17.1]
saṃgrāme vartamānasya vadhaścaivādhikādbhavet | [MPur, 43 17.2]
teneyaṃ pṛthivī sarvā saptadvīpā saparvatā | [MPur, 43 18.1]
saptodadhiparikṣiptā kṣāttreṇa vidhinā jitā | [MPur, 43 18.2]
jajñe bāhusahasraṃ vai icchatastasya dhīmataḥ | [MPur, 43 19.1]
ratho dhvajaśca saṃjajña ityevamanuśuśruma | [MPur, 43 19.2]
daśa yajñasahasrāṇi rājñāṃ dvīpeṣu vai tadā | [MPur, 43 20.1]
nirargalāni vṛttāni śrūyante tasya dhīmataḥ | [MPur, 43 20.2]
sarve yajñā mahārājñas tasyāsan bhūridakṣiṇāḥ | [MPur, 43 21.1]
sarve kāñcanayūpāste sarvāḥ kāñcanavedikāḥ | [MPur, 43 21.2]
sarve devaiḥ samaṃ prāptairvimānasthairalaṃkṛtāḥ | [MPur, 43 22.1]
gandharvairapsarobhiśca nityamevopaśobhitāḥ | [MPur, 43 22.2]
tasya yajñe jagau gāthāṃ gandharvo nāradastathā | [MPur, 43 23.1]
kārtavīryasya rājarṣermahimānaṃ nirīkṣya saḥ | [MPur, 43 23.2]
na nūnaṃ kārtavīryasya gatiṃ yāsyanti kṣatriyāḥ | [MPur, 43 24.1]
yajñairdānaistapobhiśca vikrameṇa śrutena ca | [MPur, 43 24.2]
sa hi saptasu dvīpeṣu khaḍgī cakrī śarāsanī | [MPur, 43 25.1]
rathī dvīpānyanucaranyogī paśyati taskarān | [MPur, 43 25.2]
pañcāśītisahasrāṇi varṣāṇāṃ sa narādhipaḥ | [MPur, 43 26.1]
sa sarvaratnasampūrṇaścakravartī babhūva ha | [MPur, 43 26.2]
sa eva paśupālo 'bhūt kṣetrapālaḥ sa eva hi | [MPur, 43 27.1]
sa eva vṛṣṭyā parjanyo yogitvādarjuno'bhavat | [MPur, 43 27.2]
yo 'sau bāhusahasreṇa jyāghātakaṭhinatvacā | [MPur, 43 28.1]
bhāti raśmisahasreṇa śāradeneva bhāskaraḥ | [MPur, 43 28.2]
eṣa nāgaṃ manuṣyeṣu māhiṣmatyāṃ mahādyutiḥ | [MPur, 43 29.1]
karkoṭakasutaṃ jitvā puryāṃ tatra nyaveśayat | [MPur, 43 29.2]
eṣa vegaṃ samudrasya prāvṛṭkāle bhajeta vai | [MPur, 43 30.1]
krīḍanneva sukhodbhinnaḥ pratisroto mahīpatiḥ | [MPur, 43 30.2]
lalatā krīḍatā tena pratisragdāmamālinī | [MPur, 43 31.1]
ūrmibhrukuṭisaṃtrāsāccakitābhyeti narmadā | [MPur, 43 31.2]
eko bāhusahasreṇa vagāhe sa mahārṇavam | [MPur, 43 32.1]
karotyudvṛttavegāṃ tu narmadāṃ prāvṛḍuddhatām | [MPur, 43 32.2]
tasya bāhusahasreṇa kṣobhyamāṇe mahodadhau | [MPur, 43 33.1]
bhavantyatīva niśceṣṭāḥ pātālasthā mahāsurāḥ | [MPur, 43 33.2]
cūrṇīkṛtamahāvīcilīnamīnamahātimim | [MPur, 43 34.1]
mārutāviddhaphenaugham āvartākṣiptaduḥsaham | [MPur, 43 34.2]
karotyāloḍayanneva doḥsahasreṇa sāgaram | [MPur, 43 35.1]
mandarakṣobhacakitā hy amṛtotpādaśaṅkitāḥ | [MPur, 43 35.2]
tadā niścalamūrdhāno bhavanti ca mahoragāḥ | [MPur, 43 36.1]
sāyāhne kadalīkhaṇḍā nirvātastimitā iva | [MPur, 43 36.2]
evaṃ baddhvā dhanurjyāyāmutsiktaṃ pañcabhiḥ śaraiḥ | [MPur, 43 37.1]
laṅkāyāṃ mohayitvā tu sabalaṃ rāvaṇaṃ balāt | [MPur, 43 37.2]
nirjitya baddhvā cānīya māhiṣmatyāṃ babandha ca | [MPur, 43 38.1]
tato gatvā pulastyastu hy arjunaṃ saṃprasādayan | [MPur, 43 38.2]
mumoca rakṣaḥ paulastyaṃ pulastyeneha sāntvitam | [MPur, 43 39.1]
tasya bāhusahasreṇa babhūva jyātalasvanaḥ | [MPur, 43 39.2]
yugāntābhrasahasrasya āsphoṭastvaśaneriva | [MPur, 43 40.1]
aho bata vidhervīryaṃ bhārgavo'yaṃ yadāchinat | [MPur, 43 40.2]
tadvai sahasraṃ bāhūnāṃ hematālavanaṃ yathā | [MPur, 43 41.1]
yatrāpavastu saṃkruddho hy arjunaṃ śaptavānprabhuḥ | [MPur, 43 41.2]
yasmādvanaṃ pradagdhaṃ vai viśrutaṃ mama haihaya | [MPur, 43 42.1]
tasmātte duṣkaraṃ karma kṛtamanyo hariṣyati | [MPur, 43 42.2]
chittvā bāhusahasraṃ te prathamaṃ tarasā balī | [MPur, 43 43.1]
tapasvī brāhmaṇaśca tvāṃ sa vadhiṣyati bhārgava | [MPur, 43 43.2]
sūta uvāca | [MPur, 43 44.1]
tasya rāmastadā tv āsīnmṛtyuḥ śāpena dhīmataḥ | [MPur, 43 44.2]
varaścaiva tu rājarṣeḥ svayameva vṛtaḥ purā | [MPur, 43 44.3]
tasya putraśataṃ tv āsītpañca tatra mahārathāḥ | [MPur, 43 45.1]
kṛtāstrā balinaḥ śūrā dharmātmāno mahābalāḥ | [MPur, 43 45.2]
śūrasenaśca śūraśca dhṛṣṭaḥ kroṣṭustathaiva ca | [MPur, 43 46.1]
jayadhvajaśca vaikartā avantiśca viśāṃpate | [MPur, 43 46.2]
jayadhvajasya putrastu tālajaṅgho mahābalaḥ | [MPur, 43 47.1]
tasya putraśatānyeva tālajaṅghā iti śrutāḥ | [MPur, 43 47.2]
teṣāṃ pañca kulāḥ khyātā haihayānāṃ mahātmanām | [MPur, 43 48.1]
vītihotrāśca śāryāto bhojāścāvantayastathā | [MPur, 43 48.2]
kuṇḍikerāśca vikrāntāstālajaṅghās tathaiva ca | [MPur, 43 49.1]
vītihotrasutaścāpi ānarto nāma vīryavān | [MPur, 43 49.2]
durjeyastasya putrastu babhūva mitrakarśanaḥ | [MPur, 43 49.3]
sadbhāvena mahārāja prajā dharmeṇa pālayan | [MPur, 43 50.1]
kārtavīryārjuno nāma rājā bāhusahasravān | [MPur, 43 50.2]
yena sāgaraparyantā dhanuṣā nirjitā mahī | [MPur, 43 51.1]
yastasya kīrtayennāma kalyamutthāya mānavaḥ | [MPur, 43 51.2]
na tasya vittanāśaḥ syānnaṣṭaṃ ca labhate punaḥ | [MPur, 43 52.1]
kārtavīryasya yo janma kathayediha dhīmataḥ | [MPur, 43 52.2]
yathāvat sviṣṭapūtātmā svargaloke mahīyate | [MPur, 43 52.3]
{MPur, 44}
ṛṣaya ūcuḥ | [MPur, 44 1.1]
kimarthaṃ tadvanaṃ dagdhamāpavasya mahātmanaḥ | [MPur, 44 1.2]
kārtavīryeṇa vikramya sūta prabrūhi tattvataḥ | [MPur, 44 1.3]
rakṣitā sa tu rājarṣiḥ prajānāmiti naḥ śrutam | [MPur, 44 2.1]
sa kathaṃ rakṣitā bhūtvā adahattattapovanam | [MPur, 44 2.2]
sūta uvāca | [MPur, 44 3.1]
ādityo dvijarūpeṇa kārtavīryamupasthitaḥ | [MPur, 44 3.2]
tṛptimekāṃ prayacchasva ādityo'haṃ nareśvara | [MPur, 44 3.3]
rājovāca | [MPur, 44 4.1]
bhagavankena tṛptiste bhavatyeva divākara | [MPur, 44 4.2]
kīdṛśaṃ bhojanaṃ dadmi hutvā tu vidadhāmyaham | [MPur, 44 4.3]
āditya uvāca | [MPur, 44 5.1]
sthāvaraṃ dehi me sarvamāhāraṃ dadatāṃ vara | [MPur, 44 5.2]
tena tṛpto bhaveyaṃ vai sā me tṛptirhi pārthiva | [MPur, 44 5.3]
kārtavīrya uvāca | [MPur, 44 6.1]
na śakyāḥ sthāvarāḥ sarve tejasā ca balena ca | [MPur, 44 6.2]
nirdagdhuṃ tapatāṃ śreṣṭha tena tvāṃ praṇamāmyaham | [MPur, 44 6.3]
āditya uvāca | [MPur, 44 7.1]
tuṣṭaste 'haṃ śarāndadmi akṣayānsarvatomukhān | [MPur, 44 7.2]
ye prakṣiptā jvaliṣyanti mama tejaḥsamanvitāḥ | [MPur, 44 7.3]
āviṣṭā mama tejobhiḥ śoṣayiṣyanti sthāvarān | [MPur, 44 8.1]
śuṣkān bhasmīkariṣyanti tena tṛptirnarādhipa | [MPur, 44 8.2]
sūta uvāca | [MPur, 44 9.1]
tataḥ śarāṃstadādityastvarjunāya prayacchata | [MPur, 44 9.2]
tato dadāha samprāptān sthāvarān sarvameva ca | [MPur, 44 9.3]
grāmāṃstathāśramāṃścaiva ghoṣāṇi nagarāṇi ca | [MPur, 44 10.1]
tapovanāni ramyāṇi vanānyupavanāni ca | [MPur, 44 10.2]
evaṃ prācīmanvadahattataḥ sarvāṃ sa dakṣiṇām | [MPur, 44 11.1]
nirvṛkṣā nistṛṇā bhūmirhatā ghoreṇa tejasā | [MPur, 44 11.2]
etasminneva kāle tu āpavo jalamāsthitaḥ | [MPur, 44 12.1]
daśa varṣasahasrāṇi tatrāste sa mahānṛṣiḥ | [MPur, 44 12.2]
pūrṇe vrate mahātejā udatiṣṭhaṃstapodhanaḥ | [MPur, 44 13.1]
so 'paśyadāśramaṃ dagdhamarjunena mahāmuniḥ | [MPur, 44 13.2]
krodhācchaśāpa rājarṣiṃ kīrtitaṃ vo yathā mayā | [MPur, 44 14.1]
kroṣṭoḥ śṛṇuta rājarṣer vaṃśamuttamapauruṣam | [MPur, 44 14.2]
yasyānvavāye sambhūto viṣṇurvṛṣṇikulodvahaḥ | [MPur, 44 15.1]
kroṣṭorevābhavatputro vṛjinīvān mahārathaḥ | [MPur, 44 15.2]
vṛjinīvataśca putro'bhūt svāho nāma mahābalaḥ | [MPur, 44 16.1]
svāhaputro 'bhavad rājan ruṣaṅgur vadatāṃ varaḥ | [MPur, 44 16.2]
sa tu prasūtimicchan vai ruṣaṅguḥ saumyamātmajam | [MPur, 44 17.1]
citraścitrarathaścāsya putraḥ karmabhiranvitaḥ | [MPur, 44 17.2]
atha caitrarathivīro jajñe vipuladakṣiṇaḥ | [MPur, 44 18.1]
śaśabinduriti khyātaścakravartī babhūva ha | [MPur, 44 18.2]
atrānuvaṃśaśloko'yaṃ gītas tasminpurābhavat | [MPur, 44 19.1]
śaśabindostu putrāṇāṃ śatānām abhavacchatam | [MPur, 44 19.2]
dhīmatāṃ cābhirūpāṇāṃ bhūridraviṇatejasām | [MPur, 44 20.1]
teṣāṃ śatapradhānānāṃ pṛthusāhvā mahābalāḥ | [MPur, 44 20.2]
pṛthuśravāḥ pṛthuyaśāḥ pṛthudharmā pṛthuṃjayaḥ | [MPur, 44 21.1]
pṛthukīrtiḥ pṛthumanā rājānaḥ śaśabindavaḥ | [MPur, 44 21.2]
śaṃsanti ca purāṇajñāḥ pṛthuśravasamuttamam | [MPur, 44 22.1]
antarasya suyajñasya suyajñastanayo'bhavat | [MPur, 44 22.2]
uśanā tu suyajñasya yo rakṣanpṛthivīmimām | [MPur, 44 23.1]
ājahārāśvamedhānāṃ śatamuttamadhārmikaḥ | [MPur, 44 23.2]
titikṣurabhavatputra auśanaḥ śatrutāpanaḥ | [MPur, 44 24.1]
maruttastasya tanayo rājarṣīṇāmanuttamaḥ | [MPur, 44 24.2]
āsīnmaruttatanayau vīraḥ kambalabarhiṣaḥ | [MPur, 44 25.1]
putrastu rukmakavaco vidvānkambalabarhiṣaḥ | [MPur, 44 25.2]
nihatya rukmakavacaḥ parānkavacadhāriṇaḥ | [MPur, 44 26.1]
dhanvino vividhairbāṇairavāpya pṛthivīmimām | [MPur, 44 26.2]
aśvamedhe dadau rājā brāhmaṇebhyastu dakṣiṇām | [MPur, 44 27.1]
yajñe tu rukmakavacaḥ kadācitparavīrahā | [MPur, 44 27.2]
jajñire pañca putrāstu mahāvīryā dhanurbhṛtaḥ | [MPur, 44 28.1]
rukmeṣuḥ pṛthurukmaśca jyāmaghaḥ parigho hariḥ | [MPur, 44 28.2]
parighaṃ ca hariṃ caiva videhe'sthāpayatpitā | [MPur, 44 29.1]
rukmeṣurabhavadrājā pṛthurukmastadāśrayaḥ | [MPur, 44 29.2]
tebhyaḥ pravrājito rājyājjyāmaghastu tadāśrame | [MPur, 44 30.1]
praśāntaścāśramasthaśca brāhmaṇenāvabodhitaḥ | [MPur, 44 30.2]
jagāma dhanurādāya deśamanyaṃ dhvajī rathī | [MPur, 44 31.1]
narmadāṃ nṛpa ekākī kevalaṃ vṛttikāmataḥ | [MPur, 44 31.2]
ṛkṣavantaṃ giriṃ gatvā bhuktamanyairupāviśat | [MPur, 44 32.1]
jyāmaghasyābhavadbhāryā caitrā pariṇatā satī | [MPur, 44 32.2]
aputro nyavasadrājā bhāryāmanyāṃ na vindata | [MPur, 44 33.1]
tasyāsīdvijayo yuddhe tatra kanyāmavāpya saḥ | [MPur, 44 33.2]
bhāryāmuvāca saṃtrāsātsnuṣeyaṃ te śucismite | [MPur, 44 34.1]
evamuktābravīdenaṃ kasya ceyaṃ snuṣeti ca | [MPur, 44 34.2]
rājovāca | [MPur, 44 35.1]
yaste janiṣyate putrastasya bhāryā bhaviṣyati | [MPur, 44 35.2]
tasmātsā tapasogreṇa kanyāyāḥ samprasūyata | [MPur, 44 35.3]
putraṃ vidarbhaṃ subhagā caitrā pariṇatā satī | [MPur, 44 36.1]
rājaputryāṃ ca vidvānsa snuṣāyāṃ krathakaiśikau | [MPur, 44 36.2]
lomapādaṃ tṛtīyaṃ tu putraṃ paradhārmikam | [MPur, 44 36.3]
tasyāṃ vidarbho 'janayaccharānraṇaviśāradān | [MPur, 44 37.1]
lomapādānmanuḥ putrā jñātistasya tu cātmajaḥ | [MPur, 44 37.2]
kaiśikasya cidiḥ putras tasmāccaidyā nṛpāḥ smṛtāḥ | [MPur, 44 38.1]
kratho vidarbhaputrastu kuntis tasyātmajo 'bhavat | [MPur, 44 38.2]
kunterdhṛṣṭaḥ suto jajñe raṇadhṛṣṭaḥ pratāpavān | [MPur, 44 39.1]
dhṛṣṭasya putro dharmātmā nirvṛtiḥ paravīrahā | [MPur, 44 39.2]
tadeko nirvṛteḥ putro nāmnā sa tu vidūrathaḥ | [MPur, 44 40.1]
daśārhastasya vai putro vyomastasya ca vai smṛtaḥ | [MPur, 44 40.2]
dāśārhāccaiva vyomāttu putro jīmūta ucyate | [MPur, 44 40.3]
jīmūtaputro vimalastasya bhīmarathaḥ sutaḥ | [MPur, 44 41.1]
suto bhīmarathasyāsīt smṛto navarathaḥ kila | [MPur, 44 41.2]
tasya cāsīd dṛḍharathaḥ śakunistasya cātmajaḥ | [MPur, 44 42.1]
tasmātkarambhaḥ kārambhir devarāto babhūva ha | [MPur, 44 42.2]
devakṣatro'bhavadrājā daivarātir mahāyaśāḥ | [MPur, 44 43.1]
devagarbhasamo jajñe devanakṣatranandanaḥ | [MPur, 44 43.2]
madhurnāma mahātejā madhoḥ puravasas tathā | [MPur, 44 44.1]
āsīt puravasāt putraḥ purudvānpuruṣottamaḥ | [MPur, 44 44.2]
janturjajñe'tha vaidarbhyāṃ bhadrasenyāṃ purudvataḥ | [MPur, 44 45.1]
aikṣvākī cābhavadbhāryā jantostasyāmajāyata | [MPur, 44 45.2]
sātvataḥ sattvasaṃyuktaḥ sātvatāṃ kīrtivardhanaḥ | [MPur, 44 46.1]
imāṃ visṛṣṭiṃ vijñāya jyāmaghasya mahātmanaḥ | [MPur, 44 46.2]
prajāvān eti sāyujyaṃ rājñaḥ somasya dhīmataḥ | [MPur, 44 46.3]
sātvatān sattvasampannān kauśalyā suṣuve sutān | [MPur, 44 47.1]
bhajinaṃ bhajamānaṃ tu divyaṃ devāvṛdhaṃ nṛpa | [MPur, 44 47.2]
andhakaṃ ca mahābhojaṃ vṛṣṇiṃ ca yadunandanam | [MPur, 44 48.1]
teṣāṃ tu sargāś catvāro vistareṇaiva tacchṛṇu | [MPur, 44 48.2]
bhajamānasya sṛñjayyāṃ bāhyakāyāṃ ca bāhyakāḥ | [MPur, 44 49.1]
sṛñjayasya sute dve tu bāhyakāstu tadābhavan | [MPur, 44 49.2]
tasya bhārye bhaginyau dve suṣuvāte bahūnsutān | [MPur, 44 50.1]
nimiṃ ca kṛmilaṃ caiva vṛṣṇiṃ parapuraṃjayam | [MPur, 44 50.2]
te bāhyakāyāṃ sṛñjayyāṃ bhajamānād vijajñire | [MPur, 44 50.3]
yajñe devāvṛdho rājā bandhūnāṃ mitravardhanaḥ | [MPur, 44 51.1]
aputrastvabhavadrājā cacāra paramaṃ tapaḥ | [MPur, 44 51.2]
putraḥ sarvaguṇopeto mama bhūyāditi spṛhan | [MPur, 44 51.3]
saṃyojya mantramevātha parṇāśājalamaspṛśat | [MPur, 44 52.1]
tadopasparśanāttasya cakāra priyamāpagā | [MPur, 44 52.2]
kalyāṇatvānnarapatestasmai sā nimnagottamā | [MPur, 44 53.1]
cintayātha parītātmā jagāmātha viniścayam | [MPur, 44 53.2]
nādhigacchāmyahaṃ nārīṃ yasyāmevaṃvidhaḥ sutaḥ | [MPur, 44 54.1]
jāyeta tasmādadyāhaṃ bhavāmyatha sahasraśaḥ | [MPur, 44 54.2]
atha bhūtvā kumārī sā bibhratī paramaṃ vapuḥ | [MPur, 44 55.1]
jñāpayāmāsa rājānaṃ tāmiyeṣa mahāvrataḥ | [MPur, 44 55.2]
atha sā navame māsi suṣuve saritāṃ varā | [MPur, 44 56.1]
putraṃ sarvaguṇopetaṃ babhruṃ devāvṛdhānnṛpāt | [MPur, 44 56.2]
anuvaṃśe purāṇajñā gāyantīti pariśrutam | [MPur, 44 57.1]
guṇāndevāvṛdhasyāpi kīrtayanto mahātmanaḥ | [MPur, 44 57.2]
yathaiva śṛṇumo dūrād apaśyāmas tathāntikāt | [MPur, 44 58.1]
babhruḥ śreṣṭho manuṣyāṇāṃ devairdevāvṛdhaḥ samaḥ | [MPur, 44 58.2]
ṣaṣṭiśca pūrvapuruṣāḥ sahasrāṇi ca saptatiḥ | [MPur, 44 59.1]
ete 'mṛtatvaṃ samprāptā babhror devāvṛdhānnṛpa | [MPur, 44 59.2]
yajvā dānapatir vīro brahmaṇyaśca dṛḍhavrataḥ | [MPur, 44 60.1]
rūpavānsumahātejāḥ śrutavīryadharastathā | [MPur, 44 60.2]
atha kaṅkasya duhitā suṣuve caturaḥ sutān | [MPur, 44 61.1]
kukuraṃ bhajamānaṃ ca śaśiṃ kambalabarhiṣam | [MPur, 44 61.2]
kukurasya suto vṛṣṇirvṛṣṇestu tanayo dhṛtiḥ | [MPur, 44 62.1]
kapotaromā tasyātha taittiristasya cātmajaḥ | [MPur, 44 62.2]
tasyāsīttanujaḥ sarpo vidvānputro nalaḥ kila | [MPur, 44 63.1]
khyāyate tasya nāmnā sa nandano daradundubhiḥ | [MPur, 44 63.2]
tasminpravitate yajñe abhijātaḥ punarvasuḥ | [MPur, 44 64.1]
aśvamedhaṃ ca putrārthamājahāra narottamaḥ | [MPur, 44 64.2]
tasya madhye'tirātrasya sabhāmadhyātsamutthitaḥ | [MPur, 44 65.1]
atastu vidvānkarmajño yajvā dātā punarvasuḥ | [MPur, 44 65.2]
tasyāsīt putramithunaṃ babhūvāvijitaṃ kila | [MPur, 44 66.1]
āhukaścāhukī caiva khyātaṃ mātematāṃ vara | [MPur, 44 66.2]
imāṃścodāharantyatra ślokānprati tamāhukam | [MPur, 44 67.1]
sopāsaṅgānukarṣāṇāṃ sadhvajānāṃ varūthinām | [MPur, 44 67.2]
rathānāṃ meghaghoṣāṇāṃ sahasrāṇi daśaiva tu | [MPur, 44 68.1]
nāsatyavādī nātejā nāyajvā nāsahasradaḥ | [MPur, 44 68.2]
nāśucirnāpyavidvān hi yo bhojeṣvabhyajāyata | [MPur, 44 69.1]
āhukasya bhṛtiṃ prāptā ityetadvai taducyate | [MPur, 44 69.2]
āhukaścāpyavantīṣu svasāraṃ cāhukīṃ dadau | [MPur, 44 70.1]
āhukātkāśyaduhitā dvau putrau samasūyata | [MPur, 44 70.2]
devakaścograsenaśca devagarbhasamāv ubhau | [MPur, 44 71.1]
devakasya sutā vīrā jajñire tridaśopamāḥ | [MPur, 44 71.2]
devavānupadevaśca sudevo devarakṣitaḥ | [MPur, 44 72.1]
teṣāṃ svasāraḥ saptāsan vasudevāya tā dadau | [MPur, 44 72.2]
devakī śrutadevī ca mitradevī yaśodharā | [MPur, 44 73.1]
śrīdevī satyadevī ca sutāpī ceti saptamī | [MPur, 44 73.2]
navograsenasya sutāḥ kaṃsasteṣāṃ tu pūrvajaḥ | [MPur, 44 74.1]
nyagrodhaśca sunāmā ca kaṅkaḥ śaṅkuśca bhūyasaḥ | [MPur, 44 74.2]
ajabhū rāṣṭrapālaśca yuddhamuṣṭiḥ sumuṣṭidaḥ | [MPur, 44 75.1]
teṣāṃ svasāraḥ pañcāsan kaṃsā kaṃsavatī tathā | [MPur, 44 75.2]
sutantū rāṣṭrapālī ca kaṅkā ceti varāṅganāḥ | [MPur, 44 76.1]
ugrasenaḥ sahāpatyo vyākhyātaḥ kukurodbhavaḥ | [MPur, 44 76.2]
bhajamānasya putro'tha rathimukhyo vidūrathaḥ | [MPur, 44 77.1]
rājādhidevaḥ śūraśca vidūrathasuto 'bhavat | [MPur, 44 77.2]
rājādhidevasya sutau jajñāte devasaṃmitau | [MPur, 44 78.1]
niyamavratapradhānau śoṇāśvaḥ śvetavāhanaḥ | [MPur, 44 78.2]
śoṇāśvasya sutāḥ pañca śūrā raṇaviśāradāḥ | [MPur, 44 79.1]
śamī ca devaśarmā ca nikuntaḥ śakraśatrujit | [MPur, 44 79.2]
śamiputraḥ pratikṣatraḥ pratikṣatrasya cātmajaḥ | [MPur, 44 80.1]
pratikṣetraḥ suto bhojo hṛdīkastasya cātmajaḥ | [MPur, 44 80.2]
hṛdīkasyābhavanputrā daśa bhīmaparākramāḥ | [MPur, 44 81.1]
kṛtavarmāgrajas teṣāṃ śatadhanvā ca madhyamaḥ | [MPur, 44 81.2]
devārhaścaiva nābhaśca bhīṣaṇaśca mahābalaḥ | [MPur, 44 82.1]
ajāto vanajātaśca kanīyakakarambhakau | [MPur, 44 82.2]
devārhasya suto vidvāñjajñe kambalabarhiṣaḥ | [MPur, 44 83.1]
asāmañjāḥ sutastasya tamojātasya cātmajaḥ | [MPur, 44 83.2]
ajātaputrā vikrāntās trayaḥ paramakīrtayaḥ | [MPur, 44 84.1]
sudaṃṣṭraśca sunābhaśca kṛṣṇa ityandhakā matāḥ | [MPur, 44 84.2]
andhakānāmimaṃ vaṃśaṃ yaḥ kīrtayati nityaśaḥ | [MPur, 44 85.1]
ātmano vipulaṃ vaṃśaṃ prajāvānāpnute naraḥ | [MPur, 44 85.2]
{MPur, 45}
sūta uvāca | [MPur, 45 1.1]
gāndhārī caiva mādrī ca vṛṣṇibhārye babhūvatuḥ | [MPur, 45 1.2]
gāndhārī janayāmāsa sumitraṃ mitranandanam | [MPur, 45 1.3]
mādrī yudhājitaṃ putraṃ tato vai devamīḍhuṣam | [MPur, 45 2.1]
anamitraṃ śibiṃ caiva pañcamaṃ kṛtalakṣaṇam | [MPur, 45 2.2]
anamitrasuto nighno nighnasyāpi tu dvau sutau | [MPur, 45 3.1]
prasenaśca mahāvīryaḥ śaktisenaśca tāv ubhau | [MPur, 45 3.2]
syamantakaḥ prasenasya maṇiratnamanuttamam | [MPur, 45 4.1]
pṛthivyāṃ sarvaratnānāṃ rājā vai so 'bhavanmaṇiḥ | [MPur, 45 4.2]
hṛdi kṛtvā tu bahuśo maṇiṃ tamabhiyācitaḥ | [MPur, 45 5.1]
govindo'pi na taṃ lebhe śakto'pi na jahāra saḥ | [MPur, 45 5.2]
kadācinmṛgayāṃ yātaḥ prasenastena bhūṣitaḥ | [MPur, 45 6.1]
yathāśabdaṃ sa śuśrāva bile sattvena pūrite | [MPur, 45 6.2]
tataḥ praviśya sa bilaṃ praseno hy ṛkṣamaikṣata | [MPur, 45 7.1]
ṛkṣaḥ prasenaṃ ca tathā ṛkṣaṃ caiva prasenajit | [MPur, 45 7.2]
hatvā ṛkṣaḥ prasenaṃ tu tatastaṃ maṇimādadāt | [MPur, 45 8.1]
adṛṣṭastu hatastena antarbilagatastadā | [MPur, 45 8.2]
prasenaṃ tu hataṃ jñātvā govindaḥ pariśaṅkitaḥ | [MPur, 45 9.1]
govindena hato vyaktaṃ praseno maṇikāraṇāt | [MPur, 45 9.2]
prasenastu gato'raṇyaṃ maṇiratnena bhūṣitaḥ | [MPur, 45 10.1]
taṃ dṛṣṭvā sa hatastena govindaḥ pratyuvāca ha | [MPur, 45 10.2]
hanmi cainaṃ durācāraṃ śatrubhūtaṃ hi vṛṣṇiṣu | [MPur, 45 10.3]
atha dīrgheṇa kālena mṛgayāṃ nirgataḥ punaḥ | [MPur, 45 11.1]
yadṛcchayā ca govindo bilasyābhyāśamāgamat | [MPur, 45 11.2]
taṃ dṛṣṭvā tu mahāśabdaṃ sa cakre ṛkṣarāḍbalī | [MPur, 45 12.1]
śabdaṃ śrutvā tu govindaḥ khaḍgapāṇiḥ praviśya saḥ | [MPur, 45 12.2]
apaśyajjāmbavantaṃ tamṛkṣarājaṃ mahābalam | [MPur, 45 12.3]
tatastūrṇaṃ hṛṣīkeśastamṛkṣapatimañjasā | [MPur, 45 13.1]
jāmbavantaṃ sa jagrāha krodhasaṃraktalocanaḥ | [MPur, 45 13.2]
tuṣṭāvainaṃ tadā ṛkṣaḥ karmabhirvaiṣṇavaiḥ prabhum | [MPur, 45 14.1]
tatastuṣṭastu bhagavānvareṇainamarocayat | [MPur, 45 14.2]
jāmbavānuvāca | [MPur, 45 15.1]
icche cakraprahāreṇa tvatto'haṃ maraṇaṃ prabho | [MPur, 45 15.2]
kanyā ceyaṃ mama śubhā bhartāraṃ tvāmavāpnuyāt | [MPur, 45 15.3]
yo 'yaṃ maṇiḥ prasenaṃ tu hatvā prāpto mayā prabho | [MPur, 45 15.4]
tataḥ sa jāmbavantaṃ taṃ hatvā cakreṇa vai prabhuḥ | [MPur, 45 16.1]
kṛtakarmā mahābāhuḥ sakanyaṃ maṇimāharat | [MPur, 45 16.2]
dadau satrājitāyainaṃ sarvasātvatasaṃsadi | [MPur, 45 17.1]
tena mithyāpavādena saṃtapto'yaṃ janārdanaḥ | [MPur, 45 17.2]
tataste yādavāḥ sarve vāsudevamathābruvan | [MPur, 45 18.1]
asmākaṃ tu matirhyāsītprasenastu tvayā hataḥ | [MPur, 45 18.2]
kaikeyasya sutā bhāryā daśa satrājitaḥ śubhāḥ | [MPur, 45 19.1]
tāsūtpannāḥ sutāstasya śatamekaṃ tu viśrutāḥ | [MPur, 45 19.2]
khyātimanto mahāvīryā bhaṅgakārastu pūrvajaḥ | [MPur, 45 19.3]
atha vratavatī tasmādbhaṅgakārāttu pūrvajāt | [MPur, 45 20.1]
suṣuve sukumārīstu tisraḥ kamalalocanāḥ | [MPur, 45 20.2]
satyabhāmā varā strīṇāṃ vratinī ca dṛḍhavratā | [MPur, 45 21.1]
tathā padmāvatī caiva tāśca kṛṣṇāya so 'dadāt | [MPur, 45 21.2]
anamitrācchinirjajñe kaniṣṭhādvṛṣṇinandanāt | [MPur, 45 22.1]
satyakastasya putrastu sātyakistasya cātmajaḥ | [MPur, 45 22.2]
satyavānyuyudhānastu śinernaptā pratāpavān | [MPur, 45 23.1]
asaṅgo yuyudhānasya dyumnistasyātmajo 'bhavat | [MPur, 45 23.2]
dyumneryugaṃdharaḥ putra iti śainyāḥ prakīrtitāḥ | [MPur, 45 24.1]
anamitrānvayo hy eṣa vyākhyāto vṛṣṇivaṃśajaḥ | [MPur, 45 24.2]
anamitrasya saṃjajñe pṛthvyāṃ vīro yudhājitaḥ | [MPur, 45 25.1]
anyau tu tanayau vīrau vṛṣabhaḥ kṣatra eva ca | [MPur, 45 25.2]
vṛṣabhaḥ kāśirājasya sutāṃ bhāryāmavindata | [MPur, 45 26.1]
jayantastu jayantyāṃ tu putraḥ samabhavacchubhaḥ | [MPur, 45 26.2]
sadāyajño 'tivīraśca śrutavānatithipriyaḥ | [MPur, 45 27.1]
akrūraḥ suṣuve tasmātsadāyajño 'tidakṣiṇaḥ | [MPur, 45 27.2]
ratnā kanyā ca śaibyasya akrūrastāmavāptavān | [MPur, 45 28.1]
putrānutpādayāmāsa ekādaśa mahābalān | [MPur, 45 28.2]
upalambhaḥ sadālambho vṛkalo vīrya eva ca | [MPur, 45 29.1]
savītaraḥ sadāpakṣaḥ śatrughno vārimejayaḥ | [MPur, 45 29.2]
dharmabhṛddharmavarmāṇau dhṛṣṭamānastathaiva ca | [MPur, 45 30.1]
sarve ca pratihotāro ratnāyāṃ jajñire ca te | [MPur, 45 30.2]
akrūrād ugrasenāyāṃ sutau dvau kulavardhanau | [MPur, 45 31.1]
devavānupadevaśca jajñāte devasaṃnibhau | [MPur, 45 31.2]
aśvinyāṃ ca tataḥ putrāḥ pṛthur vipṛthureva ca | [MPur, 45 32.1]
aśvatthāmā subāhuśca supārśvakagaveṣaṇau | [MPur, 45 32.2]
vṛṣṭinemiḥ sudharmā ca tathā śaryātireva ca | [MPur, 45 33.1]
abhūmir varjabhūmiśca śramiṣṭhaḥ śravaṇastathā | [MPur, 45 33.2]
imāṃ mithyābhiśastiṃ yo veda kṛṣṇādapohitām | [MPur, 45 34.1]
na sa mithyābhiśāpena abhiśāpyo 'tha kenacit | [MPur, 45 34.2]
{MPur, 46}
sūta uvāca | [MPur, 46 1.1]
aikṣvākī suṣuve śūraṃ khyātamadbhutamīḍhuṣam | [MPur, 46 1.2]
pauruṣājjajñire śūrādbhojāyāṃ putrakā daśa | [MPur, 46 1.3]
vasudevo mahābāhuḥ pūrvamānakadundubhiḥ | [MPur, 46 2.1]
devamārgastato jajñe tato devaśravāḥ punaḥ | [MPur, 46 2.2]
anādhṛṣṭiḥ śiniścaiva nandaścaiva sasṛñjayaḥ | [MPur, 46 3.1]
śyāmaḥ śamīkaḥ saṃyūpaḥ pañca cāsya varāṅganāḥ | [MPur, 46 3.2]
śrutakīrtiḥ pṛthā caiva śrutādevī śrutaśravāḥ | [MPur, 46 4.1]
rājādhidevī ca tathā pañcaitā vīramātaraḥ | [MPur, 46 4.2]
kṛtasya tu śrutādevī sugrīvaṃ suṣuve sutam | [MPur, 46 5.1]
kaikeyyāṃ śrutakīrtyāṃ tu jajñe so 'nuvrato nṛpaḥ | [MPur, 46 5.2]
śrutaśravasi caidyasya sunīthaḥ samapadyata | [MPur, 46 6.1]
bahuśo dharmacārī sa saṃbabhūvārimardanaḥ | [MPur, 46 6.2]
atha sakhyena vṛddhe'sau kuntibhoje sutāṃ dadau | [MPur, 46 7.1]
evaṃ kuntī samākhyātā vasudevasvasā pṛthā | [MPur, 46 7.2]
vasudevena sā dattā pāṇḍorbhāryā hy aninditā | [MPur, 46 8.1]
pāṇḍorarthena sā jajñe devaputrān mahārathān | [MPur, 46 8.2]
dharmādyudhiṣṭhiro jajñe vāyorjajñe vṛkāderaḥ | [MPur, 46 9.1]
indrāddhanaṃjayaś caiva śakratulyaparākramaḥ | [MPur, 46 9.2]
mādravatyāṃ tu janitāv aśvibhyābhiti śuśruma | [MPur, 46 10.1]
nakulaḥ sahadevaśca rūpaśīlaguṇānvitau | [MPur, 46 10.2]
rohiṇī pauravī nāma bhāryā hy ānakadundubheḥ | [MPur, 46 11.1]
lebhe jyeṣṭhaṃ sutaṃ rāmaṃ sāraṇaṃ ca sutaṃ priyam | [MPur, 46 11.2]
durdamaṃ damanaṃ subhruṃ piṇḍārakamahāhanū | [MPur, 46 12.1]
citrākṣyau dve kumāryau tu rohiṇyāṃ jajñire tadā | [MPur, 46 12.2]
devakyāṃ jajñire śaureḥ suṣeṇaḥ kīrtimānapi | [MPur, 46 13.1]
udāsī bhadrasenaśca ṛṣivāsastathaiva ca | [MPur, 46 13.2]
ṣaṣṭho bhadravidehaśca kaṃsaḥ sarvānaghātayat | [MPur, 46 13.3]
prathamā yā amāvāsyā vārṣikī tu bhaviṣyati | [MPur, 46 14.1]
tasyāṃ jajñe mahābāhuḥ pūrvaṃ kṛṣṇaḥ prajāpatiḥ | [MPur, 46 14.2]
anujā tv abhavatkṛṣṇā subhadrā bhadrabhāṣiṇī | [MPur, 46 15.1]
devakyāṃ tu mahātejā jajñe śūro mahāyaśāḥ | [MPur, 46 15.2]
sahadevastu tāmrāyāṃ jajñe śauriḥ kulodvahaḥ | [MPur, 46 16.1]
upāsaṅgadharaṃ lebhe tanayaṃ devarakṣitā | [MPur, 46 16.2]
ekāṃ kanyāṃ ca subhagāṃ kaṃsastām abhyaghātayat | [MPur, 46 16.3]
vijayaṃ rocamānaṃ ca vardhamānaṃ tu devalam | [MPur, 46 17.1]
ete sarve mahātmāno hy upadevyāṃ prajajñire | [MPur, 46 17.2]
avagāho mahātmā ca vṛkadevyāmajāyata | [MPur, 46 18.1]
vṛkadevyāṃ svayaṃ jajñe nandako nāma nāmataḥ | [MPur, 46 18.2]
saptamaṃ devakīputraṃ madanaṃ suṣuve nṛpa | [MPur, 46 19.1]
gaveṣaṇaṃ mahābhāgaṃ saṃgrāmeṣvaparājitam | [MPur, 46 19.2]
śraddhādevyā vihāre tu vane hi vicaranpurā | [MPur, 46 20.1]
vaiśyāyāmadadhācchauriḥ putraṃ kauśikamagrajam | [MPur, 46 20.2]
sutanū ratharājī ca śaurerāstāṃ parigrahau | [MPur, 46 21.1]
puṇḍraśca kapilaścaiva vasudevātmajau balau | [MPur, 46 21.2]
jarā nāma niṣādo'bhūtprathamaḥ sa dhanurdharaḥ | [MPur, 46 22.1]
saubhadraśca bhavaścaiva mahāsattvau babhūvatuḥ | [MPur, 46 22.2]
devabhāgasutaścāpi nāmnāsāv uddhavaḥ smṛtaḥ | [MPur, 46 23.1]
paṇḍitaṃ prathamaṃ prāhurdevaśravaḥsamudbhavam | [MPur, 46 23.2]
aikṣvākyalabhatāpatyamanādhṛṣṭeryaśasvinī | [MPur, 46 24.1]
nidhūtasattvaṃ śatrughnaṃ śrāddhastasmādajāyata | [MPur, 46 24.2]
karūṣāyānapatyāya kṛṣṇastuṣṭaḥ sutaṃ dadau | [MPur, 46 25.1]
sucandraṃ tu mahābhāgaṃ vīryavantaṃ mahābalam | [MPur, 46 25.2]
jāmbavatyāḥ sutāv etau dvau ca satkṛtalakṣaṇau | [MPur, 46 26.1]
cārudeṣṇaśca sāmbaśca vīryavantau mahābalau | [MPur, 46 26.2]
tantipālaśca tantiśca nandanasya sutāv ubhau | [MPur, 46 27.1]
śamīkaputrāś catvāro vikrāntāḥ sumahābalāḥ | [MPur, 46 27.2]
virājaśca dhanuścaiva śyāmaśca sṛñjayastathā | [MPur, 46 27.3]
anapatyo'bhavacchyāmaḥ śamīkastu vanaṃ yayau | [MPur, 46 28.1]
jugupsamāno bhojatvaṃ rājarṣitvamavāptavān | [MPur, 46 28.2]
kṛṣṇasya janmābhyudayaṃ yaḥ kīrtayati nityaśaḥ | [MPur, 46 29.1]
śṛṇoti mānavo nityaṃ sarvapāpaiḥ pramucyate | [MPur, 46 29.2]
{MPur, 47}
sūta uvāca | [MPur, 47 1.1]
atha devo mahādevaḥ pūrvaṃ kṛṣṇaḥ prajāpatiḥ | [MPur, 47 1.2]
vihārārthaṃ sa deveśo mānuṣeṣviha jayate | [MPur, 47 1.3]
devakyāṃ vasudevasya tapasā puṣkarekṣaṇaḥ | [MPur, 47 2.1]
caturbāhustadā jāto divyarūpo jvalañśriyā | [MPur, 47 2.2]
śrīvatsalakṣaṇaṃ devaṃ dṛṣṭvā divyaiśca lakṣaṇaiḥ | [MPur, 47 3.1]
uvāca vasudevastaṃ rūpaṃ saṃhara vai prabho | [MPur, 47 3.2]
bhīto'haṃ deva kaṃsasya tatastvetadbravīmi te | [MPur, 47 4.1]
mama putrā hatāstena jyeṣṭhāste bhīmavikramāḥ | [MPur, 47 4.2]
vasudevavacaḥ śrutvā rūpaṃ saṃharate'cyutaḥ | [MPur, 47 5.1]
anujñāpya tataḥ śauriṃ nandagopagṛhe'nayat | [MPur, 47 5.2]
dattvainaṃ nandagopasya rakṣyatāmiti cābravīt | [MPur, 47 6.1]
atastu sarvakalyāṇaṃ yādavānāṃ bhaviṣyati | [MPur, 47 6.2]
ayaṃ tu garbho devakyāṃ jātaḥ kaṃsaṃ haniṣyati | [MPur, 47 6.3]
ṛṣaya ūcuḥ | [MPur, 47 7.1]
ka eṣa vasudevastu devakī ca yaśasvinī | [MPur, 47 7.2]
nandagopaśca kastveṣa yaśodā ca mahāvratā | [MPur, 47 7.3]
yo viṣṇuṃ janayāmāsa yaṃ ca tātetyabhāṣata | [MPur, 47 8.1]
yā garbhaṃ janayāmāsa yā cainaṃ tv abhyavardhayat | [MPur, 47 8.2]
sūta uvāca | [MPur, 47 9.1]
puruṣaḥ kaśyapastvāsīd aditistu priyā smṛtā | [MPur, 47 9.2]
brahmaṇaḥ kaśyapastvaṃśaḥ pṛthivyāstvaditistathā | [MPur, 47 9.3]
atha kāmānmahābāhurdevakyāḥ samapūrayat | [MPur, 47 10.1]
ye tayā kāṅkṣitā nityamajātasya mahātmanaḥ | [MPur, 47 10.2]
so 'vatīrṇo mahīṃ devaḥ praviṣṭo mānuṣīṃ tanum | [MPur, 47 11.1]
mohayansarvabhūtāni yogātmā yogamāyayā | [MPur, 47 11.2]
naṣṭe dharme tathā jajñe viṣṇurvṛṣṇikule prabhuḥ | [MPur, 47 12.1]
kartuṃ dharmasya saṃsthānamasurāṇāṃ praṇāśanam | [MPur, 47 12.2]
rukmiṇī satyabhāmā ca satyā nāgnajitī tathā | [MPur, 47 13.1]
subhāmā ca tathā śaibyā gāndhārī lakṣmaṇā tathā | [MPur, 47 13.2]
mitravindā ca kālindī devī jāmbavatī tathā | [MPur, 47 14.1]
suśīlā ca tathā mādrī kauśalyā vijayā tathā | [MPur, 47 14.2]
evamādīni devīnāṃ sahasrāṇi ca ṣoḍaśa | [MPur, 47 14.3]
rukmiṇī janayāmāsa putrānraṇaviśāradān | [MPur, 47 15.1]
cārudeṣṇaṃ raṇe śūraṃ pradyumnaṃ ca mahābalam | [MPur, 47 15.2]
sucāruṃ bhadracāruṃ ca sudeṣṇaṃ bhadrameva ca | [MPur, 47 16.1]
paraśuṃ cāruguptaṃ ca cārubhadraṃ sucārukam | [MPur, 47 16.2]
cāruhāsaṃ kaniṣṭhaṃ ca kanyāṃ cārumatīṃ tathā | [MPur, 47 16.3]
jajñire satyabhāmāyāṃ bhānurbhramaratekṣaṇaḥ | [MPur, 47 17.1]
rohito dīptimāṃścaiva tāmraś cakro jalaṃdhamaḥ | [MPur, 47 17.2]
catasro jajñire teṣāṃ svasārastu yavīyasīḥ | [MPur, 47 18.1]
jāmbavatyāḥ suto jajñe sāmbaḥ samitiśobhanaḥ | [MPur, 47 18.2]
mitravānmitravindaśca mitravindā varāṅganā | [MPur, 47 19.1]
mitrabāhuḥ sunīthaśca nāgnajityāḥ prajā hi sā | [MPur, 47 19.2]
evamādīni putrāṇāṃ sahasrāṇi nibodhata | [MPur, 47 20.1]
śataṃ śatasahasrāṇāṃ putrāṇāṃ tasya dhīmataḥ | [MPur, 47 20.2]
aśītiśca sahasrāṇi vāsudevasutāstathā | [MPur, 47 21.1]
lakṣamekaṃ tathā proktaṃ putrāṇāṃ ca dvijottamāḥ | [MPur, 47 21.2]
upasaṅgasya tu sutau vajraḥ saṃkṣipta eva ca | [MPur, 47 22.1]
bhūrīndraseno bhūriśca gaveṣaṇasutāv ubhau | [MPur, 47 22.2]
pradyumnasya tu dāyādo vaidarbhyāṃ buddhisattamaḥ | [MPur, 47 23.1]
aniruddho raṇe'ruddho jajñe'sya mṛgaketanaḥ | [MPur, 47 23.2]
kāśyā supārśvatanayā sāmbāllebhe tarasvinaḥ | [MPur, 47 24.1]
satyaprakṛtayo devāḥ pañca vīrāḥ prakīrtitāḥ | [MPur, 47 24.2]
tisraḥ koṭyaḥ pravīrāṇāṃ yādavānāṃ mahātmanām | [MPur, 47 25.1]
ṣaṣṭiḥ śatasahasrāṇi vīryavanto mahābalāḥ | [MPur, 47 25.2]
devāṃśāḥ sarva eveha hy utpannāste mahaujasaḥ | [MPur, 47 26.1]
devāsure hatā ye ca tv asurā ye mahābalāḥ | [MPur, 47 26.2]
ihotpannā manuṣyeṣu bādhante sarvamānavān | [MPur, 47 27.1]
teṣāmutsādanārthāya utpanno yādave kule | [MPur, 47 27.2]
kulānāṃ śatamekaṃ ca yādavānāṃ mahātmanām | [MPur, 47 28.1]
sarvametatkulaṃ yāvadvartate vaiṣṇave kule | [MPur, 47 28.2]
viṣṇusteṣāṃ praṇetā ca prabhutve ca vyavasthitaḥ | [MPur, 47 29.1]
nideśasthāyinastasya kathyante sarvayādavāḥ | [MPur, 47 29.2]
ṛṣaya ūcuḥ | [MPur, 47 30.1]
saptarṣayaḥ kuberaśca yakṣo māṇicarastathā | [MPur, 47 30.2]
śālakir nāradaścaiva siddho dhanvantaristathā | [MPur, 47 30.3]
ādidevastathā viṣṇur ebhistu saha daivataḥ | [MPur, 47 31.1]
kimarthaṃ saṃghaśo bhūtāḥ smṛtāḥ sambhūtayaḥ kati | [MPur, 47 31.2]
bhaviṣyāḥ kati caivānye prādurbhāvā mahātmanaḥ | [MPur, 47 32.1]
brahmakṣatreṣu śānteṣu kimarthamiha jāyate | [MPur, 47 32.2]
yadarthamiha sambhūto viṣṇurvṛṣṇyandhakottamaḥ | [MPur, 47 33.1]
punaḥ punarmanuṣyeṣu tannaḥ prabrūhi pṛcchatām | [MPur, 47 33.2]
sūta uvāca | [MPur, 47 34.1]
tyaktvā divyāṃ tanuṃ viṣṇurmānuṣeṣviha jāyate | [MPur, 47 34.2]
yuge tv atha parāvṛtte kāle praśithile prabhuḥ | [MPur, 47 34.3]
devāsuravimardeṣu jāyate harirīśvaraḥ | [MPur, 47 35.1]
hiraṇyakaśipau daitye trailokyaṃ prākpraśāsati | [MPur, 47 35.2]
balinādhiṣṭhite caiva purā lokatraye kramāt | [MPur, 47 36.1]
sakhyamāsītparamakaṃ devānāmasuraiḥ saha | [MPur, 47 36.2]
yugākhyāsurasampūrṇaṃ hy āsīd atyākulaṃ jagat | [MPur, 47 37.1]
nideśasthāyinaścāpi tayordevāsurāḥ samam | [MPur, 47 37.2]
mṛdho balivimardāya sampravṛddhaḥ sudāruṇaḥ | [MPur, 47 38.1]
devānāmasurāṇāṃ ca ghoraḥ kṣayakaro mahān | [MPur, 47 38.2]
kartuṃ dharmavyavasthānaṃ jāyate mānuṣeṣviha | [MPur, 47 39.1]
bhṛgoḥ śāpanimittaṃ tu devāsurakṛte tadā | [MPur, 47 39.2]
munaya ūcuḥ | [MPur, 47 40.1]
kathaṃ devāsurakṛte vyāpāraṃ prāptavānsvataḥ | [MPur, 47 40.2]
devāsuraṃ yathā vṛttaṃ tannaḥ prabrūhi pṛcchatām | [MPur, 47 40.3]
sūta uvāca | [MPur, 47 41.1]
teṣāṃ dāyanimittaṃ te saṃgrāmāstu sudāruṇāḥ | [MPur, 47 41.2]
varāhādyā daśa dvau ca śaṇḍāmarkāntare smṛtāḥ | [MPur, 47 41.3]
nāmatastu samāsena śṛṇutaiṣāṃ vivakṣataḥ | [MPur, 47 42.1]
prathamo nārasiṃhastu dvitīyaścāpi vāmanaḥ | [MPur, 47 42.2]
tṛtīyastu varāhaśca caturtho 'mṛtamanthanaḥ | [MPur, 47 43.1]
saṃgrāmaḥ pañcamaścaiva saṃjātastārakāmayaḥ | [MPur, 47 43.2]
ṣaṣṭho hy āḍībakākhyastu saptamastraipurastathā | [MPur, 47 44.1]
andhakākhyo'ṣṭamasteṣāṃ navamo vṛtraghātakaḥ | [MPur, 47 44.2]
dhātraśca daśamaścaivatato hālāhalaḥ smṛtaḥ | [MPur, 47 45.1]
prathito dvādaśasteṣāṃ ghoraḥ kolāhalastathā | [MPur, 47 45.2]
hiraṇyakaśipur daityo nārasiṃhena pātitaḥ | [MPur, 47 46.1]
vāmanena balir baddhas trailokyākramaṇe purā | [MPur, 47 46.2]
hiraṇyākṣo hato dvaṃdve pratighāte tu daivataiḥ | [MPur, 47 47.1]
daṃṣṭrayā tu varāheṇa samudrastu dvidhā kṛtaḥ | [MPur, 47 47.2]
prahlādo nirjito yuddhe indreṇāmṛtamanthane | [MPur, 47 48.1]
virocanastu prāhlādir nityam indravadhodyataḥ | [MPur, 47 48.2]
indreṇaiva tu vikramya nihatastārakāmaye | [MPur, 47 49.1]
aśaknuvansa devānāṃ sarvaṃ soḍhuṃ sadaivatam | [MPur, 47 49.2]
nihatā dānavāḥ sarve trailokye tryambakeṇa tu | [MPur, 47 50.1]
asurāśca piśācāśca dānavāścāndhakāhave | [MPur, 47 50.2]
hatā devamanuṣye sve pitṛbhiścaiva sarvaśaḥ | [MPur, 47 51.1]
saṃpṛkto dānavairvṛtro ghoro hālāhale hataḥ | [MPur, 47 51.2]
tadā viṣṇusahāyena mahendreṇa nivartitaḥ | [MPur, 47 52.1]
hato dhvaje mahendreṇa māyācchannastu yogavit | [MPur, 47 52.2]
dhvajalakṣaṇamāviśya vipracittiḥ sahānujaḥ | [MPur, 47 52.3]
daityāṃśca dānavāṃścaiva saṃyatānkila saṃyutān | [MPur, 47 53.1]
jayankolāhale sarvāndevaiḥ parivṛto vṛṣā | [MPur, 47 53.2]
yajñasyāvabhṛthe dṛśyau śaṇḍāmarkau tu daivataiḥ | [MPur, 47 54.1]
ete devāsure vṛttāḥ saṃgrāmā dvādaśaiva tu | [MPur, 47 54.2]
devāsurakṣayakarāḥ prajānāṃ tu hitāya vai | [MPur, 47 55.1]
hiraṇyakaśipū rājā varṣāṇāmarbudaṃ babhau | [MPur, 47 55.2]
dvisaptati tathānyāni niyutānyadhikāni ca | [MPur, 47 56.1]
aśītiṃ ca sahasrāṇi trailokyaiśvaryatāṃ gataḥ | [MPur, 47 56.2]
paryāyeṇa nu rājābhūdbalirvarṣāyutaṃ punaḥ | [MPur, 47 57.1]
ṣaṣṭivarṣasahasrāṇi niyutāni ca viṃśatiḥ | [MPur, 47 57.2]
bale rājyādhikārastu yāvatkālaṃ babhūva ha | [MPur, 47 58.1]
tāvatkālaṃ tu prahlādo nivṛtto hy asuraiḥ saha | [MPur, 47 58.2]
indrāstrayaste vijñeyā asurāṇāṃ mahaujasaḥ | [MPur, 47 59.1]
daityasaṃsthamidaṃ sarvamāsīddaśayugaṃ punaḥ | [MPur, 47 59.2]
trailokyamidamavyagraṃ mahendreṇānupālyate | [MPur, 47 60.1]
asapatnamidaṃ sarvamāsīddaśayugaṃ punaḥ | [MPur, 47 60.2]
prahlādasya hate tasmiṃstrailokye kālaparyayāt | [MPur, 47 61.1]
paryāyeṇa tu samprāpte trailokyaṃ pākaśāsane | [MPur, 47 61.2]
tato'surānparityajya śukro devānagacchata | [MPur, 47 61.3]
yajñe devānatha gataṃ ditijāḥ kāvyamāhvayan | [MPur, 47 62.1]
kiṃ tvaṃ no miṣatāṃ rājyaṃ tyaktvā yajñaṃ punargataḥ | [MPur, 47 62.2]
sthātuṃ na śaknumo hy atra praviśāmo rasātalam | [MPur, 47 63.1]
evamukto'bravīddaityānviṣaṇṇānsāntvayangirā | [MPur, 47 63.2]
mā bhaiṣṭa dhārayiṣyāmi tejasā svena vo 'surāḥ | [MPur, 47 64.1]
mantrāścauṣadhayaścaiva rasā vasu ca yatparam | [MPur, 47 64.2]
kṛtsnāni mayi tiṣṭhanti pādasteṣāṃ sureṣu vai | [MPur, 47 65.1]
tatsarvaṃ vaḥ pradāsyāmi yuṣmadarthe dhṛtā mayā | [MPur, 47 65.2]
tato devāstu tāndṛṣṭvā vṛtānkāvyena dhīmatā | [MPur, 47 66.1]
saṃmantrayanti devā vai saṃvijñāstu jighṛkṣayā | [MPur, 47 66.2]
kāvyo hy eṣa idaṃ sarvaṃ vyāvartayati no balāt | [MPur, 47 67.1]
sādhu gacchāmahe tūrṇaṃ yāvannādhyāpayiṣyati | [MPur, 47 67.2]
prasahya hatvā śiṣṭāṃstu pātālaṃ prāpayāmahe | [MPur, 47 68.1]
tato devāstu saṃrabdhā dānavān upasṛtya ha | [MPur, 47 68.2]
tataste vadhyamānāstu kāvyamevābhidudruvuḥ | [MPur, 47 69.1]
tataḥ kāvyastu tāndṛṣṭvā tūrṇaṃ devair abhidrutān | [MPur, 47 69.2]
rakṣāṃ kāvyena saṃhṛtya devāste'pyasurārditāḥ | [MPur, 47 70.1]
kāvyaṃ dṛṣṭvā sthitaṃ devā niḥśaṅkamasurāñjahuḥ | [MPur, 47 70.2]
tataḥ kāvyo'nucintyātha brāhmaṇo vacanaṃ hitam | [MPur, 47 71.1]
tānuvāca tataḥ kāvyaḥ pūrvaṃ vṛttamanusmaran | [MPur, 47 71.2]
trailokyaṃ vo hṛtaṃ sarvaṃ vāmanena tribhiḥ kramaiḥ | [MPur, 47 72.1]
balirbaddho hato jambho nihataśca virocanaḥ | [MPur, 47 72.2]
mahāsurā dvādaśasu saṃgrāmeṣu surair hatāḥ | [MPur, 47 73.1]
taistairupāyairbhūyiṣṭhaṃ nihatā vaḥ pradhānataḥ | [MPur, 47 73.2]
kiṃcicchīṣṭāstu yūyaṃ vai yuddhaṃ māstviti me matam | [MPur, 47 74.1]
nītiṃ yāṃ vo 'bhidhāsyāmi tiṣṭhadhvaṃ kālaparyayāt | [MPur, 47 74.2]
yāsyāmyahaṃ mahādevaṃ mantrārthaṃ vijayāvaham | [MPur, 47 75.1]
apratīpāṃstato mantrāndevātprāpya maheśvarāt | [MPur, 47 75.2]
yudhyāmahe punardevāṃstataḥ prāpsyatha vai jayam | [MPur, 47 75.3]
tataste kṛtasaṃvādā devān ūcustadāsurāḥ | [MPur, 47 76.1]
nyastaśastrā vayaṃ sarve niḥsaṃnāhā rathairvinā | [MPur, 47 76.2]
vayaṃ tapaścariṣyāmaḥ saṃvṛtā valkalairvane | [MPur, 47 77.1]
prahlādasya vacaḥ śrutvā satyābhivyāhṛtaṃ tu tat | [MPur, 47 77.2]
tato devā nyavartanta vijvarā muditāśca te | [MPur, 47 78.1]
nyastaśastreṣu daityeṣu vinivṛttāstadā surāḥ | [MPur, 47 78.2]
tatastānabravītkāvyaḥ kaṃcitkālamupāsyatha | [MPur, 47 79.1]
nirutsiktās tapoyuktāḥ kālaṃ kāryārthasādhakam | [MPur, 47 79.2]
piturmamāśramasthā vai māṃ pratīkṣata dānavāḥ | [MPur, 47 80.1]
tatsaṃdiśyāsurānkāvyo mahādevaṃ prapadyata | [MPur, 47 80.2]
śukra uvāca | [MPur, 47 81.1]
mantrānicchāmyahaṃ deva ye na santi bṛhaspatau | [MPur, 47 81.2]
parābhavāya devānāmasurāṇāṃ jayāya ca | [MPur, 47 81.3]
evamukto'bravīddevo vrataṃ tvaṃ cara bhārgava | [MPur, 47 82.1]
pūrṇaṃ varṣasahasraṃ tu kaṇadhūmamavākśirāḥ | [MPur, 47 82.2]
yadi pāsyasi bhadraṃ te tato mantrānavāpsyasi | [MPur, 47 82.3]
tatheti samanujñāpya śukrastu bhṛgunandanaḥ | [MPur, 47 83.1]
pādau saṃspṛśya devasya bāḍhamityabravīdvacaḥ | [MPur, 47 83.2]
vrataṃ carāmyahaṃ deva tvayādiṣṭo'dya vai prabho | [MPur, 47 83.3]
tato'nusṛṣṭo devena kuṇḍadhāro'sya dhūmakṛt | [MPur, 47 84.1]
tadā tasmingate śukre hy asurāṇāṃ hitāya vai | [MPur, 47 84.2]
mantrārthaṃ tatra vasati brahmacaryaṃ maheśvare | [MPur, 47 84.3]
tadbuddhvā nītipūrvaṃ tu rājye nyaste tadāsuraiḥ | [MPur, 47 85.1]
asmiṃśchidre tadāmarṣād devāstānsamupādravan | [MPur, 47 85.2]
daṃśitāḥ sāyudhāḥ sarve bṛhaspatipuraḥsarāḥ | [MPur, 47 85.3]
dṛṣṭvāsuragaṇā devānpragṛhītāyudhānpunaḥ | [MPur, 47 86.1]
utpetuḥ sahasā te vai saṃtrastāstānvaco'bruvan | [MPur, 47 86.2]
nyaste śastre'bhaye datta ācārye vratamāsthite | [MPur, 47 87.1]
dattvā bhavanto hy abhayaṃ samprāptā no jighāṃsayā | [MPur, 47 87.2]
anācāryā vayaṃ devāstyaktaśastrāstvavasthitāḥ | [MPur, 47 88.1]
cīrakṛṣṇājinadharā niṣkriyā niṣparigrahāḥ | [MPur, 47 88.2]
raṇe vijetuṃ devāṃśca na śakṣyāmaḥ kathaṃcana | [MPur, 47 89.1]
ayuddhena prapatsyāmaḥ śaraṇaṃ kāvyamātaram | [MPur, 47 89.2]
yāpayāmaḥ kṛcchramidaṃ yāvadabhyeti no guruḥ | [MPur, 47 90.1]
nivṛtte ca tathā śukre yotsyāmo daṃśitāyudhāḥ | [MPur, 47 90.2]
evamuktvā tato'nyonyaṃ śaraṇaṃ kāvyamātaram | [MPur, 47 91.1]
prāpadyanta tato bhītāstebhyo'dādabhayaṃ tu sā | [MPur, 47 91.2]
na bhetavyaṃ na bhetavyaṃ bhayaṃ tyajata dānavāḥ | [MPur, 47 92.1]
matsaṃnidhau vartatāṃ vo na bhīr bhavitumarhati | [MPur, 47 92.2]
tayā cābhyupapannāṃstāndṛṣṭvā devāstato'surān | [MPur, 47 93.1]
abhijagmuḥ prasahyaitān avicārya balābalam | [MPur, 47 93.2]
tatastānbādhyamānāṃstu devairdṛṣṭvāsurāṃstadā | [MPur, 47 94.1]
devī kruddhābravīddevān anindrānvaḥ karomyaham | [MPur, 47 94.2]
saṃbhṛtya sarvasambhārān indraṃ sābhyacarattadā | [MPur, 47 95.1]
tastambha devī balavadyogayuktā tapodhanā | [MPur, 47 95.2]
tatastaṃ stambhitaṃ dṛṣṭvā indraṃ devāśca mūkavat | [MPur, 47 96.1]
prādravanta tato bhītā indraṃ dṛṣṭvā vaśīkṛtam | [MPur, 47 96.2]
gateṣu surasaṃgheṣu śakraṃ viṣṇurabhāṣata | [MPur, 47 97.1]
māṃ tvaṃ praviśa bhadraṃ te nayiṣye tvāṃ surottama | [MPur, 47 97.2]
evamuktastato viṣṇuṃ praviveśa puraṃdaraḥ | [MPur, 47 98.1]
viṣṇunā rakṣitaṃ dṛṣṭvā devī kruddhā vaco 'bravīt | [MPur, 47 98.2]
gīrbhiścaivānukūlābhiḥ stuvatī valgubhāṣiṇī | [MPur, 47 120.1]
gātrasaṃvāhanaiḥ kāle sevamānā tvacaḥ sukhaiḥ | [MPur, 47 120.2]
vratacaryānukūlābhiruvāsa bahulāḥ samāḥ | [MPur, 47 120.3]
pūrṇe dhūmavrate tasmin ghore varṣasahasrake | [MPur, 47 121.1]
vareṇa cchandayāmāsa kāvyaṃ prīto bhavastadā | [MPur, 47 121.2]
mahādeva uvāca | [MPur, 47 122.1]
etadvrataṃ tvayaikena cīrṇaṃ nānyena kenacit | [MPur, 47 122.2]
tasmādvai tapasā buddhyā śrutena ca balena ca | [MPur, 47 122.3]
tejasā ca surānsarvāṃstvameko'bhibhaviṣyasi | [MPur, 47 123.1]
yaccābhilaṣitaṃ brahmanvidyate bhṛgunandana | [MPur, 47 123.2]
prapatsyase tu tatsarvaṃ nānuvācyaṃ tu kasyacit | [MPur, 47 124.1]
sarvābhibhāvī tena tvaṃ bhaviṣyasi dvijottama | [MPur, 47 124.2]
etāndattvā varāṃstasmai bhārgavāya bhavaḥ punaḥ | [MPur, 47 125.1]
prajeśatvaṃ dhaneśatvamavadhyatvaṃ ca vai dadau | [MPur, 47 125.2]
etāṃllabdhvā varānkāvyaḥ samprahṛṣṭatanūruhaḥ | [MPur, 47 126.1]
harṣātprādurbabhau tasya divyastotraṃ maheśvare | [MPur, 47 126.2]
tathā tiryaksthitaścaiva tuṣṭuve nīlalohitam | [MPur, 47 126.3]
śukra uvāca | [MPur, 47 127.1]
namo'stu śitikaṇṭhāya kaniṣṭhāya suvarcase | [MPur, 47 127.2]
lelihānāya kāvyāya vatsarāyāndhasaḥ pate | [MPur, 47 127.3]
kapardine karālāya haryakṣṇe varadāya ca | [MPur, 47 128.1]
saṃstutāya sutīrthāya devadevāya raṃhase | [MPur, 47 128.2]
uṣṇīṣiṇe suvaktrāya bahurūpāya vedhase | [MPur, 47 129.1]
vasuretāya rudrāya tapase citravāsase | [MPur, 47 129.2]
hrasvāya muktakeśāya senānye rohitāya ca | [MPur, 47 130.1]
kavaye rājavṛkṣāya takṣakakrīḍanāya ca | [MPur, 47 130.2]
sahasraśirase caiva sahasrākṣāya mīḍhuṣe | [MPur, 47 131.1]
varāya bhavyarūpāya śvetāya puruṣāya ca | [MPur, 47 131.2]
giriśāya namo 'rkāya baline ājyapāya ca | [MPur, 47 132.1]
sutṛptāya suvastrāya dhanvine bhārgavāya ca | [MPur, 47 132.2]
niṣaṅgiṇe ca tārāya svakṣāya kṣapaṇāya ca | [MPur, 47 133.1]
tāmrāya caiva bhīmāya ugrāya ca śivāya ca | [MPur, 47 133.2]
mahādevāya śarvāya viśvarūpaśivāya ca | [MPur, 47 134.1]
hiraṇyāya variṣṭhāya jyeṣṭhāya madhyamāya ca | [MPur, 47 134.2]
vāstoṣpate pinākāya muktaye kevalāya ca | [MPur, 47 135.1]
mṛgavyādhāya dakṣāya sthāṇave bhīṣaṇāya ca | [MPur, 47 135.2]
bahunetrāya dhuryāya trinetrāyeśvarāya ca | [MPur, 47 136.1]
kapāline ca vīrāya mṛtyave tryambakāya ca | [MPur, 47 136.2]
babhrave ca piśaṅgāya piṅgalāyāruṇāya ca | [MPur, 47 137.1]
pinākine ceṣumate citrāya rohitāya ca | [MPur, 47 137.2]
dundubhyāyaikapādāya ajāya buddhidāya ca | [MPur, 47 138.1]
āraṇyāya gṛhasthāya yataye brahmacāriṇe | [MPur, 47 138.2]
sāṃkhyāya caiva yogāya vyāpine dīkṣitāya ca | [MPur, 47 139.1]
anāhatāya śarvāya bhavyeśāya yamāya ca | [MPur, 47 139.2]
rodhase cekitānāya brahmiṣṭhāya maharṣaye | [MPur, 47 140.1]
catuṣpadāya medhyāya rakṣiṇe śīghragāya ca | [MPur, 47 140.2]
śikhaṇḍine karālāya daṃṣṭriṇe viśvavedhase | [MPur, 47 141.1]
bhāsvarāya pratītāya sudīptāya sumedhase | [MPur, 47 141.2]
krūrāyāvikṛtāyaiva bhīṣaṇāya śivāya ca | [MPur, 47 142.1]
saumyāya caiva mukhyāya dhārmikāya śubhāya ca | [MPur, 47 142.2]
avadhyāyāmṛtāyaiva nityāya śāśvatāya ca | [MPur, 47 143.1]
vyāpṛtāya viśiṣṭāya bharatāya ca sākṣiṇe | [MPur, 47 143.2]
kṣemāya sahamānāya satyāya cāmṛtāya ca | [MPur, 47 144.1]
kartre paraśave caiva śūline divyacakṣuṣe | [MPur, 47 144.2]
somapāyājyapāyaiva dhūmapāyoṣmapāya ca | [MPur, 47 145.1]
śucaye paridhānāya sadyojātāya mṛtyave | [MPur, 47 145.2]
piśitāśāya sarvāya meghāya vidyutāya ca | [MPur, 47 146.1]
vyāvṛttāya variṣṭhāya bharitāya tarakṣave | [MPur, 47 146.2]
tripuraghnāya tīrthāyāvakrāya romaśāya ca | [MPur, 47 147.1]
tigmāyudhāya vyākhyāya susiddhāya pulastaye | [MPur, 47 147.2]
rocamānāya caṇḍāya sphītāya ṛṣabhāya ca | [MPur, 47 148.1]
vratine yuñjamānāya śucaye cordhvaretase | [MPur, 47 148.2]
asuraghnāya svāghnāya mṛtyughne yajñiyāya ca | [MPur, 47 149.1]
kṛśānave pracetāya vahnaye nirmalāya ca | [MPur, 47 149.2]
rakṣoghnāya paśughnāyāvighnāya śvasitāya ca | [MPur, 47 150.1]
vibhrāntāya mahāntāya arṇave durgamāya ca | [MPur, 47 150.2]
kṛṣṇāya ca jayantāya lokānāmīśvarāya ca | [MPur, 47 151.1]
anāśritāya vedhyāya samatvādhiṣṭhitāya ca | [MPur, 47 151.2]
hiraṇyabāhave caiva vyāptāya ca mahāya ca | [MPur, 47 152.1]
sukarmaṇe prasahyāya ceśānāya sucakṣuṣe | [MPur, 47 152.2]
kṣipreṣave sadaśvāya śivāya mokṣadāya ca | [MPur, 47 153.1]
kapilāya piśaṅgāya mahādevāya dhīmate | [MPur, 47 153.2]
mahākāyāya dīptāya rodanāya sahāya ca | [MPur, 47 154.1]
dṛḍhadhanvine kavacine rathine ca varūthine | [MPur, 47 154.2]
bhṛgunāthāya śukrāya gahvareṣṭhāya vedhase | [MPur, 47 155.1]
amoghāya praśāntāya sumedhāya vṛṣāya ca | [MPur, 47 155.2]
namo'stu tubhyaṃ bhagavanviśvāya kṛttivāsase | [MPur, 47 156.1]
paśūnāṃ pataye tubhyaṃ bhūtānāṃ pataye namaḥ | [MPur, 47 156.2]
praṇave ṛgyajuḥsāmne svāhāya ca svadhāya ca | [MPur, 47 157.1]
vaṣaṭkārātmane caiva tubhyaṃ mantrātmane namaḥ | [MPur, 47 157.2]
tvaṣṭre dhātre tathā kartre cakṣuḥśrotramayāya ca | [MPur, 47 158.1]
bhūtabhavyabhaveśāya tubhyaṃ karmātmane namaḥ | [MPur, 47 158.2]
vasave caiva sādhyāya rudrādityasurāya ca | [MPur, 47 159.1]
viṣāya mārutāyaiva tubhyaṃ devātmane namaḥ | [MPur, 47 159.2]
agnīṣomavidhijñāya paśumantrauṣadhāya ca | [MPur, 47 160.1]
svayambhuve hy ajāyaiva apūrvaprathamāya ca | [MPur, 47 160.2]
prajānāṃ pataye caiva tubhyaṃ brahmātmane namaḥ | [MPur, 47 160.3]
ātmeśāyātmavaśyāya sarveśātiśayāya ca | [MPur, 47 161.1]
sarvabhūtāṅgabhūtāya tubhyaṃ bhūtātmane namaḥ | [MPur, 47 161.2]
nirguṇāya guṇajñāya vyākṛtāyāmṛtāya ca | [MPur, 47 162.1]
nirupākhyāya mitrāya tubhyaṃ sāṃkhyātmane namaḥ | [MPur, 47 162.2]
pṛthivyai cāntarikṣāya divyāya ca mahāya ca | [MPur, 47 163.1]
janastapāya satyāya tubhyaṃ lokātmane namaḥ | [MPur, 47 163.2]
avyaktāya ca mahate bhūtāderindriyāya ca | [MPur, 47 164.1]
ātmajñāya viśeṣāya tubhyaṃ sarvātmane namaḥ | [MPur, 47 164.2]
nityāya cātmaliṅgāya sūkṣmāyaivetarāya ca | [MPur, 47 165.1]
buddhāya vibhave caiva tubhyaṃ mokṣātmane namaḥ | [MPur, 47 165.2]
namaste triṣu lokeṣu namaste paratas triṣu | [MPur, 47 166.1]
satyānteṣu mahādyeṣu caturṣu ca namo'stu te | [MPur, 47 166.2]
namaḥ stotre mayā hy asminyadi na vyāhṛtaṃ bhavet | [MPur, 47 167.1]
madbhakta iti brahmaṇya tatsarvaṃ kṣantumarhasi | [MPur, 47 167.2]
sūta uvāca | [MPur, 47 168.1]
evamābhāṣya deveśamīśvaraṃ nīlalohitam | [MPur, 47 168.2]
prahvo'bhipraṇatastasmai prāñjalirvāgyato'bhavat | [MPur, 47 168.3]
kāvyasya gātraṃ saṃspṛśya hastena prītimānbhavaḥ | [MPur, 47 169.1]
nikāmaṃ darśanaṃ dattvā tatraivāntaradhīyata | [MPur, 47 169.2]
tataḥ so 'ntarhite tasmindeveśe 'nucarīṃ tadā | [MPur, 47 170.1]
tiṣṭhantīṃ pārśvato dṛṣṭvā jayantīmidamabravīt | [MPur, 47 170.2]
kasya tvaṃ subhage kā vā duḥkhite mayi duḥkhitā | [MPur, 47 171.1]
mahatā tapasā yuktā kimarthaṃ māṃ niṣevase | [MPur, 47 171.2]
anayā saṃstuto bhaktyā praśrayeṇa damena ca | [MPur, 47 172.1]
snehena caiva suśroṇi prīto'smi varavarṇini | [MPur, 47 172.2]
kimicchasi varārohe kaste kāmaḥ samṛdhyatām | [MPur, 47 173.1]
tatte sampādayāmyadya yadyapi syātsuduṣkaraḥ | [MPur, 47 173.2]
evamuktābravīdenaṃ tapasā jñātumarhasi | [MPur, 47 174.1]
cikīrṣitaṃ hi me brahmaṃstvaṃ hi vettha yathātatham | [MPur, 47 174.2]
evamukto 'bravīdenāṃ dṛṣṭvā divyena cakṣuṣā | [MPur, 47 175.1]
mayā saha tvaṃ suśroṇi daśa varṣāṇi bhāmini | [MPur, 47 175.2]
sarvabhūtairadṛśyā ca saṃprayogamihecchasi | [MPur, 47 176.1]
devi cendīvaraśyāme varārhe vāmalocane | [MPur, 47 176.2]
evaṃ vṛṇoṣi kāmaṃ tvaṃ matto vai valgubhāṣiṇi | [MPur, 47 176.3]
evaṃ bhavatu gacchāmo gṛhānno mattakāśini | [MPur, 47 177.1]
tataḥ svagṛhamāgatya jayantyāḥ pāṇimudvahan | [MPur, 47 177.2]
tayā sahāvasaddevyā daśa varṣāṇi bhārgavaḥ | [MPur, 47 178.1]
adṛśyaḥ sarvabhūtānāṃ māyayā saṃvṛtaḥ prabhuḥ | [MPur, 47 178.2]
kṛtārthamāgataṃ dṛṣṭvā kāvyaṃ sarve diteḥ sutāḥ | [MPur, 47 179.1]
abhijagmurgṛhaṃ tasya muditāste didṛkṣavaḥ | [MPur, 47 179.2]
yadā gatā na paśyanti māyayā saṃvṛtaṃ gurum | [MPur, 47 180.1]
lakṣaṇaṃ tasya tadbuddhvā pratijagmuryathāgatam | [MPur, 47 180.2]
bṛhaspatistu saṃruddhaṃ kāvyaṃ jñātvā vareṇa tu | [MPur, 47 181.1]
tuṣṭyarthaṃ daśa varṣāṇi jayantyā hitakāmyayā | [MPur, 47 181.2]
buddhvā tadantaraṃ so 'pi daityānāmindranoditaḥ | [MPur, 47 182.1]
kāvyasya rūpamāsthāya asurān samupāhvayat | [MPur, 47 182.2]
tatastānāgatāndṛṣṭvā bṛhaspatiruvāca ha | [MPur, 47 183.1]
svāgataṃ mama yājyānāṃ prāpto'haṃ vo hitāya ca | [MPur, 47 183.2]
ahaṃ vo 'dhyāpayiṣyāmi vidyāḥ prāptāstu yā mayā | [MPur, 47 184.1]
tataste hṛṣṭamanaso vidyārthamupapedire | [MPur, 47 184.2]
pūrṇe kāvyastadā tasminsamaye daśavārṣike | [MPur, 47 185.1]
samayānte devayānī tadotpannā iti śrutiḥ | [MPur, 47 185.2]
buddhiṃ cakre tataḥ so 'tha yājyānāṃ pratyavekṣaṇe | [MPur, 47 185.3]
devi gacchāmyahaṃ draṣṭuṃ mama yājyāñśucismite | [MPur, 47 186.1]
vibhrāntavīkṣite sādhvi trivarṇāyatalocane | [MPur, 47 186.2]
evamuktābravīd enaṃ bhaja bhaktānmahāvrata | [MPur, 47 187.1]
eṣa dharmaḥ satāṃ brahmanna dharmaṃ lopayāmi te | [MPur, 47 187.2]
tato gatvāsurāndṛṣṭvā devācāryeṇa dhīmatā | [MPur, 47 188.1]
vañcitānkāvyarūpeṇa tataḥ kāvyo 'bravīttu tān | [MPur, 47 188.2]
kāvyaṃ māṃ vo vijānīdhvaṃ toṣito giriśo vibhuḥ | [MPur, 47 189.1]
vañcitā bata yūyaṃ vai sarve śṛṇuta dānavāḥ | [MPur, 47 189.2]
śrutvā tathā bruvāṇaṃ taṃ saṃbhrāntāste tadābhavan | [MPur, 47 190.1]
prekṣantas tāv ubhau tatra sthitāsīnau suvismitāḥ | [MPur, 47 190.2]
sampramūḍhās tataḥ sarve na prābudhyanta kiṃcana | [MPur, 47 191.1]
abravīt sampramūḍheṣu kāvyastānasurāṃstadā | [MPur, 47 191.2]
ācāryo vo hy ahaṃ kāvyo devācāryo 'yamaṅgirāḥ | [MPur, 47 192.1]
anugacchata māṃ daityāstyajatainaṃ bṛhaspatim | [MPur, 47 192.2]
ityuktā hy asurāstena tāv ubhau samavekṣya ca | [MPur, 47 193.1]
yadāsurā viśeṣaṃ tu na jānantyubhayostayoḥ | [MPur, 47 193.2]
bṛhaspatir uvācainān asambhrāntastapodhanaḥ | [MPur, 47 194.1]
kāvyo vo 'haṃ gururdaityā madrūpo 'yaṃ bṛhaspatiḥ | [MPur, 47 194.2]
saṃmohayati rūpeṇa māmakenaiṣa vo 'surāḥ | [MPur, 47 195.1]
śrutvā tasya tataste vai sametya tu tato'bruvan | [MPur, 47 195.2]
ayaṃ no daśa varṣāṇi satataṃ śāsti vai prabhuḥ | [MPur, 47 196.1]
eṣa vai gururasmākamantarepsurayaṃ dvijaḥ | [MPur, 47 196.2]
tataste dānavāḥ sarve praṇipatyābhinandya ca | [MPur, 47 197.1]
vacanaṃ jagṛhustasya cirābhyāse na mohitāḥ | [MPur, 47 197.2]
ūcus tamasurāḥ sarve krodhasaṃraktalocanāḥ | [MPur, 47 198.1]
ayaṃ gurur hito'smākaṃ gaccha tvaṃ nāsi no guruḥ | [MPur, 47 198.2]
bhārgavo vāṅgirā vāpi bhagavāneṣa no guruḥ | [MPur, 47 199.1]
sthitā vayaṃ nideśe'sya sādhu tvaṃ gaccha māciram | [MPur, 47 199.2]
evamuktvāsurāḥ sarve prāpadyanta bṛhaspatim | [MPur, 47 200.1]
yadā na pratyapadyanta kāvyenoktaṃ mahaddhitam | [MPur, 47 200.2]
cukopa bhārgavasteṣāmavalepena tena tu | [MPur, 47 201.1]
bodhitā hi mayā yasmānna māṃ bhajatha dānavāḥ | [MPur, 47 201.2]
tasmātpranaṣṭasaṃjñā vai parābhavamavāpsyatha | [MPur, 47 202.1]
iti vyāhṛtya tānkāvyo jagāmātha yathāgatam | [MPur, 47 202.2]
śaptāṃstānasurāñjñātvā kāvyena sa bṛhaspatiḥ | [MPur, 47 203.1]
kṛtārthaḥ sa tadā hṛṣṭaḥ svarūpaṃ pratyapadyata | [MPur, 47 203.2]
buddhyāsurān hatāñjñātvā kṛtārtho 'ntaradhīyata | [MPur, 47 204.1]
tataḥ pranaṣṭe tasmiṃstu vibhrāntā dānavābhavan | [MPur, 47 204.2]
aho vivañcitāḥ smeti parasparamathābruvan | [MPur, 47 205.1]
pṛṣṭhato'bhimukhāścaiva tāḍitāṅgirasena tu | [MPur, 47 205.2]
vañcitāḥ sopadhānena sve sve vastuni māyayā | [MPur, 47 206.1]
tatastvaparituṣṭāste tameva tvaritā yayuḥ | [MPur, 47 206.2]
prahlādamagrataḥ kṛtvā kāvyasyānupadaṃ punaḥ | [MPur, 47 206.3]
tataḥ kāvyaṃ samāsādya upatasthuravāṅmukhāḥ | [MPur, 47 207.1]
samāgatānpunardṛṣṭvā kāvyo yājyānuvāca ha | [MPur, 47 207.2]
mayā saṃbodhitāḥ sarve yasmānmā nābhinandatha | [MPur, 47 208.1]
tatastenāvamānena gatā yūyaṃ parābhavam | [MPur, 47 208.2]
evaṃ bruvāṇaṃ śukraṃ tu bāṣpasaṃdigdhayā girā | [MPur, 47 209.1]
prahlādastaṃ tadovāca mā nastvaṃ tyaja bhārgava | [MPur, 47 209.2]
svāśrayān bhajamānāṃśca bhaktāṃstvaṃ bhaja bhārgava | [MPur, 47 210.1]
tvayyadṛṣṭe vayaṃ tena devācāryeṇa mohitāḥ | [MPur, 47 210.2]
bhaktānarhasi vai jñātuṃ tapodīrgheṇa cakṣuṣā | [MPur, 47 210.3]
yadi nastvaṃ na kuruṣe prasādaṃ bhṛgunandana | [MPur, 47 211.1]
apadhyātās tvayā hy adya praviśāmo rasātalam | [MPur, 47 211.2]
jñātvā kāvyo yathātattvaṃ kāruṇyādanukampayā | [MPur, 47 212.1]
evaṃ pratyanunīto vai tataḥ kopaṃ niyamya saḥ | [MPur, 47 212.2]
uvācaitānna bhetavyaṃ na gantavyaṃ rasātalam | [MPur, 47 212.3]
avaśyaṃ bhāvino hy arthāḥ prāptavyā mayi jāgrati | [MPur, 47 213.1]
na śakyamanyathā kartuṃ diṣṭaṃ hi balavattaram | [MPur, 47 213.2]
saṃjñā pranaṣṭā yā vo 'dya tāmetāṃ pratipatsyatha | [MPur, 47 214.1]
devāñjitvā sakṛccāpi pātālaṃ pratipatsyatha | [MPur, 47 214.2]
prāpte paryāyakāle ca hīti brahmābhyabhāṣata | [MPur, 47 215.1]
matprasādācca trailokyaṃ bhuktaṃ yuṣmābhirūrjitam | [MPur, 47 215.2]
yugākhyā daśa sampūrṇā devānākramya mūrdhani | [MPur, 47 216.1]
etāvantaṃ ca kālaṃ vai brahmā rājyamabhāṣata | [MPur, 47 216.2]
rājyaṃ sāvarṇike tubhyaṃ punaḥ kila bhaviṣyati | [MPur, 47 217.1]
lokānāmīśvaro bhāvyastava pautraḥ punarbaliḥ | [MPur, 47 217.2]
evaṃ kila mithaḥ proktaḥ pautraste viṣṇunā svayam | [MPur, 47 218.1]
vācā hṛteṣu lokeṣu tāstāstasyābhavankila | [MPur, 47 218.2]
yasmātpravṛttayaścāsya saṃkāśād abhisaṃdhitāḥ | [MPur, 47 219.1]
tasmādvṛttena prītena tubhyaṃ dattaṃ svayambhuvā | [MPur, 47 219.2]
devarājye balirbhāvya iti māmīśvaro'bravīt | [MPur, 47 220.1]
tasmādadṛśyo bhūtānāṃ kālāpekṣaḥ sa tiṣṭhati | [MPur, 47 220.2]
prītena cāparo datto varastubhyaṃ svayambhuvā | [MPur, 47 221.1]
tasmānnirutsukastvaṃ vai paryāyaṃ sahito'suraiḥ | [MPur, 47 221.2]
na hi śakyaṃ mayā tubhyaṃ purastād viprabhāṣitum | [MPur, 47 222.1]
brahmaṇā pratiṣiddho'haṃ bhaviṣyaṃ jānatā vibho | [MPur, 47 222.2]
imau ca śiṣyau dvau mahyaṃ samāv etau bṛhaspateḥ | [MPur, 47 223.1]
daivataiḥ saha saṃsṛṣṭānsarvānvo dhārayiṣyataḥ | [MPur, 47 223.2]
ityuktā hy asurāḥ sarve kāvyenākliṣṭakarmaṇā | [MPur, 47 224.1]
hṛṣṭāstena yayuḥ sārdhaṃ prahlādena mahātmanā | [MPur, 47 224.2]
avaśyaṃ bhāvyamarthaṃ tu śrutvā śukreṇa bhāṣitam | [MPur, 47 225.1]
sakṛdāśaṃsamānāstu jayaṃ śukreṇa bhāṣitam | [MPur, 47 225.2]
daṃśitāḥ sāyudhāḥ sarve tato devānsamāhvayan | [MPur, 47 225.3]
devāstadāsurāndṛṣṭvā saṃgrāme samupasthitān | [MPur, 47 226.1]
sarve saṃbhṛtasambhārā devāstān samayodhayan | [MPur, 47 226.2]
devāsure tadā tasminvartamāne śataṃ samāḥ | [MPur, 47 227.1]
ajayannasurā devāṃstato devā hy amantrayan | [MPur, 47 227.2]
yajñenopāhvayāmas tau tato jeṣyāmahe 'surān | [MPur, 47 228.1]
tadopāmantrayandevāḥ śaṇḍāmarkau tu tāv ubhau | [MPur, 47 228.2]
yajñe cāhūya tau proktau tyajetāmasurān dvijau | [MPur, 47 229.1]
vayaṃ yuvāṃ bhajiṣyāmaḥ saha jitvā tu dānavān | [MPur, 47 229.2]
evaṃ kṛtābhisaṃdhī tau śaṇḍāmarkau surāstathā | [MPur, 47 230.1]
tato devā jayaṃ prāpurdānavāśca parājitāḥ | [MPur, 47 230.2]
śaṇḍāmarkaparityaktā dānavā hy abalāstathā | [MPur, 47 231.1]
evaṃ daityāḥ purā kāvyaśāpenābhihatāstadā | [MPur, 47 231.2]
kāvyaśāpābhibhūtāste nirādhārāśca sarvaśaḥ | [MPur, 47 232.1]
nirasyamānā devaiśca viviśuste rasātalam | [MPur, 47 232.2]
evaṃ nirudyamā devaiḥ kṛtāḥ kṛcchreṇa dānavāḥ | [MPur, 47 233.1]
tataḥ prabhṛti śāpena bhṛgornaimittikena tu | [MPur, 47 233.2]
jajñe punaḥ punarviṣṇurdharme praśithile prabhuḥ | [MPur, 47 234.1]
kurvandharmavyavasthānamasurāṇāṃ praṇāśanam | [MPur, 47 234.2]
prahlādasya nideśe tu na sthāsyantyasurāśca ye | [MPur, 47 235.1]
manuṣyavadhyāste sarve brahmeti vyāharatprabhuḥ | [MPur, 47 235.2]
dharmānnārāyaṇasyāṃśaḥ sambhūtaś cākṣuṣe'ntare | [MPur, 47 236.1]
yajñaṃ vai vartayāmāsurdevā vaivasvate'ntare | [MPur, 47 236.2]
prādurbhāve tatastasya brahmā hy āsītpurohitaḥ | [MPur, 47 237.1]
yugākhyāyāṃ caturthyāṃ tu āpanneṣu sureṣu vai | [MPur, 47 237.2]
sambhūtastu samudrānte hiraṇyakaśiporvadhe | [MPur, 47 238.1]
dvitīye narasiṃhākhye rudro hy āsītpurohitaḥ | [MPur, 47 238.2]
balisaṃstheṣu lokeṣu tretāyāṃ saptamaṃ prati | [MPur, 47 239.1]
tṛtīye vāmanasyārthe dharmeṇa tu purodhasā | [MPur, 47 239.2]
etās tisraḥ smṛtāstasya divyāḥ sambhūtayo dvijāḥ | [MPur, 47 240.1]
mānuṣāḥ sapta yānyāstu śāpajāstā nibodhata | [MPur, 47 240.2]
tretāyuge tu prathame dattātreyo babhūva ha | [MPur, 47 241.1]
naṣṭe dharme caturthāṃśe mārkaṇḍeyapuraḥsaraḥ | [MPur, 47 241.2]
pañcamaḥ pañcadaśyāṃ ca tretāyāṃ saṃbabhūva ha | [MPur, 47 242.1]
māndhātā cakravartī tu tadottaṅkapuraḥsare | [MPur, 47 242.2]
ekonaviṃśyāṃ tretāyāṃ sarvakṣatrāntakṛdvibhuḥ | [MPur, 47 243.1]
jāmadagnyastathā ṣaṣṭho viśvāmitrapuraḥsaraḥ | [MPur, 47 243.2]
caturviṃśe yuge rāmo vasiṣṭhena purodhasā | [MPur, 47 244.1]
saptamo rāvaṇasyārthe jajñe daśarathātmajaḥ | [MPur, 47 244.2]
aṣṭame dvāpare viṣṇuraṣṭāviṃśe parāśarāt | [MPur, 47 245.1]
vedavyāsastathā jajñe jātūkarṇyapuraḥsaraḥ | [MPur, 47 245.2]
kartuṃ dharmavyavasthānamasurāṇāṃ praṇāśanam | [MPur, 47 246.1]
buddho navamako jajñe tapasā puṣkarekṣaṇaḥ | [MPur, 47 246.2]
devasundararūpeṇa dvaipāyanapuraḥsaraḥ | [MPur, 47 246.3]
tasminneva yuge kṣīṇe saṃdhyāśiṣṭe bhaviṣyati | [MPur, 47 247.1]
kalkī tu viṣṇuyaśasaḥ pārāśaryapuraḥsaraḥ | [MPur, 47 247.2]
daśamo bhāvyasambhūto yājñavalkyapuraḥsaraḥ | [MPur, 47 248.1]
sarvāṃśca bhūtāṃs timitān pāṣaṇḍāṃścaiva sarvaśaḥ | [MPur, 47 248.2]
pragṛhītāyudhair viprairvṛtaḥ śatasahasraśaḥ | [MPur, 47 249]
niḥśeṣāñchūdrarājñastu tadā sa tu kariṣyati | [MPur, 47 250.1]
brahmadviṣaḥ sapatnāṃstu saṃhṛtyaiva ca tadvapuḥ | [MPur, 47 250.2]
pañcaviṃśe sthitaḥ kalkiścaritārthaḥ sasainikaḥ | [MPur, 47 251.1]
śūdrān saṃśodhayitvā tu samudrāntaṃ ca vai svayam | [MPur, 47 251.2]
pravṛttacakro balavānsaṃhāraṃ tu kariṣyati | [MPur, 47 252.1]
utsādayitvā vṛṣalānprāyaśastānadhārmikān | [MPur, 47 252.2]
tatastadā sa vai kalkiścaritārthaḥ sasainikaḥ | [MPur, 47 253.1]
prajāstaṃ sādhayitvā tu samṛddhāstena vai svayam | [MPur, 47 253.2]
akasmātkopitānyonyaṃ bhaviṣyantīha mohitāḥ | [MPur, 47 254.1]
kṣapayitvā tu te 'nyonyaṃ bhāvinārthena coditāḥ | [MPur, 47 254.2]
tataḥ kāle vyatīte tu sa devo'ntaradhīyata | [MPur, 47 255.1]
nṛpeṣvatha pranaṣṭeṣu prajānāṃ saṃgrahāttadā | [MPur, 47 255.2]
rakṣaṇe vinivṛtte tu hatvā cānyonyamāhave | [MPur, 47 256.1]
parasparaṃ ca hatvā tu nirākrandāḥ suduḥkhitāḥ | [MPur, 47 256.2]
purāṇi hitvā grāmāṃśca tulyatve niṣparigrahāḥ | [MPur, 47 257.1]
pranaṣṭāśramadharmāśca naṣṭavarṇāśramāstathā | [MPur, 47 257.2]
aṭṭaśūlā nānapadāḥ śivaśūlāścatuṣpathāḥ | [MPur, 47 258.1]
pramadāḥ keśaśūlāśca bhaviṣyanti yugakṣaye | [MPur, 47 258.2]
hrasvadehāyuṣaścaiva bhaviṣyanti vanaukasaḥ | [MPur, 47 259.1]
saritparvatavāsinyo mūlapattraphalāśanāḥ | [MPur, 47 259.2]
cīracarmājinadharāḥ saṃkaraṃ ghoramāśritāḥ | [MPur, 47 260.1]
utpātaduḥkhāḥ svalpārthā bahubādhāśca tāḥ prajāḥ | [MPur, 47 260.2]
evaṃ kaṣṭamanuprāptāḥ kāle saṃdhyaṃśake tadā | [MPur, 47 261.1]
tataḥ kṣayaṃ gamiṣyanti sārdhaṃ kaliyugena tu | [MPur, 47 261.2]
kṣīṇe kaliyuge tasmiṃstataḥ kṛtamavartata | [MPur, 47 262.1]
ityetatkīrtitaṃ samyagdevāsuraviceṣṭitam | [MPur, 47 262.2]
yaduvaṃśaprasaṅgena samāsādvaiṣṇavaṃ yaśaḥ | [MPur, 47 263.1]
turvasostu pravakṣyāmi pūror druhyostathā hy anoḥ | [MPur, 47 263.2]
{MPur, 48}
sūta uvāca | [MPur, 48 1.1]
turvasostu suto garbho gobhānustasya cātmajaḥ | [MPur, 48 1.2]
gobhānostu suto vīras trisāriraparājitaḥ | [MPur, 48 1.3]
karaṃdhamastu traisārir bharatastasya cātmajaḥ | [MPur, 48 2.1]
duṣyantaḥ pauravasyāpi tasya putro hy akalmaṣaḥ | [MPur, 48 2.2]
evaṃ yayātiśāpena jarāsaṃkramaṇe purā | [MPur, 48 3.1]
turvasoḥ pauravaṃ vaṃśaṃ praviveśa purā kila | [MPur, 48 3.2]
duṣyantasya tu dāyādo varūtho nāma pārthivaḥ | [MPur, 48 4.1]
varūthāttu tathāṇḍīraḥ saṃdhānastasya cātmajaḥ | [MPur, 48 4.2]
pāṇḍyaśca keralaścaiva colaḥ karṇastathaiva ca | [MPur, 48 5.1]
teṣāṃ janapadāḥ sphītāḥ pāṇḍyāścolāḥ sakeralāḥ | [MPur, 48 5.2]
druhyostu tanayau śūrau setuḥ ketustathaiva ca | [MPur, 48 6.1]
setuputraḥ śaradvāṃstu gandhārastasya cātmajaḥ | [MPur, 48 6.2]
khyāyate yasya nāmnāsau gandhāraviṣayo mahān | [MPur, 48 7.1]
āraṭṭadeśajāstasya turagā vājināṃ varāḥ | [MPur, 48 7.2]
gandhāraputro dharmastu ghṛtastasyātmajo 'bhavat | [MPur, 48 8.1]
ghṛtācca viduṣo jajñe pracetāstasya cātmajaḥ | [MPur, 48 8.2]
pracetasaḥ putraśataṃ rājānaḥ sarva eva te | [MPur, 48 9.1]
mleccharāṣṭrādhipāḥ sarve udīcīṃ diśam āśritāḥ | [MPur, 48 9.2]
anoścaiva sutā vīrās trayaḥ paramadhārmikāḥ | [MPur, 48 10.1]
sabhānaraścākṣuṣaśca parameṣus tathaiva ca | [MPur, 48 10.2]
sabhānarasya putrastu vidvānkolāhalo nṛpaḥ | [MPur, 48 11.1]
kolāhalasya dharmātmā saṃjayo nāma viśrutaḥ | [MPur, 48 11.2]
saṃjayasyābhavatputro vīro nāma puraṃjayaḥ | [MPur, 48 12.1]
janamejayo mahārāja puraṃjayasuto 'bhavat | [MPur, 48 12.2]
janamejayasya rājarṣer mahāśālo 'bhavatsutaḥ | [MPur, 48 13.1]
āsīd indrasamo rājā pratiṣṭhitayaśābhavat | [MPur, 48 13.2]
mahāmanāḥ sutastasya mahāśālasya dhārmikaḥ | [MPur, 48 14.1]
saptadvīpeśvaro jajñe cakravartī mahāmanāḥ | [MPur, 48 14.2]
mahāmanāstu dvau putrau janayāmāsa viśrutau | [MPur, 48 15.1]
uśīnaraṃ ca dharmajñaṃ titikṣuṃ caiva tāv ubhau | [MPur, 48 15.2]
uśīnarasya patnyastu pañca rājarṣisambhavāḥ | [MPur, 48 16.1]
bhṛśā kṛśā navā darśā yā ca devī dṛṣadvatī | [MPur, 48 16.2]
uśīnarasya putrāstu tāsu jātāḥ kulodvahāḥ | [MPur, 48 17.1]
tapasā te tu mahatā jātā vṛddhasya dhārmikāḥ | [MPur, 48 17.2]
bhṛśāyāstu nṛgaḥ putro navāyā nava eva ca | [MPur, 48 18.1]
kṛśāyāstu kṛśo jajñe darśāyāḥ suvrato'bhavat | [MPur, 48 18.2]
dṛṣadvatyāḥ sutaścāpi śibir auśīnaro nṛpaḥ | [MPur, 48 18.3]
śibestu śibayaḥ putrāś catvāro lokaviśrutāḥ | [MPur, 48 19.1]
pṛthudarbhaḥ suvīraśca kekayo bhadrakastathā | [MPur, 48 19.2]
teṣāṃ janapadāḥ sphītāḥ kekayā bhadrakāstathā | [MPur, 48 20.1]
sauvīrāścaiva paurāśca nṛgasya kekayāstathā | [MPur, 48 20.2]
suvratasya tathāmbaṣṭhā kṛśasya vṛṣalā purī | [MPur, 48 21.1]
navasya navarāṣṭraṃ tu titikṣostu prajāṃ śṛṇu | [MPur, 48 21.2]
titikṣurabhavadrājā pūrvasyāṃ diśi viśrutaḥ | [MPur, 48 22.1]
bṛhadrathaḥ sutastasya tasya seno'bhavatsutaḥ | [MPur, 48 22.2]
senasya sutapā jajñe sutapastanayo baliḥ | [MPur, 48 23.1]
jāto mānuṣayonyāṃ tu kṣīṇe vaṃśe prajecchayā | [MPur, 48 23.2]
mahāyogī tu sa balirbaddho bandhairmahātmanā | [MPur, 48 24.1]
putrānutpādayāmāsa kṣetrajānpañca pārthivān | [MPur, 48 24.2]
aṅgaṃ sa janayāmāsa vaṅgaṃ suhmaṃ tathaiva ca | [MPur, 48 25.1]
puṇḍraṃ kaliṅgaṃ ca tathā bāleyaṃ kṣetramucyate | [MPur, 48 25.2]
bāleyā brāhmaṇāścaiva tasya vaṃśakarāḥ prabho | [MPur, 48 25.3]
baleśca brahmaṇā datto varaḥ prītena dhīmataḥ | [MPur, 48 26.1]
mahāyogitvamāyuśca kalpasya parimāṇakam | [MPur, 48 26.2]
saṃgrāme cāpyajeyatvaṃ dharme caivottamā matiḥ | [MPur, 48 27.1]
traikālyadarśanaṃ caiva prādhānyaṃ prasave tathā | [MPur, 48 27.2]
jayaṃ cāpratimaṃ yuddhe dharme tattvārthadarśanam | [MPur, 48 28.1]
caturo niyatānvarṇānsa vai sthāpayitā prabhuḥ | [MPur, 48 28.2]
teṣāṃ ca pañca dāyādā vaṅgāṅgāḥ suhmakāstathā | [MPur, 48 29.1]
puṇḍrāḥ kaliṅgāśca tathā aṅgasya tu nibodhata | [MPur, 48 29.2]
munaya ūcuḥ | [MPur, 48 30.1]
kathaṃ baleḥ sutā jātāḥ pañca tasya mahātmanaḥ | [MPur, 48 30.2]
kiṃnāmnī mahiṣī tasya janitā katama ṛṣiḥ | [MPur, 48 30.3]
kathaṃ cotpāditāstena tannaḥ prabrūhi pṛcchatām | [MPur, 48 31.1]
māhātmyaṃ ca prabhāvaṃ ca nikhilena vadasva tat | [MPur, 48 31.2]
sūta uvāca | [MPur, 48 32.1]
athośija iti khyāta āsīdvidvānṛṣiḥ purā | [MPur, 48 32.2]
patnī vai mamatā nāma babhūvāsya mahātmanaḥ | [MPur, 48 32.3]
uśijasya yavīyānvai bhrātṛpatnīmakāmayat | [MPur, 48 33.1]
bṛhaspatirmahātejā mamatāmetya kāmataḥ | [MPur, 48 33.2]
uvāca mamatā taṃ tu devaraṃ varavarṇinī | [MPur, 48 34.1]
antarvatnyasmi te bhrāturjyeṣṭhasya tu viramyatām | [MPur, 48 34.2]
ayaṃ tu me mahābhāga garbhaḥ kupyedbṛhaspate | [MPur, 48 35.1]
auśijo bhrātṛjanyaste sopāṅgaṃ vedamudgiran | [MPur, 48 35.2]
amogharetāstvaṃ cāpi na māṃ bhajitumarhasi | [MPur, 48 36.1]
asminn evaṃ gate kāle yathā vā manyase prabho | [MPur, 48 36.2]
evamuktastathā samyagbṛhattejā bṛhaspatiḥ | [MPur, 48 37.1]
kāmātmā sa mahātmāpi na manaḥ so 'bhyavārayat | [MPur, 48 37.2]
saṃbabhūvaiva dharmātmā tayā sārdhamakāmayā | [MPur, 48 38.1]
utsṛjantaṃ tu tadretovācaṃ garbho 'bhyabhāṣata | [MPur, 48 38.2]
bho tāta vācāmadhipa dvayornāstīha saṃsthitiḥ | [MPur, 48 39.1]
amogharetāstvaṃ cāpi pūrvaṃ cāhamihāgataḥ | [MPur, 48 39.2]
so 'śapattaṃ tataḥ kruddha evamukto bṛhaspatiḥ | [MPur, 48 40.1]
putraṃ jyeṣṭhasya vai bhrāturgarbhasthaṃ bhagavānṛṣiḥ | [MPur, 48 40.2]
yasmāttvamīdṛśe kāle garbhastho 'pi niṣedhasi | [MPur, 48 41.1]
māmevamuktavāṃstasmāttamo dīrghaṃ pravekṣyasi | [MPur, 48 41.2]
tato dīrghatamā nāma śāpādṛṣirajāyata | [MPur, 48 42.1]
ato 'ṃśajo bṛhatkīrtir bṛhaspatirivaujasā | [MPur, 48 42.2]
ūrdhvaretāstato'sau vai vasate bhrāturāśrame | [MPur, 48 43.1]
sa dharmānsaurabheyāṃstu vṛṣabhācchrutavāṃstataḥ | [MPur, 48 43.2]
tasya bhrātā pitṛvyo yaścakāra bharaṇaṃ tadā | [MPur, 48 44.1]
tasminnivasatastasya yadṛcchātastu vai vṛṣaḥ | [MPur, 48 44.2]
yajñārthamāhṛtāndarbhāṃścacāra surabhīsutaḥ | [MPur, 48 45.1]
jagrāha taṃ dīrghatamāḥ śṛṅgayostu catuṣpadam | [MPur, 48 45.2]
tenāsau nigṛhītaśca na cacāla padātpadam | [MPur, 48 46.1]
tato'bravīdvṛṣastaṃ vai muñca māṃ balināṃ vara | [MPur, 48 46.2]
na mayāsāditastāta balavāṃstvatsamaḥ kvacit | [MPur, 48 47.1]
mama cānyaḥ samo vāpi na hi me balasaṃkhyayā | [MPur, 48 47.2]
muñca tāteti ca punaḥ prītaste'haṃ varaṃ vṛṇu | [MPur, 48 47.3]
evamukto'bravīdenaṃ jīvanme tvaṃ kva yāsyasi | [MPur, 48 48.1]
eṣa tvāṃ na vimokṣyāmi parasvādaṃ catuṣpadam | [MPur, 48 48.2]
vṛṣabha uvāca | [MPur, 48 49.1]
nāsmākaṃ vidyate tāta pātakaṃ steyameva ca | [MPur, 48 49.2]
bhakṣyābhakṣyaṃ tathā caiva peyāpeyaṃ tathaiva ca | [MPur, 48 49.3]
dvipadāṃ bahavo hy ete dharma eṣa gavāṃ smṛtaḥ | [MPur, 48 50.1]
kāryākārye na vāgamyāgamanaṃ ca tathaiva ca | [MPur, 48 50.2]
sūta uvāca | [MPur, 48 51.1]
gavāṃ dharmaṃ tu vai śrutvā saṃbhrāntastu visṛjya tam | [MPur, 48 51.2]
śaktyānnapānadānāttu gopatiṃ saṃprasādayat | [MPur, 48 51.3]
prasādite gate tasmingodharmaṃ bhaktitastu saḥ | [MPur, 48 52.1]
manasaiva samādadhyau tanniṣṭhastatparo hi saḥ | [MPur, 48 52.2]
tato yavīyasaḥ patnīṃ gautamasyābhyapadyata | [MPur, 48 53.1]
kṛtāvalepāṃ tāṃ matvā so 'naḍvāniva na kṣamaḥ | [MPur, 48 53.2]
godharmaṃ tu paraṃ matvā snuṣāṃ tāmabhyapadyata | [MPur, 48 54.1]
nirbhartsya cainaṃ ruddhvā ca bāhubhyāṃ sampragṛhya ca | [MPur, 48 54.2]
bhāvyamarthaṃ tu taṃ jñātvā māhātmyāttamuvāca sā | [MPur, 48 55.1]
viparyayaṃ tu tvaṃ labdhvā anaḍvāniva vartase | [MPur, 48 55.2]
gamyāgamyaṃ na jānīṣe godharmātprārthayansutām | [MPur, 48 56.1]
durvṛttaṃ tvāṃ tyajāmyadya gaccha tvaṃ svena karmaṇā | [MPur, 48 56.2]
kāṣṭhe samudge prakṣipya gaṅgāmbhasi samutsṛjat | [MPur, 48 57.1]
yasmāttvamandho vṛddhaśca bhartavyo duradhiṣṭhitaḥ | [MPur, 48 57.2]
tamuhyamānaṃ vegena srotaso'bhyāśamāgataḥ | [MPur, 48 58.1]
jagrāha taṃ sa dharmātmā balir vairocanistadā | [MPur, 48 58.2]
antaḥpure jugopainaṃ bhakṣyabhojyaiśca tarpayan | [MPur, 48 59.1]
prītaścaiva vareṇaivacchandayāmāsa vai balim | [MPur, 48 59.2]
tasmācca sa varaṃ vavre putrārthe dānavarṣabhaḥ | [MPur, 48 60.1]
saṃtānārthaṃ mahābhāgabhāryāyāṃ mama mānada | [MPur, 48 60.2]
putrāndharmārthatattvajñān utpādayitumarhasi | [MPur, 48 60.3]
evamukto'tha devarṣistathāstvityuktavān prabhuḥ | [MPur, 48 61.1]
sa tasya rājā svāṃ bhāryāṃ sudeṣṇāṃ nāma prāhiṇot | [MPur, 48 61.2]
andhaṃ vṛddhaṃ ca taṃ jñātvā na sā devī jagāma ha | [MPur, 48 61.3]
śūdrāṃ dhātreyikāṃ tasmāv andhāya prāhiṇottadā | [MPur, 48 62.1]
tasyāṃ kakṣīvadādīṃśca śūdrayonāv ṛṣir vaśī | [MPur, 48 62.2]
janayāmāsa dharmātmā śūdrān ityevamādikam | [MPur, 48 63.1]
uvāca taṃ balī rājā dṛṣṭvā kakṣīvadādikān | [MPur, 48 63.2]
rājovāca | [MPur, 48 64.1]
pravīṇān ṛṣidharmasya ceśvarān brahmavādinaḥ | [MPur, 48 64.2]
vidvān pratyakṣadharmāṇāṃ buddhimān vṛttimāñchucīn | [MPur, 48 64.3]
mamaiva ceti hovāca taṃ dīrghatamasaṃ baliḥ | [MPur, 48 65.1]
natyuvāca munistaṃ vai mamaivamiti cābravīt | [MPur, 48 65.2]
utpannāḥ śūdrayonā tu bhavacchande surottama | [MPur, 48 66.1]
andhaṃ vṛddhaṃ ca māṃ jñātvā sudeṣṇā mahiṣī tava | [MPur, 48 66.2]
prāhiṇod avamānānme śūdrāṃ dhātreyikāṃ nṛpa | [MPur, 48 66.3]
tataḥ prasādayāmāsa balis tamṛṣisattamam | [MPur, 48 67.1]
baliḥ sudeṣṇāṃ tāṃ bhāryāṃ bhartsayāmāsa dānavaḥ | [MPur, 48 67.2]
punaścainām alaṃkṛtya ṛṣaye pratyapādayat | [MPur, 48 68.1]
tāṃ sa dīrghatamā devīṃ tathā kṛtavatīṃ tadā | [MPur, 48 68.2]
dadhnā lavaṇamiśreṇa tv abhyaktaṃ madhukena tu | [MPur, 48 69.1]
liha mām ajugupsantī āpādatalamastakam | [MPur, 48 69.2]
tatastvaṃ prāpsyase devi putrānvai manasepsitān | [MPur, 48 69.3]
tasya sā tadvaco devī sarvaṃ kṛtavatī tadā | [MPur, 48 70.1]
tasya sāpānam āsādya devī pariharattadā | [MPur, 48 70.2]
tāmuvāca tataḥ so 'tha yatte parihṛtaṃ śubhe | [MPur, 48 71.1]
vināpānaṃ kumāraṃ tu janayiṣyasi pūrvajam | [MPur, 48 71.2]
sudeṣṇovāca | [MPur, 48 72.1]
nārhasi tvaṃ mahābhāga putraṃ me dātumīdṛśam | [MPur, 48 72.2]
toṣitaśca yathāśakti prasādaṃ kuru me prabho | [MPur, 48 72.3]
dīrghatamā uvāca | [MPur, 48 73.1]
tavāpacārāddevyeṣa nānyathā bhavitā śubhe | [MPur, 48 73.2]
naiva dāsyati putraste pautrau vai dāsyate phalam | [MPur, 48 73.3]
tasyāpānaṃ vinā caiva yogyabhāvo bhaviṣyati | [MPur, 48 74.1]
tasmād dīrghatamāṅgeṣu kukṣau spṛṣṭvedam abravīt | [MPur, 48 74.2]
prāśitaṃ yadyadaṅgeṣu na sopasthaṃ śucismite | [MPur, 48 75.1]
tena tiṣṭhanti te garbhe paurṇamāsyām ivoḍurāṭ | [MPur, 48 75.2]
bhaviṣyanti kumārāstu pañca devasutopamāḥ | [MPur, 48 76.1]
tejasvinaḥ suvṛttāśca yajvāno dhārmikāśca te | [MPur, 48 76.2]
sūta uvāca | [MPur, 48 77.1]
tadaṃśastu sudeṣṇāyā jyeṣṭhaḥ putro vyajāyata | [MPur, 48 77.2]
aṅgastathā kaliṅgaśca puṇḍraḥ suhmastathaiva ca | [MPur, 48 77.3]
vaṅgarājastu pañcaite baleḥ putrāśca kṣetrajāḥ | [MPur, 48 78.1]
ityete dīrghatamasā balerdattāḥ sutāstathā | [MPur, 48 78.2]
pratiṣṭhāmāgatānāṃ hi brāhmaṇyaṃ kārayaṃstataḥ | [MPur, 48 79.1]
tato mānuṣayonyāṃ sa janayāmāsa vai prajāḥ | [MPur, 48 79.2]
tatastaṃ dīrghatamasaṃ surabhirvākyamabravīt | [MPur, 48 80.1]
vicārya yasmādgodharmaṃ pramāṇaṃ te kṛtaṃ vibho | [MPur, 48 80.2]
śaktyā cānanyayāsmāsu tena prītāsmi te 'nagha | [MPur, 48 81.1]
tasmāttubhyaṃ tamo dīrghamāghrāyāpanudāmi vai | [MPur, 48 81.2]
bārhaspatyastathaivaiṣa pāpmā vai tiṣṭhati tvayi | [MPur, 48 82.1]
jarāṃ mṛtyuṃ tamaścaiva āghrāyāpanudāmi te | [MPur, 48 82.2]
sadyaḥ sa ghrātamātrastu asito munisattamaḥ | [MPur, 48 83.1]
āyuṣmāṃśca vapuṣmāṃśca cakṣuṣmāṃśca tato'bhavat | [MPur, 48 83.2]
go'bhyāhate tamasi vai gautamastu tato'bhavat | [MPur, 48 84.1]
kākṣīvāṃstu tato gatvā saha pitrā girivrajam | [MPur, 48 84.2]
dṛṣṭvā spṛṣṭvā piturvai sa hy upaviṣṭaściraṃ tapaḥ | [MPur, 48 85.1]
tataḥ kālena mahatā tapasā bhāvitastu saḥ | [MPur, 48 85.2]
vidhūya mātṛjaṃ kāyaṃ brāhmaṇyaṃ prāptavānvibhuḥ | [MPur, 48 86.1]
tato'bravītpitā taṃ vai putravānasmyahaṃ tvayā | [MPur, 48 86.2]
satputreṇa tu dharmajña kṛtārtho'haṃ yaśasvinā | [MPur, 48 87.1]
muktvātmānaṃ tato'sau vai prāptavānbrahmaṇaḥ kṣayam | [MPur, 48 87.2]
brāhmaṇyaṃ prāpya kākṣīvānsahasramasṛjatsutān | [MPur, 48 88.1]
kauṣmāṇḍā gautamāścaiva smṛtāḥ kākṣīvataḥ sutāḥ | [MPur, 48 88.2]
ityeṣa dīrghatamaso balervairocanasya ca | [MPur, 48 89.1]
samāgamo vaḥ kathitaḥ saṃtatiścobhayostathā | [MPur, 48 89.2]
balistānabhinandyāha pañca putrānakalmaṣān | [MPur, 48 90.1]
kṛtārthaḥ so 'pi dharmātmā yogamāyāvṛtaḥ svayam | [MPur, 48 90.2]
adṛśyaḥ sarvabhūtānāṃ kālāpekṣaḥ sa vai prabhuḥ | [MPur, 48 91.1]
tatrāṅgasya tu dāyādo rājāsīddadhivāhanaḥ | [MPur, 48 91.2]
dadhivāhanaputrastu rājā divirathaḥ smṛtaḥ | [MPur, 48 92.1]
āsīd divirathāpatyaṃ vidvāndharmaratho nṛpaḥ | [MPur, 48 92.2]
sa hi dharmarathaḥ śrīmāṃstena viṣṇupade girau | [MPur, 48 93.1]
somaḥ śukreṇa vai rājñā saha pīto mahātmanā | [MPur, 48 93.2]
atha dharmarathasyābhūtputraścitrarathaḥ kila | [MPur, 48 94.1]
tasya satyarathaḥ putrastasmāddaśarathaḥ kila | [MPur, 48 94.2]
lomapāda iti khyātastasya śāntā sutābhavat | [MPur, 48 95.1]
atha dāśarathir vīraścaturaṅgo mahāyaśāḥ | [MPur, 48 95.2]
ṛṣyaśṛṅgaprasādena jajñe svakulavardhanaḥ | [MPur, 48 96.1]
caturaṅgasya putrastu pṛthulākṣa iti smṛtaḥ | [MPur, 48 96.2]
pṛthulākṣasutaścāpi campanāmā babhūva ha | [MPur, 48 97.1]
campasya tu purī campā pūrvaṃ yā mālinī bhavat | [MPur, 48 97.2]
pūrṇabhadraprasādena haryaṅgo'sya suto 'bhavat | [MPur, 48 98.1]
yajñe vibhāṇḍakāccāsya vāraṇaḥ śatruvāraṇaḥ | [MPur, 48 98.2]
avatārayāmāsa mahīṃ mantrairvāhanamuttamam | [MPur, 48 99.1]
haryaṅgasya tu dāyādo jāto bhadrarathaḥ kila | [MPur, 48 99.2]
atha bhadrarathasyāsīd bṛhatkarmā janeśvaraḥ | [MPur, 48 100.1]
bṛhadbhānuḥ sutastasya tasmājjajñe mahātmavān | [MPur, 48 100.2]
bṛhadbhānustu rājendro janayāmāsa vai sutam | [MPur, 48 101.1]
nāmnā jayadrathaṃ nāma tasmādbṛhadratho nṛpaḥ | [MPur, 48 101.2]
āsīdbṛhadrathāccaiva viśvajijjanamejayaḥ | [MPur, 48 102.1]
dāyādastasya cāṅgo vai tasmātkarṇo 'bhavannṛpaḥ | [MPur, 48 102.2]
karṇasya vṛṣasenastu pṛthusenastathātmajaḥ | [MPur, 48 103.1]
ete 'ṅgasyātmajāḥ sarve rājānaḥ kīrtitā mayā | [MPur, 48 103.2]
vistareṇānupūrvyācca pūrostu śṛṇuta dvijāḥ | [MPur, 48 103.3]
ṛṣaya ūcuḥ | [MPur, 48 104.1]
kathaṃ sūtātmajaḥ karṇaḥ kathamaṅgasya cātmajaḥ | [MPur, 48 104.2]
etad icchāmahe śrotumatyantakuśalo hy asi | [MPur, 48 104.3]
sūta uvāca | [MPur, 48 105.1]
bṛhadbhānusuto jajñe rājā nāmnā bṛhanmanāḥ | [MPur, 48 105.2]
tasya patnīdvayaṃ hy āsīcchaibyasya tanaye hy ubhe | [MPur, 48 105.3]
yaśodevī ca satyā ca tayorvaṃśaṃ ca me śṛṇu | [MPur, 48 105.4]
jayadrathaṃ tu rājānaṃ yaśodevī hy ajījanat | [MPur, 48 106.1]
sā bṛhanmanasaḥ satyā vijayaṃ nāma viśrutam | [MPur, 48 106.2]
vijayasya bṛhatputras tasya putro bṛhadrathaḥ | [MPur, 48 107.1]
bṛhadrathasya putrastu satyakarmā mahāmanāḥ | [MPur, 48 107.2]
satyakarmaṇo 'dhirathaḥ sūtaścādhirathaḥ smṛtaḥ | [MPur, 48 108.1]
yaḥ karṇaṃ pratijagrāha tena karṇastu sūtajaḥ | [MPur, 48 108.2]
taccedaṃ sarvamākhyātaṃ karṇaṃ prati yathoditam | [MPur, 48 108.3]
{MPur, 49}
sūta uvāca | [MPur, 49 1.1]
pūroḥ putro mahātejā rājā sa janamejayaḥ | [MPur, 49 1.2]
prācītvataḥ sutastasya yaḥ prācīmakaroddiśam | [MPur, 49 1.3]
prācītvatasya tanayo manasyuśca tathābhavat | [MPur, 49 2.1]
rājā pītāyudho nāma manasyorabhavatsutaḥ | [MPur, 49 2.2]
dāyādastasya cāpyāsīddhundhurnāma mahīpatiḥ | [MPur, 49 3.1]
dhundhorbahuvidhaḥ putraḥ sampātistasya cātmajaḥ | [MPur, 49 3.2]
sampātestu raṃhavarcā bhadrāśvastasya cātmajaḥ | [MPur, 49 4.1]
bhadrāśvasya dhṛtāyāṃ tu daśāpsarasi sūnavaḥ | [MPur, 49 4.2]
auceyuśca hṛṣeyuśca kakṣeyuśca saneyukaḥ | [MPur, 49 5.1]
dhṛteyuśca vineyuśca sthaleyuścaiva sattamaḥ | [MPur, 49 5.2]
dharmeyuḥ saṃnateyuśca puṇyeyuśceti te daśa | [MPur, 49 6.1]
auceyorjvalanā nāma bhāryā vai takṣakātmajā | [MPur, 49 6.2]
tasyāṃ sa janayāmāsa antināraṃ mahīpatim | [MPur, 49 7.1]
antināro manasvinyāṃ putrāñjajñe parāñchubhān | [MPur, 49 7.2]
amūrtarayasaṃ vīraṃ trivanaṃ caiva dhārmikam | [MPur, 49 8.1]
gaurī kanyā tṛtīyā ca māndhāturjananī śubhā | [MPur, 49 8.2]
ilinā tu yamasyāsītkanyā yājanayatsutān | [MPur, 49 9.1]
brahmavādaparākrāntāñchubhadā tv ilinā hy abhūt | [MPur, 49 9.2]
upadānavī sutāṃllebhe caturastvilinātmajāt | [MPur, 49 10.1]
ṛṣyantamatha duṣyantaṃ pravīram anadhaṃ tathā | [MPur, 49 10.2]
cakravartī tato yajñe duṣyantātsamitiṃjayaḥ | [MPur, 49 11.1]
śakuntalāyāṃ bharato yasya nāmnā ca bhāratāḥ | [MPur, 49 11.2]
dauṣyantīṃ prati rājānaṃ vāgūce cāśarīriṇī | [MPur, 49 12.1]
mātā bhastrā pituḥ putro yena jātaḥ sa eva saḥ | [MPur, 49 12.2]
bharasva putraṃ duṣyanta māvamaṃsthāḥ śakuntalām | [MPur, 49 13.1]
retodhāṃ nayate putraḥ paretaṃ yamasādanāt | [MPur, 49 13.2]
tvaṃ cāsya dhātā garbhasya satyamāha śakuntalā | [MPur, 49 13.3]
bharatasya vinaṣṭeṣu tanayeṣu purā kila | [MPur, 49 14.1]
putrāṇāṃ mātṛkāt kopāt sumahān saṃkṣayaḥ kṛtaḥ | [MPur, 49 14.2]
tato marudbhirānīya putraḥ sa tu bṛhaspateḥ | [MPur, 49 15.1]
saṃkrāmito bharadvājo marudbhirbharatasya tu | [MPur, 49 15.2]
ṛṣaya ūcuḥ | [MPur, 49 16.1]
bharatasya bharadvājaḥ putrārthaṃ mārutaiḥ katham | [MPur, 49 16.2]
saṃkrāmito mahātejās tanno brūhi yathātatham | [MPur, 49 16.3]
sūta uvāca | [MPur, 49 17.1]
patnyāmāpannasattvāyāmuśijaḥ sa sthito bhuvi | [MPur, 49 17.2]
bhrāturbhāryāṃ sa dṛṣṭvā tu bṛhaspatiruvāca ha | [MPur, 49 17.3]
upatiṣṭha svalaṃkṛtya maithunāya ca māṃ śubhe | [MPur, 49 18.1]
evamuktābravīdenaṃ svayameva bṛhaspatim | [MPur, 49 18.2]
garbhaḥ pariṇataścāyaṃ brahma vyāharate girā | [MPur, 49 19.1]
amogharetāstvaṃ cāpi dharmaṃ caivaṃ vigarhitam | [MPur, 49 19.2]
evamukto'bravīdenāṃ svayameva bṛhaspatiḥ | [MPur, 49 20.1]
nopadeṣṭavyo vinayastvayā me varavarṇini | [MPur, 49 20.2]
dharṣamāṇaḥ prasahyaināṃ maithunāyopacakrame | [MPur, 49 21.1]
tato bṛhaspatiṃ garbho dharṣamāṇam uvāca ha | [MPur, 49 21.2]
saṃniviṣṭo hy ahaṃ pūrvamiha nāma bṛhaspate | [MPur, 49 22.1]
amogharetāśca bhavānnāvakāśa iha dvayoḥ | [MPur, 49 22.2]
evamuktaḥ sa garbheṇa kupitaḥ pratyuvāca ha | [MPur, 49 23.1]
yasmāttvamīdṛśe kāle sarvabhūtepsite sati | [MPur, 49 23.2]
abhiṣedhasi tasmāttvaṃ tamo dīrghaṃ pravekṣyasi | [MPur, 49 23.3]
tataḥ kāmaṃ saṃnivartya tasyānandādbṛhaspateḥ | [MPur, 49 24.1]
tadretastvapatadbhūmau nivṛttaṃ śiśuko'bhavat | [MPur, 49 24.2]
sadyojātaṃ kumāraṃ tu dṛṣṭvā taṃ mamatābravīt | [MPur, 49 25.1]
gamiṣyāmi gṛhaṃ svaṃ vai bharasvainaṃ bṛhaspate | [MPur, 49 25.2]
evamuktvā gatā sā tu gatāyāṃ so 'pi taṃ tyajat | [MPur, 49 26.1]
mātāpitṛbhyāṃ tyaktaṃ tu dṛṣṭvā taṃ marutaḥ śiśum | [MPur, 49 26.2]
jagṛhustaṃ bharadvājaṃ marutaḥ kṛpayā sthitāḥ | [MPur, 49 26.3]
tasminkāle tu bharato bahubhir ṛtubhirvibhuḥ | [MPur, 49 27.1]
putranaimittikairyajñairayajatputralipsayā | [MPur, 49 27.2]
yadā sa yajamānastu putraṃ nāsādayatprabhuḥ | [MPur, 49 28.1]
tataḥ kratuṃ marutsomaṃ putrārthe samupāharat | [MPur, 49 28.2]
tena te marutastasya marutsomena tuṣṭuvuḥ | [MPur, 49 29.1]
upaninyurbharadvājaṃ putrārthaṃ bharatāya vai | [MPur, 49 29.2]
dāyādo'ṅgirasaḥ sūnoraurasastu bṛhaspateḥ | [MPur, 49 30.1]
saṃkrāmito bharadvājo marudbhirbharataṃ prati | [MPur, 49 30.2]
bharatastu bharadvājaṃ putraṃ prāpya vibhur bravīt | [MPur, 49 31.1]
ādāv ātmahitāya tvaṃ kṛtārtho 'haṃ tvayā vibho | [MPur, 49 31.2]
pūrvaṃ tu vitathe tasminkṛte vai putrajanmani | [MPur, 49 32.1]
tatastu vitatho nāma bharadvājo nṛpo'bhavat | [MPur, 49 32.2]
tasmādapi bharadvājādbrāhmaṇāḥ kṣatriyā bhuvi | [MPur, 49 33.1]
dvyāmuṣyāyaṇakaulīnāḥ smṛtāste dvividhena ca | [MPur, 49 33.2]
tato jāte hi vitathe bharataśca divaṃ yayau | [MPur, 49 34.1]
bharadvājo divaṃ yāto hy abhiṣicya sutamṛṣiḥ | [MPur, 49 34.2]
dāyādo vitathasyāsīdbhuvamanyur mahāyaśāḥ | [MPur, 49 35.1]
mahābhūtopamāḥ putrāś catvāro bhuvamanyavaḥ | [MPur, 49 35.2]
bṛhatkṣatro mahāvīryo naro gargaśca vīryavān | [MPur, 49 36.1]
narasya saṃkṛtiḥ putrastasya putro mahāyaśāḥ | [MPur, 49 36.2]
gurudhī rantidevaśca satkṛtyāṃ tāv ubhau smṛtau | [MPur, 49 37.1]
gargasya caiva dāyādaḥ śibirvidvānajāyata | [MPur, 49 37.2]
smṛtāḥ śaibyāstato gargāḥ kṣatropetā dvijātayaḥ | [MPur, 49 38.1]
āhāryatanayaścaiva dhīmānāsīd urukṣavaḥ | [MPur, 49 38.2]
tasya bhāryā viśālā tu suṣuve putrakatrayam | [MPur, 49 39.1]
tryuṣaṇaṃ puṣkariṃ caiva kaviṃ caiva mahāyaśāḥ | [MPur, 49 39.2]
urukṣavāḥ smṛtā hy ete sarve brāhmaṇatāṃ gatāḥ | [MPur, 49 40.1]
kāvyānāṃ tu varā hy ete trayaḥ proktā maharṣayaḥ | [MPur, 49 40.2]
gargāḥ saṃkṛtayaḥ kāvyāḥ kṣatropetā dvijātayaḥ | [MPur, 49 41.1]
saṃbhṛtāṅgiraso dakṣā bṛhatkṣatrasya ca kṣitiḥ | [MPur, 49 41.2]
bṛhatkṣatrasya dāyādo hastināmā babhūva ha | [MPur, 49 42.1]
tenedaṃ nirmitaṃ pūrvaṃ puraṃ tu gajasāhvayam | [MPur, 49 42.2]
hastinaścaiva dāyādās trayaḥ paramakīrtayaḥ | [MPur, 49 43.1]
ajamīḍho dvimīḍhaśca purumīḍhastathaiva ca | [MPur, 49 43.2]
ajamīḍhasya patnyastu tisraḥ kurukulodvahāḥ | [MPur, 49 44.1]
nīlinī dhūminī caiva keśinī caiva viśrutā | [MPur, 49 44.2]
sa tāsu janayāmāsa putrānvai devavarcasaḥ | [MPur, 49 45.1]
tapaso'nte mahātejā jātā vṛddhasya dhārmikāḥ | [MPur, 49 45.2]
bhāradvājaprasādena vistaraṃ teṣu me śṛṇu | [MPur, 49 46.1]
ājamīḍhasya keśinyāṃ kaṇvaḥ samabhavatkila | [MPur, 49 46.2]
medhātithiḥ sutastasya tasmātkāṇvāyanā dvijāḥ | [MPur, 49 47.1]
ajamīḍhasya bhūminyāṃ jajñe bṛhadanur nṛpaḥ | [MPur, 49 47.2]
bṛhadanor bṛhanto'tha bṛhantasya bṛhanmanāḥ | [MPur, 49 48.1]
bṛhanmanaḥsutaścāpi bṛhaddhanuriti śrutaḥ | [MPur, 49 48.2]
bṛhaddhanor bṛhadiṣuḥ putrastasya jayadrathaḥ | [MPur, 49 49.1]
aśvajittanayastasya senajit tasya cātmajaḥ | [MPur, 49 49.2]
atha senajitaḥ putrāś catvāro lokaviśrutāḥ | [MPur, 49 50.1]
rucirāśvaśca kāvyaśca rājā dṛḍharathastathā | [MPur, 49 50.2]
vatsaścāvartako rājā yasyaite parivatsakāḥ | [MPur, 49 51.1]
rucirāśvasya dāyādaḥ pṛthuseno mahāyaśāḥ | [MPur, 49 51.2]
pṛthusenasya paurastu paurānnīpo 'tha jajñivān | [MPur, 49 52.1]
nīpasyaikaśataṃ tv āsīt putrāṇām amitaujasām | [MPur, 49 52.2]
nīpā iti samākhyātā rājānaḥ sarva eva te | [MPur, 49 53.1]
teṣāṃ vaṃśakaraḥ śrīmānnīpānāṃ kīrtivardhanaḥ | [MPur, 49 53.2]
kāvyācca samaro nāma sadeṣṭasamaro 'bhavat | [MPur, 49 54.1]
samarasya pārasampārau sadaśva iti te trayaḥ | [MPur, 49 54.2]
putrāḥ sarvaguṇopetā jātā vai viśrutā bhuvi | [MPur, 49 55.1]
pāraputraḥ pṛthurjātaḥ pṛthostu sukṛto 'bhavat | [MPur, 49 55.2]
jajñe sarvaguṇopeto vibhrājastasya cātmajaḥ | [MPur, 49 56.1]
vibhrājasya tu dāyādastvaṇuho nāma vīryavān | [MPur, 49 56.2]
babhūva śukajāmātā kṛtvībhartā mahāyaśāḥ | [MPur, 49 57.1]
aṇuhasya tu dāyādo brahmadatto mahīpatiḥ | [MPur, 49 57.2]
yugadattaḥ sutastasya viṣvakseno mahāyaśāḥ | [MPur, 49 58.1]
vibhrājaḥ punar ājātaḥ sukṛteneha karmaṇā | [MPur, 49 58.2]
viṣvaksenasya putrastu udakseno babhūva ha | [MPur, 49 59.1]
bhallāṭastasya putrastu tasyāsījjanamejayaḥ | [MPur, 49 59.2]
ugrāyudhena tasyārthe sarve nīpāḥ praṇāśitāḥ | [MPur, 49 59.3]
ṛṣaya ūcuḥ | [MPur, 49 60.1]
ugrāyudhaḥ kasya sutaḥ kasya vaṃśe sa kathyate | [MPur, 49 60.2]
kimarthaṃ tena te nīpāḥ sarve caiva praṇāśitāḥ | [MPur, 49 60.3]
sūta uvāca | [MPur, 49 61.1]
ugrāyudhaḥ sūryavaṃśyastapastepe varāśrame | [MPur, 49 61.2]
sthāṇubhūto'ṣṭasāhasraṃ taṃ bheje janamejayaḥ | [MPur, 49 61.3]
tasya rājyaṃ pratiśrutya nīpān ājaghnivān prabhuḥ | [MPur, 49 62.1]
uvāca sāntvaṃ vividhaṃ jaghnuste vai hy ubhāv api | [MPur, 49 62.2]
hanyamānāgatān ūce yasmāddhetorna me vacaḥ | [MPur, 49 63.1]
śaraṇāgatarakṣārthaṃ tasmādevaṃ śapāmi vaḥ | [MPur, 49 63.2]
yadi me 'sti tapastaptaṃ sarvānnayatu vo yamaḥ | [MPur, 49 64.1]
tatastān kṛpyamāṇāṃstu yamena purataḥ sa tu | [MPur, 49 64.2]
kṛpayā parayāviṣṭo janamejayam ūcivān | [MPur, 49 65.1]
gatānetānimānvīrāṃstvaṃ me rakṣitumarhasi | [MPur, 49 65.2]
janamejaya uvāca | [MPur, 49 66.1]
are pāpā durācārā bhavitāro'sya kiṃkarāḥ | [MPur, 49 66.2]
tathetyuktastato rājā yamena yuyudhe ciram | [MPur, 49 66.3]
vyādhibhirnārakairghorairyamena saha tānbalāt | [MPur, 49 67.1]
vijitya munaye prādāttadadbhutamivābhavat | [MPur, 49 67.2]
yamastuṣṭastatastasmai muktijñānaṃ dadau param | [MPur, 49 68.1]
sarve yathocitaṃ kṛtvā jagmuste kṛṣṇamavyayam | [MPur, 49 68.2]
yeṣāṃ tu caritaṃ gṛhya hanyate nāpamṛtyubhiḥ | [MPur, 49 69.1]
iha loke pare caiva sukhamakṣayyamaśnute | [MPur, 49 69.2]
ajamīḍhasya dhūminyāṃ vidvāñjajñe yavīnaraḥ | [MPur, 49 70.1]
dhṛtimāṃstasya putrastu tasya satyadhṛtiḥ smṛtaḥ | [MPur, 49 70.2]
atha satyadhṛteḥ putro dṛḍhanemiḥ pratāpavān | [MPur, 49 70.3]
dṛḍhanemisutaścāpi sudharmā nāma pārthivaḥ | [MPur, 49 71.1]
āsītsudharmatanayaḥ sārvabhaumaḥ pratāpavān | [MPur, 49 71.2]
sārvabhaumeti vikhyātaḥ pṛthivyām ekarāḍ babhau | [MPur, 49 72.1]
tasyānvavāye mahati mahāpauravanandanaḥ | [MPur, 49 72.2]
mahāpauravaputrastu rājā rukmarathaḥ smṛtaḥ | [MPur, 49 73.1]
atha rukmarathasyāsīt supārśvo nāma pārthivaḥ | [MPur, 49 73.2]
supārśvatanayaścāpi sumatirnāma dhārmikaḥ | [MPur, 49 74.1]
sumaterapi dharmātmā rājā saṃnatimānapi | [MPur, 49 74.2]
tasyāsītsaṃnatimataḥ kṛto nāma suto mahān | [MPur, 49 75.1]
hiraṇyanābhinaḥ śiṣyaḥ kauśalyasya mahātmanaḥ | [MPur, 49 75.2]
caturviṃśatidhā yena proktā vai sāmasaṃhitāḥ | [MPur, 49 76.1]
smṛtāste prācyasāmānaḥ kārtā nāmeha sāmagāḥ | [MPur, 49 76.2]
kārtirugrāyudho'sau vai mahāpauravavardhanaḥ | [MPur, 49 77.1]
babhūva yena vikramya pṛthukasya pitā hataḥ | [MPur, 49 77.2]
nīlo nāma mahārājaḥ pāñcālādhipatirvaśī | [MPur, 49 78.1]
ugrāyudhasya dāyādaḥ kṣemo nāma mahāyaśāḥ | [MPur, 49 78.2]
kṣemātsunīthaḥ saṃjajñe sunīthasya nṛpaṃjayaḥ | [MPur, 49 79.1]
nṛpaṃjayācca viratha ityete pauravāḥ stutāḥ | [MPur, 49 79.2]
{MPur, 50}
sūta uvāca | [MPur, 50 1.1]
ajamīḍhasya nīlinyāṃ nīlaḥ samabhavannṛpaḥ | [MPur, 50 1.2]
nīlasya tapasogreṇa suśāntirudapadyata | [MPur, 50 1.3]
purujānuḥ suśāntestu pṛthustu purujānutaḥ | [MPur, 50 2.1]
bhadrāśvaḥ pṛthudāyādo bhadrāśvatanayāñchṛṇu | [MPur, 50 2.2]
mudgalaśca jayaścaiva rājā bṛhadiṣustathā | [MPur, 50 3.1]
javīnaraśca vikrāntaḥ kapilaścaiva pañcamaḥ | [MPur, 50 3.2]
pañcānāṃ caiva pañcālānetāñjanapadānviduḥ | [MPur, 50 4.1]
pañcālarakṣiṇo hy ete deśānāmiti naḥ śrutam | [MPur, 50 4.2]
mudgalasyāpi maudgalyāḥ kṣatropetā dvijātayaḥ | [MPur, 50 5.1]
ete hy aṅgirasaḥ pakṣaṃ saṃśritāḥ kāṇvamudgalāḥ | [MPur, 50 5.2]
mudgalasya suto jajñe brahmiṣṭhaḥ sumahāyaśāḥ | [MPur, 50 6.1]
indrasenaḥ sutastasya vindhyāśvastasya cātmajaḥ | [MPur, 50 6.2]
vindhyāśvānmithunaṃ jajñe menakāyāmiti śrutiḥ | [MPur, 50 7.1]
divodāsaśca rājarṣirahalyā ca yaśasvinī | [MPur, 50 7.2]
śaradvatastu dāyādamahalyā samprasūyata | [MPur, 50 8.1]
śatānandamṛṣiśreṣṭhaṃ tasyāpi sumahātapāḥ | [MPur, 50 8.2]
sutaḥ satyadhṛtirnāma dhanurvedasya pāragaḥ | [MPur, 50 9.1]
āsītsatyadhṛteḥ śukramamoghaṃ dhārmikasya tu | [MPur, 50 9.2]
skannaṃ retaḥ satyadhṛterdṛṣṭvā cāpsarasaṃ jale | [MPur, 50 10.1]
mithunaṃ tatra saṃbhṛtaṃ tasminsarasi saṃbhṛtam | [MPur, 50 10.2]
tataḥ sarasi tasmiṃstu kramamāṇaṃ mahīpatiḥ | [MPur, 50 11.1]
dṛṣṭvā jagrāha kṛpayā śaṃtanurmṛgayāṃ gataḥ | [MPur, 50 11.2]
ete śaradvataḥ putrā ākhyātā gautamā varāḥ | [MPur, 50 12.1]
ata ūrdhvaṃ pravakṣyāmi divodāsasya vai prajāḥ | [MPur, 50 12.2]
divodāsasya dāyādo dharmiṣṭho mitrayurnṛpaḥ | [MPur, 50 13.1]
maitrāyaṇāvaraḥ so 'tha maitreyastu tataḥ smṛtaḥ | [MPur, 50 13.2]
ete vaṃśyā yateḥ pakṣāḥ kṣatropetāstu bhārgavāḥ | [MPur, 50 14.1]
rājā caidyavaro nāma maitreyasya sutaḥ smṛtaḥ | [MPur, 50 14.2]
atha caidyavarādvidvānsudāsastasya cātmajaḥ | [MPur, 50 15.1]
ajamīḍhaḥ punarjātaḥ kṣīṇe vaṃśe tu somakaḥ | [MPur, 50 15.2]
somakasya suto janturhate tasmiñchataṃ babhau | [MPur, 50 16.1]
putrāṇāmajamīḍhasya somakasya mahātmanaḥ | [MPur, 50 16.2]
mahiṣī tv ajamīḍhasya dhūminī putravardhinī | [MPur, 50 17.1]
putrābhāve tapastepe śataṃ varṣāṇi duścaram | [MPur, 50 17.2]
hutvāgniṃ vidhivat samyakpavitrīkṛtabhojanā | [MPur, 50 18.1]
agnihotrakrameṇaiva sā suṣvāpa mahāvratā | [MPur, 50 18.2]
tasyāṃ vai dhūmavarṇāyāmajamīḍhaḥ samīyivān | [MPur, 50 19.1]
ṛkṣaṃ sā janayāmāsa dhūmavarṇaṃ śatāgrajam | [MPur, 50 19.2]
ṛkṣātsaṃvaraṇo jajñe kuruḥ saṃvaraṇataḥ | [MPur, 50 20.1]
yaḥ prayāgamatikramya kurukṣetramakalpayat | [MPur, 50 20.2]
kṛṣyatastu mahārājo varṣāṇi subahūnyatha | [MPur, 50 21.1]
kṛṣyamāṇastataḥ śakro bhayāttasmai varaṃ dadau | [MPur, 50 21.2]
puṇyaṃ ca ramaṇīyaṃ ca kurukṣetraṃ tu tatsmṛtam | [MPur, 50 22.1]
tasyānvavāyaḥ sumahānyasya nāmnā tu kauravāḥ | [MPur, 50 22.2]
kurostu dayitāḥ putrāḥ sudhanvā jahnureva ca | [MPur, 50 23.1]
parīkṣicca mahātejāḥ prajanaścārimardanaḥ | [MPur, 50 23.2]
sudhanvanastu dāyādaḥ putro matimatāṃ varaḥ | [MPur, 50 24.1]
cyavanastasya putrastu rājā dharmārthatattvavit | [MPur, 50 24.2]
cyavanasya kṛmiḥ putra ṛkṣājjajñe mahātapāḥ | [MPur, 50 25.1]
kṛmeḥ putro mahāvīryaḥ khyātastvindrasamo vibhuḥ | [MPur, 50 25.2]
caidyoparicaro vīro vasurnāmāntarikṣagaḥ | [MPur, 50 26.1]
caidyoparicarājjajñe girikā sapta vai sutān | [MPur, 50 26.2]
mahāratho magadharāḍviśruto yo bṛhadrathaḥ | [MPur, 50 27.1]
pratyaśravāḥ kuśaścaiva caturtho harivāhanaḥ | [MPur, 50 27.2]
pañcamaśca yajuścaiva matsyaḥ kālī ca saptamī | [MPur, 50 28.1]
bṛhadrathasya dāyādaḥ kuśāgro nāma viśrutaḥ | [MPur, 50 28.2]
kuśāgrasyātmajaścaiva vṛṣabho nāma vīryavān | [MPur, 50 29.1]
vṛṣabhasya tu dāyādaḥ puṇyavānnāma pārthivaḥ | [MPur, 50 29.2]
puṇyaḥ puṇyavataścaiva rājā satyadhṛtistataḥ | [MPur, 50 30.1]
dāyādastasya dhanuṣastasmātsarvaśca jajñivān | [MPur, 50 30.2]
sarvasya sambhavaḥ putrastasmādrājā bṛhadrathaḥ | [MPur, 50 31.1]
dve tasya śakale jāte jarayā saṃdhitaś ca saḥ | [MPur, 50 31.2]
jarayā saṃdhito yasmājjarāsaṃdhastataḥ smṛtaḥ | [MPur, 50 32.1]
jetā sarvasya kṣatrasya jarāsaṃdho mahābalaḥ | [MPur, 50 32.2]
jarāsaṃdhasya putrastu sahadevaḥ pratāpavān | [MPur, 50 33.1]
sahadevātmajaḥ śrīmān somavit sa mahātapāḥ | [MPur, 50 33.2]
śrutaśravāstu somādermāgadhāḥ parikīrtitāḥ | [MPur, 50 34.1]
jahnustvajanayatputraṃ surathaṃ nāma bhūmipam | [MPur, 50 34.2]
surathasya tu dāyādo vīro rājā vidūrathaḥ | [MPur, 50 35.1]
vidūrathasutaścāpi sārvabhauma iti smṛtaḥ | [MPur, 50 35.2]
sārvabhaumājjayatseno rucirastasya cātmajaḥ | [MPur, 50 36.1]
rucirāttu tato bhaumas tvaritāyustato 'bhavat | [MPur, 50 36.2]
akrodhanas tv āyusutas tasmāddevātithiḥ smṛtaḥ | [MPur, 50 37.1]
devātithestu dāyādo dakṣa eva babhūva ha | [MPur, 50 37.2]
bhīmasenastato dakṣāddilīpas tasya cātmajaḥ | [MPur, 50 38.1]
dilīpasya pratīpastu tasya putrās trayaḥ smṛtāḥ | [MPur, 50 38.2]
devāpiḥ śaṃtanuścaiva vāhlīkaścaiva te trayaḥ | [MPur, 50 39.1]
vāhlīkasya tu dāyādāḥ sapta vāhlīśvarā nṛpāḥ | [MPur, 50 39.2]
devāpistu hy apadhyātaḥ prajābhirabhavanmuniḥ | [MPur, 50 39.3]
munaya ūcuḥ | [MPur, 50 40.1]
prajābhistu kimarthaṃ vai hy apadhyāto janeśvaraḥ | [MPur, 50 40.2]
ko doṣo rājaputrasya prajābhiḥ samudāhṛtaḥ | [MPur, 50 40.3]
sūta uvāca | [MPur, 50 41.1]
kilāsīdrājaputrastu kuṣṭhī taṃ nābhyapūjayan | [MPur, 50 41.2]
kāryaṃ caiva tu devānāṃ kṣatraṃ prati dvijottamāḥ | [MPur, 50 41.3]
bhaviṣyaṃ kīrtayiṣyāmi śaṃtanostu nibodhata | [MPur, 50 41.4]
śaṃtanustvabhavadrājā vidvānsa vai mahābhiṣak | [MPur, 50 42.1]
idaṃ codāharantyatra ślokaṃ prati mahābhiṣak | [MPur, 50 42.2]
yaṃ yaṃ karābhyāṃ spṛśati jīrṇaṃ rogiṇameva ca | [MPur, 50 43.1]
punaryuvā ca bhavati tasmāttaṃ śaṃtanuṃ viduḥ | [MPur, 50 43.2]
tattasya śaṃtanutvaṃ hi prajābhiriha kīrtyate | [MPur, 50 44.1]
tato 'vṛṇuta bhāryārthaṃ śaṃtanurjāhnavīṃ nṛpa | [MPur, 50 44.2]
tasyāṃ devavrataṃ nāma kumāraṃ janayadvibhuḥ | [MPur, 50 45.1]
kālī vicitravīryaṃ tu dāśeyī janayatsutam | [MPur, 50 45.2]
śaṃtanordayitaṃ putraṃ śāntātmānamakalmaṣam | [MPur, 50 46.1]
kṛṣṇadvaipāyano nāma kṣetre vaicitraviryake | [MPur, 50 46.2]
dhṛtarāṣṭraṃ ca pāṇḍuṃ ca viduraṃ cāpyajījanat | [MPur, 50 47.1]
dhṛtarāṣṭrastu gāndhāryāṃ putrānajanayacchatam | [MPur, 50 47.2]
teṣāṃ duryodhanaḥ śreṣṭhaḥ sarvakṣatrasya vai prabhuḥ | [MPur, 50 48.1]
mādrī kuntī tathā caiva pāṇḍorbhārye babhūvatuḥ | [MPur, 50 48.2]
devadattāḥ sutāḥ pañca pāṇḍorarthe 'bhijajñire | [MPur, 50 49.1]
dharmādyudhiṣṭhiro jajñe mārutācca vṛkodaraḥ | [MPur, 50 49.2]
indrāddhanaṃjayaścaiva indratulyaparākramaḥ | [MPur, 50 50.1]
nakulaṃ sahadevaṃ ca mādryaśvibhyāmajījanat | [MPur, 50 50.2]
pañcaite pāṇḍavebhyastu draupadyāṃ jajñire sutāḥ | [MPur, 50 51.1]
draupadyajanayacchreṣṭhaṃ prativindhyaṃ yudhiṣṭhirāt | [MPur, 50 51.2]
śrutasenaṃ bhīmasenācchrutakīrtiṃ dhanaṃjayāt | [MPur, 50 52.1]
caturthaṃ śrutakarmāṇaṃ sahadevād ajāyata | [MPur, 50 52.2]
nakulācca śatānīkaṃ draupadeyāḥ prakīrtitāḥ | [MPur, 50 53.1]
tebhyo'pare pāṇḍaveyāḥ ṣaḍevānye mahārathāḥ | [MPur, 50 53.2]
haiḍambo bhīmasenāttu putro jajñe ghaṭotkacaḥ | [MPur, 50 54.1]
kāśī baladharādbhīmājjajñe vai sarvagaṃ sutam | [MPur, 50 54.2]
suhotraṃ tanayaṃ mādrī sahadevādasūyata | [MPur, 50 55.1]
kareṇumatyāṃ caidyāyāṃ niramitrastu nākuliḥ | [MPur, 50 55.2]
subhadrāyāṃ rathī pārthādabhimanyurajāyata | [MPur, 50 56.1]
yaudheyaṃ devakī caiva putraṃ jajñe yudhiṣṭhirāt | [MPur, 50 56.2]
abhimanyoḥ parīkṣittu putraḥ parapurajayaḥ | [MPur, 50 57.1]
janamejayaḥ parīkṣitaḥ putraḥ paramadhārmikaḥ | [MPur, 50 57.2]
brahmāṇaṃ kalpayāmāsa sa vai vājasaneyakam | [MPur, 50 58.1]
sa vaiśampāyanenaiva śaptaḥ kila maharṣiṇā | [MPur, 50 58.2]
na sthāsyatīha durbuddhe tavaitadvacanaṃ bhuvi | [MPur, 50 59.1]
yāvatsthāsyasi tvaṃ loke tāvadeva prapatsyati | [MPur, 50 59.2]
kṣatrasya vijayaṃ jñātvā tataḥprabhṛti sarvaśaḥ | [MPur, 50 60.1]
abhigamya sthitāścaiva nṛpaṃ ca janamejayam | [MPur, 50 60.2]
tataḥprabhṛti śāpena kṣatriyasya tu yājinaḥ | [MPur, 50 61.1]
utsannā yājino yajñe tataḥprabhṛti sarvaśaḥ | [MPur, 50 61.2]
kṣatrasya yājinaḥ kecicchāpāttasya mahātmanaḥ | [MPur, 50 62.1]
paurṇamāsena haviṣā iṣṭvā tasminprajāpatim | [MPur, 50 62.2]
sa vaiśampāyanenaiva praviśanvāritastataḥ | [MPur, 50 62.3]
parīkṣitaḥ suto'sau vai pauravo janamejayaḥ | [MPur, 50 63.1]
dvir aśvamedhamāhṛtya mahāvājasaneyakaḥ | [MPur, 50 63.2]
pravartayitvā taṃ sarvamṛṣiṃ vājasaneyakam | [MPur, 50 64.1]
vivāde brāhmaṇaiḥ sārdhamabhiśapto vanaṃ yayau | [MPur, 50 64.2]
janamejayācchatānīkastasmājjajñe sa vīryavān | [MPur, 50 65.1]
janamejayaḥ śatānīkaṃ putraṃ rājye'bhiṣiktavān | [MPur, 50 65.2]
athāśvamedhena tataḥ śatānīkasya vīryavān | [MPur, 50 66.1]
jajñe 'dhisomakṛṣṇākhyaḥ sāmprataṃ yo mahāyaśāḥ | [MPur, 50 66.2]
tasmiñchāsati rāṣṭraṃ tu yuṣmābhiridamāhṛtam | [MPur, 50 67.1]
durāpaṃ dīrghasattraṃ vai trīṇi varṣāṇi puṣkare | [MPur, 50 67.2]
varṣadvayaṃ kurukṣetre dṛṣadvatyāṃ dvijottamāḥ | [MPur, 50 67.3]
munaya ūcuḥ | [MPur, 50 68.1]
bhaviṣyaṃ śrotumicchāmaḥ prajānāṃ lomaharṣaṇe | [MPur, 50 68.2]
purā kila yadetadvai vyatītaṃ kīrtitaṃ tvayā | [MPur, 50 68.3]
yeṣu vai sthāsyate kṣatramutpatsyante nṛpāśca ye | [MPur, 50 69.1]
teṣām āyuṣpramāṇaṃ ca nāmataścaiva tānnṛpān | [MPur, 50 69.2]
kṛtayugapramāṇaṃ ca tretādvāparayostathā | [MPur, 50 70.1]
kaliyugapramāṇaṃ ca yugadoṣaṃ yugakṣayam | [MPur, 50 70.2]
sukhaduḥkhapramāṇaṃ ca prajādoṣaṃ yugasya tu | [MPur, 50 71.1]
etatsarvaṃ prasaṃkhyāya pṛcchatāṃ brūhi naḥ prabho | [MPur, 50 71.2]
sūta uvāca | [MPur, 50 72.1]
yathā me kīrtitaṃ pūrvaṃ vyāsenākliṣṭakarmaṇā | [MPur, 50 72.2]
bhāvyaṃ kaliyugaṃ caiva tathā manvantarāṇi ca | [MPur, 50 72.3]
anāgatāni sarvāṇi bruvato me nibodhata | [MPur, 50 73.1]
ata ūrdhvaṃ pravakṣyāmi bhaviṣyā ye nṛpāstathā | [MPur, 50 73.2]
aiḍekṣvākvanvaye caiva paurave cānvaye tathā | [MPur, 50 74.1]
yeṣu saṃsthāsyate tacca aiḍekṣvākukulaṃ śubham | [MPur, 50 74.2]
tānsarvānkīrtayiṣyāmi bhaviṣye kathitānnṛpān | [MPur, 50 74.3]
tebhyo'pare'pi ye tv anye hy utpatsyante nṛpāḥ punaḥ | [MPur, 50 75.1]
kṣatrāḥ pāraśavāḥ śūdrāstathānye ye bahiścarāḥ | [MPur, 50 75.2]
andhāḥ śakāḥ pulindāśca cūlikā yavanāstathā | [MPur, 50 76.1]
kaivartābhīraśabarā ye cānye mlecchasambhavāḥ | [MPur, 50 76.2]
paryāyataḥ pravakṣyāmi nāmataścaiva tānnṛpān | [MPur, 50 76.3]
adhisomakṛṣṇaś caiteṣāṃ prathamaṃ vartate nṛpaḥ | [MPur, 50 77.1]
tasyānvavāye vakṣyāmi bhaviṣye kathitānnṛpān | [MPur, 50 77.2]
adhisomakṛṣṇaputrastu vivakṣurbhavitā nṛpaḥ | [MPur, 50 78.1]
gaṅgayā tu hṛte tasminnagare nāgasāhvaye | [MPur, 50 78.2]
tyaktvā vivakṣurnagaraṃ kauśāmbyāṃ tu nivatsyati | [MPur, 50 79.1]
bhaviṣyāṣṭau sutāstasya mahābalaparākramāḥ | [MPur, 50 79.2]
bhūrirjyeṣṭhaḥ sutastasya tasya citrarathaḥ smṛtaḥ | [MPur, 50 80.1]
śucidravaścitrarathādvṛṣṇimāṃśca śucidravāt | [MPur, 50 80.2]
vṛṣṇimataḥ suṣeṇaśca bhaviṣyati śucirnṛpaḥ | [MPur, 50 81.1]
tasmātsuṣeṇādbhavitā sunītho nāma pārthivaḥ | [MPur, 50 81.2]
nṛpātsunīthādbhavitā nṛcakṣuḥ sumahāyaśāḥ | [MPur, 50 82.1]
nṛcakṣuṣastu dāyādo bhavitā vai sukhīvalaḥ | [MPur, 50 82.2]
sukhīvalasutaścāpi bhāvī rājā pariṣṇavaḥ | [MPur, 50 83.1]
pariṣṇavasutaścāpi bhavitā sutapā nṛpaḥ | [MPur, 50 83.2]
medhāvī tasya dāyādo bhaviṣyati na saṃśayaḥ | [MPur, 50 84.1]
medhāvinaḥ sutaścāpi bhaviṣyati puraṃjayaḥ | [MPur, 50 84.2]
urvo bhāvyaḥ sutastasya tigmātmā tasya cātmajaḥ | [MPur, 50 85.1]
tigmādbṛhadratho bhāvyo vasudāmā bṛhadrathāt | [MPur, 50 85.2]
vasudāmnaḥ śatānīko bhaviṣyodayanastataḥ | [MPur, 50 86.1]
bhaviṣyate codayanād vīge rājā vahīnaraḥ | [MPur, 50 86.2]
vahīnarātmajaścaiva daṇḍapāṇirbhaviṣyati | [MPur, 50 87.1]
daṇḍapāṇerniramitro niramitrāttu kṣemakaḥ | [MPur, 50 87.2]
atrānuvaṃśaśloko'yaṃ gīto vipraiḥ purātanaiḥ | [MPur, 50 88.1]
brahmakṣatrasya yo yonirvaṃśo devarṣisatkṛtaḥ | [MPur, 50 88.2]
kṣemakaṃ prāpya rājānaṃ saṃsthāsyati kalau yuge | [MPur, 50 88.3]
ityeṣa pauravo vaṃśo yathāvadiha kīrtitaḥ | [MPur, 50 89.1]
dhīmataḥ pāṇḍuputrasya cārjunasya mahātmanaḥ | [MPur, 50 89.2]
{MPur, 51}
ṛṣaya ūcuḥ | [MPur, 51 1.1]
ye pūjyāḥ syur dvijātīnāmagnayaḥ sūta sarvadā | [MPur, 51 1.2]
tānidānīṃ samācakṣva tadvaṃśaṃ cānupūrvaśaḥ | [MPur, 51 1.3]
sūta uvāca | [MPur, 51 2.1]
yo 'sāv agnirabhīmānī smṛtaḥ svāyambhuve'ntare | [MPur, 51 2.2]
brahmaṇo mānasaḥ putrastasmātsvāhā vyajījanat | [MPur, 51 2.3]
pāvakaṃ pavamānaṃ ca śuciragniśca yaḥ smṛtaḥ | [MPur, 51 3.1]
nirmathyaḥ pavamāno 'gnirvaidyutaḥ pāvakātmajaḥ | [MPur, 51 3.2]
śuciragniḥ smṛtaḥ sauraḥ sthāvarāścaiva te smṛtāḥ | [MPur, 51 4.1]
pavamānātmajo hy agnirhavyavāhaḥ sa ucyate | [MPur, 51 4.2]
pāvakaḥ saharakṣastu havyavāhamukhaḥ śuciḥ | [MPur, 51 5.1]
devānāṃ havyavāho'gniḥ prathamo brahmaṇaḥ sutaḥ | [MPur, 51 5.2]
saharakṣaḥ surāṇāṃ tu trayāṇāṃ te trayo 'gnayaḥ | [MPur, 51 6.1]
eteṣāṃ putrapautrāśca catvāriṃśattathaiva ca | [MPur, 51 6.2]
pravakṣye nāmatastānvai pravibhāgena tānpṛthak | [MPur, 51 7.1]
pāvano laukiko hy agniḥ prathamo brahmaṇaśca yaḥ | [MPur, 51 7.2]
brahmaudanāgnis tatputro bharato nāma viśrutaḥ | [MPur, 51 8.1]
vaiśvānaro havyavāho vahanhavyaṃ mamāra saḥ | [MPur, 51 8.2]
sa mṛto'tharvaṇaḥ putro mathitaḥ puṣkarodadhiḥ | [MPur, 51 9.1]
yo 'tharvā laukiko hy agnir dakṣiṇāgniḥ sa ucyate | [MPur, 51 9.2]
bhṛgoḥ prajāyatātharvā hy aṅgirātharvaṇaḥ smṛtaḥ | [MPur, 51 10.1]
tasya hy alaukiko hy agnirdakṣiṇāgniḥ sa vai smṛtaḥ | [MPur, 51 10.2]
atha yaḥ pavamānastu nirmathyo'gniḥ sa ucyate | [MPur, 51 11.1]
sa ca vai gārhapatyo'gniḥ prathamo brahmaṇaḥ smṛtaḥ | [MPur, 51 11.2]
tataḥ sabhyāvasathyau ca saṃśatyās tau sutāvubhau | [MPur, 51 12.1]
tataḥ ṣoḍaśa nadyastu cakame havyavāhanaḥ | [MPur, 51 12.2]
yaḥ khalvāhavanīyo 'gnirabhimānī dvijaiḥ smṛtaḥ | [MPur, 51 12.3]
kāverīṃ kṛṣṇaveṇīṃ ca narmadāṃ yamunāṃ tathā | [MPur, 51 13.1]
godāvarīṃ vitastāṃ ca candrabhāgāmirāvatīm | [MPur, 51 13.2]
vipāśāṃ kauśikīṃ caiva śatadruṃ sarayūṃ tathā | [MPur, 51 14.1]
sītāṃ manasvinīṃ caiva hrādinīṃ pāvanāṃ tathā | [MPur, 51 14.2]
tāsu ṣoḍaśadhātmānaṃ pravibhajya pṛthakpṛthak | [MPur, 51 15.1]
tadā tu viharaṃstāsu dhiṣṇyecchaḥ sa babhūva ha | [MPur, 51 15.2]
svābhidhānasthitā dhiṣṇyāstāsūtpannāśca dhiṣṇavaḥ | [MPur, 51 16.1]
dhiṣṇyeṣu jajñire yasmāttataste dhiṣṇavaḥ smṛtāḥ | [MPur, 51 16.2]
ityete vai nadīputrā dhiṣṇyeṣu pratipedire | [MPur, 51 17.1]
teṣāṃ viharaṇīyā ye upastheyāśca tāñśṛṇu | [MPur, 51 17.2]
vibhuḥ pravāhaṇo'gnīdhras tatrasthā dhiṣṇavo'pare | [MPur, 51 17.3]
viharati yathāsthānaṃ puṇyāhe samupakrame | [MPur, 51 18.1]
anirdeśyānivāryāṇāmagnīnāṃ śṛṇuta kramam | [MPur, 51 18.2]
vāsavo'gniḥ kṛśānuryo dvitīyottaravedikaḥ | [MPur, 51 19.1]
samrāḍagnisuto hyaṣṭāvupatiṣṭhanti tāndvijāḥ | [MPur, 51 19.2]
parjanyaḥ pavamānastu dvitīyaḥ so 'nudṛśyate | [MPur, 51 20.1]
pāvakoṣṇaḥ samūhyastu vottare so'gnirucyate | [MPur, 51 20.2]
havyasūdo hy asaṃmṛjyaḥ śāmitraḥ sa vibhāvyate | [MPur, 51 21.1]
śatadhāmā sudhājyotī raudraiśvaryaḥ sa ucyate | [MPur, 51 21.2]
brahmajyotir vasudhāmā brahmasthānīya ucyate | [MPur, 51 22.1]
ajaikapādupastheyaḥ sa vai śālāmukho yataḥ | [MPur, 51 22.2]
nirdeśyo hyahirbudhnyo bahirante tu dakṣiṇau | [MPur, 51 23.1]
putrā hyete tu sarvasya upastheyā dvijaiḥ smṛtāḥ | [MPur, 51 23.2]
tato viharaṇīyāṃstu vakṣyāmyaṣṭau tu tānsutān | [MPur, 51 24.1]
hautriyasya suto hyagnirbarhiṣo havyavāhanaḥ | [MPur, 51 24.2]
praśaṃsyo'gniḥ pracetāstu dvitīyaḥ saṃsahāyakaḥ | [MPur, 51 25.1]
suto hyagner viśvavedā brāhmaṇācchaṃsirucyate | [MPur, 51 25.2]
apāṃ yoniḥ smṛtaḥ svāmbhaḥ seturnāma vibhāvyate | [MPur, 51 26.1]
dhiṣṇya āharaṇā hyete somenejyanta vai dvijaiḥ | [MPur, 51 26.2]
tato yaḥ pāvako nāmnā yaḥ sadbhiryoga ucyate | [MPur, 51 27.1]
agniḥ so 'vabhṛtho jñeyo varuṇena sahejyate | [MPur, 51 27.2]
hṛdayasya suto hyagnerjaṭhare'sau nṛṇāṃ pacan | [MPur, 51 28.1]
manyumāñjaṭharaścāgnirviddhāgniḥ satataṃ smṛtaḥ | [MPur, 51 28.2]
parasparotthito hyagnirbhūtānīha vibhurdahan | [MPur, 51 29.1]
agnermanyumataḥ putro ghoraḥ saṃvartakaḥ smṛtaḥ | [MPur, 51 29.2]
pibannapaḥ sa vasati samudre vaḍavāmukhe | [MPur, 51 30.1]
samudravāsinaḥ putraḥ saharakṣo vibhāvyate | [MPur, 51 30.2]
saharakṣastu vai kāmāngṛhe sa vasate nṛṇām | [MPur, 51 31.1]
kravyādagniḥ sutastasya puruṣānyo'tti vai mṛtān | [MPur, 51 31.2]
ityete pāvakasyāgnerdvijaiḥ putrāḥ prakīrtitāḥ | [MPur, 51 32.1]
tataḥ sutāstu sauvīryādgandharvairasurair hṛtāḥ | [MPur, 51 32.2]
mathito yastvaraṇyāṃ tu so'gnirāpa samindhanam | [MPur, 51 33.1]
āyur nāmnā tu bhagavānpaśau yastu praṇīyate | [MPur, 51 33.2]
āyuṣo mahimānputro dahanastu tataḥ sutaḥ | [MPur, 51 34.1]
pākayajñeṣvabhīmānī hutaṃ havyaṃ bhunakti | [MPur, 51 34.2]
sarvasmāddevalokācca havyaṃ kavyaṃ bhunakti yaḥ | [MPur, 51 35.1]
putro'sya sahito hyagniradbhutaḥ sa mahāyaśāḥ | [MPur, 51 35.2]
prāyaścitteṣvabhīmānī hṛtaṃ havyaṃ bhunakti yaḥ | [MPur, 51 36.1]
adbhutasya suto vīro devāṃśastu mahānsmṛtaḥ | [MPur, 51 36.2]
vividhāgnistatastasya tasya putro mahākaviḥ | [MPur, 51 37.1]
vividhāgnisutādarkādagnayo'ṣṭau sutāḥ smṛtāḥ | [MPur, 51 37.2]
kāmyāsviṣṭiṣvabhīmānī rakṣohāyatikṛcca yaḥ | [MPur, 51 38.1]
surabhirvasumānnādo haryaśvaścaiva rukmavān | [MPur, 51 38.2]
pravargyaḥ kṣemavāṃścaiva ityaṣṭau ca prakīrtitāḥ | [MPur, 51 39.1]
śucyagnestu prajā hyeṣā agnayaśca caturdaśa | [MPur, 51 39.2]
ityete hyagnayaḥ proktāḥ praṇītā ye hi cādhvare | [MPur, 51 40.1]
samatīte tu sarge ye yāmaiḥ saha surottamaiḥ | [MPur, 51 40.2]
svāyambhuve'ntare pūrvam agnayaste 'bhimāninaḥ | [MPur, 51 41.1]
ete viharaṇīyeṣu cetanācetaneṣviha | [MPur, 51 41.2]
sthānābhimānino'gnīdhrāḥ prāgāsanhavyavāhanāḥ | [MPur, 51 42.1]
kāmyanaimittikādyāste ye te karmasvavasthitāḥ | [MPur, 51 42.2]
pūrve manvantare'tīte śukrairyāmaiśca taiḥ saha | [MPur, 51 43.1]
ete devagaṇaiḥ sārdhaṃ prathamasyāntare manoḥ | [MPur, 51 43.2]
ityetā yonayo hyaktāḥ sthānākhyā jātavedasām | [MPur, 51 44.1]
svārociṣādiṣu jñeyāḥ savarṇānteṣu saptasu | [MPur, 51 44.2]
tairevaṃ tu prasaṃkhyātaṃ sāmpratānāgateṣviha | [MPur, 51 45.1]
manvantareṣu sarveṣu lakṣaṇaṃ jātavedasām | [MPur, 51 45.2]
manvantareṣu sarveṣu nānārūpaprayojanaiḥ | [MPur, 51 46.1]
vartante vartamānaiśca yāmairdevaiḥ sahāgnayaḥ | [MPur, 51 46.2]
anāgataiḥ suraiḥ sārdhaṃ vatsyanto'nāgatāstvatha | [MPur, 51 47.1]
ityeṣa pracayo'gnīnāṃ mayā prokto yathākramam | [MPur, 51 47.2]
vistareṇānupūrvyā ca kimanyacchrotumicchatha | [MPur, 51 47.3]
{MPur, 52}
ṛṣaya ūcuḥ | [MPur, 52 1.1]
idānīṃ prāha yadviṣṇuḥ pṛṣṭaḥ paramamuttamam | [MPur, 52 1.2]
tadidānīṃ samācakṣva dharmādharmasya vistaram | [MPur, 52 1.3]
sūta uvāca | [MPur, 52 2.1]
evamekārṇave tasminmatsyarūpī janārdanaḥ | [MPur, 52 2.2]
vistāramādisargasya pratisargasya cākhilam | [MPur, 52 2.3]
kathayāmāsa viśvātmā manave sūryasūnave | [MPur, 52 3.1]
karmayogaṃ ca sāṃkhyaṃ ca yathāvadvistarānvitam | [MPur, 52 3.2]
ṛṣaya ūcuḥ | [MPur, 52 4.1]
śrotumicchāmahe sūta karmayogasya lakṣaṇam | [MPur, 52 4.2]
yasmādaviditaṃ loke na kiṃcittava suvrata | [MPur, 52 4.3]
sūta uvāca | [MPur, 52 5.1]
karmayogaṃ ca vakṣyāmi yathā viṣṇuvibhāṣitam | [MPur, 52 5.2]
jñānayogasahasrāddhi karmayogaḥ praśasyate | [MPur, 52 5.3]
karmayogodbhavaṃ jñānaṃ tasmāttatparamaṃ padam | [MPur, 52 6.1]
karmajñānodbhavaṃ brahma na ca jñānamakarmaṇaḥ | [MPur, 52 6.2]
tasmātkarmaṇi yuktātmā tattvamāpnoti śāśvatam | [MPur, 52 7.1]
vedo'khilo dharmamūlamācāraścaiva tadvidām | [MPur, 52 7.2]
aṣṭāvātmaguṇās tasminpradhānatvena saṃsthitāḥ | [MPur, 52 8.1]
dayā sarveṣu bhūteṣu kṣāntī rakṣāturasya tu | [MPur, 52 8.2]
anasūyā tathā loke śaucamantarbahirdvijāḥ | [MPur, 52 9.1]
anāyāseṣu kāryeṣu māṅgalyācārasevanam | [MPur, 52 9.2]
na ca dravyeṣu kārpaṇyam ārteṣūpārjiteṣu ca | [MPur, 52 10.1]
tathāspṛhā paradravye parastrīṣu ca sarvadā | [MPur, 52 10.2]
aṣṭāvātmaguṇāḥ proktāḥ purāṇasya tu kovidaiḥ | [MPur, 52 11.1]
ayameva kriyāyogo jñānayogasya sādhakaḥ | [MPur, 52 11.2]
karmayogaṃ vinā jñānaṃ kasyacin neha dṛśyate | [MPur, 52 12.1]
śrutismṛtyuditaṃ dharmamupatiṣṭhetprayatnataḥ | [MPur, 52 12.2]
devatānāṃ pitṝṇāṃ ca manuṣyāṇāṃ ca sarvadā | [MPur, 52 13.1]
kuryādaharaharyajñairbhūtarṣigaṇatarpaṇam | [MPur, 52 13.2]
svādhyāyairarcayeccarṣīn homairvidvānyathāvidhi | [MPur, 52 14.1]
pitṝñchrāddhair annadānairbhūtāni balikarmabhiḥ | [MPur, 52 14.2]
pañcaite vihitā yajñāḥ pañcasūnāpanuttaye | [MPur, 52 15.1]
kaṇḍanī peṣaṇī cullī jalakumbhī pramārjanī | [MPur, 52 15.2]
pañca sūnā gṛhasthasya tena svargaṃ na gacchati | [MPur, 52 16.1]
tatpāpanāśanāyāmī pañca yajñāḥ prakīrtitāḥ | [MPur, 52 16.2]
dvāviṃśatistathāṣṭau ca ye saṃskārāḥ prakīrtitāḥ | [MPur, 52 17.1]
tadyukto'pi na mokṣāya yastvātmaguṇavarjitaḥ | [MPur, 52 17.2]
tasmādātmaguṇopetaḥ śrutikarma samācaret | [MPur, 52 18.1]
gobrāhmaṇānāṃ vittena sarvadā bhadramācaret | [MPur, 52 18.2]
gobhūhiraṇyavāsobhir gandhamālyodakena ca | [MPur, 52 19.1]
pūjayedbrahmaviṣṇvarkarudravasvātmakaṃ śivam | [MPur, 52 19.2]
vratopavāsair vidhivacchraddhayā ca vimatsaraḥ | [MPur, 52 20.1]
yo 'sāv atīndriyaḥ śāntaḥ sūkṣmo'vyaktaḥ sanātanaḥ | [MPur, 52 20.2]
vāsudevo jaganmūrtistasya sambhūtayo hy amī | [MPur, 52 20.3]
brahmā viṣṇuśca bhagavānmārtaṇḍo vṛṣavāhanaḥ | [MPur, 52 21.1]
aṣṭau ca vasavastadvadekādaśa gaṇādhipāḥ | [MPur, 52 21.2]
lokapālādhipāścaiva pitaro mātarastathā | [MPur, 52 21.3]
imā vibhūtayaḥ proktāścarācarasamanvitāḥ | [MPur, 52 22.1]
brahmādyāś caturo mūlamavyaktādhipatiḥ smṛtaḥ | [MPur, 52 22.2]
oṃ oṃ brahmaṇā cātha sūryeṇa viṣṇunātha śivena vā | [MPur, 52 23.1]
abhedātpūjitena syātpūjitaṃ sacarācaram | [MPur, 52 23.2]
brahmādīnāṃ paraṃ dhāma trayāṇāmapi saṃsthitiḥ | [MPur, 52 24.1]
vedamūrtāv ataḥ pūṣā pūjanīyaḥ prayatnataḥ | [MPur, 52 24.2]
tasmādagnidvijamukhānkṛtvā sampūjayedimān | [MPur, 52 25.1]
dānairvratopavāsaiśca japahomādinā naraḥ | [MPur, 52 25.2]
iti kriyāyogaparāyaṇasya vedāntaśāstrasmṛtivatsalasya | [MPur, 52 26.1]
vikarmabhītasya sadā na kiṃcit prāptavyamastīha pare ca loke | [MPur, 52 26.2]
{MPur, 53}
munaya ūcuḥ | [MPur, 53 1.1]
purāṇasaṃkhyāmācakṣva sūta vistaraśaḥ kramāt | [MPur, 53 1.2]
dānadharmamaśeṣaṃ tu yathāvadanupūrvaśaḥ | [MPur, 53 1.3]
sūta uvāca | [MPur, 53 2.1]
idameva purāṇeṣu purāṇapuruṣastadā | [MPur, 53 2.2]
yaduktavānsa viśvātmā manave tannibodhata | [MPur, 53 2.3]
matsya uvāca | [MPur, 53 3.1]
purāṇaṃ sarvaśāstrāṇāṃ prathamaṃ brahmaṇā smṛtam | [MPur, 53 3.2]
anantaraṃ ca vaktrebhyo vedāstasya vinirgatāḥ | [MPur, 53 3.3]
purāṇamekamevāsīttadā kalpāntare'nagha | [MPur, 53 4.1]
trivargasādhanaṃ puṇyaṃ śatakoṭipravistaram | [MPur, 53 4.2]
nirdagdheṣu ca lokeṣu vājirūpeṇa vai mayā | [MPur, 53 5.1]
aṅgāni caturo vedānpurāṇaṃ nyāyavistaram | [MPur, 53 5.2]
mīmāṃsāṃ dharmaśāstraṃ ca parigṛhya mayā kṛtam | [MPur, 53 6.1]
matsyarūpeṇa ca punaḥ kalpādāvudakārṇave | [MPur, 53 6.2]
aśeṣam etatkathitamudakāntargatena ca | [MPur, 53 7.1]
śrutvā jagāda ca munīnprati devāṃścaturmukhaḥ | [MPur, 53 7.2]
pravṛttiḥ sarvaśāstrāṇāṃ purāṇasyābhavattataḥ | [MPur, 53 8.1]
kālenāgrahaṇaṃ dṛṣṭvā purāṇasya tato nṛpa | [MPur, 53 8.2]
vyāsarūpamahaṃ kṛtvā saṃharāmi yuge yuge | [MPur, 53 9.1]
caturlakṣapramāṇena dvāpare dvāpare sadā | [MPur, 53 9.2]
tathāṣṭādaśadhā kṛtvā bhūrloke 'sminprakāśyate | [MPur, 53 10.1]
adyāpi devaloke'smiñchatakoṭipravistaram | [MPur, 53 10.2]
tadartho'tra caturlakṣaṃ saṃkṣepeṇa nivaśitaḥ | [MPur, 53 11.1]
purāṇāni daśāṣṭau ca sāmprataṃ tadihocyate | [MPur, 53 11.2]
nāmatastāni vakṣyāmi śṛṇudhvaṃ munisattamāḥ | [MPur, 53 12.1]
brahmaṇābhihitaṃ pūrvaṃ yāvanmātraṃ marīcaye | [MPur, 53 12.2]
brāhmaṃ tridaśasāhasraṃ purāṇaṃ parikīrtyate | [MPur, 53 13.1]
likhitvā tacca yo dadyājjaladhenusamanvitam | [MPur, 53 13.2]
vaiśākhapūrṇimāyāṃ ca brahmaloke mahīyate | [MPur, 53 13.3]
etadeva yadā padmam abhūddhairaṇmayaṃ jagat | [MPur, 53 14.1]
tadvṛttāntāśrayaṃ tadvatpādmamityucyate budhaiḥ | [MPur, 53 14.2]
pādmaṃ tatpañcapañcāśatsahasrāṇīha kathyate | [MPur, 53 14.3]
tatpurāṇaṃ ca yo dadyātsuvarṇakamalānvitam | [MPur, 53 15.1]
jyeṣṭhe māsi tilairyuktamaśvamedhaphalaṃ labhet | [MPur, 53 15.2]
vārāhakalpavṛttāntamadhikṛtya parāśaraḥ | [MPur, 53 16.1]
yatprāha dharmānakhilāṃstadyuktaṃ vaiṣṇavaṃ viduḥ | [MPur, 53 16.2]
tadāṣāḍhe ca yo dadyādghṛtadhenusamanvitam | [MPur, 53 17.1]
paurṇamāsyāṃ vipūtātmā sa padaṃ yāti vāruṇam | [MPur, 53 17.2]
trayoviṃśatisāhasraṃ tatpramāṇaṃ vidurbudhāḥ | [MPur, 53 17.3]
śvetakalpaprasaṅgena dharmānvāyurihābravīt | [MPur, 53 18.1]
yatra tadvāyavīyaṃ syādrudramāhātmyasaṃyutam | [MPur, 53 18.2]
caturviṃśasahasrāṇi purāṇaṃ tadihocyate | [MPur, 53 18.3]
śrāvaṇyāṃ śrāvaṇe māsi guḍadhenusamanvitam | [MPur, 53 19.1]
yo dadyādvṛṣasaṃyuktaṃ brāhmaṇāya kuṭumbine | [MPur, 53 19.2]
śivaloke sa pūtātmā kalpamekaṃ vasennaraḥ | [MPur, 53 19.3]
yatrādhikṛtya gāyatrīṃ varṇyate dharmavistaraḥ | [MPur, 53 20.1]
vṛtrāsuravadhopetaṃ tadbhāgavatamucyate | [MPur, 53 20.2]
sārasvatasya kalpasya madhye ye syurnarottamāḥ | [MPur, 53 21.1]
tadvṛttāntodbhavaṃ loke tadbhāgavatamucyate | [MPur, 53 21.2]
likhitvā tacca yo dadyāddhemasiṃhasamanvitam | [MPur, 53 22.1]
paurṇamāsyāṃ prauṣṭhapadyāṃ sa yāti paramāṃ gatim | [MPur, 53 22.2]
aṣṭādaśa sahasrāṇi purāṇaṃ tatpracakṣate | [MPur, 53 22.3]
yatrāha nārado dharmānbṛhatkalpāśrayāṇi ca | [MPur, 53 23.1]
pañcaviṃśatsahasrāṇi nāradīyaṃ taducyate | [MPur, 53 23.2]
āśvine pañcadaśyāṃ tu dadyāddhenusamanvitam | [MPur, 53 24.1]
paramāṃ siddhimāpnoti punarāvṛttidurlabhām | [MPur, 53 24.2]
yatrādhikṛtya śakunīndharmādharmavicāraṇā | [MPur, 53 25.1]
vyākhyātā vai munipraśne munibhirdharmacāribhiḥ | [MPur, 53 25.2]
mārkaṇḍeyena kathitaṃ tatsarvaṃ vistareṇa tu | [MPur, 53 26.1]
purāṇaṃ navasāhasraṃ mārkaṇḍeyam ihocyate | [MPur, 53 26.2]
pratilikhya ca yo dadyātsauvarṇakarisaṃyutam | [MPur, 53 27.1]
kārttikyāṃ puṇḍarīkasya yajñasya phalabhāgbhavet | [MPur, 53 27.2]
yat tad īśānakaṃ kalpaṃ vṛttāntamadhikṛtya ca | [MPur, 53 28.1]
vasiṣṭhāyāgninā proktamāgneyaṃ tatpracakṣate | [MPur, 53 28.2]
likhitvā tacca yo dadyāddhemapadmasamanvitam | [MPur, 53 29.1]
mārgaśīrṣyāṃ vidhānena tiladhenusamanvitam | [MPur, 53 29.2]
tacca ṣoḍaśasāhasraṃ sarvakratuphalapradam | [MPur, 53 30.1]
yaḥ pradadhannaraḥ so'tha svargaloke mahīyate | [MPur, 53 30.2]
yatrādhikṛtya māhātmyamādityasya caturmukhaḥ | [MPur, 53 31.1]
aghorakalpavṛttāntaprasaṅgena jagatsthitim | [MPur, 53 31.2]
manave kathayāmāsa bhūtagrāmasya lakṣaṇam | [MPur, 53 31.3]
caturdaśa sahasrāṇi tathā pañca śatāni ca | [MPur, 53 32.1]
bhaviṣyacaritaprāyaṃ bhaviṣyaṃ tadihocyate | [MPur, 53 32.2]
tatpauṣe māsi yo dadyātpaurṇamāsyāṃ vimatsaraḥ | [MPur, 53 33.1]
guḍakumbhasamāyuktamagniṣṭomaphalaṃ bhavet | [MPur, 53 33.2]
rathaṃtarasya kalpasya vṛttāntamadhikṛtya ca | [MPur, 53 34.1]
sāvarṇinā nāradāya kṛṣṇamāhātmyamuttamam | [MPur, 53 34.2]
yatra brahmavarāhasya codantaṃ varṇitaṃ muhuḥ | [MPur, 53 35.1]
tadaṣṭādaśasāhasraṃ brahmavaivartamucyate | [MPur, 53 35.2]
purāṇaṃ brahmavaivartaṃ yo dadyānmāghamāsi ca | [MPur, 53 36.1]
paurṇamāsyāṃ śubhadine brahmaloke mahīyate | [MPur, 53 36.2]
yatrāgniliṅgamadhyasthaḥ prāha devo maheśvaraḥ | [MPur, 53 37.1]
dharmārthakāmamokṣārtham āgneyamadhikṛtya ca | [MPur, 53 37.2]
kalpānte laiṅgamityuktaṃ purāṇaṃ brahmaṇā svayam | [MPur, 53 38.1]
tadekādaśasāhasraṃ phālgunyāṃ yaḥ prayacchati | [MPur, 53 38.2]
tiladhenusamāyuktaṃ sa yāti śivasāmyatām | [MPur, 53 38.3]
mahāvarāhasya punarmāhātmyamadhikṛtya ca | [MPur, 53 39.1]
viṣṇunābhihitaṃ kṣoṇyai tadvārāham ihocyate | [MPur, 53 39.2]
mānavasya prasaṅgena kalpasya munisattamāḥ | [MPur, 53 40.1]
caturviṃśatsahasrāṇi tatpurāṇamihocyate | [MPur, 53 40.2]
kāñcanaṃ garuḍaṃ kṛtvā tiladhenusamanvitam | [MPur, 53 41.1]
paurṇamāsyāṃ madhau dadyādbrāhmaṇāya kuṭumbine | [MPur, 53 41.2]
varāhasya prasādena padamāpnoti vaiṣṇavam | [MPur, 53 41.3]
yatra māheśvarāndharmānadhikṛtya ca ṣaṇmukhaḥ | [MPur, 53 42.1]
kalpe tatpuruṣaṃ vṛttaṃ caritairupabṛṃhitam | [MPur, 53 42.2]
skāndaṃ nāma purāṇaṃ ca hyekāśītirnigadyate | [MPur, 53 43.1]
sahasrāṇi śataṃ caikamiti martyeṣu gadyate | [MPur, 53 43.2]
parilikhya ca yo dadyāddhemaśūlasamanvitam | [MPur, 53 44.1]
śaivaṃ padamavāpnoti mīne copāgate ravau | [MPur, 53 44.2]
trivikramasya māhātmyamadhikṛtya caturmukhaḥ | [MPur, 53 45.1]
trivargamabhyadhāttacca vāmanaṃ parikīrtitam | [MPur, 53 45.2]
purāṇaṃ daśasāhasraṃ kūrmakalpānugaṃ śivam | [MPur, 53 46.1]
yaḥ śaradviṣuve dadyādvaiṣṇavaṃ yātyasau padam | [MPur, 53 46.2]
yatra dharmārthakāmānāṃ mokṣasya ca rasātale | [MPur, 53 47.1]
māhātmyaṃ kathayāmāsa kūrmarūpī janārdanaḥ | [MPur, 53 47.2]
indradyumnaprasaṅgena ṛṣibhyaḥ śakrasaṃnidhau | [MPur, 53 48.1]
aṣṭādaśa sahasrāṇi lakṣmīkalpānuṣaṅgikam | [MPur, 53 48.2]
yo dadyādayane kūrmaṃ hemakūrmasamanvitam | [MPur, 53 49.1]
gosahasrapradānasya phalaṃ samprāpnuyānnaraḥ | [MPur, 53 49.2]
śrutīnāṃ yatra kalpādau pravṛttyarthaṃ janārdanaḥ | [MPur, 53 50.1]
matsyarūpeṇa manave narasiṃhopavarṇanam | [MPur, 53 50.2]
adhikṛtyābravītsaptakalpavṛttaṃ munīśvarāḥ | [MPur, 53 51.1]
tanmātsyamiti jānīdhvaṃ sahasrāṇi caturdaśa | [MPur, 53 51.2]
viṣuve hemamatsyena dhenvā caiva samanvitam | [MPur, 53 52.1]
yo dadyātpṛthivī tena dattā bhavati cākhilā | [MPur, 53 52.2]
yadā ca gāruḍe kalpe viśvāṇḍādgaruḍodbhavam | [MPur, 53 53.1]
adhikṛtyābravītkṛṣṇo gāruḍaṃ tadihocyate | [MPur, 53 53.2]
tad aṣṭādaśakaṃ caikaṃ sahasrāṇīha paṭhyate | [MPur, 53 54.1]
sauvarṇahaṃsasaṃyuktaṃ yo dadāti pumāniha | [MPur, 53 54.2]
sa siddhiṃ labhate mukhyāṃ śivaloke ca saṃsthitim | [MPur, 53 54.3]
brahmā brahmāṇḍamāhātmyamadhikṛtyābravītpunaḥ | [MPur, 53 55.1]
tacca dvādaśasāhasraṃ brahmāṇḍaṃ dviśatādhikam | [MPur, 53 55.2]
bhaviṣyāṇāṃ ca kalpānāṃ śrūyate yatra vistaraḥ | [MPur, 53 56.1]
tadbrahmāṇḍapurāṇaṃ ca brahmaṇā samudāhṛtam | [MPur, 53 56.2]
yo dadyāttadvyatīpāte pītorṇāyugasaṃyutam | [MPur, 53 57.1]
rājasūyasahasrasya phalamāpnoti mānavaḥ | [MPur, 53 57.2]
hemadhenvā yutaṃ tacca brahmalokaphalapradam | [MPur, 53 57.3]
caturlakṣamidaṃ proktaṃ vyāsenādbhutakarmaṇā | [MPur, 53 58.1]
matpiturmama pitrā ca mayā tubhyaṃ niveditam | [MPur, 53 58.2]
iha lokahitārthāya saṃkṣiptaṃ paramarṣiṇā | [MPur, 53 59.1]
idamadyāpi deveṣu śatakoṭipravistaram | [MPur, 53 59.2]
upabhedānpravakṣyāmi loke ye sampratiṣṭhitāḥ | [MPur, 53 60.1]
pādme purāṇe yatroktaṃ narasiṃhopavarṇanam | [MPur, 53 60.2]
taccāṣṭādaśasāhasraṃ nārasiṃhamihocyate | [MPur, 53 60.3]
nandāyā yatra māhātmyaṃ kārttikeyena varṇyate | [MPur, 53 61.1]
nandīpurāṇaṃ tallokairākhyātamiti kīrtyate | [MPur, 53 61.2]
yatra sāmbaṃ puraskṛtya bhaviṣyati kathānakam | [MPur, 53 62.1]
procyate tatpunarloke sāmbametanmunivratāḥ | [MPur, 53 62.2]
purātanasya kalpasya purāṇāni vidurbudhāḥ | [MPur, 53 63.1]
dhanyaṃ yaśasyamāyuṣyaṃ purāṇānāmanukramam | [MPur, 53 63.2]
evamādityasaṃjñā ca tatraiva parigadyate | [MPur, 53 63.3]
aṣṭādaśabhyastu pṛthakpurāṇaṃ yatpradiśyate | [MPur, 53 64.1]
vijānīdhvaṃ dvijaśreṣṭhāstadetebhyo vinirgatam | [MPur, 53 64.2]
pañcāṅgāni purāṇeṣu ākhyānakamiti smṛtam | [MPur, 53 65.1]
sargaśca pratisargaśca vaṃśo manvantarāṇi ca | [MPur, 53 65.2]
vaṃśyānucaritaṃ caiva purāṇaṃ pañcalakṣaṇam | [MPur, 53 65.3]
brahmaviṣṇvarkarudrāṇāṃ māhātmyaṃ bhuvanasya ca | [MPur, 53 66.1]
sasaṃhārapradānāṃ ca purāṇe pañcavarṇake | [MPur, 53 66.2]
dharmaścārthaśca kāmaśca mokṣaścaivātra kīrtyate | [MPur, 53 67.1]
sarveṣvapi purāṇeṣu tadviruddhaṃ ca yatphalam | [MPur, 53 67.2]
sāttvikeṣu purāṇeṣu māhātmyamadhikaṃ hareḥ | [MPur, 53 68.1]
rājaseṣu ca māhātmyamadhikaṃ brahmaṇo viduḥ | [MPur, 53 68.2]
tadvadagneśca māhātmyaṃ tāmaseṣu śivasya ca | [MPur, 53 69.1]
saṃkīrṇeṣu sarasvatyāḥ pitṝṇāṃ ca nigadyate | [MPur, 53 69.2]
aṣṭādaśa purāṇāni kṛtvā satyavatīsutaḥ | [MPur, 53 70.1]
bhāratākhyānamakhilaṃ cakre tadupabṛṃhitam | [MPur, 53 70.2]
lakṣeṇaikena yatproktaṃ vedārthaparibṛṃhitam | [MPur, 53 70.3]
vālmīkinā tu yatproktaṃ rāmopākhyānamuttamam | [MPur, 53 71.1]
brahmaṇābhihitaṃ yacca śatakoṭipravistaram | [MPur, 53 71.2]
āhṛtya nāradāyaivaṃ tena vālmīkaye punaḥ | [MPur, 53 72.1]
vālmīkinā ca lokeṣu dharmakāmārthasādhanam | [MPur, 53 72.2]
evaṃ sapādāḥ pañcaite lakṣā martye prakīrtitāḥ | [MPur, 53 72.3]
purātanasya kalpasya purāṇāni vidurbudhāḥ | [MPur, 53 73.1]
dhanyaṃ yaśasyamāyuṣyaṃ purāṇānāmanukramam | [MPur, 53 73.2]
yaḥ paṭhecchṛṇuyādvāpi sa yāti paramāṃ gatim | [MPur, 53 73.3]
idaṃ pavitraṃ yaśaso nidhānamidaṃ pitṝṇāmativallabhaṃ ca | [MPur, 53 74.1]
idaṃ ca deveṣv amṛtāyitaṃ ca nityaṃ tvidaṃ pāpaharaṃ ca puṃsām | [MPur, 53 74.2]
{MPur, 54}
sūta uvāca | [MPur, 54 1.1]
ataḥ paraṃ pravakṣyāmi dānadharmānaśeṣataḥ | [MPur, 54 1.2]
vratopavāsasaṃyuktānyathāmatsyoditāniha | [MPur, 54 1.3]
mahādevasya saṃvāde nāradasya ca dhīmataḥ | [MPur, 54 2.1]
yathāvṛttaṃ pravakṣyāmi dharmakāmārthasādhakam | [MPur, 54 2.2]
kailāsaśikharāsīnamapṛcchannāradaḥ purā | [MPur, 54 3.1]
vinayanamanaṅgārim anaṅgāṅgaharaṃ haram | [MPur, 54 3.2]
nārada uvāca | [MPur, 54 4.1]
bhagavandevadeveśa brahmaviṣṇvindranāyaka | [MPur, 54 4.2]
śrīmadārogyarūpāyurbhāgyasaubhāgyasampadā | [MPur, 54 4.3]
saṃyuktastava viṣṇorvā pumānbhaktaḥ kathaṃ bhavet | [MPur, 54 4.4]
nārī vā vidhavā sarvaguṇasaubhāgyasaṃyutā | [MPur, 54 5.1]
kramānmuktipradaṃ deva kiṃcidvratamihocyatām | [MPur, 54 5.2]
īśvara uvāca | [MPur, 54 6.1]
samyakpṛṣṭaṃ tvayā brahmansarvalokahitāvaham | [MPur, 54 6.2]
śrutamapyatra yacchāntyai tadvrataṃ śṛṇu nārada | [MPur, 54 6.3]
nakṣatrapuruṣaṃ nāma vrataṃ nārāyaṇātmakam | [MPur, 54 7.1]
pādādi kuryādvidhivadviṣṇunāmānukīrtanam | [MPur, 54 7.2]
pratimāṃ vāsudevasya mūlarkṣādiṣu cārcayet | [MPur, 54 8.1]
caitramāsaṃ samāsādya kṛtvā brāhmaṇavācanam | [MPur, 54 8.2]
mūle namo viśvadharāya pādau gulphāvanantāya ca rohiṇīṣu | [MPur, 54 9.1]
jaṅghe'bhipūjye varadāya caiva dve jānunī vāśvikumāraṛkṣe | [MPur, 54 9.2]
pūrvottarāṣāḍhayuge tathorū namaḥ śivāyetyabhipūjanīyau | [MPur, 54 10.1]
pūrvottarāphalguniyugmake ca meḍhraṃ namaḥ pañcaśarāya pūjyam | [MPur, 54 10.2]
kaṭiṃ namaḥ śārṅgadharāya viṣṇoḥ sampūjayennārada kṛttikāsu | [MPur, 54 11.1]
tathārcayedbhādrapadādvaye ca pārśve namaḥ keśiniṣūdanāya | [MPur, 54 11.2]
kukṣidvayaṃ nārada revatīṣu dāmodarāyetyabhipūjanīyam | [MPur, 54 12.1]
ṛkṣe'nurādhāsu ca mādhavāya namastathoraḥsthalameva pūjyam | [MPur, 54 12.2]
pṛṣṭhaṃ dhaniṣṭhāsu ca pūjanīyamaghaughavidhvaṃsakarāya tacca | [MPur, 54 13.1]
śrīśaṅkhacakrāsigadādharāya namo viśākhāsu bhujāśca pūjyāḥ | [MPur, 54 13.2]
haste tu hastā madhusūdanāya namo'bhipūjyā iti kaiṭabhāreḥ | [MPur, 54 14.1]
punarvasāvaṅgulipūrvabhāgāḥ sāmnāmadhīśāya namo'bhipūjyāḥ | [MPur, 54 14.2]
bhujaṃganakṣatradine nakhāni sampūjayenmatsyaśarīrabhājaḥ | [MPur, 54 15.1]
kūrmasya pādau śaraṇaṃ vrajāmi jyeṣṭhāsu kaṇṭhe harirarcanīyaḥ | [MPur, 54 15.2]
śrotre varāhāya namo'bhipūjyā janārdanasya śravaṇena samyak | [MPur, 54 16.1]
puṣye mukhaṃ dānavasūdanāya namo nṛsiṃhāya ca pūjanīyam | [MPur, 54 16.2]
namo namaḥ kāraṇavāmanāya [... au4 Zeichenjh] dantāpramathārcanīyam | [MPur, 54 17.1]
āsyaṃ harerbhārgavanandanāya saṃpūjanīyaṃ dvija vāruṇe tu | [MPur, 54 17.2]
namo'stu rāmāya maghāsu nāsā saṃpūjanīyā raghunandanasya | [MPur, 54 18.1]
mṛgottamāṅge nayane'bhipūjye namo'stu te rāma vighūrṇitākṣa | [MPur, 54 18.2]
buddhāya śāntāya namo lalāṭaṃ citrāsu saṃpūjyatamaṃ murāreḥ | [MPur, 54 19.1]
śiro'bhipūjya bharaṇīṣu viṣṇornamo'stu viśveśvara kalkirūpiṇe | [MPur, 54 19.2]
ārdrāsu keśāḥ puruṣottamasya saṃpūjanīyā haraye namaste | [MPur, 54 20.1]
upoṣitenarkṣadineṣu bhaktyā saṃpūjanīyā dvijapuṃgavāḥ syuḥ | [MPur, 54 20.2]
pūrṇe vrate sarvaguṇānvitāya vāgrūpaśīlāya ca sāmagāya | [MPur, 54 21.1]
haimīṃ viśālāyatabāhudaṇḍāṃ muktāphalendūpalavajrayuktām | [MPur, 54 21.2]
jalasya pūrṇe kalaśe niviṣṭāmarcāṃ harervastragavā sahaiva | [MPur, 54 22.1]
śayyāṃ tathopaskarabhājanādiyuktāṃ pradadyāddvijapuṃgavāya | [MPur, 54 22.2]
yadyasti yatkiṃcidihāsti deyaṃ dadyāddvijāyātmahitāya sarvam | [MPur, 54 23.1]
manorathānnaḥ saphalīkuruṣva hiraṇyagarbhācyutarudrarūpin | [MPur, 54 23.2]
salakṣmīkaṃ sabhāryāya kāñcanaṃ puruṣottamam | [MPur, 54 24.1]
śayyāṃ ca dadyānmantreṇa granthibhedavivarjitām | [MPur, 54 24.2]
yathā na viṣṇubhaktānāṃ vṛjinaṃ jāyate kvacit | [MPur, 54 25.1]
tathā surūpatārogyaṃ keśave bhaktimuttamām | [MPur, 54 25.2]
yathā na lakṣmyā śayanaṃ tava śūnyaṃ janārdana | [MPur, 54 26.1]
śayyā mamāpy aśūnyāstu kṛṣṇa janmani janmani | [MPur, 54 26.2]
evaṃ nivedya tatsarvaṃ vastramālyānulepanam | [MPur, 54 27.1]
nakṣatrapuruṣajñāya viprāyātha visarjayet | [MPur, 54 27.2]
bhuñjītātailalavaṇaṃ sarvarkṣeṣvapyupoṣitaḥ | [MPur, 54 28.1]
bhojanaṃ ca yathāśakti vittaśāṭhyavivarjitaḥ | [MPur, 54 28.2]
iti nakṣatrapuruṣamupāsya vidhivatsvayam | [MPur, 54 29.1]
sarvānkāmānavāpnoti viṣṇuloke mahīyate | [MPur, 54 29.2]
brahmahatyādikaṃ kiṃcidiha vāmutra vā kṛtam | [MPur, 54 30.1]
ātmanā vātha pitṛbhistatsarvaṃ kṣayamāpnuyāt | [MPur, 54 30.2]
iti paṭhati śṛṇoti vātibhaktyā puruṣavaro vratamaṅganātha kuryāt | [MPur, 54 31.1]
kalikaluṣavidāraṇaṃ murāreḥ sakalavibhūtiphalapradaṃ ca puṃsām | [MPur, 54 31.2]
{MPur, 55}
nārada uvāca | [MPur, 55 1.1]
upavāseṣvaśaktasya tadeva phalamicchataḥ | [MPur, 55 1.2]
anabhyāsena rogādvā kimiṣṭaṃ vratamuttamam | [MPur, 55 1.3]
īśvara uvāca | [MPur, 55 2.1]
upavāse 'pyaśaktānāṃ naktaṃ bhojanamiṣyate | [MPur, 55 2.2]
yasminvrate tadapyatra śrūyatāmakṣayaṃ mahat | [MPur, 55 2.3]
ādityaśayanaṃ nāma yathāvacchaṃkarārcanam | [MPur, 55 3.1]
yeṣu nakṣatrayogeṣu purāṇajñāḥ pracakṣate | [MPur, 55 3.2]
yadā hastena saptamyāmādityasya dinaṃ bhavet | [MPur, 55 4.1]
sūryasya cātha saṃkrāntistithiḥ sā sārvakāmikī | [MPur, 55 4.2]
umāmaheśvarasyārcāmarcayetsūryanāmabhiḥ | [MPur, 55 5.1]
sūryārcāṃ śivaliṅge ca prakurvan pūjayedyataḥ | [MPur, 55 5.2]
umāpate ravervāpi na bhedo dṛśyate kvacit | [MPur, 55 6.1]
yasmāttasmānmuniśreṣṭha gṛhe śambhuṃ samarcayet | [MPur, 55 6.2]
haste ca sūryāya namo'stu pādāvarkāya citrāsu ca gulphadeśam | [MPur, 55 7.1]
svātīṣu jaṅghe puruṣottamāya dhātre viśākhāsu ca jānudeśam | [MPur, 55 7.2]
tathānurādhāsu namo'bhipūjyamūrudvayaṃ caiva sahasrabhānoḥ | [MPur, 55 8.1]
jyeṣṭhāsvanaṅgāya namo'stu guhyamindrāya somāya kaṭī ca mūle | [MPur, 55 8.2]
pūrvottarāṣāḍhayuge ca nābhiṃ tvaṣṭre namaḥ saptataraṃgamāya | [MPur, 55 9.1]
tīkṣṇāṃśave ca śravaṇe ca kukṣau pṛṣṭhaṃ dhaniṣṭhāsu vikartanāya | [MPur, 55 9.2]
cakṣuḥsthalaṃ dhvāntavināśanāya jalādhiparkṣe paripūjanīyam | [MPur, 55 10.1]
pūrvottarābhādrapadādvaye ca bāhū namaścaṇḍakarāya pūjyau | [MPur, 55 10.2]
sāmnāmadhīśāya karadvayaṃ ca saṃpūjanīyaṃ dvija revatīṣu | [MPur, 55 11.1]
nakhāni pūjyāni tathāśvinīṣu namo'stu saptāśvadhuraṃdharāya | [MPur, 55 11.2]
kaṭhoradhāmne bharaṇīṣu kaṇṭhaṃ divākarāyetyabhipūjanīyā | [MPur, 55 12.1]
grīvāgniṛkṣe 'dharamambujeśe sampūjayennārada rohiṇīṣu | [MPur, 55 12.2]
mṛgottamāṅge daśanā murāreḥ saṃpūjanīyā haraye namaste | [MPur, 55 13.1]
namaḥ savitre rasanāṃ śaṃkare ca nāsābhipūjyā ca punarvasau ca | [MPur, 55 13.2]
lalāṭamambhoruhavallabhāya puṣye'lakā vedaśarīradhāriṇe | [MPur, 55 14.1]
sārpe'tha mauliṃ vibudhapriyāya maghāsu karṇāviti gogaṇeśe | [MPur, 55 14.2]
pūrvāsu gobrāhmaṇavandanāya netrāṇi saṃpūjyatamāni śambhoḥ | [MPur, 55 15.1]
athottarāphalgunibhe bhruvau ca viśveśvarāyeti ca pūjanīye | [MPur, 55 15.2]
namo'stu pāśāṅkuśaśūlapadmakapālasarpendudhanurdharāya | [MPur, 55 16.1]
gajāsurānaṅgapurāndhakādivināśamūlāya namaḥ śivāya | [MPur, 55 16.2]
ityādi cāstrāṇi ca pūjya nityaṃ viśveśvarāyeti śivo'bhipūjyaḥ | [MPur, 55 17.1]
bhoktavyamatraivamatailaśākamamāṃsamakṣāramabhuktaśeṣam | [MPur, 55 17.2]
ityevaṃ dvija naktāni kṛtvā dadyāt punarvasau | [MPur, 55 18.1]
śāleyataṇḍulaprasthamaudumbaramaye ghṛtam | [MPur, 55 18.2]
saṃsthāpya pātre viprāya sahiraṇyaṃ nivedayet | [MPur, 55 19.1]
saptame vastrayugmaṃ ca pāraṇe tvadhikaṃ bhavet | [MPur, 55 19.2]
caturdaśe tu samprāpte pāraṇe nāradābdike | [MPur, 55 20.1]
brāhmaṇānbhojayedbhaktyā guḍakṣīraghṛtādibhiḥ | [MPur, 55 20.2]
kṛtvā tu kāñcanaṃ padmamaṣṭapattraṃ sakarṇikam | [MPur, 55 21.1]
śuddhamaṣṭāṅgulaṃ tacca padmarāgadalānvitam | [MPur, 55 21.2]
śayyāṃ vilakṣaṇāṃ kṛtvā viruddhagranthivarjitām | [MPur, 55 22.1]
sopadhānakaviśrāmasvāstaravyajanāni ca | [MPur, 55 22.2]
bhājanopānahachattracāmarāsanadarpaṇaiḥ | [MPur, 55 23.1]
bhūṣaṇairapi saṃyuktāṃ phalavastrānulepanaiḥ | [MPur, 55 23.2]
tasyāṃ vidhāya tatpadmamalaṃkṛtya guṇānvitam | [MPur, 55 24.1]
kapilāṃ vastrasaṃyuktāṃ suśīlāṃ ca payasvinīm | [MPur, 55 24.2]
raupyakhurīṃ hemaśṛṅgīṃ savatsāṃ kāṃsyadohanām | [MPur, 55 25.1]
dadyānmantreṇa pūrvāhṇe na caināmabhilaṅghayet | [MPur, 55 25.2]
yathaivādityaśayanam aśūnyaṃ tava sarvadā | [MPur, 55 26.1]
kāntyā dhṛtyā śriyā ratyā tathā me santu siddhayaḥ | [MPur, 55 26.2]
yathā na devāḥ śreyāṃsaṃ tvadanyamanaghaṃ viduḥ | [MPur, 55 27.1]
tathā mām uddharāśeṣaduḥkhasaṃsārasāgarāt | [MPur, 55 27.2]
tataḥ pradakṣiṇīkṛtya praṇipatya visarjayet | [MPur, 55 28.1]
śayyāgavādi tatsarvaṃ dvijasya bhavanaṃ nayet | [MPur, 55 28.2]
naitadviśīlāya na dāmbhikāya kutarkaduṣṭāya vinindakāya | [MPur, 55 29.1]
prakāśanīyaṃ vratamindumauleryaścāpi nindāmadhikāṃ vidhatte | [MPur, 55 29.2]
bhaktāya dāntāya ca guhyametadākhyeyam ānandakaraṃ śivasya | [MPur, 55 30.1]
idaṃ mahāpātakabhin narāṇām apyakṣaraṃ vedavido vadanti | [MPur, 55 30.2]
na bandhuputreṇa dhanairviyuktaḥ patnībhirānandakaraḥ surāṇām | [MPur, 55 31.1]
nābhyeti rogaṃ na ca śokaduḥkhaṃ yā vātha nārī kurute'tibhaktyā | [MPur, 55 31.2]
idaṃ vasiṣṭhena purārjunena kṛtaṃ kubereṇa puraṃdareṇa | [MPur, 55 32.1]
yatkīrtanenāpyakhilāni nāśamāyānti pāpāni na saṃśayo'sti | [MPur, 55 32.2]
iti paṭhati śṛṇoti vā ya itthaṃ raviśayanaṃ puruhūtavallabhaḥ syāt | [MPur, 55 33.1]
api narakagatānpitṝn aśeṣānapi divamānayatīha yaḥ karoti | [MPur, 55 33.2]
{MPur, 56}
śrībhagavānuvāca | [MPur, 56 1.1]
kṛṣṇāṣṭamīmatho vakṣye sarvapāpapraṇāśinīm | [MPur, 56 1.2]
śāntirmuktiśca bhavati jayaḥ puṃsāṃ viśeṣataḥ | [MPur, 56 1.3]
śaṃkaraṃ mārgaśirasi śambhuṃ pauṣe'bhipūjayet | [MPur, 56 2.1]
māghe maheśvaraṃ devaṃ mahādevaṃ ca phālgune | [MPur, 56 2.2]
sthāṇuṃ caitre śivaṃ tadvadvaiśākhe tvarcayennaraḥ | [MPur, 56 3.1]
jyeṣṭhe paśupatiṃ cārcedāṣāḍhe ugramarcayet | [MPur, 56 3.2]
pūjayecchrāvaṇe śarvaṃ nabhasye tryambakaṃ tathā | [MPur, 56 4.1]
haramāśvayuje māsi tatheśānaṃ ca kārttike | [MPur, 56 4.2]
kṛṣṇāṣṭamīṣu sarvāsu śaktaḥ sampūjayeddvijān | [MPur, 56 5.1]
gobhūhiraṇyavāsobhiḥ śivabhaktānupoṣitaḥ | [MPur, 56 5.2]
gomūtraghṛtagokṣīratilān yavakuśodakam | [MPur, 56 6.1]
gośṛṅgodaśirīṣārkabilvapattradadhīni ca | [MPur, 56 6.2]
pañcagavyaṃ ca saṃprāśya śaṃkaraṃ pūjayenniśi | [MPur, 56 6.3]
aśvatthaṃ ca vaṭaṃ caivodumbaraṃ plakṣameva ca | [MPur, 56 7.1]
palāśaṃ jambuvṛkṣaṃ ca viduḥ ṣaṣṭhaṃ maharṣayaḥ | [MPur, 56 7.2]
mārgaśīrṣāṣāḍhamāsābhyāṃ dvābhyāṃ dvābhyāmiti kramāt | [MPur, 56 8.1]
ekaikaṃ dantapavanaṃ vṛkṣeṣveteṣu bhakṣayet | [MPur, 56 8.2]
devāya dadyādarghyaṃ ca kṛṣṇāṃ gāṃ kṛṣṇavāsasam | [MPur, 56 9.1]
dadyātsamāpte dadhyannaṃ vitānadhvajacāmaram | [MPur, 56 9.2]
dvijānāmudakumbhāṃśca pañcaratnasamanvitān | [MPur, 56 10.1]
gāvaḥ kṛṣṇāḥ suvarṇaṃ ca vāsāṃsi vividhāni ca | [MPur, 56 10.2]
aśaktastu punardadyādgāmekāmapi śaktitaḥ | [MPur, 56 10.3]
na vittaśāṭhyaṃ kurvīta kurvandoṣamavāpnuyāt | [MPur, 56 11.1]
kṛṣṇāṣṭamīmupoṣyaiva saptakalpaśatatrayam | [MPur, 56 11.2]
pumānsampūjito devaiḥ śivaloke mahīyate | [MPur, 56 11.3]
{MPur, 57}
nārada uvāca | [MPur, 57 1.1]
dīrghāyurārogyakulābhivṛddhiyuktaḥ pumānbhūpakulāyutaḥ syāt | [MPur, 57 1.2]
muhurmuhurjanmani yena samyagvrataṃ samācakṣva tadindumaule | [MPur, 57 1.3]
śrībhagavānuvāca | [MPur, 57 2.1]
tvayā pṛṣṭamidaṃ samyaguktaṃ cākṣayyakārakam | [MPur, 57 2.2]
rahasyaṃ tava vakṣyāmi yatpurāṇavido viduḥ | [MPur, 57 2.3]
rohiṇīcandraśayanaṃ nāma vratamihottamam | [MPur, 57 3.1]
tasminnārāyaṇasyārcāmarcayad indunāmabhiḥ | [MPur, 57 3.2]
yadā somadine śuklā bhavetpañcadaśī kvacit | [MPur, 57 4.1]
athavā brahmanakṣatraṃ paurṇamāsyāṃ prajāyate | [MPur, 57 4.2]
tadā snānaṃ naraḥ kuryātpañcagavyena sarṣapaiḥ | [MPur, 57 5.1]
āpyāyasveti tu japedvidvānaṣṭaśataṃ punaḥ | [MPur, 57 5.2]
śūdro'pi parayā bhaktyā pāṣaṇḍālāpavarjitaḥ | [MPur, 57 6.1]
somāya varadāyātha viṣṇave ca namo namaḥ | [MPur, 57 6.2]
kṛtajapyaḥ svabhavanamāgatya madhusūdanam | [MPur, 57 7.1]
pūjayetphalapuṣpaiśca somanāmāni kīrtayan | [MPur, 57 7.2]
somāya śāntāya namo'stu pādāvanantadhāmneti ca jānujaṅghe | [MPur, 57 8.1]
ūrudvayaṃ cāpi jalodarāya sampūjayenmeḍhramanantabāhave | [MPur, 57 8.2]
namo namaḥ kāmasukhapradāya kaṭiḥ śaśāṅkasya sadārcanīyā | [MPur, 57 9.1]
tathodaraṃ cāpyamṛtodarāya nābhiḥ śaśāṅkāya namo'bhipūjyā | [MPur, 57 9.2]
namo'stu candrāya mukhaṃ ca pūjyaṃ dantā dvijānāmadhipāya pūjyāḥ | [MPur, 57 10.1]
hāsyaṃ namaścandramase'bhipūjyamoṣṭhau kumudvantavanapriyāya | [MPur, 57 10.2]
nāsā ca nāthāya vanauṣadhīnāmānandabhūtāya punarbhruvau ca | [MPur, 57 11.1]
netradvayaṃ padmanibhaṃ tathendorindīvaraśyāmakarāya śaureḥ | [MPur, 57 11.2]
namaḥ samastādhvaravanditāya karṇadvayaṃ daityaniṣūdanāya | [MPur, 57 12.1]
lalāṭamindorudadhipriyāya keśāḥ suṣumnādhipateḥ prapūjyāḥ | [MPur, 57 12.2]
śiraḥ śaśāṅkāya namo murārerviśveśvarāyeti namaḥ kirīṭine | [MPur, 57 13.1]
padmapriye rohiṇi nāma lakṣmīḥ saubhāgyasaukhyāmṛtacārukāye | [MPur, 57 13.2]
devīṃ ca saṃpūjya sugandhapuṣpairnaivedyadhūpādibhirindupatnīm | [MPur, 57 14.1]
suptvātha bhūmau punarutthitena snātvā ca viprāya haviṣyayuktaḥ | [MPur, 57 14.2]
deyaḥ prabhāte sahiraṇyavārikumbho namaḥ pāpavināśanāya | [MPur, 57 15.1]
saṃprāśya gomūtram amāṃsam annam akṣāram aṣṭāvatha viṃśatiṃ ca | [MPur, 57 15.2]
grāsānpayaḥsarpiryutānupoṣya bhuktvetihāsaṃ śṛṇuyānmuhūrtam | [MPur, 57 15.3]
kadambanīlotpalaketakāni jātī sarojaṃ śatapattrikā ca | [MPur, 57 16.1]
amlānakubjānyatha sinduvāraṃ puṣpaṃ punarnārada mallikāyāḥ | [MPur, 57 16.2]
śubhraṃ ca viṣṇoḥ karavīrapuṣpaṃ śrīcampakaṃ candramasaḥ pradeyam | [MPur, 57 16.3]
śrāvaṇādiṣu māseṣu kramādetāni sarvadā | [MPur, 57 17.1]
yasminmāse vratādiḥ syāttatpuṣpairarcayeddharim | [MPur, 57 17.2]
evaṃ saṃvatsaraṃ yāvadupāsya vidhivannaraḥ | [MPur, 57 18.1]
vratānte śayanaṃ dadyāddarpaṇopaskarānvitam | [MPur, 57 18.2]
rohiṇīcandramithunaṃ kārayitvātha kāñcanam | [MPur, 57 19.1]
candraḥ ṣaḍaṅgulaḥ kāryo rohiṇī caturaṅgulā | [MPur, 57 19.2]
muktāphalāṣṭakayutaṃ sitanetrapaṭāvṛtam | [MPur, 57 20.1]
kṣīrakumbhopari punaḥ kāṃsyapātrākṣatānvitam | [MPur, 57 20.2]
dadyānmantreṇa pūrvāhṇe śālīkṣuphalasaṃyutam | [MPur, 57 20.3]
śvetāmatha suvarṇāsyāṃ khurai raupyaiḥ samanvitām | [MPur, 57 21.1]
savastrabhājanāṃ dhenuṃ tathā śaṅkhaṃ ca śobhanam | [MPur, 57 21.2]
bhūṣaṇairdvijadāmpatyamalaṃkṛtya guṇānvitam | [MPur, 57 22.1]
candro'yaṃ dvijarūpeṇa sabhārya iti kalpayet | [MPur, 57 22.2]
yathā na rohiṇī kṛṣṇa śayyāṃ saṃtyajya gacchati | [MPur, 57 23.1]
somarūpasya te tadvanmamābhedo'stu bhūtibhiḥ | [MPur, 57 23.2]
yathā tvameva sarveṣāṃ paramānandamuktidaḥ | [MPur, 57 24.1]
bhuktirmuktistathā bhaktistvayi candrāstu me sadā | [MPur, 57 24.2]
iti saṃsārabhītasya muktikāmasya cānagha | [MPur, 57 25.1]
rūpārogyāyuṣāmetadvidhāyakamanuttamam | [MPur, 57 25.2]
idameva pitṝṇāṃ ca sarvadā vallabhaṃ mune | [MPur, 57 26.1]
trailokyādhipatirbhūtvā saptakalpaśatatrayam | [MPur, 57 26.2]
candralokamavāpnoti vidyudbhūtvā tu mucyate | [MPur, 57 26.3]
nārī vā rohiṇī candraśayanaṃ yā samācaret | [MPur, 57 27.1]
sāpi tatphalamāpnoti punarāvṛttidurlabham | [MPur, 57 27.2]
iti paṭhati śṛṇoti vā ya itthaṃ madhumathanārcanam indukīrtanena | [MPur, 57 28.1]
matimapi ca dadāti so'pi śaurerbhavanagataḥ paripūjyate'maraughaiḥ | [MPur, 57 28.2]
{MPur, 58}
sūta uvāca | [MPur, 58 1.1]
jalāśayagataṃ viṣṇumuvāca ravinandanaḥ | [MPur, 58 1.2]
taḍāgārāmakūpānāṃ vāpīṣu nalinīṣu ca | [MPur, 58 1.3]
vidhiṃ pṛcchāmi deveśe devatāyataneṣu ca | [MPur, 58 2.1]
ke tatra cartvijo nātha vedī vā kīdṛśī bhavet | [MPur, 58 2.2]
dakṣiṇāvalayaḥ kālaḥ sthānamācārya eva ca | [MPur, 58 3.1]
dravyāṇi kāni śastāni sarvamācakṣva tattvataḥ | [MPur, 58 3.2]
matsya uvāca | [MPur, 58 4.1]
śṛṇu rājan mahābāho taḍāgādiṣu yo vidhiḥ | [MPur, 58 4.2]
purāṇeṣvitihāso'yaṃ paṭhyate vedavādibhiḥ | [MPur, 58 4.3]
prāpya pakṣaṃ śubhaṃ śuklamatīte cottarāyaṇe | [MPur, 58 5.1]
puṇye'hni viprakathite kṛtvā brāhmaṇavācanam | [MPur, 58 5.2]
prāgudakpravaṇe deśe taḍāgasya samīpataḥ | [MPur, 58 6.1]
caturhastāṃ śubhāṃ vedīṃ caturasrāṃ caturmukhām | [MPur, 58 6.2]
tathā ṣoḍaśahastaḥ syānmaṇḍapaśca caturmukhaḥ | [MPur, 58 7.1]
vedyāśca parito gartā ratnimātrāstrimekhalāḥ | [MPur, 58 7.2]
nava saptātha vā pañca nātiriktā nṛpātmaja | [MPur, 58 8.1]
vitastimātrā yoniḥ syātṣaṭsaptāṅgulivistṛtā | [MPur, 58 8.2]
gartāśca tatra sapta syustriparvocchritamekhalāḥ | [MPur, 58 9.1]
sarvatastu savarṇāḥ syuḥ patākādhvajasaṃyutāḥ | [MPur, 58 9.2]
aśvatthodumbaraplakṣavaṭaśākhākṛtāni tu | [MPur, 58 10.1]
maṇḍapasya pratidiśaṃ dvārāṇyetāni kārayet | [MPur, 58 10.2]
śubhāstatrāṣṭa hotāro dvārapālāstathāṣṭa vai | [MPur, 58 11.1]
aṣṭau tu jāpakāḥ kāryā brāhmaṇā vedapāragāḥ | [MPur, 58 11.2]
sarvalakṣaṇasampūrṇo mantravidvijitendriyaḥ | [MPur, 58 12.1]
kulaśīlasamāyuktaḥ purodhāḥ syāddvijottamaḥ | [MPur, 58 12.2]
pratigarteṣu kalaśī yajñopakaraṇāni ca | [MPur, 58 13.1]
vyajanaṃ cāmare śubhre tāmrapātre suvistṛte | [MPur, 58 13.2]
tatastvanekavarṇāḥ syuścaravaḥ pratidaivatam | [MPur, 58 14.1]
ācāryaḥ prakṣipedbhūmāvanumantrya vicakṣaṇaḥ | [MPur, 58 14.2]
tryaratnimātro yūpaḥ syātkṣāravṛkṣavinirmitaḥ | [MPur, 58 15.1]
yajamānapramāṇo vā saṃsthāpyo bhūtimicchatā | [MPur, 58 15.2]
hemālaṃkāriṇaḥ kāryāḥ pañcaviṃśatiṛtvijaḥ | [MPur, 58 16.1]
kuṇḍalāni ca haimāni keyūrakaṭakāni ca | [MPur, 58 16.2]
tathāṅgulyaḥ pavitrāṇi vāsāṃsi vividhāni ca | [MPur, 58 17.1]
pūjayettu samaṃ sarvānācāryo dviguṇaṃ punaḥ | [MPur, 58 17.2]
dadyācchayanasaṃyuktamātmanaścāpi yatpriyam | [MPur, 58 17.3]
sauvarṇakūrmamakarau rājatau matsyadundubhau | [MPur, 58 18.1]
tāmrau kulīramaṇḍūkāvāyasaḥ śiśumārakaḥ | [MPur, 58 18.2]
evamāsādya tatsarvamādāveva viśāṃ pate | [MPur, 58 18.3]
śuklamālyāmbaradharaḥ śuklagandhānulepanaḥ | [MPur, 58 19.1]
sarvauṣadhyudakaistatra snāpito vedapāragaiḥ | [MPur, 58 19.2]
yajamānaḥ sapatnīkaḥ putrapautrasamanvitaḥ | [MPur, 58 20.1]
paścimaṃ dvāramāsādya praviśedyāgamaṇḍapam | [MPur, 58 20.2]
tato maṅgalaśabdena bherīṇāṃ niḥsvanena ca | [MPur, 58 21.1]
añjasā maṇḍalaṃ kuryātpañcavarṇena tattvavit | [MPur, 58 21.2]
ṣoḍaśāraṃ tataścakraṃ padmagarbhaṃ caturmukham | [MPur, 58 22.1]
caturasraṃ ca parito vṛttaṃ madhye suśobhanam | [MPur, 58 22.2]
vedyāścopari tatkṛtvā grahāṃllokapatīṃstataḥ | [MPur, 58 23.1]
vinyasenmantrataḥ sarvān pratidikṣu vicakṣaṇaḥ | [MPur, 58 23.2]
kūrmādi sthāpayenmadhye vāruṇaṃ mantramāśritaḥ | [MPur, 58 24.1]
brahmāṇaṃ ca śivaṃ viṣṇuṃ tatraiva sthāpayedbudhaḥ | [MPur, 58 24.2]
vināyakaṃ ca vinyasya kamalāmambikāṃ tathā | [MPur, 58 25.1]
śāntyarthaṃ sarvalokānāṃ bhūtagrāmaṃ nyasettataḥ | [MPur, 58 25.2]
puṣpabhakṣyaphalairyuktamevaṃ kṛtvādhivāsanam | [MPur, 58 26.1]
kumbhān sajalagarbhāṃstānvāsobhiḥ pariveṣṭayet | [MPur, 58 26.2]
puṣpagandhairalaṃkṛtya dvārapālānsamantataḥ | [MPur, 58 27.1]
paṭhadhvamiti tānbrūyādācāryastvabhipūjayet | [MPur, 58 27.2]
bahvṛcau pūrvataḥ sthāpyau dakṣiṇena yajurvidau | [MPur, 58 28.1]
sāmagau paścime tadvaduttareṇa tvatharvaṇau | [MPur, 58 28.2]
udaṅmukho dakṣiṇato yajamāna upāviśet | [MPur, 58 29.1]
yajadhvamiti tānbrūyāddhautrikānpunareva tu | [MPur, 58 29.2]
utkṛṣṭānmantrajāpena tiṣṭhadhvamiti jāpakān | [MPur, 58 30.1]
evamādiśya tānsarvānparyukṣyāgniṃ sa mantravit | [MPur, 58 30.2]
juhuyādvāruṇairmantrairājyaṃ ca samidhastathā | [MPur, 58 31.1]
ṛtvigbhiścātha hotavyaṃ vāruṇaireva sarvataḥ | [MPur, 58 31.2]
grahebhyo vidhivaddhutvā tathendrāyeśvarāya ca | [MPur, 58 32.1]
marudbhyo lokapālebhyo vidhivadviśvakarmaṇe | [MPur, 58 32.2]
rātrisūktaṃ ca raudraṃ ca pāvamānaṃ sumaṅgalam | [MPur, 58 33.1]
japeyuḥ pauruṣaṃ sūktaṃ pūrvato bahvṛcaḥ pṛthak | [MPur, 58 33.2]
śākraṃ raudraṃ ca saumyaṃ ca kūṣmāṇḍaṃ jātavedasam | [MPur, 58 34.1]
saurasūktaṃ japenmantraṃ dakṣiṇena yajurvidaḥ | [MPur, 58 34.2]
vairājyaṃ pauruṣaṃ sūktaṃ sauvarṇaṃ rudrasaṃhitām | [MPur, 58 35.1]
śaiśavaṃ pañcanidhanaṃ gāyatraṃ jyeṣṭhasāma ca | [MPur, 58 35.2]
vāmadevyaṃ bṛhatsāma rauravaṃ sarathaṃtaram | [MPur, 58 36.1]
gavāṃ vrataṃ ca kāṇvaṃ ca rakṣoghnaṃ vayasastathā | [MPur, 58 36.2]
gāyeyuḥ sāmagā rājanpaścimaṃ dvāramāśritāḥ | [MPur, 58 36.3]
atharvaṇaścottarataḥ śāntikaṃ pauṣṭikaṃ tathā | [MPur, 58 37.1]
japeyurmanasā devamāśritya varuṇaṃ prabhum | [MPur, 58 37.2]
pūrvedyuramito rātrāvevaṃ kṛtvādhivāsanam | [MPur, 58 38.1]
gajāśvarathyāvalmīkātsaṃgamāddhradagokulāt | [MPur, 58 38.2]
mṛdamādāya kumbheṣu prakṣipeccatvarāttathā | [MPur, 58 38.3]
rocanāṃ ca sasiddhārthāṃ gandhaṃ guggulameva ca | [MPur, 58 39.1]
snapanaṃ tasya kartavyaṃ pañcagavyasamanvitam | [MPur, 58 39.2]
pratyekaṃ tu mahāmantrair eva kṛtvā vidhānataḥ | [MPur, 58 40.1]
evaṃ kṣapātivāhyātha vidhiyuktena karmaṇā | [MPur, 58 40.2]
tataḥ prabhāte vimale saṃjāte'tha śataṃ gavām | [MPur, 58 41.1]
brāhmaṇebhyaḥ pradātavyamaṣṭaṣaṣṭiśca vā punaḥ | [MPur, 58 41.2]
pañcāśadvātha ṣaṭtriṃśatpañcaviṃśatirapyatha | [MPur, 58 41.3]
tataḥ sāṃvatsaraprokte śubhe lagne suśobhane | [MPur, 58 42.1]
vedaśabdaiśca gāndharvairvādyaiśca vividhaiḥ punaḥ | [MPur, 58 42.2]
kanakālaṃkṛtāṃ kṛtvā jale gāmavatārayet | [MPur, 58 43.1]
sāmagāya ca sā deyā brāhmaṇāya viśāṃ pate | [MPur, 58 43.2]
pātrīmādāya sauvarṇīṃ pañcaratnasamanvitām | [MPur, 58 44.1]
tato nikṣipya makaramatsyādīṃścaiva sarvaśaḥ | [MPur, 58 44.2]
dhṛtāṃ caturvidhair viprairvedavedāṅgapāragaiḥ | [MPur, 58 44.3]
mahānadījalopetāṃ dadhyakṣatasamanvitām | [MPur, 58 45.1]
uttarābhimukhīṃ dhenuṃ jalamadhye tu kārayet | [MPur, 58 45.2]
atharvaṇena saṃsnātāṃ punarmāmetyatheti ca | [MPur, 58 46.1]
āpo hi ṣṭheti mantreṇa kṣiptvāgatya ca maṇḍapam | [MPur, 58 46.2]
pūjayitvā sarastatra baliṃ dadyātsamantataḥ | [MPur, 58 47.1]
punardināni hotavyaṃ catvāri munisattamāḥ | [MPur, 58 47.2]
caturthīkarma kartavyaṃ deyā tatrāpi śaktitaḥ | [MPur, 58 48.1]
dakṣiṇā rājaśārdūla varuṇakṣmāpaṇaṃ tataḥ | [MPur, 58 48.2]
kṛtvā tu yajñapātrāṇi yajñopakaraṇāni ca | [MPur, 58 49.1]
ṛtvigbhyastu samaṃ dattvā maṇḍapaṃ vibhajetpunaḥ | [MPur, 58 49.2]
hemapātrīṃ ca śayyāṃ ca sthāpakāya nivedayet | [MPur, 58 49.3]
tataḥ sahasraṃ viprāṇāmathavāṣṭaśataṃ tathā | [MPur, 58 50.1]
bhojanīyaṃ yathāśakti pañcāśadvātha viṃśatiḥ | [MPur, 58 50.2]
evameṣa purāṇeṣu taḍāgavidhirucyate | [MPur, 58 50.3]
kūpavāpīṣu sarvāsu tathā puṣkarīṣu ca | [MPur, 58 51.1]
eṣa eva vidhirdṛṣṭaḥ pratiṣṭhāsu tathaiva ca | [MPur, 58 51.2]
mantratastu viśeṣaḥ syātprāsādādyānabhūmiṣu | [MPur, 58 52.1]
ayaṃ tvaśaktāvardhena vidhirdṛṣṭaḥ svayambhuvā | [MPur, 58 52.2]
alpeṣvekāgnivatkṛtvā vittaśāṭhyādṛte nṛṇām | [MPur, 58 52.3]
prāvṛṭkāle sthite toye hyagniṣṭomaphalaṃ smṛtam | [MPur, 58 53.1]
śaratkāle sthitaṃ yatsyāttaduktaphaladāyakam | [MPur, 58 53.2]
vājapeyātirātrābhyāṃ hemante śiśire sthitam | [MPur, 58 53.3]
aśvamedhasamaṃ prāhurvasantasamaye sthitam | [MPur, 58 54.1]
grīṣme'pi tatsthitaṃ toyaṃ rājasūyādviśiṣyate | [MPur, 58 54.2]
etān mahārāja viśeṣadharmānkaroti yo'pyāgamaśuddhabuddhiḥ | [MPur, 58 55.1]
sa yāti rudrālayamāśu pūtaḥ kalpānanekāndivi modate ca | [MPur, 58 55.2]
anekalokānsa mahattamādīn bhuktvā parārdhadvayamaṅganābhiḥ | [MPur, 58 56.1]
sahaiva viṣṇoḥ paramaṃ padaṃ yatprāpnoti tadyāgaphalena bhūyaḥ | [MPur, 58 56.2]
{MPur, 59}
ṛṣaya ūcuḥ | [MPur, 59 1.1]
pādapānāṃ vidhiṃ sūta yathāvadvistarādvada | [MPur, 59 1.2]
vidhinā kena kartavyaṃ pādapodyāpanaṃ budhaiḥ | [MPur, 59 1.3]
ye ca lokāḥ smṛtāsteṣāṃ tānidānīṃ vadasva naḥ | [MPur, 59 2.1]
yatphalaṃ labhate pretya tatsarvaṃ vaktumarhasi | [MPur, 59 2.2]
sūta uvāca | [MPur, 59 3.1]
pādapānāṃ vidhiṃ vakṣye tathaivodyānabhūmiṣu | [MPur, 59 3.2]
taḍāgavidhivatsarvamāsādya jagadīśvara | [MPur, 59 3.3]
ṛtviṅmaṇḍapasambhāraś cācāryaścaiva tadvidhaḥ | [MPur, 59 4.1]
pūjayedbrāhmaṇāṃstadvaddhemavastrānulepanaiḥ | [MPur, 59 4.2]
sarvauṣadhyudakaiḥ siktānpiṣṭātakavibhūṣitān | [MPur, 59 5.1]
vṛkṣānmālyairalaṃkṛtya vāsobhirabhiveṣṭayet | [MPur, 59 5.2]
sūcyā sauvarṇayā kāryaṃ sarveṣāṃ karṇavedhanam | [MPur, 59 6.1]
añjanaṃ cāpi dātavyaṃ tadvaddhemaśalākayā | [MPur, 59 6.2]
phalāni sapta cāṣṭau vā kāladhautāni kārayet | [MPur, 59 7.1]
pratyekaṃ sarvavṛkṣāṇāṃ vedyāṃ tānyadhivāsayet | [MPur, 59 7.2]
dhūpo'tra guggulaḥ śreṣṭhastāmrapātrairadhiṣṭhitān | [MPur, 59 8.1]
saptadhānyasthitānkṛtvā vastragandhānulepanaiḥ | [MPur, 59 8.2]
kumbhānsarveṣu vṛkṣeṣu sthāpayitvā nareśvara | [MPur, 59 9.1]
sahiraṇyān aśeṣāṃstānkṛtvā balinivedanam | [MPur, 59 9.2]
yathāsvaṃ lokapālānāmindrādīnāṃ viśeṣataḥ | [MPur, 59 10.1]
vanaspateśca vidvadbhirhomaḥ kāryo dvijātibhiḥ | [MPur, 59 10.2]
tataḥ śuklāmbaradharāṃ sauvarṇakṛtabhūṣaṇām | [MPur, 59 11.1]
sakāṃsyadohāṃ sauvarṇaśṛṅgābhyām atiśālinīm | [MPur, 59 11.2]
payasvinīṃ vṛkṣamadhyādutsṛjedgāmudaṅmukhīm | [MPur, 59 11.3]
tato'bhiṣekamantreṇa vādyamaṅgalagītakaiḥ | [MPur, 59 12.1]
ṛgyajuḥsāmamantraiśca vāruṇairabhitastathā | [MPur, 59 12.2]
taireva kumbhaiḥ snapanaṃ kuryādbrāhmaṇapuṃgavaḥ | [MPur, 59 12.3]
snātaḥ śuklāmbarastadvadyajamāno'bhipūjayet | [MPur, 59 13.1]
gobhir vibhavataḥ sarvānṛtvijastānsamāhitaḥ | [MPur, 59 13.2]
hemasūtraiḥ sakaṭakair aṅgulīyapavitrakaiḥ | [MPur, 59 14.1]
vāsobhiḥ śayanīyaiśca tathopaskarapādukaiḥ | [MPur, 59 14.2]
kṣīreṇa bhojanaṃ dadyādyāvaddinacatuṣṭayam | [MPur, 59 14.3]
homaśca sarṣapaiḥ kāryo yavaiḥ kṛṣṇatilaistathā | [MPur, 59 15.1]
palāśasamidhaḥ śastāścaturthe'hni tathotsavaḥ | [MPur, 59 15.2]
dakṣiṇā ca punastadvaddeyā tatrāpi śaktitaḥ | [MPur, 59 15.3]
yadyadiṣṭatamaṃ kiṃcit tattad dadyādamatsarī | [MPur, 59 16.1]
ācārye dviguṇaṃ dadyātpraṇipatya visarjayet | [MPur, 59 16.2]
anena vidhinā yastu kuryādvṛkṣotsavaṃ budhaḥ | [MPur, 59 17.1]
sarvānkāmānavāpnoti phalaṃ cānantyamaśnute | [MPur, 59 17.2]
yaścaikamapi rājendra vṛkṣaṃ saṃsthāpayennaraḥ | [MPur, 59 18.1]
so'pi svarge vasedrājanyāvadindrāyutatrayam | [MPur, 59 18.2]
bhūtānbhavyāṃśca manujāṃstārayeddrumasaṃmitān | [MPur, 59 19.1]
paramāṃ siddhimāpnoti punarāvṛttidurlabhām | [MPur, 59 19.2]
ya idaṃ śṛṇuyānnityaṃ śrāvayedvāpi mānavaḥ | [MPur, 59 20.1]
so'pi sampūjito devairbrahmaloke mahīyate | [MPur, 59 20.2]
{MPur, 60}
matsya uvāca | [MPur, 60 1.1]
tathaivānyatpravakṣyāmi sarvakāmaphalapradam | [MPur, 60 1.2]
saubhāgyaśayanaṃ nāma yatpurāṇavido viduḥ | [MPur, 60 1.3]
purā dagdheṣu lokeṣu bhūrbhuvaḥsvarmahādiṣu | [MPur, 60 2.1]
saubhāgyaṃ sarvabhūtānāmekasthamabhavattadā | [MPur, 60 2.2]
vaikuṇṭhaṃ svargamāsādya viṣṇor vakṣaḥsthalasthitam | [MPur, 60 2.3]
tataḥ kālena mahatā punaḥ sargavidhau nṛpa | [MPur, 60 3.1]
ahaṃkārāvṛte loke pradhānapuruṣānvite | [MPur, 60 3.2]
spardhāyāṃ ca pravṛttāyāṃ kamalāsanakṛṣṇayoḥ | [MPur, 60 4.1]
liṅgākārā samudbhūtā vahnerjvālātibhīṣaṇā | [MPur, 60 4.2]
tayābhitaptasya harervakṣasastadviniḥsṛtam | [MPur, 60 4.3]
vakṣaḥsthalaṃ samāśritya viṣṇoḥ saubhāgyamāsthitam | [MPur, 60 5.1]
rasarūpaṃ tato yāvatprāpnoti vasudhātalam | [MPur, 60 5.2]
utkṣiptamantarikṣe tadbrahmaputreṇa dhīmatā | [MPur, 60 6.1]
dakṣeṇa pītamātraṃ tadrūpalāvaṇyakārakam | [MPur, 60 6.2]
balaṃ tejo mahajjātaṃ dakṣasya parameṣṭhinaḥ | [MPur, 60 7.1]
śeṣaṃ yadapatadbhūmāvaṣṭadhā samajāyata | [MPur, 60 7.2]
tato janānāṃ saṃjātāḥ sapta saubhāgyadāyikāḥ | [MPur, 60 8.1]
ikṣavo rasarājāśca niṣpāvājājidhānyakam | [MPur, 60 8.2]
vikāravacca gokṣīraṃ kusumbhaṃ kuṅkumaṃ tathā | [MPur, 60 9.1]
lavaṇaṃ cāṣṭamaṃ tadvatsaubhāgyāṣṭakamucyate | [MPur, 60 9.2]
pītaṃ yadbrahmaputreṇa yogajñānavidā punaḥ | [MPur, 60 10.1]
duhitā sābhavattasya yā satītyabhidhīyate | [MPur, 60 10.2]
lokānatītya lālityāllalitā tena cocyate | [MPur, 60 11.1]
trailokyasundarīm enām upayeme pinākadhṛk | [MPur, 60 11.2]
yā devī saubhāgyamayī bhuktimuktiphalapradā | [MPur, 60 12.1]
tāmārādhya pumānbhaktyā nārī vā kiṃ na vindati | [MPur, 60 12.2]
manuruvāca | [MPur, 60 13.1]
kathamārādhanaṃ tasyā jagaddhātryā janārdana | [MPur, 60 13.2]
tadvidhānaṃ jagannātha tatsarvaṃ ca vadasva me | [MPur, 60 13.3]
matsya uvāca | [MPur, 60 14.1]
vasantamāsamāsādya tṛtīyāyāṃ janapriya | [MPur, 60 14.2]
śuklapakṣasya pūrvāhṇe tilaiḥ snānaṃ samācaret | [MPur, 60 14.3]
tasminnahani sā devī kila viśvātmanā satī | [MPur, 60 15.1]
pāṇigrahaṇakair mantrairudūḍhā varavarṇinī | [MPur, 60 15.2]
tayā sahaiva deveśaṃ tṛtīyāyām athārcayet | [MPur, 60 16.1]
phalairnānāvidhairdhūpair dīpanaivedyasaṃyutaiḥ | [MPur, 60 16.2]
pratimāṃ pañcagavyena tathā gandhodakena tu | [MPur, 60 17.1]
snāpayitvārcayed gaurīm induśekharasaṃyutām | [MPur, 60 17.2]
namo'stu pāṭalāyai tu pādau devyāḥ śivasya tu | [MPur, 60 18.1]
śivāyeti ca saṃkīrya jayāyai gulphayor dvayoḥ | [MPur, 60 18.2]
triguṇāyeti rudrāya bhavānyai jaṅghayoryugam | [MPur, 60 19.1]
śivāṃ rudreśvarāyai ca vijayāyeti jānunī | [MPur, 60 19.2]
saṃkīrtya harikeśāya tathorū varade namaḥ | [MPur, 60 19.3]
īśāyai ca kīṭaṃ devyāḥ śaṃkarāyeti śaṃkaram | [MPur, 60 20.1]
kukṣidvayaṃ ca koṭavyai śūline śūlapāṇaye | [MPur, 60 20.2]
maṅgalāyai namastubhyamudaraṃ cābhipūjayet | [MPur, 60 21.1]
sarvātmane namo rudramīśānyai ca kucadvayam | [MPur, 60 21.2]
śivaṃ vedātmane tadvadrudrāṇyai kaṇṭhamarcayet | [MPur, 60 22.1]
tripuraghnāya viśveśamanantāyai karadvayam | [MPur, 60 22.2]
trilocanāya ca haraṃ bāhū kālānalapriye | [MPur, 60 23.1]
saubhāgyabhavanāyeti bhūṣaṇāni sadārcayet | [MPur, 60 23.2]
svāhāsvadhāyai ca mukhamīśvarāyeti śūlinam | [MPur, 60 23.3]
aśokamadhuvāsinyai pūjyāvoṣṭhau ca bhūtidau | [MPur, 60 24.1]
sthāṇave tu haraṃ tadvaddhāsyaṃ candramukhapriye | [MPur, 60 24.2]
namo'rdhanārīśaharamasitāṅgīti nāsikām | [MPur, 60 25.1]
nama ugrāya lokeśaṃ laliteti punarbhruvau | [MPur, 60 25.2]
śarvāya purahantāraṃ vāsavyai tu tathālakān | [MPur, 60 26.1]
namaḥ śrīkaṇṭhanāthāyai śivakeśāṃstato'rcayet | [MPur, 60 26.2]
bhīmograsamarūpiṇyai śiraḥ sarvātmane namaḥ | [MPur, 60 26.3]
śivamabhyarcya vidhivatsaubhāgyāṣṭakamagrataḥ | [MPur, 60 27.1]
sthāpayeddhṛtaniṣpāvakusumbhakṣīrajīrakam | [MPur, 60 27.2]
rasarājaṃ ca lavaṇaṃ kustumburu tathāṣṭakam | [MPur, 60 28.1]
dattaṃ saubhāgyamityasmātsaubhāgyāṣṭakamityataḥ | [MPur, 60 28.2]
evaṃ nivedya tatsarvamagrataḥ śivayoḥ punaḥ | [MPur, 60 29.1]
rātrau śṛṅgodakaṃ prāśya tadvadbhūmāvariṃdama | [MPur, 60 29.2]
punaḥ prabhāte tu tathā kṛtasnānajapaḥ śuciḥ | [MPur, 60 30.1]
saṃpūjya dvijadāmpatyaṃ vastramālyavibhūṣaṇaiḥ | [MPur, 60 30.2]
saubhāgyāṣṭakasaṃyuktaṃ suvarṇacaraṇadvayam | [MPur, 60 31.1]
prīyatāmatra lalitā brāhmaṇāya nivedayet | [MPur, 60 31.2]
evaṃ saṃvatsaraṃ yāvattṛtīyāyāṃ sadā mano | [MPur, 60 32.1]
kartavyaṃ vidhivadbhaktyā sarvasaubhāgyamīpsubhiḥ | [MPur, 60 32.2]
prāśane dānamantre ca viśeṣo'yaṃ nibodha me | [MPur, 60 33.1]
śṛṅgodakaṃ caitramāse vaiśākhe gomayaṃ punaḥ | [MPur, 60 33.2]
jyeṣṭhe mandārakusumaṃ bilvapattraṃ śucau smṛtam | [MPur, 60 34.1]
śrāvaṇe dadhi saṃprāśyaṃ nabhasye ca kuśodakam | [MPur, 60 34.2]
kṣīramāśvayuje māsi kārttike pṛṣadājyakam | [MPur, 60 35.1]
mārge māse tu gomūtraṃ pauṣe saṃprāśayedghṛtam | [MPur, 60 35.2]
māghe kṛṣṇatilāṃstadvatpañcagavyaṃ ca phālgune | [MPur, 60 36.1]
lalitā vijayā bhadrā bhavānī kumudā śivā | [MPur, 60 36.2]
vāsudevī tathā gaurī maṅgalā kamalā satī | [MPur, 60 37.1]
umā ca dānakāle tu prīyatāmiti kīrtayet | [MPur, 60 37.2]
mallikāśokakamalaṃ kadambotpalamālatīḥ | [MPur, 60 38.1]
kubjakaṃ karavīraṃ ca bāṇamamlānakuṅkumam | [MPur, 60 38.2]
sindhuvāraṃ ca sarveṣu māseṣu kramaśaḥ smṛtam | [MPur, 60 39.1]
japākusumbhakusumaṃ mālatī śatapattrikā | [MPur, 60 39.2]
yathālābhaṃ praśastāni karavīraṃ ca sarvadā | [MPur, 60 40.1]
evaṃ saṃvatsaraṃ yāvadupoṣya vidhivannaraḥ | [MPur, 60 40.2]
strī bhaktā vā kumārī vā śivamabhyarcya bhaktitaḥ | [MPur, 60 41.1]
vratānte śayanaṃ dadyātsarvopaskarasaṃyutam | [MPur, 60 41.2]
umāmaheśvaraṃ haimaṃ vṛṣabhaṃ ca gavā saha | [MPur, 60 42.1]
sthāpayitvātha śayane brāhmaṇāya nivedayet | [MPur, 60 42.2]
anyānyapi yathāśakti mithunānyambarādibhiḥ | [MPur, 60 43.1]
dhānyālaṃkāragodānair abhyarceddhanasaṃcayaiḥ | [MPur, 60 43.2]
vittaśāṭhyena rahitaḥ pūjayedgatavismayaḥ | [MPur, 60 43.3]
evaṃ karoti yaḥ samyaksaubhāgyaśayanavratam | [MPur, 60 44.1]
sarvānkāmānavāpnoti padamatyantamaśnute | [MPur, 60 44.2]
phalasyaikasya tyāgena vratametatsamācaret | [MPur, 60 44.3]
ya icchankīrtimāpnoti pratimāsaṃ narādhipa | [MPur, 60 45.1]
saubhāgyārogyarūpāyurvastrālaṃkārabhūṣaṇaiḥ | [MPur, 60 45.2]
na viyukto bhavedrājannavārbudaśatatrayam | [MPur, 60 45.3]
yastu dvādaśa varṣāṇi saubhāgyaśayanavratam | [MPur, 60 46.1]
karoti sapta cāṣṭau vā śrīkaṇṭhabhavane'maraiḥ | [MPur, 60 46.2]
pūjyamāno vasetsamyagyāvatkalpāyutatrayam | [MPur, 60 46.3]
nārī vā kurute vāpi kumārī vā nareśvara | [MPur, 60 47.1]
sāpi tatphalamāpnoti devyanugrahalālitā | [MPur, 60 47.2]
śṛṇuyādapi yaścaiva pradadyādatha matim | [MPur, 60 48.1]
so'pi vidyādharo bhūtvā svargaloke ciraṃ vaset | [MPur, 60 48.2]
idamiha madanena pūrvamiṣṭaṃ śatadhanuṣā kṛtavīryasūnunā ca | [MPur, 60 49.1]
kṛtamatha varuṇena nandinā vā kim u jananātha tato yadudbhavaḥ syāt | [MPur, 60 49.2]
{MPur, 61}
nārada uvāca | [MPur, 61 1.1]
bhūrloko'tha bhuvarlokaḥ svarloko'tha maharjanaḥ | [MPur, 61 1.2]
tapaḥ satyaṃ ca saptaite devalokāḥ prakīrtitāḥ | [MPur, 61 1.3]
paryāyeṇa tu sarveṣāmādhipatyaṃ kathaṃ bhavet | [MPur, 61 2.1]
iha loke śubhaṃ rūpamāyuḥ saubhāgyameva ca | [MPur, 61 2.2]
lakṣmīśca vipulā nātha kathaṃ syātpurasūdana | [MPur, 61 2.3]
maheśvara uvāca | [MPur, 61 3.1]
purā hutāśanaḥ sārdhaṃ mārutena mahītale | [MPur, 61 3.2]
ādiṣṭaḥ puruhūtena vināśāya suradviṣām | [MPur, 61 3.3]
nirdagdheṣu tatastena dānaveṣu sahasraśaḥ | [MPur, 61 4.1]
tārakaḥ kamalākṣaśca kāladaṃṣṭraḥ parāvasuḥ | [MPur, 61 4.2]
virocanaśca saṃgrāmād apalāyaṃstapodhana | [MPur, 61 4.3]
ambhaḥ sāmudramāviśya saṃniveśamakurvata | [MPur, 61 5.1]
aśakyā iti te'pyagnimārutābhyāmupekṣitāḥ | [MPur, 61 5.2]
tataḥ prabhṛti te devānmanuṣyānsaha jaṅgamān | [MPur, 61 6.1]
saṃpīḍya ca munīnsarvānpraviśanti punarjalam | [MPur, 61 6.2]
evaṃ varṣasahasrāṇi vīrāḥ pañca ca sapta ca | [MPur, 61 7.1]
jaladurgabalādbrahmanpīḍayanti jagattrayam | [MPur, 61 7.2]
tataḥ paramatho vahnimārutāvamarādhipaḥ | [MPur, 61 8.1]
ādideśa cirād ambunidhireṣa viśoṣyatām | [MPur, 61 8.2]
yasmādasmaddviṣāmeṣa śaraṇaṃ varuṇālayaḥ | [MPur, 61 9.1]
tasmād bhavadbhyām adyaiva kṣayameṣa praṇīyatām | [MPur, 61 9.2]
tāvūcatustataḥ śakramubhau śambarasūdanam | [MPur, 61 10.1]
adharma eṣa devendra sāgarasya vināśanam | [MPur, 61 10.2]
yasmājjīvanikāyasya mahataḥ saṃkṣayo bhavet | [MPur, 61 11.1]
tasmānna pāpamadyāvāṃ karavāva puraṃdara | [MPur, 61 11.2]
asya yojanamātre'pi jīvakoṭiśatāni ca | [MPur, 61 12.1]
nivasanti suraśreṣṭha sa kathaṃ nāśamarhati | [MPur, 61 12.2]
evamuktaḥ surendrastu kopāt saṃraktalocanaḥ | [MPur, 61 13.1]
uvācedaṃ vaco roṣānnirdahanniva pāvakam | [MPur, 61 13.2]
na dharmādharmasaṃyogaṃ prāpnuvantyamarāḥ kvacit | [MPur, 61 14.1]
bhavatostu viśeṣeṇa māhātmyaṃ cādhitiṣṭhatoḥ | [MPur, 61 14.2]
madājñālaṅghanaṃ yasmānmārutena samaṃ tvayā | [MPur, 61 15.1]
munivratahiṃsādi parigṛhya tvayā kṛtam | [MPur, 61 15.2]
dharmārthaśāstrahitaṃ śatruṃ prati vibhāvaso | [MPur, 61 15.3]
tasmādekena vapuṣā munirūpeṇa mānuṣe | [MPur, 61 16.1]
mārutena samaṃ loke tava janma bhaviṣyati | [MPur, 61 16.2]
yadā ca mānuṣatve'pi tvayāgastyena śoṣitaḥ | [MPur, 61 17.1]
bhaviṣyatyudadhirvahne tadā devatvamāpsyasi | [MPur, 61 17.2]
itīndraśāpātpatitau tatkṣaṇāttau mahītale | [MPur, 61 18.1]
avāptāvekadehena kumbhājjanma tapodhana | [MPur, 61 18.2]
mitrāvaruṇayorvīryādvasiṣṭhasyānujo'bhavat | [MPur, 61 19.1]
agastya ityugratapāḥ saṃbabhūva punarmuniḥ | [MPur, 61 19.2]
nārada uvāca | [MPur, 61 20.1]
sambhūtaḥ sa kathaṃ bhrātā vasiṣṭhasyābhavanmuniḥ | [MPur, 61 20.2]
kathaṃ ca mitrāvaruṇau pitarāvasya tau smṛtau | [MPur, 61 20.3]
janma kumbhādagastyasya kathaṃ syātpurasūdana | [MPur, 61 20.4]
īśvara uvāca | [MPur, 61 21.1]
purā purāṇapuruṣaḥ kadācidgandhamādane | [MPur, 61 21.2]
bhūtvā dharmasuto viṣṇuścacāra vipulaṃ tapaḥ | [MPur, 61 21.3]
tapasā tasya bhītena vighnārthaṃ preṣitāvubhau | [MPur, 61 22.1]
śakreṇa mādhavānaṅgāvapsarogaṇasaṃyutau | [MPur, 61 22.2]
yadā na gītavādyena nāṅgarāgādinā hariḥ | [MPur, 61 23.1]
na kāmamādhavābhyāṃ ca viṣayānprati cukṣubhe | [MPur, 61 23.2]
tadā kāmamadhustrīṇāṃ viṣādam agamadgaṇaḥ | [MPur, 61 24.1]
saṃkṣobhāya tatasteṣāṃ svorudeśānnarāgrajaḥ | [MPur, 61 24.2]
nārīmutpādayāmāsa trailokyajanamohinīm | [MPur, 61 24.3]
saṃkṣubdhāstu tayā devāstau tu devavarāvubhau | [MPur, 61 25.1]
apsarobhiḥ samakṣaṃ hi devānāmabravīddhariḥ | [MPur, 61 25.2]
apsarā iti sāmānyā devānāmabravīddhariḥ | [MPur, 61 26.1]
urvaśīti ca nāmneyaṃ loke khyātiṃ gamiṣyati | [MPur, 61 26.2]
tataḥ kāmayamānena mitreṇāhūya sorvaśī | [MPur, 61 27.1]
uktā māṃ ramayasveti bāḍham ityabravīttu sā | [MPur, 61 27.2]
gacchantī cāmbaraṃ tadvatstokamindīvarekṣaṇā | [MPur, 61 28.1]
varuṇena dhṛtā paścādvaruṇaṃ nābhyanandata | [MPur, 61 28.2]
mitreṇāhaṃ vṛtā pūrvamadya bhāryā na te vibho | [MPur, 61 29.1]
uvāca varuṇaścittaṃ mayi saṃnyasya gamyatām | [MPur, 61 29.2]
gatāyāṃ bāḍhamityuktvā mitraḥ śāpamadāttadā | [MPur, 61 30.1]
tasyai mānuṣaloke tvaṃ gaccha somasutātmajam | [MPur, 61 30.2]
bhajasveti yato veśyādharma eṣa tvayā kṛtaḥ | [MPur, 61 31.1]
jalakumbhe tato vīryaṃ mitreṇa varuṇena ca | [MPur, 61 31.2]
prakṣiptamatha saṃjātau dvāveva munisattamau | [MPur, 61 31.3]
nimirnāma saha strībhiḥ purā dyūtamadīvyata | [MPur, 61 32.1]
tatrāntare'bhyājagāma vasiṣṭho brahmasambhavaḥ | [MPur, 61 32.2]
tasya pūjāmakurvantaṃ śaśāpa sa munirnṛpam | [MPur, 61 33.1]
videhastvaṃ bhavasveti tatastenāpyasau muniḥ | [MPur, 61 33.2]
anyonyaśāpācca tayorvigate iva cetasī | [MPur, 61 34.1]
jagmatuḥ śāpanāśāya brahmāṇaṃ jagataḥ patim | [MPur, 61 34.2]
atha brahmaṇa ādeśāllocaneṣvavasannimiḥ | [MPur, 61 35.1]
nimeṣāḥ syuśca lokānāṃ tadviśrāmāya nārada | [MPur, 61 35.2]
vasiṣṭho'pyabhavattasmiñjalakumbhe ca pūrvavat | [MPur, 61 36.1]
tataḥ śvetaścaturbāhuḥ sākṣasūtrakamaṇḍaluḥ | [MPur, 61 36.2]
agastya iti śāntātmā babhūva ṛṣisattamaḥ | [MPur, 61 36.3]
malayasyaikadeśe tu vaikhānasavidhānataḥ | [MPur, 61 37.1]
sabhāryaḥ saṃvṛto vipraistapaścakre suduścaram | [MPur, 61 37.2]
tataḥ kālena mahatā tārakād atipīḍitam | [MPur, 61 38.1]
jagadvīkṣya sa kopena pītavānvaruṇālayam | [MPur, 61 38.2]
tato'sya varadāḥ sarve babhūvuḥ śaṃkarādayaḥ | [MPur, 61 39.1]
brahmā viṣṇuśca bhagavānvaradānāya jagmatuḥ | [MPur, 61 39.2]
varaṃ vṛṇīṣva bhadraṃ te yadabhīṣṭaṃ ca vai mune | [MPur, 61 39.3]
agastya uvāca | [MPur, 61 40.1]
yāvadbrahmasahasrāṇāṃ pañcaviṃśatikoṭayaḥ | [MPur, 61 40.2]
vaimāniko bhaviṣyāmi dakṣiṇācalavartmani | [MPur, 61 40.3]
madvimānodaye kuryādyaḥ kaścitpūjanaṃ mama | [MPur, 61 41.1]
sa saptalokādhipatiḥ paryāyeṇa bhaviṣyati | [MPur, 61 41.2]
īśvara uvāca | [MPur, 61 42.1]
evamastviti te'pyuktvā jagmurdevā yathāgatam | [MPur, 61 42.2]
tasmādarghaḥ pradātavyo hyagastyasya sadā budhaiḥ | [MPur, 61 42.3]
nārada uvāca | [MPur, 61 43.1]
kathamarghapradānaṃ tu kartavyaṃ tasya vai vibho | [MPur, 61 43.2]
vidhānaṃ yadagastyasya pūjane tadvadasva me | [MPur, 61 43.3]
īśvara uvāca | [MPur, 61 44.1]
pratyūṣasamaye vidvānkuryādasyodaye niśi | [MPur, 61 44.2]
snānaṃ śuklatilaistadvacchuklamālyāmbaro gṛhī | [MPur, 61 44.3]
sthāpayedavraṇaṃ kumbhaṃ mālyavastravibhūṣitam | [MPur, 61 45.1]
pañcaratnasamāyuktaṃ ghṛtapātrasamanvitam | [MPur, 61 45.2]
nānābhakṣyaphalairyuktaṃ tāmrapātrasamanvitam | [MPur, 61 45.3]
aṅguṣṭhamātraṃ puruṣaṃ tathaiva sauvarṇam atyāyatabāhudaṇḍam | [MPur, 61 46.1]
caturmukhaṃ kumbhamukhe nidhāya dhānyāni saptāmbarasaṃyutāni | [MPur, 61 46.2]
sakāṃsyapātrākṣataśuktiyuktaṃ mantreṇa dadyāddvijapuṃgavāya | [MPur, 61 47.1]
utkṣipya lambodaradīrghabāhum ananyacetā yamadiṅmukhaḥ san | [MPur, 61 47.2]
śvetāṃ ca dadyādyadi śaktirasti raupyaiḥ khurair hemamukhīṃ savatsām | [MPur, 61 48.1]
dhenuṃ naraḥ kṣīravatīṃ praṇamya savatsaghaṇṭābharaṇāṃ dvijāya | [MPur, 61 48.2]
ā saptarātrodayam etadasya dātavyametatsakalaṃ nareṇa | [MPur, 61 49.1]
yāvatsamāḥ sapta daśāthavā syurathordhvamapyatra vadanti kecit | [MPur, 61 49.2]
kāśapuṣpapratīkāśa vahnimārutasambhava | [MPur, 61 50.1]
mitrāvaruṇayoḥ putra kumbhayone namo'stu te | [MPur, 61 50.2]
vindhyavṛddhikṣayakara meghatoyaviṣāpaha | [MPur, 61 51.1]
ratnavallabha deveśa laṅkāvāsinnamo'stu te | [MPur, 61 51.2]
vātāpī bhakṣito yena samudraḥ śoṣitaḥ purā | [MPur, 61 52.1]
lopāmudrāpatiḥ śrīmānyo'sau tasmai namo namaḥ | [MPur, 61 52.2]
rājaputri mahābhāge ṛṣipatni varānane | [MPur, 61 53.1]
lopāmudre namastubhyamargho me pratigṛhyatām | [MPur, 61 53.2]
pratyabdaṃ tu phalatyāgamevaṃ kurvanna sīdati | [MPur, 61 53.3]
homaṃ kṛtvā tataḥ paścādvarjayenmānavaḥ phalam | [MPur, 61 54.1]
anena vidhinā yastu pumānarghyaṃ nivedayet | [MPur, 61 54.2]
imaṃ lokaṃ sa cāpnoti rūpārogyasamanvitaḥ | [MPur, 61 55.1]
dvitīyena bhuvarlokaṃ svargalokaṃ tataḥ param | [MPur, 61 55.2]
lokānāpnoti saptārghānyaḥ prayacchati | [MPur, 61 56.1]
yāvadāyuśca yaḥ kuryātparaṃ brahmādhigacchati | [MPur, 61 56.2]
iha paṭhati śṛṇoti vā ya etad yugalamuniprabhavārghyasampradānam | [MPur, 61 57.1]
matimapi ca dadāti so'pi viṣṇorbhavanagataḥ paripūjyate'maraughaiḥ | [MPur, 61 57.2]
{MPur, 62}
manuruvāca | [MPur, 62 1.1]
saubhāgyārogyaphaladamamutrākṣayyakārakam | [MPur, 62 1.2]
bhuktimuktipradaṃ deva tanme brūhi janārdana | [MPur, 62 1.3]
matsya uvāca | [MPur, 62 2.1]
yadumāyāḥ purā deva uvāca purasūdanaḥ | [MPur, 62 2.2]
kailāsaśikharāsīno devyā pṛṣṭastadā kila | [MPur, 62 2.3]
kathāsu sampravṛttāsu dharmyāsu lalitāsu ca | [MPur, 62 3.1]
tadidānīṃ pravakṣyāmi bhuktimuktiphalapradam | [MPur, 62 3.2]
īśvara uvāca | [MPur, 62 4.1]
śṛṇuṣvāvahitā devi tathaivānantapuṇyakṛt | [MPur, 62 4.2]
narāṇāmatha nārīṇāmārādhanamanuttamam | [MPur, 62 4.3]
nabhasye vātha vaiśākhe puṇyamārgaśirasya ca | [MPur, 62 5.1]
śuklapakṣe tṛtīyāyāṃ susnāto gaurasarṣapaiḥ | [MPur, 62 5.2]
gorocanaṃ sagomūtramuṣṇaṃ gośakṛtaṃ tathā | [MPur, 62 6.1]
dadhicandanasammiśraṃ lalāṭe tilakaṃ nyaset | [MPur, 62 6.2]
saubhāgyārogyadaṃ yasmātsadā ca lalitāpriyam | [MPur, 62 6.3]
pratipakṣaṃ tṛtīyāsu pumānāpītavāsasī | [MPur, 62 7.1]
dhārayedatha raktāni nārī cedatha saṃyatā | [MPur, 62 7.2]
vidhavā dhāturaktāni kumārī śuklavāsasī | [MPur, 62 8.1]
devīṃ tu pañcagavyena tataḥ kṣīreṇa kevalam | [MPur, 62 8.2]
snāpayenmadhunā tadvatpuṣpagandhodakena ca | [MPur, 62 8.3]
pūjayecchuklapuṣpaiśca phalairnānāvidhairapi | [MPur, 62 9.1]
dhānyakājājilavaṇairguḍakṣīraghṛtānvitaiḥ | [MPur, 62 9.2]
śuklākṣatatilairarcyāṃ tato devīṃ sadārcayet | [MPur, 62 10.1]
pādādyabhyarcanaṃ kuryāt pratipakṣaṃ varānane | [MPur, 62 10.2]
varadāyai namaḥ pādau tathā gulphau namaḥ śriyai | [MPur, 62 11.1]
aśokāyai namo jaṅghe pārvatyai jānunī tathā | [MPur, 62 11.2]
ūrū maṅgalakāriṇyai vāmadevyai tathā kaṭim | [MPur, 62 12.1]
padmodarāyai jaṭharamuraḥ kāmaśriyai namaḥ | [MPur, 62 12.2]
karau saubhāgyadāyinyai bāhū haramukhaśriyai | [MPur, 62 13.1]
mukhaṃ darpaṇavāsinyai smaradāyai smitaṃ namaḥ | [MPur, 62 13.2]
gauryai namastathā nāsāmutpalāyai ca locane | [MPur, 62 14.1]
tuṣṭyai lalāṭamalakānkātyāyanyai śirastathā | [MPur, 62 14.2]
namo gauryai namo dhiṣṇyai namaḥ kāntyai namaḥ śriyai | [MPur, 62 15.1]
rambhāyai lalitāyai ca vāsudevyai namo namaḥ | [MPur, 62 15.2]
evaṃ sampūjya vidhivadagrataḥ padmamālikhet | [MPur, 62 16.1]
pattrairdvādaśabhiryuktaṃ kuṅkumena sakarṇikam | [MPur, 62 16.2]
pūrveṇa vinyasedgaurīmaparṇāṃ ca tataḥ param | [MPur, 62 17.1]
bhavānīṃ dakṣiṇe tadvadrudrāṇīṃ ca tataḥ param | [MPur, 62 17.2]
vinyasetpaścime saumyāṃ sadā madanavāsinīm | [MPur, 62 18.1]
vāyavye pāṭalāmugrāmantareṇa tato'pyumām | [MPur, 62 18.2]
madhye yathāsvaṃ māṃsāṅgāṃ maṅgalāṃ kumudāṃ satīm | [MPur, 62 19.1]
rudraṃ ca madhye saṃsthāpya lalitāṃ karṇikopari | [MPur, 62 19.2]
kusumairakṣatairvārbhirnamaskāreṇa vinyaset | [MPur, 62 19.3]
gītamaṅgalanirghoṣānkārayitvā suvāsinīḥ | [MPur, 62 20.1]
pūjayedraktavāsobhī raktamālyānulepanaiḥ | [MPur, 62 20.2]
sindūraṃ snānacūrṇaṃ ca tāsāṃ śirasi pātayet | [MPur, 62 20.3]
sindūrakuṅkumasnānamatīveṣṭatamaṃ yataḥ | [MPur, 62 21.1]
tathopadeṣṭāramapi pūjayedyatnato gurum | [MPur, 62 21.2]
na pūjyate gururyatra sarvāstatrāphalāḥ kriyāḥ | [MPur, 62 21.3]
nabhasye pūjayedgaurīm utpalairasitaiḥ sadā | [MPur, 62 22.1]
bandhujīvairāśvayuje kārttike śatapattrakaiḥ | [MPur, 62 22.2]
jātīpuṣpairmārgaśīrṣe pauṣe pītaiḥ kuraṇṭakaiḥ | [MPur, 62 23.1]
kundakuṅkumapuṣpaistu devīṃ māghe tu pūjayet | [MPur, 62 23.2]
sinduvāreṇa jātyā vā phālgune'pyarcayedumām | [MPur, 62 23.3]
caitre tu mallikāśokair vaiśākhe gandhapāṭalaiḥ | [MPur, 62 24.1]
jyeṣṭhe kamalamandārairāṣāḍhe ca navāmbujaiḥ | [MPur, 62 24.2]
kadambairatha mālatyā śrāvaṇe pūjayetsadā | [MPur, 62 24.3]
gomūtraṃ gomayaṃ kṣīraṃ dadhi sarpiḥ kuśodakam | [MPur, 62 25.1]
bilvapattrārkapuṣpaṃ ca yavāngośṛṅgavāri ca | [MPur, 62 25.2]
pañcagavyaṃ ca bilvaṃ ca prāśayetkramaśastadā | [MPur, 62 26.1]
etadbhādrapadādyaṃ tu prāśanaṃ samudāhṛtam | [MPur, 62 26.2]
pratipakṣaṃ ca mithunaṃ tṛtīyāyāṃ varānane | [MPur, 62 27.1]
pūjayitvārcayedbhaktyā vastramālyānulepanaiḥ | [MPur, 62 27.2]
puṃsaḥ pītāmbare dadyāt striyai kausumbhavāsasī | [MPur, 62 28.1]
niṣpāvājājilavaṇam ikṣudaṇḍaguḍānvitam | [MPur, 62 28.2]
tasyai dadyātphalaṃ puṣpaṃ suvarṇotpalasaṃyutam | [MPur, 62 28.3]
yathā na devi deveśastvāṃ parityajya gacchati | [MPur, 62 29.1]
tathā mām uddharāśeṣaduḥkhasaṃsārasāgarāt | [MPur, 62 29.2]
kumudā vimalānantā bhavānī ca sudhā śivā | [MPur, 62 30.1]
lalitā kamalā gaurī satī rambhātha pārvatī | [MPur, 62 30.2]
nabhasyādiṣu māseṣu prīyatāmityudīrayet | [MPur, 62 31.1]
vratānte śayanaṃ dadyātsuvarṇakamalānvitam | [MPur, 62 31.2]
mithunāni caturviṃśad daśa dvo ca samarcayet | [MPur, 62 32.1]
aṣṭau ṣaḍvāpyatha punaścānumāsaṃ samarcayet | [MPur, 62 32.2]
pūrvaṃ dattvā tu gurave śeṣānapyarcayedbudhaḥ | [MPur, 62 33.1]
uktānantatṛtīyaiṣā sadānantaphalapradā | [MPur, 62 33.2]
sarvapāpaharāṃ devi saubhāgyārogyavardhinīm | [MPur, 62 34.1]
na caināṃ vittaśāṭhyena kadācidapi laṅghayet | [MPur, 62 34.2]
naro vā yadi vā nārī vittaśāṭhyāt patatyadhaḥ | [MPur, 62 34.3]
garbhiṇī sūtikā naktaṃ kumārī vātha rogiṇī | [MPur, 62 35.1]
yadyaśuddhā tadānyena vārayetprayatā svayam | [MPur, 62 35.2]
imāmanantaphaladāṃ yastṛtīyāṃ samācaret | [MPur, 62 36.1]
kalpakoṭiśataṃ sāgraṃ śivaloke mahīyate | [MPur, 62 36.2]
vittahīno'pi kurute varṣatrayamupoṣaṇaiḥ | [MPur, 62 37.1]
puṣpamantravidhānena so'pi tatphalamāpnuyāt | [MPur, 62 37.2]
nārī vā kurute yā tu kumārī vidhavāthavā | [MPur, 62 38.1]
sāpi tatphalamāpnoti gauryanugrahalālitā | [MPur, 62 38.2]
iti paṭhati śṛṇoti vā ya itthaṃ giritanayāvratam indravāsasaṃsthaḥ | [MPur, 62 39.1]
matimapi ca dadāti so'pi devairamaravadhūjanakiṃnaraiśca pūjyaḥ | [MPur, 62 39.2]
{MPur, 63}
īśvara uvāca | [MPur, 63 1.1]
athānyāmapi vakṣyāmi tṛtīyāṃ pāpanāśinīm | [MPur, 63 1.2]
rasakalyāṇinīmetāṃ purākalpavido viduḥ | [MPur, 63 1.3]
māghamāse tu samprāpte tṛtīyāṃ śuklapakṣataḥ | [MPur, 63 2.1]
prātargavyena payasā tilaiḥ snānaṃ samācaret | [MPur, 63 2.2]
snāpayenmadhunā devīṃ tathaivekṣurasena ca | [MPur, 63 3.1]
gandhodakena tu punarlepayetkuṅkumena tu | [MPur, 63 3.2]
dakṣiṇāṅgāni sampūjya tato vāmāni pūjayet | [MPur, 63 3.3]
lalitāyai namo devyāḥ pādau gulphau tato 'rcayet | [MPur, 63 4.1]
jaṅghāṃ jānuṃ tathā śāntyai tathaivoruṃ śriyai namaḥ | [MPur, 63 4.2]
madālasāyai tu kaṭimamalāyai tathodaram | [MPur, 63 5.1]
stanau madanavāsinyai kumudāyai ca kandarām | [MPur, 63 5.2]
bhujaṃ bhujāgraṃ mādhavyai kamalāyai mukhasmite | [MPur, 63 6.1]
bhūlalāṭaṃ ca rudrāṇyai śaṃkarāyai tathālakān | [MPur, 63 6.2]
mukuṭaṃ viśvavāsinyai śiraḥ kāntyai tathārcayet | [MPur, 63 7.1]
madanāyai lalāṭaṃ tu mohanāyai punarbhruvau | [MPur, 63 7.2]
netre candrārdhadhāriṇyai tuṣṭyai ca vadanaṃ punaḥ | [MPur, 63 8.1]
utkaṇṭhinyai namaḥ kaṇṭhamamṛtāyai namaḥ stanau | [MPur, 63 8.2]
rambhāyai vāmakukṣiṃ ca viśokāyai namaḥ kaṭim | [MPur, 63 9.1]
hṛdayaṃ manmathādhiṣṇyai pāṭalāyai tathodaram | [MPur, 63 9.2]
kaṭiṃ suratavāsinyai tathoruṃ campakapriye | [MPur, 63 10.1]
jānujaṅghe namo gauryai gāyatryai ghuṭike namaḥ | [MPur, 63 10.2]
dharādharāyai pādau tu viśvakāyai namaḥ śiraḥ | [MPur, 63 11.1]
namo bhavānyai kāminyai kāmadevyai jagatpriye | [MPur, 63 11.2]
ānandāyai sunandāyai subhadrāyai namo namaḥ | [MPur, 63 12.1]
evaṃ sampūjya vidhivaddvijadāmpatyam arcayet | [MPur, 63 12.2]
bhojayitvānnapānena madhureṇa vimatsaraḥ | [MPur, 63 12.3]
jalapūritaṃ tathā kumbhaṃ śuklāmbarayugadvayam | [MPur, 63 13.1]
dattvā suvarṇakamalaṃ gandhamālyaiḥ samarcayet | [MPur, 63 13.2]
prīyatāmatra kumudā gṛhṇīyāllavaṇavratam | [MPur, 63 14.1]
anena vidhinā devī māsi māsi sadārcayet | [MPur, 63 14.2]
lavaṇaṃ varjayenmāghe phālgune ca guḍaṃ punaḥ | [MPur, 63 15.1]
tailaṃ rājiṃ tathā caitre varjyaṃ ca madhu mādhave | [MPur, 63 15.2]
pānakaṃ jyeṣṭhamāse tu āṣāḍhe cātha jīrakam | [MPur, 63 16.1]
śrāvaṇe varjayetkṣīraṃ dadhi bhādrapade tathā | [MPur, 63 16.2]
ghṛtamāśvayuje tadvadūrje varjyaṃ ca mākṣikam | [MPur, 63 17.1]
dhānyakaṃ mārgaśīrṣe tu pauṣe varjyā ca śarkarā | [MPur, 63 17.2]
vratānte karakaṃ pūrṇameteṣāṃ māsi māsi ca | [MPur, 63 18.1]
dadyāddvikālavelāyāṃ pūrṇapātreṇa saṃyutam | [MPur, 63 18.2]
laḍḍukāñchvetavarṇāṃśca saṃyāvamatha pūrikāḥ | [MPur, 63 19.1]
ghārikān apyapūpāṃśca piṣṭāpūpāṃśca maṇḍakān | [MPur, 63 19.2]
kṣīraṃ śākaṃ ca dadhyannamiṇḍaryo 'śokavartikāḥ | [MPur, 63 20.1]
māghādikramaśo dadyādetāni karakopari | [MPur, 63 20.2]
kumudā mādhavī gaurī rambhā bhadrā jayā śivā | [MPur, 63 21.1]
umā ratiḥ satī tadvanmaṅgalā ratilālasā | [MPur, 63 21.2]
kramānmāghādi sarvatra prīyatāmiti kīrtayet | [MPur, 63 22.1]
sarvatra pañcagavyena prāśanaṃ samudāhṛtam | [MPur, 63 22.2]
upavāsī bhavennityamaśakte naktamiṣyate | [MPur, 63 22.3]
punarmāghe tu samprāpte śarkarāṃ karakopari | [MPur, 63 23.1]
kṛtvā tu kāñcanīṃ gaurīṃ pañcaratnasamanvitām | [MPur, 63 23.2]
haimīmaṅguṣṭhamātrāṃ ca sākṣasūtrakamaṇḍalum | [MPur, 63 24.1]
caturbhujāminduyutāṃ sitanetrapaṭāvṛtām | [MPur, 63 24.2]
tadvadgomithunaṃ śuklaṃ suvarṇāsyaṃ sitāmbaram | [MPur, 63 25.1]
savastrabhājanaṃ dadyādbhavānī prīyatāmiti | [MPur, 63 25.2]
anena vidhinā yastu rasakalyāṇinīvratam | [MPur, 63 26.1]
kuryātsa sarvapāpebhyas tatkṣaṇādeva mucyate | [MPur, 63 26.2]
navārbudasahasraṃ tu na duḥkhī jāyate naraḥ | [MPur, 63 27.1]
suvarṇakamalaṃ gauri māsi māsi dadannaraḥ | [MPur, 63 27.2]
agniṣṭomasahasrasya yatphalaṃ tadavāpnuyāt | [MPur, 63 27.3]
nārī vā kurute yā tu kumārī vā varānane | [MPur, 63 28.1]
vidhavā yā tathā nārī sāpi tatphalamāpnuyāt | [MPur, 63 28.2]
saubhāgyārogyasampannā gaurīloke mahīyate | [MPur, 63 28.3]
iti paṭhati śṛṇoti śrāvayedyaḥ prasaṅgātkalikaluṣavimuktaḥ pārvatīlokameti | [MPur, 63 29.1]
matimapi ca narāṇāṃ yo dadāti priyārthaṃ vibudhapativimāne nāyakaḥ syādamoghaḥ | [MPur, 63 29.2]
{MPur, 64}
īśvara uvāca | [MPur, 64 1.1]
tathaivānyāṃ pravakṣyāmi tṛtīyāṃ pāpanāśinīm | [MPur, 64 1.2]
nāmnā ca loke vikhyātām ārdrānandakarīmimām | [MPur, 64 1.3]
yadā śuklatṛtīyāyāmāṣāḍharkṣaṃ bhavetkvacit | [MPur, 64 2.1]
brahmarkṣaṃ vā mṛgarkṣaṃ vā hasto mūlamathāpi vā | [MPur, 64 2.2]
darbhagandhodakaiḥ snānaṃ tadā samyaksamācaret | [MPur, 64 2.3]
śuklamālyāmbaradharaḥ śuklagandhānulepanaḥ | [MPur, 64 3.1]
bhavānīmarcayedbhaktyā śuklapuṣpaiḥ sugandhibhiḥ | [MPur, 64 3.2]
mahādevena sahitāmupaviṣṭāṃ mahāsane | [MPur, 64 3.3]
vāsudevyai namaḥ pādau śaṃkarāya namo haram | [MPur, 64 4.1]
jaṅghe śokavināśinyai ānandāya namaḥ prabho | [MPur, 64 4.2]
rambhāyai pūjayedūrū śivāya ca pinākinaḥ | [MPur, 64 5.1]
adityai ca kaṭiṃ devyāḥ śūlinaḥ śūlapāṇaye | [MPur, 64 5.2]
mādhavyai ca tathā nābhimatha śambhorbhavāya ca | [MPur, 64 6.1]
stanāvānandakāriṇyai śaṃkarasyendudhāriṇe | [MPur, 64 6.2]
utkaṇṭhinyai namaḥ kaṇṭhaṃ nīlakaṇṭhāya vai haram | [MPur, 64 7.1]
karāvutpaladhāriṇyai rudrāya ca jagatpate | [MPur, 64 7.2]
bāhū ca parirambhiṇyai triśūlāya harasya ca | [MPur, 64 7.3]
devyā mukhaṃ vilāsinyai vṛṣeśāya punarvibhoḥ | [MPur, 64 8.1]
smitaṃ sasmeralīlāyai viśvavaktrāya vai vibho | [MPur, 64 8.2]
netre madanavāsinyai viśvadhāmne triśūlinaḥ | [MPur, 64 9.1]
bhruvau nṛtyapriyāyai tu tāṇḍaveśāya śūlinaḥ | [MPur, 64 9.2]
devyā lalāṭamindrāṇyai havyavāhāya vai vibhoḥ | [MPur, 64 10.1]
svāhāyai mukuṭaṃ devyā vibhorgaṅgādharāya vai | [MPur, 64 10.2]
viśvakāyau viśvamukhau viśvapādakarau śivau | [MPur, 64 11.1]
prasannavadanau vande pārvatīparameśvarau | [MPur, 64 11.2]
evaṃ sampūjya vidhivadagrataḥ śivayoḥ punaḥ | [MPur, 64 12.1]
padmotpalāni rajasā nānāvarṇena kārayet | [MPur, 64 12.2]
śaṅkhacakre sakaṭake svastikāṅkuśacāmarān | [MPur, 64 13.1]
yāvantaḥ pāṃsavastatra rajasaḥ patitā bhuvi | [MPur, 64 13.2]
tāvadvarṣasahasrāṇi śivaloke mahīyate | [MPur, 64 13.3]
catvāri ghṛtapātrāṇi sahiraṇyāni śaktitaḥ | [MPur, 64 14.1]
dattvā dvijāya karakamudakānnasamanvitam | [MPur, 64 14.2]
pratipakṣaṃ caturmāsaṃ yāvadetannivedayet | [MPur, 64 14.3]
tatastu caturo māsānpūrvavatkarakopari | [MPur, 64 15.1]
catvāri saktupātrāṇi tilapātrāṇyataḥ param | [MPur, 64 15.2]
gandhodakaṃ puṣpavāri candanaṃ kuṅkumodakam | [MPur, 64 16.1]
apakvaṃ dadhi dugdhaṃ ca gośṛṅgodakameva ca | [MPur, 64 16.2]
piṣṭodakaṃ tathā vāri kuṣṭhacūrṇānvitaṃ punaḥ | [MPur, 64 17.1]
uśīrasalilaṃ tadvad yavacūrṇodakaṃ punaḥ | [MPur, 64 17.2]
tilodakaṃ ca saṃprāśya svapenmārgaśirādiṣu | [MPur, 64 18.1]
māseṣu pakṣadvitayaṃ prāśanaṃ samudāhṛtam | [MPur, 64 18.2]
sarvatra śuklapuṣpāṇi praśastāni sadārcane | [MPur, 64 19.1]
dānakāle ca sarvatra mantrametamudīrayet | [MPur, 64 19.2]
gaurī me prīyatāṃ nityamaghanāśāya maṅgalā | [MPur, 64 20.1]
saubhāgyāyāstu lalitā bhavānī sarvasiddhaye | [MPur, 64 20.2]
saṃvatsarānte lavaṇaṃ guḍakumbhaṃ ca sarjikām | [MPur, 64 21.1]
candanaṃ netrapaṭṭaṃ ca sahiraṇyāmbujena tu | [MPur, 64 21.2]
umāmaheśvaraṃ haimaṃ tadvadikṣuphalairyutam | [MPur, 64 22.1]
satūlāvaraṇāṃ śayyāṃ saviśrāmāṃ nivedayet | [MPur, 64 22.2]
sapatnīkāya viprāya gaurī me prīyatāmiti | [MPur, 64 22.3]
ārdrānandakarī nāmnā tṛtīyaiṣā sanātanī | [MPur, 64 23.1]
yāmupoṣya naro yāti śambhoryatparamaṃ padam | [MPur, 64 23.2]
iha loke sadānandamāpnoti dhanasampadaḥ | [MPur, 64 24.1]
āyurārogyasampattyā na kaścicchokamāpnuyāt | [MPur, 64 24.2]
nārī vā kurute yā tu kumārī vidhavā ca yā | [MPur, 64 25.1]
sāpi tatphalamāpnoti devyanugrahalālitā | [MPur, 64 25.2]
pratipakṣamupoṣyaivaṃ mantrārcanavidhānavit | [MPur, 64 26.1]
rudrāṇīlokamabhyeti punarāvṛttidurlabham | [MPur, 64 26.2]
ya idaṃ śṛṇuyānnityaṃ śrāvayedvāpi mānavaḥ | [MPur, 64 27.1]
śakraloke sa gandharvaiḥ pūjyate'pi yugatrayam | [MPur, 64 27.2]
ānandadāṃ sakaladuḥkhaharāṃ tṛtīyāṃ yā strī karotyavidhavā vidhavātha vāpi | [MPur, 64 28.1]
sā sve gṛhe sukhaśatānyanubhūya bhūyo gaurīpadaṃ sadayitā dayitā prayāti | [MPur, 64 28.2]
{MPur, 65}
īśvara uvāca | [MPur, 65 1.1]
athānyāmapi vakṣyāmi tṛtīyāṃ sarvakāmadām | [MPur, 65 1.2]
yasyāṃ dattaṃ hutaṃ japtaṃ sarvaṃ bhavati cākṣayam | [MPur, 65 1.3]
vaiśākhaśuklapakṣe tu tṛtīyā yairupoṣitā | [MPur, 65 2.1]
akṣayaṃ phalamāpnoti sarvasya sukṛtasya ca | [MPur, 65 2.2]
sā tathā kṛttikopetā viśeṣeṇa supūjitā | [MPur, 65 3.1]
tatra dattaṃ hutaṃ japtaṃ sarvamakṣayamucyate | [MPur, 65 3.2]
akṣayā saṃtatistasyāstasyāṃ sukṛtamakṣayam | [MPur, 65 4.1]
akṣataiḥ pūjyate viṣṇustena sāpyakṣayā smṛtā | [MPur, 65 4.2]
akṣataistu narāḥ snātā viṣṇordattvā tathākṣatān | [MPur, 65 4.3]
vipreṣu dattvā tāneva tathā saktūn susaṃkṛtān | [MPur, 65 5.1]
yathānnabhuṅmahābhāgaḥ phalamakṣayyamaśnute | [MPur, 65 5.2]
ekāmapyuktavatkṛtvā tṛtīyāṃ vidhivannaraḥ | [MPur, 65 6.1]
etāsāmapi sarvāsāṃ tṛtīyānāṃ phalaṃ bhavet | [MPur, 65 6.2]
tṛtīyāyāṃ samabhyarcya sopavāso janārdanam | [MPur, 65 7.1]
rājasūyaphalaṃ prāpya gatimagryāṃ ca vindati | [MPur, 65 7.2]
{MPur, 66}
manuruvāca | [MPur, 66 1.1]
madhurā bhāratī kena vratena madhusūdana | [MPur, 66 1.2]
tathaiva janasaubhāgyamatividyāsu kauśalam | [MPur, 66 1.3]
abhedaścāpi dampatyostathā bandhujanena ca | [MPur, 66 2.1]
āyuśca vipulaṃ puṃsāṃ tanme kathaya mādhava | [MPur, 66 2.2]
matsya uvāca | [MPur, 66 3.1]
samyakpṛṣṭaṃ tvayā rājañchṛṇu sārasvataṃ vratam | [MPur, 66 3.2]
yasya saṃkīrtanādeva tuṣyatīha sarasvatī | [MPur, 66 3.3]
yo yadbhaktaḥ pumānkuryādetadvratamanuttamam | [MPur, 66 4.1]
tadvāsarādau sampūjya viprānetānsamācaret | [MPur, 66 4.2]
athavādityavāreṇa grahatārābalena ca | [MPur, 66 5.1]
pāyasaṃ bhojayedviprānkṛtvā brāhmaṇavācanam | [MPur, 66 5.2]
śuklavastrāṇi dattvā ca sahiraṇyāni śaktitaḥ | [MPur, 66 6.1]
gāyatrīṃ pūjayedbhaktyā śuklamālyānulepanaiḥ | [MPur, 66 6.2]
yathā na devi bhagavānbrahmaloke pitāmahaḥ | [MPur, 66 7.1]
tvāṃ parityajya saṃtiṣṭhettathā bhava varapradā | [MPur, 66 7.2]
vedāḥ śāstrāṇi sarvāṇi gītanṛtyādikaṃ ca yat | [MPur, 66 8.1]
na vihīnaṃ tvayā devi tathā me santu siddhayaḥ | [MPur, 66 8.2]
lakṣmīrmedhā dharā puṣṭirgaurī tuṣṭiḥ prabhā matiḥ | [MPur, 66 9.1]
etābhiḥ pāhi cāṣṭābhistanubhirmāṃ sarasvati | [MPur, 66 9.2]
evaṃ sampūjya gāyatrīṃ vīṇākṣamaṇidhāriṇīm | [MPur, 66 10.1]
śuklapuṣpākṣatair bhaktyā sakamaṇḍalupustakām | [MPur, 66 10.2]
maunavratena bhuñjīta sāyaṃ prātastu dharmavit | [MPur, 66 10.3]
pañcamyāṃ pratipakṣaṃ ca pūjayedbrahmavāsinīm | [MPur, 66 11.1]
tathaiva taṇḍulaprasthaṃ ghṛtapātreṇa saṃyutam | [MPur, 66 11.2]
kṣīraṃ dadyāddhiraṇyaṃ ca gāyatrī prīyatāmiti | [MPur, 66 11.3]
saṃdhyāyāṃ ca tathā maunametatkurvansamācaret | [MPur, 66 12.1]
nāntarā bhojanaṃ kuryādyāvanmāsāstrayodaśa | [MPur, 66 12.2]
samāpte tu vrate kuryādbhojanaṃ śuklataṇḍulaiḥ | [MPur, 66 13.1]
pūrvaṃ savastrayugmaṃ ca dadyādviprāya bhojanam | [MPur, 66 13.2]
devyā vitānaṃ ghaṇṭāṃ ca sitanetre payasvinīm | [MPur, 66 14.1]
candanaṃ vastrayugmaṃ ca dadyācca śikharaṃ punaḥ | [MPur, 66 14.2]
tathopadeṣṭāramapi bhaktyā sampūjayedgurum | [MPur, 66 15.1]
vittaśāṭhyena rahito vastramālyānulepanaiḥ | [MPur, 66 15.2]
anena vidhinā yastu kuryātsārasvataṃ vratam | [MPur, 66 16.1]
vidyāvānarthasaṃyukto raktakaṇṭhaśca jāyate | [MPur, 66 16.2]
sarasvatyāḥ prasādena brahmaloke mahīyate | [MPur, 66 17.1]
nārī vā kurute yā tu sāpi tatphalagāminī | [MPur, 66 17.2]
brahmaloke vased rājanyāvat kalpāyutatrayam | [MPur, 66 18]
sārasvataṃ vrataṃ yastu śṛṇuyādapi yaḥ paṭhet | [MPur, 66 19.1]
vidyādharapure so'pi vasetkalpāyutatrayam | [MPur, 66 19.2]
{MPur, 67}
candrādityoparāge tu yatsnānamabhidhīyate | [MPur, 67 1.1]
tadahaṃ śrotumicchāmi dravyamantravidhānavit | [MPur, 67 1.2]
matsya uvāca | [MPur, 67 2.1]
yasya rāśiṃ samāsādya bhavedgrahaṇasamplavaḥ | [MPur, 67 2.2]
tasya snānaṃ pravakṣyāmi mantrauṣadhavidhānataḥ | [MPur, 67 2.3]
candroparāgaṃ samprāpya kṛtvā brāhmaṇavācanam | [MPur, 67 3.1]
sampūjya caturo viprāñśuklamālyānulepanaiḥ | [MPur, 67 3.2]
pūrvamevoparāgasya samāsādyauṣadhādikam | [MPur, 67 4.1]
sthāpayec caturaḥ kumbhānavraṇānsāgarāniti | [MPur, 67 4.2]
gajāśvarathyāvalmīkasaṃgamāddhradagokulāt | [MPur, 67 5.1]
rājadvārapradeśācca mṛdamānīya cākṣipet | [MPur, 67 5.2]
pañcagavyaṃ ca kumbheṣu śuddhamuktāphalāni ca | [MPur, 67 6.1]
rocanāṃ padmaśaṅkhau ca pañcaratnasamanvitam | [MPur, 67 6.2]
sphaṭikaṃ candanaṃ śvetaṃ tīrthavāri sasarṣapam | [MPur, 67 7.1]
rājadantaṃ sakumudaṃ tathaivośīraguggulam | [MPur, 67 7.2]
etatsarvaṃ vinikṣipya kumbheṣvāvāhayetsurān | [MPur, 67 7.3]
sarve samudrāḥ saritastīrthāni jaladā nadāḥ | [MPur, 67 8.1]
āyāntu yajamānasya duritakṣayakārakāḥ | [MPur, 67 8.2]
yo'sau vajradharo deva ādityānāṃ prabhurmataḥ | [MPur, 67 9.1]
sahasranayanaścendro grahapīḍāṃ vyapohatu | [MPur, 67 9.2]
mukhaṃ yaḥ sarvadevānāṃ saptārciramitadyutiḥ | [MPur, 67 10.1]
candroparāgasambhūtāmagniḥ pīḍāṃ vyapohatu | [MPur, 67 10.2]
yaḥ karmasākṣī bhūtānāṃ dharmo mahiṣavāhanaḥ | [MPur, 67 11.1]
yamaścandroparāgotthāṃ mama pīḍāṃ vyapohatu | [MPur, 67 11.2]
sa rakṣogaṇādhipaḥ sākṣātpralayānalasaṃnibhaḥ | [MPur, 67 12.1]
khaḍgavyagro 'tibhīmaśca rakṣaḥpīḍāṃ vyapohatu | [MPur, 67 12.2]
nāgapāśadharo devaḥ sākṣānmakaravāhanaḥ | [MPur, 67 13.1]
sa jalādhipatiś candragrahapīḍāṃ vyapohatu | [MPur, 67 13.2]
prāṇarūpeṇa yo lokānpāti kṛṣṇamṛgapriyaḥ | [MPur, 67 14.1]
vāyuścandroparāgotthāṃ pīḍāmatra vyapohatu | [MPur, 67 14.2]
yo'sau nidhipatirdevaḥ khaḍgaśūlagadādharaḥ | [MPur, 67 15.1]
candroparāgakaluṣaṃ dhanado me vyapohatu | [MPur, 67 15.2]
yo'sāvindudharo devaḥ pinākī vṛṣavāhanaḥ | [MPur, 67 16.1]
candroparāgajāṃ pīḍāṃ vināśayatu śaṃkaraḥ | [MPur, 67 16.2]
trailokye yāni bhūtāni sthāvarāṇi carāṇi ca | [MPur, 67 17.1]
brahmaviṣṇvarkayuktāni tāni pāpaṃ dahantu vai | [MPur, 67 17.2]
evamāmantrya taiḥ kumbhairabhiṣikto guṇānvitaiḥ | [MPur, 67 18.1]
ṛgyajuḥsāmamantraiśca śuklamālyānulepanaiḥ | [MPur, 67 18.2]
pūjayedvastragodānairbrāhmaṇāniṣṭadevatāḥ | [MPur, 67 18.3]
etāneva tato mantrānvilikhet karakānvitān | [MPur, 67 19.1]
vastrapaṭṭe'thavā padme pañcaratnasamanvitān | [MPur, 67 19.2]
yajamānasya śirasi nidadhyuste dvijottamāḥ | [MPur, 67 20.1]
tato'tivāhayedvelāmuparāgānugāminīm | [MPur, 67 20.2]
prāṅmukhaḥ pūjayitvā tu namasyanniṣṭadevatām | [MPur, 67 21.1]
candragrahe vinirvṛtte kṛtagodānamaṅgalaḥ | [MPur, 67 21.2]
kṛtasnānāya taṃ paṭṭaṃ brāhmaṇāya nivedayet | [MPur, 67 21.3]
anena vidhinā yastu grahasnānaṃ samācaret | [MPur, 67 22.1]
na tasya grahapīḍā syānna ca bandhujanakṣayaḥ | [MPur, 67 22.2]
paramāṃ siddhimāpnoti punarāvṛttidurlabhām | [MPur, 67 23.1]
sūryagrahe sūryanāma sadā mantreṣu kīrtayet | [MPur, 67 23.2]
adhikāḥ padmarāgāḥ syuḥ kapilāṃ ca suśobhanām | [MPur, 67 24.1]
prayacchecca niśāṃ patye candrasūryoparāgayoḥ | [MPur, 67 24.2]
ya idaṃ śṛṇuyānnityaṃ śrāvayedvāpi mānavaḥ | [MPur, 67 25.1]
sarvapāpavinirmuktaḥ śakraloke mahīyate | [MPur, 67 25.2]
{MPur, 68}
nārada uvāca | [MPur, 68 1.1]
kimudvegādbhute kṛtyamalakṣmīḥ kena hanyate | [MPur, 68 1.2]
mṛtavatsābhiṣekādikāryeṣu ca kimiṣyate | [MPur, 68 1.3]
śrībhagavānuvāca | [MPur, 68 2.1]
purā kṛtāni pāpāni phalantyasmiṃstapodhana | [MPur, 68 2.2]
rogadaurgatyarūpeṇa tathaiveṣṭavadhena ca | [MPur, 68 2.3]
tadvighātāya vakṣyāmi sadā kalpāṇakārakam | [MPur, 68 3.1]
saptamīsnapanaṃ nāma janapīḍāvināśanam | [MPur, 68 3.2]
bālānāṃ maraṇaṃ yatra kṣīrapāṇāṃ pradṛśyate | [MPur, 68 4.1]
tadvadvṛddhāturāṇāṃ ca yauvane cāpi vartatām | [MPur, 68 4.2]
śāntaye tatra vakṣyāmi mṛtavatsābhiṣecanam | [MPur, 68 5.1]
etad evādbhutodvegacittabhramavināśanam | [MPur, 68 5.2]
bhaviṣyati ca vārāho yatra kalpastapodhana | [MPur, 68 6.1]
vaivasvataśca tatrāpi yadā tu manuruttamaḥ | [MPur, 68 6.2]
bhaviṣyati ca tatraiva pañcaviṃśatimaṃ yadā | [MPur, 68 7.1]
kṛtaṃ nāma yugaṃ tatra haihayānvayavardhanaḥ | [MPur, 68 7.2]
bhavitā nṛpatirvīraḥ kṛtavīryaḥ pratāpavān | [MPur, 68 7.3]
sa saptadvīpamakhilaṃ pālayiṣyati bhūtalam | [MPur, 68 8.1]
yāvadvarṣasahasrāṇi saptasaptati nārada | [MPur, 68 8.2]
jātamātraṃ ca tasyāpi yāvatputraśataṃ tathā | [MPur, 68 9.1]
cyavanasya tu śāpena vināśamapayāsyati | [MPur, 68 9.2]
sahasrabāhuśca yadā bhavitā tasya vai sutaḥ | [MPur, 68 10.1]
kuraṅganayanaḥ śrīmānsambhūto nṛpalakṣaṇaiḥ | [MPur, 68 10.2]
kṛtavīryastadārādhya sahasrāṃśuṃ divākaram | [MPur, 68 11.1]
upavāsairvratairdivyairvedasūktaiśca nārada | [MPur, 68 11.2]
putrasya jīvanāyālametatsnānamavāpsyati | [MPur, 68 11.3]
kṛtavīryeṇa vai pṛṣṭa idaṃ vakṣyati bhāskaraḥ | [MPur, 68 12.1]
aśeṣaduṣṭaśamanaṃ sadā kalmaṣanāśanam | [MPur, 68 12.2]
sūrya uvāca | [MPur, 68 13.1]
alaṃ kleśena mahatā putrastava narādhipa | [MPur, 68 13.2]
bhaviṣyati ciraṃjīvī kiṃtu kalmaṣanāśanam | [MPur, 68 13.3]
saptamīsnapanaṃ vakṣye sarvalokahitāya vai | [MPur, 68 14.1]
jātasya mṛtavatsāyāḥ saptame māsi nārada | [MPur, 68 14.2]
athavā śuklasaptamyāmetatsarvaṃ praśasyate | [MPur, 68 14.3]
grahatārābalaṃ labdhvā kṛtvā brāhmaṇavācanam | [MPur, 68 15.1]
bālasya janmanakṣatraṃ varjayettāṃ tithiṃ budhaḥ | [MPur, 68 15.2]
tadvadvṛddhāturāṇāṃ ca kṛtyaṃ syāditareṣu ca | [MPur, 68 15.3]
gomayenānuliptāyāṃ bhūmāvekāgnivattadā | [MPur, 68 16.1]
taṇḍulai raktaśālīyaiścaruṃ gokṣīrasaṃyutam | [MPur, 68 16.2]
nirvapetsūryarudrābhyāṃ tanmantrābhyāṃ vidhānataḥ | [MPur, 68 16.3]
kīrtayetsūryadevatyaṃ saptarcaṃ ca ghṛtāhutīḥ | [MPur, 68 17.1]
juhuyādrudrasūktena tadvadrudrāya nārada | [MPur, 68 17.2]
hotavyāḥ samidhaścātra tathaivārkapalāśayoḥ | [MPur, 68 18.1]
yavakṛṣṇatilairhomaḥ kartavyo'ṣṭaśataṃ punaḥ | [MPur, 68 18.2]
vyāhṛtībhistathājyena tathaivāṣṭaśataṃ punaḥ | [MPur, 68 19.1]
hutvā snānaṃ ca kartavyaṃ maṅgalaṃ yena dhīmatā | [MPur, 68 19.2]
vipreṇa vedaviduṣā vidhivaddarbhapāṇinā | [MPur, 68 20.1]
sthāpayitvā tu caturaḥ kumbhānkoṇeṣu śobhanān | [MPur, 68 20.2]
pañcamaṃ ca punarmadhye dadhyakṣatavibhūṣitam | [MPur, 68 21.1]
sthāpayedavraṇaṃ kumbhaṃ saptarcenābhimantritam | [MPur, 68 21.2]
saureṇa tīrthatoyena pūrṇaṃ ratnasamanvitam | [MPur, 68 22.1]
sarvānsarvauṣadhairyuktānpañcagavyasamanvitān | [MPur, 68 22.2]
pañcaratnaphalaiḥ puṣpairvāsobhiḥ pariveṣṭayet | [MPur, 68 22.3]
gajāśvarathyāvalmīkātsaṃgamāddhradagokulāt | [MPur, 68 23.1]
saṃśuddhāṃ mṛdamānīya sarveṣveva vinikṣipet | [MPur, 68 23.2]
caturṣvapi ca kumbheṣu ratnagarbheṣu madhyamam | [MPur, 68 24.1]
gṛhītvā brāhmaṇastatra saurānmantrānudīrayet | [MPur, 68 24.2]
nārībhiḥ saptasaṃkhyābhiravyaṅgāṅgībhiratra ca | [MPur, 68 25.1]
pūjitābhiryathāśaktyā mālyavastravibhūṣaṇaiḥ | [MPur, 68 25.2]
saviprābhiśca kartavyaṃ mṛtavatsābhiṣecanam | [MPur, 68 25.3]
ete'bhiṣekamantrāḥ | [MPur, 68 26.1]
dīrghāyurastu bālo'yaṃ jīvatputrā ca bhāminī | [MPur, 68 26.2]
ādityaścandramāḥ sārdhaṃ grahanakṣatramaṇḍalaiḥ | [MPur, 68 26.3]
saśakrā lokapālā vai brahmaviṣṇumaheśvarāḥ | [MPur, 68 27.1]
te te cānye ca devaughāḥ sadā pāntu kumārakam | [MPur, 68 27.2]
mitraḥ śanirvā hutabhugye ca bālagrahāḥ kvacit | [MPur, 68 28.1]
pīḍāṃ kurvantu bālasya mā māturjanakasya vai | [MPur, 68 28.2]
tataḥ śuklāmbaradharā kumārapatisaṃyutā | [MPur, 68 29.1]
saptakaṃ pūjayedbhaktyā strīṇāmatha guruṃ punaḥ | [MPur, 68 29.2]
kāñcanīṃ ca tataḥ kuryāttāmrapātroparisthitām | [MPur, 68 30.1]
pratimāṃ dharmarājasya gurave vinivedayet | [MPur, 68 30.2]
vastrakāñcanaratnaughairbhakṣyaiḥ saghṛtapāyasaiḥ | [MPur, 68 31.1]
pūjayedbrāhmaṇāṃstadvadvittaśāṭhyavivarjitaḥ | [MPur, 68 31.2]
bhuktvā ca guruṇā ceyam uccāryā mantrasaṃtatiḥ | [MPur, 68 32.1]
dīrghāyurastu bālo'yaṃ yāvadvarṣaśataṃ sukhī | [MPur, 68 32.2]
yatkiṃcidasya duritaṃ tatkṣiptaṃ vaḍavānale | [MPur, 68 33.1]
brahmā rudro vasuḥ skando viṣṇuḥ śakro hutāśanaḥ | [MPur, 68 33.2]
rakṣantu sarve duṣṭebhyo varadāḥ santu sarvadā | [MPur, 68 34.1]
evamādīni vākyāni vadantaṃ pūjayedgurum | [MPur, 68 34.2]
śaktitaḥ kapilāṃ dadyātpraṇamya ca visarjayet | [MPur, 68 35.1]
caruṃ ca putrasahitā praṇamya raviśaṃkarau | [MPur, 68 35.2]
hutaśeṣaṃ tadāśnīyādādityāya namo'stviti | [MPur, 68 36.1]
idamevādbhutodvegaduḥsvapneṣu praśasyate | [MPur, 68 36.2]
karturjanmadinarkṣaṃ ca tyaktvā sampūjayetsadā | [MPur, 68 37.1]
śāntyarthaṃ śuklasaptamyāmetatkurvanna sīdati | [MPur, 68 37.2]
sadānena vidhānena dīrghāyurabhavannaraḥ | [MPur, 68 38.1]
saṃvatsarāṇāmayutaṃ śaśāsa pṛthivīmimām | [MPur, 68 38.2]
puṇyaṃ pavitramāyuṣyaṃ saptamīsnapanaṃ raviḥ | [MPur, 68 39.1]
kathayitvā dvijaśreṣṭha tatraivāntaradhīyata | [MPur, 68 39.2]
etatsarvaṃ samākhyātaṃ saptamīsnānamuttamam | [MPur, 68 40.1]
sarvaduṣṭopaśamanaṃ bālānāṃ paramaṃ hitam | [MPur, 68 40.2]
ārogyaṃ bhāskarādiccheddhanamiccheddhutāśanāt | [MPur, 68 41.1]
īśvarājjñānam anvicchenmokṣam icchejjanārdanāt | [MPur, 68 41.2]
etanmahāpātakanāśanaṃ syātparaṃ hitaṃ bālavivardhanaṃ ca | [MPur, 68 42.1]
śṛṇoti yaścainam ananyacetās tasyāpi siddhiṃ munayo vadanti | [MPur, 68 42.2]
{MPur, 69}
matsya uvāca | [MPur, 69 1.1]
purā rathaṃtare kalpe paripṛṣṭo mahātmanā | [MPur, 69 1.2]
mandarastho mahādevaḥ pinākī brahmaṇā svayam | [MPur, 69 1.3]
brahmovāca | [MPur, 69 2.1]
kathamārogyamaiśvaryamanantamamareśvara | [MPur, 69 2.2]
svalpena tapasā deva bhavenmokṣo'thavā nṛṇām | [MPur, 69 2.3]
kimajñātaṃ mahādeva tvatprasādādadhokṣaja | [MPur, 69 3.1]
svalpakenātha tapasā mahatphalamihocyatām | [MPur, 69 3.2]
matsya uvāca | [MPur, 69 4.1]
evaṃ pṛṣṭaḥ sa viśvātmā brahmaṇā lokabhāvanaḥ | [MPur, 69 4.2]
umāpatiruvācedaṃ manasaḥ prītikārakam | [MPur, 69 4.3]
īśvara uvāca | [MPur, 69 5.1]
asmādrathaṃtarātkalpāttrayoviṃśāt punaryadā | [MPur, 69 5.2]
vārāho bhavitā kalpastasya manvantare śubhe | [MPur, 69 5.3]
vaivasvatākhye saṃjāte saptame saptalokakṛt | [MPur, 69 6.1]
dvāparākhyaṃ yugaṃ tadvad aṣṭāviṃśatimaṃ jaguḥ | [MPur, 69 6.2]
tasyānte sa mahādevo vāsudevo janārdanaḥ | [MPur, 69 7.1]
bhārāvataraṇārthāya tridhā viṣṇurbhaviṣyati | [MPur, 69 7.2]
dvaipāyana ṛṣistadvadrauhiṇeyo'tha keśavaḥ | [MPur, 69 8.1]
kaṃsādidarpamathanaḥ keśavaḥ kleśanāśanaḥ | [MPur, 69 8.2]
purīṃ dvāravatīṃ nāma sāmprataṃ yā kuśasthalī | [MPur, 69 9.1]
divyānubhāvasaṃyuktāmadhivāsāya śārṅgiṇaḥ | [MPur, 69 9.2]
tvaṣṭā mamājñayā tadvatkariṣyati jagatpateḥ | [MPur, 69 9.3]
tasyāṃ kadācidāsīnaḥ sabhāyāmamitadyutiḥ | [MPur, 69 10.1]
bhāryābhirvṛṣṇibhiścaiva bhūbhṛdbhir bhūridakṣiṇaiḥ | [MPur, 69 10.2]
kurubhirdevagandharvairabhitaḥ kaiṭabhārdanaḥ | [MPur, 69 11.1]
pravṛttāsu purāṇīṣu dharmasambandhinīṣu ca | [MPur, 69 11.2]
kathānte bhīmasenena paripṛṣṭaḥ pratāpavān | [MPur, 69 12.1]
tvayā pṛṣṭasya dharmasya rahasyasyāsya bhedakṛt | [MPur, 69 12.2]
bhavitā sa tadā brahmankartā caiva vṛkodaraḥ | [MPur, 69 13.1]
pravartako'sya dharmasya pāṇḍuputro mahābalaḥ | [MPur, 69 13.2]
yasya tīkṣṇo vṛko nāma jaṭhare havyavāhanaḥ | [MPur, 69 14.1]
mayā dattaḥ sa dharmātmā tena cāsau vṛkodaraḥ | [MPur, 69 14.2]
matimānmānaśīlaśca nāgāyutabalo mahān | [MPur, 69 15.1]
bhaviṣyatyajaraḥ śrīmānkandarpa iva rūpavān | [MPur, 69 15.2]
dhārmikasyāpyaśaktasya tīvrāgnitvādupoṣaṇe | [MPur, 69 16.1]
idaṃ vratamaśeṣāṇāṃ vratānāmadhikaṃ yataḥ | [MPur, 69 16.2]
kathayiṣyati viśvātmā vāsudevo jagadguruḥ | [MPur, 69 17.1]
aśeṣayajñaphaladam aśeṣāghavināśanam | [MPur, 69 17.2]
aśeṣaduṣṭaśamanamaśeṣasurapūjitam | [MPur, 69 18.1]
pavitrāṇāṃ pavitraṃ ca maṅgalānāṃ ca maṅgalam | [MPur, 69 18.2]
bhaviṣyaṃ ca bhaviṣyāṇāṃ purāṇānāṃ purātanam | [MPur, 69 18.3]
vāsudeva uvāca | [MPur, 69 19.1]
yadyaṣṭamīcaturdaśyordvādaśīṣvatha bhārata | [MPur, 69 19.2]
anyeṣvapi dinarkṣeṣu na śaktastvam upoṣitum | [MPur, 69 19.3]
tataḥ puṇyāṃ tithimimāṃ sarvapāpapraṇāśinīm | [MPur, 69 20.1]
upoṣya vidhinānena gaccha viṣṇoḥ paraṃ padam | [MPur, 69 20.2]
māghamāsasya daśamī yadā śuklā bhavettadā | [MPur, 69 21.1]
ghṛtenābhyañjanaṃ kṛtvā tilaiḥ snānaṃ samācaret | [MPur, 69 21.2]
tathaiva viṣṇumabhyarcya nabho nārāyaṇeti ca | [MPur, 69 22.1]
kṛṣṇāya pādau sampūjya śiraḥ sarvātmane namaḥ | [MPur, 69 22.2]
vaikuṇṭhāyeti vaikuṇṭhamuraḥ śrīvatsadhāriṇe | [MPur, 69 23.1]
śaṅkhine cakriṇe tadvadgadine varadāya vai | [MPur, 69 23.2]
sarve nārāyaṇasyaivaṃ saṃpūjyā bāhavaḥ kramāt | [MPur, 69 23.3]
dāmodarāyetyudaraṃ meḍhraṃ pañcaśarāya vai | [MPur, 69 24.1]
ūrū saubhāgyanāthāya jānunī bhūtadhāriṇe | [MPur, 69 24.2]
namo nīlāya vai jaṅghe pādau viśvasṛje namaḥ | [MPur, 69 25.1]
namo devyai namaḥ śāntyai namo lakṣmyai namaḥ śriyai | [MPur, 69 25.2]
namaḥ puṣṭyai namastuṣṭyai dhṛṣṭyai hṛṣṭyai namo namaḥ | [MPur, 69 26.1]
namo vihaṃganāthāya vāyuvegāya pakṣiṇe | [MPur, 69 26.2]
viṣapramāthine nityaṃ garuḍaṃ cābhipūjayet | [MPur, 69 26.3]
evaṃ sampūjya govindamumāpativināyakau | [MPur, 69 27.1]
gandhairmālyaistathā dhūpairbhakṣyairnānāvidhairapi | [MPur, 69 27.2]
gavyena payasā siddhāṃ kṛsarāmatha vāgyataḥ | [MPur, 69 28.1]
sarpiṣā saha bhuktvā ca gatvā śatapadaṃ budhaḥ | [MPur, 69 28.2]
naiyagrodhaṃ dantakāṣṭhamathavā khādiraṃ budhaḥ | [MPur, 69 29.1]
gṛhītvā dhāvayeddantānācāntaḥ prāgudaṅmukhaḥ | [MPur, 69 29.2]
brūyāt sāyantanīṃ kṛtvā saṃdhyāmastamite ravau | [MPur, 69 30.1]
namo nārāyaṇāyeti tvāmahaṃ śaraṇaṃ gataḥ | [MPur, 69 30.2]
ekādaśyāṃ nirāhāraḥ samabhyarcya ca keśavam | [MPur, 69 31.1]
rātriṃ ca sakalāṃ sthitvā snānaṃ ca payasā tathā | [MPur, 69 31.2]
sarpiṣā cāpi dahanaṃ hutvā brāhmaṇapuṃgavaiḥ | [MPur, 69 32.1]
sahaiva puṇḍarīkākṣa dvādaśyāṃ kṣīrabhojanam | [MPur, 69 32.2]
kariṣyāmi yatātmāhaṃ nirvighnenāstu tacca me | [MPur, 69 33.1]
evamuktvā svapedbhūmāvitihāsakathāṃ punaḥ | [MPur, 69 33.2]
śrutvā prabhāte saṃjāte nadīṃ gatvā viśāṃ pate | [MPur, 69 34.1]
snānaṃ kṛtvā mṛdā tadvatpāṣaṇḍān abhivarjayet | [MPur, 69 34.2]
upāsya saṃdhyāṃ vidhivatkṛtvā ca pitṛtarpaṇam | [MPur, 69 35.1]
praṇamya ca hṛṣīkeśaṃ saptalokaikamīśvaram | [MPur, 69 35.2]
gṛhasya purato bhaktyā maṇḍapaṃ kārayedbudhaḥ | [MPur, 69 36.1]
daśahastamathāṣṭau vā karānkuryādviśāṃ pate | [MPur, 69 36.2]
caturhastāṃ śubhāṃ kuryādvedīmariniṣūdana | [MPur, 69 37.1]
caturhastapramāṇaṃ ca vinyasettatra toraṇam | [MPur, 69 37.2]
āropya kalaśaṃ tatra dikpālānpūjayettataḥ | [MPur, 69 38.1]
chidreṇa jalasampūrṇamatha kṛṣṇājinasthitaḥ | [MPur, 69 38.2]
tasya dhārāṃ ca śirasā dhārayetsakalāṃ niśām | [MPur, 69 38.3]
tathaiva viṣṇoḥ śirasi kṣīradhārāṃ prapātayet | [MPur, 69 39.1]
aratnimātraṃ kuṇḍaṃ ca kuryāttatra trimekhalam | [MPur, 69 39.2]
yonivaktraṃ ca tatkṛtvā brāhmaṇaiḥ yavasarpiṣī | [MPur, 69 40.1]
tilāṃśca viṣṇudevatyairmantrairekāgnivattadā | [MPur, 69 40.2]
hutvā ca vaiṣṇavaṃ samyakcaruṃ gokṣīrasaṃyutam | [MPur, 69 41.1]
niṣpāvārdhapramāṇāṃ vai dhārāmājyasya pātayet | [MPur, 69 41.2]
jalakumbhān mahāvīrya sthāpayitvā trayodaśa | [MPur, 69 42.1]
bhakṣyairnānāvidhairyuktānsitavastrairalaṃkṛtān | [MPur, 69 42.2]
yuktānaudumbaraiḥ pātraiḥ pañcaratnasamanvitān | [MPur, 69 43.1]
caturbhirbahvṛcairhomastatra kārya udaṅmukhaiḥ | [MPur, 69 43.2]
rudrajāpaścaturbhiśca yajurvedaparāyaṇaiḥ | [MPur, 69 44.1]
vaiṣṇavāni tu sāmāni caturaḥ sāmavedinaḥ | [MPur, 69 44.2]
ariṣṭavargasahitānyabhitaḥ paripāṭhayet | [MPur, 69 44.3]
evaṃ dvādaśa tānviprānvastramālyānulepanaiḥ | [MPur, 69 45.1]
pūjayedaṅgulīyaiśca kaṭakairhemasūtrakaiḥ | [MPur, 69 45.2]
vāsobhiḥ śayanīyaiśca vittaśāṭhyavivarjitaḥ | [MPur, 69 46.1]
evaṃ kṣapātivāhyā ca gītamaṅgalaniḥsvanaiḥ | [MPur, 69 46.2]
upādhyāyasya ca punardviguṇaṃ sarvameva tu | [MPur, 69 47.1]
tataḥ prabhāte vimale samutthāya trayodaśa | [MPur, 69 47.2]
gā vai dadyātkuruśreṣṭha sauvarṇamukhasaṃyutāḥ | [MPur, 69 48.1]
payasvinīḥ śīlavatīḥ kāṃsyadohasamanvitāḥ | [MPur, 69 48.2]
raupyakhurāḥ savastrāśca candanenābhiṣecitāḥ | [MPur, 69 49.1]
tāstu teṣāṃ tato bhaktyā bhakṣyabhojyānnatarpitān | [MPur, 69 49.2]
kṛtvā vai brāhmaṇān sarvānannairnānāvidhaistathā | [MPur, 69 50.1]
bhuktvā cākṣāralavaṇamātmanā ca visarjayet | [MPur, 69 50.2]
anugamya padānyaṣṭau putrabhāryāsamanvitaḥ | [MPur, 69 51.1]
prīyatāmatra deveśaḥ keśavaḥ kleśanāśanaḥ | [MPur, 69 51.2]
śivasya hṛdaye viṣṇurviṣṇośca hṛdaye śivaḥ | [MPur, 69 52.1]
yathāntaraṃ na paśyāmi tathā me svasti cāyuṣaḥ | [MPur, 69 52.2]
evamuccārya tānkumbhāngāścaiva śayanāni ca | [MPur, 69 53.1]
vāsāṃsi caiva sarveṣāṃ gṛhāṇi prāpayedbudhaḥ | [MPur, 69 53.2]
abhāve bahuśayyānāmekāmapi susaṃskṛtām | [MPur, 69 54.1]
śayyāṃ dadyāddvijāteśca sarvopaskarasaṃyutām | [MPur, 69 54.2]
itihāsapurāṇāni vācayitvātivāhayet | [MPur, 69 55.1]
taddinaṃ naraśārdūla ya icchedvipulāṃ śriyam | [MPur, 69 55.2]
tasmāttvaṃ sattvamālambya bhīmasena vimatsaraḥ | [MPur, 69 56.1]
kuru vratamidaṃ samyaksnehāttava mayeritam | [MPur, 69 56.2]
tvayā kṛtamidaṃ vīra tvannāmākhyaṃ bhaviṣyati | [MPur, 69 57.1]
sā bhīmadvādaśī hyeṣā sarvapāpaharā śubhā | [MPur, 69 57.2]
yā tu kalyāṇinī nāma purā kalpeṣu paṭhyate | [MPur, 69 57.3]
tvamādikartā bhava saukare'sminkalpe mahāvīravarapradhāna | [MPur, 69 58.1]
yasyāḥ smarankīrtanamapyaśeṣaṃ vinaṣṭapāpastridaśādhipaḥ syāt | [MPur, 69 58.2]
kṛtvā ca yāmapsarasām adhīśā veśyā kṛtā hyanyabhavāntareṣu | [MPur, 69 59.1]
ābhīrakanyātikutūhalena saivorvaśī samprati nākapṛṣṭhe | [MPur, 69 59.2]
jātāthavā vaiśyakulodbhavāpi pulomakanyā puruhūtapatnī | [MPur, 69 60.1]
tatrāpi tasyāḥ paricārikeyaṃ mama priyā samprati satyabhāmā | [MPur, 69 60.2]
snātaḥ purā maṇḍalameṣa tadvattejomayaṃ vedaśarīramāpa | [MPur, 69 61.1]
asyāṃ ca kalyāṇatithau vivasvānsahasradhāreṇa sahasraraśmiḥ | [MPur, 69 61.2]
idameva kṛtaṃ mahendramukhyair vasubhirdevasurāribhistathā tu | [MPur, 69 62.1]
phalamasya na śakyate'bhivaktuṃ yadi jihvāyutakoṭayo mukhe syuḥ | [MPur, 69 62.2]
kalikaluṣavidāriṇīmanantāmiti kathayiṣyati yādavendrasūnuḥ | [MPur, 69 63.1]
api narakagatānpitṝn aśeṣānalamuddhartumihaiva yaḥ karoti | [MPur, 69 63.2]
ya idamaghavidāraṇaṃ śṛṇoti bhaktyā paripaṭhatīha paropakārahetoḥ | [MPur, 69 64.1]
tithimiha sakalārthabhāṅnarendras tava caturānana sāmyatāmupaiti | [MPur, 69 64.2]
kalyāṇinī nāma purā babhūva yā dvādaśī māghadineṣu pūjyā | [MPur, 69 65.1]
sā pāṇḍuputreṇa kṛtā bhaviṣyatyanantapuṇyānagha bhīmapūrvā | [MPur, 69 65.2]
{MPur, 70}
brahmovāca | [MPur, 70 1.1]
varṇāśramāṇāṃ prabhavaḥ purāṇeṣu mayā śrutaḥ | [MPur, 70 1.2]
sadācārasya bhagavandharmaśāstraviniścayaḥ | [MPur, 70 1.3]
paṇyastrīṇāṃ sadācāraṃ śrotumicchāmi tattvataḥ | [MPur, 70 1.4]
īśvara uvāca | [MPur, 70 2.1]
tasminneva yuge brahmansahasrāṇi tu ṣoḍaśa | [MPur, 70 2.2]
vāsudevasya nārīṇāṃ bhaviṣyantyambujodbhava | [MPur, 70 2.3]
tābhirvasantasamaye kokilālikulākule | [MPur, 70 3.1]
puṣpite pavanotphullakahlārasarasastaṭe | [MPur, 70 3.2]
nirbharāpānagoṣṭhīṣu prasaktābhiralaṃkṛtaḥ | [MPur, 70 4.1]
kuraṅganayanaḥ śrīmānmālatīkṛtaśekharaḥ | [MPur, 70 4.2]
gacchansamīpamārgeṇa sāmbaḥ parapuraṃjayaḥ | [MPur, 70 5.1]
sākṣātkandarpo rūpeṇa sarvābharaṇabhūṣitaḥ | [MPur, 70 5.2]
anaṅgaśarataptābhiḥ sābhilāṣamavekṣitaḥ | [MPur, 70 6.1]
pravṛddho manmathastāsāṃ bhaviṣyati yadātmani | [MPur, 70 6.2]
tadāvekṣya jagannāthaḥ sarvato jñānacakṣuṣā | [MPur, 70 7.1]
śāpaṃ vakṣyati tāḥ sarvā vo hariṣyanti dasyavaḥ | [MPur, 70 7.2]
matparokṣaṃ yataḥ kāmalaulyādīdṛgvidhaṃ kṛtam | [MPur, 70 7.3]
tataḥ prasādito deva idaṃ vakṣyati śārṅgabhṛt | [MPur, 70 8.1]
tābhiḥ śāpābhitaptābhirbhagavān bhūtabhāvanaḥ | [MPur, 70 8.2]
uttārabhūtaṃ dāsatvaṃ samudrādbrāhmaṇapriyaḥ | [MPur, 70 9.1]
upadekṣyatyanantātmā bhāvikalyāṇakārakam | [MPur, 70 9.2]
bhavatīnām ṛṣirdālbhyo yadvrataṃ kathayiṣyati | [MPur, 70 10.1]
tadaivottāraṇāyālaṃ dāsatve'pi bhaviṣyati | [MPur, 70 10.2]
ityuktvā tāḥ pariṣvajya gato dvāravatīśvaraḥ | [MPur, 70 10.3]
tataḥ kālena mahatā bhārāvataraṇe kṛte | [MPur, 70 11.1]
nivṛtte mausale tadvatkeśave divamāgate | [MPur, 70 11.2]
śūnye yadukule sarvaiścaurairapi jite'rjune | [MPur, 70 12.1]
hṛtāsu kṛṣṇapatnīṣu dāsabhogyāsu cāmbudhau | [MPur, 70 12.2]
tiṣṭhantīṣu ca daurgatyasaṃtaptāsu caturmukha | [MPur, 70 13.1]
āgamiṣyati yogātmā dālbhyo nāma mahātapāḥ | [MPur, 70 13.2]
tāstamarghyeṇa sampūjya praṇipatya punaḥ punaḥ | [MPur, 70 14.1]
lālapyamānā bahuśo bāṣpaparyākulekṣaṇāḥ | [MPur, 70 14.2]
smarantyo vipulānbhogāndivyamālyānulepanān | [MPur, 70 15.1]
bhartāraṃ jagatāmīśamanantamaparājitam | [MPur, 70 15.2]
divyabhāvāṃ tāṃ ca purīṃ nānāratnagṛhāṇi ca | [MPur, 70 16.1]
dvārakāvāsinaḥ sarvāndevarūpānkumārakān | [MPur, 70 16.2]
praśnamevaṃ kariṣyanti munerabhimukhaṃ sthitāḥ | [MPur, 70 16.3]
striya ūcuḥ | [MPur, 70 17.1]
dasyubhirbhagavānsarvāḥ paribhuktā vayaṃ balāt | [MPur, 70 17.2]
svadharmāccyavane'smākamasminnaḥ śaraṇaṃ bhava | [MPur, 70 17.3]
ādiṣṭo'si purā brahmankeśavena ca dhīmatā | [MPur, 70 18.1]
kasmādīśena saṃyogaṃ prāpya veśyātvamāgatāḥ | [MPur, 70 18.2]
veśyānāmapi yo dharmastaṃ no brūhi tapodhana | [MPur, 70 19.1]
kathayiṣyatyatastāsāṃ sa dālbhyaścaikitāyanaḥ | [MPur, 70 19.2]
dālbhya uvāca | [MPur, 70 20.1]
jalakrīḍāvihāreṣu purā sarasi mānase | [MPur, 70 20.2]
bhavatīnāṃ ca sarvāsāṃ nārado'bhyāśamāgataḥ | [MPur, 70 20.3]
hutāśanasutāḥ sarvā bhavantyo'psarasaḥ purā | [MPur, 70 21.1]
apraṇamyāvalepena paripṛṣṭaḥ sa yogavit | [MPur, 70 21.2]
kathaṃ nārāyaṇo'smākaṃ bhartā syād ityupādiśa | [MPur, 70 21.3]
tasmādvarapradānaṃ vaḥ śāpaścāyamabhūtpurā | [MPur, 70 22.1]
śayyādvayapradānena madhumādhavamāsayoḥ | [MPur, 70 22.2]
suvarṇopaskarotsargāddvādaśyāṃ śuklapakṣataḥ | [MPur, 70 23.1]
bhartā nārāyaṇo nūnaṃ bhaviṣyatyanyajanmani | [MPur, 70 23.2]
yad akṛtvā praṇāmaṃ me rūpasaubhāgyamatsarāt | [MPur, 70 24.1]
paripṛṣṭo'smi tenāśu viyogo vo bhaviṣyati | [MPur, 70 24.2]
caurairapahṛtāḥ sarvā veśyātvaṃ samavāpsyatha | [MPur, 70 24.3]
evaṃ nāradaśāpena keśavasya ca dhīmataḥ | [MPur, 70 25.1]
veśyātvamāgatāḥ sarvā bhavantyaḥ kāmamohitāḥ | [MPur, 70 25.2]
idānīmapi yadvakṣye tacchṛṇudhvaṃ varāṅganāḥ | [MPur, 70 25.3]
dālbhya uvāca | [MPur, 70 26.1]
purā devāsure yuddhe hateṣu śataśaḥ suraiḥ | [MPur, 70 26.2]
dānavāsuradaityeṣu rākṣaseṣu tatastataḥ | [MPur, 70 26.3]
teṣāṃ vrātasahasrāṇi śatānyapi ca yoṣitām | [MPur, 70 27.1]
pariṇītāni yāni syurbalādbhuktāni yāni vai | [MPur, 70 27.2]
tāni sarvāṇi deveśaḥ provāca vadatāṃ varaḥ | [MPur, 70 27.3]
indra uvāca | [MPur, 70 28.1]
veśyādharmeṇa vartadhvamadhunā nṛpamandire | [MPur, 70 28.2]
bhaktimatyo varārohāstathā devakuleṣu ca | [MPur, 70 28.3]
rājānaḥ svāminastulyāḥ sutā vāpi ca tatsamāḥ | [MPur, 70 29.1]
bhaviṣyati ca saubhāgyaṃ sarvāsāmapi śaktitaḥ | [MPur, 70 29.2]
yaḥ kaścicchulkamādāya gṛhameṣyati vaḥ sadā | [MPur, 70 30.1]
nidhanenopacāryo vaḥ sa tadānyatra dāmbhikāt | [MPur, 70 30.2]
devatānāṃ pitṝṇāṃ ca puṇyāhe samutthite | [MPur, 70 31.1]
gobhūhiraṇyadhānyāni pradeyāni svaśaktitaḥ | [MPur, 70 31.2]
brāhmaṇānāṃ varārohāḥ kāryāṇi vacanāni ca | [MPur, 70 31.3]
yaccāpyanyadvrataṃ samyagupadekṣyāmyahaṃ tataḥ | [MPur, 70 32.1]
avicāreṇa sarvābhiranuṣṭheyaṃ ca tatpunaḥ | [MPur, 70 32.2]
saṃsārottāraṇāyālametadvedavido viduḥ | [MPur, 70 33.1]
yadā sūryadine hastaḥ puṣyo yātha punarvasuḥ | [MPur, 70 33.2]
bhavetsarvauṣadhīsnānaṃ samyaṅnārī samācaret | [MPur, 70 34.1]
tadā pañcaśarasyāpi saṃnidhātṛtvameṣyati | [MPur, 70 34.2]
arcayetpuṇḍarīkākṣamanaṅgasyānukīrtanaiḥ | [MPur, 70 34.3]
kāmāya pādau sampūjya jaṅghe vai mohakāriṇe | [MPur, 70 35.1]
meḍhraṃ kandarpanidhaye kīṭaṃ prītimate namaḥ | [MPur, 70 35.2]
nābhiṃ saukhyasamudrāya vāmāya ca tathodaram | [MPur, 70 36.1]
hṛdayaṃ hṛdayeśāya stanāvāhlādakāriṇe | [MPur, 70 36.2]
utkaṇṭhāyeti vaikuṇṭhamāsyamānandakāriṇe | [MPur, 70 37.1]
vāmāṅgaṃ puṣpacāpāya puṣpabāṇāya dakṣiṇam | [MPur, 70 37.2]
mānasāyeti vai mauliṃ vilolāyeti mūrdhajam | [MPur, 70 38.1]
sarvātmane ca sarvāṅgaṃ devadevasya pūjayet | [MPur, 70 38.2]
namaḥ śivāya śāntāya pāśāṅkuśadharāya ca | [MPur, 70 39.1]
gadine pītavastrāya śaṅkhacakradharāya ca | [MPur, 70 39.2]
namo nārāyaṇāyeti kāmadevātmane namaḥ | [MPur, 70 40.1]
sarvaśāntyai namaḥ prītyai namo ratyai nama śriyai | [MPur, 70 40.2]
namaḥ puṣṭyai namastuṣṭyai namaḥ sarvārthasampade | [MPur, 70 41.1]
evaṃ sampūjya deveśamanaṅgātmakamīśvaram | [MPur, 70 41.2]
gandhairmaulyaistathā dhūpair naivedyena ca kāminī | [MPur, 70 41.3]
tata āhūya dharmajñaṃ brahmāṇaṃ vedapāragam | [MPur, 70 42.1]
avyaṅgāvayavaṃ pūjya gandhapuṣpārcanādibhiḥ | [MPur, 70 42.2]
śāleyataṇḍulaprasthaṃ ghṛtapātreṇa saṃyutam | [MPur, 70 43.1]
tasmai viprāya sā dadyānmādhavaḥ prīyatāmiti | [MPur, 70 43.2]
yatheṣṭāhārayuktaṃ vai tameva dvijasattamam | [MPur, 70 44.1]
ratyarthaṃ kāmadevo'yamiti citte'vadhārya tam | [MPur, 70 44.2]
yadyadicchati viprendrastattatkuryādvilāsinī | [MPur, 70 45.1]
sarvabhāvena cātmānamarpayetsmitabhāṣiṇī | [MPur, 70 45.2]
evamādityavāreṇa sarvametatsamācaret | [MPur, 70 46.1]
taṇḍulaprasthadānaṃ ca yāvanmāsāstrayodaśa | [MPur, 70 46.2]
tatastrayodaśe māsi samprāpte tasya bhāminī | [MPur, 70 47.1]
viprasyopaskarairyuktāṃ śayyāṃ dadyādvilakṣaṇām | [MPur, 70 47.2]
sopadhānakaviśrāmāṃ sāstarāvaraṇāṃ śubhām | [MPur, 70 48.1]
pradīpopānahacchattrapādukāsanasaṃyutām | [MPur, 70 48.2]
sapatnīkamalaṃkṛtya hemasūtrāṅgulīyakaiḥ | [MPur, 70 49.1]
sūkṣmavastraiḥ sakaṭakairdhūpamālyānulepanaiḥ | [MPur, 70 49.2]
kāmadevaṃ sapatnīkaṃ guḍakumbhopari sthitam | [MPur, 70 50.1]
tāmrapātrāsanagataṃ haimanetrapaṭāvṛtam | [MPur, 70 50.2]
sakāṃsyabhājanopetamikṣudaṇḍasamanvitam | [MPur, 70 51.1]
dadyādetena mantreṇa tathaikāṃ gāṃ payasvinīm | [MPur, 70 51.2]
yathāntaraṃ na paśyāmi kāmakeśavayoḥ sadā | [MPur, 70 52.1]
tathaiva sarvakāmāptirastu viṣṇo sadā mama | [MPur, 70 52.2]
yathā na kamalā dehātprayāti tava keśava | [MPur, 70 53.1]
tathā mamāpi deveśa śarīre sve kuru prabho | [MPur, 70 53.2]
tathā ca kāñcanaṃ devaṃ pratigṛhṇandvijottamaḥ | [MPur, 70 54.1]
ka idaṃ kasmā adāditi vaidikaṃ mantramīrayet | [MPur, 70 54.2]
tataḥ pradakṣiṇīkṛtya visarjya dvijapuṃgavam | [MPur, 70 55.1]
śayyāsanādikaṃ sarvaṃ brāhmaṇasya gṛhaṃ nayet | [MPur, 70 55.2]
tataḥ prabhṛti yo vipro ratyarthaṃ gṛhamāgataḥ | [MPur, 70 56.1]
sa mānyaḥ sūryavāre ca sa mantavyo bhavettadā | [MPur, 70 56.2]
evaṃ trayodaśaṃ yāvanmāsamevaṃ dvijottamān | [MPur, 70 57.1]
tarpayeta yathākāmaṃ proṣite'nyaṃ samācaret | [MPur, 70 57.2]
tadanujñayā rūpavānyo yāvadabhyāgato bhavet | [MPur, 70 58.1]
ātmano'pi yathāvighnaṃ garbhabhūtikaraṃ priyam | [MPur, 70 58.2]
daivaṃ vā mānuṣaṃ vā syādanurāgeṇa vā tataḥ | [MPur, 70 59.1]
sācārānaṣṭapañcāśadyathāśaktyā samācaret | [MPur, 70 59.2]
etaddhi kathitaṃ samyagbhavatīnāṃ viśeṣataḥ | [MPur, 70 60.1]
adharmo'yaṃ tato na syādveśyānāmiha sarvadā | [MPur, 70 60.2]
puruhūtena yatproktaṃ dānavīṣu purā mayā | [MPur, 70 61.1]
tadidaṃ sāmprataṃ sarvaṃ bhavatīṣvapi yujyate | [MPur, 70 61.2]
sarvapāpapraśamanamanantaphaladāyakam | [MPur, 70 62.1]
kalyāṇīnāṃ ca kathitaṃ tatkurudhvaṃ varānanāḥ | [MPur, 70 62.2]
karoti yāśeṣamakhaṇḍametatkalyāṇinī mādhavalokasaṃsthā | [MPur, 70 63.1]
sā pūjitā devagaṇair aśeṣair ānandakṛtsthānam upaiti viṣṇoḥ | [MPur, 70 63.2]
śrībhagavānuvāca | [MPur, 70 64.1]
tapodhanaḥ so'pyabhidhāya caivaṃ tadā ca tāsāṃ vratamaṅganānām | [MPur, 70 64.2]
svasthānameṣyatyanu tāḥ samastaṃ vrataṃ kariṣyanti ca devayānaiḥ | [MPur, 70 64.3]
{MPur, 71}
brahmovāca | [MPur, 71 1.1]
mohādvāpi madādvāpi yaḥ parastrīṃ samāśrayet | [MPur, 71 1.2]
tasyāpi niṣkṛtiṃ deva vada sarvakṛpākara | [MPur, 71 1.3]
bhagavanpuruṣasyeha striyāśca virahādikam | [MPur, 71 2.1]
śokavyādhibhayaṃ duḥkhaṃ na bhavedyena tadvada | [MPur, 71 2.2]
śrībhagavānuvāca | [MPur, 71 3.1]
śrāvaṇasya dvitīyāyāṃ kṛṣṇāyāṃ madhusūdanaḥ | [MPur, 71 3.2]
kṣīrārṇave sapatnīkaḥ sadā vasati keśavaḥ | [MPur, 71 3.3]
tasyāṃ sampūjya govindaṃ sarvānkāmānsamaśnute | [MPur, 71 4.1]
gobhūhiraṇyadānādi saptakalpaśatānugam | [MPur, 71 4.2]
aśūnyaśayanaṃ nāma dvitīyā saṃprakīrtitā | [MPur, 71 5.1]
tasyāṃ sampūjayedviṣṇum ebhirmantrairvidhānataḥ | [MPur, 71 5.2]
śrīvatsadhāriñchrīkānta śrīdhāmañchrīpate'vyaya | [MPur, 71 6.1]
gārhasthyaṃ mā praṇāśaṃ me yātu dharmārthakāmadam | [MPur, 71 6.2]
agnayo mā praṇaśyantu devatāḥ puruṣottama | [MPur, 71 7.1]
pitaro mā praṇaśyantu māstu dāmpatyabhedanam | [MPur, 71 7.2]
lakṣmyā viyujyate deva na kadācidyathā bhavān | [MPur, 71 8.1]
tathā kalatrasambandho deva mā me viyujyatām | [MPur, 71 8.2]
lakṣmyā na śūnyo varada śayyāṃ tvaṃ śayanaṃ gataḥ | [MPur, 71 9.1]
śayyā mamāpy aśūnyāstu tathaiva madhusūdana | [MPur, 71 9.2]
gītavāditranirghoṣaṃ devadevasya kīrtayet | [MPur, 71 10.1]
ghaṇṭā bhavedaśaktasya sarvavādyamayī yataḥ | [MPur, 71 10.2]
evaṃ sampūjya govindamaśnīyāttailavarjitam | [MPur, 71 11.1]
naktamakṣāralavaṇaṃ yāvattatsyāccatuṣṭayam | [MPur, 71 11.2]
tataḥ prabhāte saṃjāte lakṣmīpatisamanvitām | [MPur, 71 12.1]
dīpānnabhājanairyuktāṃ śayyāṃ dadyādvilakṣaṇām | [MPur, 71 12.2]
pādukopānahacchattracāmarāsanasaṃyutām | [MPur, 71 13.1]
abhīṣṭopaskarair yuktāṃ śuklapuṣpāmbarāvṛtām | [MPur, 71 13.2]
sopadhānakaviśrāmāṃ phalairnānāvidhairyutām | [MPur, 71 14.1]
tathābharaṇadhānyaiśca yathāśaktyā samanvitām | [MPur, 71 14.2]
avyaṅgāṅgāya viprāya vaiṣṇavāya kuṭumbine | [MPur, 71 15.1]
dātavyā vedaviduṣe bhāvenāpatitāya ca | [MPur, 71 15.2]
tatropaviśya dāmpatyamalaṃkṛtya vidhānataḥ | [MPur, 71 16.1]
patnyāstu bhājanaṃ dadyādbhakṣyabhojyasamanvitam | [MPur, 71 16.2]
brāhmaṇasyāpi sauvarṇīm upaskarasamanvitām | [MPur, 71 17.1]
pratimāṃ devadevasya sodakumbhāṃ nivedayet | [MPur, 71 17.2]
evaṃ yastu pumānkuryādaśūnyaśayanaṃ hareḥ | [MPur, 71 18.1]
vittaśāṭhyena rahito nārāyaṇaparāyaṇaḥ | [MPur, 71 18.2]
na tasya patnyā virahaḥ kadācidapi jāyate | [MPur, 71 19.1]
nārī vā vidhavā brahmanyāvaccandrārkatārakam | [MPur, 71 19.2]
na virūpau na śokārtau dampatī bhavataḥ kvacit | [MPur, 71 19.3]
na putrapaśuratnāni kṣayaṃ yānti pitāmaha | [MPur, 71 20.1]
sapta kalpasahasrāṇi sapta kalpaśatāni ca | [MPur, 71 20.2]
kurvannaśūnyaśayanaṃ viṣṇuloke mahīyate | [MPur, 71 20.3]
{MPur, 72}
īśvara uvāca | [MPur, 72 1.1]
śṛṇu cānyadbhaviṣyaṃ yadrūpasampadvidhāyakam | [MPur, 72 1.2]
bhaviṣyati yuge tasmindvāparānte pitāmaha | [MPur, 72 1.3]
pippalādasya saṃvādo yudhiṣṭhirapuraḥsaraiḥ | [MPur, 72 1.4]
vasantaṃ naimiṣāraṇye pippalādaṃ mahāmunim | [MPur, 72 2.1]
abhigamya tadā cainaṃ praśnamekaṃ kariṣyati | [MPur, 72 2.2]
yudhiṣṭhiro dharmaputro dharmayuktastapodhanam | [MPur, 72 2.3]
yudhiṣṭhira uvāca | [MPur, 72 3.1]
kathamārogyamaiśvaryaṃ matirdharme gatistathā | [MPur, 72 3.2]
avyaṅgatā śive bhaktirvaiṣṇavo vā bhavetkatham | [MPur, 72 3.3]
īśvara uvāca | [MPur, 72 4.1]
tasyottaramidaṃ brahmanpippalādasya dhīmataḥ | [MPur, 72 4.2]
śṛṇuṣva yadvakṣyati vai dharmaputrāya dhārmikaḥ | [MPur, 72 4.3]
pippalāda uvāca | [MPur, 72 5.1]
sādhu pṛṣṭaṃ tvayā bhadra idānīṃ kathayāmi te | [MPur, 72 5.2]
aṅgāravratam ityetatsa vakṣyati mahīpateḥ | [MPur, 72 5.3]
atrāpyudāharantīmamitihāsaṃ purātanam | [MPur, 72 6.1]
virocanasya saṃvādaṃ bhārgavasya ca dhīmataḥ | [MPur, 72 6.2]
prahlādasya sutaṃ dṛṣṭvā dviraṣṭaparivatsaram | [MPur, 72 7.1]
rūpeṇāpratimaṃ kāntyā so'hasadbhṛgunandanaḥ | [MPur, 72 7.2]
sādhu sādhu mahābāho virocana śivaṃ tava | [MPur, 72 8.1]
tattathā hasitaṃ tasya papraccha surasūdanaḥ | [MPur, 72 8.2]
brahmankimarthametatte hāsyamākasmikaṃ kṛtam | [MPur, 72 9.1]
sādhusādhviti māmevamuktavāṃstvaṃ vadasva me | [MPur, 72 9.2]
tamevaṃvādinaṃ śukra uvāca vadatāṃ varaḥ | [MPur, 72 10.1]
vismayādvratamāhātmyāddhāsyametatkṛtaṃ mayā | [MPur, 72 10.2]
purā dakṣavināśāya kupitasya tu śūlinaḥ | [MPur, 72 11.1]
atha tadbhīmavaktrasya svedabindurlalāṭajaḥ | [MPur, 72 11.2]
bhittvā sa sapta pātālānyadahatsapta sāgarān | [MPur, 72 12.1]
anekavaktranayano jvalajjvalanabhīṣaṇaḥ | [MPur, 72 12.2]
vīrabhadra iti khyātaḥ karapādāyutairyutaḥ | [MPur, 72 13.1]
kṛtvāsau yajñamathanaṃ punarbhūtalasambhavaḥ | [MPur, 72 13.2]
trijagannirdahanbhūyaḥ śivena vinivāritaḥ | [MPur, 72 13.3]
kṛtaṃ tvayā vīrabhadra dakṣayajñavināśanam | [MPur, 72 14.1]
idānīmalametena lokadāhena karmaṇā | [MPur, 72 14.2]
śāntipradātā sarveṣāṃ grahāṇāṃ prathamo bhava | [MPur, 72 15.1]
prekṣiṣyante janāḥ pūjāṃ kariṣyanti varānmama | [MPur, 72 15.2]
aṅgāraka iti khyātiṃ gamiṣyasi dharātmaja | [MPur, 72 16.1]
devaloke'dvitīyaṃ ca tava rūpaṃ bhaviṣyati | [MPur, 72 16.2]
ye ca tvāṃ pūjayiṣyanti caturthyāṃ tvaddine narāḥ | [MPur, 72 17.1]
rūpamārogyamaiśvaryaṃ teṣvanantaṃ bhaviṣyati | [MPur, 72 17.2]
evamuktastadā śāntimagamat kāmarūpadhṛk | [MPur, 72 18.1]
saṃjātas tatkṣaṇādrājan grahatvam agamatpunaḥ | [MPur, 72 18.2]
sa kadācidbhavāṃstasya pūjārghyādikamuttamam | [MPur, 72 19.1]
dṛṣṭavānkriyamāṇaṃ ca śūdreṇa ca vyavasthitaḥ | [MPur, 72 19.2]
tena tvaṃ rūpavāñjātaḥ suraśatrukulodvaha | [MPur, 72 20.1]
vividhā ca rucirjātā yasmāttava vidūragā | [MPur, 72 20.2]
virocana iti prāhustasmāttvāṃ devadānavāḥ | [MPur, 72 21.1]
śūdreṇa kriyamāṇasya vratasya tava darśanāt | [MPur, 72 21.2]
īdṛśīṃ rūpasampattiṃ dṛṣṭvā vismitavānaham | [MPur, 72 21.3]
sādhu sādhviti tenoktamaho māhātmyamuttamam | [MPur, 72 22.1]
paśyato'pi bhavedrūpamaiśvaryaṃ kimu kurvataḥ | [MPur, 72 22.2]
yasmācca bhaktyā dharaṇīsutasya vinindyamānena gavādidānam | [MPur, 72 23.1]
ālokitaṃ tena surārigarbhe sambhūtireṣā tava daitya jātā | [MPur, 72 23.2]
īśvara uvāca | [MPur, 72 24.1]
atha tadvacanaṃ śrutvā bhārgavasya mahātmanaḥ | [MPur, 72 24.2]
prahrādanandano vīraḥ punaḥ papraccha vismitaḥ | [MPur, 72 24.3]
virocana uvāca | [MPur, 72 25.1]
bhagavaṃstadvrataṃ samyakśrotumicchāmi tattvataḥ | [MPur, 72 25.2]
dīyamānaṃ tu yaddānaṃ mayā dṛṣṭaṃ bhavāntare | [MPur, 72 25.3]
māhātmyaṃ ca vidhiṃ tasya yathāvadvaktumarhasi | [MPur, 72 26.1]
iti tadvacanaṃ śrutvā punaḥ provāca vistarāt | [MPur, 72 26.2]
śukra uvāca | [MPur, 72 27.1]
caturthyaṅgārakadine yadā bhavati dānava | [MPur, 72 27.2]
mṛdā snānaṃ tadā kuryātpadmarāgavibhūṣitaḥ | [MPur, 72 27.3]
agnirmūrdhā divo mantraṃ japannāste udaṅmukhaḥ | [MPur, 72 28.1]
śūdrastūṣṇīṃ smaranbhaumamāste bhogavivarjitaḥ | [MPur, 72 28.2]
tathāstamita āditye gomayenānulepayet | [MPur, 72 29.1]
prāṅgaṇaṃ puṣpamālābhirakṣatābhiḥ samantataḥ | [MPur, 72 29.2]
abhyarcyābhilikhetpadmaṃ kuṅkumenāṣṭapattrakam | [MPur, 72 30.1]
kuṅkumasyāpyabhāve tu raktacandanamiṣyate | [MPur, 72 30.2]
catvāraḥ karakāḥ kāryā bhakṣyabhojyasamanvitāḥ | [MPur, 72 31.1]
taṇḍulai raktaśālīyaiḥ padmarāgaiśca saṃyutāḥ | [MPur, 72 31.2]
catuṣkoṇeṣu tānkṛtvā phalāni vividhāni ca | [MPur, 72 32.1]
gandhamālyādikaṃ sarvaṃ tathaiva vinivedayet | [MPur, 72 32.2]
suvarṇaśṛṅgīṃ kapilāmathārcya raupyaiḥ suraiḥ kāṃsyadohāṃ savatsām | [MPur, 72 33.1]
dhuraṃdharaṃ raktamatīva saumyaṃ dhānyāni saptāmbarasaṃyutāni | [MPur, 72 33.2]
aṅguṣṭhamātraṃ puruṣaṃ tathaiva sauvarṇamatyāyatabāhudaṇḍam | [MPur, 72 34.1]
caturbhujaṃ hemamaye niviṣṭaṃ pātre guḍasyopari sarpiyukte | [MPur, 72 34.2]
samastayajñāya jitendriyāya pātrāya śīlānvayasaṃyutāya | [MPur, 72 35.1]
dātavyametatsakalaṃ dvijāya kuṭumbine naiva tu dāmbhikāya | [MPur, 72 35.2]
samarpayedvipravarāya bhaktyā kṛtāñjaliḥ pūrvamudīrya mantram | [MPur, 72 35.3]
bhūmiputra mahābhāga svedodbhava pinākinaḥ | [MPur, 72 36.1]
rūpārthī tvāṃ prapanno'haṃ gṛhāṇārghyaṃ namo'stu te | [MPur, 72 36.2]
mantreṇānena dattvārghyaṃ raktacandanavāriṇā | [MPur, 72 37.1]
tato'rcayedvipravaraṃ raktamālyāmbarādibhiḥ | [MPur, 72 37.2]
dadyāttenaiva mantreṇa bhaumaṃ gomithunānvitam | [MPur, 72 38.1]
śayyāṃ ca śaktito dadyātsarvopaskarasaṃyutām | [MPur, 72 38.2]
yadyadiṣṭatamaṃ loke yaccāsya dayitaṃ gṛhe | [MPur, 72 39.1]
tattadguṇavate deyaṃ tadevākṣayyamicchatā | [MPur, 72 39.2]
pradakṣiṇaṃ tataḥ kṛtvā visarjya dvijapuṃgavam | [MPur, 72 40.1]
naktamakṣāralavaṇamaśnīyādghṛtasaṃyutam | [MPur, 72 40.2]
bhaktyā yastu punaḥ kuryādevamaṅgārakāṣṭakam | [MPur, 72 41.1]
caturo vātha vā tasya yatpuṇyaṃ tadvadāmi te | [MPur, 72 41.2]
rūpasaubhāgyasampannaḥ punarjanmani janmani | [MPur, 72 42.1]
viṣṇau vātha śive bhaktaḥ saptadvīpādhipo bhavet | [MPur, 72 42.2]
sapta kalpasahasrāṇi rudraloke mahīyate | [MPur, 72 43.1]
tasmāttvamapi daityendra vratametatsamācara | [MPur, 72 43.2]
pippalāda uvāca | [MPur, 72 44.1]
ityevamuktvā bhṛgunandano'pi jagāma daityaśca cakāra sarvam | [MPur, 72 44.2]
tvaṃ cāpi rājankuru sarvametadyato'kṣayaṃ vedavido vadanti | [MPur, 72 44.3]
īśvara uvāca | [MPur, 72 45.1]
tatheti sampūjya sa pippalādaṃ vākyaṃ cakārādbhutavīryakarmā | [MPur, 72 45.2]
śṛṇoti yaścainam ananyacetās tasyāpi siddhiṃ bhagavānvidhatte | [MPur, 72 45.3]
{MPur, 73}
pippalāda uvāca | [MPur, 73 1.1]
athātaḥ śṛṇu bhūpāla pratiśukraṃ praśāntaye | [MPur, 73 1.2]
yātrārambhe'vasāne ca tathā śukrodaye tviha | [MPur, 73 1.3]
rājate vātha sauvarṇe kāṃsyapātre'thavā punaḥ | [MPur, 73 2.1]
śuklapuṣpāmbarayute sitataṇḍulapūrite | [MPur, 73 2.2]
vidhāya rājataṃ śukraṃ śucimuktāphalānvitam | [MPur, 73 3.1]
mantreṇānena tatsarvaṃ sāmagāya nivedayet | [MPur, 73 3.2]
namaste sarvalokeśa namaste bhṛgunandana | [MPur, 73 4.1]
kave sarvārthasiddhyarthaṃ gṛhāṇārghyaṃ namo'stu te | [MPur, 73 4.2]
evamasyodaye kurvanyātrādiṣu ca bhārata | [MPur, 73 5.1]
sarvānkāmānavāpnoti viṣṇuloke mahīyate | [MPur, 73 5.2]
yāvacchukrasya na hṛtā pūjā sā mālyakaiḥ śubhaiḥ | [MPur, 73 6.1]
vaṭakaiḥ pūrikābhiśca godhūmaiścaṇakairapi | [MPur, 73 6.2]
tāvadannaṃ na cāśnīyāt tribhiḥ kāmārthasiddhaye | [MPur, 73 6.3]
tadvadvācaspateḥ pūjāṃ pravakṣyāmi yudhiṣṭhira | [MPur, 73 7.1]
suvarṇapātre sauvarṇamamareśapurohitam | [MPur, 73 7.2]
pītapuṣpāmbarayutaṃ kṛtvā snātvātha sarṣapaiḥ | [MPur, 73 8.1]
palāśāśvatthayogena pañcagavyajalena ca | [MPur, 73 8.2]
pītāṅgarāgavasano ghṛtahomaṃ tu kārayet | [MPur, 73 9.1]
praṇamya ca gavā sārdhaṃ brāhmaṇāya nivedayet | [MPur, 73 9.2]
namaste'ṅgirasāṃ nātha vākpate ca bṛhaspate | [MPur, 73 10.1]
krūragrahaiḥ pīḍitānāmamṛtāya namo namaḥ | [MPur, 73 10.2]
saṃkrāntāvasya kaunteya yātrāsvabhyudayeṣu ca | [MPur, 73 11.1]
kurvanbṛhaspateḥ pūjāṃ sarvānkāmānsamaśnute | [MPur, 73 11.2]
{MPur, 74}
brahmovāca | [MPur, 74 1.1]
bhagavan bhavasaṃsārasāgarottārakāraka | [MPur, 74 1.2]
kiṃcidvrataṃ samācakṣva svargārogyasukhapradam | [MPur, 74 1.3]
īśvara uvāca | [MPur, 74 2.1]
sauraṃ dharmaṃ pravakṣyāmi nāmnā kalyāṇasaptamīm | [MPur, 74 2.2]
viśokasaptamīṃ tadvatphalāḍhyāṃ pāpanāśinīm | [MPur, 74 2.3]
śarkarāsaptamīṃ puṇyāṃ tathā kamalasaptamīm | [MPur, 74 3.1]
mandārasaptamīṃ tadvacchubhadāṃ śubhasaptamīm | [MPur, 74 3.2]
sarvānantaphalāḥ proktāḥ sarvā devarṣipūjitāḥ | [MPur, 74 4.1]
vidhānamāsāṃ vakṣyāmi yathāvadanupūrvaśaḥ | [MPur, 74 4.2]
yadā tu śuklasaptamyāmādityasya dinaṃ bhavet | [MPur, 74 5.1]
sā tu kalyāṇinī nāma vijayā ca nigadyate | [MPur, 74 5.2]
prātargavyena payasā snānamasyāṃ samācaret | [MPur, 74 6.1]
tataḥ śuklāmbaraḥ padmamakṣatābhiḥ prakalpayet | [MPur, 74 6.2]
prāṅmukho 'ṣṭadalaṃ madhye tadvadvṛttāṃ ca karṇikām | [MPur, 74 7.1]
puṣpākṣatābhirdeveśaṃ vinyasetsarvataḥ kramāt | [MPur, 74 7.2]
pūrveṇa tapanāyeti mārtaṇḍāyeti cānale | [MPur, 74 8.1]
yāmye divākarāyeti vidhātra iti nairṛte | [MPur, 74 8.2]
paścime varuṇāyeti bhāskarāyeti cānile | [MPur, 74 9.1]
saumye vikartanāyeti ravaye cāṣṭame dale | [MPur, 74 9.2]
ādāvante ca madhye ca namo'stu paramātmane | [MPur, 74 10.1]
mantrairebhiḥ samabhyarcya namaskārāntadīpitaiḥ | [MPur, 74 10.2]
śuklavastraiḥ phalairbhakṣyairdhūpamālyānulepanaiḥ | [MPur, 74 11.1]
sthaṇḍile pūjayedbhaktyā guḍena lavaṇena ca | [MPur, 74 11.2]
tato vyāhṛtimantreṇa visṛjeddvijapuṃgavān | [MPur, 74 12.1]
śaktitaḥ pūjayedbhaktyā guḍakṣīraghṛtādibhiḥ | [MPur, 74 12.2]
tilapātraṃ hiraṇyaṃ ca brāhmaṇāya nivedayet | [MPur, 74 12.3]
evaṃ niyamakṛtsuptvā prātarutthāya mānavaḥ | [MPur, 74 13.1]
kṛtasnānajapo vipraiḥ sahaiva ghṛtapāyasam | [MPur, 74 13.2]
bhuktvā ca vedaviduṣe biḍālavratavarjite | [MPur, 74 14.1]
ghṛtapātraṃ sakanakaṃ sodakumbhaṃ nivedayet | [MPur, 74 14.2]
prīyatāmatra bhagavānparamātmā divākaraḥ | [MPur, 74 15.1]
anena vidhinā sarvaṃ māsi māsi vrataṃ caret | [MPur, 74 15.2]
tatastrayodaśe māsi gā vai dadyāttrayodaśa | [MPur, 74 16.1]
vastrālaṃkārasaṃyuktāḥ suvarṇāsyāḥ payasvinīḥ | [MPur, 74 16.2]
ekāmapi pradadyādvā vittahīno vimatsaraḥ | [MPur, 74 17.1]
na vittaśāṭhyaṃ kurvīta yato mohātpatatyadhaḥ | [MPur, 74 17.2]
anena vidhinā yastu kuryātkalyāṇasaptamīm | [MPur, 74 18.1]
sarvapāpavinirmuktaḥ sūryaloke mahīyate | [MPur, 74 18.2]
āyurārogyamaiśvaryamanantamiha jāyate | [MPur, 74 18.3]
sarvapāpaharā nityaṃ sarvadaivatapūjitā | [MPur, 74 19.1]
sarvaduṣṭopaśamanī sadā kalyāṇasaptamī | [MPur, 74 19.2]
imāmanantaphaladāṃ yastu kalyāṇasaptamīm | [MPur, 74 20.1]
śṛṇoti paṭhate ceha sarvapāpaiḥ pramucyate | [MPur, 74 20.2]
{MPur, 75}
īśvara uvāca | [MPur, 75 1.1]
viśokasaptamīṃ tadvadvakṣyāmi munipuṃgava | [MPur, 75 1.2]
yāmupoṣya naraḥ śokaṃ na kadācidihāśnute | [MPur, 75 1.3]
māghe kṛṣṇatilaiḥ snātvā ṣaṣṭhyāṃ vai śuklapakṣataḥ | [MPur, 75 2.1]
kṛtāhāraḥ kṛsarayā dantadhāvanapūrvakam | [MPur, 75 2.2]
upavāsavrataṃ kṛtvā brahmacārī bhavenniśi | [MPur, 75 2.3]
tataḥ prabhāta utthāya kṛtasnānajapaḥ śuciḥ | [MPur, 75 3.1]
kṛtvā tu kāñcanaṃ padmamarkāyeti ca pūjayet | [MPur, 75 3.2]
karavīreṇa raktena raktavastrayugena ca | [MPur, 75 3.3]
yathā viśokaṃ bhuvanaṃ tvayaivāditya sarvadā | [MPur, 75 4.1]
tathā viśokatā me'stu tvadbhaktiḥ pratijanma ca | [MPur, 75 4.2]
evaṃ sampūjya ṣaṣṭhyāṃ tu bhaktyā sampūjayeddvijān | [MPur, 75 5.1]
suptvā saṃprāśya gomūtramutthāya kṛtanaityakaḥ | [MPur, 75 5.2]
sampūjya viprānannena guḍapātrasamanvitam | [MPur, 75 6.1]
tadvastrayugmaṃ padmaṃ ca brāhmaṇāya nivedayet | [MPur, 75 6.2]
atailalavaṇaṃ bhuktvā saptamyāṃ maunasaṃyutaḥ | [MPur, 75 7.1]
tataḥ purāṇaśravaṇaṃ kartavyaṃ bhūtimicchatā | [MPur, 75 7.2]
anena vidhinā sarvamubhayorapi pakṣayoḥ | [MPur, 75 8.1]
kṛtvā yāvatpunarmāghaśuklapakṣasya saptamī | [MPur, 75 8.2]
vratānte kalaśaṃ dadyātsuvarṇakamalānvitam | [MPur, 75 9.1]
śayyāṃ sopaskarāṃ dadyātkapilāṃ ca payasvinīm | [MPur, 75 9.2]
anena vidhinā yastu vittaśāṭhyavivarjitaḥ | [MPur, 75 10.1]
viśokasaptamīṃ kuryātsa yāti paramāṃ gatim | [MPur, 75 10.2]
yāvajjanmasahasrāṇāṃ sāgraṃ koṭiśataṃ bhavet | [MPur, 75 11.1]
tāvanna śokamabhyeti rogadaurgatyavarjitaḥ | [MPur, 75 11.2]
yaṃ yaṃ prārthayate kāmaṃ taṃ tamāpnoti puṣkalam | [MPur, 75 12.1]
niṣkāmaḥ kurute yastu sa paraṃ brahma gacchati | [MPur, 75 12.2]
yaḥ paṭhecchṛṇuyādvāpi viśokākhyāṃ ca saptamīm | [MPur, 75 13.1]
so'pīndralokamāpnoti na duḥkhī jāyate kvacit | [MPur, 75 13.2]
{MPur, 76}
īśvara uvāca | [MPur, 76 1.1]
anyāmapi pravakṣyāmi nāmnā tu phalasaptamīm | [MPur, 76 1.2]
yāmupoṣya naraḥ pāpādvimuktaḥ svargabhāgbhavet | [MPur, 76 1.3]
mārgaśīrṣe śubhe māsi saptamyāṃ niyatavrataḥ | [MPur, 76 2.1]
tāmupoṣyātha kamalaṃ kārayitvā tu kāñcanam | [MPur, 76 2.2]
śarkarāsaṃyutaṃ dadyādbrāhmaṇāya kuṭumbine | [MPur, 76 3.1]
raviṃ kāñcanakaṃ kṛtvā palasyaikasya dharmavit | [MPur, 76 3.2]
dadyāddvikālavelāyāṃ bhānurme prīyatāmiti | [MPur, 76 3.3]
bhaktyā tu viprānsampūjya cāṣṭamyāṃ kṣīrabhojanam | [MPur, 76 4.1]
dattvā kuryātphalayutaṃ yāvatsyātkṛṣṇesaptamī | [MPur, 76 4.2]
tāmapyupoṣya vidhivadanenaiva krameṇa tu | [MPur, 76 5.1]
tadvaddhaimaphalaṃ dattvā suvarṇakamalānvitam | [MPur, 76 5.2]
śarkarāpātrasaṃyuktaṃ vastramālyasamanvitam | [MPur, 76 6.1]
saṃvatsaraṃ ca tenaiva vidhinobhayasaptamīm | [MPur, 76 6.2]
upoṣya dattvā kramaśaḥ sūryamantramudīrayet | [MPur, 76 7.1]
bhānurarko ravirbrahmā sūryaḥ śakro hariḥ śivaḥ | [MPur, 76 7.2]
śrīmānvibhāvasustvaṣṭā varuṇaḥ prīyatāmiti | [MPur, 76 7.3]
pratimāsaṃ ca saptamyāmekaikaṃ nāma kīrtayet | [MPur, 76 8.1]
pratipakṣaṃ phalatyāgametatkurvansamācaret | [MPur, 76 8.2]
vratānte vipramithunaṃ pūjayedvastrabhūṣaṇaiḥ | [MPur, 76 9.1]
śarkarākalaśaṃ dadyāddhemapadmadalānvitam | [MPur, 76 9.2]
yathā na viphalāḥ kāmāstvadbhaktānāṃ sadā rave | [MPur, 76 10.1]
tathānantaphalāvāptirastu me saptajanmasu | [MPur, 76 10.2]
imāmanantaphaladāṃ yaḥ kuryātphalasaptamīm | [MPur, 76 11.1]
sarvapāpaviśuddhātmā sūryaloke mahīyate | [MPur, 76 11.2]
surāpānādikaṃ kiṃcidyadatrāmutra vā kṛtam | [MPur, 76 12.1]
tatsarvaṃ nāśamāyāti yaḥ kuryātphalasaptamīm | [MPur, 76 12.2]
kurvāṇaḥ saptamīṃ cemāṃ satataṃ rogavarjitaḥ | [MPur, 76 13.1]
bhūtānbhavyāṃśca puruṣāṃstārayedekaviṃśatim | [MPur, 76 13.2]
yaḥ śṛṇoti paṭhedvāpi so'pi kalyāṇabhāgbhavet | [MPur, 76 13.3]
{MPur, 77}
īśvara uvāca | [MPur, 77 1.1]
śarkarāsaptamīṃ vakṣye tadvatkalmaṣanāśinīm | [MPur, 77 1.2]
āyurārogyamaiśvaryaṃ yayānantaṃ prajāyate | [MPur, 77 1.3]
mādhavasya site pakṣe saptamyāṃ niyatavrataḥ | [MPur, 77 2.1]
prātaḥ snātvā tilaiḥ śuklaiḥ śuklamālyānulepanaḥ | [MPur, 77 2.2]
sthaṇḍile padmamālikhya kuṅkumena sakarṇikam | [MPur, 77 3.1]
tasminnamaḥ savitre tu gandhadhūpau nivedayet | [MPur, 77 3.2]
sthāpayedudakumbhaṃ ca śarkarāpātrasaṃyutam | [MPur, 77 4.1]
śuklavastrairalaṃkṛtya śuklamālyānulepanaiḥ | [MPur, 77 4.2]
suvarṇena samāyuktaṃ mantreṇānena pūjayet | [MPur, 77 4.3]
viśvavedamayo yasmādvedavādīti paṭhyase | [MPur, 77 5.1]
sarvasyāmṛtameva tvamataḥ śāntiṃ prayaccha me | [MPur, 77 5.2]
pañcagavyaṃ tataḥ pītvā svapettatpārśvataḥ kṣitau | [MPur, 77 6.1]
saurasūktaṃ smarannāste purāṇaśravaṇena ca | [MPur, 77 6.2]
ahorātre gate paścādaṣṭamyāṃ kṛtanaityakaḥ | [MPur, 77 7.1]
tatsarvaṃ viduṣe tadvadbrāhmaṇāya nivedayet | [MPur, 77 7.2]
bhojayecchaktito viprāñcharkarāghṛtapāyasaiḥ | [MPur, 77 8.1]
bhuñjītātailalavaṇaṃ svayamapyatha vāgyataḥ | [MPur, 77 8.2]
anena vidhinā sarvaṃ māsi māsi samācaret | [MPur, 77 9.1]
saṃvatsarānte śayanaṃ śarkarākalaśānvitam | [MPur, 77 9.2]
sarvopaskarasaṃyuktaṃ tathaikāṃ gāṃ payasvinīm | [MPur, 77 10.1]
gṛhaṃ ca śaktimāndadyātsamastopaskarānvitam | [MPur, 77 10.2]
sahasreṇātha niṣkāṇāṃ kṛtvā dadyācchatena vā | [MPur, 77 11.1]
daśabhirvātha niṣkeṇa tadardhenāpi śaktitaḥ | [MPur, 77 11.2]
suvarṇāśvaḥ pradātavyaḥ pūrvavanmantravādanam | [MPur, 77 12.1]
na vittaśāṭhyaṃ kurvīta kurvandoṣaṃ samaśnute | [MPur, 77 12.2]
amṛtaṃ pibato vaktrātsūryasyāmṛtabindavaḥ | [MPur, 77 13.1]
nipeturye dharaṇyāṃ tu śālimudgekṣavaḥ smṛtāḥ | [MPur, 77 13.2]
śarkarā tu parā tasmādikṣusāro'mṛtātmavān | [MPur, 77 14.1]
iṣṭā raverataḥ puṇyā śarkarā havyakavyayoḥ | [MPur, 77 14.2]
śarkarāsaptamī ceyaṃ vājimedhaphalapradā | [MPur, 77 15.1]
sarvaduṣṭapraśamanī putrapautrapravardhinī | [MPur, 77 15.2]
yaḥ kuryātparayā bhaktyā sa vai sadgatimāpnuyāt | [MPur, 77 16.1]
kalpamekaṃ vasetsvarge tato yāti paraṃ padam | [MPur, 77 16.2]
idamanaghaṃ śṛṇoti yaḥ smaredvā paripaṭhatīha divākarasya loke | [MPur, 77 17.1]
matimapi ca dadāti so'pi devairamaravadhūjanamālayābhipūjyaḥ | [MPur, 77 17.2]
{MPur, 78}
īśvara uvāca | [MPur, 78 1.1]
ataḥ paraṃ pravakṣyāmi tadvatkamalasaptamīm | [MPur, 78 1.2]
yasyāḥ saṃkīrtanādeva tuṣyatīha divākaraḥ | [MPur, 78 1.3]
vasantāmalasaptamyāṃ snātaḥ sangaurasarṣapaiḥ | [MPur, 78 2.1]
tilapātre ca sauvarṇe vidhāya kamalaṃ śubham | [MPur, 78 2.2]
vastrayugmāvṛtaṃ kṛtvā gandhapuṣpaiḥ samarcayet | [MPur, 78 3.1]
namaḥ kamalahastāya namaste viśvadhāriṇe | [MPur, 78 3.2]
namastubhyaṃ prabhākara namo'stu te | [MPur, 78 4.1]
tato dvikālavelāyām udakumbhasamanvitām | [MPur, 78 4.2]
dadyātsampūjya vastramālyavibhūṣaṇaiḥ | [MPur, 78 5.1]
śaktyā ca kapilāṃ dadyādalaṃkṛtya vidhānataḥ | [MPur, 78 5.2]
ahorātre gate paścādaṣṭamyāṃ bhojayeddvijān | [MPur, 78 6.1]
yathāśaktyatha bhuñjīta māṃsatailavivarjitam | [MPur, 78 6.2]
anena vidhinā śuklasaptamyāṃ māsi māsi ca | [MPur, 78 7.1]
sarvaṃ samācaredbhaktyā vittaśāṭhyavivarjitaḥ | [MPur, 78 7.2]
vratānte śayanaṃ dadyātsuvarṇakamalānvitam | [MPur, 78 8.1]
gāṃ ca dadyātsvaśaktyā tu suvarṇāḍhyāṃ payasvinīm | [MPur, 78 8.2]
bhājanāsanadīpādīndadyād iṣṭānupaskarān | [MPur, 78 9.1]
anena vidhinā yastu kuryātkamalasaptamīm | [MPur, 78 9.2]
lakṣmīmanantāmabhyeti sūryaloke mahīyate | [MPur, 78 9.3]
kalpe kalpe lokānsapta gatvā pṛthakpṛthak | [MPur, 78 10.1]
apsarobhiḥ parivṛtastato yāti parāṃ gatim | [MPur, 78 10.2]
yaḥ paśyatīdaṃ śṛṇuyācca martyaḥ paṭhecca bhaktyātha matiṃ dadāti | [MPur, 78 11.1]
so'pyatra lakṣmīmacalāmavāpya gandharvavidyādharalokabhāksyāt | [MPur, 78 11.2]
{MPur, 79}
īśvara uvāca | [MPur, 79 1.1]
athātaḥ sampravakṣyāmi sarvapāpapraṇāśinīm | [MPur, 79 1.2]
sarvakāmapradāṃ ramyāṃ nāmnā mandārasaptamīm | [MPur, 79 1.3]
māghasyāmalapakṣe tu pañcamyāṃ laghubhuṅnaraḥ | [MPur, 79 2.1]
dantakāṣṭhaṃ tataḥ kṛtvā ṣaṣṭhīmupavasedbudhaḥ | [MPur, 79 2.2]
viprān sampūjayitvā tu mandāraṃ prāśayenniśi | [MPur, 79 3.1]
tataḥ prabhāta utthāya kṛtvā snānaṃ punardvijān | [MPur, 79 3.2]
bhojayecchaktitaḥ kṛtvā mandārakusumāṣṭakam | [MPur, 79 4.1]
sauvarṇaṃ puruṣaṃ tadvatpadmahastaṃ suśobhanam | [MPur, 79 4.2]
padmaṃ kṛṣṇatilaiḥ kṛtvā tāmrapātre 'ṣṭapattrakam | [MPur, 79 5.1]
haimamandārakusumairbhāskarāyeti pūrvataḥ | [MPur, 79 5.2]
namaskāreṇa tadvacca sūryāyetyānale dale | [MPur, 79 6.1]
dakṣiṇe tadvadarkāya tathāryamṇe ca nairṛte | [MPur, 79 6.2]
paścime vedadhāmne ca vāyavye caṇḍabhānave | [MPur, 79 7.1]
pūṣṇa ityuttarataḥ pūjyamānandāyetyataḥ param | [MPur, 79 7.2]
karṇikāyāṃ ca puruṣaṃ sarvātmana iti nyaset | [MPur, 79 8.1]
śuklavastraiḥ samāveṣṭya bhakṣyairmālyaphalādibhiḥ | [MPur, 79 8.2]
evamabhyarcya tatsarvaṃ dadyādvedavide punaḥ | [MPur, 79 9.1]
bhuñjītātailalavaṇaṃ vāgyataḥ prāṅmukho gṛhī | [MPur, 79 9.2]
anena vidhinā sarvaṃ saptamyāṃ māsi māsi ca | [MPur, 79 10.1]
kuryātsaṃvatsaraṃ yāvadvittaśāṭhyavivarjitaḥ | [MPur, 79 10.2]
etadeva vratānte tu nidhāya kalaśopari | [MPur, 79 11.1]
gobhirvibhavataḥ sārdhaṃ dātavyaṃ bhūtimicchatā | [MPur, 79 11.2]
namo mandāranāthāya mandārabhavanāya ca | [MPur, 79 12.1]
tvaṃ rave tārayasvāsmānsaṃsārabhayasāgarāt | [MPur, 79 12.2]
anena vidhinā yastu kuryānmandārasaptamīm | [MPur, 79 13.1]
vipāpmā sa sukhī martyaḥ kalpaṃ ca divi modate | [MPur, 79 13.2]
imāmaghaughapaṭalabhīṣaṇadhvāntadīpikām | [MPur, 79 14.1]
gacchanpragṛhya saṃsāre sarvārthāṃśca labhennaraḥ | [MPur, 79 14.2]
mandārasaptamīm etāmīpsitārthaphalapradām | [MPur, 79 15.1]
yaḥ paṭhecchṛṇuyādvāpi sarvapāpaiḥ pramucyate | [MPur, 79 15.2]
{MPur, 80}
śrībhagavānuvāca | [MPur, 80 1.1]
athānyāmapi vakṣyāmi śobhanāṃ śubhasaptamīm | [MPur, 80 1.2]
yāmupoṣya naro rogaśokaduḥkhaiḥ pramucyate | [MPur, 80 1.3]
puṇyena cāśvayuje māsi kṛtasnānajapaḥ śuciḥ | [MPur, 80 2.1]
vācayitvā tato viprānārabhecchubhasaptamīm | [MPur, 80 2.2]
pūjayedbhaktyā gandhamālyānulepanaiḥ | [MPur, 80 3.1]
namāmi sūryasambhūtām aśeṣabhuvanālayām | [MPur, 80 3.2]
tvāmahaṃ śubhakalyāṇaśarīrāṃ sarvasiddhaye | [MPur, 80 3.3]
atha kṛtvā tilaprasthaṃ tāmrapātreṇa saṃyutam | [MPur, 80 4.1]
kāñcanaṃ vṛṣabhaṃ tadvad gandhamālyaguḍānvitaiḥ | [MPur, 80 4.2]
phalair nānāvidhair bhakṣyairghṛtapāyasasaṃyutaiḥ | [MPur, 80 5.1]
dadyāddvikālavelāyāmaryamā prīyatāmiti | [MPur, 80 5.2]
pañcagavyaṃ ca saṃprāśya svapedbhūmau vimatsaraḥ | [MPur, 80 6.1]
tataḥ prabhāte saṃjāte bhaktyā sampūjayeddvijān | [MPur, 80 6.2]
anena vidhinā dadyānmāsi māsi sadā naraḥ | [MPur, 80 7.1]
vāsasā vṛṣabhaṃ haimaṃ tadvadgāṃ kāñcanodbhavām | [MPur, 80 7.2]
saṃvatsarānte śayanamikṣudaṇḍaguḍānvitam | [MPur, 80 8.1]
sopadhānakaviśrāmaṃ bhājanāsanasaṃyutam | [MPur, 80 8.2]
tāmrapātre tilaprasthaṃ sauvarṇaṃ vṛṣabhaṃ tathā | [MPur, 80 9.1]
dadyādvedavide sarvaṃ viśvātmā prīyatāmiti | [MPur, 80 9.2]
anena vidhinā vidvānkuryādyaḥ śubhasaptamīm | [MPur, 80 10.1]
tasya śrīrvipulā kīrtirbhavejjanmani janmani | [MPur, 80 10.2]
apsarogaṇagandharvaiḥ pūjyamānaḥ surālaye | [MPur, 80 11.1]
vasedgaṇādhipo bhūtvā yāvadābhūtasaṃplavam | [MPur, 80 11.2]
kalpādāvavatīrṇastu saptadvīpādhipo bhavet | [MPur, 80 11.3]
brahmahatyāsahasrasya bhrūṇahatyāśatasya ca | [MPur, 80 12.1]
nāśāyālamiyaṃ puṇyā paṭhyate śubhasaptamī | [MPur, 80 12.2]
imāṃ paṭhedyaḥ śṛṇuyānmuhūrtaṃ paśyetprasaṅgādapi dīyamānam | [MPur, 80 13.1]
so'pyatra sarvāghavimuktadehaḥ prāpnoti vidyādharanāyakatvam | [MPur, 80 13.2]
yāvatsamāḥ sapta naraḥ karoti yaḥ saptamīṃ saptavidhānayuktām | [MPur, 80 14.1]
sa saptalokādhipatiḥ krameṇa bhūtvā padaṃ yāti paraṃ murāreḥ | [MPur, 80 14.2]
{MPur, 81}
manuruvāca | [MPur, 81 1.1]
kim abhīṣṭaviyogaśokasaṃghādalam uddhartumupoṣaṇaṃ vrataṃ vā | [MPur, 81 1.2]
vibhavodbhavakāri bhūtale'sminbhavabhīterapi sūdanaṃ ca puṃsaḥ | [MPur, 81 1.3]
matsya uvāca | [MPur, 81 2.1]
paripṛṣṭamidaṃ jagatpriyaṃ te vibudhānāmapi durlabhaṃ mahattvāt | [MPur, 81 2.2]
tava bhaktimatastathāpi vakṣye vratamindrāsuramānaveṣu guhyam | [MPur, 81 2.3]
puṇyamāśvayuje māsi viśokadvādaśīvratam | [MPur, 81 3.1]
daśamyāṃ laghubhugvidvānārabhenniyamena tu | [MPur, 81 3.2]
udaṅmukhaḥ prāṅmukho vā dantadhāvanapūrvakam | [MPur, 81 4.1]
ekādaśyāṃ nirāhāraḥ samabhyarcya tu keśavam | [MPur, 81 4.2]
śriyaṃ vābhyarcya vidhivadbhokṣyāmi tvapare'hani | [MPur, 81 4.3]
evaṃ niyamakṛtsuptvā prātarutthāya mānavaḥ | [MPur, 81 5.1]
snānaṃ sarvauṣadhaiḥ kuryātpañcagavyajalena tu | [MPur, 81 5.2]
śuklamālyāmbaradharaḥ pūjayecchrīśamutpalaiḥ | [MPur, 81 5.3]
viśokāya namaḥ pādau jaṅghe ca varadāya vai | [MPur, 81 6.1]
śrīśāya jānunī tadvadūrū ca jalaśāyine | [MPur, 81 6.2]
kandarpāya namo guhyaṃ mādhavāya namaḥ kaṭim | [MPur, 81 7.1]
dāmodarāyetyudaraṃ pārśve ca vipulāya vai | [MPur, 81 7.2]
nābhiṃ ca padmanābhāya hṛdayaṃ manmathāya vai | [MPur, 81 8.1]
śrīdharāya vibhorvakṣaḥ karau madhujite namaḥ | [MPur, 81 8.2]
cakriṇe vāmabāhuṃ ca dakṣiṇaṃ gadine namaḥ | [MPur, 81 9.1]
vaikuṇṭhāya namaḥ kaṇṭhamāsyaṃ yajñamukhāya vai | [MPur, 81 9.2]
nāsāmaśokanidhaye vāsudevāya cākṣiṇī | [MPur, 81 10.1]
lalāṭaṃ vāmanāyeti haraye ca punarbhruvau | [MPur, 81 10.2]
alakānmādhavāyeti kirīṭaṃ viśvarūpiṇe | [MPur, 81 11.1]
namaḥ sarvātmane tadvacchira ityabhipūjayet | [MPur, 81 11.2]
evaṃ sampūjya govindaṃ phalamālyānulepanaiḥ | [MPur, 81 12.1]
tatastu maṇḍalaṃ kṛtvā sthaṇḍilaṃ kārayenmudā | [MPur, 81 12.2]
caturasraṃ samantācca ratnimātramudakplavam | [MPur, 81 13.1]
ślakṣṇaṃ hṛdyaṃ ca parito vapratrayasamāvṛtam | [MPur, 81 13.2]
aṅgulenocchritā vaprāstadvistārastu dvyaṅgulaḥ | [MPur, 81 14.1]
sthaṇḍilasyopariṣṭācca bhittiraṣṭāṅgulā bhavet | [MPur, 81 14.2]
nadīvālukayā śūrpe lakṣmyāḥ pratikṛtiṃ nyaset | [MPur, 81 15.1]
sthaṇḍile śūrpamāropya lakṣmīmityarcayedbudhaḥ | [MPur, 81 15.2]
namo devyai namaḥ śāntyai namo lakṣmyai namaḥ śriyai | [MPur, 81 16.1]
namaḥ puṣṭyai namastuṣṭyai vṛṣṭyai hṛṣṭyai namo namaḥ | [MPur, 81 16.2]
viśokā duḥkhanāśāya viśokā varadāstu me | [MPur, 81 17.1]
viśokā cāstu sampattyai viśokā sarvasiddhaye | [MPur, 81 17.2]
tataḥ śuklāmbaraiḥ śūrpaṃ veṣṭya sampūjayetphalaiḥ | [MPur, 81 18.1]
vastrairnānāvidhaistadvatsuvarṇakamalena ca | [MPur, 81 18.2]
rajanīṣu ca sarvāsu pibeddarbhodakaṃ budhaḥ | [MPur, 81 19.1]
tatastu gītanṛtyādi kārayetsakalāṃ niśām | [MPur, 81 19.2]
yāmatraye vyatīte tu suptvāpyutthāya mānavaḥ | [MPur, 81 20.1]
abhigamya ca viprāṇāṃ mithunāni tadārcayet | [MPur, 81 20.2]
śaktitas trīṇi caikaṃ vā vastramālyānulepanaiḥ | [MPur, 81 21.1]
śayanasthāni pūjyāni namo'stu jalaśāyine | [MPur, 81 21.2]
tatastu gītavādyena rātrau jāgaraṇe kṛte | [MPur, 81 22.1]
prabhāte ca tataḥ snānaṃ kṛtvā dāmpatyamarcayet | [MPur, 81 22.2]
bhojanaṃ ca yathāśaktyā vittaśāṭhyavivarjitaḥ | [MPur, 81 23.1]
bhuktvā śrutvā purāṇāni taddinaṃ cātivāhayet | [MPur, 81 23.2]
anena vidhinā sarvaṃ māsi māsi samācaret | [MPur, 81 24.1]
vratānte śayanaṃ dadyādguḍadhenusamanvitam | [MPur, 81 24.2]
sopadhānakaviśrāmaṃ sāstarāvaraṇaṃ śubham | [MPur, 81 24.3]
yathā na lakṣmīrdeveśa tvāṃ parityajya gacchati | [MPur, 81 25.1]
tathā surūpatārogyam aśokaścāstu me sadā | [MPur, 81 25.2]
yathā devena rahitā na lakṣmīrjāyate kvacit | [MPur, 81 26.1]
tathā viśokatā me'stu bhaktiragryā ca keśave | [MPur, 81 26.2]
mantreṇānena śayanaṃ guḍadhenusamanvitam | [MPur, 81 27.1]
śūrpaṃ ca lakṣmyā sahitaṃ dātavyaṃ bhūtimicchatā | [MPur, 81 27.2]
utpalaṃ karavīraṃ ca bāṇamamlānakuṅkumam | [MPur, 81 28.1]
ketakī sinduvāraṃ ca mallikā gandhapāṭalā | [MPur, 81 28.2]
kadambaṃ kubjakaṃ jātiḥ śastānyetāni sarvadā | [MPur, 81 28.3]
{MPur, 82}
manuruvāca | [MPur, 82 1.1]
guḍadhenuvidhānaṃ me samācakṣva jagatpate | [MPur, 82 1.2]
kiṃrūpaṃ kena mantreṇa dātavyaṃ tadihocyatām | [MPur, 82 1.3]
matsya uvāca | [MPur, 82 2.1]
guḍadhenuvidhānasya yadrūpamiha yatphalam | [MPur, 82 2.2]
tadidānīṃ pravakṣyāmi sarvapāpavināśanam | [MPur, 82 2.3]
kṛṣṇājinaṃ caturhastaṃ prāggrīvaṃ vinyasedbhuvi | [MPur, 82 3.1]
gomayenānuliptāyāṃ darbhānāstīrya sarvataḥ | [MPur, 82 3.2]
laghveṇakājinaṃ tadvadvatsaṃ ca parikalpayet | [MPur, 82 4.1]
prāṅmukhīṃ kalpayeddhenumudakpādāṃ savatsakām | [MPur, 82 4.2]
uttamā guḍadhenuḥ syātsadā bhāracatuṣṭayam | [MPur, 82 5.1]
vatsaṃ bhāreṇa kurvīta dvābhyāṃ vai madhyamā smṛtā | [MPur, 82 5.2]
ardhabhāreṇa vatsaḥ syātkaniṣṭhā bhārakeṇa tu | [MPur, 82 6.1]
caturthāṃśena vatsaḥ syādgṛhavittānusārataḥ | [MPur, 82 6.2]
dhenuvatsau ghṛtāsyau ca sitasūkṣmāmbarāvṛtau | [MPur, 82 7.1]
śuktikarṇāvikṣupādau śucimuktāphalekṣaṇau | [MPur, 82 7.2]
sitasūtraśirālau tau sitakambalakambalau | [MPur, 82 8.1]
tāmragaṇḍakapṛṣṭhau tau sitacāmararomakau | [MPur, 82 8.2]
vidrumabhrūyugopetau navanītastanāvubhau | [MPur, 82 9.1]
kṣaumapucchau kāṃsyadohāvindranīlakatārakau | [MPur, 82 9.2]
suvarṇaśṛṅgābharaṇau rājataiḥ khurasaṃyutau | [MPur, 82 10.1]
nānāphalasamāyuktau ghrāṇagandhakaraṇḍakau | [MPur, 82 10.2]
ityevaṃ racayitvā tau dhūpadīpairathārcayet | [MPur, 82 10.3]
yā lakṣmīḥ sarvabhūtānāṃ yā ca deveṣvavasthitā | [MPur, 82 11.1]
dhenurūpeṇa sā devī mama śāntiṃ prayacchatu | [MPur, 82 11.2]
dehasthā yā ca rudrāṇī śaṃkarasya sadā priyā | [MPur, 82 12.1]
dhenurūpeṇa sā devī mama pāpaṃ vyapohatu | [MPur, 82 12.2]
viṣṇorvakṣasi yā lakṣmīḥ svāhā yā ca vibhāvasoḥ | [MPur, 82 13.1]
candrārkaśakraśaktiryā dhenurūpāstu sā śriye | [MPur, 82 13.2]
caturmukhasya yā lakṣmīryā lakṣmīrdhanadasya ca | [MPur, 82 14.1]
lakṣmīryā lokapālānāṃ sā dhenurvaradāstu me | [MPur, 82 14.2]
svadhā yā pitṛmukhyāṇāṃ svāhā yajñabhujāṃ ca yā | [MPur, 82 15.1]
sarvapāpaharā dhenustasmācchāntiṃ prayaccha me | [MPur, 82 15.2]
evamāmantrya tāṃ dhenuṃ brāhmaṇāya nivedayet | [MPur, 82 16.1]
vidhānametaddhenūnāṃ sarvāsām abhipaṭhyate | [MPur, 82 16.2]
yāstāḥ pāpavināśinyaḥ paṭhyante daśa dhenavaḥ | [MPur, 82 17.1]
tāsāṃ svarūpaṃ vakṣyāmi nāmāni ca narādhipa | [MPur, 82 17.2]
prathamā guḍadhenuḥ syād ghṛtadhenus tathāparā | [MPur, 82 18.1]
tiladhenustṛtīyā tu caturthī jalasaṃjñitā | [MPur, 82 18.2]
kṣīradhenuśca vikhyātā madhudhenustathā parā | [MPur, 82 19.1]
saptamī śarkarādhenurdadhidhenustathāṣṭamī | [MPur, 82 19.2]
rasadhenuśca navamī daśamī syāt svarūpataḥ | [MPur, 82 19.3]
kumbhāḥ syurdravadhenūnāmitarāsāṃ tu rāśayaḥ | [MPur, 82 20.1]
suvarṇadhenumapyatra kecidicchanti bhānavaḥ | [MPur, 82 20.2]
navanītena ratnaiśca tathānye tu maharṣayaḥ | [MPur, 82 21.1]
etadevaṃvidhānaṃ syāt ta evopaskarāḥ smṛtāḥ | [MPur, 82 21.2]
mantrāvāhanasaṃyuktāḥ sadā parvaṇi parvaṇi | [MPur, 82 22.1]
yathāśraddhaṃ pradātavyā bhuktimuktiphalapradāḥ | [MPur, 82 22.2]
guḍadhenuprasaṅgena sarvāstāvanmayoditāḥ | [MPur, 82 23.1]
aśeṣayajñaphaladāḥ sarvāḥ pāpaharāḥ śubhāḥ | [MPur, 82 23.2]
vratānāmuttamaṃ yasmād viśokadvādaśīvratam | [MPur, 82 24.1]
tadaṅgatvena caivātra guḍadhenuḥ praśasyate | [MPur, 82 24.2]
ayane viṣuve puṇye vyatīpāte'thavā punaḥ | [MPur, 82 25.1]
guḍadhenvādayo deyās tūparāgādiparvasu | [MPur, 82 25.2]
viśokadvādaśī caiṣā puṇyā pāpaharā śubhā | [MPur, 82 26.1]
yāmupoṣya naro yāti tadviṣṇoḥ paramaṃ padam | [MPur, 82 26.2]
iha loke ca saubhāgyamāyurārogyameva ca | [MPur, 82 27.1]
vaiṣṇavaṃ puramāpnoti maraṇe ca smaranharim | [MPur, 82 27.2]
navārbudasahasrāṇi daśa cāṣṭau ca dharmavit | [MPur, 82 28.1]
na śokaduḥkhadaurgatyaṃ tasya saṃjāyate nṛpa | [MPur, 82 28.2]
nārī vā kurute yā tu viśokadvādaśīvratam | [MPur, 82 29.1]
nṛtyagītaparā nityaṃ sāpi tatphalamāpnuyāt | [MPur, 82 29.2]
tasmādagre harernityamanantaṃ gītavādanam | [MPur, 82 30.1]
kartavyaṃ bhūtikāmena bhaktyā tu parayā nṛpa | [MPur, 82 30.2]
iti paṭhati ya itthaṃ yaḥ śṛṇotīha samyaṅmadhumuranarakārer arcanaṃ yaśca paśyet | [MPur, 82 31.1]
matimāpa ca janānāṃ yo dadātīndraloke vasati sa vibudhaughaiḥ pūjyate kalpamekam | [MPur, 82 31.2]
{MPur, 83}
nārada uvāca | [MPur, 83 1.1]
bhagavañchrotumicchāmi dānamāhātmyamuttamam | [MPur, 83 1.2]
yadakṣayaṃ pare loke devarṣigaṇapūjitam | [MPur, 83 1.3]
umāpatiruvāca | [MPur, 83 2.1]
meroḥ pradānaṃ vakṣyāmi daśadhā munipuṃgava | [MPur, 83 2.2]
yatpradānānnaro lokānāpnoti surapūjitān | [MPur, 83 2.3]
purāṇeṣu ca vedeṣu yajñeṣvāyataneṣu ca | [MPur, 83 3.1]
na tatphalamadhīteṣu kṛteṣviha yadaśnute | [MPur, 83 3.2]
tasmādvidhānaṃ vakṣyāmi parvatānāmanukramāt | [MPur, 83 4.1]
prathamo dhānyaśailaḥ syāddvitīyo lavaṇācalaḥ | [MPur, 83 4.2]
guḍācalastṛtīyastu caturtho hemaparvataḥ | [MPur, 83 5.1]
pañcamastilaśailaḥ syātṣaṣṭhaḥ kārpāsaparvataḥ | [MPur, 83 5.2]
saptamo ghṛtaśailaśca ratnaśailastathāṣṭamaḥ | [MPur, 83 6.1]
rājato navamastadvaddaśamaḥ śarkarācalaḥ | [MPur, 83 6.2]
vakṣye vidhānameteṣāṃ yathāvadanupūrvaśaḥ | [MPur, 83 7.1]
ayane viṣuve puṇye vyatīpāte dinakṣaye | [MPur, 83 7.2]
śuklapakṣe tṛtīyāyāmuparāge śaśikṣaye | [MPur, 83 8.1]
vivāhotsavayajñeṣu dvādaśyāmatha vā punaḥ | [MPur, 83 8.2]
śuklāyāṃ pañcadaśyāṃ vā puṇyarkṣe vā vidhānataḥ | [MPur, 83 9.1]
dhānyaśailādayo deyā yathāśāstraṃ vijānatā | [MPur, 83 9.2]
tīrtheṣvāyatane vāpi goṣṭhe vā bhavanāṅgaṇe | [MPur, 83 10.1]
maṇḍapaṃ kārayedbhaktyā caturasram udaṅmukham | [MPur, 83 10.2]
prāgudakpravaṇaṃ tadvat prāṅmukhaṃ ca vidhānataḥ | [MPur, 83 10.3]
gomayenānuliptāyāṃ bhūmāvāstīrya vai kuśān | [MPur, 83 11.1]
tanmadhye parvataṃ kuryādviṣkambhaparvatānvitam | [MPur, 83 11.2]
dhānyadroṇasahasreṇa bhavedgiririhottamaḥ | [MPur, 83 12.1]
madhyamaḥ pañcaśatikaḥ kaniṣṭhaḥ syāt tribhiḥ śataiḥ | [MPur, 83 12.2]
merurmahāvrīhimayastu madhye suvarṇavṛkṣatrayasaṃyutaḥ syāt | [MPur, 83 13.1]
pūrveṇa muktāphalavajrayukto yāgyena gomedakapuṣparāgaiḥ | [MPur, 83 13.2]
paścācca gārutmatanīlaratnaiḥ saumyena vaidūryasarojarāgaiḥ | [MPur, 83 14.1]
śrīkhaṇḍakhaṇḍairabhitaḥ pravālairlatānvitaḥ śuktiśilātalaḥ syāt | [MPur, 83 14.2]
brahmātha viṣṇurbhagavānpurārir divākaro'pyatra hiraṇmayaḥ syāt | [MPur, 83 15.1]
mūrdhanyavasthānamamatsareṇa kāryaṃ tvanekaiśca punardvijaughaiḥ | [MPur, 83 15.2]
catvāri śṛṅgāṇi ca rājatāni nitambabhāgeṣvapi rājataḥ syāt | [MPur, 83 16.1]
tathekṣuvaṃśāvṛtakandarastu ghṛtodakaprasravaṇaiśca dikṣu | [MPur, 83 16.2]
śuklāmbarāṇyambudharāvalī syātpūrveṇa pītāni ca dakṣiṇena | [MPur, 83 17.1]
vāsāṃsi paścādatha karburāṇi raktāni caivottarato ghanālī | [MPur, 83 17.2]
raupyānmahendrapramukhāṃs tathāṣṭau saṃsthāpya lokādhipatīn krameṇa | [MPur, 83 18.1]
nānāphalālī ca samantataḥ syānmanoramaṃ mālyavilepanaṃ ca | [MPur, 83 18.2]
vitānakaṃ copari pañcavarṇam amlānapuṣpābharaṇaṃ sitaṃ ca | [MPur, 83 19.1]
itthaṃ niveśyāmaraśailamagryaṃ merostu viṣkambhagirīn krameṇa | [MPur, 83 19.2]
turīyabhāgeṇa caturdiśaṃ ca saṃsthāpayetpuṣpavilepanāḍhyān | [MPur, 83 20.1]
pūrveṇa mandaramanekaphalāvalībhiryuktaṃ yavaiḥ kanakabhadrakadambacihnaiḥ | [MPur, 83 20.2]
kāmena kāñcanamayena virājamānam ākārayetkusumavastravilepanāḍhyam | [MPur, 83 21.1]
kṣīrāruṇodasarasātha vanena caivaṃ raupyeṇa śaktighaṭitena virājamānam | [MPur, 83 21.2]
yāmyena gandhamadanaśca niveśanīyo godhūmasaṃcayamayaḥ kaladhautayuktaḥ | [MPur, 83 22.1]
haimena yajñapatinā ghṛtamānasena vastraiśca rājatavanena ca saṃyutaḥ syāt | [MPur, 83 22.2]
paścāt tilācalam anekasugandhipuṣpasauvarṇapippalahiraṇmayahaṃsayuktam | [MPur, 83 23.1]
ākārayedrajatapuṣpavanena tadvadvastrānvitaṃ dadhisitodasaras tathāgre | [MPur, 83 23.2]
saṃsthāpya taṃ vipulaśailamathottareṇa śailaṃ supārśvamapi māṣamayaṃ suvastram | [MPur, 83 24.1]
puṣpaiśca hemavaṭapādapaśekharaṃ tamākārayetkanakadhenuvirājamānam | [MPur, 83 24.2]
mākṣīkabhadrasarasātha vanena tadvadraupyeṇa bhāsvaravatā ca yutaṃ vidhāya | [MPur, 83 25.1]
homaścaturbhiratha vedapurāṇavidbhirdāntair anindyacaritākṛtibhirdvijendraiḥ | [MPur, 83 25.2]
pūrveṇa hastamitamatra vidhāya kuṇḍaṃ kāryastilairyavaghṛtena samitkuśaiśca | [MPur, 83 26.1]
rātrau ca jāgaramanuddhatagītatūryairāvāhanaṃ ca kathayāmi śiloccayānām | [MPur, 83 26.2]
tvaṃ sarvadevagaṇadhāmanidhe viruddhamasmadgṛheṣvamaraparvata nāśayāśu | [MPur, 83 27.1]
kṣemaṃ vidhatsva kuru śāntimanuttamāṃ naḥ sampūjitaḥ paramabhaktimatā mayā hi | [MPur, 83 27.2]
tvameva bhagavānīśo brahmā viṣṇurdivākaraḥ | [MPur, 83 28.1]
mūrtāmūrtātparaṃ bījamataḥ pāhi sanātana | [MPur, 83 28.2]
yasmāttvaṃ lokapālānāṃ viśvamūrteśca mandiram | [MPur, 83 29.1]
rudrādityavasūnāṃ ca tasmācchāntiṃ prayaccha me | [MPur, 83 29.2]
yasmād aśūnyam amarair nārībhiś ca śivena ca | [MPur, 83 30.1]
tasmānmām uddharāśeṣaduḥkhasaṃsārasāgarāt | [MPur, 83 30.2]
evamabhyarcya taṃ meruṃ mandaraṃ cābhipūjayet | [MPur, 83 31.1]
yasmāccaitrarathena tvaṃ bhadrāśvena ca varṣataḥ | [MPur, 83 31.2]
śobhase mandara kṣipramatastuṣṭikaro bhava | [MPur, 83 32.1]
yasmāccūḍāmaṇirjambūdvīpe tvaṃ gandhamādana | [MPur, 83 32.2]
gandharvavanaśobhāvān ataḥ kīrtirdṛḍhāstu me | [MPur, 83 33.1]
yasmāttvaṃ ketumālena vaibhrājena vanena ca | [MPur, 83 33.2]
hiraṇmayāśvatthaśirāstasmātpuṣṭirdhruvāstu me | [MPur, 83 34.1]
uttaraiḥ kurubhiryasmātsāvitreṇa vanena ca | [MPur, 83 34.2]
supārśva rājase nityamataḥ śrīrakṣayāstu me | [MPur, 83 35.1]
evamāmantrya tānsarvānprabhāte vimale punaḥ | [MPur, 83 35.2]
snātvātha gurave dadyānmadhyamaṃ parvatottamam | [MPur, 83 36.1]
viṣkambhaparvatāndadyādṛtvigbhyaḥ kramaśo mune | [MPur, 83 36.2]
gāśca dadyāccaturviṃśatyathavā daśa nārada | [MPur, 83 37.1]
nava sapta tathāṣṭau vā pañca dadyād aśaktimān | [MPur, 83 37.2]
ekāpi gurave deyā kapilā ca payasvinī | [MPur, 83 38.1]
parvatānāmaśeṣāṇāmeṣa eva vidhiḥ smṛtaḥ | [MPur, 83 38.2]
ta eva pūjane mantrāsta evopaskarā matāḥ | [MPur, 83 39.1]
grahāṇāṃ lokapālānāṃ brahmādīnāṃ ca sarvadā | [MPur, 83 39.2]
svamantreṇaiva sarveṣu homaḥ śaileṣu paṭhyate | [MPur, 83 40.1]
upavāsī bhavennityamaśakte naktamiṣyate | [MPur, 83 40.2]
vidhānaṃ sarvaśailānāṃ kramaśaḥ śṛṇu nārada | [MPur, 83 41.1]
dānakāle ca ye mantrāḥ parvateṣu ca yatphalam | [MPur, 83 41.2]
annaṃ brahma yataḥ proktamanne prāṇāḥ pratiṣṭhitāḥ | [MPur, 83 42.1]
annādbhavanti bhūtāni jagadannena vartate | [MPur, 83 42.2]
annameva tato lakṣmīrannameva janārdanaḥ | [MPur, 83 43.1]
dhānyaparvatarūpeṇa pāhi tasmānnagottama | [MPur, 83 43.2]
anena vidhinā yastu dadyāddhānyamayaṃ girim | [MPur, 83 44.1]
manvantaraśataṃ sāgraṃ devaloke mahīyate | [MPur, 83 44.2]
apsarogaṇagandharvairākīrṇena virājatā | [MPur, 83 45.1]
vimānena divaḥ pṛṣṭhamāyāti sma niṣevita | [MPur, 83 45.2]
dharmakṣaye rājarājyamāpnotīha na saṃśayaḥ | [MPur, 83 45.3]
{MPur, 84}
īśvara uvāca | [MPur, 84 1.1]
athātaḥ sampravakṣyāmi lavaṇācalamuttamam | [MPur, 84 1.2]
yatpradānānnaro lokānāpnoti śivasaṃyutān | [MPur, 84 1.3]
uttamaḥ ṣoḍaśadroṇaiḥ kartavyo lavaṇācalaḥ | [MPur, 84 2.1]
madhyamaḥ syāttadardhena caturbhiradhamaḥ smṛtaḥ | [MPur, 84 2.2]
vittahīno yathāśaktyā droṇādūrdhvaṃ tu kārayet | [MPur, 84 3.1]
caturthāṃśena viṣkambhaparvatānkārayetpṛthak | [MPur, 84 3.2]
vidhānaṃ pūrvavatkuryādbrahmādīnāṃ ca sarvadā | [MPur, 84 4.1]
tadvaddhemamayānsarvāṃllokapālānniveśayet | [MPur, 84 4.2]
sarāṃsi kāmadevādīṃstadvadatrāpi kārayet | [MPur, 84 5.1]
kuryājjāgaraṇaṃ cāpi dānamantrānnibodhata | [MPur, 84 5.2]
saubhāgyasaraḥ sambhūto yato'yaṃ lavaṇo rasaḥ | [MPur, 84 6.1]
taddānakartṛkatvena tvaṃ māṃ pāhi nagottama | [MPur, 84 6.2]
yasmādannarasāḥ sarve notkaṭā lavaṇaṃ vinā | [MPur, 84 7.1]
priyaṃ ca śivayornityaṃ tasmācchāntiṃ prayaccha me | [MPur, 84 7.2]
viṣṇudehasamudbhūtaṃ yasmādārogyavardhanam | [MPur, 84 8.1]
tasmātparvatarūpeṇa pāhi saṃsārasāgarāt | [MPur, 84 8.2]
anena vidhinā yastu dadyāllavaṇaparvatam | [MPur, 84 9.1]
umāloke vasetkalpaṃ tato yāti parāṃ gatim | [MPur, 84 9.2]
{MPur, 85}
īśvara uvāca | [MPur, 85 1.1]
ataḥ paraṃ pravakṣyāmi guḍaparvatamuttamam | [MPur, 85 1.2]
yatpradānānnaraḥ svargamāpnoti surapūjitam | [MPur, 85 1.3]
uttamo daśabhirbhārairmadhyamaḥ pañcabhirmataḥ | [MPur, 85 2.1]
tribhirbhāraiḥ kaniṣṭhaḥ syāttadardhenālpavittavān | [MPur, 85 2.2]
tadvadāmantraṇaṃ pūjāṃ hemavṛkṣasurārcanam | [MPur, 85 3.1]
viṣkambhaparvatāṃstadvatsarāṃsi vanadevatāḥ | [MPur, 85 3.2]
homajāgaraṇaṃ tadvallokapālādhivāsanam | [MPur, 85 4.1]
dhānyaparvatavat kuryādimaṃ mantramudīrayet | [MPur, 85 4.2]
yathā deveṣu viśvātmā pravaro'yaṃ janārdanaḥ | [MPur, 85 5.1]
sāmavedastu vedānāṃ mahādevastu yoginām | [MPur, 85 5.2]
praṇavaḥ sarvamantrāṇāṃ nārīṇāṃ pārvatī yathā | [MPur, 85 6.1]
tathā rasānāṃ pravaraḥ sadaivekṣuraso mataḥ | [MPur, 85 6.2]
mama tasmātparāṃ lakṣmīṃ guḍaparvata dehi vai | [MPur, 85 7.1]
yasmātsaubhāgyadāyinyā bhrātā tvaṃ guḍaparvata | [MPur, 85 7.2]
nivāsaścāpi pārvatyāstasmācchāntiṃ prayaccha me | [MPur, 85 7.3]
anena vidhinā yastu dadyādguḍamayaṃ girim | [MPur, 85 8.1]
pūjyamānaḥ sa gandharvairgaurīloke mahīyate | [MPur, 85 8.2]
tataḥ kalpaśatānte tu saptadvīpādhipo bhavet | [MPur, 85 9.1]
āyurārogyasampannaḥ śatrubhiścāparājitaḥ | [MPur, 85 9.2]
{MPur, 86}
īśvara uvāca | [MPur, 86 1.1]
atha pāpaharaṃ vakṣye suvarṇācalamuttamam | [MPur, 86 1.2]
yasya pradānādbhavanaṃ vairiñcaṃ yāti mānavaḥ | [MPur, 86 1.3]
uttamaḥ palasāhasro madhyamaḥ pañcabhiḥ śataiḥ | [MPur, 86 2.1]
tadardhenādhamastadvadalpavitto'pi śaktitaḥ | [MPur, 86 2.2]
dadyādekapalādūrdhvaṃ yathāśaktyā vimatsaraḥ | [MPur, 86 2.3]
dhānyaparvatavatsarvaṃ vidadhyānmunipuṃgava | [MPur, 86 3.1]
viṣkambhaśailāstadvacca ṛtvigbhyaḥ pratipādayet | [MPur, 86 3.2]
namaste brahmabījāya brahmagarbhāya te namaḥ | [MPur, 86 4.1]
yasmādanantaphaladastasmātpāhi śiloccaya | [MPur, 86 4.2]
yasmādagnerapatyaṃ tvaṃ yasmātpuṇyaṃ jagatpate | [MPur, 86 5.1]
hemaparvatarūpeṇa tasmātpāhi nagottama | [MPur, 86 5.2]
anena vidhinā yastu dadyātkanakaparvatam | [MPur, 86 6.1]
sa yāti paramaṃ brahmalokamānandakārakam | [MPur, 86 6.2]
tatra kalpaśataṃ tiṣṭhettato yāti parāṃ gatim | [MPur, 86 6.3]
{MPur, 87}
īśvara uvāca | [MPur, 87 1.1]
ataḥ paraṃ pravakṣyāmi tilaśailaṃ vidhānataḥ | [MPur, 87 1.2]
yatpradānānnaro yāti viṣṇulokaṃ sanātanam | [MPur, 87 1.3]
uttamo daśabhir droṇair madhyamaḥ pañcabhiḥ smṛtaḥ | [MPur, 87 2.1]
tribhiḥ kaniṣṭho viprendra tilaśailaḥ prakīrtitaḥ | [MPur, 87 2.2]
pūrvavaccāparānsarvān viṣkambhānabhito girīn | [MPur, 87 3.1]
dānamantrān pravakṣyāmi yathāvanmunipuṃgava | [MPur, 87 3.2]
yasmānmadhuvadhe viṣṇordehasvedasamudbhavāḥ | [MPur, 87 4.1]
tilāḥ kuśāśca māṣāśca tasmācchāntyai bhavatviha | [MPur, 87 4.2]
havye kavye ca yasmācca tilā evābhirakṣaṇam | [MPur, 87 5.1]
bhavāduddhara śailendra tilācala namo'stu te | [MPur, 87 5.2]
ityāmantrya ca yo dadyāttilācalamanuttamam | [MPur, 87 6.1]
sa vaiṣṇavaṃ padaṃ yāti punarāvṛttidurlabham | [MPur, 87 6.2]
dīrghāyuṣyaṃ samāpnoti putrapautraiśca modate | [MPur, 87 7.1]
pitṛbhirdevagandharvaiḥ pūjyamāno divaṃ vrajet | [MPur, 87 7.2]
{MPur, 88}
īśvara uvāca | [MPur, 88 1.1]
athātaḥ sampravakṣyāmi kārpāsācalamuttamam | [MPur, 88 1.2]
yatpradānānnaro nityamāpnoti paramaṃ padam | [MPur, 88 1.3]
kārpāsaparvatas tadvad viṃśadbhārair ihottamaḥ | [MPur, 88 2.1]
daśabhirmadhyamaḥ proktaḥ pañcabhistvadhamaḥ smṛtaḥ | [MPur, 88 2.2]
bhāreṇālpadhano dadyādvittaśāṭhyavivarjitaḥ | [MPur, 88 2.3]
dhānyaparvatavatsarvamāsādya munipuṃgava | [MPur, 88 3.1]
prabhātāyāṃ tu śarvaryāṃ dadyādidamudīrayet | [MPur, 88 3.2]
tvamevāvaraṇaṃ yasmāllokānāmiha sarvadā | [MPur, 88 4.1]
kārpāsādre namastubhyamaghaughadhvaṃsano bhava | [MPur, 88 4.2]
iti kārpāsaśailendraṃ yo dadyāccharvasaṃnidhau | [MPur, 88 5.1]
rudraloke vasetkalpaṃ tato rājā bhavediha | [MPur, 88 5.2]
{MPur, 89}
īśvara uvāca | [MPur, 89 1.1]
ataḥ paraṃ pravakṣyāmi ghṛtācalamanuttamam | [MPur, 89 1.2]
tejo'mṛtamayaṃ divyaṃ mahāpātakanāśanam | [MPur, 89 1.3]
viṃśatyā ghṛtakumbhānāmuttamaḥ syādghṛtācalaḥ | [MPur, 89 2.1]
daśabhirmadhyamaḥ proktaḥ pañcabhistvadhamaḥ smṛtaḥ | [MPur, 89 2.2]
alpavitto'pi yaḥ kuryāddvābhyāmiha vidhānataḥ | [MPur, 89 3.1]
viṣkambhaparvatāṃstadvaccaturbhāgeṇa kalpayet | [MPur, 89 3.2]
śālitaṇḍulapātrāṇi kumbhopari niveśayet | [MPur, 89 4.1]
kārayetsaṃhatānuccānyathāśobhaṃ vidhānataḥ | [MPur, 89 4.2]
veṣṭayecchuklavāsobhir ikṣudaṇḍaphalādikaiḥ | [MPur, 89 5.1]
dhānyaparvatavaccheṣaṃ vidhānamiha paṭhyate | [MPur, 89 5.2]
adhivāsanapūrvaṃ ca tadvaddhomasurārcanam | [MPur, 89 6.1]
prabhātāyāṃ tu śarvaryāṃ gurave taṃ nivedayet | [MPur, 89 6.2]
viṣkambhaparvatāṃstadvadṛtvigbhyaḥ śāntamānasaḥ | [MPur, 89 6.3]
saṃyogādghṛtamutpannaṃ yasmādamṛtatejasoḥ | [MPur, 89 7.1]
tasmāddhṛtārcirviśvātmā prīyatāmatra śaṃkaraḥ | [MPur, 89 7.2]
yasmāttejomayaṃ brahma ghṛte tadviddhyavasthitam | [MPur, 89 8.1]
ghṛtaparvatarūpeṇa tasmāttvaṃ pāhi no'niśam | [MPur, 89 8.2]
anena vidhinā dadyādghṛtācalamanuttamam | [MPur, 89 9.1]
mahāpātakayukto'pi lokamāpnoti śāṃkaram | [MPur, 89 9.2]
haṃsasārasayuktena kiṅkiṇījālamālinā | [MPur, 89 10.1]
vimānenāpsarobhiśca siddhavidyādharair vṛtaḥ | [MPur, 89 10.2]
viharetpitṛbhiḥ sārdhaṃ yāvadābhūtasaṃplavam | [MPur, 89 10.3]
{MPur, 90}
īśvara uvāca | [MPur, 90 1.1]
ataḥ paraṃ pravakṣyāmi ratnācalamanuttamam | [MPur, 90 1.2]
muktāphalasahasreṇa parvataḥ syādanuttamaḥ | [MPur, 90 1.3]
madhyamaḥ pañcaśatikastriśatenādhamaḥ smṛtaḥ | [MPur, 90 2.1]
caturthāṃśena viṣkambhaparvatāḥ syuḥ samantataḥ | [MPur, 90 2.2]
pūrveṇa vajragomedairdakṣiṇenendranīlakaiḥ | [MPur, 90 3.1]
padmarāgayutaḥ kāryo vidvadbhirgandhamādanaḥ | [MPur, 90 3.2]
vaidūryavidrumaiḥ paścātsammiśro vimalācalaḥ | [MPur, 90 4.1]
padmarāgaiḥ sasauvarṇair uttareṇa ca vinyaset | [MPur, 90 4.2]
dhānyaparvatavatsarvamatrāpi parikalpayet | [MPur, 90 5.1]
tadvadāvāhanaṃ kuryādvṛkṣāndevāṃśca kāñcanān | [MPur, 90 5.2]
pūjayetpuṣpagandhādyaiḥ prabhāte ca vimatsaraḥ | [MPur, 90 6.1]
pūrvavadguruṛtvigbhya imānmantrānudīrayet | [MPur, 90 6.2]
yadā devagaṇāḥ sarve sarvaratneṣvavasthitāḥ | [MPur, 90 7.1]
tvaṃ ca ratnamayo nityaṃ namaste'stu sadācala | [MPur, 90 7.2]
yasmādratnapradānena tuṣṭiṃ prakurute hariḥ | [MPur, 90 8.1]
sadā ratnapradānena tasmānnaḥ pāhi parvata | [MPur, 90 8.2]
anena vidhinā yastu dadyādratnamayaṃ girim | [MPur, 90 9.1]
sa yāti viṣṇusālokyamamareśvarapūjitaḥ | [MPur, 90 9.2]
yāvatkalpaśataṃ sāgraṃ vasecceha narādhipa | [MPur, 90 10.1]
rūpārogyaguṇopetaḥ saptadvīpādhipo bhavet | [MPur, 90 10.2]
brahmahatyādikaṃ kiṃcidyadatrāmutra vā kṛtam | [MPur, 90 11.1]
tatsarvaṃ nāśamāyāti girirvajrahato yathā | [MPur, 90 11.2]
{MPur, 91}
īśvara uvāca | [MPur, 91 1.1]
ataḥ paraṃ pravakṣyāmi raupyācalamanuttamam | [MPur, 91 1.2]
yatpradānānnaro yāti somalokamanuttamam | [MPur, 91 1.3]
daśabhiḥ palasāhasrairuttamo rajatācalaḥ | [MPur, 91 2.1]
pañcabhirmadhyamaḥ proktastadardhenādhamaḥ smṛtaḥ | [MPur, 91 2.2]
aśakto viṃśaterūrdhvaṃ kārayecchaktitastadā | [MPur, 91 3.1]
viṣkambhaparvatāṃstadvatturīyāṃśena kalpayet | [MPur, 91 3.2]
pūrvavadrājatānkurvanmandarādīnvidhānataḥ | [MPur, 91 4.1]
kaladhautamayāṃstadvallokeśānarcayedbudhaḥ | [MPur, 91 4.2]
brahmaviṣṇvarkavānkāryo nitambo'tra hiraṇmayaḥ | [MPur, 91 5.1]
rājataṃ syādyadanyeṣāṃ sarvaṃ tadiha kāñcanam | [MPur, 91 5.2]
śeṣaṃ tu pūrvavatkuryāddhomajāgaraṇādikam | [MPur, 91 6.1]
dadyāttataḥ prabhāte tu gurave raupyaparvatam | [MPur, 91 6.2]
viṣkambhaśailānṛtvigbhyaḥ pūjyavastravibhūṣaṇaiḥ | [MPur, 91 7.1]
imaṃ mantraṃ paṭhandadyāddarbhapāṇirvimatsaraḥ | [MPur, 91 7.2]
pitṝṇāṃ vallabho yasmāddharīndrāṇāṃ śivasya ca | [MPur, 91 8.1]
pāhi rājata tasmāttvaṃ śokasaṃsārasāgarāt | [MPur, 91 8.2]
itthaṃ nivedya yo dadyādrajatācalamuttamam | [MPur, 91 9.1]
gavāmayutadānasya phalaṃ prāpnoti mānavaḥ | [MPur, 91 9.2]
somaloke sa gandharvaiḥ kiṃnarāpsarasāṃ gaṇaiḥ | [MPur, 91 10.1]
pūjyamāno vasedvidvānyāvadābhūtasaṃplavam | [MPur, 91 10.2]
{MPur, 92}
īśvara uvāca | [MPur, 92 1.1]
athātaḥ sampravakṣyāmi śarkarāśailamuttamam | [MPur, 92 1.2]
yasya pradānādviṣṇvarkarudrāstuṣyanti sarvadā | [MPur, 92 1.3]
aṣṭābhiḥ śarkarābhārairuttamaḥ syānmahācalaḥ | [MPur, 92 2.1]
caturbhirmadhyamaḥ prokto bhārābhyāmadhamaḥ smṛtaḥ | [MPur, 92 2.2]
bhāreṇa vārdhabhāreṇa kuryādyaḥ svalpavittavān | [MPur, 92 3.1]
viṣkambhaparvatānkuryātturīyāṃśena mānavaḥ | [MPur, 92 3.2]
dhānyaparvatavatsarvamāsādyāmarasaṃyutam | [MPur, 92 4.1]
merorupari tadvacca sthāpyaṃ hematarutrayam | [MPur, 92 4.2]
mandāraḥ pārijātaśca tṛtīyaḥ kalpapādapaḥ | [MPur, 92 5.1]
etadvṛkṣatrayaṃ mūrdhni sarveṣvapi niyojayet | [MPur, 92 5.2]
haricandanasaṃtānau pūrvapaścimabhāgayoḥ | [MPur, 92 6.1]
niveśyau sarvaśaileṣu viśeṣāccharkarācale | [MPur, 92 6.2]
mandare kāmadevastu pratyagvaktraḥ sadā bhavet | [MPur, 92 7.1]
gandhamādanaśṛṅge tu dhanadaḥ syādudaṅmukhaḥ | [MPur, 92 7.2]
prāṅmukho vedamūrtistu haṃsaḥ syādvipulācale | [MPur, 92 8.1]
haimī supārśve surabhirdakṣiṇābhimukhī bhavet | [MPur, 92 8.2]
dhānyaparvatavatsarvamāvāhanavidhānakam | [MPur, 92 9.1]
kṛtvā tu gurave dadyānmadhyamaṃ parvatottamam | [MPur, 92 9.2]
ṛtvigbhyaś caturaḥ śailānimānmantrānudīrayan | [MPur, 92 9.3]
saubhāgyāmṛtasāro'yaṃ parvataḥ śarkarāyutaḥ | [MPur, 92 10.1]
tasmādānandakārī tvaṃ bhava śailendra sarvadā | [MPur, 92 10.2]
amṛtaṃ pibatāṃ ye tu nipeturbhuvi śīkarāḥ | [MPur, 92 11.1]
devānāṃ tatsamutthastvaṃ pāhi naḥ śarkarācala | [MPur, 92 11.2]
manobhavadhanurmadhyādudbhūtā śarkarā yataḥ | [MPur, 92 12.1]
tanmayo'si mahāśaila pāhi saṃsārasāgarāt | [MPur, 92 12.2]
yo dadyāccharkarāśailamanena vidhinā naraḥ | [MPur, 92 13.1]
sarvapāpair vinirmuktaḥ sa yāti paramaṃ padam | [MPur, 92 13.2]
candratārārkasaṃkāśamadhiruhyānujīvibhiḥ | [MPur, 92 14.1]
sahaiva yānamātiṣṭhettatra viṣṇupracoditaḥ | [MPur, 92 14.2]
tataḥ kalpaśatānte tu saptadvīpādhipo bhavet | [MPur, 92 15.1]
āyurārogyasampanno yāvajjanmārbudatrayam | [MPur, 92 15.2]
bhojanaṃ śaktitaḥ kuryātsarvaśaileṣvamatsaraḥ | [MPur, 92 16.1]
sarvatrākṣāralavaṇam aśnīyāttadanujñayā | [MPur, 92 16.2]
parvatopaskarānsarvānprāpayedbrāhmaṇālayam | [MPur, 92 16.3]
īśvara uvāca | [MPur, 92 17.1]
āsītpurā bṛhatkalpe dharmamūrtirjanādhipaḥ | [MPur, 92 17.2]
suhṛcchakrasya nihatā yena daityāḥ sahasraśaḥ | [MPur, 92 17.3]
somasūryādayo yasya tejasā vigataprabhāḥ | [MPur, 92 18.1]
bhavanti śataśo yena śatravaścāparājitāḥ | [MPur, 92 18.2]
yathecchārūpadhārī ca manuṣyo'pyaparājitaḥ | [MPur, 92 18.3]
tasya bhānumatī nāma bhāryā trailokyasundarī | [MPur, 92 19.1]
lakṣmīvad divyarūpeṇa nirjitāmarasundarī | [MPur, 92 19.2]
rājñastasyāgryamahiṣī prāṇebhyo'pi garīyasī | [MPur, 92 20.1]
daśanārīsahasrāṇāṃ madhye śrīriva rājate | [MPur, 92 20.2]
nṛpakoṭisahasreṇa na kadācitsa mucyate | [MPur, 92 21.1]
kadācidāsthānagataḥ papraccha sa purodhasam | [MPur, 92 21.2]
vismayenāvṛto rājā vasiṣṭhamṛṣisattamam | [MPur, 92 21.3]
rājovāca | [MPur, 92 22.1]
bhagavankena dharmeṇa mama lakṣmīranuttamā | [MPur, 92 22.2]
kasmācca vipulaṃ tejo maccharīre sadottamam | [MPur, 92 22.3]
vasiṣṭha uvāca | [MPur, 92 23.1]
purā līlāvatī nāma veśyā śivaparāyaṇā | [MPur, 92 23.2]
tayā dattaścaturdaśyāṃ gurave lavaṇācalaḥ | [MPur, 92 23.3]
hemavṛkṣādibhiḥ sārdhaṃ yathāvadvidhipūrvakam | [MPur, 92 23.4]
śūdraḥ suvarṇakāraśca nāmnā śauṇḍo'bhavattadā | [MPur, 92 24.1]
bhṛtyo līlāvatīgehe tena hemnā vinirmitāḥ | [MPur, 92 24.2]
taravaḥ suramukhyāśca śraddhāyuktena pārthiva | [MPur, 92 25.1]
atirūpeṇa sampannā ghaṭayitvā vinā bhṛtim | [MPur, 92 25.2]
dharmakāryamiti jñātvā na gṛhṇāti kathaṃcana | [MPur, 92 25.3]
ujjvālitāśca tatpatnyā sauvarṇāmarapādapāḥ | [MPur, 92 26.1]
līlāvatī gireḥ pārśve paricaryāṃ ca pārthiva | [MPur, 92 26.2]
kṛtvā tābhyām aśāṭhyena guruśuśrūṣaṇādikam | [MPur, 92 27.1]
sā ca līlāvatī veśyākālena mahatāpi ca | [MPur, 92 27.2]
kāladharmamanuprāptā karmayogeṇa nārada | [MPur, 92 28.1]
sarvapāpavinirmuktā jagāma śivamandiram | [MPur, 92 28.2]
yo'sau suvarṇakārastu daridro'pyatisattvavān | [MPur, 92 29.1]
na maulyamādādveśyātaḥ sa bhavāniha sāmpratam | [MPur, 92 29.2]
saptadvīpapatirjātaḥ sūryāyutasamaprabhaḥ | [MPur, 92 30.1]
yayā suvarṇakārasya taravo hemanirmitāḥ | [MPur, 92 30.2]
samyagujjvālitāḥ patnyā seyaṃ bhānumatī tava | [MPur, 92 30.3]
ujjvālanādujjvalarupamasyāḥ saṃjātamasminbhuvanādhipatyam | [MPur, 92 31.1]
yasmātkṛtaṃ tatparikarma rātrāvanuddhatābhyāṃ lavaṇācalasya | [MPur, 92 31.2]
tasmācca lokeṣvaparājitatvamārogyasaubhāgyayutā ca lakṣmīḥ | [MPur, 92 32.1]
tasmāttvamapyatra vidhānapūrvaṃ dhānyācalādīndaśadhā kuruṣva | [MPur, 92 32.2]
tatheti satkṛtya sa dharmamūrtirvaco vasiṣṭhasya dadau ca sarvān | [MPur, 92 33.1]
dhānyācaladīñchataśo murārerlokaṃ jagāmāmarapūjyamānaḥ | [MPur, 92 33.2]
paśyedapīmānadhano'tibhaktyā spṛśenmanuṣyairapi dīyamānān | [MPur, 92 34.1]
śṛṇoti bhaktyātha matiṃ dadāti vikalmaṣaḥ so'pi divaṃ prayāti | [MPur, 92 34.2]
duḥsvapnaṃ praśamamupaiti paṭhyamānaiḥ śailendrairbhavabhayabhedanairmanuṣyaiḥ | [MPur, 92 35.1]
yaḥ kuryātkimu munipuṃgaveha samyakśāntātmā sakalagirīndrasampradānam | [MPur, 92 35.2]
{MPur, 93}
sūta uvāca | [MPur, 93 1.1]
vaiśampāyanam āsīnam apṛcchacchaunakaḥ purā | [MPur, 93 1.2]
sarvakāmāptaye nityaṃ kathaṃ śāntikapauṣṭikam | [MPur, 93 1.3]
vaiśampāyana uvāca | [MPur, 93 2.1]
śrīkāmaḥ śāntikāmo vā grahayajñaṃ samārabhet | [MPur, 93 2.2]
vṛddhyāyuḥ puṣṭikāmo vā tathaivābhicaranpunaḥ | [MPur, 93 2.3]
yena brahmanvidhānena tanme nigadataḥ śṛṇu | [MPur, 93 2.4]
sarvaśāstrāṇyanukramya saṃkṣipya granthavistaram | [MPur, 93 3.1]
grahaśāntiṃ pravakṣyāmi purāṇaśruticoditām | [MPur, 93 3.2]
puṇye'hni viprakathite kṛtvā brāhmaṇavācanam | [MPur, 93 4.1]
grahāngrahādhidevāṃśca sthāpya homaṃ samārabhet | [MPur, 93 4.2]
grahayajñastridhā proktaḥ purāṇaśrutikovidaiḥ | [MPur, 93 5.1]
prathamo'yutahomaḥ syāllakṣahomastataḥ param | [MPur, 93 5.2]
tṛtīyaḥ koṭihomastu sarvakāmaphalapradaḥ | [MPur, 93 6.1]
ayutenāhutīnāṃ ca navagrahamakhaḥ smṛtaḥ | [MPur, 93 6.2]
tasya tāvadvidhiṃ vakṣye purāṇaśrutibhāṣitam | [MPur, 93 7.1]
gartasyottarapūrveṇa vitastidvayavistṛtām | [MPur, 93 7.2]
vapradvayāvṛtāṃ vediṃ vitastyucchrāyasaṃmitām | [MPur, 93 8.1]
saṃsthāpanāya devānāṃ caturasrāmudaṅmukhām | [MPur, 93 8.2]
agnipraṇayanaṃ kṛtvā tasyāmāvāhayetsurān | [MPur, 93 9.1]
devatānāṃ tataḥ sthāpyā viṃśatirdvādaśādhikā | [MPur, 93 9.2]
sūryaḥ somastathā bhaumo budhajīvasitārkajāḥ | [MPur, 93 10.1]
rāhuḥ keturiti proktā grahā lokahitāvahāḥ | [MPur, 93 10.2]
madhye tu bhāskaraṃ vidyāllohitaṃ dakṣiṇena tu | [MPur, 93 11.1]
uttareṇa guruṃ vidyādbudhaṃ pūrvottareṇa tu | [MPur, 93 11.2]
pūrveṇa bhārgavaṃ vidyātsomaṃ dakṣiṇapūrvake | [MPur, 93 12.1]
paścimena śaniṃ vidyādrāhuṃ paścimadakṣiṇe | [MPur, 93 12.2]
paścimottarataḥ ketuṃ sthāpayecchuklataṇḍulaiḥ | [MPur, 93 12.3]
bhāskarasyeśvaraṃ vidyādumāṃ ca śaśinastathā | [MPur, 93 13.1]
skandamaṅgārakasyāpi budhasya ca tathā harim | [MPur, 93 13.2]
brahmāṇaṃ ca gurorvidyācchukrasyāpi śacīpatim | [MPur, 93 14.1]
śanaiścarasya tu yamaṃ rāhoḥ kālaṃ tathaiva ca | [MPur, 93 14.2]
ketorvai citraguptaṃ ca sarveṣāmadhidevatāḥ | [MPur, 93 15.1]
agnirāpaḥ kṣitirviṣṇurindra aindrī ca devatāḥ | [MPur, 93 15.2]
prajāpatiśca sarpāśca brahmā pratyadhidevatāḥ | [MPur, 93 16.1]
vināyakaṃ tathā durgāṃ vāyurākāśameva ca | [MPur, 93 16.2]
āvāhayedvyāhṛtibhistathaivāśvikumārakau | [MPur, 93 16.3]
saṃsmaredraktamādityamaṅgārakasamanvitam | [MPur, 93 17.1]
somaśukrau tathā śveto budhajīvau ca piṅgalau | [MPur, 93 17.2]
mandarāhū tathā kṛṣṇau dhūmraṃ ketugaṇaṃ viduḥ | [MPur, 93 17.3]
grahavarṇāni deyāni vāsāṃsi kusumāni ca | [MPur, 93 18.1]
dhūpāmodo'tra surabhirupariṣṭād vitānikam | [MPur, 93 18.2]
śobhanaṃ sthāpayetprājñaḥ phalapuṣpasamanvitam | [MPur, 93 18.3]
guḍaudanaṃ raverdadyātsomāya ghṛtapāyasam | [MPur, 93 19.1]
aṅgārakāya saṃyāvaṃ budhāya kṣīraṣaṣṭike | [MPur, 93 19.2]
dadhyodanaṃ ca jīvāya śakrāya ca ghṛtaudanam | [MPur, 93 20.1]
śanaiścarāya kṛsarāmajāmāṃsaṃ ca rāhave | [MPur, 93 20.2]
citraudanaṃ ca ketubhyaḥ sarvabhakṣyairathārcayet | [MPur, 93 20.3]
prāguttareṇa tasmācca dadhyakṣatavibhūṣitam | [MPur, 93 21.1]
cūtapallavasaṃchannaṃ phalavastrayugānvitam | [MPur, 93 21.2]
pañcaratnasamāyuktaṃ pañcabhaṅgasamanvitam | [MPur, 93 22.1]
sthāpayedavraṇaṃ kumbhaṃ varuṇaṃ tatra vinyaset | [MPur, 93 22.2]
gaṅgādyāḥ saritaḥ sarvāḥ samudrāṃśca sarāṃsi ca | [MPur, 93 23.1]
gajāśvarathyāvalmīkasaṃgamāddhradagokulāt | [MPur, 93 23.2]
mṛdamānīya viprendra sarvauṣadhijalānvitām | [MPur, 93 24.1]
snānārthaṃ vinyasettatra yajamānasya dharmavit | [MPur, 93 24.2]
sarve samudrāḥ saritaḥ sarāṃsi ca nadāstathā | [MPur, 93 25.1]
āyāntu yajamānasya duritakṣayakārakāḥ | [MPur, 93 25.2]
evamāvāhayedetānamarānmunisattama | [MPur, 93 26.1]
homaṃ samārabhetsarpiryavavrīhitilādinā | [MPur, 93 26.2]
arkaḥ palāśakhadirāvapāmārgo'tha pippalaḥ | [MPur, 93 27.1]
audumbaraḥ śamī dūrvā kuśāśca samidhaḥ kramāt | [MPur, 93 27.2]
ekaikasyāṣṭakaśatamaṣṭaviṃśatireva vā | [MPur, 93 28.1]
hotavyā madhusarpirbhyāṃ dadhnā caiva samanvitāḥ | [MPur, 93 28.2]
prādeśamātrā aśiphā aśākhā apalāśinīḥ | [MPur, 93 29.1]
samidhaḥ kalpayetprājñaḥ sarvakarmasu sarvadā | [MPur, 93 29.2]
devānāmapi sarveṣāmupāṃśu paramārthavit | [MPur, 93 30.1]
svena svenaiva mantreṇa hotavyāḥ samidhaḥ pṛthak | [MPur, 93 30.2]
hotavyaṃ ca ghṛtābhyaktaṃ carubhakṣādikaṃ punaḥ | [MPur, 93 31.1]
mantrairdaśāhutīrhutvā homaṃ vyāhṛtibhistataḥ | [MPur, 93 31.2]
udaṅmukhāḥ prāṅmukhā vā kuryurbrāhmaṇapuṃgavāḥ | [MPur, 93 32.1]
mantravantaśca kartavyāścaravaḥ pratidaivatam | [MPur, 93 32.2]
hutvā ca tāṃścarūnsamyaktato homaṃ samācaret | [MPur, 93 33.1]
ākṛṣṇeti ca sūryāya homaḥ kāryo dvijanmanā | [MPur, 93 33.2]
āpyāyasveti somāya mantreṇa juhuyātpunaḥ | [MPur, 93 34.1]
agnirmūrdhā divo mantra iti bhaumāya kīrtayet | [MPur, 93 34.2]
agne vivasvaduṣasa iti somasutāya vai | [MPur, 93 35.1]
bṛhaspate paridīyā ratheneti gurormataḥ | [MPur, 93 35.2]
śukraṃ te anyaditi ca śukrasyāpi nigadyate | [MPur, 93 36.1]
śanaiścarāyeti punaḥ śaṃ no devīti homayet | [MPur, 93 36.2]
kayā naścitra ābhuvad iti rāhorudāhṛtaḥ | [MPur, 93 37.1]
ketuṃ kṛṇvann api brūyātketūnāmapi śāntaye | [MPur, 93 37.2]
ā vo rājeti rudrasya balihomaṃ samācaret | [MPur, 93 38.1]
āpo hi ṣṭhetyumāyāstu syoneti svāminastathā | [MPur, 93 38.2]
viṣṇoridaṃ viṣṇuriti tamīśeti svayambhuvaḥ | [MPur, 93 39.1]
indram iddevatāteti indrāya juhuyāttataḥ | [MPur, 93 39.2]
tathā yamasya cāyaṃ gauriti homaḥ prakīrtitaḥ | [MPur, 93 40.1]
kālasya brahma jajñānamiti mantraḥ praśasyate | [MPur, 93 40.2]
citraguptasya cājñātamiti mantravido viduḥ | [MPur, 93 41.1]
agniṃ dūtaṃ vṛṇīmaha iti vahnerudāhṛtaḥ | [MPur, 93 41.2]
ud uttamaṃ varuṇamity apāṃ mantraḥ prakīrtitaḥ | [MPur, 93 42.1]
bhūmeḥ pṛthivyantarikṣamiti vedeṣu paṭhyate | [MPur, 93 42.2]
sahasraśīrṣā puruṣa iti viṣṇorudāhṛtaḥ | [MPur, 93 43.1]
indrāyendo marutvata iti śakrasya śasyate | [MPur, 93 43.2]
uttānaparṇe subhage iti devyāḥ samācaret | [MPur, 93 44.1]
prajāpateḥ punarhomaḥ prajāpatiriti smṛtaḥ | [MPur, 93 44.2]
namo'stu sarpebhya iti sarpāṇāṃ mantra ucyate | [MPur, 93 45.1]
eṣa brahmā ya ṛtvigbhya iti brahmaṇyudāhṛtaḥ | [MPur, 93 45.2]
vināyakasya cānūnamiti mantro budhaiḥ smṛtaḥ | [MPur, 93 46.1]
jātavedase sunavāma durgāmantro'yamucyate | [MPur, 93 46.2]
āditpratnasya retasa ākāśasya udāhṛtaḥ | [MPur, 93 47.1]
krāṇā śiśurmahīnāṃ ca vāyormantraḥ prakīrtitaḥ | [MPur, 93 47.2]
eṣo uṣā apūrvyā ityaśvinormantra ucyate | [MPur, 93 48.1]
pūrṇāhutistu mūrdhānaṃ diva ityabhipātayet | [MPur, 93 48.2]
athābhiṣekamantreṇa vādyamaṅgalagītakaiḥ | [MPur, 93 49.1]
pūrṇakumbhena tenaiva homānte prāgudaṅmukham | [MPur, 93 49.2]
avyaṅgāvayavairbrahman hemasragdāmabhūṣitaiḥ | [MPur, 93 50.1]
yajamānasya kartavyaṃ caturbhiḥ snapanaṃ dvijaiḥ | [MPur, 93 50.2]
surāstvāmabhiṣiñcantu brahmaviṣṇumaheśvarāḥ | [MPur, 93 51.1]
vāsudevo jagannāthastathā saṃkarṣaṇo vibhuḥ | [MPur, 93 51.2]
pradyumnaścāniruddhaśca bhavantu vijayāya te | [MPur, 93 51.3]
ākhaṇḍalo'gnirbhagavānyamo vai nirṛtistathā | [MPur, 93 52.1]
varuṇaḥ pavanaścaiva dhanādhyakṣastathā śivaḥ | [MPur, 93 52.2]
brahmaṇā sahitaḥ śeṣo dikpālāstvāmavantu te | [MPur, 93 52.3]
kīrtirlakṣmīrdhṛtirmedhā puṣṭiḥ śraddhā kriyā matiḥ | [MPur, 93 53.1]
buddhirlajjā vapuḥ śāntistuṣṭiḥ krāntiśca mātaraḥ | [MPur, 93 53.2]
etāstvāmabhiṣiñcantu dharmapatnyaḥ samāgatāḥ | [MPur, 93 53.3]
ādityaścandramā bhaumo budho jīvaḥ sito'rkajaḥ | [MPur, 93 54.1]
grahāstvāmabhiṣiñcantu rāhuḥ ketuśca tarpitāḥ | [MPur, 93 54.2]
devadānavagandharvā yakṣarākṣasapannagāḥ | [MPur, 93 55.1]
ṛṣayo munayo gāvo devamātara eva ca | [MPur, 93 55.2]
devapatnyo drumā nāgā daityāścāpsarasāṃ gaṇāḥ | [MPur, 93 56.1]
astrāṇi sarvaśastrāṇi rājāno vāhanāni ca | [MPur, 93 56.2]
auṣadhāni ca ratnāni kālasyāvayavāśca ye | [MPur, 93 57.1]
saritaḥ sāgarāḥ śailāstīrthāni jaladā nadāḥ | [MPur, 93 57.2]
ete tvāmabhiṣiñcantu sarvakāmārthasiddhaye | [MPur, 93 57.3]
tataḥ śuklāmbaradharaḥ śuklagandhānulepanaḥ | [MPur, 93 58.1]
sarvauṣadhaiḥ sarvagandhaiḥ snāpito dvijapuṃgavaiḥ | [MPur, 93 58.2]
yajamānaḥ sapatnīka ṛtvijaḥ susamāhitān | [MPur, 93 59.1]
dakṣiṇābhiḥ prayatnena pūjayedgatavismayaḥ | [MPur, 93 59.2]
sūryāya kapilāṃ dhenuṃ śaṅkhaṃ dadyāttathendave | [MPur, 93 60.1]
raktaṃ dhuraṃdharaṃ dadyādbhaumāya ca kakudminam | [MPur, 93 60.2]
budhāya jātarūpaṃ tu gurave pītavāsasī | [MPur, 93 61.1]
śvetāśvaṃ daityagurave kṛṣṇāṃ gāmarkasūnave | [MPur, 93 61.2]
āyasaṃ rāhave dadyātketubhyaśchāgamuttamam | [MPur, 93 62.1]
suvarṇena samā kāryā yajamānena dakṣiṇā | [MPur, 93 62.2]
sarveṣāmathavā gāvo dātavyā hemabhūṣitāḥ | [MPur, 93 63.1]
suvarṇamathavā dadyādgururvā yena tuṣyati | [MPur, 93 63.2]
samantreṇaiva dātavyāḥ sarvāḥ sarvatra dakṣiṇāḥ | [MPur, 93 63.3]
kapile sarvadevānāṃ pūjanīyāsi rohiṇī | [MPur, 93 64.1]
tīrthadevamayī yasmādataḥ śāntiṃ prayaccha me | [MPur, 93 64.2]
puṇyastvaṃ śaṅkha puṇyānāṃ maṅgalānāṃ ca maṅgalam | [MPur, 93 65.1]
viṣṇunā vidhṛtaścāsi tataḥ śāntiṃ prayaccha me | [MPur, 93 65.2]
dharmastvaṃ vṛṣarūpeṇa jagadānandakāraka | [MPur, 93 66.1]
aṣṭamūrteradhiṣṭhānamataḥ śāntiṃ prayaccha me | [MPur, 93 66.2]
hiraṇyagarbhagarbhastvaṃ hemabījaṃ vibhāvasoḥ | [MPur, 93 67.1]
anantapuṇyaphaladam ataḥ śāntiṃ prayaccha me | [MPur, 93 67.2]
pītavastrayugaṃ yasmādvāsudevasya vallabham | [MPur, 93 68.1]
pradānāttasya me viṣṇo hyataḥ śāntiṃ prayaccha me | [MPur, 93 68.2]
viṣṇustvamaśvarūpeṇa yasmādamṛtasambhavaḥ | [MPur, 93 69.1]
candrārkavāhano nityamataḥ śāntiṃ prayaccha me | [MPur, 93 69.2]
yasmāttvaṃ pṛthivī sarvā dhenuḥ keśavasaṃnibhā | [MPur, 93 70.1]
sarvapāpaharā nityamataḥ śāntiṃ prayaccha me | [MPur, 93 70.2]
yasmādāyāsakarmāṇi tavādhīnāni sarvadā | [MPur, 93 71.1]
lāṅgalādyāyudhādīni tasmācchāntiṃ prayaccha me | [MPur, 93 71.2]
yasmāttvaṃ sarvayajñānāmaṅgatvena vyavasthitaḥ | [MPur, 93 72.1]
yānaṃ vibhāvasornityamataḥ śāntiṃ prayaccha me | [MPur, 93 72.2]
gavāmaṅgeṣu tiṣṭhanti bhuvanāni caturdaśa | [MPur, 93 73.1]
yasmāttasmācchriye me syādiha loke paratra ca | [MPur, 93 73.2]
yasmād aśūnyaṃ śayanaṃ keśavasya ca sarvadā | [MPur, 93 74.1]
śayyā mamāpy aśūnyāstu dattā janmani janmani | [MPur, 93 74.2]
yathā ratneṣu sarveṣu sarve devāḥ pratiṣṭhitāḥ | [MPur, 93 75.1]
tathā ratnāni yacchantu ratnadānena me surāḥ | [MPur, 93 75.2]
yathā bhūmipradānasya kalāṃ nārhanti ṣoḍaśīm | [MPur, 93 76.1]
dānānyanyāni me śāntirbhūmidānādbhavatviha | [MPur, 93 76.2]
evaṃ sampūjayedbhaktyā vittaśāṭhyena varjitaḥ | [MPur, 93 77.1]
ratnakāñcanavastraughairdhūpamālyānulepanaiḥ | [MPur, 93 77.2]
anena vidhinā yastu grahapūjāṃ samācaret | [MPur, 93 78.1]
sarvānkāmānavāpnoti pretya svarge mahīyate | [MPur, 93 78.2]
yastu pīḍākaro nityamalpavittasya vā grahaḥ | [MPur, 93 79.1]
taṃ ca yatnena sampūjya śeṣānapyarcayedbudhaḥ | [MPur, 93 79.2]
grahā gāvo narendrāśca brāhmaṇāśca viśeṣataḥ | [MPur, 93 80.1]
pūjitāḥ pūjayantyete nirdahantyavamānitāḥ | [MPur, 93 80.2]
yathā bāṇaprahārāṇāṃ kavacaṃ bhavati vāraṇam | [MPur, 93 81.1]
tadvaddaivopaghātānāṃ śāntirbhavati vāraṇam | [MPur, 93 81.2]
tasmānna dakṣiṇāhīnaṃ kartavyaṃ bhūtimicchatā | [MPur, 93 82.1]
sampūrṇayā dakṣiṇayā yasmādeko'pi tuṣyati | [MPur, 93 82.2]
sadaivāyutahomo'yaṃ navagrahamakhe sthitaḥ | [MPur, 93 83.1]
vivāhotsavayajñeṣu pratiṣṭhādiṣu karmasu | [MPur, 93 83.2]
nirvighnārthaṃ muniśreṣṭha tathodvegādbhuteṣu ca | [MPur, 93 84.1]
kathito'yutahomo'yaṃ lakṣahomamataḥ śṛṇu | [MPur, 93 84.2]
sarvakāmāptaye yasmāllakṣahomaṃ vidurbudhāḥ | [MPur, 93 85.1]
pitṝṇāṃ vallabhaṃ sākṣādbhuktimuktiphalapradam | [MPur, 93 85.2]
grahatārābalaṃ labdhvā kṛtvā brāhmaṇavācanam | [MPur, 93 86.1]
gṛhasyottarapūrveṇa maṇḍapaṃ kārayedbudhaḥ | [MPur, 93 86.2]
rudrāyatanabhūmau vā caturasramudaṅmukham | [MPur, 93 87.1]
daśahastamathāṣṭau vā hastānkuryādvidhānataḥ | [MPur, 93 87.2]
prāgudakplavanāṃ bhūmiṃ kārayedyatnato budhaḥ | [MPur, 93 88.1]
prāguttaraṃ samāsādya pradeśaṃ maṇḍapasya tu | [MPur, 93 88.2]
śobhanaṃ kārayetkuṇḍaṃ yathāvallakṣaṇānvitam | [MPur, 93 89.1]
caturasraṃ samantāttu yonivaktraṃ samekhalam | [MPur, 93 89.2]
caturaṅgulavistārā mekhalā tadvaducchritā | [MPur, 93 90.1]
prāgudakplavanā kāryā sarvataḥ samavasthitā | [MPur, 93 90.2]
śāntyarthaṃ sarvalokānāṃ navagrahamakhaḥ smṛtaḥ | [MPur, 93 91.1]
mānahīnādhikaṃ kuṇḍamanekabhayadaṃ bhavet | [MPur, 93 91.2]
yasmāt tasmāt susampūrṇaṃ śāntikuṇḍaṃ vidhīyate | [MPur, 93 91.3]
asmāddaśaguṇaḥ prokto lakṣahomaḥ svayambhuvā | [MPur, 93 92.1]
āhutībhiḥ prayatnena dakṣiṇābhistathaiva ca | [MPur, 93 92.2]
dvihastavistṛtaṃ tadvaccaturhastāyataṃ punaḥ | [MPur, 93 93.1]
lakṣahome bhavetkuṇḍaṃ yonivaktraṃ trimekhalam | [MPur, 93 93.2]
tasya cottarapūrveṇa vitastitrayasaṃsthitam | [MPur, 93 94.1]
prāgudakplavanaṃ tacca caturasraṃ samantataḥ | [MPur, 93 94.2]
viṣkambhārdhocchritaṃ proktaṃ sthaṇḍilaṃ viśvakarmaṇā | [MPur, 93 95.1]
saṃsthāpanāya devānāṃ vapratrayasamāvṛtam | [MPur, 93 95.2]
dvyaṅgulo hyucchrito vapraḥ prathamaḥ sa udāhṛtaḥ | [MPur, 93 96.1]
aṅgulocchrayasaṃyuktaṃ vapradvayamathopari | [MPur, 93 96.2]
tryaṅgulasya ca vistāraḥ sarveṣāṃ kathyate budhaiḥ | [MPur, 93 97.1]
daśāṅgulocchritā bhittiḥ sthaṇḍile syāttathopari | [MPur, 93 97.2]
tasminnāvāhayeddevānpūrvavatpuṣpataṇḍulaiḥ | [MPur, 93 97.3]
ādityābhimukhāḥ sarvāḥ sādhipratyadhidevatāḥ | [MPur, 93 98.1]
sthāpanīyā muniśreṣṭha nottareṇa parāṅmukhāḥ | [MPur, 93 98.2]
garutmānadhikastatra saṃpūjyaḥ śriyamicchatā | [MPur, 93 99.1]
sāmadhvaniśarīrastvaṃ vāhanaṃ parameṣṭhinaḥ | [MPur, 93 99.2]
viṣapāpaharo nityamataḥ śāntiṃ prayaccha me | [MPur, 93 99.3]
pūrvavatkumbhamāmantrya tadvaddhomaṃ samācaret | [MPur, 93 100.1]
sahasrāṇāṃ śataṃ hutvā samitsaṃkhyādhikaṃ punaḥ | [MPur, 93 100.2]
ghṛtakumbhavasordhārāṃ pātayedanalopari | [MPur, 93 100.3]
audumbarīṃ tathārdrāṃ ca ṛjvīṃ koṭaravarjitām | [MPur, 93 101.1]
bāhumātrāṃ srucaṃ kṛtvā tataḥ stambhadvayopari | [MPur, 93 101.2]
ghṛtadhārāṃ tayā samyagagnerupari pātayet | [MPur, 93 101.3]
śrāvayetsūktamāgneyaṃ vaiṣṇavaṃ raudramaindavam | [MPur, 93 102.1]
mahāvaiśvānaraṃ sāma jyeṣṭhasāma ca vācayet | [MPur, 93 102.2]
snānaṃ ca yajamānasya pūrvavatsvastivācanam | [MPur, 93 103.1]
dātavyā yajamānena pūrvavaddakṣiṇāḥ pṛthak | [MPur, 93 103.2]
kāmakrodhavihīnena ṛtvigbhyaḥ śāntacetasā | [MPur, 93 104.1]
navagrahamakhe viprāś catvāro vedavedinaḥ | [MPur, 93 104.2]
athavā ṛtvijau śāntau dvāveva śrutikovidau | [MPur, 93 105.1]
kāryāvayutahome tu na prasajyeta vistare | [MPur, 93 105.2]
tadvacca daśa cāṣṭau ca lakṣahome tu ṛtvijaḥ | [MPur, 93 106.1]
kartavyāḥ śaktitastadvaccatvāro vā vimatsaraḥ | [MPur, 93 106.2]
navagrahamakhātsarvaṃ lakṣahome daśottaram | [MPur, 93 107.1]
bhakṣyāndadyānmuniśreṣṭha bhūṣaṇānyapi śaktitaḥ | [MPur, 93 107.2]
śayanāni savastrāṇi haimāni kaṭakāni ca | [MPur, 93 108.1]
karṇāṅgulipavitrāṇi kaṇṭhasūtrāṇi śaktimān | [MPur, 93 108.2]
na kuryāddakṣiṇāhīnaṃ vittaśāṭhyena mānavaḥ | [MPur, 93 109.1]
adadallobhato mohātkulakṣayam avāpnute | [MPur, 93 109.2]
annadānaṃ yathāśaktyā kartavyaṃ bhūtimicchatā | [MPur, 93 110.1]
annahīnaḥ kṛto yasmāddurbhikṣaphalado bhavet | [MPur, 93 110.2]
annahīno dahedrāṣṭraṃ mantrahīnastu ṛtvijaḥ | [MPur, 93 111.1]
yaṣṭāraṃ dakṣiṇāhīnaṃ nāsti yajñasamo ripuḥ | [MPur, 93 111.2]
na vāpyalpadhanaḥ kuryāllakṣahomaṃ naraḥ kvacit | [MPur, 93 112.1]
yasmātpīḍākaro nityaṃ yajñe bhavati vigrahaḥ | [MPur, 93 112.2]
tameva pūjayedbhaktyā dvau vā trīnvā yathāvidhi | [MPur, 93 113.1]
ekamapyarcayedbhaktyā brāhmaṇaṃ vedapāragam | [MPur, 93 113.2]
dakṣiṇābhiḥ prayatnena na bahūnalpavittavān | [MPur, 93 113.3]
lakṣahomastu kartavyo yathāvittaṃ bhavedbahu | [MPur, 93 114.1]
yataḥ sarvānavāpnoti kurvankāmānvidhānataḥ | [MPur, 93 114.2]
pūjyate śivaloke ca vasvādityamarudgaṇaiḥ | [MPur, 93 115.1]
yāvatkalpaśatānyaṣṭāvatha mokṣamavāpnuyāt | [MPur, 93 115.2]
sakāmo yastvimaṃ kuryāllakṣahomaṃ yathāvidhi | [MPur, 93 116.1]
sa taṃ kāmamavāpnoti padamānantyam aśnute | [MPur, 93 116.2]
putrārthī labhate putrāndhanārthī labhate dhanam | [MPur, 93 117.1]
bhāryārthī śobhanāṃ bhāryāṃ kumārī ca śubhaṃ patim | [MPur, 93 117.2]
bhraṣṭarājyastathā rājyaṃ śrīkāmaḥ śriyamāpnuyāt | [MPur, 93 118.1]
yaṃ yaṃ prārthayate kāmaṃ sa vai bhavati puṣkalaḥ | [MPur, 93 118.2]
niṣkāmaḥ kurute yastu sa paraṃ brahma gacchati | [MPur, 93 118.3]
asmācchataguṇaḥ proktaḥ koṭihomaḥ svayambhuvā | [MPur, 93 119.1]
āhutībhiḥ prayatnena dakṣiṇābhiḥ phalena ca | [MPur, 93 119.2]
pūrvavadgrahadevānāmāvāhanavisarjane | [MPur, 93 120.1]
homamantrāsta evoktāḥ khāne dāne tathaiva ca | [MPur, 93 120.2]
kuṇḍamaṇḍapavedīnāṃ viśeṣo'yaṃ nibodha me | [MPur, 93 120.3]
koṭihome caturhastaṃ caturasraṃ tu sarvataḥ | [MPur, 93 121.1]
yonivaktradvayopetaṃ tadapyāhus trimekhalam | [MPur, 93 121.2]
dvyaṅgulābhyucchritā kāryā prathamā mekhalā budhaiḥ | [MPur, 93 122.1]
tryaṅgulābhyucchritā tadvaddvitīyā parikīrtitā | [MPur, 93 122.2]
ucchrāyavistarābhyāṃ ca tṛtīyā caturaṅgulā | [MPur, 93 123.1]
dvyaṅgulaśceti vistāraḥ pūrvayoreva śasyate | [MPur, 93 123.2]
vitastimātrā yoniḥ syātṣaṭsaptāṅgulavistṛtā | [MPur, 93 124.1]
kūrmapṛṣṭhonnatā madhye pārśvayoścāṅgulocchritā | [MPur, 93 124.2]
gajauṣṭhasadṛśī tadvadāyatā chidrasaṃyutā | [MPur, 93 125.1]
etatsarveṣu kuṇḍeṣu yonilakṣaṇamucyate | [MPur, 93 125.2]
mekhalopari sarvatra aśvatthadalasaṃnibham | [MPur, 93 126.1]
vedī ca koṭihome syādvitastīnāṃ catuṣṭayam | [MPur, 93 126.2]
caturasrā samantācca tribhirvapraistu saṃyutā | [MPur, 93 127.1]
vaprapramāṇaṃ pūrvoktaṃ vedīnāṃ ca tathocchrayaḥ | [MPur, 93 127.2]
tathā ṣoḍaśahastaḥ syānmaṇḍapaśca caturmukhaḥ | [MPur, 93 128.1]
pūrvadvāre ca saṃsthāpya bahvṛcaṃ vedapāragam | [MPur, 93 128.2]
yajurvidaṃ tathā yāmye paścime sāmavedinam | [MPur, 93 129.1]
atharvavedinaṃ tadvaduttare sthāpayedbudhaḥ | [MPur, 93 129.2]
aṣṭau tu homakāḥ kāryā vedavedāṅgavedinaḥ | [MPur, 93 130.1]
evaṃ dvādaśa viprāḥ syurvastramālyānulepanaiḥ | [MPur, 93 130.2]
pūrvavatpūjayedbhaktyā vastrābharaṇabhūṣaṇaiḥ | [MPur, 93 130.3]
rātrisūktaṃ ca raudraṃ ca pāvamānaṃ sumaṅgalam | [MPur, 93 131.1]
pūrvato bahvṛcaḥ śāntiṃ paṭhannāste hyudaṅmukhaḥ | [MPur, 93 131.2]
śāktaṃ śākraṃ ca saumyaṃ ca kauṣmāṇḍaṃ śāntimeva ca | [MPur, 93 132.1]
pāṭhayeddakṣiṇadvāri yajurvedinamuttamam | [MPur, 93 132.2]
suparṇamatha vairājamāgneyaṃ rudrasaṃhitām | [MPur, 93 133.1]
jyeṣṭhamāsa tathā śāntiṃ chandogaḥ paścime japet | [MPur, 93 133.2]
śāntisūktaṃ ca sauraṃ ca tathā śākunakaṃ śubham | [MPur, 93 134.1]
pauṣṭikaṃ ca mahārājyamuttareṇāpyatharvavit | [MPur, 93 134.2]
pañcabhiḥ saptabhirvāpi homaḥ kāryo'tra pūrvavat | [MPur, 93 135.1]
snāne dāne ca mantrāḥ syusta eva munisattama | [MPur, 93 135.2]
vasordhārāvidhānaṃ ca lakṣahome viśiṣyate | [MPur, 93 136.1]
anena vidhinā yastu koṭihomaṃ samācaret | [MPur, 93 136.2]
sarvānkāmānavāpnoti tato viṣṇupadaṃ vrajet | [MPur, 93 136.3]
yaḥ paṭhecchṛṇuyādvāpi grahayajñatrayaṃ naraḥ | [MPur, 93 137.1]
sarvapāpaviśuddhātmā padamindrasya gacchati | [MPur, 93 137.2]
aśvamedhasahasrāṇi daśa cāṣṭau ca dharmavit | [MPur, 93 138.1]
kṛtvā yatphalamāpnoti kauṭihomāt tadaśnute | [MPur, 93 138.2]
brahmahatyāsahasrāṇi bhrūṇahatyārbudāni ca | [MPur, 93 139.1]
koṭihomena naśyanti yathāvacchivabhāṣitam | [MPur, 93 139.2]
vaśyakarmābhicārādi tathaivoccāṭanādikam | [MPur, 93 140.1]
navagrahamakhaṃ kṛtvā tataḥ kāmyaṃ samācaret | [MPur, 93 140.2]
anyathā phaladaṃ puṃsāṃ na kāmyaṃ jāyate kvacit | [MPur, 93 141.1]
tasmādayutahomasya vidhānaṃ pūrvamācaret | [MPur, 93 141.2]
vṛttaṃ voccāṭane kuṇḍaṃ tathā ca vaśyakarmaṇi | [MPur, 93 142.1]
trimekhalaṃ caikavaktramaratnirvistareṇa tu | [MPur, 93 142.2]
palāśasamidhaḥ śastā madhugorocanānvitāḥ | [MPur, 93 143.1]
candanāguruṇā tadvat kuṅkumenābhiṣiñcitāḥ | [MPur, 93 143.2]
homayenmadhusarpirbhyāṃ bilvāni kamalāni ca | [MPur, 93 144.1]
sahasrāṇi daśaivoktaṃ sarvadaiva svayambhuvā | [MPur, 93 144.2]
vaśyakarmaṇi bilvānāṃ padmānāṃ caiva dharmavit | [MPur, 93 145.1]
sumitriyā na āpa oṣadhaya iti homayet | [MPur, 93 145.2]
na cātra sthāpanaṃ kāryaṃ na ca kumbhābhiṣecanam | [MPur, 93 146.1]
snānaṃ sarvauṣadhaiḥ kṛtvā śuklapuṣpāmbaro gṛhī | [MPur, 93 146.2]
kaṇṭhasūtraiḥ sakanakair viprān samabhipūjayet | [MPur, 93 147.1]
sūkṣmavastrāṇi deyāni śuklā gāvaḥ sakāñcanāḥ | [MPur, 93 147.2]
avaśyāni vaśī kuryātsarvaśatrubalānyapi | [MPur, 93 148.1]
amitrāṇyapi mitrāṇi homo'yaṃ pāpanāśanaḥ | [MPur, 93 148.2]
vidveṣaṇe'bhicāre ca trikoṇaṃ kuṇḍamiṣyate | [MPur, 93 149.1]
dvimekhalaṃ koṇamukhaṃ hastamātraṃ ca sarvaśaḥ | [MPur, 93 149.2]
homaṃ kuryustato viprā raktamālyānulepanāḥ | [MPur, 93 150.1]
nivītalohitoṣṇīṣā lohitāmbaradhāriṇaḥ | [MPur, 93 150.2]
navavāyasaraktāḍhyapātratrayasamanvitāḥ | [MPur, 93 151.1]
samidho vāmahastena śyenāsthibalasaṃyutāḥ | [MPur, 93 151.2]
hotavyā muktakeśaistu dhyāyadbhiraśivaṃ ripau | [MPur, 93 151.3]
durmitriyās tasmai santu tathā huṃphaḍitīti ca | [MPur, 93 152.1]
śyenābhicāramantreṇa kṣuraṃ samabhimantrya ca | [MPur, 93 152.2]
pratirūpaṃ ripoḥ kṛtvā kṣureṇa parikartayet | [MPur, 93 153.1]
ripurūpasya śakalānyathaivāgnau viniṣkṣipet | [MPur, 93 153.2]
grahayajñavidhānānte sadaivābhicaranpunaḥ | [MPur, 93 154.1]
vidveṣaṇaṃ tathā kurvannetadeva samācaret | [MPur, 93 154.2]
ihaiva phaladaṃ puṃsāmetannāmutra śobhanam | [MPur, 93 155.1]
tasmācchāntikamevātra kartavyaṃ bhūtimicchatā | [MPur, 93 155.2]
grahayajñatrayaṃ kuryād yas tvakāmyena mānavaḥ | [MPur, 93 156.1]
sa viṣṇoḥ padamāpnoti punarāvṛttidurlabham | [MPur, 93 156.2]
ya idaṃ śṛṇuyānnityaṃ śrāvayedvāpi mānavaḥ | [MPur, 93 157.1]
na tasya grahapīḍā syānna ca bandhujanakṣayaḥ | [MPur, 93 157.2]
grahayajñatrayaṃ gehe likhitaṃ yatra tiṣṭhati | [MPur, 93 158.1]
na pīḍā tatra bālānāṃ na rogo na ca bandhanam | [MPur, 93 158.2]
aśeṣayajñaphaladaṃ niḥśeṣāghavināśanam | [MPur, 93 159.1]
koṭihomaṃ viduḥ prājñā bhuktimuktiphalapradam | [MPur, 93 159.2]
aśvamedhaphalaṃ prāhurlakṣahomaṃ surottamāḥ | [MPur, 93 160.1]
dvādaśāhamakhas tadvannavagrahamakhaḥ smṛtaḥ | [MPur, 93 160.2]
iti kathitamidānīmutsavānandahetoḥ sakalakaluṣahārī devayajñābhiṣekaḥ | [MPur, 93 161.1]
paripaṭhati ya itthaṃ yaḥ śṛṇoti prasaṅgādabhibhavati sa śatrūnāyurārogyayuktaḥ | [MPur, 93 161.2]
{MPur, 94}
śiva uvāca | [MPur, 94 1.1]
padmāsanaḥ padmakaraḥ padmagarbhasamadyutiḥ | [MPur, 94 1.2]
saptāśvaḥ saptarajjuśca dvibhujaḥ syātsadā raviḥ | [MPur, 94 1.3]
śvetaḥ śvetāmbaradharaḥ śvetāśvaḥ śvetavāhanaḥ | [MPur, 94 2.1]
gadāpāṇirdvibāhuśca kartavyo varadaḥ śaśī | [MPur, 94 2.2]
raktamālyāmbaradharaḥ śaktiśūlagadādharaḥ | [MPur, 94 3.1]
caturbhujaḥ śvetaromā varadaḥ syād dharāsutaḥ | [MPur, 94 3.2]
pītamālyāmbaradharaḥ karṇikārasamadyutiḥ | [MPur, 94 4.1]
khaḍgacarmagadāpāṇiḥ siṃhastho varado budhaḥ | [MPur, 94 4.2]
devadaityagurū tadvatpītaśvetau caturbhujau | [MPur, 94 5.1]
daṇḍinau varadau kāryau sākṣasūtrakamaṇḍalū | [MPur, 94 5.2]
indranīladyutiḥ śūlī varado gṛdhravāhanaḥ | [MPur, 94 6.1]
bāṇabāṇāsanadharaḥ kartavyo'rkasutas tathā | [MPur, 94 6.2]
karālavadanaḥ khaḍcarmaśūlī varapradaḥ | [MPur, 94 7.1]
nīlasiṃhāsanasthaśca rāhuratra praśasyate | [MPur, 94 7.2]
dhūmrā dvibāhavaḥ sarve gadino vikṛtānanāḥ | [MPur, 94 8.1]
gṛdhrāsanagatā nityaṃ ketavaḥ syurvarapradāḥ | [MPur, 94 8.2]
sarve kirīṭinaḥ kāryā grahā lokahitāvahāḥ | [MPur, 94 9.1]
svāṅgulenocchritāḥ sarve śatamaṣṭottaraṃ sadā | [MPur, 94 9.2]
{MPur, 95}
nārada uvāca | [MPur, 95 1.1]
bhagavanbhūtabhavyeśa tathānyadapi yacchrutam | [MPur, 95 1.2]
bhuktimuktiphalāyālaṃ tatpunar vaktumarhasi | [MPur, 95 1.3]
evamukto'bravīcchambhurayaṃ vāṅmayapāragaḥ | [MPur, 95 2.1]
matsamastapasā brahmanpurāṇaśrutivistaraiḥ | [MPur, 95 2.2]
dharmo'yaṃ vṛṣarūpeṇa nandī nāma gaṇādhipaḥ | [MPur, 95 3.1]
dharmānmāheśvarān vakṣyatyataḥprabhṛti nārada | [MPur, 95 3.2]
matsya uvāca | [MPur, 95 4.1]
ityuktvā devadeveśastatraivāntaradhīyata | [MPur, 95 4.2]
nārado'pi hi śuśrūṣurapṛcchannandikeśvaram | [MPur, 95 4.3]
ādiṣṭastvaṃ śiveneha vada māheśvaraṃ vratam | [MPur, 95 4.4]
nandikeśvara uvāca | [MPur, 95 5.1]
śṛṇuṣvāvahito brahmanvakṣye māheśvaraṃ vratam | [MPur, 95 5.2]
triṣu lokeṣu vikhyātā nāmnā śivacaturdaśī | [MPur, 95 5.3]
mārgaśīrṣatrayodaśyāṃ sitāyāmekabhojanaḥ | [MPur, 95 6.1]
prārthayeddevadeveśaṃ tvāmahaṃ śaraṇaṃ gataḥ | [MPur, 95 6.2]
caturdaśyāṃ nirāhāraḥ samyagabhyarcya śaṃkaram | [MPur, 95 7.1]
suvarṇavṛṣabhaṃ dattvā bhokṣyāmi ca pare'hani | [MPur, 95 7.2]
evaṃ niyamakṛtsuptvā prātarutthāya mānavaḥ | [MPur, 95 8.1]
kṛtasnānajapaḥpaścādumayā saha śaṃkaram | [MPur, 95 8.2]
pūjayetkamalaiḥ śubhrairgandhamālyānulepanaiḥ | [MPur, 95 8.3]
pādau namaḥ śivāyeti śiraḥ sarvātmane namaḥ | [MPur, 95 9.1]
trinetrāyeti netrāṇi lalāṭaṃ haraye namaḥ | [MPur, 95 9.2]
mukham indumukhāyeti śrīkaṇṭhāyeti kaṃdharām | [MPur, 95 10.1]
sadyojātāya karṇau tu vāmadevāya vai bhujau | [MPur, 95 10.2]
aghorahṛdayāyeti hṛdayaṃ cābhipūjayet | [MPur, 95 11.1]
stanau tatpuruṣāyeti tatheśānāya codaram | [MPur, 95 11.2]
pārśvau cānantadharmāya jñānabhūtāya vai kaṭim | [MPur, 95 12.1]
ūrū cānantavairāgyasiṃhāyetyabhipūjayet | [MPur, 95 12.2]
anantaiśvaryanāthāya jānunī cārcayedbudhaḥ | [MPur, 95 13.1]
pradhānāya namo jaṅghe gulphau vyomātmane namaḥ | [MPur, 95 13.2]
vyomakeśātmarūpāya keśānpṛṣṭhaṃ ca pūjayet | [MPur, 95 14.1]
namaḥ puṣṭyai namastuṣṭyai pārvatīṃ cāpi pūjayet | [MPur, 95 14.2]
tatastu vṛṣabhaṃ haimamudakumbhasamanvitam | [MPur, 95 15.1]
śuklamālyāmbaradharaṃ pañcaratnasamanvitam | [MPur, 95 15.2]
bhakṣyairnānāvidhairyuktaṃ brāhmaṇāya nivedayet | [MPur, 95 15.3]
prīyatāṃ devadevo'tra sadyojātaḥ pinākadhṛk | [MPur, 95 16.1]
tato viprānsamāhūya tarpayedbhaktitaḥ śubhān | [MPur, 95 16.2]
pṛṣadājyaṃ ca saṃprāśya svapedbhūmāvudaṅmukhaḥ | [MPur, 95 16.3]
pañcadaśyāṃ ca sampūjya viprānbhuñjīta vāgyataḥ | [MPur, 95 17.1]
tadvatkṛṣṇacaturdaśyāmetatsarvaṃ samācaret | [MPur, 95 17.2]
caturdaśīṣu sarvāsu kuryātpūrvavadarcanam | [MPur, 95 18.1]
ye tu māse viśeṣāḥ syustānnibodha kramādiha | [MPur, 95 18.2]
mārgaśīrṣādimāseṣu kramādetadudīrayet | [MPur, 95 19.1]
śaṃkarāya namaste'stu namaste karavīraka | [MPur, 95 19.2]
tryambakāya namaste'stu maheśvaramataḥ param | [MPur, 95 20.1]
namaste'stu mahādeva sthāṇave ca tataḥ param | [MPur, 95 20.2]
namaḥ paśupate nātha namaste śambhave punaḥ | [MPur, 95 21.1]
namaste paramānanda namaḥ somārdhadhāriṇe | [MPur, 95 21.2]
namo bhīmāya ityevaṃ tvāmahaṃ śaraṇaṃ gataḥ | [MPur, 95 22.1]
gomūtraṃ gomūyaṃ kṣīraṃ dadhi sarpiḥ kuśodakam | [MPur, 95 22.2]
pañcagavyaṃ tato bilvaṃ karpūraṃ cāguruṃ yavāḥ | [MPur, 95 23.1]
tilāḥ kṛṣṇāśca vidhivatprāśanaṃ kramaśaḥ smṛtam | [MPur, 95 23.2]
pratimāsaṃ caturdaśyorekaikaṃ prāśanaṃ smṛtam | [MPur, 95 23.3]
mandāramālatībhiśca tathā dhattūrakairapi | [MPur, 95 24.1]
sinduvārairaśokaiśca mallikābhiśca pāṭalaiḥ | [MPur, 95 24.2]
arkapuṣpaiḥ kadambaiśca śatapattryā tathotpalaiḥ | [MPur, 95 25.1]
ekaikena caturdaśyorarcayetpārvatīpatim | [MPur, 95 25.2]
punaśca kārttike māse prāpte saṃtarpayeddvijān | [MPur, 95 26.1]
annair nānāvidhair bhakṣyair vastramālyavibhūṣaṇaiḥ | [MPur, 95 26.2]
kṛtvā nīlavṛṣotsargaṃ śrutyuktavidhinā naraḥ | [MPur, 95 27.1]
umāmaheśvaraṃ haimaṃ vṛṣabhaṃ ca gavā saha | [MPur, 95 27.2]
muktāphalāṣṭakayutaṃ sitanetrapaṭāvṛtām | [MPur, 95 28.1]
sarvopaskarasaṃyuktāṃ śayyāṃ dadyāt sakumbhakām | [MPur, 95 28.2]
tāmrapātropari punaḥ śālitaṇḍulasaṃyutam | [MPur, 95 29.1]
sthāpya viprāya śāntāya vedavrataparāya ca | [MPur, 95 29.2]
jyeṣṭhasāmavide deyaṃ navakavratine kvacit | [MPur, 95 30.1]
guṇajñe śrotriye dadyādācārye tattvavedini | [MPur, 95 30.2]
avyaṅgāṅgāya saumyāya sadā kalpāṇakāriṇe | [MPur, 95 31.1]
sapatnīkāya sampūjya vastramālyavibhūṣaṇaiḥ | [MPur, 95 31.2]
gurau sati gurordeyaṃ tadabhāve dvijātaye | [MPur, 95 32.1]
na vittaśāṭhyaṃ kurvīta kurvandoṣātpatatyadhaḥ | [MPur, 95 32.2]
anena vidhinā yastu kuryācchivacaturdaśīm | [MPur, 95 33.1]
so'śvamedhasahasrasya phalaṃ prāpnoti mānavaḥ | [MPur, 95 33.2]
brahmahatyādikaṃ kiṃcidyadatrāmutra vā kṛtam | [MPur, 95 34.1]
pitṛbhirbhrātṛbhirvāpi tatsarvaṃ nāśamāpnuyāt | [MPur, 95 34.2]
dīrghāyurārogyakulānnavṛddhir atrākṣayāmutra caturbhujatvam | [MPur, 95 35.1]
gaṇādhipatyaṃ divi kalpakoṭiśatānyuṣitvā padameti śambhoḥ | [MPur, 95 35.2]
na bṛhaspatirapyanantamasyāḥ phalamindo na pitāmaho'pi vaktum | [MPur, 95 36.1]
na ca siddhagaṇo'pyalaṃ na cāhaṃ yadi jihvāyutakoṭayo'pi vaktre | [MPur, 95 36.2]
bhavatyamaravallabhaḥ paṭhati yaḥ smaredvā sadā śṛṇotyapi vimatsaraḥ sakalapāpanirmocanīm | [MPur, 95 37.1]
imāṃ śivacaturdaśīmamarakāminīkoṭayaḥ stuvanti tamaninditaṃ kimu samācaredyaḥ sadā | [MPur, 95 37.2]
yā vātha nārī kurute'tibhaktyā bhartāramāpṛcchya sutāngurūnvā | [MPur, 95 38.1]
sāpi prasādātparameśvarasya paraṃ padaṃ yāti pinākapāṇeḥ | [MPur, 95 38.2]
{MPur, 96}
nandikeśvara uvāca | [MPur, 96 1.1]
phalatyāgasya māhātmyaṃ yadbhavecchṛṇu nārada | [MPur, 96 1.2]
yadakṣayaṃ paraṃ loke sarvakāmaphalapradam | [MPur, 96 1.3]
mārgaśīrṣe śubhe māsi tṛtīyāyāṃ mune vratam | [MPur, 96 2.1]
dvādaśyāmathavāṣṭamyāṃ caturdaśyāmathāpi vā | [MPur, 96 2.2]
ārabhecchuklapakṣasya kṛtvā brāhmaṇavācanam | [MPur, 96 2.3]
anyeṣvapi hi māseṣu puṇyeṣu munisattama | [MPur, 96 3.1]
sadakṣiṇaṃ pāyasena bhojayecchaktito dvijān | [MPur, 96 3.2]
aṣṭādaśānāṃ dhānyānāmanyacca phalamūlakam | [MPur, 96 4.1]
varjayedabdamekaṃ tu ṛte auṣadhakāraṇam | [MPur, 96 4.2]
savṛṣaṃ kāñcanaṃ rudraṃ dharmarājaṃ ca kārayet | [MPur, 96 4.3]
kūṣmāṇḍaṃ mātuliṅgaṃ ca vārtākaṃ panasaṃ tathā | [MPur, 96 5.1]
āmrātakaṃ kapitthāni kaliṅgamatha vālukam | [MPur, 96 5.2]
śrīphalāśvatthabadaraṃ jambīraṃ kadalīphalam | [MPur, 96 6.1]
kāśmaraṃ dāḍimaṃ śaktyā kāladhautāni ṣoḍaśa | [MPur, 96 6.2]
mūlakāmalakaṃ jambūtintiḍīkaramardakam | [MPur, 96 7.1]
kaṅkolailākatuṇḍīrakarīrakuṭajaṃ śamī | [MPur, 96 7.2]
audumbaraṃ nārikelaṃ drākṣātha bṛhatīdvayam | [MPur, 96 8.1]
raupyāṇi kārayecchaktyā phalānīmāni ṣoḍaśa | [MPur, 96 8.2]
tāmraṃ tālaphalaṃ kuryādagastiphalameva ca | [MPur, 96 9.1]
piṇḍārakāśmaryaphalaṃ tathā sūraṇakandakam | [MPur, 96 9.2]
raktālukākandakaṃ ca kanakāhvaṃ ca cirbhiṭam | [MPur, 96 10.1]
citravallīphalaṃ tadvatkūṭaśālmalijaṃ phalam | [MPur, 96 10.2]
āmraniṣpāvamadhukavaṭamudgapaṭolakam | [MPur, 96 11.1]
tāmrāṇi ṣoḍaśaitāni kārayecchaktito naraḥ | [MPur, 96 11.2]
udakumbhadvayaṃ kuryāddhānyopari savastrakam | [MPur, 96 12.1]
tataśca kārayecchayyāṃ yathopari suvāsasī | [MPur, 96 12.2]
bhakṣyapātratrayopetaṃ yamarudravṛṣānvitam | [MPur, 96 13.1]
dhenvā sahaiva śāntāya viprāyātha kuṭumbine | [MPur, 96 13.2]
sapatnīkāya sampūjya puṇye'hni vinivedayet | [MPur, 96 13.3]
yathā phaleṣu sarveṣu vasantyamarakoṭayaḥ | [MPur, 96 14.1]
tathā sarvaphalatyāgavratādbhaktiḥ śive'stu me | [MPur, 96 14.2]
yathā śivaśca dharmaśca sadānantaphalapradau | [MPur, 96 15.1]
tadyuktaphaladānena tau syātāṃ me varapradau | [MPur, 96 15.2]
yathā phalānyanantāni śivabhakteṣu sarvadā | [MPur, 96 16.1]
tathānantaphalāvāptirastu janmani janmani | [MPur, 96 16.2]
yathā bhedaṃ na paśyāmi śivaviṣṇvarkapadmajān | [MPur, 96 17.1]
tathā mamāstu viśvātmā śaṃkaraḥ śaṃkaraḥ sadā | [MPur, 96 17.2]
iti dattvā ca tatsarvamalaṃkṛtya ca bhūṣaṇaiḥ | [MPur, 96 18.1]
śaktiścecchayanaṃ dadyātsarvopaskarasaṃyutam | [MPur, 96 18.2]
aśaktastu phalānyeva yathoktāni vidhānataḥ | [MPur, 96 19.1]
tathodakumbhasaṃyuktau śivadharmau ca kāñcanau | [MPur, 96 19.2]
viprāya dattvā bhuñjīta vāgyatastailavarjitam | [MPur, 96 20.1]
anyānyapi yathāśaktyā bhojayecchaktito dvijān | [MPur, 96 20.2]
etadbhāgavatānāṃ tu sauravaiṣṇavayoginām | [MPur, 96 21.1]
śubhaṃ sarvaphalatyāgavrataṃ vedavido viduḥ | [MPur, 96 21.2]
nārībhiśca yathāśaktyā kartavyaṃ dvijapuṃgava | [MPur, 96 22.1]
etasmānnāparaṃ kiṃcidiha loke paratra ca | [MPur, 96 22.2]
vratamasti muniśreṣṭha yadanantaphalapradam | [MPur, 96 22.3]
sauvarṇaraupyatāmreṣu yāvantaḥ paramāṇavaḥ | [MPur, 96 23.1]
bhavanti cūrṇyamāneṣu phaleṣu munisattama | [MPur, 96 23.2]
tāvadyugasahasrāṇi rudraloke mahīyate | [MPur, 96 23.3]
etatsamastakaluṣāpaharaṃ janānāmājīvanāya manujeṣu ca sarvadā syāt | [MPur, 96 24.1]
janmāntareṣvapi na putraviyogaduḥkhamāpnoti dhāma ca puraṃdaralokajuṣṭam | [MPur, 96 24.2]
yo vā śṛṇoti puruṣo 'lpadhanaḥ paṭhedvā devālayeṣu bhavaneṣu ca dhārmikāṇām | [MPur, 96 25.1]
pāpairviyuktavapuratra puraṃ murārerānandakṛtpadamupaiti munīndra so'pi | [MPur, 96 25.2]
{MPur, 97}
nārada uvāca | [MPur, 97 1.1]
yadārogyakaraṃ puṃsāṃ yadanantaphalapradam | [MPur, 97 1.2]
yacchāntaye ca martyānāṃ vada nandīśa tadvratam | [MPur, 97 1.3]
nandikeśvara uvāca | [MPur, 97 2.1]
yattadviśvātmano dhāma paraṃ brahma sanātanam | [MPur, 97 2.2]
sūryāgnicandrarūpeṇa tattridhā jagati sthitam | [MPur, 97 2.3]
tadārādhya pumānvipra prāpnoti kuśalaṃ sadā | [MPur, 97 3.1]
tasmādādityavāreṇa sadā naktāśano bhavet | [MPur, 97 3.2]
yadā hastena saṃyuktamādityasya ca vāsaram | [MPur, 97 4.1]
tadā śanidine kuryād ekabha?? vimatsaraḥ | [MPur, 97 4.2]
naktamādityavāreṇa bhojayitvā dvijottamān | [MPur, 97 5.1]
pattrairdvādaśasaṃyuktaṃ raktacandanapaṅkajam | [MPur, 97 5.2]
vilikhya vinyasetsūryaṃ namaskāreṇa pūrvataḥ | [MPur, 97 6.1]
divākaraṃ tathāgneye vivasvantamataḥ param | [MPur, 97 6.2]
bhagaṃ tu nairṛte devaṃ varuṇaṃ paścime dale | [MPur, 97 7.1]
mahendramanile tadvadādityaṃ ca tathottare | [MPur, 97 7.2]
śāntamīśānabhāge tu namaskāreṇa vinyaset | [MPur, 97 8.1]
karṇikāpūrvapattre tu sūryasya turagānnyaset | [MPur, 97 8.2]
dakṣiṇe 'ryamanāmānaṃ mārtaṇḍaṃ paścime dale | [MPur, 97 9.1]
uttare tu raviṃ devaṃ karṇikāyāṃ ca bhāskaram | [MPur, 97 9.2]
raktapuṣpodakenārghyaṃ satilāruṇacandanam | [MPur, 97 10.1]
tasminpadme tato dadyādimaṃ mantramudīrayet | [MPur, 97 10.2]
kālātmā sarvabhūtātmā vedātmā viśvatomukhaḥ | [MPur, 97 11.1]
yasmādagnīndrarūpastvamataḥ pāhi divākara | [MPur, 97 11.2]
agnim īḍe namastubhyam iṣetvorje ca bhāskara | [MPur, 97 12.1]
agna āyāhi varada namaste jyotiṣāṃ pate | [MPur, 97 12.2]
arghyaṃ dattvā visṛjātha niśi tailavivarjitam | [MPur, 97 13.1]
bhuñjīta vatsarānte tu kāñcanaṃ kamalottamam | [MPur, 97 13.2]
puruṣaṃ ca yathāśaktyā kārayeddvibhujaṃ tathā | [MPur, 97 13.3]
suvarṇaśṛṅgīṃ kapilāṃ mahārghyāṃ raupyaiḥ khuraiḥ kāṃsyadohāṃ savatsām | [MPur, 97 14.1]
pūrṇe guḍasyopari tāmrapātre nidhāya padmaṃ puruṣaṃ ca dadyāt | [MPur, 97 14.2]
sampūjya raktāmbaramālyadhūpairdvijaṃ ca raktairatha hemaśṛṅgaiḥ | [MPur, 97 15.1]
saṃkalpayitvā puruṣaṃ sapadmaṃ dadyādanekavratadānakāya | [MPur, 97 15.2]
avyaṅgarūpāya jitendriyāya kuṭumbine deyamanuddhatāya | [MPur, 97 15.3]
namo namaḥ pāpavināśanāya viśvātmane saptaturaṃgamāya | [MPur, 97 16.1]
sāmargyajurdhāmanidhe vidhātre bhavābdhipotāya jagatsavitre | [MPur, 97 16.2]
ityanena vidhinā samācaredabdabhekamiha yastu mānavaḥ | [MPur, 97 17.1]
so 'dhirohati vinaṣṭakalmaṣaḥ sūryadhāma dhutacāmarāvaliḥ | [MPur, 97 17.2]
dharmasaṃkṣayamavāpya bhūpatiḥ śokaduḥkhabhayarogavarjitaḥ | [MPur, 97 18.1]
dvīpasaptakapatiḥ punaḥ punarvarmamūrtir amitaujasā yutaḥ | [MPur, 97 18.2]
yā ca bhartṛgurudevatatparā vedamūrtidinanaktamācaret | [MPur, 97 19.1]
sāpi lokamamareśavanditā yāti nārada raverna saṃśayaḥ | [MPur, 97 19.2]
yaḥ paṭhedapi śṛṇoti mānavaḥ paṭhyamānamatha vānumodate | [MPur, 97 20.1]
so'pi śakrabhuvanasthito'maraiḥ pūjyate vasati cākṣayaṃ divi | [MPur, 97 20.2]
{MPur, 98}
nandikeśvara uvāca | [MPur, 98 1.1]
athānyadapi vakṣyāmi saṃkrāntyudyāpane phalam | [MPur, 98 1.2]
yadakṣayaṃ pare loke sarvakāmaphalapradam | [MPur, 98 1.3]
ayane viṣuve vāpi saṃkrāntivratamācaret | [MPur, 98 2.1]
pūrvedyurekabhaktena dantadhāvanapūrvakam | [MPur, 98 2.2]
saṃkrāntivāsare prātastilaiḥ snānaṃ vidhīyate | [MPur, 98 2.3]
ravisaṃkramaṇe bhūmau candanenāṣṭapattrakam | [MPur, 98 3.1]
padmaṃ sakarṇikaṃ kuryāttasminnāvāhayedravim | [MPur, 98 3.2]
karṇikāyāṃ nyasetsūryamādityaṃ pūrvatastataḥ | [MPur, 98 4.1]
nama uṣṇārciṣe yāmye namo ṛṅmaṇḍalāya ca | [MPur, 98 4.2]
namaḥ savitre nairṛtye vāruṇe tapanaṃ punaḥ | [MPur, 98 5.1]
vāyavye tu bhagaṃ nyasya punaḥ punarathārcayet | [MPur, 98 5.2]
mārtaṇḍamuttare viṣṇumīśāne vinyasetsadā | [MPur, 98 6.1]
gandhamālyaphalairbhakṣyaiḥ sthaṇḍile pūjayettataḥ | [MPur, 98 6.2]
dvijāya sodakumbhaṃ ca ghṛtapātraṃ hiraṇmayam | [MPur, 98 7.1]
kamalaṃ ca yathāśaktyā kārayitvā nivedayet | [MPur, 98 7.2]
candanodakapuṣpaiśca devāyārghyaṃ nyasedbhuvi | [MPur, 98 8.1]
viśvāya viśvarūpāya viśvadhāmne svayambhuve | [MPur, 98 8.2]
namo 'nanta namo dhātre ṛksāmayajuṣāṃ pate | [MPur, 98 8.3]
anena vidhinā sarvaṃ māsi māsi samācaret | [MPur, 98 9.1]
vatsarānte'thavā kuryātsarvaṃ dvādaśadhā naraḥ | [MPur, 98 9.2]
saṃvatsarānte ghṛtapāyasena saṃtarpya vahniṃ dvijapuṃgavāṃśca | [MPur, 98 10.1]
kumbhānpunardvādaśa dhenuyuktān saratnahairaṇmayapadmayuktān | [MPur, 98 10.2]
payasvinīḥ śīlavatīśca dadyāddharmaiḥ śṛṅgaiḥ raupyakhuraiśca yuktāḥ | [MPur, 98 11.1]
gāvo'ṣṭa vā sapta sakāṃsyadohā mālyāmbarā vā caturo'pyaśaktaḥ | [MPur, 98 11.2]
daurgatyayuktaḥ kapilāmathaikāṃ nivedayedbrāhmaṇapuṃgavāya | [MPur, 98 11.3]
haimīṃ ca dadyātpṛthivīṃ saśeṣāmākārya rūpyāmatha vā ca tāmrīm | [MPur, 98 12.1]
paiṣṭīmaśaktaḥ pratimāṃ vidhāya sauvarṇasūryeṇa samaṃ pradadyāt | [MPur, 98 12.2]
na vittaśāṭhyaṃ puruṣo'tra kuryātkurvannadho yāti na saṃśayo'tra | [MPur, 98 12.3]
yāvanmahendrapramukhairnagendraiḥ pṛthvā ca saptābdhiyuteha tiṣṭhet | [MPur, 98 13.1]
tāvatsa gandharvagaṇaiḥ [... au2 Zeichenjh] sampūjyate nārada nākapṛṣṭhe | [MPur, 98 13.2]
tatastu karmakṣayamāpya saptadvīpādhipaḥ syātkulaśīlayuktaḥ | [MPur, 98 14.1]
sṛṣṭermukhe'vyaṅgavapuḥ sabhāryaḥ prabhūtaputrānvayavanditāṅghriḥ | [MPur, 98 14.2]
iti paṭhati śṛṇoti vātha bhaktyā vidhimakhilaṃ ravisaṃkramasya puṇyam | [MPur, 98 15.1]
matimapi ca dadāti so'pi devairamarapaterbhavane prapūjyate ca | [MPur, 98 15.2]
{MPur, 99}
nandikeśvara uvāca | [MPur, 99 1.1]
śṛṇu nārada vakṣyāmi viṣṇorvratamanuttamam | [MPur, 99 1.2]
vibhūtidvādaśī nāma sarvadevanamaskṛtam | [MPur, 99 1.3]
kārttike caitravaiśākhe mārgaśīrṣe ca phālgune | [MPur, 99 2.1]
āṣāḍhe vā daśamyāṃ tu śuklāyāṃ laghubhuṅnaraḥ | [MPur, 99 2.2]
kṛtvā sāyantanīṃ saṃdhyāṃ gṛhṇīyānniyamaṃ budhaḥ | [MPur, 99 2.3]
ekādaśyāṃ nirāhāraḥ samabhyarcya janārdanam | [MPur, 99 3.1]
dvādaśyāṃ dvijasaṃyuktaḥ kariṣye bhojanaṃ vibho | [MPur, 99 3.2]
tadavighnena me yātu saphalaṃ syācca keśava | [MPur, 99 4.1]
namo nārāyaṇāyeti vācyaṃ ca svapatā niśi | [MPur, 99 4.2]
tataḥ prabhāta utthāya kṛtasnānajapaḥ śuciḥ | [MPur, 99 5.1]
pūjayetpuṇḍarīkākṣaṃ śuklamālyānulepanaiḥ | [MPur, 99 5.2]
vibhūtaye namaḥ pādāvaśokāya ca jānunī | [MPur, 99 6.1]
namaḥ śivāyetyūrū ca viśvamūrte namaḥ kaṭim | [MPur, 99 6.2]
kandarpāya namo meḍhramādityāya namaḥ karau | [MPur, 99 7.1]
dāmodarāyetyudaraṃ vāsudevāya ca stanau | [MPur, 99 7.2]
mādhavāyetyuro viṣṇoḥ kaṇṭham utkaṇṭhine namaḥ | [MPur, 99 8.1]
śrīdharāya mukhaṃ keśānkeśavāyeti nārada | [MPur, 99 8.2]
pṛṣṭhaṃ śārṅgadharāyeti śravaṇau varadāya vai | [MPur, 99 9.1]
svanāmnā śaṅkhacakrāsigadājalajapāṇaye | [MPur, 99 9.2]
śiraḥ sarvātmane brahmannama ityabhipūjayet | [MPur, 99 9.3]
matsyamutpalasaṃyuktaṃ haimaṃ kṛtvā tu śaktitaḥ | [MPur, 99 10.1]
udakumbhasamāyuktamagrataḥ sthāpayedbudhaḥ | [MPur, 99 10.2]
guḍapātraṃ tilairyuktaṃ sitavastrābhiveṣṭitam | [MPur, 99 11.1]
rātrau jāgaraṇaṃ kuryāditihāsakathādinā | [MPur, 99 11.2]
prabhātāyāṃ tu śarvaryāṃ brāhmaṇāya kuṭumbine | [MPur, 99 12.1]
sakāñcanotpalaṃ devaṃ sodakumbhaṃ nivedayet | [MPur, 99 12.2]
yathā na mucyase deva sadā sarvavibhūtibhiḥ | [MPur, 99 13.1]
tathā māmuddharāśeṣaduḥkhasaṃsārakardamāt | [MPur, 99 13.2]
daśāvatārarūpāṇi pratimāsaṃ kramānmune | [MPur, 99 14.1]
dattātreyaṃ tathā vyāsamutpalena samanvitam | [MPur, 99 14.2]
dadyādevaṃ samā yāvatpāṣaṇḍānabhivarjayet | [MPur, 99 14.3]
samāpyaivaṃ yathāśaktyā dvādaśa dvādaśīḥ punaḥ | [MPur, 99 15.1]
saṃvatsarānte lavaṇaparvatena samanvitām | [MPur, 99 15.2]
śayyāṃ dadyānmuniśreṣṭha gurave dhenusaṃyutām | [MPur, 99 16]
grāmaṃ ca śaktimāndadyātkṣetraṃ vā bhavanānvitam | [MPur, 99 17.1]
guruṃ sampūjya vidhivadvastrālaṃkārabhūṣaṇaiḥ | [MPur, 99 17.2]
anyānapi yathāśaktyā bhojayitvā dvijottamān | [MPur, 99 18.1]
tarpayed vastragodānai ratnaughadhanasaṃcayaiḥ | [MPur, 99 18.2]
alpavitto yathāśaktyā stokaṃ stokaṃ samācaret | [MPur, 99 18.3]
yaścāpyatīva niḥsvaḥ syādbhaktimānmādhavaṃ prati | [MPur, 99 19.1]
puṣpārcanavidhānena sa kuryādvatsaradvayam | [MPur, 99 19.2]
anena vidhinā yastu vibhūtidvādaśīvratam | [MPur, 99 19.3]
kuryātpāpavinirmuktaḥ pitṝṇāṃ tārayecchatam | [MPur, 99 19.4]
janmanāṃ śatasāhasraṃ na śokaphalabhāgbhavet | [MPur, 99 20.1]
na ca vyādhirbhavettasya na dāridryaṃ na bandhanam | [MPur, 99 20.2]
vaiṣṇavo vātha śaivo vā bhavejjanmani janmani | [MPur, 99 20.3]
yāvadyugasahasrāṇāṃ śatamaṣṭottaraṃ bhavet | [MPur, 99 21.1]
tāvatsvarge vasedbrahmanbhūpatiśca punarbhavet | [MPur, 99 21.2]
{MPur, 100}
nandikeśvara uvāca | [MPur, 100 1.1]
purā rathaṃtare kalpe rājāsītpuṣpavāhanaḥ | [MPur, 100 1.2]
nāmnā lokeṣu vikhyātastejasā sūryasaṃnibhaḥ | [MPur, 100 1.3]
tapasā tasya tuṣṭena caturvaktreṇa nārada | [MPur, 100 2.1]
kamalaṃ kāñcanaṃ dattaṃ yathākāmagamaṃ mune | [MPur, 100 2.2]
lokaiḥ samastair nagaravāsibhiḥ sahito nṛpaḥ | [MPur, 100 3.1]
dvīpāni suralokaṃ ca yatheṣṭaṃ vyacarattadā | [MPur, 100 3.2]
kalpādau saptamaṃ dvīpaṃ tasya puṣkaravāsinaḥ | [MPur, 100 4.1]
loke ca pūjitaṃ yasmātpuṣkaradvīpamucyate | [MPur, 100 4.2]
devena brahmaṇā dattaṃ yānamasya yato'mbujam | [MPur, 100 5.1]
puṣpavāhanamityāhustasmāttaṃ devadānavāḥ | [MPur, 100 5.2]
nāgamyamasyāsti jagattraye'pi brahmāmbujasthasya tapo'nubhāvāt | [MPur, 100 6.1]
patnī ca tasyāpratimā munīndra nārīsahasrairabhito 'bhinandyā | [MPur, 100 6.2]
nāmnā ca lāvaṇyavatī babhūva sā pārvatīveṣṭatamā bhavasya | [MPur, 100 6.3]
tasyātmajānāmayutaṃ babhūva dharmātmanām agryadhanurdharāṇām | [MPur, 100 7.1]
tadātmanaḥ sarvamavekṣya rājā muhurmuhur vismayamāsasāda | [MPur, 100 7.2]
so'bhyāgataṃ vīkṣya munipravīraṃ prācetasaṃ vākyamidaṃ babhāṣe | [MPur, 100 7.3]
kasmādvibhūtir amalāmaramartyapūjyā jātā ca sarvavijitāmarasundarīṇām | [MPur, 100 8.1]
bhāryā mamālpatapasā paritoṣitena dattaṃ mamāmbujagṛhaṃ ca munīndra dhātrā | [MPur, 100 8.2]
yasminpraviṣṭamapi koṭiśataṃ nṛpāṇāṃ sāmātyakuñjararathaughajanāvṛtānām | [MPur, 100 9.1]
no lakṣyate kva gatamambaramadhya industārāgaṇairiva gataḥ paritaḥ sphuradbhiḥ | [MPur, 100 9.2]
tasmātkimanyajananījaṭharodbhavena dharmādikaṃ kṛtamaśeṣaphalāptihetuḥ | [MPur, 100 10.1]
bhagavanmayātha tanayair athavānayāpi bhadraṃ yadetadakhilaṃ kathaya pracetaḥ | [MPur, 100 10.2]
munirabhyadhādatha bhavāntaritaṃ samīkṣya pṛthvīpateḥ prasabhamadbhutahetuvṛttam | [MPur, 100 11.1]
janmābhavattava tu lubdhakule'tighore jātastvamapyanudinaṃ kila pāpakārī | [MPur, 100 11.2]
vapurapyabhūttava punaḥ puruṣāṅgasaṃdhir durgandhisattvabhujagāvaraṇaṃ samantāt | [MPur, 100 12.1]
na ca te suhṛn na sutabandhujano na tātastvādṛksvasā na jananī ca tadābhiśastā | [MPur, 100 12.2]
abhisaṃgatā paramabhīṣṭatamā vimukhī mahīśa tava yoṣidiyam | [MPur, 100 13.1]
abhūdanāvṛṣṭiratīva raudrā kadācidāhāranimittamasmin | [MPur, 100 13.2]
kṣutpīḍitenātha tadā na kiṃcidāsāditaṃ dhānyaphalāmiṣādyam | [MPur, 100 13.3]
athābhidṛṣṭaṃ mahadambujāḍhyaṃ sarovaraṃ paṅkaparītarodhaḥ | [MPur, 100 14.1]
padmānyathādāya tato bahūni gataḥ puraṃ vaidiśanāmadheyam | [MPur, 100 14.2]
tanmaulyalābhāya puraṃ samastaṃ bhrāntaṃ tvayāśeṣam ahas tadāsīt | [MPur, 100 15.1]
kretā na kaścitkamaleṣu jātaḥ śrānto bhṛśaṃ kṣutparipīḍitaśca | [MPur, 100 15.2]
upaviṣṭas tvam ekasminsabhāryo bhavanāṅgaṇe | [MPur, 100 16.1]
atha maṅgalaśabdaśca tvayā rātrau mahāñśrutaḥ | [MPur, 100 16.2]
sabhāryastatra gatavānyatrāsau maṅgaladhvaniḥ | [MPur, 100 17.1]
tatra maṇḍapamadhyasthā viṣṇorarcāvalokitā | [MPur, 100 17.2]
veśyānaṅgavatī nāma vibhūtidvādaśīvratam | [MPur, 100 18.1]
samāptau māghamāsasya lavaṇācalamuttamam | [MPur, 100 18.2]
nivedayantī gurave śayyāṃ copaskarānvitām | [MPur, 100 19.1]
alaṃkṛtya hṛṣīkeśaṃ sauvarṇāmarapādapam | [MPur, 100 19.2]
tāṃ tu dṛṣṭvā tatastābhyāmidaṃ ca paricintitam | [MPur, 100 20.1]
kimebhiḥ kamalaiḥ kāryaṃ varaṃ viṣṇuralaṃkṛtaḥ | [MPur, 100 20.2]
iti bhaktistadā jātā dampatyostu narādhipa | [MPur, 100 21.1]
tatprasaṅgātsamabhyarcya keśavaṃ lavaṇācalam | [MPur, 100 21.2]
śayyā ca puṣpaprakaraiḥ pūjitā bhūśca sarvataḥ | [MPur, 100 21.3]
athānaṅgavatī tuṣṭā tayordhanaśatatrayam | [MPur, 100 22.1]
dīyatāmādideśātha kaladhautaśatatrayam | [MPur, 100 22.2]
na gṛhītaṃ tatastābhyāṃ bahusattvāvalambanāt | [MPur, 100 23.1]
anaṅgavatyā ca punastayorannaṃ caturvidham | [MPur, 100 23.2]
ānīya vyāhṛtaṃ cātra bhujyatāmiti bhūpate | [MPur, 100 23.3]
tābhyāṃ tu tadapi tyaktaṃ bhokṣyāvo vai varānane | [MPur, 100 24.1]
prasaṅgādupavāsena tavādya sukhamāvayoḥ | [MPur, 100 24.2]
janmaprabhṛti pāpiṣṭhau kukarmāṇau dṛḍhavrate | [MPur, 100 25.1]
tatprasaṅgāttayormadhye dharmaleśastu te 'nagha | [MPur, 100 25.2]
iti jāgaraṇaṃ tābhyāṃ tatprasaṅgādanuṣṭhitam | [MPur, 100 26.1]
prabhāte ca tadā dattā śayyā salavaṇācalā | [MPur, 100 26.2]
grāmāśca gurave bhaktyā vipreṣu dvādaśaiva tu | [MPur, 100 27.1]
vastrālaṃkārasaṃyuktā gāvaśca karakānvitāḥ | [MPur, 100 27.2]
bhojanaṃ ca suhṛnmitradīnāndhakṛpaṇaiḥ samam | [MPur, 100 28.1]
tacca lubdhakadāmpatyaṃ pūjayitvā visarjitam | [MPur, 100 28.2]
sa bhavāṁl lubdhako jātaḥ sapatnīko nṛpeśvaraḥ | [MPur, 100 29.1]
puṣkaraprakarāttasmātkeśavasya na pūjanāt | [MPur, 100 29.2]
vinaṣṭāśeṣapāpasya tava puṣkaramandiram | [MPur, 100 30.1]
tasya sattvasya māhātmyādalpena tapasā nṛpa | [MPur, 100 30.2]
yathākāmagamaṃ jātaṃ lokanāthaścaturmukhaḥ | [MPur, 100 31.1]
saṃtuṣṭastava rājendra brahmarūpī janārdanaḥ | [MPur, 100 31.2]
sāpyanaṅgavatī veśyā kāmadevasya sāmpratam | [MPur, 100 32.1]
patnī sapatnī saṃjātā ratyāḥ prītiriti śrutā | [MPur, 100 32.2]
lokeṣvānandajananī sakalāmarapūjitā | [MPur, 100 32.3]
tasmādutsṛjya rājendra puṣkaraṃ tanmahītale | [MPur, 100 33.1]
gaṅgātaṭaṃ samāśritya vibhūtidvādaśīvratam | [MPur, 100 33.2]
kuru rājendra nirvāṇamavaśyaṃ samavāpsyasi | [MPur, 100 33.3]
ityuktvā sa munir brahmaṃstatraivāntaradhīyata | [MPur, 100 34.1]
rājā yathoktaṃ ca punarakarotpuṣpavāhanaḥ | [MPur, 100 34.2]
idamācarato brahmannakhaṇḍavratam ācaret | [MPur, 100 35.1]
yathākathaṃcit kamalairdvādaśa dvādaśīr mune | [MPur, 100 35.2]
kartavyāḥ śaktito deyā viprebhyo dakṣiṇānagha | [MPur, 100 36.1]
na vittaśāṭhyaṃ kurvīta bhaktyā tuṣyati keśavaḥ | [MPur, 100 36.2]
iti kaluṣatridāraṇaṃ janānāmapi paṭhatīha śṛṇoti cātha bhaktyā | [MPur, 100 37.1]
matimapi ca dadāti devaloke vasati sa koṭiśatāni vatsarāṇām | [MPur, 100 37.2]
{MPur, 101}
nandikeśvara uvāca | [MPur, 101 1.1]
athātaḥ sampravakṣyāmi vrataṣaṣṭhīmanuttamām | [MPur, 101 1.2]
rudreṇābhihitāṃ divyāṃ mahāpātakanāśanam | [MPur, 101 1.3]
naktamabdaṃ caritvā tu gavā sārdhaṃ kuṭumbine | [MPur, 101 2.1]
haimaṃ cakraṃ triśūlaṃ ca dadyādviprāya vāsasī | [MPur, 101 2.2]
śivarūpastato'smābhiḥ śivaloke sa modate | [MPur, 101 3.1]
etaddevavrataṃ nāma mahāpātakanāśanam | [MPur, 101 3.2]
yastvekabhaktena samāṃ śivaṃ haimavṛṣānvitam | [MPur, 101 4.1]
dhenuṃ tilamayīṃ dadyātsa padaṃ yāti śāṃkaram | [MPur, 101 4.2]
etadrudravrataṃ nāma pāpaśokavināśanam | [MPur, 101 4.3]
yastu nīlotpalaṃ haimaṃ śarkarāpātrasaṃyutam | [MPur, 101 5.1]
ekāntaritanaktāśī samānte vṛṣasaṃyutam | [MPur, 101 5.2]
sa vaiṣṇavaṃ padaṃ yāti līlāvratamidaṃ smṛtam | [MPur, 101 5.3]
āṣāḍhādicaturmāsam abhyaṅgaṃ varjayennaraḥ | [MPur, 101 6.1]
bhojanopaskaraṃ dadyātsa yāti bhavanaṃ hareḥ | [MPur, 101 6.2]
jane prītikaraṃ nṝṇāṃ prītivratamihocyate | [MPur, 101 6.3]
varjayitvā madhau yastu dadhikṣīraghṛtaikṣavam | [MPur, 101 7.1]
dadyādvastrāṇi sūkṣmāṇi rasapātraiśca saṃyutam | [MPur, 101 7.2]
sampūjya vipramithunaṃ gaurī me prīyatāmiti | [MPur, 101 8.1]
etadgaurīvrataṃ nāma bhavānīlokadāyakam | [MPur, 101 8.2]
puṣyādau yastrayodaśyāṃ kṛtvā naktaṃ madhau punaḥ | [MPur, 101 9.1]
aśokaṃ kāñcanaṃ dadyādikṣuyuktaṃ daśāṅgulam | [MPur, 101 9.2]
viprāya vastrasaṃyuktaṃ pradyumnaḥ prīyatāmiti | [MPur, 101 10.1]
kalpaṃ viṣṇupade sthitvā viśokaḥ syātpunarnaraḥ | [MPur, 101 10.2]
etat kāmavrataṃ nāma sadā śokavināśanam | [MPur, 101 10.3]
āṣāḍhādivrataṃ yastu varjayennakhakartanam | [MPur, 101 11.1]
vārtākaṃ ca caturmāsaṃ madhusarpirghaṭānvitam | [MPur, 101 11.2]
kārttikyāṃ tatpunarhaimaṃ brāhmaṇāya nivedayet | [MPur, 101 12.1]
sa rudralokamāpnoti śivavratamidaṃ smṛtam | [MPur, 101 12.2]
varjayedyastu puṣpāṇi hemantaśiśirāvṛtū | [MPur, 101 13.1]
puṣpatrayaṃ ca phālgunyāṃ kṛtvā śaktyā ca kāñcanam | [MPur, 101 13.2]
dadyāddvikālavelāyāṃ prīyetāṃ śivakeśavau | [MPur, 101 14.1]
dattvā paraṃ padaṃ yāti saumyavratamidaṃ smṛtam | [MPur, 101 14.2]
phālgunyāditṛtīyāyāṃ lavaṇaṃ yastu varjayet | [MPur, 101 15.1]
samāpte śayanaṃ dadyādgṛhaṃ copaskarānvitam | [MPur, 101 15.2]
sampūjya vipramithunaṃ bhavānī prīyatāmiti | [MPur, 101 16.1]
gaurīloke vasetkalpaṃ saubhāgyavratamucyate | [MPur, 101 16.2]
saṃdhyāmaunaṃ tataḥ kṛtvā samānte ghṛtakumbhakam | [MPur, 101 17.1]
vastrayugmaṃ tilānghaṇṭāṃ brāhmaṇāya nivedayet | [MPur, 101 17.2]
sārasvataṃ padaṃ yāti punarāvṛttidurlabham | [MPur, 101 18.1]
etatsārasvataṃ nāma rūpavidyāpradāyakam | [MPur, 101 18.2]
lakṣmīmabhyarcya pañcamyāmupavāsī bhavennaraḥ | [MPur, 101 19.1]
samānte hemakamalaṃ dadyāddhenusamanvitam | [MPur, 101 19.2]
sa vaiṣṇavaṃ padaṃ yāti lakṣmīvāñjanmajanmani | [MPur, 101 20.1]
etat sampadvrataṃ nāma sadā pāpavināśanam | [MPur, 101 20.2]
kṛtvopalepanaṃ śambhoragrataḥ keśavasya ca | [MPur, 101 21.1]
yāvadabdaṃ punardadyāddhenuṃ jalaghaṭānvitām | [MPur, 101 21.2]
janmāyutaṃ sa rājā syāttataḥ śivapuraṃ vrajet | [MPur, 101 22.1]
etad āyurvrataṃ nāma sarvakāmapradāyakam | [MPur, 101 22.2]
aśvatthaṃ bhāskaraṃ gaṅgāṃ praṇamyaikatra vāgyataḥ | [MPur, 101 23.1]
ekabhaktaṃ naraḥ kuryādabdamekaṃ vimatsaraḥ | [MPur, 101 23.2]
vratānte vipramithunaṃ pūjyaṃ dhenutrayānvitam | [MPur, 101 24.1]
vṛkṣaṃ hiraṇmayaṃ dadyātso'śvamedhaphalaṃ labhet | [MPur, 101 24.2]
etat kīrtivrataṃ nāma bhūtikīrtiphalapradam | [MPur, 101 24.3]
ghṛtena snapanaṃ kuryācchambhor vā keśavasya ca | [MPur, 101 25.1]
akṣatābhiḥ supuṣpābhiḥ kṛtvā gomayamaṇḍalam | [MPur, 101 25.2]
tiladhenusamopetaṃ samānte hemapaṅkajam | [MPur, 101 26.1]
śuddhamaṣṭāṅgulaṃ dadyācchivaloke mahīyate | [MPur, 101 26.2]
sāmagāya tataścaitat sāmavratamihocyate | [MPur, 101 26.3]
navamyāmekabhaktaṃ tu kṛtvā kanyāśca śaktitaḥ | [MPur, 101 27.1]
bhojayitvāsanaṃ dadyāddhaimakañcukavāsasī | [MPur, 101 27.2]
haimaṃ siṃhaṃ ca viprāya dattvā śivapadaṃ vrajet | [MPur, 101 28.1]
janmārbudaṃ surūpaḥ syācchatrubhiścāparājitaḥ | [MPur, 101 28.2]
etadvīravrataṃ nāma nārīṇāṃ ca sukhapradam | [MPur, 101 28.3]
yāvatsamā bhavedyastu pañcadaśyāṃ payovrataḥ | [MPur, 101 29.1]
samānte śrāddhakṛddadyātpañca gāstu payasvinīḥ | [MPur, 101 29.2]
vāsāṃsi ca piśaṅgāni jalakumbhayutāni ca | [MPur, 101 30.1]
sa yāti vaiṣṇavaṃ lokaṃ pitṝṇāṃ tārayecchatam | [MPur, 101 30.2]
kalpānte rājarājaḥ syāt pitṛvratam idaṃ smṛtam | [MPur, 101 30.3]
caitrādicaturo māsāñjalaṃ dadyād ayācitam | [MPur, 101 31.1]
vratānte maṇikaṃ dadyādannavastrasamanvitam | [MPur, 101 31.2]
tilapātraṃ hiraṇyaṃ ca brahmaloke mahīyate | [MPur, 101 32.1]
kalpānte bhūpatirnūnam ānandavratamucyate | [MPur, 101 32.2]
pañcāmṛtena snapanaṃ kṛtvā saṃvatsaraṃ vibhoḥ | [MPur, 101 33.1]
vatsarānte punardadyāddhenuṃ pañcāmṛtena hi | [MPur, 101 33.2]
viprāya dadyācchaṅkhaṃ ca sa padaṃ yāti śāṃkaram | [MPur, 101 34.1]
rājā bhavati kalpānte dhṛtivratamidaṃ smṛtam | [MPur, 101 34.2]
varjayitvā pumānmāṃsamabdānte goprado bhavet | [MPur, 101 35.1]
tadvaddhemamṛgaṃ dadyātso'śvamedhaphalaṃ labhet | [MPur, 101 35.2]
ahiṃsāvratamityuktaṃ kalpānte bhūpatirbhavet | [MPur, 101 35.3]
māghamāsyuṣasi snānaṃ kṛtvā dāmpatyamarcayet | [MPur, 101 36.1]
bhojayitvā yathāśaktyā mālyavastravibhūṣaṇaḥ | [MPur, 101 36.2]
sūryaloke vasetkalpaṃ sūryavratamidaṃ smṛtam | [MPur, 101 36.3]
āṣāḍhādicaturmāsaṃ prātaḥsnāyī bhavennaraḥ | [MPur, 101 37.1]
vipreṣu bhojanaṃ dadyātkārttikyāṃ goprado bhavet | [MPur, 101 37.2]
sa vaiṣṇavaṃ padaṃ yāti viṣṇuvratamidaṃ śubham | [MPur, 101 37.3]
ayanādayanaṃ yāvadvarjayetpuṣpasarpiṣī | [MPur, 101 38.1]
tadante puṣpadāmāni ghṛtadhenvā sahaiva tu | [MPur, 101 38.2]
dattvā śivapadaṃ gacchedviprāya ghṛtapāyasam | [MPur, 101 39.1]
etacchīlavrataṃ nāma śīlārogyaphalapradam | [MPur, 101 39.2]
saṃdhyādīpaprado yastu samāṃ tailaṃ vivarjayet | [MPur, 101 40.1]
samānte dīpikāṃ dadyāccakraśūle ca kāñcane | [MPur, 101 40.2]
vastrayugmaṃ ca viprāya tejasvī sa bhavediha | [MPur, 101 41.1]
rudralokamavāpnoti dīptivratamidaṃ smṛtam | [MPur, 101 41.2]
kārttikyāditṛtīyāyāṃ prāśya gomūtrayāvakam | [MPur, 101 42.1]
naktaṃ caredabdamekamabdānte goprado bhavet | [MPur, 101 42.2]
gaurīloke vasetkalpaṃ tato rājā bhavediha | [MPur, 101 43.1]
etadrudravrataṃ nāma sadā kalyāṇakārakam | [MPur, 101 43.2]
varjayeccaitramāse ca yaśca gandhānulepanam | [MPur, 101 44.1]
śuktiṃ gandhabhṛtāṃ dattvā viprāya sitavāsasī | [MPur, 101 44.2]
vāruṇaṃ padamāpnoti dṛḍhavratamidaṃ smṛtam | [MPur, 101 44.3]
vaiśākhe puṣpalavaṇaṃ varjayitvātha gopradaḥ | [MPur, 101 45.1]
bhūtvā viṣāde kalpaṃ sthitvā rājā bhavediha | [MPur, 101 45.2]
etatkāntivrataṃ nāma kāntikīrtiphalapradam | [MPur, 101 45.3]
brahmāṇḍaṃ kāñcanaṃ kṛtvā tilarāśisamanvitam | [MPur, 101 46.1]
tryahaṃ tilaprado bhūtvā vahniṃ saṃtarpya sadvijam | [MPur, 101 46.2]
sampūjya vipradāmpatyaṃ mālyavastravibhūṣaṇaiḥ | [MPur, 101 47.1]
śaktitastripalādūrdhvaṃ viśvātmā prīyatāmiti | [MPur, 101 47.2]
puṇye'hni dadyātsa paraṃ brahma yātyapunarbhavam | [MPur, 101 48.1]
etadbrahmavrataṃ nāma nirvāṇapadadāyakam | [MPur, 101 48.2]
yaścobhayamukhīṃ dadyātprabhūtakanakānvitām | [MPur, 101 49.1]
dinaṃ payovratastiṣṭhetsa yāti paramaṃ padam | [MPur, 101 49.2]
etaddhenuvrataṃ nāma punarāvṛttidurlabham | [MPur, 101 49.3]
tryahaṃ payovrate sthitvā kāñcanaṃ kalpapādapam | [MPur, 101 50.1]
palādūrdhvaṃ yathāśaktyā taṇḍulais tūpasaṃyutam | [MPur, 101 50.2]
dattvā brahmapadaṃ yāti kalpavratamidaṃ smṛtam | [MPur, 101 50.3]
māsopavāsī yo dadyāddhenuṃ viprāya śobhanām | [MPur, 101 51.1]
sa vaiṣṇavaṃ padaṃ yati bhīmavratamidaṃ smṛtam | [MPur, 101 51.2]
dadyād viṃśatpalādūrdhvaṃ mahīṃ kṛtvā tu kāñcanīm | [MPur, 101 52.1]
dinaṃ payovratastiṣṭhedrudraloke mahīyate | [MPur, 101 52.2]
dharāvratamidaṃ proktaṃ saptakalpaśatānugam | [MPur, 101 52.3]
māghe māse'thavā caitre guḍadhenuprado bhavet | [MPur, 101 53.1]
guḍavratastṛtīyāyāṃ gaurīloke mahīyate | [MPur, 101 53.2]
mahāvratamidaṃ nāma paramānandakārakam | [MPur, 101 53.3]
pakṣopavāsī yo dadyādviprāya kapilādvayam | [MPur, 101 54.1]
brahmalokamavāpnoti devāsurasupūjitam | [MPur, 101 54.2]
kalpānte rājarājaḥ syāt prabhāvratamidaṃ smṛtam | [MPur, 101 54.3]
vatsaraṃ tvekabhaktāśī sabhakṣyajalakumbhadaḥ | [MPur, 101 55.1]
śivaloke vasetkalpaṃ prāptivratamidaṃ smṛtam | [MPur, 101 55.2]
naktāśī cāṣṭamīṣu syādvatsarānte ca dhenudaḥ | [MPur, 101 56.1]
pauraṃdaraṃ puraṃ yāti sugativratamucyate | [MPur, 101 56.2]
viprāyendhanado yastu varṣādicaturastvṛtūn | [MPur, 101 57.1]
ghṛtadhenuprado'nte ca sa paraṃ brahma gacchati | [MPur, 101 57.2]
vaiśvānaravrataṃ nāma sarvapāpavināśanam | [MPur, 101 57.3]
ekādaśyāṃ ca naktāśī yaścakraṃ vinivedayet | [MPur, 101 58.1]
samānte vaiṣṇavaṃ haimaṃ sa viṣṇoḥ padamāpnuyāt | [MPur, 101 58.2]
etat kṛṣṇavrataṃ nāma kalpānte rājyabhāgbhavet | [MPur, 101 58.3]
pāyasāśī samānte tu dadyādviprāya goyugam | [MPur, 101 59.1]
lakṣmīlokamavāpnoti hyetad devīvrataṃ smṛtam | [MPur, 101 59.2]
saptamyāṃ naktabhugdadyātsamānte gāṃ payasvinīm | [MPur, 101 60.1]
sūryalokamavāpnoti bhānuvratamidaṃ smṛtam | [MPur, 101 60.2]
caturthyāṃ naktabhugdadyādabdānte hemavāraṇam | [MPur, 101 61.1]
vrataṃ vaināyakaṃ nāma śivalokaphalapradam | [MPur, 101 61.2]
mahāphalāni yastyaktvā caturmāsaṃ dvijātaye | [MPur, 101 62.1]
haimāni kārttike dadyādgoyugena samanvitam | [MPur, 101 62.2]
etat phalavrataṃ nāma viṣṇulokaphalapradam | [MPur, 101 62.3]
yaścopavāsī saptamyāṃ samānte haimapaṅkajam | [MPur, 101 63.1]
gāśca vai śaktito dadyāddhemānnaghaṭasaṃyutāḥ | [MPur, 101 63.2]
etat sauravrataṃ nāma sūryalokaphalapradam | [MPur, 101 63.3]
dvādaśa dvādaśīryastu samāpyopoṣaṇena ca | [MPur, 101 64.1]
govastrakāñcanairviprānpūjayecchaktito naraḥ | [MPur, 101 64.2]
paramaṃ padaṃ prāpnoti viṣṇuvratamidaṃ smṛtam | [MPur, 101 64.3]
kārttikyāṃ ca vṛṣotsargaṃ kṛtvā naktaṃ samācaret | [MPur, 101 65.1]
śaivaṃ padamavāpnoti vārṣavratamidaṃ smṛtam | [MPur, 101 65.2]
kṛcchrānte gopradaḥ kuryādbhojanaṃ śaktitaḥ padam | [MPur, 101 66.1]
viprāṇāṃ śāṃkaraṃ yāti prājāpatyamidaṃ vratam | [MPur, 101 66.2]
caturdaśyāṃ tu naktāśī samānte godhanapradaḥ | [MPur, 101 67.1]
śaivaṃ padamavāpnoti traiyambakamidaṃ vratam | [MPur, 101 67.2]
saptarātroṣito dadyādghṛtakumbhaṃ dvijātaye | [MPur, 101 68.1]
ghṛtavratamidaṃ prāhurbrahmalokaphalapradam | [MPur, 101 68.2]
ākāśaśāyī varṣāsu dhenumante payasvinīm | [MPur, 101 69.1]
śakraloke vasennityam indravratamidaṃ smṛtam | [MPur, 101 69.2]
anagnipakkam aśnāti tṛtīyāyāṃ tu yo naraḥ | [MPur, 101 70.1]
gāṃ dattvā śivamabhyeti punarāvṛttidurlabham | [MPur, 101 70.2]
iha cānandakṛtpuṃsāṃ śreyovratamidaṃ smṛtam | [MPur, 101 70.3]
haimaṃ paladvayādūrdhvaṃ rathamaśvayugānvitam | [MPur, 101 71.1]
dadatkṛtopavāsaḥ syāddivi kalpaśataṃ vaset | [MPur, 101 71.2]
kalpānte rājarājaḥ syādaśvavratamidaṃ smṛtam | [MPur, 101 71.3]
tadvaddhemarathaṃ dadyātkaribhyāṃ saṃyutaṃ naraḥ | [MPur, 101 72.1]
satyaloke vasetkalpaṃ sahasramatha bhūpatiḥ | [MPur, 101 72.2]
bhavedupoṣito bhūtvā karivratamidaṃ smṛtam | [MPur, 101 72.3]
upavāsaṃ parityajya samānte goprado bhavet | [MPur, 101 73.1]
yakṣādhipatyamāpnoti sukhavratamidaṃ smṛtam | [MPur, 101 73.2]
niśi kṛtvā jale vāsaṃ prabhāte goprado bhavet | [MPur, 101 74.1]
vāruṇaṃ lokamāpnoti varuṇavratamucyate | [MPur, 101 74.2]
cāndrāyaṇaṃ ca yaḥ kuryāddhaimaṃ candraṃ nivedayet | [MPur, 101 75.1]
candravratamidaṃ proktaṃ candralokaphalapradam | [MPur, 101 75.2]
jyeṣṭhe pañcatapāḥ sāyaṃ hemadhenuprado divam | [MPur, 101 76.1]
yātyaṣṭamīcaturdaśyo rudravratamidaṃ smṛtam | [MPur, 101 76.2]
sakṛdvitānakaṃ kuryāttṛtīyāyāṃ śivālaye | [MPur, 101 77.1]
samānte dhenudo yāti bhavānīvratamucyate | [MPur, 101 77.2]
māghe niśyārdravāsāḥ syātsaptamyāṃ goprado bhavet | [MPur, 101 78.1]
divi kalpamuṣitveha rājā syātpavanaṃ vratam | [MPur, 101 78.2]
trirātropoṣito dadyātphālgunyāṃ bhavanaṃ śubham | [MPur, 101 79.1]
ādityalokamāpnoti dhāmavratamidaṃ smṛtam | [MPur, 101 79.2]
trisaṃdhyaṃ pūjya dāmpatyamupavāsī vibhūṣaṇaiḥ | [MPur, 101 80.1]
annaṃ gāśca samāpnoti mokṣamindravratādiha | [MPur, 101 80.2]
dattvā sitadvitīyāyāmindorlavaṇabhājanam | [MPur, 101 81.1]
samānte goprado yāti viprāya śivamandiram | [MPur, 101 81.2]
kalpānte rājarājaḥ syātsomavratamidaṃ smṛtam | [MPur, 101 81.3]
pratipadyekabhaktāśī samānte kapilāpradaḥ | [MPur, 101 82.1]
vaiśvānarapadaṃ yāti śivavratamidaṃ smṛtam | [MPur, 101 82.2]
daśamyām ekabhaktāśī samānte daśadhenudaḥ | [MPur, 101 83.1]
diśaśca kāñcanairdadyādbrahmāṇḍādhipatirbhavet | [MPur, 101 83.2]
etad viśvavrataṃ nāma mahāpātakanāśanam | [MPur, 101 83.3]
yaḥ paṭhecchṛṇuyādvāpi vrataṣaṣṭim anuttamām | [MPur, 101 84.1]
manvantaraśataṃ so'pi gandharvādhipatirbhavet | [MPur, 101 84.2]
ṣaṣṭivrataṃ nārada puṇyametattavoditaṃ viśvajanīnamanyat | [MPur, 101 85.1]
śrotuṃ tavecchā tadudīrayāmi priyeṣu kiṃ vākathanīyam asti | [MPur, 101 85.2]
{MPur, 102}
nandikeśvara uvāca | [MPur, 102 1.1]
nairmalyaṃ bhāvaśuddhiśca vinā snānaṃ na vidyate | [MPur, 102 1.2]
tasmānmanoviśuddhyarthaṃ snānamādau vidhīyate | [MPur, 102 1.3]
anuddhṛtair uddhṛtair vā jalaiḥ snānaṃ samācaret | [MPur, 102 2.1]
tīrthaṃ ca kalpayedvidvānmūlamantreṇa mantravit | [MPur, 102 2.2]
namo nārāyaṇāyeti mūlamantra udāhṛtaḥ | [MPur, 102 2.3]
darbhapāṇistu vidhinā ācāntaḥ prayataḥ śuciḥ | [MPur, 102 3.1]
caturhastasamāyuktaṃ caturasraṃ samantataḥ | [MPur, 102 3.2]
prakalpyāvāhayed gaṅgām ebhirmantrairvicakṣaṇaḥ | [MPur, 102 3.3]
viṣṇoḥ pādaprasūtāsi vaiṣṇavī viṣṇudevatā | [MPur, 102 4.1]
pāhi nas tvenasas tasmād ājanmamaraṇāntikāt | [MPur, 102 4.2]
tisraḥ koṭyo'rdhakoṭī ca tīrthānāṃ vāyurabravīt | [MPur, 102 5.1]
divi bhuvyantarikṣe ca tāni te santi jāhnavi | [MPur, 102 5.2]
nandinītyeva te nāma deveṣu nalinīti ca | [MPur, 102 6.1]
dakṣā pṛthvī ca vihagā viśvakāyāmṛtā śivā | [MPur, 102 6.2]
vidyādharī supraśāntā tathā viśvaprasādinī | [MPur, 102 7.1]
kṣemā ca jāhnavī caiva śāntā śāntipradāyinī | [MPur, 102 7.2]
etāni puṇyanāmāni snānakāle prakīrtayet | [MPur, 102 8.1]
bhavetsaṃnihitā tatra gaṅgā tripathagāminī | [MPur, 102 8.2]
saptavārābhijaptena karasampuṭayojitaḥ | [MPur, 102 9.1]
mūrdhni kuryājjalaṃ bhūyas tricatuṣpañcasaptakam | [MPur, 102 9.2]
snānaṃ kuryānmṛdā tadvadāmantrya tu vidhānataḥ | [MPur, 102 9.3]
aśvakrānte rathakrānte viṣṇukrānte vasuṃdhare | [MPur, 102 10.1]
mṛttike hara me pāpaṃ yanmayā duṣkṛtaṃ kṛtam | [MPur, 102 10.2]
uddhṛtāsi varāheṇa kṛṣṇena śatabāhunā | [MPur, 102 11.1]
mṛttike brahmadattāsi kāśyapenābhimantritā | [MPur, 102 11.2]
āruhya mama gātrāṇi sarvaṃ pāpaṃ pracodaya | [MPur, 102 11.3]
mṛttike dehi naḥ puṣṭiṃ tvayi sarvaṃ pratiṣṭhitam | [MPur, 102 12.1]
namaste sarvalokānāṃ prabhavāraṇi suvrate | [MPur, 102 12.2]
evaṃ snātvā tataḥ paścādācamya ca vidhānataḥ | [MPur, 102 13.1]
utthāya vāsasī śukle śuddhe tu paridhāya vai | [MPur, 102 13.2]
tatastu tarpaṇaṃ kuryāttrailokyāpyāyanāya vai | [MPur, 102 13.3]
devā yakṣāstathā nāgā gandharvāpsaraso'surāḥ | [MPur, 102 14.1]
krūrāḥ sarpāḥ suparṇāśca taravo jambukāḥ khagāḥ | [MPur, 102 14.2]
vāyvādhārā jalādhārās tathaivākāśagāminaḥ | [MPur, 102 15.1]
nirādhārāśca ye jīvā ye tu dharmaratāstathā | [MPur, 102 15.2]
teṣāmāpyāyanāyaitaddīyate salilaṃ mayā | [MPur, 102 16.1]
kṛtopavītī devebhyo nivītī ca bhavettataḥ | [MPur, 102 16.2]
manuṣyāṃstarpayedbhaktyā brahmaputrānṛṣīṃstathā | [MPur, 102 17.1]
sanakaśca sanandaśca tṛtīyaśca sanātanaḥ | [MPur, 102 17.2]
kapilaścāsuriścaiva voḍhuḥ pañcaśikhastathā | [MPur, 102 18.1]
sarve te tṛptimāyāntu maddattenāmbunā sadā | [MPur, 102 18.2]
marīcimatryaṅgirasaṃ pulastyaṃ pulahaṃ kratum | [MPur, 102 19.1]
pracetasaṃ vasiṣṭhaṃ ca bhṛguṃ nāradameva ca | [MPur, 102 19.2]
devabrahmaṛṣīn sarvāṃstarpayed akṣataudakaiḥ | [MPur, 102 19.3]
apasavyaṃ tataḥ kṛtvā savyaṃ jānvācya bhūtale | [MPur, 102 20.1]
agniṣvāttāstathā saumyā haviṣmantastathoṣmapāḥ | [MPur, 102 20.2]
sukālino barhiṣadastathānye vājyapāḥ punaḥ | [MPur, 102 21.1]
saṃtarpyāḥ pitaro bhaktyā satilodakacandanaiḥ | [MPur, 102 21.2]
yamāya dharmarājāya mṛtyave cāntakāya ca | [MPur, 102 22.1]
vaivasvatāya kālāya sarvabhṛtakṣayāya ca | [MPur, 102 22.2]
audumbarāya dadhnāya nīlāya parameṣṭhine | [MPur, 102 23.1]
vṛkodarāya citrāya citraguptāya vai namaḥ | [MPur, 102 23.2]
darbhapāṇistu vidhinā pitṝnsaṃtarpayedbudhaḥ | [MPur, 102 23.3]
pitrādīnnāmagotreṇa tathā mātāmahānapi | [MPur, 102 24.1]
saṃtarpya vidhinā bhaktyā imaṃ mantramudīrayet | [MPur, 102 24.2]
ye'bāndhavā bāndhavā vā ye'nyajanmani bāndhavāḥ | [MPur, 102 25.1]
te tṛptimakhilāṃ yāntu yaś cāsmatto 'bhivāñchati | [MPur, 102 25.2]
tataścācamya vidhivadālikhetpadmamagrataḥ | [MPur, 102 26.1]
akṣatābhiḥ sapuṣpābhiḥ sajalāruṇacandanam | [MPur, 102 26.2]
arghyaṃ dadyātprayatnena sūryanāmāni kīrtayet | [MPur, 102 26.3]
namaste viṣṇurūpāya namo viṣṇumukhāya vai | [MPur, 102 27.1]
sahasraraśmaye nityaṃ namaste sarvatejase | [MPur, 102 27.2]
namaste śiva sarveśa namaste sarvavatsala | [MPur, 102 28.1]
jagatsvāminnamaste'stu divyacandanabhūṣita | [MPur, 102 28.2]
padmāsana namaste'stu kuṇḍalāṅgadabhūṣita | [MPur, 102 29.1]
namaste sarvalokeśa jagatsarvaṃ vibodhase | [MPur, 102 29.2]
sukṛtaṃ duṣkṛtaṃ caiva sarvaṃ paśyasi sarvaga | [MPur, 102 30.1]
satyadeva namaste'stu prasīda mama bhāskara | [MPur, 102 30.2]
divākara namaste'stu prabhākara namo'stu te | [MPur, 102 31.1]
evaṃ sūryaṃ namaskṛtya triḥ kṛtvātha pradakṣiṇam | [MPur, 102 31.2]
dvijaṃ gāṃ kāñcanaṃ spṛṣṭvā tato viṣṇugṛhaṃ vrajet | [MPur, 102 31.3]
{MPur, 103}
nandikeśvara uvāca | [MPur, 103 1.1]
ataḥ paraṃ pravakṣyāmi prayāgasyopavarṇanam | [MPur, 103 1.2]
mārkaṇḍeyena kathitaṃ yatpurā pāṇḍusūnave | [MPur, 103 1.3]
bhārate tu yadā vṛtte prāptarājye pṛthāsute | [MPur, 103 2.1]
etasminnantare rājā kuntīputro yudhiṣṭhiraḥ | [MPur, 103 2.2]
bhrātṛśokena saṃtaptaścintayansa punaḥ punaḥ | [MPur, 103 3.1]
āsītsuyodhano rājā ekādaśacamūpatiḥ | [MPur, 103 3.2]
asmānsaṃtāpya bahuśaḥ sarve te nidhanaṃ gatāḥ | [MPur, 103 4.1]
vāsudevaṃ samāśritya pañca śeṣāstu pāṇḍavāḥ | [MPur, 103 4.2]
hatvā bhīṣmaṃ ca droṇaṃ ca karṇaṃ caiva mahābalam | [MPur, 103 5.1]
duryodhanaṃ ca rājānaṃ putrabhrātṛsamanvitam | [MPur, 103 5.2]
rājāno nihatāḥ sarve ye cānye śūramāninaḥ | [MPur, 103 6.1]
kiṃ no rājyena govinda kiṃ bhogairjīvitena vā | [MPur, 103 6.2]
dhik kaṣṭamiti saṃcitya rājā vaiklavyabhāgataḥ | [MPur, 103 7.1]
nirviceṣṭo nirutsāhaḥ kiṃcit tiṣṭhatyadhomukhaḥ | [MPur, 103 7.2]
labdhasaṃjño yadā rājā cintayansa punaḥ punaḥ | [MPur, 103 8.1]
kataro viniyogo vā niyamaṃ tīrthameva ca | [MPur, 103 8.2]
yenāhaṃ śīghram āmuñce mahāpātakikilbiṣāt | [MPur, 103 9.1]
yatra sthitvā naro yāti viṣṇulokamanuttamam | [MPur, 103 9.2]
kathaṃ pṛcchāmi vai kṛṣṇaṃ yenedaṃ kārito'smyaham | [MPur, 103 10.1]
dhṛtarāṣṭraṃ kathaṃ pṛcche yasya putraśataṃ hatam | [MPur, 103 10.2]
vyāsaṃ kathamahaṃ pṛcche yasya gotrakṣayaḥ kṛtaḥ | [MPur, 103 11.1]
evaṃ vaiklavyamāpanno dharmarājo yudhiṣṭhiraḥ | [MPur, 103 11.2]
rudanti pāṇḍavāḥ sarve bhrātṛśokapariplutāḥ | [MPur, 103 11.3]
ye ca tatra mahātmānaḥ sametāḥ pāṇḍavāḥ smṛtāḥ | [MPur, 103 12.1]
kuntī ca draupadī caiva ye ca tatra samāgatāḥ | [MPur, 103 12.2]
bhūmau nipatitāḥ sarve rudantastu samantataḥ | [MPur, 103 12.3]
vārāṇasyāṃ mārkaṇḍeyastena jñāto yudhiṣṭhiraḥ | [MPur, 103 13.1]
yathā vaiklavyamāpanno rudamānastu duḥkhitaḥ | [MPur, 103 13.2]
acireṇaiva kālena mārkaṇḍeyo mahātapāḥ | [MPur, 103 14.1]
samprāpto hāstinapuraṃ rājadvāre hyatiṣṭhata | [MPur, 103 14.2]
dvārapālo'pi taṃ dṛṣṭvā rājñaḥ kathitavāndrutam | [MPur, 103 15.1]
tvāṃ draṣṭukāmo mārkaṇḍeyo dvāri tiṣṭhatyasau muniḥ | [MPur, 103 15.2]
tvarito dharmaputrastu dvāramāgādataḥ param | [MPur, 103 15.3]
yudhiṣṭhira uvāca | [MPur, 103 16.1]
svāgataṃ te mahābhāga svāgataṃ te mahāmune | [MPur, 103 16.2]
adya me saphalaṃ janma adya me tāritaṃ kulam | [MPur, 103 16.3]
adya me pitarastuṣṭāstvayi dṛṣṭe mahāmune | [MPur, 103 17.1]
adyāhaṃ pūtadeho'smi yattvayā saha darśanam | [MPur, 103 17.2]
nandikeśvara uvāca | [MPur, 103 18.1]
siṃhāsane samāsthāpya pādaśaucārcanādibhiḥ | [MPur, 103 18.2]
yudhiṣṭhiro mahātmā vai pūjayāmāsa taṃ munim | [MPur, 103 18.3]
tataḥ sa tuṣṭo mārkaṇḍaḥ pūjitaścāha taṃ nṛpam | [MPur, 103 19.1]
ākhyāhi tvaritaṃ rājankimarthaṃ ruditaṃ tvayā | [MPur, 103 19.2]
kena vā viklavībhūtaḥ kā bādhā te kimapriyam | [MPur, 103 19.3]
yudhiṣṭhira uvāca | [MPur, 103 20.1]
asmākaṃ caiva yadvṛttaṃ rājyasyārthe mahāmune | [MPur, 103 20.2]
etatsarvaṃ viditvā tu cintāvaśamupāgataḥ | [MPur, 103 20.3]
mārkaṇḍeya uvāca | [MPur, 103 21.1]
śṛṇu rājan mahābāho kṣatradharmavyavasthitam | [MPur, 103 21.2]
naiva dṛṣṭaṃ raṇe pāpaṃ yudhyamānasya dhīmataḥ | [MPur, 103 21.3]
kiṃ punā rājadharmeṇa kṣatriyasya viśeṣataḥ | [MPur, 103 22.1]
tadevaṃ hṛdayaṃ kṛtvā tasmātpāpaṃ na cintayet | [MPur, 103 22.2]
tato yudhiṣṭhiro rājā praṇamya śirasā munim | [MPur, 103 23.1]
papraccha vinayopetaḥ sarvapātakanāśanam | [MPur, 103 23.2]
yudhiṣṭhira uvāca | [MPur, 103 24.1]
pṛcchāmi tvāṃ mahāprājña nityaṃ trailokyadarśinam | [MPur, 103 24.2]
kathaya tvaṃ samāsena yena mucyeta kilbiṣāt | [MPur, 103 24.3]
mārkaṇḍeya uvāca | [MPur, 103 25.1]
śṛṇu rājan mahābāho sarvapātakanāśanam | [MPur, 103 25.2]
prayāgagamanaṃ śreṣṭhaṃ narāṇāṃ puṇyakarmaṇām | [MPur, 103 25.3]
{MPur, 104}
yudhiṣṭhira uvāca | [MPur, 104 1.1]
bhagavañchrotumicchāmi purā kalpe yathāsthitam | [MPur, 104 1.2]
brahmaṇā devamukhyena yathāvatkathitaṃ mune | [MPur, 104 1.3]
kathaṃ prayāgagamanaṃ narāṇāṃ tatra kīdṛśam | [MPur, 104 2.1]
mṛtānāṃ kā gatistatra snātānāṃ tatra kiṃ phalam | [MPur, 104 2.2]
ye vasanti prayāge tu brūhi teṣāṃ ca kiṃ phalam | [MPur, 104 3.1]
etanme sarvamākhyāhi paraṃ kautūhalaṃ hi me | [MPur, 104 3.2]
mārkaṇḍeya uvāca | [MPur, 104 4.1]
kathayiṣyāmi te vatsa yacchreṣṭhaṃ tatra yatphalam | [MPur, 104 4.2]
purā hi sarvaviprāṇāṃ kathyamānaṃ mayā śrutam | [MPur, 104 4.3]
prayāgapratiṣṭhānād ā purādvāsukerhradāt | [MPur, 104 5.1]
kambalāśvatarau nāgau nāgaśca bahumūlakaḥ | [MPur, 104 5.2]
etatprajāpateḥ kṣetraṃ triṣu lokeṣu viśrutam | [MPur, 104 5.3]
tatra snātvā divaṃ yānti ye mṛtāste'punarbhavāḥ | [MPur, 104 6.1]
tato brahmādayo devā rakṣāṃ kurvanti saṃgatāḥ | [MPur, 104 6.2]
anye ca bahavastīrthāḥ sarvapāpaharāḥ śubhāḥ | [MPur, 104 7.1]
na śakyāḥ kathituṃ rājanbahuvarṣaśatairapi | [MPur, 104 7.2]
saṃkṣepeṇa pravakṣyāmi prayāgasya tu kīrtanam | [MPur, 104 7.3]
ṣaṣṭirdhanuḥsahasrāṇi yāni rakṣanti jāhnavīm | [MPur, 104 8.1]
yamunāṃ rakṣati sadā savitā saptavāhanaḥ | [MPur, 104 8.2]
prayāgaṃ tu viśeṣeṇa sadā rakṣati vāsavaḥ | [MPur, 104 9.1]
maṇḍalaṃ rakṣati harirdaivataiḥ saha saṃgataḥ | [MPur, 104 9.2]
taṃ vaṭaṃ rakṣati sadā śūlapāṇirmaheśvaraḥ | [MPur, 104 10.1]
sthānaṃ rakṣanti vai devāḥ sarvapāpaharaṃ śubham | [MPur, 104 10.2]
adharmeṇāvṛto loko naiva gacchati tatpadam | [MPur, 104 11.1]
svalpamalpataraṃ pāpaṃ yadā te syānnarādhipa | [MPur, 104 11.2]
prayāgaṃ smaramāṇasya sarvamāyāti saṃkṣayam | [MPur, 104 11.3]
darśanāttasya tīrthasya nāmasaṃkīrtanādapi | [MPur, 104 12.1]
mṛttikālambhanādvāpi naraḥ pāpātpramucyate | [MPur, 104 12.2]
pañca kuṇḍāni rājendra teṣāṃ madhye tu jāhnavī | [MPur, 104 13.1]
prayāgasya praveśe tu pāpaṃ naśyati tatkṣaṇāt | [MPur, 104 13.2]
yojanānāṃ sahasreṣu gaṅgāyāḥ smaraṇānnaraḥ | [MPur, 104 14.1]
api duṣkṛtakarmā tu labhate paramāṃ gatim | [MPur, 104 14.2]
kīrtanānmucyate pāpāddṛṣṭvā bhadrāṇi paśyati | [MPur, 104 15.1]
avagāhya ca pītvā tu punātyāsaptamaṃ kulam | [MPur, 104 15.2]
satyavādī jitakrodho hyahiṃsāyāṃ vyavasthitaḥ | [MPur, 104 16.1]
dharmānusārī tattvajño gobrāhmaṇahite rataḥ | [MPur, 104 16.2]
gaṅgāyamunayormadhye snāto mucyeta kilbiṣāt | [MPur, 104 17.1]
manasā cintayankāmānavāpnoti supuṣkalān | [MPur, 104 17.2]
tato gatvā prayāgaṃ tu sarvadevābhirakṣitam | [MPur, 104 18.1]
brahmacārī vasenmāsaṃ pitṝndevāṃśca tarpayet | [MPur, 104 18.2]
īpsitāṃllabhate kāmānyatra yatrābhijāyate | [MPur, 104 18.3]
tapanasya sutā devī triṣu lokeṣu viśrutā | [MPur, 104 19.1]
samāgatā mahābhāgā yamunā tatra nimnagā | [MPur, 104 19.2]
tatra saṃnihito nityaṃ sākṣāddevo maheśvaraḥ | [MPur, 104 19.3]
duṣprāpyaṃ mānuṣaiḥ puṇyaṃ prayāgaṃ tu yudhiṣṭhira | [MPur, 104 20.1]
devadānavagandharvā ṛṣayaḥ siddhacāraṇāḥ | [MPur, 104 20.2]
tadupaspṛśya rājendra svargalokamupāsate | [MPur, 104 20.3]
{MPur, 105}
mārkaṇḍeya uvāca | [MPur, 105 1.1]
śṛṇu rājanprayāgasya māhātmyaṃ punareva tu | [MPur, 105 1.2]
yacchrutvā sarvapāpebhyo mucyate nātra saṃśayaḥ | [MPur, 105 1.3]
ārtānāṃ hi daridrāṇāṃ niścitavyavasāyinām | [MPur, 105 2.1]
sthānamuktaṃ prayāgaṃ tu nākhyeyaṃ tu kadācana | [MPur, 105 2.2]
vyādhito yadi vā dīno vṛddho vāpi bhavennaraḥ | [MPur, 105 3.1]
gaṅgāyamunayormadhye yastu prāṇānparityajet | [MPur, 105 3.2]
dīptakāñcanavarṇābhairvimānaiḥ sūryasaṃnibhaiḥ | [MPur, 105 4.1]
gandharvāpsarasāṃ madhye svarge krīḍati mānavaḥ | [MPur, 105 4.2]
īpsitāṃllabhate kāmān vadanti ṛṣipuṃgavāḥ | [MPur, 105 5.1]
sarvaratnamayairdivyair nānādhvajasamākulaiḥ | [MPur, 105 5.2]
varāṅganāsamākīrṇair modate śubhalakṣaṇaiḥ | [MPur, 105 5.3]
gītavādyavinirghoṣaiḥ prasuptaḥ pratibudhyate | [MPur, 105 6.1]
yāvanna smarate janma tāvatsvarge mahīyate | [MPur, 105 6.2]
tataḥ svargātparibhraṣṭaḥ kṣīṇakarmā divaścyutaḥ | [MPur, 105 7.1]
hiraṇyaratnasampūrṇe samṛddhe jāyate kule | [MPur, 105 7.2]
tadeva smarate tīrthaṃ smaraṇāttatra gacchati | [MPur, 105 7.3]
deśastho yadi vāraṇye videśastho'thavā gṛhe | [MPur, 105 8.1]
prayāgaṃ smaramāṇo'pi yastu prāṇānparityajet | [MPur, 105 8.2]
brahmalokamavāpnoti vadanti ṛṣipuṃgavāḥ | [MPur, 105 8.3]
sarvakāmaphalā vṛkṣā mahī yatra hiraṇmayī | [MPur, 105 9.1]
ṛṣayo munayaḥ siddhāstatra loke sa gacchati | [MPur, 105 9.2]
strīsahasrāvṛte ramye mandākinyāstaṭe śubhe | [MPur, 105 10.1]
modate ṛṣibhiḥ sārdhaṃ sukṛteneha karmaṇā | [MPur, 105 10.2]
siddhacāraṇagandharvaiḥ pūjyate divi daivataiḥ | [MPur, 105 11.1]
tataḥ svargātparibhraṣṭo jambūdvīpapatirbhavet | [MPur, 105 11.2]
tataḥ śubhāni karmāṇi cintayānaḥ punaḥ punaḥ | [MPur, 105 12.1]
guṇavānvittasampanno bhavatīha na saṃśayaḥ | [MPur, 105 12.2]
karmaṇā manasā vācā dharmasatyapratiṣṭhitaḥ | [MPur, 105 13.1]
gaṅgāyamunayormadhye yastu gāṃ samprayacchati | [MPur, 105 13.2]
suvarṇamaṇimuktāśca yadi vānyatparigraham | [MPur, 105 14.1]
svakārye pitṛkārye vā devatābhyarcane'pi vā | [MPur, 105 14.2]
saphalaṃ tasya tattīrthaṃ yathāvatpuṇyamāpnuyāt | [MPur, 105 14.3]
evaṃ tīrthe na gṛhṇīyātpuṇyeṣvāyataneṣu ca | [MPur, 105 15.1]
nimitteṣu ca sarveṣu hyapramatto bhaveddvijaḥ | [MPur, 105 15.2]
kapilāṃ pāṭalāvarṇāṃ yastu dhenuṃ prayacchati | [MPur, 105 16.1]
svarṇaśṛṅgīṃ raupyakhurāṃ kāṃsyadohāṃ payasvinīm | [MPur, 105 16.2]
prayāge śrotriyaṃ santaṃ grāhayitvā yathāvidhi | [MPur, 105 17.1]
śuklāmbaradharaṃ śāntaṃ dharmajñaṃ vedapāragam | [MPur, 105 17.2]
sā gaustasmai pradātavyā gaṅgāyamunasaṃgame | [MPur, 105 18.1]
vāsāṃsi ca mahārhāṇi ratnāni vividhāni ca | [MPur, 105 18.2]
yāvadromāṇi tasyā goḥ santi gātreṣu sattama | [MPur, 105 19.1]
tāvadvarṣasahasrāṇi svargaloke mahīyate | [MPur, 105 19.2]
yatrāsau labhate janma sā gaustasyābhijāyate | [MPur, 105 20.1]
na ca paśyati taṃ ghoraṃ narakaṃ tena karmaṇā | [MPur, 105 20.2]
uttarānsa kurūnprāpya modate kālamakṣayam | [MPur, 105 20.3]
gavāṃ śatasahasrebhyo dadyādekāṃ payasvinīm | [MPur, 105 21.1]
putrāndārāṃstathā bhṛtyāngaurekā prati tārayet | [MPur, 105 21.2]
tasmātsarveṣu dāneṣu godānaṃ tu viśiṣyate | [MPur, 105 22.1]
durgame viṣame ghore mahāpātakasambhave | [MPur, 105 22.2]
gaureva rakṣāṃ kurute tasmāddeyā dvijottame | [MPur, 105 22.3]
{MPur, 106}
yudhiṣṭhira uvāca | [MPur, 106 1.1]
yathā yathā prayāgasya māhātmyaṃ kathyate tvayā | [MPur, 106 1.2]
tathā tathā pramucye'haṃ sarvapāpairna saṃśayaḥ | [MPur, 106 1.3]
bhagavankena vidhinā gantavyaṃ dharmaniścayaiḥ | [MPur, 106 2.1]
prayāge yo vidhiḥ proktastanme brūhi mahāmune | [MPur, 106 2.2]
mārkaṇḍeya uvāca | [MPur, 106 3.1]
kathayiṣyāmi te rājaṃstīrthayātrāvidhikramam | [MPur, 106 3.2]
ārṣeṇa vidhinānena yathādṛṣṭaṃ yathāśrutam | [MPur, 106 3.3]
prayāgatīrthayātrārthī yaḥ prayāti naraḥ kvacit | [MPur, 106 4.1]
balīvardasamārūḍhaḥ śṛṇu tasyāpi yatphalam | [MPur, 106 4.2]
narake vasate ghore gavāṃ kroṣṭā hi dāruṇe | [MPur, 106 5.1]
salilaṃ na ca gṛhṇanti pitarastasya dehinaḥ | [MPur, 106 5.2]
yastu putrāṃstathā bālānsnāpayet pāyayettathā | [MPur, 106 6.1]
yathātmanā tathā sarvaṃ dānaṃ vipreṣu dāpayet | [MPur, 106 6.2]
aiśvaryalobhamohādvā gacchedyānena yo naraḥ | [MPur, 106 7.1]
niṣphalaṃ tasya tatsarvaṃ tasmādyānaṃ vivarjayet | [MPur, 106 7.2]
gaṅgāyamunayormadhye yastu kanyāṃ prayacchati | [MPur, 106 8.1]
ārṣeṇaiva vivāhena yathāvibhavasambhavam | [MPur, 106 8.2]
na sa paśyati taṃ ghoraṃ narakaṃ tena karmaṇā | [MPur, 106 9.1]
uttarānsa kurūngatvā modate kālamakṣayam | [MPur, 106 9.2]
putrāndārāṃśca labhate dhārmikānrūpasaṃyutān | [MPur, 106 9.3]
tatra dānaṃ prakartavyaṃ yathāvibhavasambhavam | [MPur, 106 10.1]
tena tīrthaphalaṃ caiva vardhate nātra saṃśayaḥ | [MPur, 106 10.2]
svarge tiṣṭhati rājendra yāvadābhūtasaṃplavam | [MPur, 106 10.3]
vaṭamūlaṃ samāsādya yastu prāṇānvimuñcati | [MPur, 106 11.1]
sarvalokānatikramya rudralokaṃ sa gacchati | [MPur, 106 11.2]
tatra te dvādaśādityāstapanti rudrasaṃśritāḥ | [MPur, 106 12.1]
nirdahanti jagatsarvaṃ vaṭamūlaṃ na dahyate | [MPur, 106 12.2]
naṣṭacandrārkabhuvanaṃ yadā caikārṇavaṃ jagat | [MPur, 106 13.1]
sthīyate tatra vai viṣṇuryajamānaḥ punaḥ punaḥ | [MPur, 106 13.2]
devadānavagandharvā ṛṣayaḥ siddhacāraṇāḥ | [MPur, 106 14.1]
sadā sevanti tattīrthaṃ gaṅgāyamunasaṃgamam | [MPur, 106 14.2]
tato gaccheta rājendra prayāgaṃ saṃstuvaṃśca yat | [MPur, 106 15.1]
yatra brahmādayo devā ṛṣayaḥ siddhacāraṇāḥ | [MPur, 106 15.2]
lokapālāśca sādhyāśca pitaro lokasaṃmatāḥ | [MPur, 106 16.1]
sanatkumārapramukhāstathaiva paramarṣayaḥ | [MPur, 106 16.2]
aṅgiraḥpramukhāścaiva tathā brahmarṣayaḥ pare | [MPur, 106 17.1]
tathā nāgāḥ suparṇāśca siddhāśca khecarāśca ye | [MPur, 106 17.2]
sāgarāḥ saritaḥ śailā nāgā vidyādharāśca ye | [MPur, 106 18.1]
hariśca bhagavanāste prajāpatipuraḥsaraḥ | [MPur, 106 18.2]
gaṅgāyamunayormadhye pṛthivyā jaghanaṃ smṛtam | [MPur, 106 19.1]
prayāgaṃ rājaśārdūla triṣu lokeṣu viśrutam | [MPur, 106 19.2]
tataḥ puṇyatamaṃ nāsti triṣu lokeṣu bhārata | [MPur, 106 19.3]
śravaṇāttasya tīrthasya nāmasaṃkīrtanādapi | [MPur, 106 20.1]
mṛttikālambhanādvāpi naraḥ pāpātpramucyate | [MPur, 106 20.2]
tatrābhiṣekaṃ yaḥ kuryātsaṃgame śaṃsitavrataḥ | [MPur, 106 21.1]
tulyaṃ phalamavāpnoti rājasūyāśvamedhayoḥ | [MPur, 106 21.2]
na devavacanāttāta na lokavacanāttathā | [MPur, 106 22.1]
matir utkramaṇīyā te prayāgagamanaṃ prati | [MPur, 106 22.2]
daśa tīrthasahasrāṇi ṣaṣṭikoṭyastathā parāḥ | [MPur, 106 23.1]
teṣāṃ sāṃnidhyamatraiva tatastu kurunandana | [MPur, 106 23.2]
yā gatir yogayuktasya satyasthasya manīṣiṇaḥ | [MPur, 106 24.1]
sā gatistyajataḥ prāṇān gaṅgāyamunasaṃgame | [MPur, 106 24.2]
na te jīvanti loke'smiṃstatra tatra yudhiṣṭhira | [MPur, 106 25.1]
ye prayāgaṃ na samprāptās triṣu lokeṣu vañcitāḥ | [MPur, 106 25.2]
evaṃ dṛṣṭvā tu tattīrthaṃ prayāgaṃ paramaṃ padam | [MPur, 106 26.1]
mucyate sarvapāpebhyaḥ śaśāṅka iva rāhuṇā | [MPur, 106 26.2]
kambalāśvatarau nāgau vipule yamunātaṭe | [MPur, 106 27.1]
tatra snātvā ca pītvā ca sarvapāpaiḥ pramucyate | [MPur, 106 27.2]
tatra gatvā ca saṃsthānaṃ mahādevasya viśrutam | [MPur, 106 28.1]
narastārayate sarvāndaśa pūrvāndaśāparān | [MPur, 106 28.2]
kṛtvābhiṣekaṃ tu naraḥ so'śvamedhaphalaṃ labhet | [MPur, 106 29.1]
svargalokamavāpnoti yāvadābhūtasaṃplavam | [MPur, 106 29.2]
pūrvapārśve tu gaṅgāyās triṣu lokeṣu bhārata | [MPur, 106 30.1]
kūpaṃ caiva tu sāmudraṃ pratiṣṭhānaṃ ca viśrutam | [MPur, 106 30.2]
brahmacārī jitakrodhas trirātraṃ yadi tiṣṭhati | [MPur, 106 31.1]
sarvapāpaviśuddhātmā so'śvamedhaphalaṃ labhet | [MPur, 106 31.2]
uttareṇa pratiṣṭhānādbhāgīrathyāstu pūrvataḥ | [MPur, 106 32.1]
haṃsaprapatanaṃ nāma tīrthaṃ trailokyaviśrutam | [MPur, 106 32.2]
aśvamedhaphalaṃ tasminsnānamātreṇa bhārata | [MPur, 106 33.1]
yāvaccandraśca sūryaśca tāvatsvarge mahīyate | [MPur, 106 33.2]
urvaśīramaṇe puṇye vipule haṃsapāṇḍure | [MPur, 106 34.1]
parityajati yaḥ prāṇāñśṛṇu tasyāpi yatphalam | [MPur, 106 34.2]
ṣaṣṭivarṣasahasrāṇi ṣaṣṭivarṣaśatāni ca | [MPur, 106 35.1]
sevyate pitṛbhiḥ sārdhaṃ svargaloke narādhipa | [MPur, 106 35.2]
urvaśīṃ tu sadā paśyetsvargaloke narottama | [MPur, 106 36.1]
pūjyate satataṃ putra ṛṣigandharvakiṃnaraiḥ | [MPur, 106 36.2]
tataḥ svargātparibhraṣṭaḥ kṣīṇakarmā divaścyutaḥ | [MPur, 106 37.1]
urvaśīsadṛśīnāṃ tu kanyānāṃ labhate śatam | [MPur, 106 37.2]
madhye nārīsahasrāṇāṃ bahūnāṃ ca patirbhavet | [MPur, 106 38.1]
daśagrāmasahasrāṇāṃ bhoktā bhavati bhūmipaḥ | [MPur, 106 38.2]
kāñcīnūpuraśabdena supto'sau pratibudhyate | [MPur, 106 39.1]
bhuktvā tu vipulān bhogāṃstattīrthaṃ bhajate punaḥ | [MPur, 106 39.2]
śuklāmbaradharo nityaṃ niyataḥ saṃyatendriyaḥ | [MPur, 106 40.1]
ekaṃ kālaṃ tu bhuñjāno māsaṃ bhūmipatirbhavet | [MPur, 106 40.2]
suvarṇālaṃkṛtānāṃ tu nārīṇāṃ labhate śatam | [MPur, 106 41.1]
pṛthivyām āsamudrāyāṃ mahābhūmipatirbhavet | [MPur, 106 41.2]
dhanadhānyasamāyukto dātā bhavati nityaśaḥ | [MPur, 106 42.1]
bhuktvā tu vipulānbhogāṃstattīrthaṃ labhate punaḥ | [MPur, 106 42.2]
atha saṃdhyāvaṭe ramye brahmacārī jitendriyaḥ | [MPur, 106 43.1]
upavāsī śuciḥ saṃdhyāṃ brahmalokamavāpnuyāt | [MPur, 106 43.2]
koṭitīrthaṃ samāsādya yastu prāṇānparityajet | [MPur, 106 44.1]
koṭivarṣasahasrāṇāṃ svargaloke mahīyate | [MPur, 106 44.2]
tataḥ svargātparibhraṣṭaḥ kṣīṇakarmā divaścyutaḥ | [MPur, 106 45.1]
suvarṇamaṇimuktāḍhyakule jāyeta rūpavān | [MPur, 106 45.2]
tato bhogavatīṃ gatvā vāsukeruttareṇa tu | [MPur, 106 46.1]
daśāśvamedhakaṃ nāma tīrthaṃ tatrāparaṃ bhavet | [MPur, 106 46.2]
kṛtābhiṣekastu naraḥ so'śvamedhaphalaṃ labhet | [MPur, 106 47.1]
dhanāḍhyo rūpavāndakṣo dātā bhavati dhārmikaḥ | [MPur, 106 47.2]
caturvedeṣu yatpuṇyaṃ yatpuṇyaṃ satyavādiṣu | [MPur, 106 48.1]
ahiṃsāyāṃ tu yo dharmo gamanādeva tatphalam | [MPur, 106 48.2]
kurukṣetrasamā gaṅgā yatra yatrāvagāhyate | [MPur, 106 49.1]
kurukṣetrāddaśaguṇā yatra vindhyena saṃgatā | [MPur, 106 49.2]
yatra gaṅgā mahābhāgā bahutīrthā tapodhanā | [MPur, 106 50.1]
siddhakṣetraṃ hi tajjñeyaṃ nātra kāryā vicāraṇā | [MPur, 106 50.2]
kṣitau tārayate martyānnāgāṃstārayate'pyadhaḥ | [MPur, 106 51.1]
divi tārayate devāṃstena tripathagā smṛtā | [MPur, 106 51.2]
yāvadasthīni gaṅgāyāṃ tiṣṭhanti hi śarīriṇaḥ | [MPur, 106 52.1]
tāvadvarṣasahasrāṇi svargaloke mahīyate | [MPur, 106 52.2]
tataḥ svargātparibhraṣṭo jambūdvīpapatirbhavet | [MPur, 106 53.1]
tīrthānāṃ tu paraṃ tīrthaṃ nadīnāṃ tu mahānadī | [MPur, 106 53.2]
mokṣadā sarvabhūtānāṃ mahāpātakināmapi | [MPur, 106 53.3]
sarvatra sulabhā gaṅgā triṣu sthāneṣu durlabhā | [MPur, 106 54.1]
gaṅgādvāre prayāge ca gaṅgāsāgarasaṃgame | [MPur, 106 54.2]
tatra snātvā divaṃ yānti ye mṛtāste'punarbhavāḥ | [MPur, 106 54.3]
sarveṣāmeva bhūtānāṃ pāpopahatacetasām | [MPur, 106 55.1]
gatim anviṣyamāṇānāṃ nāsti gaṅgāsamā gatiḥ | [MPur, 106 55.2]
pavitrāṇāṃ pavitraṃ ca maṅgalānāṃ ca maṅgalam | [MPur, 106 56.1]
maheśvaraśirobhraṣṭā sarvapāpaharā śubhā | [MPur, 106 56.2]
kṛte tu naimiṣaṃ kṣetraṃ tretāyāṃ puṣkaraṃ param | [MPur, 106 57.1]
dvāpare tu kurukṣetraṃ kalau gaṅgā viśiṣyate | [MPur, 106 57.2]
gaṅgāmeva niṣeveta prayāgaṃ tu viśeṣataḥ | [MPur, 106 58.1]
nānyatkaliyuge ghore bheṣajaṃ nṛpa vidyate | [MPur, 106 58.2]
{MPur, 107}
mārkaṇḍeya uvāca | [MPur, 107 1.1]
śṛṇu rājanprayāgasya māhātmyaṃ punareva tu | [MPur, 107 1.2]
yacchrutvā sarvapāpebhyo mucyate nātra saṃśayaḥ | [MPur, 107 1.3]
mānasaṃ nāma tattīrthaṃ gaṅgāyā uttare taṭe | [MPur, 107 2.1]
trirātropoṣito bhūtvā sarvakāmānavāpnuyāt | [MPur, 107 2.2]
gobhūhiraṇyadānena yatphalaṃ prāpnuyānnaraḥ | [MPur, 107 3.1]
sa tatphalamavāpnoti tattīrthaṃ smarate punaḥ | [MPur, 107 3.2]
akāmo vā sakāmo vā gaṅgāyāṃ yo'bhipadyate | [MPur, 107 4.1]
mṛtastu labhate svargaṃ narakaṃ ca na paśyati | [MPur, 107 4.2]
apsarogaṇasaṃgītaiḥ supto'sau pratibudhyate | [MPur, 107 5.1]
haṃsasārasayuktena vimānena sa gacchati | [MPur, 107 5.2]
bahuvarṣasahasrāṇi svargaṃ rājendra bhuñjati | [MPur, 107 5.3]
tataḥ svargātparibhraṣṭaḥ kṣīṇakarmā divaścyutaḥ | [MPur, 107 6.1]
suvarṇamaṇimuktāḍhye jāyate vipule kule | [MPur, 107 6.2]
ṣaṣṭitīrthasahasrāṇi ṣaṣṭikoṭyastathāpagāḥ | [MPur, 107 7.1]
māghamāse gamiṣyanti gaṅgāyamunasaṃgamam | [MPur, 107 7.2]
gavāṃ śatasahasrasya samyagdattasya yatphalam | [MPur, 107 8.1]
prayāge māghamāse tu tryahasnānāttu tatphalam | [MPur, 107 8.2]
gaṅgāyamunayormadhye karṣāgniṃ yastu sādhayet | [MPur, 107 9.1]
ahīnāṅgo hyarogaśca pañcendriyasamanvitaḥ | [MPur, 107 9.2]
yāvanti romakūpāṇi tasya gātreṣu dehinaḥ | [MPur, 107 10.1]
tāvadvarṣasahasrāṇi svargaloke mahīyate | [MPur, 107 10.2]
tataḥ svargātparibhraṣṭo jambūdvīpapatirbhavet | [MPur, 107 11.1]
sa bhuktvā vipulānbhogāṃstattīrthaṃ smarate punaḥ | [MPur, 107 11.2]
jalapraveśaṃ yaḥ kuryātsaṃgame lokaviśrute | [MPur, 107 12.1]
rāhugraste tathā some vimuktaḥ sarvakilbiṣaiḥ | [MPur, 107 12.2]
somalokamavāpnoti somena saha modate | [MPur, 107 13.1]
ṣaṣṭivarṣasahasrāṇi svargaloke mahīyate | [MPur, 107 13.2]
svarge ca śakraloke'sminnṛṣigandharvasevite | [MPur, 107 14.1]
paribhraṣṭastu rājendra samṛddhe jāyate kule | [MPur, 107 14.2]
adhaḥśirāstu yo jvālāmūrdhvapādaḥ pibennaraḥ | [MPur, 107 15.1]
śatavarṣasahasrāṇi svargaloke mahīyate | [MPur, 107 15.2]
paribhraṣṭastu rājendra so'gnihotrī bhavennaraḥ | [MPur, 107 16.1]
bhuktvā tu vipulānbhogāṃstattīrthaṃ bhajate punaḥ | [MPur, 107 16.2]
yaḥ svadehaṃ tu kartitvā śakunibhyaḥ prayacchati | [MPur, 107 17.1]
vihagairupabhuktasya śṛṇu tasyāpi yatphalam | [MPur, 107 17.2]
śataṃ varṣasahasrāṇāṃ somaloke mahīyate | [MPur, 107 18.1]
tasmādapi paribhraṣṭo rājā bhavati dhārmikaḥ | [MPur, 107 18.2]
guṇavān rūpasampanno vidvāṃśca priyavācakaḥ | [MPur, 107 19.1]
bhuktvā tu vipulānbhogāṃstattīrthaṃ bhajate punaḥ | [MPur, 107 19.2]
yāmune cottare kūle prayāgasya tu dakṣiṇe | [MPur, 107 20.1]
ṛṇapramocanaṃ nāma tattīrthaṃ paramaṃ smṛtam | [MPur, 107 20.2]
ekarātroṣitaḥ snātvā ṛṇaiḥ sarvaiḥ pramucyate | [MPur, 107 21.1]
svargalokamavāpnoti anṛṇaśca sadā bhavet | [MPur, 107 21.2]
{MPur, 108}
yudhiṣṭhira uvāca | [MPur, 108 1.1]
etacchrutvā prayāgasya yattvayā parikīrtitam | [MPur, 108 1.2]
viśuddhaṃ me'dya hṛdayaṃ prayāgasya tu kīrtanāt | [MPur, 108 1.3]
anāśakaphalaṃ brūhi bhagavaṃstatra kīdṛśam | [MPur, 108 2.1]
yaṃ ca lokamavāpnoti viśuddhaḥ sarvakilbiṣaiḥ | [MPur, 108 2.2]
mārkaṇḍeya uvāca | [MPur, 108 3.1]
śṛṇu rājanprayāge tu anāśakaphalaṃ vibho | [MPur, 108 3.2]
prāpnoti puruṣo dhīmāñśraddadhāno jitendriyaḥ | [MPur, 108 3.3]
ahīnāṅgo'pyarogaśca pañcendriyasamanvitaḥ | [MPur, 108 4.1]
aśvamedhaphalaṃ tasya gacchatastu pade pade | [MPur, 108 4.2]
kulāni tārayedrājandaśa pūrvāndaśāparān | [MPur, 108 5.1]
mucyate sarvapāpebhyo gacchettu paramaṃ padam | [MPur, 108 5.2]
yudhiṣṭhira uvāca | [MPur, 108 6.1]
mahābhāgyaṃ hi dharmasya yattvaṃ vadasi me prabho | [MPur, 108 6.2]
alpenaiva prayatnena bahūndharmānavāpnute | [MPur, 108 6.3]
aśvamedhaistu bahubhiḥ prāpyate suvratairiha | [MPur, 108 7.1]
imaṃ me saṃśayaṃ chinddhi paraṃ kautūhalaṃ hi me | [MPur, 108 7.2]
mārkaṇḍeya uvāca | [MPur, 108 8.1]
śṛṇu rājanmahāvīra yaduktaṃ brahmayoninā | [MPur, 108 8.2]
ṛṣīṇāṃ saṃnidhau pūrvaṃ kathyamānaṃ mayā śrutam | [MPur, 108 8.3]
pañcayojanavistīrṇaṃ prayāgasya tu maṇḍalam | [MPur, 108 9.1]
praviṣṭamātre tadbhūmāvaśvamedhaḥ pade pade | [MPur, 108 9.2]
vyatītānpuruṣānsapta bhaviṣyāṃśca caturdaśa | [MPur, 108 10.1]
narastārayate sarvānyastu prāṇānparityajet | [MPur, 108 10.2]
evaṃ jñātvā tu rājendra sadā sevāparo bhavet | [MPur, 108 11.1]
aśraddadhānāḥ puruṣāḥ pāpopahatacetasaḥ | [MPur, 108 11.2]
na prāpnuvanti tatsthānaṃ prayāgaṃ devarakṣitam | [MPur, 108 11.3]
yudhiṣṭhira uvāca | [MPur, 108 12.1]
snehādvā dravyalobhādvā ye tu kāmavaśaṃ gatāḥ | [MPur, 108 12.2]
kathaṃ tīrthaphalaṃ teṣāṃ kathaṃ puṇyaphalaṃ bhavet | [MPur, 108 12.3]
vikrayaḥ sarvabhāṇḍānāṃ kāryākāryam ajānataḥ | [MPur, 108 13.1]
prayāge kā gatistasya tanme brūhi pitāmaha | [MPur, 108 13.2]
mārkaṇḍeya uvāca | [MPur, 108 14.1]
śṛṇu rājanmahāguhyaṃ sarvapāpapraṇāśanam | [MPur, 108 14.2]
māsamekaṃ tu yaḥ snāyātprayāge niyatendriyaḥ | [MPur, 108 14.3]
mucyate sarvapāpebhyaḥ sa gacchetparamaṃ padam | [MPur, 108 14.4]
viśrambhaghātakānāṃ tu prayāge śṛṇu yatphalam | [MPur, 108 15.1]
trikālameva snāyīta āhāraṃ bhaikṣyamācaret | [MPur, 108 15.2]
tribhirmāsaiḥ sa mucyeta prayāge tu na saṃśayaḥ | [MPur, 108 15.3]
ajñānena tu yasyeha tīrthayātrādikaṃ bhavet | [MPur, 108 16.1]
sarvakāmasamṛddhastu svargaloke mahīyate | [MPur, 108 16.2]
sthānaṃ ca labhate nityaṃ dhanadhānyasamākulam | [MPur, 108 16.3]
evaṃ jñānena sampūrṇaḥ sadā bhavati bhogavān | [MPur, 108 17.1]
tāritāḥ pitarastena narakātprapitāmahāḥ | [MPur, 108 17.2]
dharmānusāri tattvajña pṛcchataste punaḥ punaḥ | [MPur, 108 18.1]
tvatpriyārthaṃ samākhyātaṃ guhyametatsanātanam | [MPur, 108 18.2]
yudhiṣṭhira uvāca | [MPur, 108 19.1]
adya me saphalaṃ janma adya me tāritaṃ kulam | [MPur, 108 19.2]
prīto'smyanugṛhīto'smi darśanādeva te mune | [MPur, 108 19.3]
tvaddarśanāttu dharmātmanmukto'haṃ cādya kilbiṣāt | [MPur, 108 20.1]
idānīṃ vedmi cātmānaṃ bhagavangatakalmaṣam | [MPur, 108 20.2]
mārkaṇḍeya uvāca | [MPur, 108 21.1]
diṣṭyā te saphalaṃ janma diṣṭyā te tāritaṃ kulam | [MPur, 108 21.2]
kīrtanādvardhate puṇyaṃ śrutātpāpapraṇāśanam | [MPur, 108 21.3]
yudhiṣṭhira uvāca | [MPur, 108 22.1]
yamunāyāṃ tu kiṃ puṇyaṃ kiṃ phalaṃ tu mahāmune | [MPur, 108 22.2]
etanme sarvamākhyāhi yathādṛṣṭaṃ yathāśrutam | [MPur, 108 22.3]
mārkaṇḍeya uvāca | [MPur, 108 23.1]
tapanasya sutā devī triṣu lokeṣu viśrutā | [MPur, 108 23.2]
samākhyātā mahābhāgā yamunā tatra nimnagā | [MPur, 108 23.3]
yenaiva niḥsṛtā gaṅgā tenaiva yamunā gatā | [MPur, 108 24.1]
yojanānāṃ sahasreṣu kīrtanātpāpanāśinī | [MPur, 108 24.2]
tatra snātvā ca pītvā ca yamunāyāṃ yudhiṣṭhira | [MPur, 108 25.1]
kīrtanāllabhate puṇyaṃ dṛṣṭvā bhadrāṇi paśyati | [MPur, 108 25.2]
avagāhya ca pītvā ca punātyāsaptamaṃ kulam | [MPur, 108 26.1]
prāṇāṃstyajati yastatra sa yāti paramāṃ gatim | [MPur, 108 26.2]
agnitīrthamiti khyātaṃ yamunādakṣiṇe taṭe | [MPur, 108 27.1]
paścime dharmarājasya tīrthaṃ tu narakaṃ smṛtam | [MPur, 108 27.2]
tatra snātvā divaṃ yānti ye mṛtāste'punarbhavāḥ | [MPur, 108 28.1]
evaṃ tīrthasahasrāṇi yamunādakṣiṇe taṭe | [MPur, 108 28.2]
uttareṇa pravakṣyāmi ādityasya mahātmanaḥ | [MPur, 108 29.1]
tīrthaṃ nirañjanaṃ nāma yatra devāḥ savāsavāḥ | [MPur, 108 29.2]
upāsate sma saṃdhyāṃ ye trikālaṃ hi yudhiṣṭhira | [MPur, 108 30.1]
devāḥ sevanti tattīrthaṃ ye cānye vibudhā janāḥ | [MPur, 108 30.2]
śraddadhānaparo bhūtvā kuru tīrthābhiṣecanam | [MPur, 108 31.1]
anye ca bahavastīrthāḥ sarvapāpaharāḥ smṛtāḥ | [MPur, 108 31.2]
teṣu snātvā divaṃ yānti ye mṛtāste'punarbhavāḥ | [MPur, 108 31.3]
gaṅgā ca yamunā caiva ubhe tulyaphale smṛte | [MPur, 108 32.1]
kevalaṃ jyeṣṭhabhāvena gaṅgā sarvatra pūjyate | [MPur, 108 32.2]
evaṃ kuruṣva kaunteya sarvatīrthābhiṣecanam | [MPur, 108 33.1]
yāvajjīvakṛtaṃ pāpaṃ tatkṣaṇādeva naśyati | [MPur, 108 33.2]
yastvimaṃ kalya utthāya paṭhate ca śṛṇoti ca | [MPur, 108 34.1]
mucyate sarvapāpebhyaḥ svargalokaṃ sa gacchati | [MPur, 108 34.2]
{MPur, 109}
mārkaṇḍeya uvāca | [MPur, 109 1.1]
śrutaṃ me brahmaṇā proktaṃ purāṇe brahmasambhave | [MPur, 109 1.2]
tīrthānāṃ tu sahasrāṇi śatāni niyutāni ca | [MPur, 109 1.3]
sarve puṇyāḥ pavitrāśca gatiśca paramā smṛtā | [MPur, 109 1.4]
somatīrthaṃ mahāpuṇyaṃ mahāpātakanāśanam | [MPur, 109 2.1]
snānamātreṇa rājendra puruṣāṃstārayecchatam | [MPur, 109 2.2]
tasmātsarvaprayatnena tatra snānaṃ samācaret | [MPur, 109 2.3]
yudhiṣṭhira uvāca | [MPur, 109 3.1]
pṛthivyāṃ naimiṣaṃ puṇyamantarikṣe ca puṣkaram | [MPur, 109 3.2]
trayāṇāmapi lokānāṃ kurukṣetraṃ viśiṣyate | [MPur, 109 3.3]
sarvāṇi tāni saṃtyajya kathamekaṃ praśaṃsasi | [MPur, 109 4.1]
apramāṇaṃ tu tatroktamaśraddheyamanuttamam | [MPur, 109 4.2]
gatiṃ ca paramāṃ divyāṃ bhogāṃścaiva yathepsitān | [MPur, 109 5.1]
kimarthamalpayogena bahu dharmaṃ praśaṃsasi | [MPur, 109 5.2]
etanme saṃśayaṃ brūhi yathādṛṣṭaṃ yathāśrutam | [MPur, 109 5.3]
mārkaṇḍeya uvāca | [MPur, 109 6.1]
aśraddheyaṃ na vaktavyaṃ pratyakṣamapi yadbhavet | [MPur, 109 6.2]
narasyāśraddadhānasya pāpopahatacetasaḥ | [MPur, 109 6.3]
aśraddadhāno hyaśucirdurmatistyaktamaṅgalaḥ | [MPur, 109 7.1]
ete pātakinaḥ sarve tenedaṃ bhāṣitaṃ tvayā | [MPur, 109 7.2]
śṛṇu prayāgamāhātmyaṃ yathādṛṣṭaṃ yathāśrutam | [MPur, 109 8.1]
pratyakṣaṃ ca parokṣaṃ ca yathānyastaṃ bhaviṣyati | [MPur, 109 8.2]
yathaivānyadadṛṣṭaṃ ca yathādṛṣṭaṃ yathāśrutam | [MPur, 109 9.1]
śāstraṃ pramāṇaṃ kṛtvā ca yujyate yogamātmanaḥ | [MPur, 109 9.2]
kliśyate cāparastatra naiva yogamavāpnuyāt | [MPur, 109 10.1]
janmāntarasahasrebhyo yogo labhyeta mānavaiḥ | [MPur, 109 10.2]
yathā yogasahasreṇa yogo labhyeta mānavaiḥ | [MPur, 109 11.1]
yastu sarvāṇi ratnāni brāhmaṇebhyaḥ prayacchati | [MPur, 109 11.2]
tena dānena dattena yogaṃ nābhyeti mānavaḥ | [MPur, 109 12.1]
prayāge tu mṛtasyedaṃ sarvaṃ bhavati nānyathā | [MPur, 109 12.2]
pradhānahetuṃ vakṣyāmi śraddadhatsva ca bhārata | [MPur, 109 13.1]
yathā sarveṣu bhūteṣu brahma sarvatra dṛśyate | [MPur, 109 13.2]
brāhmaṇe vāsti yatkiṃcid abrāhmam iti vocyate | [MPur, 109 14.1]
evaṃ sarveṣu bhūteṣu brahma sarvatra pūjyate | [MPur, 109 14.2]
tathā sarveṣu lokeṣu prayāgaṃ pūjayedbudhaḥ | [MPur, 109 15.1]
pūjyate tīrtharājastu satyameva yudhiṣṭhira | [MPur, 109 15.2]
brahmāpi smarate nityaṃ prayāgaṃ tīrthamuttamam | [MPur, 109 16.1]
tīrtharājam anuprāpya na cānyatkiṃcidarhati | [MPur, 109 16.2]
ko hi devatvamāsādya manuṣyatvaṃ cikīrṣati | [MPur, 109 17.1]
anenaivopamānena tvaṃ jñāsyasi yudhiṣṭhira | [MPur, 109 17.2]
yathā puṇyatamaṃ cāsti tathaiva kathitaṃ mayā | [MPur, 109 17.3]
yudhiṣṭhira uvāca | [MPur, 109 18.1]
śrutaṃ cedaṃ tvayā proktaṃ vismito'haṃ punaḥ punaḥ | [MPur, 109 18.2]
kathaṃ yogena tatprāptiḥ svargavāsastu karmaṇā | [MPur, 109 18.3]
dātā vai labhate bhogān gāṃ ca yatkarmaṇaḥ phalam | [MPur, 109 19.1]
tāni karmāṇi pṛcchāmi punastaiḥ prāpyate mahī | [MPur, 109 19.2]
mārkaṇḍeya uvāca | [MPur, 109 20.1]
śṛṇu rājan mahābāho yathoktakaraṇaṃ mahīm | [MPur, 109 20.2]
gāmagniṃ brāhmaṇaṃ śāstraṃ kāñcanaṃ salilaṃ striyaḥ | [MPur, 109 20.3]
mātaraṃ pitaraṃ caiva ye nindanti narādhamāḥ | [MPur, 109 21.1]
na teṣāmūrdhvagamanamidamāha prajāpatiḥ | [MPur, 109 21.2]
evaṃ yogasya samprāptisthānaṃ paramadurlabham | [MPur, 109 22.1]
gacchanti narakaṃ ghoraṃ ye narāḥ pāpakarmiṇaḥ | [MPur, 109 22.2]
hastyaśvaṃ gām anaḍvāhaṃ maṇimuktādikāñcanam | [MPur, 109 23.1]
parokṣaṃ harate yastu paścāddānaṃ prayacchati | [MPur, 109 23.2]
na te gacchanti vai svargaṃ dātāro yatra bhoginaḥ | [MPur, 109 24.1]
anena karmaṇā yuktāḥ pacyante narake punaḥ | [MPur, 109 24.2]
evaṃ yogaṃ ca dharmaṃ ca dātāraṃ ca yudhiṣṭhira | [MPur, 109 25.1]
yathā satyamasatyaṃ vā asti nāstīti yatphalam | [MPur, 109 25.2]
niruktaṃ tu pravakṣyāmi yathāha svayamaṃśumān | [MPur, 109 25.3]
{MPur, 110}
mārkaṇḍeya uvāca | [MPur, 110 1.1]
śṛṇu rājanprayāgasya māhātmyaṃ punareva tu | [MPur, 110 1.2]
naimiṣaṃ puṣkaraṃ caiva gotīrthaṃ sindhusāgaram | [MPur, 110 1.3]
gayā ca caitrakaṃ caiva gaṅgāsāgarameva ca | [MPur, 110 2.1]
ete cānye ca bahavo ye ca puṇyāḥ śiloccayāḥ | [MPur, 110 2.2]
daśa tīrthasahasrāṇi triṃśatkoṭyastathā parāḥ | [MPur, 110 3.1]
prayāge saṃsthitā nityam evamāhurmanīṣiṇaḥ | [MPur, 110 3.2]
trīṇi cāpyagnikuṇḍāni yeṣāṃ madhye tu jāhnavī | [MPur, 110 4.1]
prayāgādabhiniṣkrāntā sarvatīrthanamaskṛtā | [MPur, 110 4.2]
tapanasya sutā devī triṣu lokeṣu viśrutā | [MPur, 110 5.1]
yamunā gaṅgayā sārdhaṃ lokabhāvinī | [MPur, 110 5.2]
gaṅgāyamunayormadhye pṛthivyā jaghanaṃ smṛtam | [MPur, 110 6.1]
prayāgaṃ rājaśārdūla kalāṃ nārhati ṣoḍaśīm | [MPur, 110 6.2]
tisraḥ koṭyo'rdhakoṭiśca tīrthānāṃ vāyurabravīt | [MPur, 110 7.1]
divi bhuvyantarikṣe ca tatsarvaṃ jāhnavī smṛtā | [MPur, 110 7.2]
prayāgaṃ samadhiṣṭhānaṃ kambalāśvatarāvubhau | [MPur, 110 8.1]
bhogavatyatha yā caiṣā vedireṣā prajāpateḥ | [MPur, 110 8.2]
tatra vedāśca yajñāśca mūrtimanto yudhiṣṭhira | [MPur, 110 9.1]
prajāpatim upāsante ṛṣayaśca tapodhanāḥ | [MPur, 110 9.2]
yajante kratubhir devāstathā cakradharā nṛpāḥ | [MPur, 110 10.1]
tataḥ puṇyatamaṃ nāsti triṣu lokeṣu bhārata | [MPur, 110 10.2]
prabhāvātsarvatīrthebhyaḥ prabhavatyadhikaṃ vibho | [MPur, 110 11.1]
daśa tīrthasahasrāṇi tisraḥ koṭyastathā parāḥ | [MPur, 110 11.2]
yatra gaṅgā mahābhāgā sa deśastattapodhanam | [MPur, 110 12.1]
siddhakṣetraṃ ca vijñeyaṃ gaṅgātīrasamanvitam | [MPur, 110 12.2]
idaṃ satyaṃ vijānīyāt sādhūnāmātmanaśca vai | [MPur, 110 13.1]
suhṛdaśca japetkarṇe śiṣyasyānugatasya ca | [MPur, 110 13.2]
idaṃ dhanyamidaṃ svargyamidaṃ satyamidaṃ sukham | [MPur, 110 14.1]
idaṃ puṇyamidaṃ dharmyaṃ pāvanaṃ dharmamuttamam | [MPur, 110 14.2]
maharṣīṇāmidaṃ guhyaṃ sarvapāpapraṇāśanam | [MPur, 110 15.1]
adhītya ca dvijo'pyetannirmalaḥ svargamāpnuyāt | [MPur, 110 15.2]
ya idaṃ śṛṇuyānnityaṃ tīrthaṃ puṇyaṃ sadā śuciḥ | [MPur, 110 16.1]
jātismaratvaṃ labhate nākapṛṣṭhe ca modate | [MPur, 110 16.2]
prāpyante tāni tīrthāni sadbhiḥ śiṣṭānudarśibhiḥ | [MPur, 110 17.1]
snāhi tīrtheṣu kauravya na ca vakramatirbhava | [MPur, 110 17.2]
tvayā ca samyakpṛṣṭena kathitaṃ vai mayā vibho | [MPur, 110 18.1]
pitarastāritāḥ sarve tathaiva ca pitāmahāḥ | [MPur, 110 18.2]
vrataṃ dānaṃ tapastīrthaṃ yāgāḥ sarve sadakṣiṇāḥ | [MPur, 110 19.1]
yogāḥ sāṃkhyaṃ sadācāro ye cānye jñānahetavaḥ | [MPur, 110 19.2]
prayāgasya tu sarve te kalāṃ nārhanti ṣoḍaśīm | [MPur, 110 19.3]
evaṃ jñānaṃ ca yogaśca tīrthaṃ caiva yudhiṣṭhira | [MPur, 110 20.1]
bahukleśena yujyante tena yānti parāṃ gatim | [MPur, 110 20.2]
trikālaṃ jāyate jñānaṃ svargalokaṃ gamiṣyati | [MPur, 110 20.3]
{MPur, 111}
yudhiṣṭhira uvāca | [MPur, 111 1.1]
kathaṃ sarvamidaṃ proktaṃ prayāgasya mahāmune | [MPur, 111 1.2]
etannaḥ sarvamākhyāhi yathā hi mama tārayet | [MPur, 111 1.3]
mārkaṇḍeya uvāca | [MPur, 111 2.1]
śṛṇu rājanprayāge tu proktaṃ sarvamidaṃ jagat | [MPur, 111 2.2]
brahmā viṣṇustatheśāno devatāḥ prabhuravyayaḥ | [MPur, 111 2.3]
brahmā sṛjati bhūtāni sthāvaraṃ jaṅgamaṃ ca yat | [MPur, 111 3.1]
tānyetāni paraṃ loke viṣṇuḥ saṃvardhate prajāḥ | [MPur, 111 3.2]
kalpānte tatsamagraṃ hi rudraḥ saṃharate jagat | [MPur, 111 4.1]
tadā prayāgatīrthaṃ ca na kadācidvinaśyati | [MPur, 111 4.2]
īśvaraḥ sarvabhūtānāṃ yaḥ paśyati sa paśyati | [MPur, 111 5.1]
yatnenānena tiṣṭhanti te yānti paramāṃ gatim | [MPur, 111 5.2]
yudhiṣṭhira uvāca | [MPur, 111 6.1]
ākhyāhi me yathātathyaṃ yathaiṣā tiṣṭhati śrutiḥ | [MPur, 111 6.2]
kena vā kāraṇenaiva tiṣṭhante lokasattamāḥ | [MPur, 111 6.3]
mārkaṇḍeya uvāca | [MPur, 111 7.1]
prayāge nivasantyete brahmaviṣṇumaheśvarāḥ | [MPur, 111 7.2]
kāraṇaṃ tatpravakṣyāmi śṛṇu tattvaṃ yudhiṣṭhira | [MPur, 111 7.3]
pañcayojanavistīrṇaṃ prayāgasya tu maṇḍalam | [MPur, 111 8.1]
tiṣṭhanti rakṣaṇāyātra pāpakarmanivāraṇāt | [MPur, 111 8.2]
uttareṇa pratiṣṭhānācchadmanā brahma tiṣṭhati | [MPur, 111 9.1]
veṇīmādhavarūpī tu bhagavāṃstatra tiṣṭhati | [MPur, 111 9.2]
māheśvaro vaṭo bhūtvā tiṣṭhate parameśvaraḥ | [MPur, 111 10.1]
tato devāḥ sagandharvāḥ siddhāśca paramarṣayaḥ | [MPur, 111 10.2]
rakṣanti maṇḍalaṃ nityaṃ pāpakarmanivāraṇāt | [MPur, 111 10.3]
yasmiñjuhvansvakaṃ pāpaṃ narakaṃ ca na paśyati | [MPur, 111 11.1]
evaṃ brahmā ca viṣṇuśca prayāge sa maheśvaraḥ | [MPur, 111 11.2]
saptadvīpāḥ samudrāśca parvatāśca mahītale | [MPur, 111 12.1]
rakṣamāṇāśca tiṣṭhanti yāvadābhūtasaṃplavam | [MPur, 111 12.2]
ye cānye bahavaḥ sarve tiṣṭhanti ca yudhiṣṭhira | [MPur, 111 13.1]
yat pṛthivī tatsamāśritya nirmitā daivatais tribhiḥ | [MPur, 111 13.2]
prajāpateridaṃ kṣetraṃ prayāgamiti viśrutam | [MPur, 111 14.1]
etatpuṇyaṃ pavitraṃ vai prayāgaṃ ca yudhiṣṭhira | [MPur, 111 14.2]
svarājyaṃ kuru rājendra bhrātṛbhiḥ sahito'nagha | [MPur, 111 14.3]
{MPur, 112}
nandikeśvara uvāca | [MPur, 112 1.1]
bhrātṛbhiḥ sahitaḥ sarvairdraupadyā saha bhāryayā | [MPur, 112 1.2]
brāhmaṇebhyo namaskṛtya gurūndevānatarpayat | [MPur, 112 1.3]
vāsudevo'pi tatraiva kṣaṇenābhyāgatastadā | [MPur, 112 2.1]
pāṇḍavaiḥ sahitaiḥ sarvaiḥ pūjyamānastu mādhavaḥ | [MPur, 112 2.2]
kṛṣṇena sahitaiḥ sarvaiḥ punareva mahātmabhiḥ | [MPur, 112 3.1]
abhiṣiktaḥ svarājye ca dharmaputro yudhiṣṭhiraḥ | [MPur, 112 3.2]
etasminnantare caiva mārkaṇḍeyo mahāmuniḥ | [MPur, 112 4.1]
tataḥ svastīti coktvā tu kṣaṇādāśramamāgamat | [MPur, 112 4.2]
yudhiṣṭhiro'pi dharmātmā bhrātṛbhiḥ sahito'vasat | [MPur, 112 5.1]
mahādānaṃ tato dattvā dharmaputro mahāmanāḥ | [MPur, 112 5.2]
yastvidaṃ kalya utthāya māhātmyaṃ paṭhate naraḥ | [MPur, 112 6.1]
prayāgaṃ smarate nityaṃ sa yāti paramaṃ padam | [MPur, 112 6.2]
mucyate sarvapāpebhyo rudralokaṃ sa gacchati | [MPur, 112 6.3]
vāsudeva uvāca | [MPur, 112 7.1]
mama vākyaṃ ca kartavyaṃ mahārāja bravīmyaham | [MPur, 112 7.2]
nityaṃ japasva juhvasva prayāge vigatajvaraḥ | [MPur, 112 7.3]
prayāgaṃ smara vai nityaṃ sahāsmābhiryudhiṣṭhira | [MPur, 112 8.1]
svayaṃ prāpsyasi rājendra svargalokaṃ na saṃśayaḥ | [MPur, 112 8.2]
prayāgamanugacchedvā vasate vāpi yo naraḥ | [MPur, 112 9.1]
sarvapāpaviśuddhātmā rudralokaṃ sa gacchati | [MPur, 112 9.2]
pratigrahādupāvṛttaḥ saṃtuṣṭo niyataḥ śuciḥ | [MPur, 112 10.1]
ahaṃkāranivṛttaśca sa tīrthaphalamaśnute | [MPur, 112 10.2]
akopanaśca satyaśca satyavādī dṛḍhavrataḥ | [MPur, 112 11.1]
ātmopamaśca bhūteṣu sa tīrthaphalamaśnute | [MPur, 112 11.2]
ṛṣibhiḥ kratavaḥ proktā devaiścāpi yathākramam | [MPur, 112 12.1]
na hi śakyā daridreṇa yajñāḥ prāptuṃ mahīpate | [MPur, 112 12.2]
bahūpakaraṇā yajñā nānāsambhāravistarāḥ | [MPur, 112 13.1]
prāpyante pārthivairetaiḥ samṛddhairvai naraiḥ kvacit | [MPur, 112 13.2]
yo daridrairapi vidhiḥ śakyaḥ prāptuṃ nareśvara | [MPur, 112 14.1]
tulyo yajñaphalaiḥ puṇyaistannibodha yudhiṣṭhira | [MPur, 112 14.2]
ṛṣīṇāṃ paramaṃ guhyamidaṃ bharatasattama | [MPur, 112 15.1]
tīrthānugamanaṃ puṇyaṃ yajñebhyo'pi viśiṣyate | [MPur, 112 15.2]
daśa tīrthasahasrāṇi tisraḥ koṭyastathāpagāḥ | [MPur, 112 16.1]
māghamāse gamiṣyanti gaṅgāyāṃ bharatarṣabha | [MPur, 112 16.2]
svastho bhava mahārāja bhuṅkṣva rājyamakaṇṭakam | [MPur, 112 17.1]
punardrakṣyasi rājendra yajamāno viśeṣataḥ | [MPur, 112 17.2]
nandikeśvara uvāca | [MPur, 112 18.1]
ityuktvā sa mahābhāgo mārkaṇḍeyo mahātapāḥ | [MPur, 112 18.2]
yudhiṣṭhirasya nṛpatestatraivāntaradhīyata | [MPur, 112 18.3]
tatastatra samāplāvya gātrāṇi sagaṇo nṛpaḥ | [MPur, 112 19.1]
yathoktenātha vidhinā parāṃ nirvṛtimāgamat | [MPur, 112 19.2]
tathā tvamapi devarṣe prayāgābhimukho bhava | [MPur, 112 20.1]
abhiṣekaṃ tu kṛtvādya kṛtakṛtyo bhaviṣyasi | [MPur, 112 20.2]
sūta uvāca | [MPur, 112 21.1]
evamuktvātha nandīśastatraivāntaradhīyata | [MPur, 112 21.2]
nārado'pi jagāmāśu prayāgābhimukhastathā | [MPur, 112 21.3]
tatra snātvā ca japtvā ca vidhidṛṣṭena karmaṇā | [MPur, 112 22.1]
dānaṃ dattvā dvijāgryebhyo gataḥ svabhavanaṃ tadā | [MPur, 112 22.2]
{MPur, 113}
ṛṣaya ūcuḥ | [MPur, 113 1.1]
kati dvīpāḥ samudrā vā parvatā vā kati prabho | [MPur, 113 1.2]
kiyanti caiva varṣāṇi teṣu nadyaśca kāḥ smṛtāḥ | [MPur, 113 1.3]
mahābhūmipramāṇaṃ ca lokālokastathaiva ca | [MPur, 113 2.1]
paryāptiṃ parimāṇaṃ ca gatiścandrārkayostathā | [MPur, 113 2.2]
etadbravīhi naḥ sarvaṃ vistareṇa yathārthavit | [MPur, 113 3.1]
tvaduktametatsakalaṃ śrotumicchāmahe vayam | [MPur, 113 3.2]
sūta uvāca | [MPur, 113 4.1]
dvīpabhedasahasrāṇi sapta cāntargatāni ca | [MPur, 113 4.2]
na śakyante krameṇeha vaktuṃ vai sakalaṃ jagat | [MPur, 113 4.3]
saptaiva tu pravakṣyāmi candrādityagrahaiḥ saha | [MPur, 113 5.1]
teṣāṃ manuṣyatarkeṇa pramāṇāni pracakṣate | [MPur, 113 5.2]
acintyāḥ khalu ye bhāvāstāṃstu tarkeṇa sādhayet | [MPur, 113 6.1]
prakṛtibhyaḥ paraṃ yacca tadacintyasya lakṣaṇam | [MPur, 113 6.2]
sapta varṣāṇi vakṣyāmi jambūdvīpaṃ yathāvidham | [MPur, 113 7.1]
vistaraṃ maṇḍalaṃ yacca yojanaistānnibodhata | [MPur, 113 7.2]
yojanānāṃ sahasrāṇi śataṃ dvīpasya vistaraḥ | [MPur, 113 8.1]
nānājanapadākīrṇaṃ puraiśca vividhaiḥ śubhaiḥ | [MPur, 113 8.2]
siddhacāraṇasaṃkīrṇaṃ parvatairupaśobhitam | [MPur, 113 9.1]
sarvadhātupinaddhaistaiḥ śilājālasamudgataiḥ | [MPur, 113 9.2]
parvataprabhavābhiśca nadībhistu samantataḥ | [MPur, 113 10.1]
prāgāyatā mahāpārśvāḥ ṣaḍime varṣaparvatāḥ | [MPur, 113 10.2]
avagāhya hyubhayataḥ samudrau pūrvapaścimau | [MPur, 113 11.1]
himaprāyaśca himavānhemakūṭaśca hemavān | [MPur, 113 11.2]
sarvataḥ sumukhaścāpi niṣadhaḥ parvato mahān | [MPur, 113 12.1]
cāturvarṇyastu sauvarṇo meruścolbamayaḥ smṛtaḥ | [MPur, 113 12.2]
caturviṃśatsahasrāṇi vistīrṇaḥ sa caturdiśam | [MPur, 113 12.3]
vṛttākṛtipramāṇaśca caturasraḥ samāhitaḥ | [MPur, 113 13.1]
nānāvarṇaiḥ samaḥ pārśvaiḥ prajāpatiguṇānvitaḥ | [MPur, 113 13.2]
nābhībandhanasambhūto brahmaṇo'vyaktajanmanaḥ | [MPur, 113 14.1]
pūrvataḥ śvetavarṇastu brāhmaṇyaṃ tasya tena vai | [MPur, 113 14.2]
pītaśca dakṣiṇenāsau tena vaiśyatvamiṣyeta | [MPur, 113 15.1]
bhṛṅgipattrīnabhaś caiva paścimena samanvitaḥ | [MPur, 113 15.2]
tenāsya śūdratā siddhā meror nāmārthakarmataḥ | [MPur, 113 15.3]
pārśvamuttaratastasya raktavarṇaṃ svabhāvataḥ | [MPur, 113 16.1]
tenāsya kṣatrabhāvaḥ syāditi varṇāḥ prakīrtitāḥ | [MPur, 113 16.2]
nīlaśca vaiḍūryamayaḥ śvetaḥ pīto hiraṇmayaḥ | [MPur, 113 17.1]
mayūrabarhavarṇaśca śātakaumbhaḥ sa śṛṅgavān | [MPur, 113 17.2]
ete parvatarājānaḥ siddhacāraṇasevitāḥ | [MPur, 113 18.1]
teṣāmantaraviṣkambho navasāhasramucyate | [MPur, 113 18.2]
madhye tvilāvṛtaṃ nāma mahāmeroḥ samantataḥ | [MPur, 113 19.1]
caturviṃśatsahasrāṇi vistīrṇo yojanaiḥ samaḥ | [MPur, 113 19.2]
madhye tasya mahāmerurvidhūma iva pāvakaḥ | [MPur, 113 20.1]
vedyardhaṃ dakṣiṇaṃ meroruttarārdhaṃ tathottaram | [MPur, 113 20.2]
varṣāṇi yāni saptātra teṣāṃ vai varṣaparvatāḥ | [MPur, 113 21.1]
dve dve sahasre vistīrṇā yojanairdakṣiṇottaram | [MPur, 113 21.2]
jambūdvīpasya vistārasteṣāmāyāma ucyate | [MPur, 113 22.1]
nīlaśca niṣadhaścaiva teṣāṃ hīnāśca ye pare | [MPur, 113 22.2]
śvetaśca hemakūṭaśca himavāñchṛṅgavāṃśca yaḥ | [MPur, 113 23.1]
jambūdvīpapramāṇeṇa ṛṣabhaḥ parikīrtyate | [MPur, 113 23.2]
tasmāddvādaśabhāgena hemakūṭo'pi hīyate | [MPur, 113 24.1]
himavānviṃśabhāgena tasmādeva prahīyate | [MPur, 113 24.2]
aṣṭāśītisahasrāṇi hemakūṭo mahāgiriḥ | [MPur, 113 24.3]
aśītirhimavāñchaila āyataḥ pūrvapaścime | [MPur, 113 25.1]
dvīpasya maṇḍalībhāvāddhrāsavṛddhī prakīrtite | [MPur, 113 25.2]
varṣāṇāṃ parvatānāṃ ca yathābhedaṃ tathottaram | [MPur, 113 26.1]
teṣāṃ madhye janapadāstāni varṣāṇi sapta vai | [MPur, 113 26.2]
prapātaviṣamaistaistu parvatairāvṛtāni tu | [MPur, 113 27.1]
sapta tāni nadībhedairagamyāni parasparam | [MPur, 113 27.2]
vasanti teṣu sattvāni nānājātīni sarvaśaḥ | [MPur, 113 28.1]
imaṃ haimavataṃ varṣaṃ bhārataṃ nāma viśrutam | [MPur, 113 28.2]
hemakūṭaṃ paraṃ tasmānnāmnā kimpuruṣaṃ smṛtam | [MPur, 113 29.1]
hemakūṭācca niṣadhaṃ harivarṣaṃ taducyate | [MPur, 113 29.2]
harivarṣātparaṃ cāpi merostu tadilāvṛtam | [MPur, 113 30.1]
ilāvṛtātparaṃ nīlaṃ ramyakaṃ nāma viśrutam | [MPur, 113 30.2]
ramyakādaparaṃ śvetaṃ viśrutaṃ taddhiraṇyakam | [MPur, 113 31.1]
hiraṇyakātparaṃ caiva śṛṅgaśākaṃkuraṃ smṛtam | [MPur, 113 31.2]
dhanuḥsaṃsthe tu vijñeye devarṣe dakṣiṇottare | [MPur, 113 32.1]
dīrghāṇi tasya catvāri madhyamaṃ tadilāvṛtam | [MPur, 113 32.2]
pūrvato niṣadhasyedaṃ vedyardhaṃ dakṣiṇaṃ smṛtam | [MPur, 113 33.1]
paraṃ tvilāvṛtaṃ paścādvedyardhaṃ tu taduttaram | [MPur, 113 33.2]
tayormadhye tu vijñeyo meruryatra tvilāvṛtam | [MPur, 113 34.1]
dakṣiṇena tu nīlasya niṣadhasyottareṇa tu | [MPur, 113 34.2]
udagāyato mahāśailo mālyavānnāma parvataḥ | [MPur, 113 35.1]
dvātriṃśatā sahasreṇa pratīcyāṃ sāgarānugaḥ | [MPur, 113 35.2]
mālyavānvai sahasraika ā nīlaniṣadhāyataḥ | [MPur, 113 36.1]
dvātriṃśattvevamapyuktaḥ parvato gandhamādanaḥ | [MPur, 113 36.2]
parimaṇḍalayormadhye meruḥ kanakaparvataḥ | [MPur, 113 37.1]
cāturvarṇyasamo varṇaiścaturasraḥ samucchritaḥ | [MPur, 113 37.2]
nānāvarṇaḥ sa pārśveṣu pūrvānte śveta ucyate | [MPur, 113 38.1]
pītaṃ tu dakṣiṇaṃ tasya bhṛṅgipattranibhaṃ param | [MPur, 113 38.2]
uttaraṃ tasya raktaṃ vai iti varṇasamanvitaḥ | [MPur, 113 38.3]
merustu śuśubhe divyo rājavatsa tu veṣṭitaḥ | [MPur, 113 39.1]
ādityataruṇābhāso vidhūma iva pāvakaḥ | [MPur, 113 39.2]
yojanānāṃ sahasrāṇi caturāśītisūcchritaḥ | [MPur, 113 40.1]
praviṣṭaḥ ṣoḍaśādhastādaṣṭāviṃśativistṛtaḥ | [MPur, 113 40.2]
vistarāddviguṇaścāsya parīṇāhaḥ samantataḥ | [MPur, 113 41.1]
sa parvato mahādivyo divyauṣadhisamanvitaḥ | [MPur, 113 41.2]
bhuvanairāvṛtaḥ sarvairjātarūpapariṣkṛtaiḥ | [MPur, 113 42.1]
tatra devagaṇāścaiva gandharvāsurarākṣasāḥ | [MPur, 113 42.2]
śailarāje pramodante sarvato'psarasāṃ gaṇaiḥ | [MPur, 113 42.3]
sa tu meruḥ parivṛto bhuvanairbhūtabhāvanaiḥ | [MPur, 113 43.1]
yasyeme caturo deśā nānāpārśveṣu saṃsthitāḥ | [MPur, 113 43.2]
bhadrāśvaṃ bhārataṃ caiva ketumālaṃ ca paścime | [MPur, 113 44.1]
uttarāścaiva kuravaḥ kṛtapuṇyapratiśrayāḥ | [MPur, 113 44.2]
viṣkambhaparvatāstadvanmandaro gandhamādanaḥ | [MPur, 113 45.1]
vipulaśca supārśvaśca sarvaratnavibhūṣitāḥ | [MPur, 113 45.2]
aruṇodaṃ mānasaṃ ca sitodaṃ bhadrasaṃjñitam | [MPur, 113 46.1]
teṣāmupari catvāri sarāṃsi ca vanāni ca | [MPur, 113 46.2]
tathā bhadrakadambastu parvate gandhamādane | [MPur, 113 47.1]
jambūvṛkṣastathāśvattho vipule'tha vaṭaḥ param | [MPur, 113 47.2]
gandhamādanapārśve tu paścime 'maragaṇḍikaḥ | [MPur, 113 48.1]
dvātriṃśacca sahasrāṇi yojanaiḥ sarvataḥ samaḥ | [MPur, 113 48.2]
tatra te śubhakarmāṇaḥ ketumālāḥ pariśrutāḥ | [MPur, 113 49.1]
tatra kālānalāḥ sarve mahāsattvā mahābalāḥ | [MPur, 113 49.2]
striyaś cotpalavarṇābhāḥ sundaryaḥ priyadarśanāḥ | [MPur, 113 50.1]
tatra divyo mahāvṛkṣaḥ panasaḥ pattrabhāsuraḥ | [MPur, 113 50.2]
tasya pītvā phalarasaṃ saṃjīvanti samāyutam | [MPur, 113 51.1]
tasya mālyavataḥ pārśve pūrve pūrvā tu gaṇḍikā | [MPur, 113 51.2]
dvātriṃśacca sahasrāṇi tatrāpi śatamucyate | [MPur, 113 51.3]
bhadrāśvastatra vijñeyo nityaṃ muditamānasaḥ | [MPur, 113 52.1]
bhadramālavanaṃ tatra kālāmraśca mahādrumaḥ | [MPur, 113 52.2]
tatra te puruṣāḥ śvetā mahāsattvā mahābalāḥ | [MPur, 113 53.1]
striyaḥ kumudavarṇābhāḥ sundaryaḥ priyadarśanāḥ | [MPur, 113 53.2]
candraprabhāś candravarṇāḥ pūrṇacandranibhānanāḥ | [MPur, 113 54.1]
candraśītalagātrāśca striyo hyutpalagandhikāḥ | [MPur, 113 54.2]
daśavarṣasahasrāṇi āyusteṣāmanāmayam | [MPur, 113 55.1]
kālāmrasya rasaṃ pītvā te sarve sthirayauvanāḥ | [MPur, 113 55.2]
sūta uvāca | [MPur, 113 56.1]
ityuktavānṛṣīnbrahmā varṣāṇi ca nisargataḥ | [MPur, 113 56.2]
pūrvaṃ mamānugrahakṛdbhūyaḥ kiṃ varṇayāmi vaḥ | [MPur, 113 56.3]
etacchrutvā vacaste tu ṛṣayaḥ saṃśitavratāḥ | [MPur, 113 57.1]
jātakautūhalāḥ sarve pratyūcuste mudānvitāḥ | [MPur, 113 57.2]
ṛṣaya ūcuḥ | [MPur, 113 58.1]
pūrvāparau samākhyātau yau deśau tau tvayā mune | [MPur, 113 58.2]
uttarāṇāṃ ca varṣāṇāṃ parvatānāṃ ca sarvaśaḥ | [MPur, 113 58.3]
ākhyāhi no yathātathyaṃ ye ca parvatavāsinaḥ | [MPur, 113 59.1]
evamuktastu ṛṣibhistebhyastvākhyātavānpunaḥ | [MPur, 113 59.2]
sūta uvāca | [MPur, 113 60.1]
śṛṇudhvaṃ yāni varṣāṇi pūrvoktāni ca vai mayā | [MPur, 113 60.2]
dakṣiṇena tu nīlasya niṣadhasyottareṇa tu | [MPur, 113 60.3]
varṣaṃ ramaṇakaṃ nāma jāyante yatra vai prajāḥ | [MPur, 113 61.1]
ratipradhānā vimalā jāyante yatra mānavāḥ | [MPur, 113 61.2]
śuklābhijanasampannāḥ sarve te priyadarśanāḥ | [MPur, 113 61.3]
tatrāpi ca mahāvṛkṣo nyagrodho rohiṇo mahān | [MPur, 113 62.1]
tasyāpi te phalarasaṃ pibanto vartayanti hi | [MPur, 113 62.2]
daśavarṣasahasrāṇi daśavarṣaśatāni ca | [MPur, 113 63.1]
jīvanti te mahābhāgāḥ sadā hṛṣṭā narottamāḥ | [MPur, 113 63.2]
uttareṇa tu śvetasya pārśve śṛṅgasya dakṣiṇe | [MPur, 113 64.1]
varṣaṃ hiraṇvataṃ nāma yatra hairaṇvatī nadī | [MPur, 113 64.2]
mahābalā mahāsattvā nityaṃ muditamānasāḥ | [MPur, 113 65.1]
śuklābhijanasampannāḥ sarve ca priyadarśanāḥ | [MPur, 113 65.2]
ekādaśa sahasrāṇi varṣāṇāṃ te narottamāḥ | [MPur, 113 66.1]
āyuṣpramāṇaṃ jīvanti śatāni daśa pañca ca | [MPur, 113 66.2]
tasminvarṣe mahāvṛkṣo lakucaḥ pattrasaṃśrayaḥ | [MPur, 113 67.1]
tasya pītvā phalarasaṃ tatra jīvanti mānavāḥ | [MPur, 113 67.2]
śṛṅgasāhvasya śṛṅgāṇi trīṇi tāni mahānti vai | [MPur, 113 68.1]
ekaṃ maṇiyutaṃ tatra ekaṃ tu kanakānvitam | [MPur, 113 68.2]
sarvaratnamayaṃ caikaṃ bhuvanairupaśobhitam | [MPur, 113 68.3]
uttare cāsya śṛṅgasya samudrānte ca dakṣiṇe | [MPur, 113 69.1]
kuravastatra tadvaryaṃ puṇyaṃ siddhaniṣevitam | [MPur, 113 69.2]
tatra vṛkṣā madhuphalā divyāmṛtamayāpagāḥ | [MPur, 113 70.1]
vastrāṇi te prasūyante phalaiścābharaṇāni ca | [MPur, 113 70.2]
sarvakāmapradātāraḥ kecidvṛkṣā manoramāḥ | [MPur, 113 71.1]
apare kṣīriṇo nāma vṛkṣāstatra manoramāḥ | [MPur, 113 71.2]
ye rakṣanti sadā kṣīraṃ ṣaḍrasaṃ cāmṛtopamam | [MPur, 113 71.3]
sarvā maṇimayī bhūmiḥ sūkṣmā kāñcanavālukā | [MPur, 113 72.1]
sarvatra sukhasaṃsparśā niḥśabdāḥ pavanāḥ śubhāḥ | [MPur, 113 72.2]
devalokacyutāstatra jāyante mānavāḥ śubhāḥ | [MPur, 113 73.1]
śuklābhijanasampannāḥ sarve te sthirayauvanāḥ | [MPur, 113 73.2]
mithunāni prajāyante striyaścāpsarasopamāḥ | [MPur, 113 74.1]
teṣāṃ te kṣīriṇāṃ kṣīraṃ pibanti hyamṛtopamam | [MPur, 113 74.2]
ekāhājjāyate yugmaṃ samaṃ caiva vivardhate | [MPur, 113 75.1]
samaṃ rūpaṃ ca śīlaṃ ca samaṃ caiva mriyanti vai | [MPur, 113 75.2]
ekaikamanuraktāśca cakravākamiva dhruvam | [MPur, 113 76.1]
anāmayā hyaśokāśca nityaṃ muditamānasāḥ | [MPur, 113 76.2]
daśa varṣasahasrāṇi daśa varṣaśatāni ca | [MPur, 113 77.1]
jīvanti ca mahāsattvā na cānyā strī pravartate | [MPur, 113 77.2]
sūta uvāca | [MPur, 113 78.1]
evameva nisargo vai varṣāṇāṃ bhārate yuge | [MPur, 113 78.2]
dṛṣṭaḥ paramadharmajñāḥ kiṃ bhūyaḥ kathayāmi vaḥ | [MPur, 113 78.3]
ākhyātāstvevamṛṣayaḥ sūtaputreṇa dhīmatā | [MPur, 113 79.1]
uttaraśravaṇe bhūyaḥ papracchuḥ sūtanandanam | [MPur, 113 79.2]
{MPur, 114}
ṛṣaya ūcuḥ | [MPur, 114 1.1]
yadidaṃ bhārataṃ varṣaṃ yasmin svāyambhuvādayaḥ | [MPur, 114 1.2]
caturdaśaiva manavaḥ prajāsargaṃ sasarjire | [MPur, 114 1.3]
etad veditum icchāmaḥ sakāśāttava suvrata | [MPur, 114 2.1]
uttaraśravaṇaṃ bhūyaḥ prabrūhi vadatāṃ vara | [MPur, 114 2.2]
etacchrutvā ṛṣīṇāṃ tu prābravīllaumaharṣaṇiḥ | [MPur, 114 3.1]
paurāṇikastadā sūta ṛṣīṇāṃ bhāvitātmanām | [MPur, 114 3.2]
buddhyā vicārya bahudhā vimṛśya ca punaḥ punaḥ | [MPur, 114 4.1]
tebhyastu kathayāmāsa uttaraśravaṇaṃ tadā | [MPur, 114 4.2]
sūta uvāca | [MPur, 114 5.1]
athāhaṃ varṇayiṣyāmi varṣe'sminbhārate prajāḥ | [MPur, 114 5.2]
bharaṇātprajanāccaiva manurbharata ucyate | [MPur, 114 5.3]
niruktavacanaiścaiva varṣaṃ tadbhārataṃ smṛtam | [MPur, 114 6.1]
yataḥ svargaśca mokṣaśca madhyamaścāpi hi smṛtaḥ | [MPur, 114 6.2]
na khalvanyatra martyānāṃ bhūmau karmavidhiḥ smṛtaḥ | [MPur, 114 7.1]
bhāratasyāsya varṣasya nava bhedānnibodhata | [MPur, 114 7.2]
indradvīpaḥ kaśeruśca tāmraparṇo gabhastimān | [MPur, 114 8.1]
nāgadvīpastathā saumyo gandharvastvatha vāruṇaḥ | [MPur, 114 8.2]
ayaṃ tu navamasteṣāṃ dvīpaḥ sāgarasaṃvṛtaḥ | [MPur, 114 9.1]
yojanānāṃ sahasraṃ tu dvīpo'yaṃ dakṣiṇottaraḥ | [MPur, 114 9.2]
āyatastu kumārīto gaṅgāyāḥ pravahāvadhiḥ | [MPur, 114 10.1]
tiryagūrdhvaṃ tu vistīrṇaḥ sahasrāṇi daśaiva tu | [MPur, 114 10.2]
dvīpo hyupaniviṣṭo'yaṃ mlecchairanteṣu sarvaśaḥ | [MPur, 114 11.1]
yavanāśca kirātāśca tasyānte pūrvapaścime | [MPur, 114 11.2]
brāhmaṇāḥ kṣatriyā vaiśyā madhye śūdrāśca bhāgaśaḥ | [MPur, 114 12.1]
ijyāyutavaṇijyādi vartayanto vyavasthitāḥ | [MPur, 114 12.2]
teṣāṃ sa vyavahāro'yaṃ vartanaṃ tu parasparam | [MPur, 114 13.1]
dharmārthakāmasaṃyukto varṇānāṃ tu svakarmasu | [MPur, 114 13.2]
saṃkalpapañcamānāṃ tu āśramāṇāṃ yathāvidhi | [MPur, 114 14.1]
iha svargāpavargārthaṃ pravṛttiriha mānuṣe | [MPur, 114 14.2]
yastvayaṃ mānavo dvīpastiryagyāmaḥ prakīrtitaḥ | [MPur, 114 15.1]
ya enaṃ jayate kṛtsnaṃ sa samrāḍiti kīrtitaḥ | [MPur, 114 15.2]
ayaṃ lokastu vai samrāḍantarikṣajitāṃ smṛtaḥ | [MPur, 114 16.1]
svarāḍasau smṛto lokaḥ punarvakṣyāmi vistarāt | [MPur, 114 16.2]
sapta cāsminmahāvarṣe viśrutāḥ kulaparvatāḥ | [MPur, 114 17.1]
mahendro malayaḥ sahyaḥ śuktimānṛkṣavānapi | [MPur, 114 17.2]
vindhyaśca pāriyātraśca ityete kulaparvatāḥ | [MPur, 114 18.1]
teṣāṃ sahasraśaścānye parvatāstu samīpataḥ | [MPur, 114 18.2]
abhijñātāstataścānye vipulāścitrasānavaḥ | [MPur, 114 19.1]
anye tebhyaḥ parijñātā hrasvā hrasvopajīvinaḥ | [MPur, 114 19.2]
tairvimiśrā jānapadā āryā mlecchāśca sarvataḥ | [MPur, 114 20.1]
pibanti bahulā nadyo gaṅgā sindhuḥ sarasvatī | [MPur, 114 20.2]
śatadruścandrabhāgā ca yamunā sarayūstathā | [MPur, 114 21.1]
airāvatī vitastā ca viśālā devikā kuhūḥ | [MPur, 114 21.2]
gomatī dhautapāpā ca bāhudā ca dṛṣadvatī | [MPur, 114 22.1]
kauśikī tu tṛtīyā ca niścalā gaṇḍakī tathā | [MPur, 114 22.2]
ikṣurlauhitam ityetā himavatpārśvaniḥsṛtāḥ | [MPur, 114 23.1]
vedasmṛtir vetravatī vṛtraghnī sindhureva ca | [MPur, 114 23.2]
parṇāśā narmadā caiva kāverī mahatī tathā | [MPur, 114 23.3]
pārā ca dhanvatīrūpā viduṣā veṇumatyapi | [MPur, 114 24.1]
śiprā hyavantī kuntī ca pāriyātrāśritāḥ smṛtāḥ | [MPur, 114 24.2]
śoṇo mahānadaścaiva nandanā sukṛśā kṣamā | [MPur, 114 25.1]
mandākinī daśārṇā ca citrakūṭā tathaiva ca | [MPur, 114 25.2]
tamasā pippalī śyenī tathā citrotpalāpi ca | [MPur, 114 25.3]
vimalā cañcalā caiva tathā ca dhūtavāhinī | [MPur, 114 26.1]
śuktimantī śunī lajjā mukuṭā hrādikāpi ca | [MPur, 114 26.2]
ṛṣyavantaprasūtās tā nadyo'malajalāḥ śubhāḥ | [MPur, 114 26.3]
tāpī payoṣṇī nirvindhyā kṣiprā ca ṛṣabhā nadī | [MPur, 114 27.1]
veṇā vaitaraṇī caiva viśvamālā kumudvatī | [MPur, 114 27.2]
toyā caiva mahāgaurī durgamā tu śilā tathā | [MPur, 114 28.1]
vindhyapādaprasūtās tāḥ sarvāḥ śītajalāḥ śubhāḥ | [MPur, 114 28.2]
godāvarī bhīmarathī kṛṣṇaveṇī ca vañjulā | [MPur, 114 29.1]
tuṅgabhadrā suprayogā vāhyā kāverī caiva tu | [MPur, 114 29.2]
dakṣiṇāpathanadyastāḥ sahyapādādviniḥsṛtāḥ | [MPur, 114 29.3]
kṛtamālā tāmraparṇī puṣpajā hyutpalāvatī | [MPur, 114 30.1]
malayaprasūtā nadyastāḥ sarvāḥ śītajalāḥ śubhāḥ | [MPur, 114 30.2]
tribhāgā ṛṣikulyā ca ikṣudā tridivācalā | [MPur, 114 31.1]
tāmraparṇī tathā mūlī śaravā vimalā tathā | [MPur, 114 31.2]
mahendratanayāḥ sarvāḥ prakhyātāḥ śubhagāminīḥ | [MPur, 114 31.3]
kāśikā sukumārī ca mandagā mandavāhinī | [MPur, 114 32.1]
kṛpā ca pāśinī caiva śuktimantātmajās tu tāḥ | [MPur, 114 32.2]
sarvāḥ puṇyajalāḥ puṇyāḥ sarvagāśca samudragāḥ | [MPur, 114 33.1]
viśvasya mātaraḥ sarvāḥ sarvapāpaharāḥ śubhāḥ | [MPur, 114 33.2]
tāsāṃ nadyupanadyaśca śataśo'tha sahasraśaḥ | [MPur, 114 34.1]
tāsvime kurupāñcālāḥ śālvāścaiva sajāṅgalāḥ | [MPur, 114 34.2]
śūrasenā bhadrakārā bāhyāḥ sahapaṭaccarāḥ | [MPur, 114 35.1]
matsyāḥ kirātāḥ kulyāśca kuntalāḥ kāśikośalāḥ | [MPur, 114 35.2]
āvantāśca kaliṅgāśca mūkāścaivāndhakaiḥ saha | [MPur, 114 36.1]
madhyadeśā janapadāḥ prāyaśaḥ parikīrtitāḥ | [MPur, 114 36.2]
sahyasyānantare caite tatra godāvarī nadī | [MPur, 114 37.1]
pṛthivyāmapi kṛtsnāyāṃ sa pradeśo manoramaḥ | [MPur, 114 37.2]
yatra govardhano nāma mandaro gandhamādanaḥ | [MPur, 114 38.1]
rāmapriyārthaṃ svargīyā vṛkṣā divyāstathauṣadhīḥ | [MPur, 114 38.2]
bharadvājena muninā priyārthamavatāritāḥ | [MPur, 114 39.1]
tataḥ puṣpavaro deśastena jajñe manoramaḥ | [MPur, 114 39.2]
vāhlīkā vāṭadhānāśca ābhīrāḥ kālatoyakāḥ | [MPur, 114 40.1]
puraṃdhrāścaiva śūdrāśca pallavāś cāttakhaṇḍikāḥ | [MPur, 114 40.2]
gāndhārā yavanāścaiva sindhusauvīramadrakāḥ | [MPur, 114 41.1]
śakā druhyāḥ pulindāśca pāradāhāramūrtikāḥ | [MPur, 114 41.2]
rāmaṭhāḥ kaṇṭakārāśca kaikeyā daśanāmakāḥ | [MPur, 114 42.1]
kṣatriyopaniveśyāśca vaiśyāḥ śūdrakulāni ca | [MPur, 114 42.2]
atrayo'tha bharadvājāḥ prasthalāḥ sadaserakāḥ | [MPur, 114 43.1]
lampakās talagānāśca sainikāḥ saha jāṅgalaiḥ | [MPur, 114 43.2]
ete deśā udīcyāstu prācyāndeśānnibodhata | [MPur, 114 43.3]
aṅgā vaṅgā madgurakā antargiribahirgirī | [MPur, 114 44.1]
tataḥ plavaṃgamātaṃgā yamakā mallavarṇakāḥ | [MPur, 114 44.2]
suhmottarāḥ pravijayā mārgavā geyamālavāḥ | [MPur, 114 44.3]
prāgjyotiṣāśca puṇḍrāśca videhāstāmraliptakāḥ | [MPur, 114 45.1]
śālvamāgadhagonardāḥ prācyā janapadāḥ smṛtāḥ | [MPur, 114 45.2]
teṣāṃ pare janapadā dakṣiṇāpathavāsinaḥ | [MPur, 114 46.1]
pāṇḍyāśca keralāścaiva colāḥ kulyāstathaiva ca | [MPur, 114 46.2]
setukāḥ sūtikāścaiva kupathāṃ vājivāsikāḥ | [MPur, 114 47.1]
navarāṣṭrā māhiṣikāḥ kaliṅgāścaiva sarvaśaḥ | [MPur, 114 47.2]
kārūṣāśca sahaiṣīkā āṭavyāḥ śabarāstathā | [MPur, 114 48.1]
pulindā vindhyapuṣikā vaidarbhā daṇḍakaiḥ saha | [MPur, 114 48.2]
kulīyāśca sirālāśca rūpasās tāpasaiḥ saha | [MPur, 114 49.1]
tathā taittirikāścaiva sarve kāraskarāstathā | [MPur, 114 49.2]
vāsikyāścaiva ye cānye ye caivāntaranarmadāḥ | [MPur, 114 50.1]
bhārukacchāḥ samāheyāḥ saha sārasvataistathā | [MPur, 114 50.2]
kācchīkāścaiva saurāṣṭrā ānartā arbudaiḥ saha | [MPur, 114 51.1]
ityete aparāntāstu śṛṇu ye vindhyavāsinaḥ | [MPur, 114 51.2]
mālavāśca karūṣāśca mekalāścotkalaiḥ saha | [MPur, 114 52.1]
auṇḍrā māṣā daśārṇāśca bhojāḥ kiṣkindhakaiḥ saha | [MPur, 114 52.2]
stośalāḥ kosalāścaiva traipurā vaidiśāstathā | [MPur, 114 53.1]
tumurās tumbarāścaiva padgamā naiṣadhaiḥ saha | [MPur, 114 53.2]
arūpāḥ śauṇḍikerāśca vītihotrā avantayaḥ | [MPur, 114 54.1]
ete janapadāḥ khyātā vindhyapṛṣṭhanivāsinaḥ | [MPur, 114 54.2]
ato deśānpravakṣyāmi parvatāśrayiṇaśca ye | [MPur, 114 55.1]
nirāhārāḥ sarvagāśca kupathā apathāstathā | [MPur, 114 55.2]
kuthaprāvaraṇāścaiva ūrṇādavāḥ samudgakāḥ | [MPur, 114 56.1]
trigartā maṇḍalāścaiva kirātāścāmaraiḥ saha | [MPur, 114 56.2]
catvāri bhārate varṣe yugāni munayo'bruvan | [MPur, 114 57.1]
kṛtaṃ tretā dvāparaṃ ca kaliśceti caturyugam | [MPur, 114 57.2]
teṣāṃ nisargaṃ vakṣyāmi upariṣṭācca kṛtsnaśaḥ | [MPur, 114 57.3]
matsya uvāca | [MPur, 114 58.1]
etacchrutvā tu ṛṣaya uttaraṃ punareva te | [MPur, 114 58.2]
śuśrūṣavastamūcuste prakāmaṃ laumaharṣaṇim | [MPur, 114 58.3]
ṛṣaya ūcuḥ | [MPur, 114 59.1]
yacca kimpuruṣaṃ varṣaṃ harivarṣaṃ tathaiva ca | [MPur, 114 59.2]
ācakṣva no yathātattvaṃ kīrtitaṃ bhārataṃ tvayā | [MPur, 114 59.3]
jambūkhaṇḍasya vistāraṃ tathānyeṣāṃ vidāṃvara | [MPur, 114 60.1]
dvīpānāṃ vāsināṃ teṣāṃ vṛkṣāṇāṃ prabravīhi naḥ | [MPur, 114 60.2]
pṛṣṭastvevaṃ tadā viprair yathāpraśnaṃ viśeṣataḥ | [MPur, 114 61.1]
uvāca ṛṣibhirdṛṣṭaṃ purāṇābhimataṃ tathā | [MPur, 114 61.2]
sūta uvāca | [MPur, 114 62.1]
śuśrūṣavastu yadviprāḥ śuśrūṣadhvamatandritāḥ | [MPur, 114 62.2]
jambūvarṣaḥ kimpuruṣaḥ sumahānandanopamaḥ | [MPur, 114 62.3]
daśa varṣasahasrāṇi sthitiḥ kimpuruṣe smṛtā | [MPur, 114 63.1]
jāyante mānavāstatra sutaptakanakaprabhāḥ | [MPur, 114 63.2]
varṣe kimpuruṣe puṇye plakṣo madhuvahaḥ smṛtaḥ | [MPur, 114 64.1]
tasya kimpuruṣāḥ sarve pibanto rasamuttamam | [MPur, 114 64.2]
anāmayā hyaśokāśca nityaṃ muditamānasāḥ | [MPur, 114 65.1]
suvarṇavarṇāśca narāḥ striyaścāpsarasaḥ smṛtāḥ | [MPur, 114 65.2]
tataḥ paraṃ kimpuruṣāddharivarṣaṃ pracakṣate | [MPur, 114 66.1]
mahārajatasaṃkāśā jāyante yatra mānavāḥ | [MPur, 114 66.2]
devalokacyutāḥ sarve bahurūpāśca sarvaśaḥ | [MPur, 114 67.1]
harivarṣe narāḥ sarve pibantīkṣurasaṃ śubham | [MPur, 114 67.2]
na jarā bādhate tatra tena jīvanti te ciram | [MPur, 114 68.1]
ekādaśa sahasrāṇi teṣāmāyuḥ prakīrtitam | [MPur, 114 68.2]
madhyamaṃ tanmayā proktaṃ nāmnā varṣamilāvṛtam | [MPur, 114 69.1]
na tatra sūryastapati na ca jānanti mānavāḥ | [MPur, 114 69.2]
candrasūryau sanakṣatrāvaprakāśāvilāvṛte | [MPur, 114 70.1]
padmaprabhāḥ padmavarṇāḥ padmapattranibhekṣaṇāḥ | [MPur, 114 70.2]
padmagandhāśca jāyante tatra sarve ca mānavāḥ | [MPur, 114 71.1]
jambūphalarasāhārā aniṣpandāḥ sugandhinaḥ | [MPur, 114 71.2]
devalokacyutāḥ sarve mahārajatavāsasaḥ | [MPur, 114 72.1]
trayodaśa sahasrāṇi varṣāṇāṃ te narottamāḥ | [MPur, 114 72.2]
āyuṣpramāṇaṃ jīvanti ye tu varṣa ilāvṛte | [MPur, 114 73.1]
merostu dakṣiṇe pārśve niṣadhasyottareṇa vā | [MPur, 114 73.2]
sudarśano nāma mahāñjambūvṛkṣaḥ sanātanaḥ | [MPur, 114 74.1]
nityapuṣpaphalopetaḥ siddhacāraṇasevitaḥ | [MPur, 114 74.2]
tasya nāmnā samākhyāto jambūdvīpo vanaspateḥ | [MPur, 114 75.1]
yojanānāṃ sahasraṃ ca śatadhā ca mahānpunaḥ | [MPur, 114 75.2]
utsedho vṛkṣarājasya divam āvṛtya tiṣṭhati | [MPur, 114 76.1]
tasya jambūphalaraso nadī bhūtvā prasarpati | [MPur, 114 76.2]
meruṃ pradakṣiṇaṃ kṛtvā jambūmūlagatā punaḥ | [MPur, 114 77.1]
taṃ pibanti sadā hṛṣṭā jambūrasamilāvṛte | [MPur, 114 77.2]
jambūphalarasaṃ pītvā na jarā bādhate'pi tān | [MPur, 114 78.1]
na kṣudhā na klamo vāpi na duḥkhaṃ ca tathāvidham | [MPur, 114 78.2]
tatra jāmbūnadaṃ nāma kanakaṃ devabhūṣaṇam | [MPur, 114 79.1]
indragopakasaṃkāśaṃ jāyate bhāsuraṃ ca yat | [MPur, 114 79.2]
sarveṣāṃ varṣavṛkṣāṇāṃ śubhaḥ phalarasastu saḥ | [MPur, 114 80.1]
skannaṃ tu kāñcanaṃ śubhraṃ jāyate devabhūṣaṇam | [MPur, 114 80.2]
teṣāṃ mūtraṃ purīṣaṃ vā dikṣvaṣṭāsu ca sarvaśaḥ | [MPur, 114 81.1]
īśvarānugrahādbhūmirmṛtāṃśca grasate tu tān | [MPur, 114 81.2]
rakṣaḥpiśācā yakṣāśca sarve haimavatāstu te | [MPur, 114 82.1]
hemakūṭe tu vijñeyā gandharvāḥ sāpsarogaṇāḥ | [MPur, 114 82.2]
sarve nāgā niṣevante śeṣavāsukitakṣakāḥ | [MPur, 114 83.1]
mahāmerau trayastriṃśatkrīḍante yajñiyāḥ śubhāḥ | [MPur, 114 83.2]
nīlavaiḍūryayukte'sminsiddhā brahmarṣayo'vasan | [MPur, 114 84.1]
daityānāṃ dānavānāṃ ca śvetaḥ parvata ucyate | [MPur, 114 84.2]
śṛṅgavān parvataśreṣṭhaḥ pitṝṇāṃ pratisaṃcaraḥ | [MPur, 114 85.1]
ityetāni mayoktāni navavarṣāṇi bhārate | [MPur, 114 85.2]
bhūtairapi niviṣṭāni santi dhruvāṇi ca | [MPur, 114 86.1]
teṣāṃ vṛddhirbahuvidhā dṛśyate devamānuṣaiḥ | [MPur, 114 86.2]
aśakyā parisaṃkhyātuṃ śraddheyā ca bubhūṣatā | [MPur, 114 86.3]
{MPur, 115}
manur uvāca | [MPur, 115 1.1]
caritaṃ budhaputrasya janārdana mayā śrutam | [MPur, 115 1.2]
śrutaḥ śrāddhavidhiḥ puṇyaḥ sarvapāpapraṇāśanaḥ | [MPur, 115 1.3]
dhenvāḥ prasūyamānāyāḥ phalaṃ dānasya me śrutam | [MPur, 115 2.1]
kṛṣṇājinapradānaṃ ca vṛṣotsargastathaiva ca | [MPur, 115 2.2]
śrutvā rūpaṃ narendrasya budhaputrasya keśava | [MPur, 115 3.1]
kautūhalaṃ samutpannaṃ tanmamācakṣva pṛcchataḥ | [MPur, 115 3.2]
kena karmavipākena sa tu rājā purūravāḥ | [MPur, 115 4.1]
avāpa tādṛśaṃ rūpaṃ saubhāgyamapi cottamam | [MPur, 115 4.2]
devāṃstribhuvanaśreṣṭhān gandharvāṃśca manoramān | [MPur, 115 5.1]
urvaśī saṃmatā tyaktvā sarvabhāvena taṃ nṛpam | [MPur, 115 5.2]
matsya uvāca | [MPur, 115 6.1]
śṛṇu karmavipākena yena rājā purūravāḥ | [MPur, 115 6.2]
avāpa tādṛśaṃ rūpaṃ saubhāgyamapi cottamam | [MPur, 115 6.3]
atīte janmani purā yo'yaṃ rājā purūravāḥ | [MPur, 115 7.1]
purūravā iti khyāto madradeśādhipo hi saḥ | [MPur, 115 7.2]
cākṣuṣasyānvaye rājā cākṣuṣasyāntare manoḥ | [MPur, 115 8.1]
sa vai nṛpaguṇairyuktaḥ kevalaṃ rūpavarjitaḥ | [MPur, 115 8.2]
ṛṣaya ūcuḥ | [MPur, 115 9.1]
purūravā madrapatiḥ karmaṇā kena pārthivaḥ | [MPur, 115 9.2]
babhūva karmaṇā kena rūpavāṃścaiva sūtaja | [MPur, 115 9.3]
sūta uvāca | [MPur, 115 10.1]
dvijagrāme dvijaśreṣṭho nāmnā cāsītpurūravāḥ | [MPur, 115 10.2]
nadyāḥ kūle mahārājaḥ pūrvajanmani pārthivaḥ | [MPur, 115 10.3]
sa tu madrapatī rājā yastu nāmnā purūravāḥ | [MPur, 115 11.1]
tasmiñjanmanyasau vipro dvādaśyāṃ tu sadānagha | [MPur, 115 11.2]
upoṣya pūjayāmāsa rājyakāmo janārdanam | [MPur, 115 12.1]
cakāra sopavāsaśca snānam abhyaṅgapūrvakam | [MPur, 115 12.2]
upavāsaphalātprāptaṃ rājyaṃ madreṣvakaṇṭakam | [MPur, 115 13.1]
upoṣitas tathābhyaṅgādrūpahīno vyajāyata | [MPur, 115 13.2]
upoṣitairnarais tasmāt snānam abhyaṅgapūrvakam | [MPur, 115 14.1]
varjanīyaṃ prayatnena rūpaghnaṃ tatparaṃ nṛpa | [MPur, 115 14.2]
etadvaḥ kathitaṃ sarvaṃ yadvṛttaṃ pūrvajanmani | [MPur, 115 15.1]
madreśvaratvacaritaṃ śṛṇu tasya mahīpateḥ | [MPur, 115 15.2]
tasya rājaguṇaiḥ sarvaiḥ samupetasya bhūpateḥ | [MPur, 115 16.1]
janānurāgo naivāsīd rūpahīnasya tasya vai | [MPur, 115 16.2]
rūpakāmaḥ sa madreśastapase kṛtaniścayaḥ | [MPur, 115 17.1]
rājyaṃ mantrigataṃ kṛtvā jagāma himaparvatam | [MPur, 115 17.2]
vyavasāyadvitīyastu padbhyam eva mahāyaśāḥ | [MPur, 115 18.1]
draṣṭuṃ sa tīrthasadanaṃ viṣayānte svake nadīm | [MPur, 115 18.2]
airāvatīti vikhyātāṃ dadarśātimanoramām | [MPur, 115 19]
tuhinagiribhavāṃ mahaughavegāṃ tuhinagabhastisamānaśītalodām | [MPur, 115 20]
tuhinasadṛśahaimavarṇapuñjāṃ tuhinayaśāḥ saritaṃ dadarśa rājā | [MPur, 115 21]
{MPur, 116}
sūta uvāca | [MPur, 116 1.1]
sa dadarśa nadīṃ puṇyāṃ divyāṃ haimavatīṃ śubhām | [MPur, 116 1.2]
gandharvaiśca samākīrṇāṃ nityaṃ śakreṇa sevitām | [MPur, 116 1.3]
surebhamadasaṃsiktāṃ samantāttu virājitām | [MPur, 116 2.1]
madhyena śakracāpābhāṃ tasminnahani sarvadā | [MPur, 116 2.2]
tapasviśaraṇopetāṃ mahābrāhmaṇasevitām | [MPur, 116 3.1]
dadarśa tapanīyābhāṃ mahārājaḥ purūravāḥ | [MPur, 116 3.2]
sitahaṃsāvalicchannāṃ kāśacāmararājitām | [MPur, 116 4.1]
sābhiṣiktāmiva satāṃ paśyanprītiṃ parāṃ yayau | [MPur, 116 4.2]
puṇyāṃ suśītalāṃ hṛdyāṃ manasaḥ prītivardhinīm | [MPur, 116 5.1]
kṣayavṛddhiyutāṃ ramyāṃ somamūrtimivāparām | [MPur, 116 5.2]
suśītaśīghrapānīyāṃ dvijasaṃghaniṣevitām | [MPur, 116 6.1]
sutāṃ himavataḥ śreṣṭhāṃ cañcadvīcivirājitām | [MPur, 116 6.2]
amṛtasvādusalilāṃ tāpasairupaśobhitām | [MPur, 116 7.1]
svargārohaṇaniḥśreṇīṃ sarvakalmaṣanāśinīm | [MPur, 116 7.2]
agryāṃ samudramahiṣīṃ maharṣigaṇasevitām | [MPur, 116 8.1]
sarvalokasya cautsukyakāriṇīṃ sumanoharām | [MPur, 116 8.2]
hitāṃ sarvasya lokasya nākamārgapradāyikām | [MPur, 116 9.1]
gokulākulatīrāntāṃ ramyāṃ śaivālavarjitām | [MPur, 116 9.2]
haṃsasārasasaṃghuṣṭāṃ jalajairupaśobhitām | [MPur, 116 10.1]
āvartanābhigambhīrāṃ dvīporujaghanasthalīm | [MPur, 116 10.2]
nīlanīrajanetrābhām utphullakamalānanām | [MPur, 116 11.1]
himābhaphenavasanāṃ cakravākādharāṃ śubhām | [MPur, 116 11.2]
balākāpaṅktidaśanāṃ calanmatsyāvalibhruvam | [MPur, 116 11.3]
svajalodbhūtamātaṃgaramyakumbhapayodharām | [MPur, 116 12.1]
haṃsanūpurasaṃghuṣṭāṃ mṛṇālavalayāvalīm | [MPur, 116 12.2]
tasyāṃ rūpamadonmattā gandharvānugatāḥ sadā | [MPur, 116 13.1]
madhyāhnasamaye rājankrīḍantyapsarasāṃ gaṇāḥ | [MPur, 116 13.2]
tām apsarovinirmuktaṃ vahantīṃ kuṅkumaṃ śubham | [MPur, 116 14.1]
svatīradrumasambhūtanānāvarṇasugandhinīm | [MPur, 116 14.2]
taraṃgavrātasaṃkrāntasūryamaṇḍaladurdṛśam | [MPur, 116 15.1]
surebhajanitāghātavikūladvayabhūṣitām | [MPur, 116 15.2]
śakrebhagaṇḍasalilair devastrīkucacandanaiḥ | [MPur, 116 16.1]
saṃyutaṃ salilaṃ tasyāḥ ṣaṭpadair upasevyate | [MPur, 116 16.2]
tasyāstīrabhavā vṛkṣāḥ sugandhakusumāñcitāḥ | [MPur, 116 17.1]
tathāpakṛṣṭasaṃbhrāntabhramarastanitākulāḥ | [MPur, 116 17.2]
yasyāstīre ratiṃ yānti sadā kāmavaśā mṛgāḥ | [MPur, 116 18.1]
tapovanāśca ṛṣayastathā devāḥ sahāpsarāḥ | [MPur, 116 18.2]
labhante yatra pūtāṅgā devebhyaḥ pratimānitāḥ | [MPur, 116 19.1]
striyaśca nākabahulāḥ padmendupratimānanāḥ | [MPur, 116 19.2]
yā bibharti sadā toyaṃ devasaṃghairapīḍitam | [MPur, 116 20.1]
pulindairnṛpasaṃghaiśca vyāghravṛndairapīḍitam | [MPur, 116 20.2]
sa tām arasapānīyāṃ satāragaganāmalām | [MPur, 116 21.1]
sa tāṃ paśyanyayau rājā satāmīpsitakāmadām | [MPur, 116 21.2]
yasyāstīraruhaiḥ kāśaiḥ pūrṇaiścandrāṃśusaṃnibhaiḥ | [MPur, 116 22.1]
rājate vividhākārai ramyatīraṃ mahādrumaiḥ | [MPur, 116 22.2]
yā sadā vividhairviprairdevaiścāpi niṣevyate | [MPur, 116 22.3]
yā ca sadā sakalaughavināśaṃ bhaktajanasya karotyacireṇa | [MPur, 116 23.1]
yānugatā saritāṃ hi kadambairyānugatā satataṃ hi munīndraiḥ | [MPur, 116 23.2]
yā hi sutāniva pāti manuṣyānyā ca yutā satataṃ himasaṃghaiḥ | [MPur, 116 24.1]
yā ca yutā satataṃ suravṛndairyā ca janaiḥ svahitāya śritā vai | [MPur, 116 24.2]
prayuktā ca kesarigaṇaiḥ karivṛndajuṣṭā saṃtānayuktasalilāpi suvarṇayuktā | [MPur, 116 25.1]
sūryāṃśutāpaparivṛddhivivṛddhaśītā śītāṃśutulyayaśasā dadṛśe nṛpeṇa | [MPur, 116 25.2]
{MPur, 117}
sūta uvāca | [MPur, 117 1.1]
ālokayannadīṃ puṇyāṃ tatsamīrahṛtaśramaḥ | [MPur, 117 1.2]
sa gacchanneva dadṛśe himavantaṃ mahāgirim | [MPur, 117 1.3]
khamullikhadbhirbahubhirvṛtaṃ śṛṅgaistu pāṇḍuraiḥ | [MPur, 117 2.1]
pakṣiṇāmapi saṃcārairvinā siddhagatiṃ śubhām | [MPur, 117 2.2]
nadīpravāhasaṃjātamahāśabdaiḥ samantataḥ | [MPur, 117 3.1]
asaṃśrutānyaśabdaṃ taṃ śītatoyaṃ manoramam | [MPur, 117 3.2]
devadāruvanairnīlaiḥ kṛtādhovasanaṃ śubham | [MPur, 117 4.1]
meghottarīyakaṃ śailaṃ dadṛśe sa narādhipaḥ | [MPur, 117 4.2]
śvetameghakṛtoṣṇīṣaṃ candrārkamukuṭaṃ kvacit | [MPur, 117 5.1]
himānuliptasarvāṅgaṃ kvaciddhātuvimiśritam | [MPur, 117 5.2]
candanenānuliptāṅgaṃ dattapañcāṅgulaṃ yathā | [MPur, 117 6.1]
śītapradaṃ nidāghe'pi śilāvikaṭasaṃkaṭam | [MPur, 117 6.2]
sālaktakair apsarasāṃ mudritaṃ caraṇaiḥ kvacit | [MPur, 117 7]
kvacitsaṃspṛṣṭasūryāṃśuṃ kvacic ca tamasāvṛtam | [MPur, 117 8.1]
darīmukhaiḥ kvacidbhīmaiḥ pibantaṃ salilaṃ mahat | [MPur, 117 8.2]
kvacidvidyādharagaṇaiḥ krīḍadbhirupaśobhitam | [MPur, 117 8.3]
upagītaṃ tathā mukhyaiḥ kiṃnarāṇāṃ gaṇaiḥ kvacit | [MPur, 117 8.4]
āpānabhūmau galitairgandharvāpsarasāṃ kvacit | [MPur, 117 9.1]
puṣpaiḥ saṃtānakādīnāṃ divyaistam upaśobhitam | [MPur, 117 9.2]
suptotthitābhiḥ śayyābhiḥ kusumānāṃ tathā kvacit | [MPur, 117 10.1]
mṛditābhiḥ samākīrṇaṃ gandharvāṇāṃ manoramam | [MPur, 117 10.2]
niruddhapavanairdeśair nīlaśādvalamaṇḍitaiḥ | [MPur, 117 11.1]
kvacic ca kusumairyuktam atyantaruciraṃ śubham | [MPur, 117 11.2]
tapasviśaraṇaṃ śailaṃ kāmināmatidurlabham | [MPur, 117 12.1]
mṛgairyathānucaritaṃ dantibhinnamahādrumam | [MPur, 117 12.2]
yatra siṃhaninādena trastānāṃ bhairavaṃ ravam | [MPur, 117 13.1]
dṛśyate na ca saṃśrāntaṃ gajānāmākulaṃ kulam | [MPur, 117 13.2]
taṭāśca tāpasairyatra kuñjadeśairalaṃkṛtāḥ | [MPur, 117 14.1]
ratnairyasya samutpannaistrailokyaṃ samalaṃkṛtam | [MPur, 117 14.2]
ahīnaśaraṇaṃ nityam ahīnajanasevitam | [MPur, 117 15.1]
ahīnaḥ paśyati girimahīnaṃ ratnasampadā | [MPur, 117 15.2]
alpena tapasā yatra siddhiṃ prāpsyanti tāpasāḥ | [MPur, 117 16.1]
yasya darśanamātreṇa sarvakalmaṣanāśanam | [MPur, 117 16.2]
mahāprapātasampātaprapātādigatāmbubhiḥ | [MPur, 117 17.1]
vāyunītaiḥ sadā tṛptikṛtadeśaṃ kvacitkvacit | [MPur, 117 17.2]
samālabdhajalaiḥ śṛṅgaiḥ kvacic cāpi samucchritaiḥ | [MPur, 117 18.1]
nityārkatāpaviṣamairagamyairmanasā yutam | [MPur, 117 18.2]
devadārumahāvṛkṣavrajaśākhānirantaraiḥ | [MPur, 117 19.1]
vaṃśastambavanākāraiḥ pradeśairupaśobhitam | [MPur, 117 19.2]
himachattramahāśṛṅgaṃ prapātaśatanirjharam | [MPur, 117 20.1]
śabdalabhyāmbuviṣamaṃ himasaṃruddhakandaram | [MPur, 117 20.2]
dṛṣṭvaiva taṃ cārunitambabhūmiṃ mahānubhāvaḥ sa tu madranāthaḥ | [MPur, 117 21.1]
babhrāma tatraiva mudā sametaḥ sthānaṃ tadā kiṃcidathāsasāda | [MPur, 117 21.2]
{MPur, 118}
sūta uvāca | [MPur, 118 1.1]
tasyaiva parvatendrasya pradeśaṃ sumanoramam | [MPur, 118 1.2]
agamyaṃ mānuṣair anyairdaivayogād upāgataḥ | [MPur, 118 1.3]
airāvatī saricchreṣṭhā yasmāddeśādvinirgatā | [MPur, 118 2.1]
meghaśyāmaṃ ca taṃ deśaṃ drumakhaṇḍairanekaśaḥ | [MPur, 118 2.2]
śālaistālaistamālaiśca karṇikāraiḥ saśāmalaiḥ | [MPur, 118 3.1]
nyagrodhaiśca tathāśvatthaiḥ śirīṣaiḥ śiṃśapadrumaiḥ | [MPur, 118 3.2]
śleṣmātakair āmalakair harītakavibhītakaiḥ | [MPur, 118 4.1]
bhūrjaiḥ samuñjakair bāṇairvṛkṣaiḥ saptacchadadrumaiḥ | [MPur, 118 4.2]
mahānimbaistathā nimbairnirguṇḍībhirharidrumaiḥ | [MPur, 118 5.1]
devadārumahāvṛkṣaistathā kāleyakadrumaiḥ | [MPur, 118 5.2]
padmakaiścandanairbilvaiḥ kapitthai raktacandanaiḥ | [MPur, 118 6.1]
mātāmrariṣṭakākṣoṭair abdakaiśca tathārjunaiḥ | [MPur, 118 6.2]
hastikarṇaiḥ sumanasaiḥ kovidāraiḥ supuṣpitaiḥ | [MPur, 118 7.1]
prācīnāmalakaiścāpi dhanakaiḥ samarāṭakaiḥ | [MPur, 118 7.2]
kharjūrairnārikelaiśca priyālāmrātakeṅgudaiḥ | [MPur, 118 8.1]
tantumālair dhavairbhavyaiḥ kāśmīrīparṇibhistathā | [MPur, 118 8.2]
jātīphalaiḥ pūgaphalaiḥ kaṭphalailāvalīphalaiḥ | [MPur, 118 9.1]
mandāraiḥ kovidāraiśca kiṃśukaiḥ kusumāṃśukaiḥ | [MPur, 118 9.2]
yavāsaiḥ śamiparṇāsairvetasair ambuvetasaiḥ | [MPur, 118 10.1]
raktātiraṅganāraṅgair hiṅgubhiḥ sapriyaṅgubhiḥ | [MPur, 118 10.2]
raktāśokais tathāśokair ākallair avicārakaiḥ | [MPur, 118 11.1]
mucukundaistathā kundairāṭarūṣaparūṣakaiḥ | [MPur, 118 11.2]
kirātaiḥ kiṅkirātaiśca ketakaiḥ śvetaketakaiḥ | [MPur, 118 12.1]
śobhāñjanair añjanaiśca sukaliṅganikoṭakaiḥ | [MPur, 118 12.2]
suvarṇacāruvasanair drumaśreṣṭhais tathāsanaiḥ | [MPur, 118 13.1]
manmathasya śarākāraiḥ sahakārairmanoramaiḥ | [MPur, 118 13.2]
pītayūthikayā caiva śvetayūthikayā tathā | [MPur, 118 14.1]
jātyā campakajātyā ca tumbaraiścāpyatumbaraiḥ | [MPur, 118 14.2]
mocairlocaistu lakucaistilapuṣpakuśeśayaiḥ | [MPur, 118 15.1]
tathā supuṣpāvaraṇaiścavyakaiḥ kāmivallabhaiḥ | [MPur, 118 15.2]
puṣpāṅkuraiśca bakulaiḥ pāribhadraharidraiḥ | [MPur, 118 16.1]
dhārākadambaiḥ kuṭajaiḥ kadambair girikuṭajaiḥ | [MPur, 118 16.2]
ādityamustakaiḥ kumbhaiḥ kuṅkumaiḥ kāmavallabhaiḥ | [MPur, 118 17.1]
kaṭphalairbadarairnīpair dīpairiva mahojjvalaiḥ | [MPur, 118 17.2]
raktaiḥ pālīvanaiḥ śvetairdāḍimaiścampakadrumaiḥ | [MPur, 118 18.1]
bandhūkaiśca subandhūkaiḥ kuñjakānāṃ tu jātibhiḥ | [MPur, 118 18.2]
kusumaiḥ pāṭalābhiśca mallikākaravīrakaiḥ | [MPur, 118 19.1]
kurabakair himavarair jambūbhir nṛpajambubhiḥ | [MPur, 118 19.2]
bījapūraiḥ sakarpūrairgurubhiścāgurudrumaiḥ | [MPur, 118 20.1]
bimbaiśca pratibimbaiśca saṃtānakavitānakaiḥ | [MPur, 118 20.2]
tathā guggulavṛkṣaiśca hintāladhavalekṣubhiḥ | [MPur, 118 21.1]
tṛṇaśūnyaiḥ karavīrairaśokaiś cakramardanaiḥ | [MPur, 118 21.2]
pīlubhirdhātakībhiśca ciribilvaiḥ samākulaiḥ | [MPur, 118 22.1]
tintiḍīkaistathā lodhrairviḍaṅgaiḥ kṣīrikādrumaiḥ | [MPur, 118 22.2]
aśmantakaistathā kālairjambīraiḥ śvaitakadrumaiḥ | [MPur, 118 23.1]
bhallātakairindrayavair valgujaiḥ siddhisādhakaiḥ | [MPur, 118 23.2]
nāgakesaravṛkṣaiśca sukesaramanoharaiḥ | [MPur, 118 24.1]
karamardaiḥ kāsamardair ariṣṭakavariṣṭakaiḥ | [MPur, 118 24.2]
rudrākṣairdrākṣasambhūtaiḥ saptāhvaiḥ putrajīvakaiḥ | [MPur, 118 24.3]
udayādityasaṃkāśaiḥ sūryacandranibhaistathā | [MPur, 118 38.1]
tapanīyasavarṇaiśca atasīpuṣpasaṃnibhaiḥ | [MPur, 118 38.2]
śūkapattranibhaiścānyaiḥ sthalapattraiśca bhāgaśaḥ | [MPur, 118 39.1]
pañcavarṇaiḥ samākīrṇair bahuvarṇaistathaiva ca | [MPur, 118 39.2]
draṣṭurdṛṣṭyā hitamudaiḥ kumudaiścandrasaṃnibhaiḥ | [MPur, 118 40.1]
tathā vahniśikhākārairgajavaktrotpalaiḥ śubhaiḥ | [MPur, 118 40.2]
nīlotpalaiḥ sakahlārair guñjātakakaserukaiḥ | [MPur, 118 41.1]
śṛṅgāṭakamṛṇālaiśca karaṭai rājatotpalaiḥ | [MPur, 118 41.2]
jalajaiḥ sthalajairmūlaiḥ phalaiḥ puṣpairviśeṣataḥ | [MPur, 118 42.1]
vividhaiścaiva nīvārairmunibhojyairnarādhipa | [MPur, 118 42.2]
na taddhānyaṃ na tatsasyaṃ na tacchākaṃ na tatphalam | [MPur, 118 43.1]
na tanmūlaṃ na tatkandaṃ na tatpuṣpaṃ narādhipa | [MPur, 118 43.2]
nāgalokodbhavaṃ divyaṃ naralokabhavaṃ ca yat | [MPur, 118 44.1]
anūpotthaṃ vanotthaṃ ca tatra yannāsti pārthivaḥ | [MPur, 118 44.2]
sadā puṣpaphalaṃ sarvam ajaryam ṛtuyogataḥ | [MPur, 118 45.1]
madreśvaraḥ sa dadṛśe tapasā hyatiyogataḥ | [MPur, 118 45.2]
dadṛśe ca tathā tatra nānārūpān patatriṇaḥ | [MPur, 118 46.1]
mayūrān śatapattrāṃśca kalaviṅkāṃśca kokilān | [MPur, 118 46.2]
tathā kādambakānhaṃsānkoyaṣṭīn khañjarīṭakān | [MPur, 118 47.1]
kurarānkālakūṭāṃśca khaṭvāṅgān lubdhakāṃs tathā | [MPur, 118 47.2]
gokṣveḍakāṃstathā kumbhāndhārtarāṣṭrāñśukānbakān | [MPur, 118 48.1]
ghātukāṃścakravākāṃśca kaṭukānṭiṭṭibhān bhaṭān | [MPur, 118 48.2]
putrapriyān lohapṛṣṭhān gocarmagirivartakān | [MPur, 118 49.1]
pārāvatāṃśca kamalān sārikā jīvajīvakān | [MPur, 118 49.2]
lāvavartakavārtākān raktavartmaprabhadrakān | [MPur, 118 50.1]
tāmracūḍānsvarṇacūḍān kukkuṭān kāṣṭhakukkuṭān | [MPur, 118 50.2]
kapiñjalānkalaviṅkāṃstathā kuṅkumacūḍakān | [MPur, 118 51.1]
bhṛṅgarājān sīrapādān bhūliṅgān ḍiṇḍimān navān | [MPur, 118 51.2]
mañjulītakadātyūhān bhāradvājāṃstathā caṣān | [MPur, 118 52.1]
etāṃścānyāṃśca subahūn pakṣisaṃghānmanoharān | [MPur, 118 52.2]
śvāpadānvividhākārān mṛgāṃścaiva mahāmṛgān | [MPur, 118 53.1]
vyāghrānkesariṇaḥ siṃhāndvīpinaḥ śarabhānvṛkān | [MPur, 118 53.2]
ṛkṣāṃstarakṣūṃśca bahūngolāṅgūlān savānarān | [MPur, 118 54.1]
śaśalomān sakādambān mārjārān vāyuveginaḥ | [MPur, 118 54.2]
mūṣakānnakulān kāvān siṃhān drumamanoharān | [MPur, 118 55.1]
tathā mattāṃśca mātaṃgān mahiṣān gavayān vṛṣān | [MPur, 118 55.2]
camarān sṛmarāṃścaiva tathā gaurakharānapi | [MPur, 118 55.3]
urabhrāṃśca tathā meṣānsāraṅgānatha kūkurān | [MPur, 118 56.1]
nīlāṃścaiva mahānālān karālānmṛgamātṛkān | [MPur, 118 56.2]
sadaṃṣṭrārāmasarabhān krauñcākārakaśambarān | [MPur, 118 57.1]
karālānkṛtamālāṃśca kālapucchāṃśca toraṇān | [MPur, 118 57.2]
daṃṣṭrānkhaḍgānvarāhāṃśca turaṃgānkharagardabhān | [MPur, 118 58.1]
etān adviṣṭānmadreśo viruddhāṃśca parasparam | [MPur, 118 58.2]
aviruddhānvane dṛṣṭvā vismayaṃ paramaṃ yayau | [MPur, 118 59.1]
taccāśramapadaṃ puṇyaṃ babhūvātreḥ purā nṛpam | [MPur, 118 59.2]
tatprasādātprabhāyuktaṃ sthāvarairjaṅgamaistathā | [MPur, 118 60.1]
hiṃsanti hi na cānyonyaṃ hiṃsakāstu parasparam | [MPur, 118 60.2]
kravyādāḥ prāṇinastatra sarve kṣīraphalāśanāḥ | [MPur, 118 61.1]
nirmitāstatra cātyarthamatriṇā sumahātmanā | [MPur, 118 61.2]
śailānitambadeśeṣu nyavasacca svayaṃ nṛpaḥ | [MPur, 118 62.1]
payaḥ kṣaranti te divyam amṛtasvādukaṇṭakam | [MPur, 118 62.2]
kvacidrājanmahiṣyaśca kvacidājāśca sarvaśaḥ | [MPur, 118 63.1]
śilāḥ kṣīreṇa sampūrṇā dadhnā cānyatra vā bahiḥ | [MPur, 118 63.2]
saṃpaśyanparamāṃ prītimavāpa vasudhādhipaḥ | [MPur, 118 64.1]
sarāṃsi tatra divyāni nadyaśca vimalodakāḥ | [MPur, 118 64.2]
praṇālikāni coṣṇāni śītalāni ca bhāgaśaḥ | [MPur, 118 65.1]
kandarāṇi ca śailasya susevyāni pade pade | [MPur, 118 65.2]
himapāto na tatrāsti samantāt pañcayojanam | [MPur, 118 66.1]
upatyakā suśailasya śikharasya na vidyate | [MPur, 118 66.2]
tatrāsti rājañchikharaṃ parvatendrasya pāṇḍuram | [MPur, 118 67.1]
himapātaṃ ghanā yatra kurvanti sahitāḥ sadā | [MPur, 118 67.2]
tatrāsti cāparaṃ śṛṅgaṃ yatra toyaghanā ghanāḥ | [MPur, 118 68.1]
nityamevābhivarṣanti śilābhiḥ śiravaraṃ varam | [MPur, 118 68.2]
tadāśramaṃ manohāri yatra kāmadharā dharā | [MPur, 118 69.1]
suramukhyopayogitvācchākhināṃ saphalāḥ phalāḥ | [MPur, 118 69.2]
sadopagītabhramarasurastrīsevitaṃ param | [MPur, 118 70.1]
sarvapāpakṣayakaraṃ śailasyeva prahārakam | [MPur, 118 70.2]
vānaraiḥ krīḍamānaiśca deśāddeśānnarādhipa | [MPur, 118 71.1]
himapuñjāḥ kṛtāstatra candrabimbasamaprabhāḥ | [MPur, 118 71.2]
tadāśramaṃ samantācca himasaṃruddhakandaraiḥ | [MPur, 118 72.1]
śailavāṭaiḥ parivṛtamagamyaṃ manujaiḥ sadā | [MPur, 118 72.2]
pūrvārādhitabhāvo'sau mahārājaḥ purūravāḥ | [MPur, 118 73.1]
tadāśramapadaṃ prāpto devadevaprasādataḥ | [MPur, 118 73.2]
tadāśramaṃ śramaśamanaṃ manoharaṃ manoharaiḥ kusumaśatairalaṃkṛtam | [MPur, 118 74.1]
kṛtaṃ svayaṃ ruciramathātriṇā śubhaṃ śubhāvahaṃ ca hi dadṛśe sa madrarāṭ | [MPur, 118 74.2]
{MPur, 119}
sūta uvāca | [MPur, 119 1.1]
tatra yau tau mahāśṛṅgau mahāvarṇau mahāhimau | [MPur, 119 1.2]
tṛtīyaṃ tu tayormadhye śṛṅgamatyantamucchritam | [MPur, 119 1.3]
nityātaptaśilājātaṃ sadābhraparivarjitam | [MPur, 119 2.1]
tasyādhastādvṛkṣagaṇe diśāṃ bhāge ca paścime | [MPur, 119 2.2]
jātīlatāparikṣiptaṃ vivaraṃ cārudarśanam | [MPur, 119 3.1]
dṛṣṭvaiva kautukāviṣṭastaṃ viveśa mahīpatiḥ | [MPur, 119 3.2]
tamasā cātinibiḍaṃ nalvamātraṃ susaṃkaṭam | [MPur, 119 4.1]
nalvamātramatikramya svaprabhābharaṇojjvalam | [MPur, 119 4.2]
tam ucchritam athātyantaṃ gambhīraṃ parivartulam | [MPur, 119 5.1]
na tatra sūryastapati na virājati candramāḥ | [MPur, 119 5.2]
tathāpi divasākāraṃ prakāśaṃ tadaharniśam | [MPur, 119 6.1]
krośādhikaparīmāṇaṃ sarasā ca virājitam | [MPur, 119 6.2]
samantāt sarasastasya śailalagnā tu vedikā | [MPur, 119 7.1]
sauvarṇai rājatairvṛkṣairvidrumairupaśobhitam | [MPur, 119 7.2]
nānāmāṇikyakusumaiḥ suprabhābharaṇojjvalaiḥ | [MPur, 119 8.1]
tasminsarasi padmāni padmarāgacchadāni tu | [MPur, 119 8.2]
vajrakesarajālāni sugandhīni tathā yutam | [MPur, 119 9.1]
pattrair marakatair nīlair vaiḍūryasya mahīpate | [MPur, 119 9.2]
karṇikāśca tathā teṣāṃ jātarūpasya pārthiva | [MPur, 119 10.1]
tasminsarasi yā bhūmirna sā vajrasamākulā | [MPur, 119 10.2]
nānāratnairupacitā jalajānāṃ samāśrayaḥ | [MPur, 119 11.1]
kapardikānāṃ śuktīnāṃ śaṅkhānāṃ ca mahīpate | [MPur, 119 11.2]
makarāṇāṃ ca matsyānāṃ caṇḍānāṃ kacchapaiḥ saha | [MPur, 119 12.1]
tatra marakatakhaṇḍāni vajrāṇāṃ ca sahasraśaḥ | [MPur, 119 12.2]
padmarāgendranīlāni mahānīlāni pārthiva | [MPur, 119 13.1]
puṣparāgāṇi sarvāṇi tathā karkoṭakāni ca | [MPur, 119 13.2]
tutthakasya tu khaṇḍāni tathā śeṣasya bhāgaśaḥ | [MPur, 119 14.1]
rājāvartasya mukhyasya rucirākṣasya cāpyatha | [MPur, 119 14.2]
sūryendukāntayaścaiva nīlo varṇāntimaśca yaḥ | [MPur, 119 15.1]
jyotīrasasya ramyasya syamantasya ca bhāgaśaḥ | [MPur, 119 15.2]
suroragavalakṣāṇāṃ sphaṭikasya tathaiva ca | [MPur, 119 16.1]
gomedapittakānāṃ ca dhūlīmarakatasya ca | [MPur, 119 16.2]
vaiḍūryasaugandhikayostathā rājamaṇernṛpa | [MPur, 119 17.1]
vajrasyaiva ca mukhyasya tathā brahmamaṇerapi | [MPur, 119 17.2]
muktāphalāni muktānāṃ tārāvigrahadhāriṇām | [MPur, 119 18]
sukhoṣṇaṃ caiva tattoyaṃ snānācchītavināśanam | [MPur, 119 19.1]
vaiḍūryasya śilā madhye sarasastasya śobhanā | [MPur, 119 19.2]
pramāṇena tathā sā ca dve ca rājandhanuḥśate | [MPur, 119 20.1]
caturasrā tathā ramyā tapasā nirmitātriṇā | [MPur, 119 20.2]
biladvārasamo deśo yatra yatra hiraṇmayaḥ | [MPur, 119 21.1]
pradeśaḥ sa tu rājendra dvīpe tasminmanohare | [MPur, 119 21.2]
tathā puṣkariṇī ramyā tasminrājañśilātale | [MPur, 119 22.1]
suśītāmalapānīyā jalajaiśca virājitā | [MPur, 119 22.2]
ākāśapratimā rājaṃścaturasrā manoharā | [MPur, 119 23.1]
tasyāstadudakaṃ svādu laghu śītaṃ sugandhikam | [MPur, 119 23.2]
na kṣiṇoti yathā kaṇṭhaṃ kukṣiṃ nāpūrayatyapi | [MPur, 119 24.1]
tṛptiṃ vidhatte paramāṃ śarīre ca mahatsukham | [MPur, 119 24.2]
madhye tu tasyāḥ prāsādaṃ nirmitaṃ tapasātriṇā | [MPur, 119 25.1]
rukmasetupraveśāntaṃ sarvaratnamayaṃ śubham | [MPur, 119 25.2]
śaśāṅkaraśmeḥ saṃkāśaṃ prāsādaṃ rājataṃ hitam | [MPur, 119 26.1]
ramyavaiḍūryasopānaṃ vidrumāmalasārakam | [MPur, 119 26.2]
indranīlamahāstambhaṃ marakatāsaktavedikam | [MPur, 119 27.1]
vajrāṃśujālaiḥ sphuritaṃ ramyaṃ dṛṣṭimanoramam | [MPur, 119 27.2]
prāsāde tatra bhagavāndevadevo janārdanaḥ | [MPur, 119 28.1]
bhogibhogāvalīsuptaḥ sarvālaṃkārabhūṣitaḥ | [MPur, 119 28.2]
jānunākuñcitastveko devadevasya cakriṇaḥ | [MPur, 119 29.1]
phaṇīndrasaṃniviṣṭo'ṅghrirdvitīyaśca tathānagha | [MPur, 119 29.2]
lakṣayutsaṅgagato 'ṅghristu śeṣabhogapraśāyinaḥ | [MPur, 119 30.1]
phaṇīndrabhogasaṃnyastabāhuḥ keyūrabhūṣaṇaḥ | [MPur, 119 30.2]
aṅgulīpṛṣṭhavinyastadevaśīrṣadharaṃ bhujam | [MPur, 119 31.1]
ekaṃ vai devadevasya dvitīyaṃ tu prasāritam | [MPur, 119 31.2]
samākuñcitajānusthamaṇibandhena śobhitam | [MPur, 119 32.1]
kiṃcidākuñcitaṃ caiva nābhideśakarasthitam | [MPur, 119 32.2]
tṛtīyaṃ tu bhujaṃ tasya caturthaṃ tu tathā śṛṇu | [MPur, 119 33.1]
āttasaṃtānakusumaṃ ghrāṇadeśānusarpiṇam | [MPur, 119 33.2]
lakṣmyā saṃvāhyamānāṅghriḥ padmapattranibhaiḥ karaiḥ | [MPur, 119 34.1]
saṃtānamālāmukuṭaṃ hārakeyūrabhūṣitam | [MPur, 119 34.2]
bhūṣitaṃ ca tathā devamaṅgadairaṅgulīyakaiḥ | [MPur, 119 35.1]
phaṇīndraphaṇivyastacāruratnaśikhojjvalam | [MPur, 119 35.2]
ajñātavastucaritaṃ pratiṣṭhitam athātriṇā | [MPur, 119 36.1]
siddhānupūjyaṃ satataṃ saṃtānakusumārcitam | [MPur, 119 36.2]
divyagandhānuliptāṅgaṃ divyadhūpena dhūpitam | [MPur, 119 37.1]
surasaiḥ suphalairhṛdyaiḥ siddhairupahṛtaiḥ sadā | [MPur, 119 37.2]
śobhitottamapārśvaṃ taṃ devamutpalaśīrṣakam | [MPur, 119 38.1]
tataḥ sammukham udvīkṣya vavande sa narādhipaḥ | [MPur, 119 38.2]
jānubhyāṃ śirasā caiva gatvā bhūmiṃ yathāvidhi | [MPur, 119 39.1]
nāmnāṃ sahasreṇa tadā tuṣṭāva madhusūdanam | [MPur, 119 39.2]
pradakṣiṇamatho cakre sa tūtthāya punaḥ punaḥ | [MPur, 119 40.1]
ramyamāyatanaṃ dṛṣṭvā tatrovāsāśrame punaḥ | [MPur, 119 40.2]
bilādbahirguhāṃ kāṃcidāśritya sumanoharām | [MPur, 119 41.1]
tapaścakāra tatraiva pūjayanmadhusūdanam | [MPur, 119 41.2]
nānāvidhaistathā puṣpaiḥ phalamūlaiḥ sagorasaiḥ | [MPur, 119 42.1]
nityaṃ triṣavaṇasnāyī vahnipūjāparāyaṇaḥ | [MPur, 119 42.2]
devavāpījalaiḥ kurvansatataṃ prāṇadhāraṇam | [MPur, 119 43.1]
sarvāhāraparityāgaṃ kṛtvā tu manujeśvaraḥ | [MPur, 119 43.2]
anāstṛtaguhāśāyī kālaṃ nayati pārthivaḥ | [MPur, 119 44.1]
tyaktāhārakriyaścaiva kevalaṃ toyato nṛpaḥ | [MPur, 119 44.2]
na tasya glānimāyāti śarīraṃ ca tadadbhutam | [MPur, 119 44.3]
evaṃ sa rājā tapasi prasaktaḥ sampūjayandevavaraṃ sadaiva | [MPur, 119 45.1]
tatrāśrame kālamuvāsa kaṃcitsvargopame duḥkham avindamānaḥ | [MPur, 119 45.2]
{MPur, 120}
sa tvāśramapade ramye tyaktāhāraparicchadaḥ | [MPur, 120 1.1]
krīḍāvihāraṃ gandharvaiḥ paśyannapsarasāṃ saha | [MPur, 120 1.2]
kṛtvā puṣpoccayaṃ bhūri granthayitvā tathā srajaḥ | [MPur, 120 2.1]
agraṃ nivedya devāya gandharvebhyastadā dadau | [MPur, 120 2.2]
puṣpoccayaprasaktānāṃ krīḍantīnāṃ yathāsukham | [MPur, 120 3.1]
ceṣṭā nānāvidhākārāḥ paśyannapi na paśyati | [MPur, 120 3.2]
kācitpuṣpoccaye saktā latājālena veṣṭitā | [MPur, 120 4.1]
sakhījanena saṃtyaktā kāntenābhisamujhitā | [MPur, 120 4.2]
kācitkamalagandhābhā niḥśvāsapavanāhṛtaiḥ | [MPur, 120 5.1]
madhupairākulamukhī kāntena parimocitā | [MPur, 120 5.2]
makarandasabhākrāntanayanā kācidaṅganā | [MPur, 120 6.1]
kāntaniḥśvāsavātena nīrajaskakṛtekṣaṇā | [MPur, 120 6.2]
kācid uccīya puṣpāṇi dadau kāntasya bhāminī | [MPur, 120 7.1]
kāntasaṃgrathitaiḥ puṣpai rarāja kṛtaśekharā | [MPur, 120 7.2]
uccīya svayam udgrathya kāntena kṛtaśekharā | [MPur, 120 8.1]
kṛtakṛtyamivātmānaṃ mene manmathavardhinī | [MPur, 120 8.2]
astvasmingahane kuñje viśiṣṭakusumā latā | [MPur, 120 9.1]
kācidevaṃ raho nītā ramaṇena riraṃsunā | [MPur, 120 9.2]
kāntasaṃnāmitalatā kusumāni vicinvatī | [MPur, 120 10.1]
sarvābhyaḥ kācidātmānaṃ mene sarvaguṇādhikam | [MPur, 120 10.2]
kāścitpaśyati bhūpālaṃ nalinīṣu pṛthakpṛthak | [MPur, 120 11.1]
krīḍamānāstu gandharvairdevarāmā manoramāḥ | [MPur, 120 11.2]
kācid ātāḍayat kāntamudakena śucismitā | [MPur, 120 12.1]
tāḍyamānātha kāntena prītiṃ kācidupāyayau | [MPur, 120 12.2]
kāntaṃ ca tāḍayāmāsa jātakhedā varāṅganā | [MPur, 120 13.1]
adṛśyata varārohā śvāsanṛtyatpayodharā | [MPur, 120 13.2]
kāntāmbutāḍanākṛṣṭakeśapāśanibandhanā | [MPur, 120 14.1]
keśākulamukhī bhāti madhupairiva padminī | [MPur, 120 14.2]
svacakṣuḥsadṛśaiḥ puṣpaiḥ saṃchanne nalinīvane | [MPur, 120 15.1]
channā kācic cirātprāptā kāntenānviṣya yatnataḥ | [MPur, 120 15.2]
snātā śītāpadeśena kācitprāhāṅganā bhṛśam | [MPur, 120 16.1]
ramaṇāliṅganaṃ cakre mano'bhilaṣitaṃ ciram | [MPur, 120 16.2]
jalārdravasanaṃ sūkṣmamaṅgalīnaṃ śucismitā | [MPur, 120 17.1]
dhārayantī janaṃ cakre kācit tatra samanmatham | [MPur, 120 17.2]
kaṇṭhamālyaguṇaiḥ kācitkāntena kṛṣyatāmbhasi | [MPur, 120 18.1]
truṭyatsragdāmapatitaṃ ramaṇaṃ prāhasacciram | [MPur, 120 18.2]
kācidbhugnā sakhīdattajānudeśe nakhakṣatā | [MPur, 120 19.1]
saṃbhrāntā kāntaśaraṇaṃ magnā kācidgatā ciram | [MPur, 120 19.2]
kācitpṛṣṭhakṛtādityā keśanistoyakāriṇī | [MPur, 120 20.1]
śilātalagatā bhartrā dṛṣṭā kāmārtacakṣuṣā | [MPur, 120 20.2]
kṛttamālyaṃ vilulitaṃ saṃkrāntakucakuṅkumam | [MPur, 120 21.1]
ratikrīḍitakānteva rarāja tatsarodakam | [MPur, 120 21.2]
susnātadevagandharvadevarāmāgaṇena ca | [MPur, 120 22.1]
pūjyamānaṃ ca dadṛśe devadevaṃ janārdanam | [MPur, 120 22.2]
kvacic ca dadṛśe rājā latāgṛhagatāḥ striyaḥ | [MPur, 120 23.1]
maṇḍayantīḥ svagātrāṇi kāntasaṃnyastamānasāḥ | [MPur, 120 23.2]
kācid ādarśanakarā vyagrā dūtīmukhodgatam | [MPur, 120 24.1]
śṛṇvatī kāntavacanamadhikā tu tathā babhau | [MPur, 120 24.2]
kācit satvaritā dūtyā bhūṣaṇānāṃ viparyayam | [MPur, 120 25.1]
kurvāṇā naiva bubudhe manmathāviṣṭacetanā | [MPur, 120 25.2]
vāyununnātisurabhikusumotkaramaṇḍite | [MPur, 120 26.1]
kācitpibantī dadṛśe maireyaṃ nīlaśādvale | [MPur, 120 26.2]
pāyayāmāsa ramaṇaṃ svayaṃ kācidvarāṅganā | [MPur, 120 27.1]
kācitpapau varārohā kāntapāṇisamarpitam | [MPur, 120 27.2]
kācitsvanetracapalanīlotpalayutaṃ payaḥ | [MPur, 120 28.1]
pītvā papraccha ramaṇaṃ kva gate te mamotpale | [MPur, 120 28.2]
tvayaiva pītau tau nūnamityuktā ramaṇena sā | [MPur, 120 29.1]
tathā viditvā mugdhatvādbabhūva vrīḍitā bhṛśam | [MPur, 120 29.2]
kācitkāntārpitaṃ subhrūḥ kāntapītāvaśeṣitam | [MPur, 120 30.1]
saviśeṣarasaṃ pānaṃ papau manmathavardhanam | [MPur, 120 30.2]
āpānagoṣṭhīṣu tathā tāsāṃ sa narapuṃgavaḥ | [MPur, 120 31.1]
śuśrāva vividhaṃ gītaṃ tantrīsvaravimiśritam | [MPur, 120 31.2]
pradoṣasamaye tāśca devadevaṃ janārdanam | [MPur, 120 32.1]
rājansadopanṛtyanti nānāvādyapuraḥsarāḥ | [MPur, 120 32.2]
yāmamātre gate rātrau vinirgatya guhāmukhāt | [MPur, 120 33.1]
āvasansaṃyutāḥ kāntaiḥ pararddhiracitāṃ guhām | [MPur, 120 33.2]
nānāgandhānvitalatāṃ nānāgandhasugandhinīm | [MPur, 120 34.1]
nānāvicitraśayanāṃ kusumotkaramaṇḍitām | [MPur, 120 34.2]
evam apsarasāṃ paśyankrīḍitāni sa parvate | [MPur, 120 35.1]
tapastepe mahārājankeśavārpitamānasaḥ | [MPur, 120 35.2]
tamūcurnṛpatiṃ gatvā gandharvāpsarasāṃ gaṇāḥ | [MPur, 120 36.1]
rājansvargopamaṃ deśamimaṃ prāpto'syariṃdama | [MPur, 120 36.2]
vayaṃ hi te pradāsyāmo manasaḥ kāṅkṣitānvarān | [MPur, 120 37.1]
tānādāya gṛhaṃ gaccha tiṣṭheha yadi vā punaḥ | [MPur, 120 37.2]
rājovāca | [MPur, 120 38.1]
amoghadarśanāḥ sarve bhavantastvamitaujasaḥ | [MPur, 120 38.2]
varaṃ vitaratādyaiva prasādaṃ madhusūdanāt | [MPur, 120 38.3]
evamastvityathoktastaiḥ sa tu rājā purūravāḥ | [MPur, 120 39.1]
tatrovāsa sukhī māsaṃ pūjayāno janārdanam | [MPur, 120 39.2]
priya eva sadaivāsīdgandharvāpsarasāṃ nṛpaḥ | [MPur, 120 40.1]
tutoṣa sa jano rājñastasyālaulyena karmaṇā | [MPur, 120 40.2]
māsasya madhye sa nṛpaḥ praviṣṭastadāśramaṃ ratnasahasracitram | [MPur, 120 41.1]
toyāśanastatra hyuvāsa māsaṃ yāvatsitānto nṛpa phālgunasya | [MPur, 120 41.2]
phālgunāmalapakṣānte rājā svapne purūravāḥ | [MPur, 120 42.1]
tasyaiva devadevasya śrutavāngaditaṃ śubham | [MPur, 120 42.2]
rātryāmasyāṃ vyatītāyāmatriṇā tvaṃ sameṣyasi | [MPur, 120 43.1]
tena rājansamāgamya kṛtakṛtyo bhaviṣyasi | [MPur, 120 43.2]
svapnamevaṃ sa rājarṣir dṛṣṭvā devendravikramaḥ | [MPur, 120 44.1]
pratyūṣakāle vidhivatsnātaḥ sa prayatendriyaḥ | [MPur, 120 44.2]
kṛtakṛtyo yathākāmaṃ pūjayitvā janārdanam | [MPur, 120 45.1]
dadarśātriṃ muniṃ rājā pratyakṣaṃ tapasāṃ nidhim | [MPur, 120 45.2]
svapnaṃ tu devadevasya nyavedayata dhārmikaḥ | [MPur, 120 46.1]
tataḥ śuśrāva vacanaṃ devatānāṃ samīritam | [MPur, 120 46.2]
evametanmahīpāla nātra kāryā vicāraṇā | [MPur, 120 47.1]
evaṃ prasādaṃ samprāpya devadevājjanārdanāt | [MPur, 120 47.2]
kṛtadevārcano rājā tathā hutahutāśanaḥ | [MPur, 120 48.1]
sarvānkāmānavāpto'sau varadānena keśavāt | [MPur, 120 48.2]
{MPur, 121}
sūta uvāca | [MPur, 121 1.1]
tasyāśramasyottaratas tripurāriniṣevitaḥ | [MPur, 121 1.2]
nānāratnamayaiḥ śṛṅgaiḥ kalpadrumasamanvitaiḥ | [MPur, 121 1.3]
madhye himavataḥ pṛṣṭhe kailāso nāma parvataḥ | [MPur, 121 2.1]
tasminnivasati śrīmānkuberaḥ saha guhyakaiḥ | [MPur, 121 2.2]
apsaro'nugupto rājā modate hyalakādhipaḥ | [MPur, 121 3.1]
kailāsapādasambhūtaṃ puṇyaṃ śītajalaṃ śubham | [MPur, 121 3.2]
mandodakaṃ nāma saraḥ payastu dadhisaṃnibham | [MPur, 121 4.1]
tasmāt pravahate divyā nadī mandākinī śubhā | [MPur, 121 4.2]
divyaṃ ca nandanaṃ tatra tasyāstīre mahadvanam | [MPur, 121 5.1]
prāguttareṇa kailāsāddivyaṃ saugandhikaṃ girim | [MPur, 121 5.2]
sarvadhātumayaṃ divyaṃ suvelaṃ parvataṃ prati | [MPur, 121 6.1]
candraprabho nāma giriḥ yaḥ śubhro ratnasaṃnibhaḥ | [MPur, 121 6.2]
tatsamīpe saro divyamacchodaṃ nāma viśrutam | [MPur, 121 7.1]
tasmātprabhavate divyā nadī hyacchodakā śubhā | [MPur, 121 7.2]
tasyāstīre vanaṃ divyaṃ mahaccaitrarathaṃ śubham | [MPur, 121 8.1]
tasmingirau nivasati maṇibhadraḥ sahānugaḥ | [MPur, 121 8.2]
yakṣasenāpatiḥ krūro guhyakaiḥ parivāritaḥ | [MPur, 121 9.1]
puṇyā mandākinī nāma nadī hyacchodakā śubhā | [MPur, 121 9.2]
mahīmaṇḍalamadhye tu praviṣṭe tu mahodadhim | [MPur, 121 10.1]
kailāsadakṣiṇe prācyāṃ śivaṃ sarvauṣadhiṃ girim | [MPur, 121 10.2]
manaḥśilāmayaṃ divyaṃ suvelaṃ parvataṃ prati | [MPur, 121 11.1]
lohito hemaśṛṅgastu giriḥ sūryaprabho mahān | [MPur, 121 11.2]
tasya pāde mahaddivyaṃ lohitaṃ sumahat saraḥ | [MPur, 121 12.1]
tasmātprabhavate puṇyo lauhityaśca nado mahān | [MPur, 121 12.2]
divyāraṇyaṃ viśokaṃ ca tasya tīre mahadvanam | [MPur, 121 13.1]
tasmingirau nivasati yakṣo maṇidharo vaśī | [MPur, 121 13.2]
saumyaiḥ sudhārmikaiścaiva guhyakaiḥ parivāritaḥ | [MPur, 121 14.1]
kailāsātpaścimodīcyāṃ kakudmānauṣadhīgiriḥ | [MPur, 121 14.2]
kakudmati ca rudrasya utpattiśca kakudminaḥ | [MPur, 121 15.1]
tadañjanaṃ traikakudaṃ śailaṃ trikakudaṃ prati | [MPur, 121 15.2]
sarvadhātumayastatra sumahān vaidyuto giriḥ | [MPur, 121 16.1]
tasya pāde mahaddivyaṃ mānasaṃ siddhasevitam | [MPur, 121 16.2]
tasmātprabhavate puṇyā sarayūrlokapāvanī | [MPur, 121 17.1]
yasyāstīre vanaṃ divyaṃ vaibhrājaṃ nāma viśrutam | [MPur, 121 17.2]
kuberānucarastasminprahetitanayo vaśī | [MPur, 121 18.1]
brahmadhātā nivasati rākṣaso'nantavikramaḥ | [MPur, 121 18.2]
kailāsātpaścimāmāśāṃ divyaḥ sarvauṣadhigiriḥ | [MPur, 121 19.1]
varuṇaḥ parvataśreṣṭho rukmadhātuvibhūṣitaḥ | [MPur, 121 19.2]
bhavasya dayitaḥ śrīmānparvato haimasaṃnibhaḥ | [MPur, 121 20.1]
śātakaumbhamayairdivyaiḥ śilājālaiḥ samācitaḥ | [MPur, 121 20.2]
śatasaṅkhyais tāpanīyaiḥ śṛṅgairdivamivollikhan | [MPur, 121 21.1]
śṛṅgavān sumahādivyo durgaḥ śailo mahācitaḥ | [MPur, 121 21.2]
tasmingirau nivasati giriśo dhūmralohitaḥ | [MPur, 121 22.1]
tasya pādātprabhavati śailodaṃ nāma tatsaraḥ | [MPur, 121 22.2]
tasmātprabhavate puṇyā nadī śailodakā śubhā | [MPur, 121 23.1]
sā cakṣusī tayormadhye praviṣṭā paścimodadhim | [MPur, 121 23.2]
astyuttareṇa kailāsācchivaḥ sarvauṣadho giriḥ | [MPur, 121 24.1]
gauraṃ tu parvataśreṣṭhaṃ haritālamayaṃ prati | [MPur, 121 24.2]
hiraṇyaśṛṅgaḥ sumahādivyauṣadhimayo giriḥ | [MPur, 121 25.1]
tasya pāde mahaddivyaṃ saraḥ kāñcanavālukam | [MPur, 121 25.2]
ramyaṃ bindusaro nāma yatra rājā bhagīrathaḥ | [MPur, 121 26.1]
gaṅgārthe sa tu rājarṣiruvāsa bahulāḥ samāḥ | [MPur, 121 26.2]
divaṃ yāsyantu me pūrve gaṅgātoyāplutāsthikāḥ | [MPur, 121 27.1]
tatra tripathagā devī prathamaṃ tu pratiṣṭhitā | [MPur, 121 27.2]
somapādātprasūtā sā saptadhā pravibhajyate | [MPur, 121 28.1]
yūpā maṇimayāstatra vimānāśca hiraṇmayāḥ | [MPur, 121 28.2]
tatreṣṭvā kratubhiḥ siddhaḥ śakraḥ suragaṇaiḥ saha | [MPur, 121 29.1]
divyaśchāyāpathas tatra nakṣatrāṇāṃ tu maṇḍalam | [MPur, 121 29.2]
dṛśyate bhāsurā rātrau devī tripathagā tu sā | [MPur, 121 30.1]
antarikṣaṃ divaṃ caiva bhāvayitvā bhuvaṃ gatā | [MPur, 121 30.2]
bhavottamāṅge patitā saṃruddhā yogamāyayā | [MPur, 121 31.1]
tasyā ye bindavaḥ kecitkruddhāyāḥ patitā bhuvi | [MPur, 121 31.2]
kṛtaṃ tu tairbahusarastato bindusaraḥ smṛtam | [MPur, 121 32.1]
tatastasyā niruddhāyā bhavena sahasā ruṣā | [MPur, 121 32.2]
jñātvā tasyā hyabhiprāyaṃ krūraṃ devyāścikīrṣitam | [MPur, 121 33.1]
bhittvā viśāmi pātālaṃ srotasā gṛhya śaṃkaram | [MPur, 121 33.2]
kuberānucarā hyete catvārastatsamāśritāḥ | [MPur, 121 63.1]
evameva tu vijñeyā siddhiḥ parvatavāsinām | [MPur, 121 63.2]
paraspareṇa dviguṇā dharmataḥ kāmato'rthataḥ | [MPur, 121 64.1]
hemakūṭasya pṛṣṭhe tu sarpāṇāṃ tatsaraḥ smṛtam | [MPur, 121 64.2]
sarasvatī prabhavati tasmājjyotiṣmatī tu yā | [MPur, 121 65.1]
avagāḍhe hyubhayataḥ samudrau pūrvapaścimau | [MPur, 121 65.2]
saro viṣṇupadaṃ nāma niṣadhe parvatottame | [MPur, 121 66.1]
yasmādagre prabhavati gandharvānukule ca te | [MPur, 121 66.2]
meroḥ pārśvātprabhavati hradaścandraprabho mahān | [MPur, 121 67.1]
jambūścaiva nadī puṇyā yasyāṃ jāmbūnadaṃ smṛtam | [MPur, 121 67.2]
payodastu hrado nīlaḥ sa śubhraḥ puṇḍarīkavān | [MPur, 121 68.1]
puṇḍarīkātpayodācca tasmād dve samprasūyatām | [MPur, 121 68.2]
sarasastu sarastvetat smṛtamuttaramānasam | [MPur, 121 69.1]
mṛgyā ca mṛgakāntā ca tasmād dve samprasūyatām | [MPur, 121 69.2]
hradāḥ kuruṣu vikhyātāḥ padmamīnakulākulāḥ | [MPur, 121 70.1]
nāmnā te vai jayā nāma dvādaśodadhisaṃnibhāḥ | [MPur, 121 70.2]
tebhyaḥ śāntī ca madhvī ca dve nadyau samprasūyatām | [MPur, 121 71.1]
kimpuruṣādyāni yānyaṣṭau teṣu devo na varṣati | [MPur, 121 71.2]
udbhidānyudakānyatra pravahanti saridvarāḥ | [MPur, 121 72.1]
balāhakaśca ṛṣabho cakro maināka eva ca | [MPur, 121 72.2]
viniviṣṭāḥ pratidiśaṃ nimagnā lavaṇāmbudhim | [MPur, 121 73.1]
candrakāntastathā droṇaḥ sumahāṃśca śiloccayaḥ | [MPur, 121 73.2]
udagāyatā udīcyāṃ tu avagāḍhā mahodadhim | [MPur, 121 74.1]
cakro badhirakaścaiva tathā nāradaparvataḥ | [MPur, 121 74.2]
pratīcīmāyatāste vai pratiṣṭhāste mahodadhim | [MPur, 121 75.1]
jīmūto drāvaṇaścaiva mainākaścandraparvataḥ | [MPur, 121 75.2]
āyatāste mahāśailāḥ samudraṃ dakṣiṇaṃ prati | [MPur, 121 76.1]
cakramainākayormadhye divi san dakṣiṇāpathe | [MPur, 121 76.2]
tatra saṃvartako nāma so'gniḥ pibati tajjalam | [MPur, 121 77.1]
agniḥ samudravāsastu aurvo'sau vaḍavāmukhaḥ | [MPur, 121 77.2]
ityete parvatāviṣṭāś catvāro lavaṇodadhim | [MPur, 121 78.1]
chidyamāneṣu pakṣeṣu purā indrasya vai bhayāt | [MPur, 121 78.2]
teṣāṃ tu dṛśyate candre śukle kṛṣṇe samāplutiḥ | [MPur, 121 79.1]
te bhāratasya varṣasya bhedā yena prakīrtitāḥ | [MPur, 121 79.2]
ihoditasya dṛśyante anye tvanyatra coditāḥ | [MPur, 121 80.1]
uttarottarameteṣāṃ varṣam udricyate guṇaiḥ | [MPur, 121 80.2]
ārogyāyuḥpramāṇābhyāṃ dharmataḥ kāmato'rthataḥ | [MPur, 121 81.1]
samanvitāni bhūtāni teṣu varṣeṣu bhāgaśaḥ | [MPur, 121 81.2]
vasanti nānājātīni teṣu sarveṣu tāni vai | [MPur, 121 82.1]
ityetaddhārayadviśvaṃ pṛthvī jagadidaṃ sthitā | [MPur, 121 82.2]
{MPur, 122}
sūta uvāca | [MPur, 122 1.1]
śākadvīpasya vakṣyāmi yathāvadiha niścayam | [MPur, 122 1.2]
kathyamānaṃ nibodha tvaṃ śākaṃ dvīpaṃ dvijottamāḥ | [MPur, 122 1.3]
jambūdvīpasya vistārāddviguṇastasya vistaraḥ | [MPur, 122 2.1]
vistārāttriguṇaścāpi pariṇāhaḥ samantataḥ | [MPur, 122 2.2]
tenāvṛtaḥ samudro'yaṃ dvīpena lavaṇodadhiḥ | [MPur, 122 3.1]
tatra puṇyā janapadāścirācca mriyate janaḥ | [MPur, 122 3.2]
kuta eva ca durbhikṣaṃ kṣamātejoyuteṣviha | [MPur, 122 4.1]
tatrāpi parvatāḥ śubhrāḥ saptaiva maṇibhūṣitāḥ | [MPur, 122 4.2]
śākadvīpādiṣu tveṣu sapta sapta nagās triṣu | [MPur, 122 5.1]
ṛjvāyatāḥ pratidiśaṃ niviṣṭā varṣaparvatāḥ | [MPur, 122 5.2]
ratnākarādināmānaḥ sānumanto mahācitāḥ | [MPur, 122 6.1]
samoditāḥ pratidiśaṃ dvīpavistāramānataḥ | [MPur, 122 6.2]
ubhayatrāvagāḍhau ca lavaṇakṣīrasāgarau | [MPur, 122 7.1]
śākadvīpe tu vakṣyāmi sapta divyānmahācalān | [MPur, 122 7.2]
devarṣigandharvayutaḥ prathamo merurucyate | [MPur, 122 8.1]
prāgāyataḥ sa sauvarṇa udayo nāma parvataḥ | [MPur, 122 8.2]
tatra meghāstu vṛṣṭyarthaṃ prabhavantyapayānti ca | [MPur, 122 9.1]
tasyāpareṇa sumahāñjaladhāro mahāgiriḥ | [MPur, 122 9.2]
sa vai candraḥ samākhyātaḥ sarvauṣadhisamanvitaḥ | [MPur, 122 10.1]
tasmānnityamupādatte vāsavaḥ paramaṃ jalam | [MPur, 122 10.2]
nārado nāma caivokto durgaśailo mahācitaḥ | [MPur, 122 11.1]
tatrācalau samutpannau pūrvaṃ nāradaparvatau | [MPur, 122 11.2]
tasyāpareṇa sumahāñśyāmo nāma mahāgiriḥ | [MPur, 122 12.1]
yatra śyāmatvamāpannāḥ prajāḥ pūrvamimāḥ kila | [MPur, 122 12.2]
sa eva dundubhirnāma śyāmaparvatasaṃnibhaḥ | [MPur, 122 13.1]
śabdamṛtyuḥ purā tasmindundubhistāḍitaḥ suraiḥ | [MPur, 122 13.2]
ratnamālāntaramayaḥ śālmalaścāntarālakṛt | [MPur, 122 14.1]
tasyāpareṇa rajato mahānasto giriḥ smṛtaḥ | [MPur, 122 14.2]
sa vai somaka ityukto devairyatrāmṛtaṃ purā | [MPur, 122 15.1]
saṃbhṛtaṃ ca hṛtaṃ caiva māturarthe garutmatā | [MPur, 122 15.2]
tasyāpare cāmbikeyaḥ sumanāścaiva sa smṛtaḥ | [MPur, 122 16.1]
hiraṇyākṣo varāheṇa tasmiñchaile niṣūditaḥ | [MPur, 122 16.2]
āmbikeyātparo ramyaḥ sarvauṣadhiniṣevitaḥ | [MPur, 122 17.1]
vibhrājastu samākhyātaḥ sphāṭikastu mahāngiriḥ | [MPur, 122 17.2]
yasmādvibhrājate vahnirvibhrājastena sa smṛtaḥ | [MPur, 122 18.1]
saiveha keśavetyukto yato vāyuḥ pravāti ca | [MPur, 122 18.2]
teṣāṃ varṣāṇi vakṣyāmi parvatānāṃ dvijottamāḥ | [MPur, 122 19.1]
śṛṇudhvaṃ nāmatastāni yathāvadanupūrvaśaḥ | [MPur, 122 19.2]
dvināmānyeva varṣāṇi yathaiva girayastathā | [MPur, 122 20.1]
udayasyodayaṃ varṣaṃ jaladhāreti viśrutam | [MPur, 122 20.2]
nāmnā gatabhayaṃ nāma varṣaṃ tatprathamaṃ smṛtam | [MPur, 122 21.1]
dvitīyaṃ jaladhārasya sukumāramiti smṛtam | [MPur, 122 21.2]
tadeva śaiśiraṃ nāma varṣaṃ tatparikīrtitam | [MPur, 122 22.1]
nāradasya ca kaumāraṃ tadeva ca sukhodayam | [MPur, 122 22.2]
śyāmaparvatavarṣaṃ tad anīcakam iti smṛtam | [MPur, 122 23.1]
ānandakamiti proktaṃ tadeva munibhiḥ śubham | [MPur, 122 23.2]
somakasya śubhaṃ varṣaṃ vijñeyaṃ kusumotkaram | [MPur, 122 24.1]
tadevāsitam ityuktaṃ varṣaṃ somakasaṃjñitam | [MPur, 122 24.2]
āmbikeyasya mainākaṃ kṣemakaṃ caiva tatkṛtam | [MPur, 122 25.1]
kesaraḥ parvatasyāpi mahādrumamiti smṛtam | [MPur, 122 25.2]
tadeva dhavamityuktaṃ varṣaṃ vibhrājasaṃjñitam | [MPur, 122 25.3]
dvīpasya pariṇāhaṃ ca hrasvadīrghatvameva ca | [MPur, 122 26.1]
jambūdvīpena saṃkhyātaṃ tasya madhye vanaspatiḥ | [MPur, 122 26.2]
śāko nāma mahāvṛkṣaḥ prajāstasya mahānugāḥ | [MPur, 122 27.1]
eteṣu devagandharvāḥ siddhāśca saha cāraṇaiḥ | [MPur, 122 27.2]
viharanti ramante ca dṛśyamānāśca taiḥ saha | [MPur, 122 28.1]
tatra puṇyā janapadāścāturvarṇyasamanvitāḥ | [MPur, 122 28.2]
teṣu nadyaśca saptaiva prativarṣaṃ samudragāḥ | [MPur, 122 29.1]
dvināmnā caiva tāḥ sarvā gaṅgāḥ saptavidhāḥ smṛtāḥ | [MPur, 122 29.2]
prathamā sukumārīti gaṅgā śivajalā śubhā | [MPur, 122 30.1]
munitaptā ca nāmnaiṣā nadī samparikīrtitā | [MPur, 122 30.2]
sukumārī tapaḥsiddhā dvitīyā nāmataḥ satī | [MPur, 122 31.1]
nandā ca pāvanī caiva tṛtīyā parikīrtitā | [MPur, 122 31.2]
śibikā ca caturthī syāddvividhā ca punaḥ smṛtā | [MPur, 122 32.1]
ikṣuśca pañcamī jñeyā tathaiva ca punaḥ kuhūḥ | [MPur, 122 32.2]
veṇukā cāmṛtā caiva ṣaṣṭhī samparikīrtitā | [MPur, 122 33.1]
sukṛtā ca gabhastī ca saptamī parikīrtitā | [MPur, 122 33.2]
etāḥ sapta mahābhāgāḥ prativarṣaṃ śivodakāḥ | [MPur, 122 34.1]
bhāvayanti janaṃ sarvaṃ śākadvīpanivāsinam | [MPur, 122 34.2]
abhigacchanti tāścānyā nadā nadyaḥ sarāṃsi ca | [MPur, 122 35.1]
bahūdakaparisrāvā yato varṣati vāsavaḥ | [MPur, 122 35.2]
tāsāṃ tu nāmadheyāni parimāṇaṃ tathaiva ca | [MPur, 122 36.1]
na śakyaṃ parisaṃkhyātuṃ puṇyāstāḥ sariduttamāḥ | [MPur, 122 36.2]
tāḥ pibanti sadā hṛṣṭā nadīrjanapadāstu te | [MPur, 122 37.1]
ete śāntabhayāḥ proktāḥ pramodā ye ca vai śivāḥ | [MPur, 122 37.2]
ānandāśca sukhāścaiva kṣemakāśca navaiḥ saha | [MPur, 122 38.1]
varṇāśramācārayutā deśāste sapta viśrutāḥ | [MPur, 122 38.2]
ārogyā balinaścaiva sarve maraṇavarjitāḥ | [MPur, 122 39.1]
avasarpiṇī na teṣvasti ta tathaivotsarpiṇī punaḥ | [MPur, 122 39.2]
na tatrāsti yugāvasthā caturyugakṛtā kvacit | [MPur, 122 40.1]
tretāyugasamaḥ kālastathā tatra pravartate | [MPur, 122 40.2]
śākadvīpādiṣu jñeyaṃ pañcasveteṣu sarvaśaḥ | [MPur, 122 41.1]
deśasya tu vicāreṇa kālaḥ svābhāvikaḥ smṛtaḥ | [MPur, 122 41.2]
na teṣu saṃkaraḥ kaścidvarṇāśramakṛtaḥ kvacit | [MPur, 122 42.1]
dharmasya cāvyabhīcārād ekāntasukhinaḥ prajāḥ | [MPur, 122 42.2]
na teṣu māyā lobho vā īrṣyāsūyā bhayaṃ kutaḥ | [MPur, 122 43.1]
viparyayo na teṣvasti tadvai svābhāvikaṃ smṛtam | [MPur, 122 43.2]
kālo naiva ca teṣvasti na daṇḍo na ca dāṇḍikaḥ | [MPur, 122 44.1]
svadharmeṇa ca dharmajñāste rakṣanti parasparam | [MPur, 122 44.2]
parimaṇḍalastu sumahān dvīpo vai kuśasaṃjñakaḥ | [MPur, 122 45.1]
nadījalaiḥ parivṛtaḥ parvataścābhrasaṃnibhaiḥ | [MPur, 122 45.2]
sarvadhātuvicitraiśca maṇividrumabhūṣitaiḥ | [MPur, 122 46.1]
anyaiśca vividhākārai ramyairjanapadaistathā | [MPur, 122 46.2]
vṛkṣaiḥ puṣpaphalopetaiḥ sarvato dhanadhānyavān | [MPur, 122 47.1]
nityaṃ puṣpaphalopetaḥ sarvaratnasamāvṛtaḥ | [MPur, 122 47.2]
āvṛtaḥ paśubhiḥ sarvairgrāmyāraṇyaiśca sarvaśaḥ | [MPur, 122 48.1]
ānupūrvyātsamāsena kuśadvīpaṃ nibodhata | [MPur, 122 48.2]
atha tṛtīyaṃ vakṣyāmi kuśadvīpaṃ ca kṛtsnaśaḥ | [MPur, 122 49.1]
kuśadvīpena kṣīrodaḥ sarvataḥ parivāritaḥ | [MPur, 122 49.2]
śākadvīpasya vistārāddviguṇena samanvitaḥ | [MPur, 122 50.1]
tatrāpi parvatāḥ sapta vijñeyā ratnayonayaḥ | [MPur, 122 50.2]
ratnākarāstathā nadyasteṣāṃ nāmāni me śṛṇu | [MPur, 122 51.1]
dvināmānaśca te sarve śākadvīpe yathā tathā | [MPur, 122 51.2]
prathamaḥ sūryasaṃkāśaḥ kumudo nāma parvataḥ | [MPur, 122 52.1]
vidrumoccaya ityuktaḥ sa eva ca mahīdharaḥ | [MPur, 122 52.2]
sarvadhātumayaiḥ śṛṅgaiḥ śilājālasamanvitaiḥ | [MPur, 122 53.1]
dvitīyaḥ parvatastatra unnato nāma viśrutaḥ | [MPur, 122 53.2]
hemaparvata ityuktaḥ sa eva ca mahīdharaḥ | [MPur, 122 54.1]
haritālamayaiḥ śṛṅgairdvīpamāvṛtya sarvaśaḥ | [MPur, 122 54.2]
balāhakastṛtīyastu jātyañjanamayo giriḥ | [MPur, 122 55.1]
dyutimānnāmataḥ proktaḥ sa eva ca mahīdharaḥ | [MPur, 122 55.2]
caturthaḥ parvato droṇo yatrauṣadhyo mahāgirau | [MPur, 122 56.1]
viśalyakaraṇī caiva mṛtasaṃjīvanī tathā | [MPur, 122 56.2]
puṣpavānnāma saivoktaḥ parvataḥ sumahācitaḥ | [MPur, 122 57.1]
kaṅkastu pañcamasteṣāṃ parvato nāma sāravān | [MPur, 122 57.2]
kuśeśaya iti proktaḥ punaḥ sa pṛthivīdharaḥ | [MPur, 122 58.1]
divyapuṣpaphalopeto divyavirutsamanvitaḥ | [MPur, 122 58.2]
ṣaṣṭhastu parvatastatra mahiṣo meghasaṃnibhaḥ | [MPur, 122 59.1]
sa eva tu punaḥ prokto harirityabhiviśrutaḥ | [MPur, 122 59.2]
tasminso'gnirnivasati mahiṣo nāma yo'psujaḥ | [MPur, 122 60.1]
saptamaḥ parvatastatra kakudmānsa hi bhāṣate | [MPur, 122 60.2]
mandaraḥ saiva vijñeyaḥ sarvadhātumayaḥ śubhaḥ | [MPur, 122 61.1]
manda ityeṣa yo dhāturapāmarthe prakāśakaḥ | [MPur, 122 61.2]
apāṃ vidāraṇāccaiva mandaraḥ sa nigadyate | [MPur, 122 62.1]
tatra ratnānyanekāni svayaṃ rakṣati vāsavaḥ | [MPur, 122 62.2]
prajāpatimupādāya prajābhyo vidadhatsvayam | [MPur, 122 63.1]
teṣāmantaraviṣkambho dviguṇaḥ samudāhṛtaḥ | [MPur, 122 63.2]
ityete parvatāḥ sapta kuśadvīpe prabhāṣitāḥ | [MPur, 122 64.1]
teṣāṃ varṣāṇi vakṣyāmi saptaiva tu vibhāgaśaḥ | [MPur, 122 64.2]
kumudasya smṛtaḥ śveta unnataśceva sa smṛtaḥ | [MPur, 122 65.1]
unnatasya tu vijñeyaṃ varṣaṃ lohitasaṃjñakam | [MPur, 122 65.2]
veṇumaṇḍalakaṃ caiva tathaiva parikīrtitam | [MPur, 122 66.1]
balāhakasya jīmūtaḥ svairathākāramityapi | [MPur, 122 66.2]
droṇasya harikaṃ nāma lavaṇaṃ ca punaḥ smṛtam | [MPur, 122 67.1]
kaṅkasyāpi kakun nāma dhṛtimaccaiva tatsmṛtam | [MPur, 122 67.2]
mahiṣaṃ mahiṣasyāpi punaścāpi prabhākaram | [MPur, 122 68.1]
kakudminastu tadvarṣaṃ kapilaṃ nāma viśrutam | [MPur, 122 68.2]
etānyapi viśiṣṭāni sapta sapta pṛthakpṛthak | [MPur, 122 69.1]
varṣāṇi parvatāścaiva nadīsteṣu nibodhata | [MPur, 122 69.2]
tatrāpi nadyaḥ saptaiva prativarṣaṃ hi tāḥ smṛtāḥ | [MPur, 122 70.1]
dvināmavatyastāḥ sarvāḥ sarvāḥ puṇyajalāḥ smṛtāḥ | [MPur, 122 70.2]
dhūtapāpā nadī nāma yoniścaiva punaḥ smṛtā | [MPur, 122 71.1]
sītā dvitīyā vijñeyā sā caiva hi niśā smṛtā | [MPur, 122 71.2]
pavitrā tṛtīyā vijñeyā vitṛṣṇāpi ca yā punaḥ | [MPur, 122 72.1]
caturthī hlādinītyuktā candrabhā iti ca smṛtā | [MPur, 122 72.2]
vidyucca pañcamī proktā śuklā caiva vibhāvyate | [MPur, 122 73.1]
puṇḍrā ṣaṣṭhī tu vijñeyā punaścaiva vibhāvarī | [MPur, 122 73.2]
mahatī saptamī proktā punaścaiṣā dhṛtiḥ smṛtā | [MPur, 122 74.1]
anyāstābhyo'pi saṃjātāḥ śataśo'tha sahasraśaḥ | [MPur, 122 74.2]
abhigacchanti tā nadyo yato varṣati vāsavaḥ | [MPur, 122 75.1]
ityeṣa saṃniveśo vaḥ kuśadvīpasya varṇitaḥ | [MPur, 122 75.2]
śākadvīpena vistāraḥ proktastasya sanātanaḥ | [MPur, 122 76.1]
kuśadvīpaḥ samudreṇa ghṛtamaṇḍodakena ca | [MPur, 122 76.2]
sarvataḥ sumahān dvīpaścandravatpariveṣṭitaḥ | [MPur, 122 77.1]
vistārānmaṇḍalāccaiva kṣīrodāddviguṇo mataḥ | [MPur, 122 77.2]
tataḥ paraṃ pravakṣyāmi krauñcadvīpaṃ yathā tathā | [MPur, 122 78.1]
kuśadvīpasya vistārāddviguṇastasya vistaraḥ | [MPur, 122 78.2]
ghṛtodakaḥ samudro vai krauñcadvīpena saṃvṛtaḥ | [MPur, 122 79.1]
cakranemipramāṇena vṛto vṛttena sarvaśaḥ | [MPur, 122 79.2]
tasmindvīpe nagāḥ śreṣṭhā devano girirucyate | [MPur, 122 80.1]
devanātparataścāpi govindo nāma parvataḥ | [MPur, 122 80.2]
govindātparataścāpi krauñcastu prathamo giriḥ | [MPur, 122 81.1]
krauñcātpare pāvanakaḥ pāvanādandhakārakaḥ | [MPur, 122 81.2]
andhakārātpare cāpi devāvṛn nāma parvataḥ | [MPur, 122 82.1]
devāvṛtaḥ pareṇāpi puṇḍarīko mahāngiriḥ | [MPur, 122 82.2]
ete ratnamayāḥ sapta krauñcadvīpasya parvatāḥ | [MPur, 122 83.1]
parasparasya dviguṇo viṣkambho varṣaparvataḥ | [MPur, 122 83.2]
varṣāṇi tasya vakṣyāmi nāmatastu nibodhata | [MPur, 122 84.1]
krauñcasya kuśalo deśo vāmanasya manonugaḥ | [MPur, 122 84.2]
manonugātpare coṣṇāstṛtīyo'pi sa ucyate | [MPur, 122 85.1]
uṣṇātpare pāvanakaḥ pāvanādandhakārakaḥ | [MPur, 122 85.2]
andhakārakadeśāttu munideśastathā paraḥ | [MPur, 122 86.1]
munideśātpare cāpi procyate dundubhisvanaḥ | [MPur, 122 86.2]
siddhacāraṇasaṃkīrṇo gauraprāyaḥ śucirjanaḥ | [MPur, 122 87.1]
śrutāstatraiva nadyastu prativarṣaṃ gatāḥ śubhāḥ | [MPur, 122 87.2]
gaurī kumudvatī caiva saṃdhyā rātrirmanojavā | [MPur, 122 88.1]
khyātī ca puṇḍarīkā ca gaṅgā saptavidhā smṛtā | [MPur, 122 88.2]
tāsāṃ sahasraśaścānyā nadyaḥ pārśvasamīpagāḥ | [MPur, 122 89.1]
abhigacchanti tā nadyo bahulāśca bahūdakāḥ | [MPur, 122 89.2]
teṣāṃ nisargo deśānāmānupūrvyeṇa sarvaśaḥ | [MPur, 122 90.1]
na śakyo vistarādvaktumapi varṣaśatairapi | [MPur, 122 90.2]
sargo yaśca prajānāṃ tu saṃhāro yaśca teṣu vai | [MPur, 122 91.1]
ata ūrdhvaṃ pravakṣyāmi śālmalasya nibodhata | [MPur, 122 91.2]
śālmalo dviguṇo dvīpaḥ krauñcadvīpasya vistarāt | [MPur, 122 92.1]
parivārya samudraṃ tu dadhimaṇḍodakaṃ sthitaḥ | [MPur, 122 92.2]
tatra puṇyā janapadāścirācca mriyate janaḥ | [MPur, 122 93.1]
kuta eva tu durbhikṣaṃ kṣamātejoyutā hi te | [MPur, 122 93.2]
prathamaḥ sūryasaṃkāśaḥ sumanā nāma parvataḥ | [MPur, 122 94.1]
pītastu madhyamaścāsīttataḥ kumbhamayo giriḥ | [MPur, 122 94.2]
nāmnā sarvasukho nāma divyauṣadhisamanvitaḥ | [MPur, 122 95.1]
tṛtīyaścaiva sauvarṇo bhṛṅgapattranibho giriḥ | [MPur, 122 95.2]
sumahān rohito nāma divyo girivaro hi saḥ | [MPur, 122 96.1]
sumanāḥ kuśalo deśaḥ sukhodarkaḥ sukhodayaḥ | [MPur, 122 96.2]
rohito yastṛtīyastu rohiṇo nāma viśrutaḥ | [MPur, 122 97.1]
tatra ratnānyanekāni svayaṃ rakṣati vāsavaḥ | [MPur, 122 97.2]
prajāpatimupādāya prasanno vidadhatsvayam | [MPur, 122 98.1]
na tatra meghā varṣanti śītoṣṇaṃ ca na tadvidham | [MPur, 122 98.2]
varṇāśramāṇāṃ vārttā vā triṣu dvīpeṣu vidyate | [MPur, 122 99.1]
na graho na ca candro'sti īrṣyāsūyā bhayaṃ tathā | [MPur, 122 99.2]
udbhidānyudakānyatra giriprasravaṇāni ca | [MPur, 122 100.1]
bhojanaṃ ṣaḍrasaṃ tatra teṣāṃ svayamupasthitam | [MPur, 122 100.2]
adhamottamaṃ na teṣvasti na lobho na parigrahaḥ | [MPur, 122 101.1]
ārogyabalavantaśca ekāntasukhino narāḥ | [MPur, 122 101.2]
triṃśadvarṣasahasrāṇi mānasīṃ siddhimāsthitāḥ | [MPur, 122 102.1]
sukhamāyuśca rūpaṃ ca dharmaiśvaryaṃ tathaiva ca | [MPur, 122 102.2]
śālmalānteṣu vijñeyaṃ dvīpeṣu triṣu sarvataḥ | [MPur, 122 103.1]
vyākhyātaḥ śālmalāntānāṃ dvīpānāṃ tu vidhiḥ śubhaḥ | [MPur, 122 103.2]
parimaṇḍalastu dvīpasya cakravatpariveṣṭitaḥ | [MPur, 122 104.1]
surodena samudreṇa dviguṇena samanvitaḥ | [MPur, 122 104.2]
{MPur, 123}
sūta uvāca | [MPur, 123 1.1]
gomedakaṃ pravakṣyāmi ṣaṣṭhaṃ dvīpaṃ tapodhanāḥ | [MPur, 123 1.2]
surodakasamudrastu gomedena samāvṛtaḥ | [MPur, 123 1.3]
śālmalasya tu vistārāddviguṇastasya vistaraḥ | [MPur, 123 2.1]
tasmindvīpe tu vijñeyau parvatau dvau samāhitau | [MPur, 123 2.2]
prathamaḥ sumanā nāma jātyañjanamayo giriḥ | [MPur, 123 3.1]
dvitīyaḥ kumudo nāma sarvauṣadhisamanvitaḥ | [MPur, 123 3.2]
śātakaumbhamayaḥ śrīmānvijñeyaḥ sumahācitaḥ | [MPur, 123 4.1]
samudrekṣurasodena vṛto gomedakaśca saḥ | [MPur, 123 4.2]
ṣaṣṭhena tu samudreṇa surodāddviguṇena ca | [MPur, 123 5.1]
dhātakīkumudaścaiva havyaputrau suvistṛtau | [MPur, 123 5.2]
saumanaṃ prathamaṃ varṣaṃ dhātakīkhaṇḍamucyate | [MPur, 123 6.1]
dhātakinaḥ smṛtaṃ tadvai prathamaṃ prathamasya tu | [MPur, 123 6.2]
gomedaṃ yatsmṛtaṃ varṣaṃ nāmnā sarvasukhaṃ tu tat | [MPur, 123 7.1]
kumudasya dvitīyasya dvitīyaṃ kumudaṃ tataḥ | [MPur, 123 7.2]
etau dvau parvatau vṛttau śeṣau sarvasamucchritau | [MPur, 123 8.1]
pūrveṇa tasya dvīpasya sumanāḥ parvataḥ sthitaḥ | [MPur, 123 8.2]
prākpaścimāyataiḥ pādairāsamudrāditi sthitaḥ | [MPur, 123 9.1]
paścārdhe kumudastasya evameva sthitastu vai | [MPur, 123 9.2]
etaiḥ parvatapādaistu sa deśo vai dvidhākṛtaḥ | [MPur, 123 10.1]
dakṣiṇārdhaṃ tu dvīpasya dhātakīkhaṇḍamucyate | [MPur, 123 10.2]
kumudaṃ tūttare tasya dvitīyaṃ varṣamuttamam | [MPur, 123 11.1]
etau janapadau dvau tu gomedasya tu vistṛtau | [MPur, 123 11.2]
ataḥ paraṃ pravakṣyāmi saptamaṃ dvīpamuttamam | [MPur, 123 12.1]
samudrekṣurasaṃ caiva gomedāddviguṇaṃ hi saḥ | [MPur, 123 12.2]
āvṛtya tiṣṭhati dvīpaḥ puṣkaraḥ puṣkarairvṛtaḥ | [MPur, 123 13.1]
puṣkareṇa vṛtaḥ śrīmāṃścitrasānumahāgiriḥ | [MPur, 123 13.2]
kūṭaiścitrairmaṇimayaiḥ śilājālasamudbhavaiḥ | [MPur, 123 14.1]
dvīpasyaiva tu pūrvārdhe citrasānuḥ sthito mahān | [MPur, 123 14.2]
parimaṇḍalasahasrāṇi vistīrṇaḥ saptaviṃśatiḥ | [MPur, 123 15.1]
ūrdhvaṃ sa vai caturviṃśadyojanānāṃ mahābalaḥ | [MPur, 123 15.2]
dvīpārdhasya parikṣiptaḥ paścime mānaso giriḥ | [MPur, 123 16.1]
sthito velāsamīpe tu pūrvacandra ivoditaḥ | [MPur, 123 16.2]
yojanānāṃ sahasrāṇi sārdhaṃ pañcāśaducchritaḥ | [MPur, 123 17.1]
tasya putro mahāvītaḥ paścimārdhasya rakṣitā | [MPur, 123 17.2]
pūrvārdhe parvatasyāpi dvidhā deśastu sa smṛtaḥ | [MPur, 123 18.1]
svādūdakenodadhinā puṣkaraḥ parivāritaḥ | [MPur, 123 18.2]
vistārānmaṇḍalāccaiva gomedāddviguṇena tu | [MPur, 123 19.1]
triṃśadvarṣasahasrāṇi teṣu jīvanti mānavāḥ | [MPur, 123 19.2]
viparyayo na teṣvasti etatsvābhāvikaṃ smṛtam | [MPur, 123 20.1]
ārogyaṃ sukhabāhulyaṃ mānasīṃ siddhimāsthitāḥ | [MPur, 123 20.2]
sukhamāyuśca rūpaṃ ca triṣu dvīpeṣu sarvaśaḥ | [MPur, 123 21.1]
adhamottamau na teṣvāstāṃ tulyāste vīryarūpataḥ | [MPur, 123 21.2]
na tatra vadhyavadhakau nerṣyāsūyā bhayaṃ tathā | [MPur, 123 22.1]
na lobho na ca dambho vā na ca dveṣaḥ parigrahaḥ | [MPur, 123 22.2]
satyānṛte na teṣvāstāṃ dharmādharmau tathaiva ca | [MPur, 123 23.1]
varṇāśramāṇāṃ vārttā ca pāśupālyaṃ vaṇikkṛṣiḥ | [MPur, 123 23.2]
trayīvidyā daṇḍanītiḥ śuśrūṣā daṇḍa eva ca | [MPur, 123 24.1]
na tatra varṣaṃ nadyo vā śītoṣṇaṃ ca na vidyate | [MPur, 123 24.2]
udbhidānyudakāni syurgiriprasravaṇāni ca | [MPur, 123 25.1]
tulyottarakurūṇāṃ tu kālastatra tu sarvadā | [MPur, 123 25.2]
sarvataḥ sukhakālo'sau jarākleśavivarjitaḥ | [MPur, 123 26.1]
sargastu dhātakīkhaṇḍe mahāvīte tathaiva ca | [MPur, 123 26.2]
evaṃ dvīpāḥ samudraistu sapta saptabhirāvṛtāḥ | [MPur, 123 27.1]
dvīpasyānantaro yastu samudrastatsamastu vai | [MPur, 123 27.2]
evaṃ dvīpasamudrāṇāṃ vṛddhirjñeyā parasparam | [MPur, 123 28.1]
apāṃ caiva samudrekātsamudra iti saṃjñitaḥ | [MPur, 123 28.2]
ṛṣadvasantyo varṣeṣu prajā yatra caturvidhāḥ | [MPur, 123 29.1]
ṛṣiratyeva ramaṇe varṣantvetena teṣu vai | [MPur, 123 29.2]
udayatīndau pūrve tu samudraḥ pūryate sadā | [MPur, 123 30.1]
prakṣīyamāne bahule kṣīyate'stamite ca vai | [MPur, 123 30.2]
āpūryamāṇo hyudadhirātmanaivābhipūryate | [MPur, 123 31.1]
tato vai kṣīyamāṇe tu svātmanyeva hy apāṃ kṣayaḥ | [MPur, 123 31.2]
udayātpayasāṃ yogāt puṣpanty āpo yathā svayam | [MPur, 123 32.1]
tathā sa tu samudro'pi vardhate śaśinodaye | [MPur, 123 32.2]
anyūnānatiriktātmā vardhantyāpo hrasanti ca | [MPur, 123 33.1]
udaye'stamaye cendoḥ pakṣayoḥ śuklakṛṣṇayoḥ | [MPur, 123 33.2]
kṣayavṛddhī samudrasya śaśivṛddhikṣaye tathā | [MPur, 123 34.1]
daśottarāṇi pañcāhur aṅgulānāṃ śatāni ca | [MPur, 123 34.2]
apāṃ vṛddhiḥ kṣayo dṛṣṭaḥ samudrāṇāṃ tu parvasu | [MPur, 123 35.1]
dvirāpatvāt smṛto dvīpo dadhanāccodadhiḥ smṛtaḥ | [MPur, 123 35.2]
nigīrṇatvācca girayaḥ parvabandhācca parvatāḥ | [MPur, 123 36.1]
śākadvīpe tu vai śākaḥ parvatastena cocyate | [MPur, 123 36.2]
kuśadvīpe kuśastambo madhye janapadasya tu | [MPur, 123 37.1]
krauñcadvīpe giriḥ krauñcastasya nāmnā nigadyate | [MPur, 123 37.2]
śālmaliḥ śālmaladvīpe pūjyate sa mahādrumaḥ | [MPur, 123 38.1]
gomedake tu gomedaḥ parvatastena cocyate | [MPur, 123 38.2]
nyagrodhaḥ puṣkaradvīpe padmavattena sa smṛtaḥ | [MPur, 123 39.1]
pūjyate sa mahādevair brahmāṃśo'vyaktasambhavaḥ | [MPur, 123 39.2]
tasminsa vasati brahmā sādhyaiḥ sārdhaṃ prajāpatiḥ | [MPur, 123 40.1]
tatra devā upāsante trayastriṃśanmaharṣibhiḥ | [MPur, 123 40.2]
sa tatra pūjyate devo devairmaharṣisattamaiḥ | [MPur, 123 41.1]
jambūdvīpātpravartante ratnāni vividhāni ca | [MPur, 123 41.2]
dvīpeṣu teṣu sarveṣu prajānāṃ kramaśastu vai | [MPur, 123 42.1]
ārjavādbrahmacaryeṇa satyena ca damena ca | [MPur, 123 42.2]
ārogyāyuḥpramāṇābhyāṃ dviguṇaṃ dviguṇaṃ tataḥ | [MPur, 123 43.1]
dvīpeṣu teṣu sarveṣu yathoktaṃ varṣakeṣu ca | [MPur, 123 43.2]
gopāyante prajāstatra sarvaiḥ sahajapaṇḍitaiḥ | [MPur, 123 44.1]
bhojanaṃ cāprayatnena sadā svayamupasthitam | [MPur, 123 44.2]
ṣaḍrasaṃ tanmahāvīryaṃ tatra te bhuñjate janāḥ | [MPur, 123 45.1]
pareṇa puṣkarasyātha āvṛtyāvasthito mahān | [MPur, 123 45.2]
svādūdakasamudrastu sa samantād aveṣṭayat | [MPur, 123 46.1]
svādūdakasya paritaḥ śailastu parimaṇḍalaḥ | [MPur, 123 46.2]
prakāśaścāprakāśaśca lokālokaḥ sa ucyate | [MPur, 123 47.1]
ālokastatra cārvākca nirālokastataḥ param | [MPur, 123 47.2]
lokavistāramātraṃ tu pṛthivyardhaṃ tu bāhyataḥ | [MPur, 123 48.1]
praticchinnaṃ samantāttu udakenāvṛtaṃ mahat | [MPur, 123 48.2]
bhūmerdaśaguṇāścāpaḥ samantātpālayanti gām | [MPur, 123 49.1]
adbhyo daśaguṇaścāgniḥ sarvato dhārayaty apaḥ | [MPur, 123 49.2]
agnerdaśaguṇo vāyurdhārayañjyotirāsthitaḥ | [MPur, 123 50.1]
tiryakca maṇḍalo vāyurbhūtānyāveṣṭya dhārayan | [MPur, 123 50.2]
daśādhikaṃ tathākāśaṃ vāyorbhūtānyadhārayat | [MPur, 123 51.1]
bhūtādirdhārayanvyoma tasmāddaśaguṇastu vai | [MPur, 123 51.2]
bhūtādito daśaguṇaṃ mahadbhūtānyadhārayat | [MPur, 123 52.1]
mahattattvaṃ hyanantena avyaktena tu dhāryate | [MPur, 123 52.2]
ādhārādheyabhāvena vikārāste vikāriṇām | [MPur, 123 53.1]
pṛthvyādayo vikārāste paricchinnāḥ parasparam | [MPur, 123 53.2]
parasparādhikāścaiva praviṣṭāśca parasparam | [MPur, 123 54.1]
evaṃ parasparotpannā dhāryante ca parasparam | [MPur, 123 54.2]
yasmātpraviṣṭāste 'nyonyaṃ tasmātte sthiratāṃ gatāḥ | [MPur, 123 55.1]
āsaṃste hyaviśeṣāśca viśeṣā anyaveśanāt | [MPur, 123 55.2]
pṛthvyādayastu vāyvantāḥ paricchinnāstu tatra te | [MPur, 123 56.1]
bhūtebhyaḥ paratas tebhyo hyalokaḥ sarvataḥ smṛtaḥ | [MPur, 123 56.2]
tathā hyāloka ākāśe paricchinnāni sarvaśaḥ | [MPur, 123 57.1]
pātre mahati pātrāṇi yathā hyantargatāni ca | [MPur, 123 57.2]
bhavantyanyonyahīnāni parasparasamāśrayāt | [MPur, 123 58.1]
tathā hyāloka ākāśe bhedāstvantargatāgatāḥ | [MPur, 123 58.2]
kṛtānyetāni tattvāni anyonyasyādhikāni ca | [MPur, 123 59.1]
yāvadetāni tattvāni tāvadutpattirucyate | [MPur, 123 59.2]
jantūnāmiha saṃskāro bhūteṣvantargateṣu vai | [MPur, 123 60.1]
pratyākhyāyeha bhūtāni kāryotpattir na vidyate | [MPur, 123 60.2]
tasmātparimitā bhedāḥ smṛtāḥ kāryātmakāstu vai | [MPur, 123 61.1]
te kāraṇātmakāścaiva syurbhedā mahadādayaḥ | [MPur, 123 61.2]
ityevaṃ saṃniveśo'yaṃ pṛthvyākrāntastu bhāgaśaḥ | [MPur, 123 62.1]
saptadvīpasamudrāṇāṃ yāthātathyena vai mayā | [MPur, 123 62.2]
vistārānmaṇḍalāccaiva prasaṃkhyānena caiva hi | [MPur, 123 63.1]
viśvarūpaṃ pradhānasya parimāṇaikadeśinaḥ | [MPur, 123 63.2]
etāvatsaṃniveśastu mayā samyakprakāśitaḥ | [MPur, 123 64.1]
etāvadeva śrotavyaṃ saṃniveśasya pārthiva | [MPur, 123 64.2]
{MPur, 124}
sūta uvāca | [MPur, 124 1.1]
ata ūrdhvaṃ pravakṣyāmi sūryacandramasorgatim | [MPur, 124 1.2]
sūryācandramasāvetau bhrājantau yāvadeva tu | [MPur, 124 1.3]
saptadvīpasamudrāṇāṃ dvīpānāṃ bhāti vistaraḥ | [MPur, 124 2.1]
vistarārdhaṃ pṛthivyāstu bhavedanyatra bāhyataḥ | [MPur, 124 2.2]
paryāsaparimāṇaṃ ca candrādityau prakāśataḥ | [MPur, 124 3.1]
paryāsapārimāṇyāttu budhaistulyaṃ divaḥ smṛtam | [MPur, 124 3.2]
trīṃllokānprati sāmānyātsūryo yātyavilambataḥ | [MPur, 124 4.1]
acirāttu prakāśena avanāttu raviḥ smṛtaḥ | [MPur, 124 4.2]
bhūyo bhūyaḥ pravakṣyāmi pramāṇaṃ candrasūryayoḥ | [MPur, 124 5.1]
mahitatvānmahacchabdo hyasminnarthe nigadyate | [MPur, 124 5.2]
asya bhāratavarṣasya viṣkambhāttulyavistṛtam | [MPur, 124 6.1]
maṇḍalaṃ bhāskarasyātha yojanaistannibodhata | [MPur, 124 6.2]
navayojanasāhasro vistāro maṇḍalasya tu | [MPur, 124 7.1]
vistārāttriguṇaścāpi pariṇāho'tra maṇḍale | [MPur, 124 7.2]
viṣkambhānmaṇḍalāccaiva bhāskarāddviguṇaḥ śaśī | [MPur, 124 8.1]
ataḥ pṛthivyā vakṣyāmi pramāṇaṃ yojanaiḥ punaḥ | [MPur, 124 8.2]
saptadvīpasamudrāyā vistāro maṇḍalasya tu | [MPur, 124 9.1]
ityetadiha saṃkhyātaṃ purāṇe parimāṇataḥ | [MPur, 124 9.2]
tadvakṣyāmi prasaṃkhyāya sāmprataṃ cābhimānibhiḥ | [MPur, 124 10.1]
abhimānino hyatītā ye tulyāste sāmprataistviha | [MPur, 124 10.2]
devādevair atītāstu rūpairnāmabhireva ca | [MPur, 124 11.1]
tasmādvai sāmpratairdevairvakṣyāmi vasudhātalam | [MPur, 124 11.2]
divyasya saṃniveśo vai sāmprataireva kṛtsnaśaḥ | [MPur, 124 12.1]
śatārdhakoṭivistārā pṛthivī kṛtsnaśaḥ smṛtā | [MPur, 124 12.2]
tasyāścārdhapramāṇaṃ ca meroścaivottarottaram | [MPur, 124 13.1]
merormadhye pratidiśaṃ koṭirekā tu sā smṛtā | [MPur, 124 13.2]
tathā śatasahasrāṇāmekonanavatiṃ punaḥ | [MPur, 124 14.1]
pañcāśacca sahasrāṇi pṛthivyardhasya vistaraḥ | [MPur, 124 14.2]
pṛthivyā vistaraṃ kṛtyaṃ yojanaistaṃ nibodhata | [MPur, 124 15.1]
tisraḥ koṭyastu vistārātsaṃkhyātāstu caturdiśam | [MPur, 124 15.2]
tathā śatasahasrāṇām ekonāśītir ucyate | [MPur, 124 16.1]
saptadvīpasamudrāyāḥ pṛthivyāḥ sa tu vistaraḥ | [MPur, 124 16.2]
vistāraṃ triguṇaṃ caiva pṛthivyantaramaṇḍalam | [MPur, 124 17.1]
gaṇitaṃ yojanānāṃ tu koṭyastvekādaśa smṛtāḥ | [MPur, 124 17.2]
tathā śatasahasrāṇāṃ saptatriṃśādhikāstu tāḥ | [MPur, 124 18.1]
ityetadvai prasaṃkhyātaṃ pṛthivyantaramaṇḍalam | [MPur, 124 18.2]
tārakāsaṃniveśasya divi yāvattu maṇḍalam | [MPur, 124 19.1]
paryāptasaṃniveśasya bhūmestāvattu maṇḍalam | [MPur, 124 19.2]
paryāsaparimāṇaṃ ca bhūmestulyaṃ divaḥ smṛtam | [MPur, 124 20.1]
meroḥ prācyāṃ diśāyāṃ tu mānasottaramūrdhani | [MPur, 124 20.2]
vastvekasārā māhendrī puṇyā hemapariṣkṛtā | [MPur, 124 21.1]
dakṣiṇena punarmerormānasasya tu pṛṣṭhataḥ | [MPur, 124 21.2]
vaivasvato nivasati yamaḥ saṃyamane pure | [MPur, 124 22.1]
pratīcyāṃ tu punarmerormānasasya tu mūrdhani | [MPur, 124 22.2]
suṣā nāma purī ramyā varuṇasyāpi dhīmataḥ | [MPur, 124 23.1]
diśyuttarasyāṃ merostu mānasasyaiva mūrdhani | [MPur, 124 23.2]
tulyā mahendrapuryāpi somasyāpi vibhāvarī | [MPur, 124 24.1]
mānasottarapṛṣṭhe tu lokapālāścaturdiśam | [MPur, 124 24.2]
sthitā dharmavyavasthārthaṃ lokasaṃrakṣaṇāya ca | [MPur, 124 25.1]
lokapālopariṣṭāttu sarvato dakṣiṇāyane | [MPur, 124 25.2]
kāṣṭhāgatasya sūryasya gatistatra nibodhata | [MPur, 124 26.1]
dakṣiṇopakrame sūryaḥ kṣipteṣuriva sarpati | [MPur, 124 26.2]
jyotiṣāṃ cakramādāya satataṃ parigacchati | [MPur, 124 27.1]
madhyagaścāmarāvatyāṃ yadā bhavati bhāskaraḥ | [MPur, 124 27.2]
vaivasvate saṃyamane udyansūryaḥ pradṛśyate | [MPur, 124 28.1]
suṣāyāmardharātrastu vibhāvaryāstam eti ca | [MPur, 124 28.2]
vaivasvate saṃyamane madhyāhne tu raviryadā | [MPur, 124 29.1]
suṣāyāmatha vāruṇyāmuttiṣṭhansa tu dṛśyate | [MPur, 124 29.2]
vibhāvaryāmardharātraṃ māhendryāmastameva ca | [MPur, 124 30.1]
suṣāyāmatha vāruṇyāṃ madhyāhne tu raviryadā | [MPur, 124 30.2]
vibhāvaryāṃ somapuryāmuttiṣṭhati vibhāvasuḥ | [MPur, 124 31.1]
mahendrasyāmarāvatyāmudgacchati divākaraḥ | [MPur, 124 31.2]
ardharātraṃ saṃyamane vāruṇyāmastameti ca | [MPur, 124 32.1]
sa śīghrameva paryeti bhānurālātacakravat | [MPur, 124 32.2]
bhramanvai bhramamāṇāni ṛkṣāṇi carate raviḥ | [MPur, 124 33.1]
evaṃ caturṣu pārśveṣu dakṣiṇānteṣu sarpati | [MPur, 124 33.2]
udayāstamaye vāsāvuttiṣṭhati punaḥ punaḥ | [MPur, 124 34.1]
pūrvāhṇe cāparāhṇe ca dvau dvau devālayau tu saḥ | [MPur, 124 34.2]
patatyekaṃ tu madhyāhne bhābhireva ca raśmibhiḥ | [MPur, 124 35.1]
udito vardhamānābhirmadhyāhne tapate raviḥ | [MPur, 124 35.2]
ataḥ paraṃ hrasantībhirgobhirastaṃ sa gacchati | [MPur, 124 36.1]
udayāstamayābhyāṃ ca smṛte pūrvāpare tu vai | [MPur, 124 36.2]
yādṛkpurastāttapati yādṛkpṛṣṭhe tu pārśvayoḥ | [MPur, 124 37.1]
yatrodayastu dṛśyeta teṣāṃ sa udayaḥ smṛtaḥ | [MPur, 124 37.2]
praṇāśaṃ gacchate yatra teṣāmastaḥ sa ucyate | [MPur, 124 38.1]
sarveṣāmuttare merurlokālokasya dakṣiṇe | [MPur, 124 38.2]
vidūrabhāvādarkasya bhūmereṣā gatasya ca | [MPur, 124 39.1]
śrayante raśmayo yasmāttena rātrau na dṛśyate | [MPur, 124 39.2]
ūrdhvaṃ śatasahasrāṃśuḥ sthitastatra pradṛśyate | [MPur, 124 40.1]
evaṃ puṣkaramadhye tu yadā bhavati bhāskaraḥ | [MPur, 124 40.2]
triṃśadbhāgaṃ ca medinyā muhūrtena sa gacchati | [MPur, 124 41.1]
yojanānāṃ sahasrasya imāṃ saṃkhyāṃ nibodhata | [MPur, 124 41.2]
pūrṇaṃ śatasahasrāṇāmekatriṃśacca sā smṛtā | [MPur, 124 42.1]
pañcāśacca sahasrāṇi tathānyānyadhikāni ca | [MPur, 124 42.2]
mauhūrtikī gatirhyeṣā sūryasya tu vidhīyate | [MPur, 124 43.1]
etena kramayogeṇa yadā kāṣṭhāṃ tu dakṣiṇām | [MPur, 124 43.2]
parigacchati sūryo'sau māsaṃ kāṣṭhāmudagdināt | [MPur, 124 44.1]
madhyena puṣkarasyātha bhramate dakṣiṇāyane | [MPur, 124 44.2]
mānasottaramerostu antaraṃ triguṇaṃ smṛtam | [MPur, 124 45.1]
sarvato dakṣiṇasyāṃ tu kāṣṭhāyāṃ tannibodhata | [MPur, 124 45.2]
nava koṭyaḥ prasaṃkhyātā yojanaiḥ parimaṇḍalam | [MPur, 124 46.1]
tathā śatasahasrāṇi catvāriṃśacca pañca ca | [MPur, 124 46.2]
ahorātrātpataṃgasya gatireṣā vidhīyate | [MPur, 124 47.1]
dakṣiṇādiṅnivṛtto'sau viṣuvastho yadā raviḥ | [MPur, 124 47.2]
kṣīrodasya samudrasyottarato'pi diśaṃ caran | [MPur, 124 48.1]
maṇḍalaṃ viṣuvaccāpi yojanaistannibodhata | [MPur, 124 48.2]
tisraḥ koṭyastu sampūrṇā viṣuvasyāpi maṇḍalam | [MPur, 124 49.1]
tathā śatasahasrāṇi viṃśatyekādhikāni tu | [MPur, 124 49.2]
śrāvaṇe cottarāṃ kāṣṭhāṃ citrabhānuryadā bhavet | [MPur, 124 50.1]
gomedasya paradvīpe uttarāṃ ca diśaṃ caran | [MPur, 124 50.2]
uttarāyāḥ pramāṇaṃ tu kāṣṭhāyā maṇḍalasya tu | [MPur, 124 51.1]
dakṣiṇottaramadhyāni tāni vindyād yathākramam | [MPur, 124 51.2]
sthānaṃ jaradgavaṃ madhye tathairāvatamuttamam | [MPur, 124 52.1]
vaiśvānaraṃ dakṣiṇato nirdiṣṭamiha tattvataḥ | [MPur, 124 52.2]
nāgavīthyuttarā vīthī hyajavīthis tu dakṣiṇā | [MPur, 124 53.1]
ubhe āṣāḍhamūlaṃ tu ajavīthyādayas trayaḥ | [MPur, 124 53.2]
abhijitpūrvataḥ svātiṃ nāgavīthyuttarās trayaḥ | [MPur, 124 54.1]
aśvinī kṛttikā yāmyā nāgavīthyas trayaḥ smṛtāḥ | [MPur, 124 54.2]
rohiṇyārdrā mṛgaśiro nāgavīthir iti smṛtā | [MPur, 124 55.1]
puṣyāśleṣā punarvasvorvīthī cairāvatī smṛtā | [MPur, 124 55.2]
tisrastu vīthayo hyetā uttaro mārga ucyate | [MPur, 124 56.1]
pūrvottarā ca phalgunyau maghā caivārṣabhī bhavet | [MPur, 124 56.2]
pūrvottaraproṣṭhapadau govīthī revatī smṛtā | [MPur, 124 57.1]
śravaṇaṃ ca dhaniṣṭhā ca vāruṇaṃ ca jaradgavam | [MPur, 124 57.2]
etāstu vīthayas tisro madhyamo mārga ucyate | [MPur, 124 58.1]
hastaścitrā tathā svātī hyajavīthiriti smṛtā | [MPur, 124 58.2]
jyeṣṭhā viśākhā maitraṃ ca mṛgavīthī tathocyate | [MPur, 124 59.1]
mūlaṃ pūrvottarāṣāḍhe vīthī vaiśvānarī bhavet | [MPur, 124 59.2]
smṛtāstisrastu vīthyastā mārge vai dakṣiṇe punaḥ | [MPur, 124 60.1]
kāṣṭhayorantaraṃ caitadvakṣyate yojanaiḥ punaḥ | [MPur, 124 60.2]
etacchatasahasrāṇāmekatriṃśattu vai smṛtam | [MPur, 124 61.1]
śatāni trīṇi cānyāni trayastriṃśattathaiva ca | [MPur, 124 61.2]
kāṣṭhayorantaraṃ hyetadyojanānāṃ prakīrtitam | [MPur, 124 62.1]
kāṣṭhayorlekhayoścaiva ayane dakṣiṇottare | [MPur, 124 62.2]
te vakṣyāmi prasaṃkhyāya yojanaistu nibodhata | [MPur, 124 63.1]
ekaikamantaraṃ tadvadyuktānyetāni saptabhiḥ | [MPur, 124 63.2]
sahasreṇātiriktā ca tato'nyā pañcaviṃśatiḥ | [MPur, 124 64.1]
lekhayoḥ kāṣṭhayoścaiva bāhyābhyantarayoścaran | [MPur, 124 64.2]
abhyantaraṃ sa paryeti maṇḍalānyuttarāyaṇe | [MPur, 124 65.1]
bāhyato dakṣiṇenaiva satataṃ sūryamaṇḍalam | [MPur, 124 65.2]
carannasāvudīcyāṃ ca hyaśītyā maṇḍalāñchatam | [MPur, 124 66.1]
abhyantaraṃ sa paryeti kramate maṇḍalāni tu | [MPur, 124 66.2]
pramāṇaṃ maṇḍalasyāpi yojanānāṃ nibodhata | [MPur, 124 67.1]
yojanānāṃ sahasrāṇi daśa cāṣṭau tathā smṛtam | [MPur, 124 67.2]
adhikānyaṣṭapañcāśadyojanāni tu vai punaḥ | [MPur, 124 68.1]
viṣkambho maṇḍalasyaiva tiryaksa tu vidhīyate | [MPur, 124 68.2]
ahastu carate nābheḥ sūryo vai maṇḍalaṃ kramāt | [MPur, 124 69.1]
kulālacakraparyanto yathā candro ravistathā | [MPur, 124 69.2]
dakṣiṇe cakravatsūryastathā śīghraṃ nivartate | [MPur, 124 70.1]
tasmātprakṛṣṭāṃ bhūmiṃ tu kālenālpena gacchati | [MPur, 124 70.2]
sūryo dvādaśabhiḥ śīghraṃ muhūrtairdakṣiṇāyane | [MPur, 124 71.1]
trayodaśārdhamṛkṣāṇāṃ madhye carati maṇḍalam | [MPur, 124 71.2]
muhūrtaistāni ṛkṣāṇi naktamaṣṭādaśaiścaran | [MPur, 124 72.1]
kulālacakramadhyastho yathā mandaṃ prasarpati | [MPur, 124 72.2]
udagyāne tathā sūryaḥ sarpate mandavikramaḥ | [MPur, 124 73.1]
tasmāddīrgheṇa kālena bhūmiṃ so'lpāṃ prasarpati | [MPur, 124 73.2]
sūryo 'ṣṭādaśabhirahno muhūrtairudagāyane | [MPur, 124 74.1]
trayodaśānāṃ madhye tu ṛkṣāṇāṃ carate raviḥ | [MPur, 124 74.2]
muhūrtaistāni ṛkṣāṇi rātrau dvādaśabhiścaran | [MPur, 124 74.3]
tato mandataraṃ tābhyāṃ cakraṃ tu bhramate punaḥ | [MPur, 124 75.1]
mṛtpiṇḍa iva madhyastho bhramate'sau dhruvastathā | [MPur, 124 75.2]
muhūrtaistriṃśatā tāvadahorātraṃ bhuvo bhraman | [MPur, 124 76.1]
ubhayoḥ kāṣṭhayormadhye bhramate maṇḍalāni tu | [MPur, 124 76.2]
uttarakramaṇe'rkasya divā mandagatiḥ smṛtā | [MPur, 124 77.1]
tasyaiva tu punarnaktaṃ śīghrā sūryasya vai gatiḥ | [MPur, 124 77.2]
dakṣiṇaprakrame vāpi divā śīghraṃ vidhīyate | [MPur, 124 78.1]
gatiḥ sūryasya vai naktaṃ mandā cāpi vidhīyate | [MPur, 124 78.2]
evaṃ gativiśeṣeṇa vibhajanrātryahāni tu | [MPur, 124 79.1]
ajavīthyāṃ dakṣiṇāyāṃ lokālokasya cottaram | [MPur, 124 79.2]
lokasaṃtānato hyeṣa vaiśvānarapathādbahiḥ | [MPur, 124 80.1]
vyuṣṭiryāvatprabhā saurī puṣkarātsampravartate | [MPur, 124 80.2]
pārśvebhyo bāhyatas tāvallokālokaśca parvataḥ | [MPur, 124 81.1]
yojanānāṃ sahasrāṇi daśordhvaṃ cocchrito giriḥ | [MPur, 124 81.2]
prakāśaścāprakāśaśca parvataḥ parimaṇḍalaḥ | [MPur, 124 82.1]
nakṣatracandrasūryāśca grahāstārāgaṇaiḥ saha | [MPur, 124 82.2]
abhyantare prakāśante lokālokasya vai gireḥ | [MPur, 124 83.1]
etāvāneva lokastu nirālokastataḥ param | [MPur, 124 83.2]
loka ālokane dhātur nirālokastvalokatā | [MPur, 124 84.1]
lokālokau tu saṃdhatte yasmātsūryaḥ paribhraman | [MPur, 124 84.2]
tasmātsaṃdhyeti tāmāhuruṣāvyuṣṭairyathāntaram | [MPur, 124 85.1]
uṣā rātriḥ smṛtā viprairvyuṣṭiścāpi ahaḥ smṛtam | [MPur, 124 85.2]
triṃśatkalo muhūrtastu ahaste daśa pañca ca | [MPur, 124 86.1]
hrāso vṛddhiraharbhāgairdivasānāṃ yathā tu vai | [MPur, 124 86.2]
saṃdhyāmuhūrtamātrāyāṃ hrāsavṛddhī tu te ṛte | [MPur, 124 87.1]
lekhāprabhṛtyathāditye trimuhūrtāgate tu vai | [MPur, 124 87.2]
prātaḥ smṛtastataḥ kālo bhāgāṃścāhuśca pañca ca | [MPur, 124 88.1]
tasmātprātargatātkālānmuhūrtāḥ saṃgavas trayaḥ | [MPur, 124 88.2]
madhyāhnastrimuhūrtastu tasmātkālādanantaram | [MPur, 124 89.1]
tasmānmadhyaṃdinātkālādaparāhṇa iti smṛtaḥ | [MPur, 124 89.2]
traya eva muhūrtāstu kāla eṣa smṛto budhaiḥ | [MPur, 124 90.1]
aparāhṇavyatītāccakālaḥ sāyaṃ sa ucyate | [MPur, 124 90.2]
daśa pañca muhūrtāhno muhūrtās traya eva ca | [MPur, 124 91.1]
daśapañcamuhūrtaṃ vai ahastu viṣuve smṛtam | [MPur, 124 91.2]
vardhatyato hrasatyeva ayane dakṣiṇottare | [MPur, 124 92.1]
ahastu grasate rātriṃ rātristu grasate ahaḥ | [MPur, 124 92.2]
śaradvasantayormadhyaṃ viṣuvaṃ tu vidhīyate | [MPur, 124 93.1]
ālokāntaḥ smṛto loko lokāccāloka ucyate | [MPur, 124 93.2]
lokapālāḥ sthitāstatra lokālokasya madhyataḥ | [MPur, 124 94.1]
catvāraste mahātmānas tiṣṭhantyābhūtasaṃplavam | [MPur, 124 94.2]
sudhāmā caiva vairājaḥ kardamaśca prajāpatiḥ | [MPur, 124 95.1]
hiraṇyaromā parjanyaḥ ketumānrājasaśca saḥ | [MPur, 124 95.2]
nirdvaṃdvā nirabhīmānā nistandrā niṣparigrahāḥ | [MPur, 124 96.1]
lokapālāḥ sthitāstvete lokāloke caturdiśam | [MPur, 124 96.2]
uttaraṃ yadagastyasya śṛṅgaṃ devarṣisevitam | [MPur, 124 97.1]
pitṛyānaḥ smṛtaḥ panthā vaiśvānarapathādbahiḥ | [MPur, 124 97.2]
tatrāsate prajākāmā ṛṣayo ye'gnihotriṇaḥ | [MPur, 124 98.1]
lokasya saṃtānakarāḥ pitṛyāne pathi sthitāḥ | [MPur, 124 98.2]
bhūtārambhakṛtaṃ karma āśiṣaśca viśāṃ pate | [MPur, 124 99.1]
prārabhante lokakāmāsteṣāṃ panthāḥ sa dakṣiṇaḥ | [MPur, 124 99.2]
calitaṃ te punardharmaṃ sthāpayanti yuge yuge | [MPur, 124 100.1]
saṃtaptatapasā caiva maryādābhiḥ śrutena ca | [MPur, 124 100.2]
jāyamānāstu pūrve vai paścimānāṃ gṛheṣu te | [MPur, 124 101.1]
paścimāścaiva pūrveṣāṃ jāyante nidhaneṣviha | [MPur, 124 101.2]
evamāvartamānāste vartantyābhūtasaṃplavam | [MPur, 124 102.1]
aṣṭāśītisahasrāṇi ṛṣīṇāṃ gṛhamedhinām | [MPur, 124 102.2]
saviturdakṣiṇaṃ mārgamāśrityābhūtasaṃplavam | [MPur, 124 103.1]
kriyāvatāṃ prasaṃkhyaiṣā ye śmaśānāni bhejire | [MPur, 124 103.2]
lokasaṃvyavahārārthaṃ bhūtārambhakṛtena ca | [MPur, 124 104.1]
icchādveṣaratāccaiva maithunopagamācca vai | [MPur, 124 104.2]
tathā kāmakṛteneha sevanādviṣayasya ca | [MPur, 124 105.1]
ityetaiḥ kāraṇaiḥ siddhāḥ śmaśānānīha bhejire | [MPur, 124 105.2]
prajauṣaṇiḥ saptarṣayo dvāpareṣviha jajñire | [MPur, 124 106.1]
saṃtatiṃ te jugupsante tasmānmṛtyurjitastu taiḥ | [MPur, 124 106.2]
aṣṭāśītisahasrāṇi teṣāmapyūrdhvaretasām | [MPur, 124 107.1]
udakpanthā na paryantamāśrityābhūtasaṃplavam | [MPur, 124 107.2]
te saṃprayogāllokasya mithunasya ca varjanāt | [MPur, 124 108.1]
īrṣyādveṣanivṛttyā ca bhūtārambhavivarjanāt | [MPur, 124 108.2]
tato 'nyakāmasaṃyogaśabdāder doṣadarśanāt | [MPur, 124 109.1]
ityetaiḥ kāraṇaiḥ śuddhaiste'mṛtatvaṃ hi bhejire | [MPur, 124 109.2]
ābhūtasamplavasthānām amṛtatvaṃ vibhāvyate | [MPur, 124 110.1]
trailokyasthitikālo hi na punarmāragāmiṇām | [MPur, 124 110.2]
bhrūṇahatyāśvamedhādipāpapuṇyanibhaiḥ param | [MPur, 124 111.1]
ābhūtasamplavānte tu kṣīyante cordhvaretasaḥ | [MPur, 124 111.2]
ūrdhvottaramṛṣibhyastu dhruvo yatrānusaṃsthitaḥ | [MPur, 124 112.1]
etadviṣṇupadaṃ divyaṃ tṛtīyaṃ vyomni bhāsvaram | [MPur, 124 112.2]
yatra gatvā na śocanti tadviṣṇoḥ paramaṃ padam | [MPur, 124 113.1]
dharme dhruvasya tiṣṭhanti ye tu lokasya kāṅkṣiṇaḥ | [MPur, 124 113.2]
{MPur, 125}
evaṃ śrutvā kathāṃ divyāmabruvaṃllaumaharṣaṇim | [MPur, 125 1.1]
sūryācandramasoś cāraṃ grahāṇāṃ caiva sarvaśaḥ | [MPur, 125 1.2]
ṛṣaya ūcuḥ | [MPur, 125 2.1]
bhramanti kathametāni jyotīṃṣi ravimaṇḍale | [MPur, 125 2.2]
avyūhenaiva sarvāṇi tathā cāsaṃkareṇa vā | [MPur, 125 2.3]
kaśca bhrāmayate tāni bhramanti yadi vā svayam | [MPur, 125 3.1]
etadveditum icchāmas tato nigada sattama | [MPur, 125 3.2]
sūta uvāca | [MPur, 125 4.1]
bhūtasaṃmohanaṃ hyetadbruvato me nibodhata | [MPur, 125 4.2]
pratyakṣamapi dṛśyaṃ tatsaṃmohayati vai prajāḥ | [MPur, 125 4.3]
yo'sau caturdaśarkṣeṣu śiśumāro vyavasthitaḥ | [MPur, 125 5.1]
uttānapādaputro'sau meḍhībhūto dhruvo divi | [MPur, 125 5.2]
saiṣa bhramanbhrāmayate candrādityau grahaiḥ saha | [MPur, 125 6.1]
bhramantamanusarpanti nakṣatrāṇi ca cakravat | [MPur, 125 6.2]
dhruvasya manasā yo vai bhramate jyotiṣāṃ gaṇaḥ | [MPur, 125 7.1]
vātānīkamayair bandhairdhruve baddhaḥ prasarpati | [MPur, 125 7.2]
teṣāṃ bhedaśca yogaśca tathā kālasya niścayaḥ | [MPur, 125 8.1]
astodayāstathotpātā ayane dakṣiṇottare | [MPur, 125 8.2]
viṣuvadgrahavarṇaśca sarvametaddhruveritam | [MPur, 125 9.1]
jīmūtā nāma te meghā yadebhyo jīvasambhavaḥ | [MPur, 125 9.2]
dvitīya āvahanvāyurmeghāste tvabhisaṃśritāḥ | [MPur, 125 10.1]
ito yojanamātrācca adhyardhavikṛtā api | [MPur, 125 10.2]
vṛṣṭisargastathā teṣāṃ dhārāsāraḥ prakīrtitaḥ | [MPur, 125 11.1]
puṣkarāvartakā nāma ye meghāḥ pakṣasambhavāḥ | [MPur, 125 11.2]
śakreṇa pakṣāśchinnā vai parvatānāṃ mahaujasā | [MPur, 125 12.1]
kāmagānāṃ samṛddhānāṃ bhūtānāṃ nāśamicchatām | [MPur, 125 12.2]
puṣkarā nāma te pakṣā bṛhantastoyadhāriṇaḥ | [MPur, 125 13.1]
puṣkarāvartakā nāma kāraṇeneha śabditāḥ | [MPur, 125 13.2]
nānārūpadharāścaiva mahāghorasvarāśca te | [MPur, 125 14.1]
kalpāntavṛṣṭikartāraḥ kalpāntāgner niyāmakāḥ | [MPur, 125 14.2]
vāyvādhārā vahante vai sāmṛtāḥ kalpasādhakāḥ | [MPur, 125 15.1]
yānyasyāṇḍasya bhinnasya prākṛtānyabhavaṃstadā | [MPur, 125 15.2]
samutpannaścaturvaktraḥ svayaṃ prabhuḥ | [MPur, 125 16.1]
tānyevāṇḍakapālāni sarve meghāḥ prakīrtitāḥ | [MPur, 125 16.2]
teṣāmāpyāyanaṃ dhūmaḥ sarveṣām viśeṣataḥ | [MPur, 125 17.1]
teṣāṃ śreṣṭhaśca parjanyaścatvāraścaiva diggajāḥ | [MPur, 125 17.2]
gajānāṃ parvatānāṃ ca meghānāṃ bhogibhiḥ saha | [MPur, 125 18.1]
kulamekaṃ dvidhā bhūtaṃ yonirekā jalaṃ smṛtam | [MPur, 125 18.2]
parjanyo diggajāścaiva hemante śītasambhavam | [MPur, 125 19.1]
tuṣāravarṣaṃ varṣanti vṛddhā hyannavivṛddhaye | [MPur, 125 19.2]
ṣaṣṭhaḥ parivaho nāma vāyusteṣāṃ parāyaṇaḥ | [MPur, 125 20.1]
yau 'sau bibharti bhagavāngaṅgāmākāśagocarām | [MPur, 125 20.2]
divyāmṛtajalāṃ puṇyāṃ tripathāmiti viśrutām | [MPur, 125 21.1]
tasyā vispanditaṃ toyaṃ diggajāḥ pṛthubhiḥ karaiḥ | [MPur, 125 21.2]
śīkarān sampramuñcanti nīhāra iti sa smṛtaḥ | [MPur, 125 22.1]
dakṣiṇena giriryo'sau hemakūṭa iti smṛtaḥ | [MPur, 125 22.2]
udagdhimavataḥ śailasyottare caiva dakṣiṇe | [MPur, 125 23.1]
puṇḍraṃ nāma samākhyātaṃ samyagvṛṣṭivivṛddhaye | [MPur, 125 23.2]
tasminpravartate varṣaṃ tattuṣārasamudbhavam | [MPur, 125 24.1]
tato himavato vāyurhimaṃ tatra samudbhavam | [MPur, 125 24.2]
ānayatyātmavegena siñcayāno mahāgirim | [MPur, 125 25.1]
himavantamatikramya vṛṣṭiśeṣaṃ tataḥ param | [MPur, 125 25.2]
ibhāsye ca tataḥ paścādidaṃ bhūtavivṛddhaye | [MPur, 125 26.1]
varṣadvayaṃ samākhyātaṃ samyagvṛṣṭivivṛddhaye | [MPur, 125 26.2]
meghāścāpyāyanaṃ caiva sarvametatprakīrtitam | [MPur, 125 27.1]
sūrya eva tu vṛṣṭīnāṃ sraṣṭā samupadiśyate | [MPur, 125 27.2]
varṣaṃ gharmaṃ himaṃ rātriṃ saṃdhye caiva dinaṃ tathā | [MPur, 125 28.1]
śubhāśubhaphalānīha dhruvātsarvaṃ pravartate | [MPur, 125 28.2]
dhruveṇādhiṣṭhitāścāpaḥ sūryo vai gṛhya tiṣṭhati | [MPur, 125 29.1]
sarvabhūtaśarīreṣu tvāpo hyanuśritāśca yāḥ | [MPur, 125 29.2]
dahyamāneṣu teṣveva jaṅgamasthāvareṣu ca | [MPur, 125 30.1]
dhūmabhūtāstu tā hyāpo niṣkrāmantīha sarvaśaḥ | [MPur, 125 30.2]
tena cābhrāṇi jāyante sthānamabhramayaṃ smṛtam | [MPur, 125 31.1]
tejobhiḥ sarvalokebhya ādatte raśmibhirjalam | [MPur, 125 31.2]
samudrādvāyusaṃyogādvahantyāpo gabhastayaḥ | [MPur, 125 32.1]
tatastvṛtuvaśātkāle parivartandivākaraḥ | [MPur, 125 32.2]
niyacchatyāpo meghebhyaḥ śuklāḥ śuklaistu raśmibhiḥ | [MPur, 125 33.1]
abhrasthāḥ prapatantyāpo vāyunā samudīritāḥ | [MPur, 125 33.2]
tato varṣati ṣaṇmāsān sarvabhūtavivṛddhaye | [MPur, 125 34.1]
vāyubhiḥ stanitaṃ caiva vidyutastvagnijāḥ smṛtāḥ | [MPur, 125 34.2]
mehanācca miher dhātor meghatvaṃ vyañjayanti ca | [MPur, 125 35.1]
na bhraśyante tato hyāpastasmādabhrasya vai sthitiḥ | [MPur, 125 35.2]
sraṣṭāsau vṛṣṭisargasya dhruveṇādhiṣṭhito raviḥ | [MPur, 125 35.3]
dhruveṇādhiṣṭhito vāyurvṛṣṭiṃ saṃharate punaḥ | [MPur, 125 36.1]
grahannivṛttyā sūryāttu carate ṛkṣamaṇḍalam | [MPur, 125 36.2]
cārasyānte viśatyarkaṃ dhruveṇa samadhiṣṭhitam | [MPur, 125 37.1]
ataḥ sūryarathasyāpi saṃniveśaṃ pracakṣate | [MPur, 125 37.2]
sthitena tvekacakreṇa pañcāreṇa triṇābhinā | [MPur, 125 38.1]
hiraṇmayenāṇunā vai aṣṭacakraikaneminā | [MPur, 125 38.2]
cakreṇa bhāsvatā sūryaḥ syandanena prasarpiṇā | [MPur, 125 38.3]
śatayojanasāhasro vistārāyāma ucyate | [MPur, 125 39.1]
dviguṇā ca rathopasthādīṣādaṇḍaḥ pramāṇataḥ | [MPur, 125 39.2]
sa tasya brahmaṇā sṛṣṭo ratho hyarthavaśena tu | [MPur, 125 40.1]
asaṅgaḥ kāñcano divyo yuktaḥ pavanagairhayaiḥ | [MPur, 125 40.2]
chandobhirvājirūpaistairyathācakraṃ samāsthitaiḥ | [MPur, 125 41.1]
vāruṇasya rathasyeha lakṣaṇaiḥ sadṛśaśca saḥ | [MPur, 125 41.2]
tenāsau carati vyomni bhāsvānanudinaṃ divi | [MPur, 125 42.1]
athāṅgāni tu sūryasya pratyaṅgāni rathasya ca | [MPur, 125 42.2]
saṃvatsarasyāvayavaiḥ kalpitāni yathākramam | [MPur, 125 42.3]
aharnābhistu sūryasya ekacakrasya vai smṛtaḥ | [MPur, 125 43.1]
arāḥ saṃvatsarāstasya nemyaḥ ṣaḍṛtavaḥ smṛtāḥ | [MPur, 125 43.2]
rātrirvarūtho dharmaśca dhvaja ūrdhvaṃ vyavasthitaḥ | [MPur, 125 44.1]
akṣakoṭyoryugānyasya ārtavāhāḥ kalāḥ smṛtāḥ | [MPur, 125 44.2]
tasya kāṣṭhā smṛtā ghoṇā dantapaṅktiḥ kṣaṇāstu vai | [MPur, 125 45.1]
nimeṣaścānukarṣo'sya īṣā cāsya kalā smṛtā | [MPur, 125 45.2]
yugākṣakoṭī te tasya arthakāmāvubhau smṛtau | [MPur, 125 46.1]
saptāśvarūpāśchandāṃsi vahante vāyuraṃhasā | [MPur, 125 46.2]
gāyatrī caiva triṣṭupca jagatyanuṣṭuptathaiva ca | [MPur, 125 47.1]
paṅktiśca bṛhatī caiva uṣṇigeva tu saptamam | [MPur, 125 47.2]
cakramakṣe nibaddhaṃ tu dhruve cākṣaḥ samarpitaḥ | [MPur, 125 48.1]
sahacakro bhramatyakṣaḥ sahākṣo bhramati dhruvaḥ | [MPur, 125 48.2]
akṣaḥ sahaiva cakreṇa bhramate'sau dhruveritaḥ | [MPur, 125 49.1]
evamarthavaśāttasya saṃniveśo rathasya tu | [MPur, 125 49.2]
tathā saṃyogabhāgena siddho vai bhāskaro rathaḥ | [MPur, 125 50.1]
tenāsau taraṇirdevo nabhasaḥ sarpate divam | [MPur, 125 50.2]
yugākṣakoṭī te tasya dakṣiṇe syandanasya tu | [MPur, 125 51.1]
bhramato bhramato raśmī tau cakrayugayostu vai | [MPur, 125 51.2]
maṇḍalāni bhramante'sya khecarasya rathasya tu | [MPur, 125 52.1]
kulālacakrabhramavanmaṇḍalaṃ sarvatodiśam | [MPur, 125 52.2]
yugākṣakoṭī te tasya vātormī syandanasya tu | [MPur, 125 53.1]
saṃkramete dhruvamaho maṇḍale sarvatodiśam | [MPur, 125 53.2]
bhramatastasya raśmī te maṇḍale tūttarāyaṇe | [MPur, 125 54.1]
vardhete dakṣiṇeṣvatra bhramato maṇḍalāni tu | [MPur, 125 54.2]
yugākṣakoṭīsambaddhau dvau raśmī syandanasya tu | [MPur, 125 55.1]
dhruveṇa pragṛhītau tau rathau yau vanato ravim | [MPur, 125 55.2]
ākṛṣyete yadā te tu dhruveṇa samadhiṣṭhite | [MPur, 125 56.1]
tadā so'bhyantare sūryo bhramate maṇḍalāni tu | [MPur, 125 56.2]
aśītimaṇḍalaśataṃ kāṣṭhayorubhayoścaran | [MPur, 125 57.1]
dhruveṇa mucyamānena punā raśmiyugena ca | [MPur, 125 57.2]
tathaiva bāhyataḥ sūryo bhramate maṇḍalāni tu | [MPur, 125 58.1]
udveṣṭayanvai vegena maṇḍalāni tu gacchati | [MPur, 125 58.2]
{MPur, 126}
sūta uvāca | [MPur, 126 1.1]
sa ratho'dhiṣṭhito devairmāsi māsi yathākramam | [MPur, 126 1.2]
tato vahatyathādityaṃ bahubhir ṛṣibhiḥ saha | [MPur, 126 1.3]
gandharvairapsarobhiśca sarpagrāmaṇirākṣasaiḥ | [MPur, 126 2.1]
ete vasanti vai sūrye māsau dvau dvau krameṇa ca | [MPur, 126 2.2]
dhātāryamā pulastyaśca pulahaśca prajāpatī | [MPur, 126 3.1]
uragau vāsukiścaiva saṃkīrṇaścaiva tāvubhau | [MPur, 126 3.2]
tumburur nāradaścaiva gandharvau gāyatāṃ varau | [MPur, 126 4.1]
kṛtasthalāpsarāścaiva yā ca sā puñjikasthalā | [MPur, 126 4.2]
grāmaṇyau rathakṛttasya rathaujāścaiva tāvubhau | [MPur, 126 5.1]
rakṣo hetiḥ prahetiśca yātudhānāvubhau ṛtau | [MPur, 126 5.2]
madhumādhavayorhyeṣa gaṇo vasati bhāskare | [MPur, 126 6.1]
vasangrīṣme tu dvau māsau mitraśca varuṇaśca vai | [MPur, 126 6.2]
ṛṣī atrirvasiṣṭhaśca nāgau takṣakarambhakau | [MPur, 126 7.1]
menakā sahajanyā ca hāhā hūhūśca gāyakau | [MPur, 126 7.2]
rathaṃtaraśca grāmaṇyau rathakṛccaiva tāvubhau | [MPur, 126 8.1]
puruṣādo vadhaścaiva yātudhānau tu tau smṛtau | [MPur, 126 8.2]
ete vasanti vai sūrye māsayoḥ śuciśukrayoḥ | [MPur, 126 9.1]
tataḥ sūrye punaścānyā nivasanti sma devatāḥ | [MPur, 126 9.2]
indraścaiva vivasvāṃśca aṅgirā bhṛgureva ca | [MPur, 126 10.1]
elāpattrastathā sarpaḥ śaṅkhapālaśca pannagaḥ | [MPur, 126 10.2]
viśvāvasusuṣeṇau ca prātaścaiva rathaśca hi | [MPur, 126 11.1]
pramlocetyapsarāścaiva nimrocantī ca te ubhe | [MPur, 126 11.2]
yātudhānastathā hetirvyāghraścaiva tu tāvubhau | [MPur, 126 12.1]
nabhasyanabhasoretairvasantaśca divākare | [MPur, 126 12.2]
māsau dvau devatāḥ sūrye vasanti ca śaradṛtau | [MPur, 126 13.1]
parjanyaścaiva pūṣā ca bharadvājaḥ sagautamaḥ | [MPur, 126 13.2]
citrasenaśca gandharvastathā vā suruciśca yaḥ | [MPur, 126 14.1]
viśvācī ca ghṛtācī ca ubhe te puṇyalakṣaṇe | [MPur, 126 14.2]
nāgaścairāvataścaiva viśrutaśca dhanaṃjayaḥ | [MPur, 126 15.1]
senajicca suṣeṇaśca senānīr grāmaṇīs tathā | [MPur, 126 15.2]
cāro vātaśca dvāvetau yātudhānāvubhau smṛtau | [MPur, 126 16.1]
vasantyete ca vai sūrye māsayośca tviṣorjayoḥ | [MPur, 126 16.2]
haimantikau ca dvau māsau nivasanti divākare | [MPur, 126 17.1]
aṃśo bhagaśca dvāvetau kaśyapaśca kratuśca tau | [MPur, 126 17.2]
bhujaṃgaśca mahāpadmaḥ sarpaḥ karkoṭakastathā | [MPur, 126 18.1]
citrasenaśca gandharvaḥ pūrṇāyuścaiva gāyanau | [MPur, 126 18.2]
apsarāḥ pūrvacittiśca gandharvā hyurvaśī ca yā | [MPur, 126 19.1]
tārkṣyaścāriṣṭanemiśca senānīr grāmaṇīś ca tau | [MPur, 126 19.2]
vidyutsūryaśca tāvugrau yātudhānau tu tau smṛtau | [MPur, 126 20.1]
sahe caiva sahasye ca vasantyete divākare | [MPur, 126 20.2]
tatastu śiśire cāpi māsayornivasanti te | [MPur, 126 21.1]
tvaṣṭā viṣṇurjamadagnirviśvāmitrastathaiva ca | [MPur, 126 21.2]
kādraveyau tathā nāgau kambalāśvatarāvubhau | [MPur, 126 22.1]
gandharvau dhṛtarāṣṭraśca sūryavarcāśca tāvubhau | [MPur, 126 22.2]
tilottamāpsarāścaiva devī rambhā manoramā | [MPur, 126 23.1]
grāmaṇīr ṛtajiccaiva satyajicca mahābalaḥ | [MPur, 126 23.2]
brahmopetaśca vai rakṣo yajñopetastathaiva ca | [MPur, 126 24.1]
ityete nivasanti sma dvau dvau māsau divākare | [MPur, 126 24.2]
sthānābhimānino hyete gaṇā dvādaśa saptakāḥ | [MPur, 126 25.1]
sūryamāpādayantyete tejasā teja uttamam | [MPur, 126 25.2]
grathitaistu vacobhiśca stuvanti ṛṣayo ravim | [MPur, 126 26.1]
gandharvāpsarasaścaiva gītanṛtyairupāsate | [MPur, 126 26.2]
vidyāgrāmaṇino yakṣāḥ kurvantyābhīṣusaṃgraham | [MPur, 126 27.1]
sarpāḥ sarpanti vai sūrye yātudhānānuyānti ca | [MPur, 126 27.2]
vālakhilyā nayantyastaṃ parivāryodayādravim | [MPur, 126 28.1]
eteṣāmeva devānāṃ yathāvīryaṃ yathātapaḥ | [MPur, 126 28.2]
yathāyogaṃ yathādharmaṃ yathātattvaṃ yathābalam | [MPur, 126 29.1]
tathā tapatyasau sūryasteṣāmiddhastu tejasā | [MPur, 126 29.2]
bhūtānāmaśubhaṃ sarvaṃ vyapohati svatejasā | [MPur, 126 30.1]
mānavānāṃ śubhairhyetairhriyate duritaṃ tu vai | [MPur, 126 30.2]
duritaṃ śubhacārāṇāṃ vyapohanti kvacitkvacit | [MPur, 126 31.1]
ete sahaiva sūryeṇa bhramanti sānugā divi | [MPur, 126 31.2]
tapantaśca japantaśca hlādayantaśca vai prajāḥ | [MPur, 126 32.1]
gopāyanti sma bhūtāni īhante hyanukampayā | [MPur, 126 32.2]
sthānābhimānināṃ hyetatsthānaṃ manvantareṣu vai | [MPur, 126 33.1]
atītānāgatānāṃ ca vartante sāmprataṃ ca ye | [MPur, 126 33.2]
evaṃ vasanti vai sūrye saptakāste caturdaśa | [MPur, 126 34.1]
caturdaśeṣu vartante gaṇā manvantareṣu vai | [MPur, 126 34.2]
grīṣme hime ca varṣāsu muñcamānā yathākramam | [MPur, 126 35.1]
dharmaṃ himaṃ ca varṣaṃ ca yathākramamaharniśam | [MPur, 126 35.2]
gacchatyasāvanudinaṃ parivṛtya raśmīndevānpitṝṃśca manujāṃśca sutarpayanvai | [MPur, 126 36.1]
śukle ca kṛṣṇe tadahaḥkrameṇa kālakṣaye caiva surāḥ pibanti | [MPur, 126 36.2]
māsena taccāmṛtamasya mṛṣṭaṃ suvṛṣṭaye raśmiṣu rakṣitaṃ tu | [MPur, 126 37.1]
sarve'mṛtaṃ tatpitaraḥ pibanti devāśca saumyāśca tathaiva kāvyāḥ | [MPur, 126 37.2]
sūryeṇa gobhirhi vivardhitābhir adbhiḥ punaścaiva samucchritābhiḥ | [MPur, 126 38.1]
vṛṣṭyābhivṛṣṭābhir athauṣadhībhirmartyā athānnena kṣudhaṃ jayanti | [MPur, 126 38.2]
tṛptiśca tenārdhamāsaṃ surāṇāṃ māsaṃ sudhābhiḥ svadhayā pitṝṇām | [MPur, 126 39.1]
annena jīvantyaniśaṃ manuṣyāḥ sūryaḥ śritaṃ taddhi bibharti gobhiḥ | [MPur, 126 39.2]
ityeṣa ekacakreṇa sūryastūrṇaṃ prasarpati | [MPur, 126 40.1]
tatra tairakramairaśvaiḥ sarpate'sau dinakṣaye | [MPur, 126 40.2]
harir haridbhir hriyate turaṃgamaiḥ pibatyathāpo haribhiḥ sahasradhā | [MPur, 126 41.1]
punaḥ pramuñcatyatha tāśca yo hariḥ sa muhyamāno haribhisturaṃgamaiḥ | [MPur, 126 41.2]
ahorātraṃ rathenāsāvekacakreṇa vai bhraman | [MPur, 126 42.1]
saptadvīpasamudrāṃśca saptabhiḥ saptabhirdrutam | [MPur, 126 42.2]
chandorūpaiśca tairaśvairyutaścakraṃ tataḥ sthitiḥ | [MPur, 126 43.1]
kāmarūpaiḥ sakṛdyuktaiḥ kāmagaistairmanojavaiḥ | [MPur, 126 43.2]
haritairavyathaiḥ piṅgairīśvarair brahmavādibhiḥ | [MPur, 126 44.1]
bāhyato'nantaraṃ caiva maṇḍalaṃ divasakramāt | [MPur, 126 44.2]
kalpādau samprayuktāśca vahantyābhūtasaṃplavam | [MPur, 126 45.1]
āvṛto vālakhilyaiśca bhramate rātryahāni tu | [MPur, 126 45.2]
grathitaiḥ svavacobhiśca stūyamāno maharṣibhiḥ | [MPur, 126 46.1]
sevyate gītanṛtyaiśca gandharvāpsarasāṃ gaṇaiḥ | [MPur, 126 46.2]
pataṃgaiḥ patagairaśvairbhrāmyamāṇo divaspatiḥ | [MPur, 126 47.1]
vīthyāśrayāṇi carati nakṣatrāṇi tathā śaśī | [MPur, 126 47.2]
hrāsavṛddhī tathaivāsya raśmayaḥ sūryavatsmṛtāḥ | [MPur, 126 48.1]
tricakrobhayato 'śvaśca vijñeyaḥ śaśino rathaḥ | [MPur, 126 48.2]
apāṃ garbhasamutpanno rathaḥ sāśvaḥ sasārathiḥ | [MPur, 126 49.1]
sahāraistaistribhiścakrairyuktaḥ śuklairhayottamaiḥ | [MPur, 126 49.2]
daśabhisturagairdivyair asaṅgais tanmanojavaiḥ | [MPur, 126 50.1]
sakṛdyukte rathe tasmin vahantastvāyugakṣayam | [MPur, 126 50.2]
saṃgṛhītā rathe tasmiñchvetaścakṣuḥśravāśca vai | [MPur, 126 51.1]
aśvāstamekavarṇāste vahante śaṅkhavarcasaḥ | [MPur, 126 51.2]
ajaśca tripathaścaiva vṛṣo vājī naro hayaḥ | [MPur, 126 52.1]
aṃśumān saptadhātuśca haṃso vyomamṛgastathā | [MPur, 126 52.2]
ityete nāmabhiścaiva daśa candramaso hayāḥ | [MPur, 126 53.1]
evaṃ candramasaṃ devaṃ vahanti smāyugakṣayam | [MPur, 126 53.2]
devaiḥ parivṛtaḥ somaḥ pitṛbhiḥ saha gacchati | [MPur, 126 54.1]
somasya śuklapakṣādau bhāskare parataḥ sthite | [MPur, 126 54.2]
āpūryate paro bhāgaḥ somasya tu ahaḥkramāt | [MPur, 126 55.1]
tataḥ pītakṣayaṃ somaṃ yupagadvyāpayan raviḥ | [MPur, 126 55.2]
pītaṃ pañcadaśāhaṃ ca raśminaikena bhāskaraḥ | [MPur, 126 56.1]
āpūrayandadau tena bhāgaṃ bhāgamahaḥkramāt | [MPur, 126 56.2]
suṣumnāpyayamānasya śukle vardhanti vai kalāḥ | [MPur, 126 57.1]
tasmāddhrasanti vai kṛṣṇe śukle hyāpyāyayanti ca | [MPur, 126 57.2]
ityevaṃ sūryavīryeṇa candrasyāpyāyate tanuḥ | [MPur, 126 58.1]
paurṇamāsyāṃ pradṛśyeta śuklaḥ sampūrṇamaṇḍalaḥ | [MPur, 126 58.2]
evamāpyāyate somaḥ śuklapakṣeṣvahaḥkramāt | [MPur, 126 59.1]
tato dvitīyāprabhṛti bahulasya caturdaśī | [MPur, 126 59.2]
apāṃ sāramayasyendo rasamātrātmakasya ca | [MPur, 126 60.1]
pibantyambumayaṃ devā madhu saumyaṃ tathāmṛtam | [MPur, 126 60.2]
saṃbhṛtaṃ tvardhamāsena amṛtaṃ sūryatejasā | [MPur, 126 61.1]
bhakṣārthamāgataṃ somaṃ paurṇamāsyāmupāsate | [MPur, 126 61.2]
ekarātraṃ surāḥ sārdhaṃ pitṛbhirṛṣibhiśca vai | [MPur, 126 62.1]
somasya kṛṣṇapakṣādau bhāskarābhimukhasya vai | [MPur, 126 62.2]
prakṣīyate pare hyātmā pīyamānakalākramāt | [MPur, 126 63.1]
trayaśca triṃśatā sārdhaṃ trayastriṃśacchatāni tu | [MPur, 126 63.2]
trayastriṃśatsahasrāṇi devāḥ somaṃ pibanti vai | [MPur, 126 64.1]
ityevaṃ pīyamānasya kṛṣṇe vardhanti tāḥ kalāḥ | [MPur, 126 64.2]
kṣīyante ca tāḥ śuklāḥ kṛṣṇā hyāpyāyayanti ca | [MPur, 126 65.1]
evaṃ dinakramātpīte devaiścāpi niśākare | [MPur, 126 65.2]
pītvārdhamāsaṃ gacchanti amāvāsyāṃ surāśca te | [MPur, 126 66.1]
pitaraścopatiṣṭhanti amāvāsyāṃ niśākaram | [MPur, 126 66.2]
tataḥ pañcadaśe bhāge kiṃciccheṣe niśākare | [MPur, 126 67.1]
tato'parāhṇe pitaro jaghanyadivase punaḥ | [MPur, 126 67.2]
pibanti dvikalaṃ kālaṃ śiṣṭāstāstu kalāstu yāḥ | [MPur, 126 68.1]
viniḥsṛṣṭaṃ tvamāvāsyāṃ gabhastibhyastadāmṛtam | [MPur, 126 68.2]
ardhamāsasamāptau tu pītvā gacchanti te'mṛtam | [MPur, 126 69.1]
saumyā barhiṣadaścaiva agniṣvāttāśca ye smṛtāḥ | [MPur, 126 69.2]
kāvyāścaiva tu ye proktāḥ pitaraḥ sarva eva te | [MPur, 126 70.1]
saṃvatsarāśca ye kāvyāḥ pañcābdā vai dvijāḥ smṛtāḥ | [MPur, 126 70.2]
saumyāḥ sutapaso jñeyāḥ saumyā barhiṣadastathā | [MPur, 126 71.1]
agniṣvāttās trayaścaiva pitṛsargasthitā dvijāḥ | [MPur, 126 71.2]
pitṛbhiḥ pīyamānāyāṃ pañcadaśyāṃ tu vai kalām | [MPur, 126 72.1]
yāvacca kṣīyate tasmādbhāgaḥ pañcadaśastu saḥ | [MPur, 126 72.2]
amāvāsyāṃ tathā tasya antarā pūryate paraḥ | [MPur, 126 73.1]
vṛddhikṣayau vai pakṣādau ṣoḍaśyāṃ śaśinaḥ mṛtau | [MPur, 126 73.2]
evaṃ sūryanimitte te kṣayavṛddhī niśākare | [MPur, 126 73.3]
{MPur, 127}
sūta uvāca | [MPur, 127 1.1]
tārāgrahāṇāṃ vakṣyāmi svarbhānostu rathaṃ punaḥ | [MPur, 127 1.2]
atha tejomayaḥ śubhraḥ somaputrasya vai rathaḥ | [MPur, 127 1.3]
yukto hayaiḥ piśaṅgastu daśabhir vātaraṃhasaiḥ | [MPur, 127 2.1]
śvetaḥ piśaṅgaḥ sāraṅgo nīlaḥ śyāmo vilohitaḥ | [MPur, 127 2.2]
śvetaśca haritaścaiva pṛṣato vṛṣṇireva ca | [MPur, 127 3.1]
daśabhistu mahābhāgairuttamairvātasambhavaiḥ | [MPur, 127 3.2]
tato bhaumarathaścāpi aṣṭāṅgaḥ kāñcanaḥ smṛtaḥ | [MPur, 127 4.1]
aṣṭabhir lohitairaśvaiḥ sadhvajair agnisambhavaiḥ | [MPur, 127 4.2]
sarpate'sau kumāro vai ṛjuvakrānuvakragaḥ | [MPur, 127 4.3]
ataścāṅgiraso vidvāndevācāryo bṛhaspatiḥ | [MPur, 127 5.1]
gaurāśvena tu raukmeṇa syandanena visarpati | [MPur, 127 5.2]
yuktenāṣṭābhiraśvaiśca dhvajairagnisamudbhavaiḥ | [MPur, 127 6.1]
abdaṃ vasati yo rāśau svadiśaṃ tena gacchati | [MPur, 127 6.2]
yuktenāṣṭābhir aśvaiśca sadhvajair agnisaṃnibhaiḥ | [MPur, 127 7.1]
rathena kṣipravegeṇa bhārgavastena gacchati | [MPur, 127 7.2]
tataḥ śanaiścaro'pyaśvaiḥ sabalair vātaraṃhasaiḥ | [MPur, 127 8.1]
kārṣṇāyasaṃ samāruhya syandanaṃ yātyasau śaniḥ | [MPur, 127 8.2]
svarbhānostu yathāṣṭāśvāḥ kṛṣṇā vai vātaraṃhasaḥ | [MPur, 127 9.1]
rathaṃ tamomayaṃ tasya vahanti sma sudaṃśitāḥ | [MPur, 127 9.2]
ādityanilayo rāhuḥ somaṃ gacchati parvasu | [MPur, 127 10.1]
ādityameti somācca tamaso'nteṣu parvasu | [MPur, 127 10.2]
tataḥ ketumatastvaśvā aṣṭau te vātaraṃhasaḥ | [MPur, 127 11.1]
palāladhūmavarṇābhāḥ kṣāmadehāḥ sudāruṇāḥ | [MPur, 127 11.2]
ete vāhā grahāṇāṃ vai mayā proktā rathaiḥ saha | [MPur, 127 12.1]
sarve dhruve nibaddhāste nibaddhā vātaraśmibhiḥ | [MPur, 127 12.2]
ete vai bhrāmyamāṇāste yathāyogaṃ vahanti vai | [MPur, 127 13.1]
vāya yābhiradṛśyābhiḥ prabaddhā vātaraśmibhiḥ | [MPur, 127 13.2]
paribhramanti tadbaddhāścandrasūryagrahā divi | [MPur, 127 14.1]
yāvattamanuparyeti dhruvaṃ ca jyotiṣāṃ gaṇaḥ | [MPur, 127 14.2]
yathā nadyudake nostu udakena sahohyate | [MPur, 127 15.1]
tathā devagṛhāṇi syuruhyante vātaraṃhasā | [MPur, 127 15.2]
tasmādyāni pragṛhyante vyomni devagṛhā iti | [MPur, 127 15.3]
yāvatyaścaiva tārāḥ syustāvanto'sya marīcayaḥ | [MPur, 127 16.1]
sarvā dhruvanibaddhāstā bhramantyo bhrāmayanti ca | [MPur, 127 16.2]
tailapīḍaṃ yathā cakraṃ bhramate bhrāmayanti vai | [MPur, 127 17.1]
tathā bhramanti jyotīṃṣi vātabaddhāni sarvaśaḥ | [MPur, 127 17.2]
alātacakravadyānti vātacakreritāni tu | [MPur, 127 18.1]
yasmātpravahate tāni pravahastena sa smṛtaḥ | [MPur, 127 18.2]
evaṃ dhruve niyukto'sau bhramate jyotiṣāṃ gaṇaḥ | [MPur, 127 19.1]
eṣa tārāmayaḥ proktaḥ śiśumāre dhruvo divi | [MPur, 127 19.2]
yadahnā kurute pāpaṃ taṃ dṛṣṭvā niśi muñcati | [MPur, 127 20.1]
śiśumāraśarīrasthā yāvatyastārakāstu tāḥ | [MPur, 127 20.2]
varṣāṇi dṛṣṭvā jīveta tāvadevādhikāni tu | [MPur, 127 21.1]
śiśumārākṛtiṃ jñātvā pravibhāgena sarvaśaḥ | [MPur, 127 21.2]
uttānapādastasyātha vijñeyaḥ sottaro hanuḥ | [MPur, 127 22.1]
yajño'dharastu vijñeyo dharmo mūrdhānamāśritaḥ | [MPur, 127 22.2]
hṛdi nārāyaṇaḥ sādhyā aśvinau pūrvapādayoḥ | [MPur, 127 23.1]
varuṇaścāryamā caiva paścime tasya sakthinī | [MPur, 127 23.2]
śiśne saṃvatsaro jñeyo mitraścāpānamāśritaḥ | [MPur, 127 24.1]
pucche'gniśca mahendraśca marīciḥ kaśyapo dhruvaḥ | [MPur, 127 24.2]
eṣa tārāmayaḥ stambho nāstameti na vodayam | [MPur, 127 25.1]
nakṣatracandrasūryāśca grahāstārāgaṇaiḥ saha | [MPur, 127 25.2]
tanmukhābhimukhāḥ sarve cakrabhūtā divi sthitāḥ | [MPur, 127 26.1]
dhruveṇādhiṣṭhitāścaiva dhruvameva pradakṣiṇam | [MPur, 127 26.2]
pariyānti suraśreṣṭhaṃ meḍhībhūtaṃ dhruvaṃ divi | [MPur, 127 27.1]
āgnīdhrakāśyapānāṃ tu teṣāṃ sa paramo dhruvaḥ | [MPur, 127 27.2]
eka eva bhramatyeṣa merorantaramūrdhani | [MPur, 127 28.1]
jyotiṣāṃ cakramādāya ākarṣaṃstamadhomukhaḥ | [MPur, 127 28.2]
merumālokayanneva pratiyāti pradakṣiṇam | [MPur, 127 28.3]
{MPur, 128}
ṛṣaya ūcuḥ | [MPur, 128 1.1]
yadetadbhavatā proktaṃ śrutaṃ sarvamaśeṣataḥ | [MPur, 128 1.2]
kathaṃ devagṛhāṇi syuḥ punarjyotīṃṣi varṇaya | [MPur, 128 1.3]
sūta uvāca | [MPur, 128 2.1]
etatsarvaṃ pravakṣyāmi sūryācandramasorgatim | [MPur, 128 2.2]
yathā devagṛhāṇi syuḥ sūryācandramasostathā | [MPur, 128 2.3]
agnervyuṣṭau rajanyāṃ vai brahmaṇāvyaktayoninā | [MPur, 128 3.1]
avyākṛtamidaṃ tvāsīnnaiśena tamasā vṛtam | [MPur, 128 3.2]
caturbhūtāvaśiṣṭe'sminbrahmaṇā samadhiṣṭhite | [MPur, 128 4.1]
svayambhūr bhagavāṃstatra lokatattvārthasādhakaḥ | [MPur, 128 4.2]
khadyotarūpī vicarannāvirbhāvaṃ vyacintayat | [MPur, 128 5.1]
jñātvāgniṃ kalpakālādāv apaḥ pṛthvīṃ ca saṃśritā | [MPur, 128 5.2]
sa saṃbhṛtya prakāśārthaṃ tridhā tulyo'bhavatpunaḥ | [MPur, 128 6.1]
pācako yastu loke'sminpārthivaḥ so'gnirucyate | [MPur, 128 6.2]
yaścāsau tapate sūrye śuciragniśca sa smṛtaḥ | [MPur, 128 7.1]
vaidyuto jāṭharaḥ saumyo vaidyutaścāpyabindhanaḥ | [MPur, 128 7.2]
tejobhiścāpyate kaścitkaścidevāpyanindhanaḥ | [MPur, 128 8.1]
kāṣṭhendhanastu nirmathyaḥ so 'dbhiḥ śāmyati pāvakaḥ | [MPur, 128 8.2]
arciṣmānpacano'gnistu niṣprabhaḥ saumyalakṣaṇaḥ | [MPur, 128 9.1]
yaścāsau maṇḍale śukle nirūṣmā na prakāśate | [MPur, 128 9.2]
prabhā saurī tu pādena astaṃ yāti divākare | [MPur, 128 10.1]
agnimāviśate rātrau tasmādagniḥ prakāśate | [MPur, 128 10.2]
udite tu punaḥ sūrye ūṣmāgnestu samāviśat | [MPur, 128 11.1]
pādena tejasaścāgnestasmāt saṃtapate divā | [MPur, 128 11.2]
prākāśyaṃ ca tathauṣṇyaṃ ca sauryāgneye tu tejasī | [MPur, 128 12.1]
parasparānupraveśādāpyāyete divāniśam | [MPur, 128 12.2]
uttare caiva bhūmyardhe tathā hyasmiṃstu dakṣiṇe | [MPur, 128 13.1]
uttiṣṭhati punaḥ sūrye rātrirāviśate hy apaḥ | [MPur, 128 13.2]
tasmāttāmrā bhavantyāpo divārātripraveśanāt | [MPur, 128 14.1]
astaṃ gate punaḥ sūrye aharvai praviśaty apaḥ | [MPur, 128 14.2]
tasmānnaktaṃ punaḥ śuklā hyāpo dṛśyanti bhāsurāḥ | [MPur, 128 15.1]
etena kramayogeṇa bhūmyardhe dakṣiṇottare | [MPur, 128 15.2]
udayāstamaye hyatra ahorātraṃ viśaty apaḥ | [MPur, 128 16.1]
yaścāsau tapate sūryaḥ so 'paḥ pibati raśmibhiḥ | [MPur, 128 16.2]
sahasrapādastveṣo'gnī raktakumbhanibhastu saḥ | [MPur, 128 17.1]
ādatte sa tu nāḍīnāṃ sahasreṇa samantataḥ | [MPur, 128 17.2]
apo nadīsamudrebhyo hradakūpebhya eva ca | [MPur, 128 18.1]
tasya raśmisahasreṇa śītavarṣoṣṇaniḥsravaḥ | [MPur, 128 18.2]
tāsāṃ catuḥśataṃ nāḍyo varṣante citramūrtayaḥ | [MPur, 128 19.1]
candanāścaiva medhyāśca ketanāś cetanāstathā | [MPur, 128 19.2]
amṛtā jīvanāḥ sarvā raśmayo vṛṣṭisarjanāḥ | [MPur, 128 20.1]
himodbhavāśca te'nyonyaṃ raśmayastriṃśataḥ smṛtāḥ | [MPur, 128 20.2]
candratārāgrahaiḥ sarvaiḥ pītā bhānorgabhastayaḥ | [MPur, 128 20.3]
etā madhyāstathānyāśca hlādinyo himasarjanāḥ | [MPur, 128 21.1]
śuklāśca kakubhaścaiva gāvo viśvasṛtaśca yāḥ | [MPur, 128 21.2]
śuklāstā nāmataḥ sarvāstriṃśato gharmasarjanāḥ | [MPur, 128 22.1]
saṃbibhrati hi tāḥ sarvā manuṣyāndevatāḥ pitṝn | [MPur, 128 22.2]
manuṣyānoṣadhībhiśca svadhayā ca pitṝnapi | [MPur, 128 23.1]
amṛtena surānsarvānsaṃtataṃ paritarpayan | [MPur, 128 23.2]
vasante caiva grīṣme ca śanaiḥ saṃtapate tribhiḥ | [MPur, 128 24.1]
varṣāsu ca śaradyevaṃ caturbhiḥ saṃpravarṣati | [MPur, 128 24.2]
hemante śiśire caiva himotsargas tribhiḥ punaḥ | [MPur, 128 25.1]
oṣadhīṣu balaṃ dhatte sudhāṃ ca svadhayā punaḥ | [MPur, 128 25.2]
sūryo'maratvamamṛte trayas triṣu niyacchati | [MPur, 128 26.1]
evaṃ raśmisahasraṃ tu sauraṃ lokārthasādhakam | [MPur, 128 26.2]
bhidyate ṛtumāsādya sahasraṃ bahudhā punaḥ | [MPur, 128 27.1]
ityevaṃ maṇḍalaṃ śuklaṃ bhāsvaraṃ lokasaṃjñitam | [MPur, 128 27.2]
nakṣatragrahasomānāṃ pratiṣṭhā yonireva ca | [MPur, 128 28.1]
candra ṛkṣagrahāḥ sarve vijñeyāḥ sūryasambhavāḥ | [MPur, 128 28.2]
suṣumnā sūryaraśmiryā kṣīṇaṃ śaśinamedhate | [MPur, 128 29.1]
harikeśaḥ purastāttu yo vai nakṣatrayonikṛt | [MPur, 128 29.2]
dakṣiṇe viśvakarmā tu raśmirāpyāyayadbudham | [MPur, 128 30.1]
viśvāvasuśca yaḥ paścācchukrayoniśca sa smṛtaḥ | [MPur, 128 30.2]
saṃvardhanastu yo raśmiḥ sa yonirlohitasya ca | [MPur, 128 31.1]
ṣaṣṭhastu hyaśvabhū raśmiryoniḥ sa hi bṛhaspateḥ | [MPur, 128 31.2]
śanaiścaraṃ punaścāpi raśmirāpyāyate surāṭ | [MPur, 128 32.1]
na kṣīyate yatastāni tasmānnakṣatratā smṛtā | [MPur, 128 32.2]
kṣetrāṇyetāni vai sūryamāpatanti gabhastibhiḥ | [MPur, 128 33.1]
kṣetrāṇi teṣāmādatte sūryo nakṣatratā tataḥ | [MPur, 128 33.2]
asmāllokādamuṃ lokaṃ tīrṇānāṃ sukṛtātmanām | [MPur, 128 34.1]
tāraṇāttārakā hyetāḥ śuklatvāccaiva śuklikāḥ | [MPur, 128 34.2]
divyānāṃ pārthivānāṃ ca vaṃśānāṃ caiva sarvaśaḥ | [MPur, 128 35.1]
tapanastejaso yogādāditya iti gadyate | [MPur, 128 35.2]
sravatiḥ syandanārthe ca dhātureṣa nigadyate | [MPur, 128 36.1]
sravaṇāttejasaścaiva tenāsau savitā smṛtaḥ | [MPur, 128 36.2]
bahvarthaścanda ityeṣa pradhāno dhāturucyate | [MPur, 128 37.1]
śuklatve hyamṛtatve ca śītatve hlādane'pi ca | [MPur, 128 37.2]
sūryācandramasordivye maṇḍale bhāsvare khage | [MPur, 128 38.1]
jalatejomaye śukle vṛttakumbhanibhe śubhe | [MPur, 128 38.2]
vasanti karmadevāstu sthānānyetāni sarvaśaḥ | [MPur, 128 39.1]
manvantareṣu sarveṣu ṛṣisūryagrahādayaḥ | [MPur, 128 39.2]
tāni devagṛhāṇi syuḥ sthānākhyāni bhavanti hi | [MPur, 128 40.1]
sauraṃ sūryo 'viśatsthānaṃ saumyaṃ somastathaiva ca | [MPur, 128 40.2]
śaukraṃ śukro 'viśatsthānaṃ ṣoḍaśāraṃ prabhāsvaram | [MPur, 128 41.1]
bṛhaspatirbṛhattvaṃ ca lohitaṃ cāpi lohitaḥ | [MPur, 128 41.2]
śanaiścaro'viśatsthānamevaṃ śānaiścaraṃ tathā | [MPur, 128 42.1]
budho'pi vai budhasthānaṃ bhānuṃ svarbhānureva ca | [MPur, 128 42.2]
nakṣatrāṇi ca sarvāṇi nākṣatrāṇyāviśanti ca | [MPur, 128 43.1]
jyotīṃṣi sukṛtām ete jñeyā devagṛhāstu vai | [MPur, 128 43.2]
sthānānyetāni tiṣṭhanti yāvadābhūtasaṃplavam | [MPur, 128 44.1]
manvantareṣu sarveṣu devasthānāni tāni vai | [MPur, 128 44.2]
abhimānena tiṣṭhanti tāni devāḥ punaḥ punaḥ | [MPur, 128 45.1]
atītāstu sahātītairbhāvyā bhāvyaiḥ suraiḥ saha | [MPur, 128 45.2]
vartante vartamānaiśca suraiḥ sārdhaṃ tu sthāninaḥ | [MPur, 128 46.1]
sūryo devo vivasvāṃśca aṣṭamastvaditeḥ sutaḥ | [MPur, 128 46.2]
dyutimāndharmayuktaśca somo devo vasuḥ smṛtaḥ | [MPur, 128 47.1]
śukro daityastu vijñeyo bhārgavo'surayājakaḥ | [MPur, 128 47.2]
bṛhaspatir bṛhattejā devācāryo 'ṅgiraḥsutaḥ | [MPur, 128 48.1]
budho manoharaścaiva śaśiputrastu sa smṛtaḥ | [MPur, 128 48.2]
śanaiścaro virūpaśca saṃjñāputro vivasvataḥ | [MPur, 128 49.1]
agnirvikeśyāṃ jajñe tu yuvāsau lohitādhipaḥ | [MPur, 128 49.2]
nakṣatranāmnyaḥ kṣetreṣu dākṣāyaṇyaḥ sutāḥ smṛtāḥ | [MPur, 128 50.1]
svarbhānuḥ siṃhikāputro bhūtasaṃsādhano'suraḥ | [MPur, 128 50.2]
candrārkagrahanakṣatreṣvabhimānī prakīrtitaḥ | [MPur, 128 51.1]
sthānānyetāni coktāni sthāninyaścaiva devatāḥ | [MPur, 128 51.2]
śuklamagnisamaṃ divyaṃ sahasrāṃśorvivasvataḥ | [MPur, 128 52.1]
sahasrāṃśutviṣaḥ sthānam ammayaṃ taijasaṃ tathā | [MPur, 128 52.2]
āśāsthānaṃ manojñasya raviraśmigṛhe sthitam | [MPur, 128 53.1]
śukraḥ ṣoḍaśaraśmistu yastu devo hyapomayaḥ | [MPur, 128 53.2]
lohito navaraśmistu sthānamāpyaṃ tu tasya vai | [MPur, 128 54.1]
bṛhaddvādaśaraśmīkaṃ haridrābhaṃ tu vedhasaḥ | [MPur, 128 54.2]
aṣṭaraśmiśanestattu kṛṣṇaṃ vṛddhamayasmayam | [MPur, 128 55.1]
svarbhānostvāyasaṃ sthānaṃ bhūtasaṃtāpanālayam | [MPur, 128 55.2]
sukṛtām āśrayāstārā raśmayastu hiraṇmayāḥ | [MPur, 128 56.1]
tāraṇāttārakā hyetāḥ śuklatvāccaiva tārakāḥ | [MPur, 128 56.2]
navayojanasāhasro viṣkambhaḥ savituḥ smṛtaḥ | [MPur, 128 57.1]
maṇḍalaṃ triguṇaṃ cāsya vistāro bhāskarasya tu | [MPur, 128 57.2]
dviguṇaḥ sūryavistārādvistāraḥ śaśinaḥ smṛtaḥ | [MPur, 128 58.1]
triguṇaṃ maṇḍalaṃ cāsya vaipulyācchaśinaḥ smṛtam | [MPur, 128 58.2]
sarvopari nisṛṣṭāni maṇḍalāni tu tārakāḥ | [MPur, 128 59.1]
yojanārdhapramāṇāni tābhyo'nyāni gaṇāni tu | [MPur, 128 59.2]
tulyo bhūtvā tu svarbhānustadadhastātprasarpati | [MPur, 128 60.1]
uddhūtya pārthivīṃ chāyāṃ nirmitāṃ maṇḍalākṛtim | [MPur, 128 60.2]
brahmaṇā nirmitaṃ sthānaṃ tṛtīyaṃ tu tamomayam | [MPur, 128 61.1]
ādityātsa tu niṣkramya somaṃ gacchati parvasu | [MPur, 128 61.2]
ādityameti somācca punaḥ saureṣu parvasu | [MPur, 128 62.1]
svabhāsā tudate yasmātsvarbhānuriti sa smṛtaḥ | [MPur, 128 62.2]
candrataḥ ṣoḍaśo bhāgo bhārgavasya vidhīyate | [MPur, 128 63.1]
viṣkambhānmaṇḍalāccaiva yojanānāṃ tu sa smṛtaḥ | [MPur, 128 63.2]
bhārgavātpādahīnaśca vijñeyo vai bṛhaspatiḥ | [MPur, 128 64.1]
bṛhaspateḥ pādahīnau ketuvakrāvubhau smṛtau | [MPur, 128 64.2]
vistāramaṇḍalābhyāṃ tu pādahīnastayorbudhaḥ | [MPur, 128 65.1]
tārānakṣatrarūpāṇi vapuṣmantīha yāni vai | [MPur, 128 65.2]
budhena samarūpāṇi vistārānmaṇḍalāttu vai | [MPur, 128 66.1]
tārānakṣatrarūpāṇi hīnāni tu parasparam | [MPur, 128 66.2]
śatāni pañca catvāri trīṇi dve caikameva ca | [MPur, 128 67.1]
sarvopari nisṛṣṭāni maṇḍalāni tu tārakāḥ | [MPur, 128 67.2]
yojanārdhapramāṇāni tebhyo hrasvaṃ na vidyate | [MPur, 128 68.1]
upariṣṭāttu ye teṣāṃ grahā ye krūrasāttvikāḥ | [MPur, 128 68.2]
sauraścāṅgiraso vakro vijñeyā mandacāriṇaḥ | [MPur, 128 69.1]
tebhyo'dhastāttu catvāraḥ punaścānye mahāgrahāḥ | [MPur, 128 69.2]
somaḥ sūryo budhaścaiva bhārgavaśceti śīghragāḥ | [MPur, 128 70.1]
yāvanti caiva ṛkṣāṇi koṭyastāvanti tārakāḥ | [MPur, 128 70.2]
sarveṣāṃ tu grahāṇāṃ vai sūryo'dhastātprasarpati | [MPur, 128 71.1]
vistīrṇaṃ maṇḍalaṃ kṛtvā tasyordhvaṃ carate śaśī | [MPur, 128 71.2]
nakṣatramaṇḍalaṃ cāpi somād ūrdhvaṃ prasarpati | [MPur, 128 72.1]
nakṣatrebhyo budhaścordhvaṃ budhāccordhvaṃ tu bhārgavaḥ | [MPur, 128 72.2]
vakrastu bhārgavād ūrdhvaṃ vakrād ūrdhvaṃ bṛhaspatiḥ | [MPur, 128 73.1]
tasmācchanaiścaraścordhvaṃ devācāryopari sthitaḥ | [MPur, 128 73.2]
śanaiścarāttathā cordhvaṃ jñeyaṃ saptarṣimaṇḍalam | [MPur, 128 74.1]
saptarṣibhyo dhruvaścordhvaṃ samastaṃ tridivaṃ dhruve | [MPur, 128 74.2]
dviguṇeṣu sahasreṣu yojanānāṃ śateṣu ca | [MPur, 128 75.1]
grahāntaram athaikaikamūrdhvaṃ nakṣatramaṇḍalāt | [MPur, 128 75.2]
tārāgrahāntarāṇi syuruparyuparyadhiṣṭhitam | [MPur, 128 76.1]
grahāśca candrasūryau ca divi divyena tejasā | [MPur, 128 76.2]
nakṣatreṣu ca yujyante gacchanto niyatakramāt | [MPur, 128 77.1]
candrārkagrahanakṣatrā nīcoccagṛhamāśritāḥ | [MPur, 128 77.2]
samāgame ca bhede ca paśyanti yugapatprajāḥ | [MPur, 128 78.1]
parasparaṃ sthitā hyevaṃ yujyante ca parasparam | [MPur, 128 78.2]
asaṃkareṇa vijñeyasteṣāṃ yogastu vai budhaiḥ | [MPur, 128 79.1]
ityevaṃ saṃniveśo vai pṛthivyā jyotiṣāṃ ca yaḥ | [MPur, 128 79.2]
dvīpānāmudadhīnāṃ ca parvatānāṃ tathaiva ca | [MPur, 128 80.1]
varṣāṇāṃ ca nadīnāṃ ca ye ca teṣu vasanti vai | [MPur, 128 80.2]
ityeṣo'rkavaśenaiva saṃniveśastu jyotiṣām | [MPur, 128 81.1]
āvartaḥ sāntaro madhye saṃkṣiptaśca dhruvāttu sa | [MPur, 128 81.2]
sarvatasteṣu vistīrṇo vṛttākāra ivocchritaḥ | [MPur, 128 82.1]
lokasaṃvyavahārārthamīśvareṇa vinirmitaḥ | [MPur, 128 82.2]
kalpādau buddhipūrvaṃ tu sthāpito'sau svayambhuvā | [MPur, 128 83.1]
ityeṣa saṃniveśo vai sarvasya jyotirātmakaḥ | [MPur, 128 83.2]
vaiśvarūpaṃ pradhānasya pariṇāho'sya yaḥ smṛtaḥ | [MPur, 128 84.1]
teṣāṃ śakyaṃ na saṃkhyātuṃ yāthātathyena kenacit | [MPur, 128 84.2]
gatāgataṃ manuṣyeṇa jyotiṣāṃ māṃsacakṣuṣā | [MPur, 128 84.3]
{MPur, 129}
ṛṣaya ūcuḥ | [MPur, 129 1.1]
kathaṃ jagāma bhagavānpurāritvaṃ maheśvaraḥ | [MPur, 129 1.2]
dadāha ca kathaṃ devastanno vistarato vada | [MPur, 129 1.3]
pṛcchāmastvāṃ vayaṃ sarve bahumānātpunaḥ punaḥ | [MPur, 129 2.1]
tripuraṃ tadyathā durgaṃ mayamāyāvinirmitam | [MPur, 129 2.2]
devenaikeṣuṇā dagdhaṃ tathā no vada mānada | [MPur, 129 2.3]
sūta uvāca | [MPur, 129 3.1]
śṛṇudhvaṃ tripuraṃ devo yathā dāritavān bhavaḥ | [MPur, 129 3.2]
mayo nāma mahāmāyo māyānāṃ janako'suraḥ | [MPur, 129 3.3]
nirjitaḥ sa tu saṃgrāme tatāpa paramaṃ tapaḥ | [MPur, 129 4.1]
tapasyantaṃ tu taṃ viprā daityāvanyāvanugrahāt | [MPur, 129 4.2]
tasyaiva kṛtyamuddiśya tepatuḥ paramaṃ tapaḥ | [MPur, 129 5.1]
vidyunmālī ca balavāṃstārakākhyaśca vīryavān | [MPur, 129 5.2]
mayatejaḥsamākrāntau tepaturmayapārśvagau | [MPur, 129 6.1]
lokā iva yathā mūrtās trayas traya ivāgnayaḥ | [MPur, 129 6.2]
lokatrayaṃ tāpayantaste tepurdānavāstapaḥ | [MPur, 129 7.1]
hemante jalaśayyāsu grīṣme pañcatape tathā | [MPur, 129 7.2]
varṣāsu ca tathākāśe kṣapayantastanūḥ priyāḥ | [MPur, 129 8.1]
sevānāḥ phalamūlāni puṣpāṇi ca jalāni ca | [MPur, 129 8.2]
anyadācaritāhārāḥ paṅkenācitavalkalāḥ | [MPur, 129 9.1]
magnāḥ śaivālapaṅkeṣu vimalāvimaleṣu ca | [MPur, 129 9.2]
nirmāṃsāśca tato jātāḥ kṛśā dhamanisaṃtatāḥ | [MPur, 129 10.1]
teṣāṃ tapaḥprabhāvena prabhāvavidhutaṃ yathā | [MPur, 129 10.2]
niṣprabhaṃ tu jagatsarvaṃ mandamevābhibhāṣitam | [MPur, 129 11.1]
dahyamāneṣu lokeṣu taistribhirdānavāgnibhiḥ | [MPur, 129 11.2]
teṣāmagre jagadbandhuḥ prādurbhūtaḥ pitāmahaḥ | [MPur, 129 12.1]
tataḥ sāhasakartāraḥ prāhuste sahasāgatam | [MPur, 129 12.2]
svakaṃ pitāmahaṃ daityāstaṃ vai tuṣṭuvureva ca | [MPur, 129 13.1]
atha tāndānavānbrahmā tapasā tapanaprabhān | [MPur, 129 13.2]
uvāca harṣapūrṇākṣo harṣapūrṇamukhastadā | [MPur, 129 14.1]
varado'haṃ hi vo vatsāstapastoṣita āgataḥ | [MPur, 129 14.2]
vriyatām īpsitaṃ yacca sābhilāṣaṃ taducyatām | [MPur, 129 15.1]
ityevamucyamānāstu pratipannaṃ pitāmaham | [MPur, 129 15.2]
viśvakarmā mayaḥ prāha praharṣotphullalocanaḥ | [MPur, 129 16.1]
deva daityāḥ purā devaiḥ saṃgrāme tārakāmaye | [MPur, 129 16.2]
nirjitāstāḍitāścaiva hatāścāpyāyudhairapi | [MPur, 129 17.1]
devairvairānubandhācca dhāvanto bhayavepitāḥ | [MPur, 129 17.2]
śaraṇaṃ naiva jānīmaḥ śarma vā śaraṇārthinaḥ | [MPur, 129 18.1]
so'haṃ tapaḥprabhāvena tava bhaktyā tathaiva ca | [MPur, 129 18.2]
icchāmi kartuṃ taddurgaṃ yaddevairapi dustaram | [MPur, 129 19.1]
tasmiṃśca tripure durge matkṛte kṛtināṃ vara | [MPur, 129 19.2]
bhūmyānāṃ jalajānāṃ ca śāpānāṃ munitejasām | [MPur, 129 20.1]
devapraharaṇānāṃ ca devānāṃ ca prajāpateḥ | [MPur, 129 20.2]
alaṅghanīyaṃ bhavatu tripuraṃ yadi te priyam | [MPur, 129 21.1]
viśvakarmā itīvoktaḥ sa tadā viśvakarmaṇā | [MPur, 129 21.2]
uvāca prahasanvākyaṃ mayaṃ daityagaṇādhipam | [MPur, 129 22.1]
sarvāmaratvaṃ naivāsti asadvṛttasya dānava | [MPur, 129 22.2]
tasmāddurgavidhānaṃ hi kṣaṇādapi vidhīyatām | [MPur, 129 23.1]
pitāmahavacaḥ śrutvā tadaivaṃ dānavo mayaḥ | [MPur, 129 23.2]
prāñjaliḥ punarapyāha brahmāṇaṃ padmasambhavam | [MPur, 129 24.1]
yastadekeṣuṇā durgaṃ sakṛnmuktena nirdahet | [MPur, 129 24.2]
samaṃ sa saṃyuge hanyādavadhyaṃ śeṣato bhavet | [MPur, 129 25.1]
evamastviti cāpyuktvā mayaṃ devaḥ pitāmahaḥ | [MPur, 129 25.2]
svapne labdho yathārtho vai tatraivādarśanaṃ yayau | [MPur, 129 26.1]
gate pitāmahe daityā gatā mayaraviprabhāḥ | [MPur, 129 26.2]
varadānādvirejuste tapasā ca mahābalāḥ | [MPur, 129 27.1]
sa mayastu mahābuddhirdānavo vṛṣasattamaḥ | [MPur, 129 27.2]
durgaṃ vyavasitaḥ kartumiti cācintayattadā | [MPur, 129 28.1]
kathaṃ nāma bhaveddurgaṃ tanmayā tripuraṃ kṛtam | [MPur, 129 28.2]
vatsyate tatpuraṃ divyaṃ matto nānyairna saṃśayaḥ | [MPur, 129 29.1]
yathācaikeṣuṇā tena tatpuraṃ na hi hanyate | [MPur, 129 29.2]
devaistathā vidhātavyaṃ mayā mativicāraṇam | [MPur, 129 30.1]
vistāro yojanaśatamekaikasya purasya tu | [MPur, 129 30.2]
kāryasteṣāṃ ca viṣkambhaścaikaikaśatayojanam | [MPur, 129 31.1]
puṣyayogeṇa nirmāṇaṃ purāṇaṃ ca bhaviṣyati | [MPur, 129 31.2]
puṣyayogeṇa ca divi sameṣyanti parasparam | [MPur, 129 32.1]
puṣyayogeṇa yuktāni yastānyāsādayiṣyati | [MPur, 129 32.2]
purāṇyekaprahāreṇa śatāni nihaniṣyati | [MPur, 129 33.1]
āyasaṃ tu kṣititale rājataṃ tu nabhastale | [MPur, 129 33.2]
rājatasyopariṣṭāttu sauvarṇaṃ bhavitā puram | [MPur, 129 34.1]
evaṃ tribhiḥ purairyuktaṃ tripuraṃ tadbhaviṣyati | [MPur, 129 34.2]
śatayojanaviṣkambhairantaraistaddurāsadam | [MPur, 129 34.3]
aṭṭālakair yantraśataghnibhiśca sacakraśūlopalakampanaiśca | [MPur, 129 35.1]
dvārairmahāmandaramerukalpaiḥ prākāraśṛṅgaiḥ suvirājamānam | [MPur, 129 35.2]
satārakākhyena mayena guptaṃ svasthaṃ ca guptaṃ taḍinmālināpi | [MPur, 129 36.1]
ko nāma hantuṃ tripuraṃ samartho muktvā trinetraṃ bhagavantamekam | [MPur, 129 36.2]
{MPur, 130}
sūta uvāca | [MPur, 130 1.1]
iti cintāyuto daityo divyopāyaprabhāvajam | [MPur, 130 1.2]
cakāra tripuraṃ durgaṃ manaḥsaṃcāracāritam | [MPur, 130 1.3]
prākāro'nena mārgeṇa iha vāmutra gopuram | [MPur, 130 2.1]
iha cāṭṭālakadvāramiha cāṭṭālagopuram | [MPur, 130 2.2]
rājamārga itaścāpi vipulo bhavatāmiti | [MPur, 130 3.1]
rathyoparathyāḥ sattrikā iha catvara eva ca | [MPur, 130 3.2]
idamantaḥpurasthānaṃ rudrāyatanamatra ca | [MPur, 130 4.1]
savaṭāni taḍāgāni hyatra vāpyaḥ sarāṃsi ca | [MPur, 130 4.2]
ārāmāśca sabhāścātra udyānānyatra vā tathā | [MPur, 130 5.1]
upanirgamo dānavānāṃ bhavatyatra manoharaḥ | [MPur, 130 5.2]
ityevaṃ mānasaṃ tatrākalpayatpurakalpavit | [MPur, 130 6.1]
mayena tatpuraṃ sṛṣṭaṃ tripuraṃ tviti naḥ śrutam | [MPur, 130 6.2]
kārṣṇāyasamayaṃ yattu mayena vihitaṃ puram | [MPur, 130 7.1]
tārakākhyo'dhipastatra kṛtasthānādhipo'vasat | [MPur, 130 7.2]
yattu pūrṇendusaṃkāśaṃ rājataṃ nirmitaṃ puram | [MPur, 130 8.1]
vidyunmālī prabhustatra vidyunmālī tvivāmbudaḥ | [MPur, 130 8.2]
suvarṇādhikṛtaṃ yacca mayena vihitaṃ puram | [MPur, 130 9.1]
svayameva mayastatra gatastadadhipaḥ prabhuḥ | [MPur, 130 9.2]
tārakasya puraṃ tatra śatayojanamantaram | [MPur, 130 10.1]
vidyunmālipuraṃ cāpi śatayojanake'ntare | [MPur, 130 10.2]
meruparvatasaṃkāśaṃ mayasyāpi puraṃ mahat | [MPur, 130 11.1]
puṣyasaṃyogamātreṇa kālena sa mayaḥ purā | [MPur, 130 11.2]
kṛtavāṃstripuraṃ daityastrinetraḥ puṣpakaṃ yathā | [MPur, 130 12.1]
yena yena mayo yāti prakurvāṇaḥ puraṃ purāt | [MPur, 130 12.2]
praśastāstatra tatraiva vāruṇyāmālayāḥ svayam | [MPur, 130 13.1]
rukmarūpyāyasānāṃ ca śataśo'tha sahasraśaḥ | [MPur, 130 13.2]
ratnācitāni śobhante purāṇyamaravidviṣām | [MPur, 130 14.1]
prāsādaśatajuṣṭāni kūṭāgārotkaṭāni ca | [MPur, 130 14.2]
sarveṣāṃ kāmagāni syuḥ sarvalokātigāni ca | [MPur, 130 15.1]
sodyānavāpīkūpāni sapadmasaravanti ca | [MPur, 130 15.2]
aśokavanabhūtāni kokilārutavanti ca | [MPur, 130 16.1]
citraśālāviśālāni catuḥśālottamāni ca | [MPur, 130 16.2]
saptāṣṭadaśabhaumāni satkṛtāni mayena ca | [MPur, 130 17.1]
bahudhvajapatākāni sragdāmālaṃkṛtāni ca | [MPur, 130 17.2]
kiṅkiṇījālaśabdāni gandhavanti mahānti ca | [MPur, 130 18.1]
susaṃyuktopaliptāni puṣpanaivedyavanti ca | [MPur, 130 18.2]
yajñadhūmāndhakārāṇi sampūrṇakalaśāni ca | [MPur, 130 19.1]
gaganāvaraṇābhāni haṃsapaṅktinibhāni ca | [MPur, 130 19.2]
paṅktīkṛtāni rājante gṛhāṇi tripure pure | [MPur, 130 20.1]
muktākalāpairlambadbhir hasantīva śaśiśriyam | [MPur, 130 20.2]
mallikājātipuṣpādyair gandhadhūpādhivāsitaiḥ | [MPur, 130 21.1]
pañcendriyasukhair nityaṃ samaiḥ satpuruṣairiva | [MPur, 130 21.2]
hemarājatalohādyamaṇiratnāñjanāṅkitāḥ | [MPur, 130 22.1]
prākārāstripure tasmingiriprākārasaṃnibhāḥ | [MPur, 130 22.2]
ekaikasminpure tasmingopurāṇāṃ śataṃ śatam | [MPur, 130 23.1]
sapatākādhvajavatāṃ dṛśyante giriśṛṅgavat | [MPur, 130 23.2]
nūpurārāvaramyāṇi tripure tatpurāṇyapi | [MPur, 130 24.1]
svargātiriktaśrīkāṇi tatra kanyāpurāṇi ca | [MPur, 130 24.2]
ārāmaiśca vihāraiśca taḍāgavaṭacatvaraiḥ | [MPur, 130 25.1]
sarobhiśca saridbhiśca vanaiścopavanairapi | [MPur, 130 25.2]
divyabhogopabhogāni nānāratnayutāni ca | [MPur, 130 26.1]
puṣpotkaraiśca subhagāstripurasyopanirgamāḥ | [MPur, 130 26.2]
parikhāśatagambhīrāḥ kṛtā māyānivāraṇaiḥ | [MPur, 130 26.3]
niśamya taddurgavidhānamuttamaṃ kṛtaṃ mayenādbhutavīryakarmaṇā | [MPur, 130 27.1]
diteḥ sutā daivatarājavairiṇaḥ sahasraśaḥ prāpuranantavikramāḥ | [MPur, 130 27.2]
tadāsurairdarpitavairimardanair janārdanaiḥ śailakarīndrasaṃnibhaiḥ | [MPur, 130 28.1]
babhūva pūrṇaṃ tripuraṃ tathā purā yathāmbaraṃ bhūrijalair jalapradaiḥ | [MPur, 130 28.2]
{MPur, 131}
sūta uvāca | [MPur, 131 1.1]
nirmite tripure durge mayenāsuraśilpinā | [MPur, 131 1.2]
taddurgaṃ durgatāṃ prāpa baddhavairaiḥ surāsuraiḥ | [MPur, 131 1.3]
sakalatrāḥ saputrāśca śastravanto'ntakopamāḥ | [MPur, 131 2.1]
mayādiṣṭāni viviśurgṛhāṇi hṛṣitāśca te | [MPur, 131 2.2]
siṃhā vanamivāneke makarā iva sāgaram | [MPur, 131 3.1]
roṣaiścaivātipāruṣyaiḥ śarīramiva saṃhataiḥ | [MPur, 131 3.2]
tadvadbalibhiradhyastaṃ tatpuraṃ devatāribhiḥ | [MPur, 131 4.1]
tripuraṃ saṃkulaṃ jātaṃ daityakoṭiśatākulam | [MPur, 131 4.2]
sutalādapi niṣpatya pātālāddānavālayāt | [MPur, 131 5.1]
upatasthuḥ payodābhā ye ca giryupajīvinaḥ | [MPur, 131 5.2]
yo yaṃ prārthayate kāmaṃ samprāptastripurāśrayāt | [MPur, 131 6.1]
tasya tasya mayastatra māyayā vidadhāti saḥ | [MPur, 131 6.2]
sacandreṣu pradoṣeṣu sāmbujeṣu saraḥsu ca | [MPur, 131 7.1]
ārāmeṣu sacūteṣu tapodhanavaneṣu ca | [MPur, 131 7.2]
svaṅgāś candanadigdhāṅgāṃ mātaṃgāḥ samadā iva | [MPur, 131 8.1]
mṛṣṭābharaṇavastrāśca mṛṣṭasraganulepanāḥ | [MPur, 131 8.2]
priyābhiḥ priyakrāmābhir hāvabhāvaprasūtibhiḥ | [MPur, 131 9.1]
nārībhiḥ satataṃ remurmuditāścaiva dānavāḥ | [MPur, 131 9.2]
mayena nirmite sthāne modamānā mahāsurāḥ | [MPur, 131 10.1]
arthe dharme ca kāme ca nidadhuste matīḥ svayam | [MPur, 131 10.2]
teṣāṃ tripurayuktānāṃ tripure tridaśāriṇām | [MPur, 131 11.1]
vrajati sma sukhaṃ kālaḥ svargasthānāṃ yathā tathā | [MPur, 131 11.2]
śuśrūṣante pitṝnputrāḥ patnyaścāpi patīṃstathā | [MPur, 131 12.1]
vimuktakalahāścāpi prītayaḥ pracurābhavan | [MPur, 131 12.2]
nādharmastripurasthān ābādhate vīryavānapi | [MPur, 131 13.1]
arcayanto diteḥ putrāstripurāyatane haram | [MPur, 131 13.2]
puṇyāhaśabdānuccerur āśīrvādāṃśca vedagān | [MPur, 131 14.1]
svanūpuraravonmiśrānveṇuvīṇāravānapi | [MPur, 131 14.2]
hāsaśca varanārīṇāṃ cittavyākulakārakaḥ | [MPur, 131 15.1]
tripure dānavendrāṇāṃ ramatāṃ śrūyate sadā | [MPur, 131 15.2]
teṣāmarcayatāṃ devānbrāhmaṇāṃśca namasyatām | [MPur, 131 16.1]
dharmārthakāmamantrāṇāṃ mahānkālo'bhyavartata | [MPur, 131 16.2]
athālakṣmīrasūyā ca tṛḍbubhukṣe tathaiva ca | [MPur, 131 17.1]
kaliśca kalahaścaiva tripuraṃ viviśuḥ saha | [MPur, 131 17.2]
saṃdhyākālaṃ praviṣṭāste tripuraṃ ca bhayāvahāḥ | [MPur, 131 18.1]
samadhyāsuḥ samaṃ ghorāḥ śarīrāṇi yathāmayāḥ | [MPur, 131 18.2]
sarva ete viśantastu mayena tripurāntaram | [MPur, 131 19.1]
svapne bhayāvahā dṛṣṭā āviśantastu dānavān | [MPur, 131 19.2]
udite ca sahasrāṃśau śubhabhāsākare ravau | [MPur, 131 20.1]
mayaḥ sabhāmāviveśa bhāskarābhyāmivāmbudaḥ | [MPur, 131 20.2]
merukūṭanibhe ramya āsane svarṇamaṇḍite | [MPur, 131 21.1]
āsīnāḥ kāñcanagireḥ śṛṅge toyamuco yathā | [MPur, 131 21.2]
pārśvayostārakākhyaśca vidyunmālī ca dānavaḥ | [MPur, 131 22.1]
upaviṣṭau mayasyānte hastinaḥ kalabhāviva | [MPur, 131 22.2]
tataḥ surārayaḥ sarve'śeṣakopā raṇājire | [MPur, 131 23.1]
upaviṣṭā dṛḍhaṃ viddhā dānavā devaśatravaḥ | [MPur, 131 23.2]
teṣvāsīneṣu sarveṣu sukhāsanagateṣu ca | [MPur, 131 24.1]
mayo māyāvijanaka ityuvāca sa dānavān | [MPur, 131 24.2]
khecarāḥ khecarārāvā bho bho dākṣāyaṇīsutāḥ | [MPur, 131 25.1]
niśāmayadhvaṃ svapno'yaṃ mayā dṛṣṭo bhayāvahaḥ | [MPur, 131 25.2]
catasraḥ pramadāstatra trayo martyā bhayāvahāḥ | [MPur, 131 26.1]
kopānalādīptamukhāḥ praviṣṭās tripurārdinaḥ | [MPur, 131 26.2]
praviśya ruṣitāste ca purāṇyatulavikramāḥ | [MPur, 131 27.1]
praviṣṭāḥ sma śarīrāṇi bhūtvā bahuśarīriṇaḥ | [MPur, 131 27.2]
nagaraṃ tripuraṃ cedaṃ tamasā samavasthitam | [MPur, 131 28.1]
sagṛhaṃ saha yuṣmābhiḥ sāgarāmbhasi majjitam | [MPur, 131 28.2]
ulūkaṃ rucirā nārī nagnārūḍhā kharaṃ tathā | [MPur, 131 29.1]
saha strībhirhasantī ca cumbane pramadā yathā | [MPur, 131 29.2]
puruṣaḥ sindutilakaś caturaṅghris trilocanaḥ | [MPur, 131 29.3]
yena sā pramadā nunnā ahaṃ caiva vibodhitaḥ | [MPur, 131 30.1]
īdṛśī pramadā dṛṣṭā mayā cātibhayāvahā | [MPur, 131 30.2]
eṣa īdṛśakaḥ svapno dṛṣṭo vai ditinandanāḥ | [MPur, 131 31.1]
dṛṣṭaḥ kathaṃ hi kaṣṭāya asurāṇāṃ bhaviṣyati | [MPur, 131 31.2]
yadi vo'haṃ kṣamo rājā yadidaṃ vettha ceddhitam | [MPur, 131 32.1]
nibodhadhvaṃ sumanaso na cāsūyitum arhatha | [MPur, 131 32.2]
kāmaṃ cerṣyāṃ ca kopaṃ ca asūyāṃ saṃvihāya ca | [MPur, 131 33.1]
satye dame ca dharme ca munivāde ca tiṣṭhata | [MPur, 131 33.2]
śāntayaśca prayujyantāṃ pūjyatāṃ ca maheśvaraḥ | [MPur, 131 34.1]
yadi nāmāsya svapnasya hyevaṃ coparamo bhavet | [MPur, 131 34.2]
kupyate no dhruvaṃ rudro devadevastrilocanaḥ | [MPur, 131 35.1]
bhaviṣyāṇi ca dṛśyante yato nastripure'surāḥ | [MPur, 131 35.2]
kalahaṃ varjayantaśca arjayantas tathārjavam | [MPur, 131 36.1]
svapnodayaṃ pratīkṣadhvaṃ kālodayamathāpi ca | [MPur, 131 36.2]
śrutvā dākṣāyaṇīputrā ityevaṃ mayabhāṣitam | [MPur, 131 37.1]
krodherṣyāvasthayā yuktā dṛśyante ca vināśagāḥ | [MPur, 131 37.2]
vināśam upapaśyanto lakṣmyā vyāpitāsurāḥ | [MPur, 131 38.1]
tatraiva dṛṣṭvā te'nyonyaṃ sakrodhāpūritekṣaṇāḥ | [MPur, 131 38.2]
atha daivaparidhvastā dānavāstripurālayāḥ | [MPur, 131 39.1]
hitvā satyaṃ ca dharmaṃ ca akāryāṇyupacakramuḥ | [MPur, 131 39.2]
dviṣanti brāhmaṇānpuṇyānna cārcanti hi devatāḥ | [MPur, 131 40.1]
guruṃ caiva na manyante hyanyonyaṃ cāpi cukrudhuḥ | [MPur, 131 40.2]
kalaheṣu ca sajjante svadharmeṣu hasanti ca | [MPur, 131 41.1]
parasparaṃ ca nindanti ahamityeva vādinaḥ | [MPur, 131 41.2]
uccairgurūnprabhāṣante nābhibhāṣanti pūjitāḥ | [MPur, 131 42.1]
akasmāt sāśrunayanā jāyante ca samutsukāḥ | [MPur, 131 42.2]
dadhisaktūnpayaścaiva kapitthāni ca rātriṣu | [MPur, 131 43.1]
bhakṣayanti ca śeranta ucchiṣṭāḥ saṃvṛtāstathā | [MPur, 131 43.2]
mūtraṃ kṛtvopaspṛśanti cākṛtvā pādadhāvanam | [MPur, 131 44.1]
saṃviśanti ca śayyāsu śaucācāravivarjitāḥ | [MPur, 131 44.2]
saṃkucanti bhayāccaiva mārjārāṇāṃ yathākhukaḥ | [MPur, 131 45.1]
bhāryāṃ gatvā na śudhyanti rahovṛttiṣu nistrapāḥ | [MPur, 131 45.2]
purā suśīlā bhūtvā ca duḥśīlatvamupāgatāḥ | [MPur, 131 46.1]
devāṃstapodhanāṃścaiva bādhante tripurālayāḥ | [MPur, 131 46.2]
mayena vāryamāṇā api te vināśamupasthitāḥ | [MPur, 131 47.1]
vipriyāṇyeva viprāṇāṃ kurvāṇāḥ kalahaiṣiṇaḥ | [MPur, 131 47.2]
vaibhrājaṃ nandanaṃ caiva tathā caitrarathaṃ vanam | [MPur, 131 48.1]
aśokaṃ ca varāśokaṃ sarvartukamathāpi ca | [MPur, 131 48.2]
svargaṃ ca devatāvāsaṃ pūrvadevavaśānugāḥ | [MPur, 131 49.1]
vidhvaṃsayanti saṃkruddhāstapodhanavanāni ca | [MPur, 131 49.2]
vidhvastadevāyatanāśramaṃ ca saṃbhagnadevadvijapūjakaṃ tu | [MPur, 131 50.1]
jagadbabhūvāmararājaduṣṭair abhidrutaṃ sasyamivālivṛndaiḥ | [MPur, 131 50.2]
{MPur, 132}
sūta uvāca | [MPur, 132 1.1]
aśīleṣu praduṣṭeṣu dānaveṣu durātmasu | [MPur, 132 1.2]
lokeṣūtsādyamāneṣu tapodhanavaneṣu ca | [MPur, 132 1.3]
siṃhanāde vyomagānāṃ teṣu bhīteṣu jantuṣu | [MPur, 132 2.1]
trailokye bhayasaṃmūḍhe tamondhanvam upāgate | [MPur, 132 2.2]
ādityā vasavaḥ sādhyāḥ pitaro marutāṃ gaṇāḥ | [MPur, 132 3.1]
bhītāḥ śaraṇamājagmur brahmāṇāṃ prapitāmaham | [MPur, 132 3.2]
te taṃ svarṇotpalāsīnaṃ brahmāṇaṃ samupāgatāḥ | [MPur, 132 4.1]
nemurūcuśca sahitāḥ pañcāsyaṃ caturānanam | [MPur, 132 4.2]
varaguptāstavaiveha dānavāstripurālayāḥ | [MPur, 132 5.1]
bādhante'smānyathā preṣyānanuśādhi tato 'nagha | [MPur, 132 5.2]
meghāgame yathā haṃsā mṛgāḥ siṃhabhayādiva | [MPur, 132 6.1]
dānavānāṃ bhayāttadvad bhramāmo hi pitāmaha | [MPur, 132 6.2]
putrāṇāṃ nāmadheyāni kalatrāṇāṃ tathaiva ca | [MPur, 132 7.1]
dānavairbhrāmyamāṇānāṃ vismṛtāni tato 'nagha | [MPur, 132 7.2]
devaveśmaprabhaṅgāśca āśramabhraṃśanāni ca | [MPur, 132 8.1]
dānavairlomamohāndhaiḥ kriyante ca bhramanti ca | [MPur, 132 8.2]
yadi na trāyase lokaṃ dānavairvidrutaṃ drutam | [MPur, 132 9.1]
dharṣaṇānena nirdevaṃ nirmanuṣyāśramaṃ jagat | [MPur, 132 9.2]
ityevaṃ tridaśairuktaḥ padmayoniḥ pitāmahaḥ | [MPur, 132 10.1]
pratyāha tridaśān sendrān indutulyānanaḥ prabhuḥ | [MPur, 132 10.2]
bhayasya yo varo datto mayā matimatāṃ varāḥ | [MPur, 132 11.1]
tasyānta eṣa samprāpto yaḥ purokto mayā surāḥ | [MPur, 132 11.2]
tacca teṣāmadhiṣṭhānaṃ tripuraṃ tridaśarṣabhāḥ | [MPur, 132 12.1]
ekeṣupātamokṣeṇa hantavyaṃ neṣuvṛṣṭibhiḥ | [MPur, 132 12.2]
bhavatāṃ ca na paśyāmi kamapyatra surarṣabhāḥ | [MPur, 132 13.1]
yastu caikaprahāreṇa puraṃ hanyāt sadānavam | [MPur, 132 13.2]
tripuraṃ nālpavīryeṇa śakyaṃ hantuṃ śareṇa tu | [MPur, 132 14.1]
ekaṃ muktvā mahādevaṃ maheśānaṃ prajāpatim | [MPur, 132 14.2]
te yūyaṃ yadi anye ca kratuvidhvaṃsakaṃ haram | [MPur, 132 15.1]
yācāmaḥ sahitā devaṃ tripuraṃ sa haniṣyati | [MPur, 132 15.2]
kṛtaḥ purāṇāṃ viṣkambho yojamānāṃ śataṃ śatam | [MPur, 132 16.1]
yathā caikaprahāreṇa hate vai bhavena tu | [MPur, 132 16.2]
puṣyayogeṇa yuktāni tāni caikakṣaṇena tu | [MPur, 132 16.3]
tato devaiśca samprokto yāsyāma iti duḥkhitaiḥ | [MPur, 132 17.1]
pitāmahaśca taiḥ sārdhaṃ bhavasaṃsadamāgataḥ | [MPur, 132 17.2]
taṃ bhavaṃ bhūtabhavyeśaṃ giriśaṃ śūlapāṇinam | [MPur, 132 18.1]
paśyanti comayā sārdhaṃ nandinā ca mahātmanā | [MPur, 132 18.2]
agnivarṇamajaṃ devamagnikuṇḍanibhekṣaṇam | [MPur, 132 19.1]
agnyādityasahasrābham agnivarṇavibhūṣitam | [MPur, 132 19.2]
candrāvayavalakṣmāṇaṃ candrasaumyatarānanam | [MPur, 132 20.1]
āgamya tamajaṃ devamatha taṃ nīlalohitam | [MPur, 132 20.2]
astuvangopatiṃ śambhuṃ varadaṃ pārvatīpatim | [MPur, 132 20.3]
devā ūcuḥ | [MPur, 132 21.1]
namo bhavāya śarvāya rudrāya varadāya ca | [MPur, 132 21.2]
paśūnāṃ pataye nityamugrāya ca kapardine | [MPur, 132 21.3]
mahādevāya bhīmāya tryambakāya ca śāntaye | [MPur, 132 22.1]
īśānāya bhayaghnāya namastvandhakaghātine | [MPur, 132 22.2]
nīlagrīvāya bhīmāya vedhase vedhasā stute | [MPur, 132 23.1]
kumāraśatrunighnāya kumārajanakāya ca | [MPur, 132 23.2]
vilohitāya dhūmrāya varāya krathanāya ca | [MPur, 132 24.1]
nityaṃ nīlaśikhaṇḍāya śūline divyaśāyine | [MPur, 132 24.2]
uragāya trinetrāya hiraṇyavasuretase | [MPur, 132 25.1]
acintyāyāmbikābhartre sarvadevastutāya ca | [MPur, 132 25.2]
vṛṣadhvajāya muṇḍāya jaṭine brahmacāriṇe | [MPur, 132 26.1]
tapyamānāya salile brahmaṇyāyājitāya ca | [MPur, 132 26.2]
viśvātmane viśvasṛje viśvamāvṛtya tiṣṭhate | [MPur, 132 27.1]
namo'stu divyarūpāya prabhave divyaśambhave | [MPur, 132 27.2]
abhigamyāya kāmyāya stutyāyārcyāya sarvadā | [MPur, 132 28.1]
bhaktānukampine nityaṃ diśate yanmanogatam | [MPur, 132 28.2]
{MPur, 133}
sūta uvāca | [MPur, 133 1.1]
brahmādyaiḥ stūyamānastu devairdevo maheśvaraḥ | [MPur, 133 1.2]
prajāpatimuvācedaṃ devānāṃ kva bhayaṃ mahat | [MPur, 133 1.3]
bho devāḥ svāgataṃ vo'stu brūta yadvo manogatam | [MPur, 133 2.1]
tāvadeva prayacchāmi nāstyadeyaṃ mayā hi vaḥ | [MPur, 133 2.2]
yuṣmākaṃ nitarāṃ śaṃ vai kartāhaṃ vibudharṣabhāḥ | [MPur, 133 3.1]
carāmi mahadatyugraṃ yaccāpi paramaṃ tapaḥ | [MPur, 133 3.2]
vidviṣṭā vo mama dviṣṭāḥ kaṣṭāḥ kaṣṭaparākramāḥ | [MPur, 133 4.1]
teṣāmabhāvaḥ saṃpādyo yuṣmākaṃ bhava eva ca | [MPur, 133 4.2]
evamuktāstu devena premṇā sabrahmakāḥ surāḥ | [MPur, 133 5.1]
rudramāhurmahābhāgaṃ bhāgārhāḥ sarva eva te | [MPur, 133 5.2]
bhagavaṃstaistapastaptaṃ raudraṃ raudraparākramaiḥ | [MPur, 133 6.1]
asurairvadhyamānāḥ sma vayaṃ tvāṃ śaraṇaṃ gatāḥ | [MPur, 133 6.2]
mayo nāma diteḥ putrastrinetra kalahapriyaḥ | [MPur, 133 7.1]
tripuraṃ yena taddurgaṃ kṛtaṃ pāṇḍuragopuram | [MPur, 133 7.2]
tadāśritya puraṃ durgaṃ dānavā varanirbhayāḥ | [MPur, 133 8.1]
bādhante'smānmahādeva preṣyamasvāminaṃ yathā | [MPur, 133 8.2]
udyānāni ca bhagnāni nandanādīni yāni ca | [MPur, 133 9.1]
varāścāpsarasaḥ sarvā rambhādyā danujairhṛtāḥ | [MPur, 133 9.2]
indrasya vāhyāśca gajāḥ kumudāñjanavāmanāḥ | [MPur, 133 10.1]
airāvatādyā apahṛtā devatānāṃ maheśvara | [MPur, 133 10.2]
ye cendrarathapramukhyāśca harayo'pahṛtā asuraiḥ | [MPur, 133 11.1]
jātāśca dānavānāṃ te rathayogyāsturaṃgamāḥ | [MPur, 133 11.2]
ye rathā ye gajāścaiva yāḥ striyo vasu yacca naḥ | [MPur, 133 12.1]
tanno vyapahṛtaṃ daityaiḥ saṃśayo jīvite punaḥ | [MPur, 133 12.2]
trinetra evamuktastu devaiḥ śakrapurogamaiḥ | [MPur, 133 13.1]
uvāca devāndeveśo varado vṛṣavāhanaḥ | [MPur, 133 13.2]
vyapagacchatu vo devā mahaddānavajaṃ bhayam | [MPur, 133 14.1]
tadahaṃ tripuraṃ dhakṣye kriyatāṃ yadbravīmi tat | [MPur, 133 14.2]
yadīcchata mayā dagdhuṃ tatpuraṃ sahamānavam | [MPur, 133 15.1]
rathamaupayikaṃ mahyaṃ sajjayadhvaṃ kimāsyate | [MPur, 133 15.2]
digvāsasā tathoktāste sapitāmahakāḥ surāḥ | [MPur, 133 16.1]
tathetyuktvā mahādevaṃ cakruste rathamuttamam | [MPur, 133 16.2]
dharāṃ kūbarakau dvau tu rudrapārśvacarāvubhau | [MPur, 133 17.1]
adhiṣṭhānaṃ śiro merorakṣo mandara eva ca | [MPur, 133 17.2]
cakruścandraṃ ca sūryaṃ ca cakre kāñcanarājate | [MPur, 133 18.1]
kṛṣṇapakṣaṃ śuklapakṣaṃ pakṣadvayamapīśvarāḥ | [MPur, 133 18.2]
rathanemidvayaṃ cakrurdevā brahmapuraḥsarāḥ | [MPur, 133 19.1]
ādidvayaṃ pakṣayantraṃ yantrametāśca devatāḥ | [MPur, 133 19.2]
kambalāśvatarābhyāṃ ca nāgābhyāṃ samaveṣṭitam | [MPur, 133 20.1]
bhārgavaścāṅgirāścaiva budho'ṅgāraka eva ca | [MPur, 133 20.2]
śanaiścarastathā cātra sarve te devasattamāḥ | [MPur, 133 21.1]
varūthaṃ gaganaṃ cakruścārurūpaṃ rathasya te | [MPur, 133 21.2]
kṛtaṃ dvijihvanayanaṃ triveṇuṃ śātakaumbhikam | [MPur, 133 22.1]
maṇimuktendranīlaiśca vṛtaṃ hyaṣṭamukhaiḥ suraiḥ | [MPur, 133 22.2]
gaṅgā sindhuḥ śatadruśca candrabhāgā irāvatī | [MPur, 133 23.1]
vitastā ca vipāśā ca yamunā gaṇḍakī tathā | [MPur, 133 23.2]
sarasvatī devikā ca tathā ca sarayūrapi | [MPur, 133 24.1]
etāḥ saridvarāḥ sarvā veṇusaṃjñā kṛtā rathe | [MPur, 133 24.2]
dhṛtarāṣṭrāśca ye nāgāste ca veśyātmakāḥ kṛtāḥ | [MPur, 133 25.1]
vāsukeḥ kulajā ye ca ye ca raivatavaṃśajāḥ | [MPur, 133 25.2]
te sarpā darpasampūrṇāś cāpatūṇeṣv anūnagāḥ | [MPur, 133 26.1]
avatasthuḥ śarā bhūtvā nānājātiśubhānanāḥ | [MPur, 133 26.2]
surasā saramā kadrūrvinatā śucireva ca | [MPur, 133 27.1]
tṛṣā bubhukṣā sarvogrā mṛtyuḥ sarvaśamastathā | [MPur, 133 27.2]
brahmavadhyā ca govadhyā bālavadhyā prajābhayāḥ | [MPur, 133 28.1]
gadā bhūtvā śaktayaśca tadā devarathe'bhyayuḥ | [MPur, 133 28.2]
yugaṃ kṛtayugaṃ cātra cāturhotraprayojakāḥ | [MPur, 133 29.1]
caturvarṇāḥ salīlāśca babhūvuḥ svarṇakuṇḍalāḥ | [MPur, 133 29.2]
tadyugaṃ yugasaṃkāśaṃ rathaśīrṣe pratiṣṭhitam | [MPur, 133 30.1]
dhṛtarāṣṭreṇa nāgena baddhaṃ balavatā mahat | [MPur, 133 30.2]
ṛgvedaḥ sāmavedaśca yajurvedastathā paraḥ | [MPur, 133 31.1]
vedāś catvāra evaite catvārasturagā abhavan | [MPur, 133 31.2]
annadānapurogāṇi yāni dānāni kānicit | [MPur, 133 32.1]
tānyāsanvājināṃ teṣāṃ bhūṣaṇāni sahasraśaḥ | [MPur, 133 32.2]
padmadvayaṃ takṣakaśca karkoṭakadhanaṃjayau | [MPur, 133 33.1]
nāgā babhūvurevaite hayānāṃ vālabandhanāḥ | [MPur, 133 33.2]
oṃkāraprabhavāstā vā mantrayajñakratukriyāḥ | [MPur, 133 34.1]
upadravāḥ pratīkārāḥ paśubandheṣṭayastathā | [MPur, 133 34.2]
yajñopavāhānyetāni tasmiṃllokarathe śubhe | [MPur, 133 35.1]
maṇimuktāpravālaistu bhūṣitāni sahasraśaḥ | [MPur, 133 35.2]
pratoda oṃkāra evāsīttadagraṃ ca vaṣaṭkṛtam | [MPur, 133 36.1]
sinīvālī kuhū rākā tathā cānumatiḥ śubhā | [MPur, 133 36.2]
yoktrāṇyāsaṃsturaṃgāṇāmapasarpaṇavigrahāḥ | [MPur, 133 36.3]
kṛṣṇānyatha ca pītāni śvetamāñjiṣṭhakāni ca | [MPur, 133 37.1]
avadātāḥ patākāstu babhūvuḥ pavaneritāḥ | [MPur, 133 37.2]
ṛtubhiśca kṛtaḥ ṣaḍbhirdhanuḥ saṃvatsaro'bhavat | [MPur, 133 38.1]
ajarā jyābhavaccāpi sāmbikā dhanuṣo dṛḍhā | [MPur, 133 38.2]
kālo hi bhagavānrudrastaṃ ca saṃvatsaraṃ viduḥ | [MPur, 133 39.1]
tasmādumā kālarātrirdhanuṣo jyājarābhavat | [MPur, 133 39.2]
sagarbhaṃ tripuraṃ yena dagdhavānsa trilocanaḥ | [MPur, 133 40.1]
sa iṣurviṣṇusomāgnitridaivatamayo'bhavat | [MPur, 133 40.2]
ānanaṃ hyagnirabhavacchalyaṃ somastamonudaḥ | [MPur, 133 41.1]
tejasaḥ samavāyo'tha ceṣostejo rathāṅgadhṛk | [MPur, 133 41.2]
tasmiṃśca vīryavṛddhyarthaṃ vāsukirnāgapārthivaḥ | [MPur, 133 42.1]
tejaḥsaṃvasanārthaṃ vai mumocātiviṣo viṣam | [MPur, 133 42.2]
kṛtvā devā rathaṃ cāpi divyaṃ divyaprabhāvataḥ | [MPur, 133 43.1]
lokādhipatimabhyetya idaṃ vacanamabruvan | [MPur, 133 43.2]
saṃskṛto'yaṃ ratho'smābhistava dānavaśatrujit | [MPur, 133 44.1]
idamāpatparitrāṇaṃ devān sendrapurogamān | [MPur, 133 44.2]
taṃ meruśikharākāraṃ trailokyarathamuttamam | [MPur, 133 45.1]
praśasya devānsādhviti rathaṃ paśyati śaṃkaraḥ | [MPur, 133 45.2]
muhurdṛṣṭvā rathaṃ sādhu sādhvityuktvā muhurmuhuḥ | [MPur, 133 46.1]
uvāca sendrānamarānamarādhipatiḥ svayam | [MPur, 133 46.2]
yādṛśo'yaṃ rathaḥ kﾱpto yuṣmābhirmama sattamāḥ | [MPur, 133 47.1]
īdṛśo rathasampattyā yantā śīghraṃ vidhīyatām | [MPur, 133 47.2]
ityuktvā devadevena devā viddhā iveṣubhiḥ | [MPur, 133 48.1]
avāpurmahatīṃ cintāṃ kathaṃ kāryamiti bruvan | [MPur, 133 48.2]
mahādevasya devo'nyaḥ ko nāma sadṛśo bhavet | [MPur, 133 49.1]
muktvā cakrāyudhaṃ devaṃ so'pyasyeṣuṃ samāśritaḥ | [MPur, 133 49.2]
dhuri yuktā ivokṣāṇo ghaṭanta iva parvataiḥ | [MPur, 133 50.1]
niśvasantaḥ surāḥ sarve kathametaditi bruvan | [MPur, 133 50.2]
deveṣvāha devadevo lokanāthasya dhūrgatān | [MPur, 133 51.1]
ahaṃ sārathirityuktvā jagrāhāśvāṃstato'grajaḥ | [MPur, 133 51.2]
tato devaiḥ sagandharvaiḥ siṃhanādo mahānkṛtaḥ | [MPur, 133 52.1]
pratodahastaṃ samprekṣya brahmāṇaṃ sūtatāṃ gatam | [MPur, 133 52.2]
bhagavānapi viśveśo rathasthe vai pitāmahe | [MPur, 133 53.1]
sadṛśaḥ sūta ityuktvā cāruroha rathaṃ haraḥ | [MPur, 133 53.2]
ārohati rathaṃ deve hyaśvā harabharāturāḥ | [MPur, 133 54.1]
jānubhiḥ patitā bhūmau rajogrāsaśca grāsitaḥ | [MPur, 133 54.2]
devo dṛṣṭvātha vedāṃstān abhīrugrahayān bhayāt | [MPur, 133 55.1]
ujjahāra pitṝnārtānsuputra iva duḥkhitān | [MPur, 133 55.2]
tataḥ siṃharavo bhūyo babhūva rathabhairavaḥ | [MPur, 133 56.1]
jayaśabdaśca devānāṃ saṃbabhūvārṇavopamaḥ | [MPur, 133 56.2]
tadoṃkāramayaṃ gṛhya pratodaṃ varadaḥ prabhuḥ | [MPur, 133 57.1]
svayambhūḥ prayayau vāhānanumantrya yathājavam | [MPur, 133 57.2]
grasamānā ivākāśaṃ muṣṇanta iva medinīm | [MPur, 133 58.1]
mukhebhyaḥ sasṛjuḥ śvāsānucchvasanta ivoragāḥ | [MPur, 133 58.2]
svayambhuvā codyamānāścoditena kapardinā | [MPur, 133 59.1]
vrajanti te'śvā javanāḥ kṣayakāla ivānilāḥ | [MPur, 133 59.2]
dhvajocchrayavinirmāṇe dhvajayaṣṭimanuttamām | [MPur, 133 60.1]
ākramya nandī vṛṣabhastasthau tasmiñchivecchayā | [MPur, 133 60.2]
bhārgavāṅgirasau devau daṇḍahastau raviprabhau | [MPur, 133 61.1]
rathacakre tu rakṣete rudrasya priyakāṅkṣiṇau | [MPur, 133 61.2]
śeṣaśca bhagavānnāgo 'nanto 'nantakaro 'riṇām | [MPur, 133 62.1]
śarahasto rathaṃ pāti śayanaṃ brahmaṇastadā | [MPur, 133 62.2]
yamastūrṇaṃ samāsthāya mahiṣaṃ cātidāruṇam | [MPur, 133 63.1]
draviṇādhipatirvyālaṃ surāṇāmadhipo dvipam | [MPur, 133 63.2]
mayūraṃ śatacandraṃ ca kūjantaṃ kiṃnaraṃ yathā | [MPur, 133 64.1]
guha āsthāya varado yugopamarathaṃ pituḥ | [MPur, 133 64.2]
nandīśvaraśca bhagavāñchūlamādāya dīptimān | [MPur, 133 65.1]
pṛṣṭhataścāpi pārśvābhyāṃ lokasya kṣayakṛdyathā | [MPur, 133 65.2]
pramathāścāgnivarṇābhāḥ sāgnijvālā ivācalāḥ | [MPur, 133 66.1]
anujagmū rathaṃ śārvaṃ nakrā iva mahārṇavam | [MPur, 133 66.2]
bhṛgurbharadvājavasiṣṭhagautamāḥ kratuḥ pulastyaḥ pulahastapodhanāḥ | [MPur, 133 67.1]
marīciratrirbhagavānathāṅgirāḥ parāśarāgastyamukhā maharṣayaḥ | [MPur, 133 67.2]
haramajitamajaṃ pratuṣṭuvur vacanaviśeṣair vicitrabhūṣaṇaiḥ | [MPur, 133 68.1]
rathastripure sakāñcanācalo vrajati sapakṣa ivādrirambare | [MPur, 133 68.2]
karigiriravimeghasaṃnibhāḥ sajalapayodaninādanādinaḥ | [MPur, 133 69.1]
pramathagaṇāḥ parivārya devaguptaṃ rathamabhitaḥ prayayuḥ svadarpayuktāḥ | [MPur, 133 69.2]
makaratimitimiṅgilāvṛtaḥ pralaya ivātisamuddhato'rṇavaḥ | [MPur, 133 70.1]
vrajati rathavaro 'tibhāsvaro hyaśaninipātapayodaniḥsvanaḥ | [MPur, 133 70.2]
{MPur, 134}
sūta uvāca | [MPur, 134 1.1]
pūjyamāne rathe tasmiṃllokairdeve rathe sthite | [MPur, 134 1.2]
pramatheṣu nadatsūgraṃ pravadatsu ca sādhviti | [MPur, 134 1.3]
īśvarasvaraghoṣeṇa nardamāne mahāvṛṣe | [MPur, 134 2.1]
jayatsu vipreṣu tathā garjatsu turageṣu ca | [MPur, 134 2.2]
raṇāṅgaṇātsamutpatya devarṣirnāradaḥ prabhuḥ | [MPur, 134 3.1]
kāntyā candropamastūrṇaṃ tripuraṃ puramāgataḥ | [MPur, 134 3.2]
autpātikaṃ tu daityānāṃ tripure vartate dhruvam | [MPur, 134 4.1]
nāradaścātra bhagavānprādurbhūtastapodhanaḥ | [MPur, 134 4.2]
āgataṃ jaladābhāsaṃ sametāḥ sarvadānavāḥ | [MPur, 134 5.1]
uttasthurnāradaṃ dṛṣṭvā abhivādanavādinaḥ | [MPur, 134 5.2]
tamarghyeṇa ca pādyena madhuparkeṇa ceśvarāḥ | [MPur, 134 6.1]
nāradaṃ pūjayāmāsurbrahmāṇamiva vāsavaḥ | [MPur, 134 6.2]
teṣāṃ sa pūjāṃ pūjārhaḥ pratigṛhya tapodhanaḥ | [MPur, 134 7.1]
nāradaḥ sukhamāsīnaḥ kāñcane paramāsane | [MPur, 134 7.2]
mayastu sukhamāsīne nārade nāradodbhave | [MPur, 134 8.1]
yathārhaṃ dānavaiḥ sārdhamāsīno dānavādhipaḥ | [MPur, 134 8.2]
āsīnaṃ nāradaṃ prekṣya mayastvatha mahāsuraḥ | [MPur, 134 9.1]
abravīdvacanaṃ tuṣṭo hṛṣṭaromānanekṣaṇaḥ | [MPur, 134 9.2]
autpātikaṃ pure'smākaṃ yathā nānyatra kutracit | [MPur, 134 10.1]
vartate vartamānajña vada tvaṃ hi ca nārada | [MPur, 134 10.2]
dṛśyante bhayadāḥ svapnā bhajyante ca dhvajāḥ param | [MPur, 134 11.1]
vinā ca vāyunā ketuḥ patate ca tathā bhuvi | [MPur, 134 11.2]
aṭṭālakāśca nṛtyante sapatākāḥ sagopurāḥ | [MPur, 134 12.1]
hiṃsa hiṃseti śrūyante giraśca bhayadāḥ pure | [MPur, 134 12.2]
nāhaṃ bibhemi devānāṃ sendrāṇāmapi nārada | [MPur, 134 13.1]
muktvaikaṃ varadaṃ sthāṇuṃ bhaktābhayakaraṃ haram | [MPur, 134 13.2]
bhagavannāstyaviditamutpāteṣu tavānagha | [MPur, 134 14.1]
anāgatamatītaṃ ca bhavāñjānāti tattvataḥ | [MPur, 134 14.2]
tadetanno bhayasthānam utpātābhiniveditam | [MPur, 134 15.1]
kathayasva muniśreṣṭha prapannasya tu nārada | [MPur, 134 15.2]
ityukto nāradastena mayenāmayavarjitaḥ | [MPur, 134 16]
nārada uvāca | [MPur, 134 17.1]
śṛṇu dānava tattvena bhavantyautpātikā yathā | [MPur, 134 17.2]
dharmeti dhāraṇe dhāturmāhātmye caiva paṭhyate | [MPur, 134 17.3]
dhāraṇācca mahattvena dharma eṣa nirucyate | [MPur, 134 17.4]
sa iṣṭaprāpako dharma ācāryairupadiśyate | [MPur, 134 18.1]
itaraścāniṣṭaphala ācāryairnopadiśyate | [MPur, 134 18.2]
utpathānmārgamāgacchenmārgācceva vimārgatām | [MPur, 134 19.1]
vināśastasya nirdeśya iti vedavido viduḥ | [MPur, 134 19.2]
tvamadharmarathārūḍhaḥ sahaibhirmattadānavaiḥ | [MPur, 134 20.1]
apakāriṣu devānāṃ kuruṣe tvaṃ sahāyatām | [MPur, 134 20.2]
tadetānyevamādīni utpātāveditāni ca | [MPur, 134 21.1]
vaināśikāni dṛśyante dānavānāṃ tathaiva ca | [MPur, 134 21.2]
eṣa rudraḥ samāsthāya mahālokamayaṃ ratham | [MPur, 134 22.1]
āyāti tripuraṃ hantuṃ maya tvāmasurānapi | [MPur, 134 22.2]
sa tvaṃ mahaujasaṃ nityaṃ prapadyasva maheśvaram | [MPur, 134 23.1]
yāsyase saha putreṇa dānavaiḥ saha mānada | [MPur, 134 23.2]
ityevamāvedya bhayaṃ dānavopasthitaṃ mahat | [MPur, 134 24.1]
dānavānāṃ punardevo deveśapadamāgataḥ | [MPur, 134 24.2]
nārade tu munau yāte mayo dānavanāyakaḥ | [MPur, 134 25.1]
śūrasaṃmatamityevaṃ dānavānāha dānavaḥ | [MPur, 134 25.2]
śūrāḥ stha jātaputrāḥ stha kṛtakṛtyāḥ stha dānavāḥ | [MPur, 134 26.1]
yudhyadhvaṃ daivataiḥ sārdhaṃ kartavyaṃ cāpi no bhayam | [MPur, 134 26.2]
jitvā vayaṃ bhaviṣyāmaḥ sarve'marasabhāsadaḥ | [MPur, 134 27.1]
devāṃśca sendrakānhatvā lokānbhokṣyāmahe'surāḥ | [MPur, 134 27.2]
aṭṭālakeṣu ca tathā tiṣṭhadhvaṃ śastrapāṇayaḥ | [MPur, 134 28.1]
daṃśitā yuddhasajjāśca tiṣṭhadhvaṃ prodyatāyudhāḥ | [MPur, 134 28.2]
purāṇi trīṇi caitāni yathāsthāneṣu dānavāḥ | [MPur, 134 29.1]
tiṣṭhadhvaṃ laṅghanīyāni bhaviṣyanti purāṇi ca | [MPur, 134 29.2]
namogatāstathā śūrā devatā viditā hi vaḥ | [MPur, 134 30.1]
tāḥ prayatnena vāryāśca vidāryāścaiva sāyakaiḥ | [MPur, 134 30.2]
iti danutanayānmayastathoktvā suragaṇavāraṇavāraṇe vacāṃsi | [MPur, 134 31.1]
yuvatijanaviṣaṇṇamānasaṃ tattripurapuraṃ sahasā viveśa rājā | [MPur, 134 31.2]
atha rajataviśuddhabhāvabhāvo bhavamabhipūjya digambaraṃ sugīrbhiḥ | [MPur, 134 32.1]
śaraṇamupajagāma devadevaṃ madanāryandhakayajñadehaghātam | [MPur, 134 32.2]
mayamabhayapadaiṣiṇaṃ prapannaṃ na kila bubodha tṛtīyadīptanetraḥ | [MPur, 134 33.1]
tadabhimatamadāttataḥ śaśāṅkī sa ca kila nirbhaya eva dānavo'bhūt | [MPur, 134 33.2]
{MPur, 135}
sūta uvāca | [MPur, 135 1.1]
tato raṇe devabalaṃ nārado'bhyagamatpunaḥ | [MPur, 135 1.2]
āgatya caiva tripurātsabhāyāmāsthitaḥ svayam | [MPur, 135 1.3]
ilāvṛtamiti khyātaṃ tadvarṣaṃ vistṛtāyatam | [MPur, 135 2.1]
yatra yajño balervṛtto baliryatra ca saṃyataḥ | [MPur, 135 2.2]
devānāṃ janmabhūmiryā triṣu lokeṣu viśrutā | [MPur, 135 3.1]
vivāhāḥ kratavaścaiva jātakarmādikāḥ kriyāḥ | [MPur, 135 3.2]
devānāṃ yatra vṛttāni kanyādānāni yāni ca | [MPur, 135 4.1]
reme nityaṃ bhavo yatra sahāyaiḥ pārṣadairgaṇaiḥ | [MPur, 135 4.2]
lokapālāḥ sadā yatra tasthurmerugirau yathā | [MPur, 135 5.1]
madhupiṅgalanetrastu candrāvayavabhūṣaṇaḥ | [MPur, 135 5.2]
devānāmadhipaṃ prāha gaṇapāṃśca maheśvaraḥ | [MPur, 135 5.3]
vāsavaitad arīṇāṃ te tripuraṃ paridṛśyate | [MPur, 135 6.1]
vimānaiśca patākābhirdhvajaiśca samalaṃkṛtam | [MPur, 135 6.2]
idaṃ vṛttamidaṃ khyātaṃ vahnivadbhṛśatāpanam | [MPur, 135 7.1]
ete janā giriprakhyāḥ sakuṇḍalakirīṭinaḥ | [MPur, 135 7.2]
prākāragopurāṭṭeṣu kakṣānte dānavāḥ sthitāḥ | [MPur, 135 8.1]
ime ca toyadābhāsā danujā vikṛtānanāḥ | [MPur, 135 8.2]
nirgacchanti puro daityāḥ sāyudhā vijayaiṣiṇaḥ | [MPur, 135 9]
sa tvaṃ suraśataiḥ sārdhaṃ sasahāyo varāyudhaḥ | [MPur, 135 10.1]
sahadbhirmāmakairbhṛtyairvyāpādaya mahāsurān | [MPur, 135 10.2]
ahaṃ ca rathavaryeṇa niścalācalavatsthitaḥ | [MPur, 135 11.1]
puraḥ purasya randhrārthī sthāsyāmi vijayāya vaḥ | [MPur, 135 11.2]
yadā tu puṣyayogeṇa ekatvaṃ sthāsyate puram | [MPur, 135 12.1]
tadetannirdahiṣyāmi śareṇaikena vāsava | [MPur, 135 12.2]
ityukto vai bhagavatā rudreṇeha sureśvaraḥ | [MPur, 135 13.1]
yayau tattripuraṃ jetuṃ tena sainyena saṃvṛtaḥ | [MPur, 135 13.2]
prakrāntarathabhīmaistaiḥ sadevaiḥ pārṣadāṃ gaṇaiḥ | [MPur, 135 14.1]
kṛtasiṃharavopetair udgacchadbhirivāmbudaiḥ | [MPur, 135 14.2]
tena nādena tripurāddānavā yuddhalālasāḥ | [MPur, 135 15.1]
utpatya dudruvuśceluḥ sāyudhāḥ khe gaṇeśvarān | [MPur, 135 15.2]
anye payodharārāvāḥ payodharasamā babhuḥ | [MPur, 135 16.1]
sasiṃhanādaṃ vāditraṃ vādayāmāsuruddhatāḥ | [MPur, 135 16.2]
devānāṃ siṃhanādaśca sarvatūryaravo mahān | [MPur, 135 17.1]
grasto'bhūddaityanādaiśca candrastoyadharairiva | [MPur, 135 17.2]
candrodayātsamudbhūtaḥ paurṇamāsa ivārṇavaḥ | [MPur, 135 18.1]
tripuraṃ prabhavattadvad bhīmarūpamahāsuraiḥ | [MPur, 135 18.2]
prākāreṣu pure tatra gopureṣvapi cāpare | [MPur, 135 19.1]
aṭṭālakānsamāruhya kecic calitavādinaḥ | [MPur, 135 19.2]
svarṇamālādharāḥ śūrāḥ prabhāsitakarāmbarāḥ | [MPur, 135 20.1]
kecin nadanti danujāstoyamattā ivāmbudāḥ | [MPur, 135 20.2]
itaścetaśca dhāvantaḥ kecidudbhūtavāsasaḥ | [MPur, 135 21.1]
kimetaditi papracchuranyonyaṃ gṛhamāśritāḥ | [MPur, 135 21.2]
kimetannaiva jānāmi jñānamantarhitaṃ hi me | [MPur, 135 22.1]
jñāsyase'nantareṇeti kālo vistārato mahān | [MPur, 135 22.2]
so'pyasau pṛthvīsāraṃ ca siṃhaśca rathamāsthitaḥ | [MPur, 135 23.1]
tiṣṭhate tripuraṃ pīḍya dehaṃ vyādhirivocchritaḥ | [MPur, 135 23.2]
ya eṣo'sti sa eṣo'stu kā cintā sambhrame sati | [MPur, 135 24.1]
ehi āyudham ādāya kva me pṛcchā bhaviṣyati | [MPur, 135 24.2]
iti te'nyonyamāviddhā uttarottarabhāṣiṇaḥ | [MPur, 135 25.1]
āsādya pṛcchanti tadā dānavāstripurālayāḥ | [MPur, 135 25.2]
tārakākhyapure daityāstārakākhyapuraḥsarāḥ | [MPur, 135 26.1]
nirgatāḥ kupitāstūrṇaṃ bilādiva mahoragāḥ | [MPur, 135 26.2]
nirdhāvantastu te daityāḥ pramathādhipayūthapaiḥ | [MPur, 135 27.1]
niruddhā gajarājāno yathā kesariyūthapaiḥ | [MPur, 135 27.2]
darpitānāṃ tataścaiṣāṃ darpitānām ivāgnīnām | [MPur, 135 28.1]
rūpāṇi jajvalusteṣāmagnīnāmiva dhamyatām | [MPur, 135 28.2]
tato bṛhanti cāpāni bhīmanādāni sarvaśaḥ | [MPur, 135 29.1]
nikṛṣya jaghnuranyonyam iṣubhiḥ prāṇabhojanaiḥ | [MPur, 135 29.2]
mārjāramṛgabhīmāsyān pārṣadānvikṛtānanān | [MPur, 135 30.1]
dṛṣṭvā dṛṣṭvāhasannuccairdānavā rūpasampadā | [MPur, 135 30.2]
bāhubhiḥ parighākāraiḥ kṛṣyatāṃ dhanuṣāṃ śarāḥ | [MPur, 135 31.1]
bhaṭavarmeṣu viviśustaḍāgānīva pakṣiṇaḥ | [MPur, 135 31.2]
mṛtāḥ stha kva nu yāsyadhvaṃ haniṣyāmo nivartatām | [MPur, 135 32.1]
ityevaṃ paruṣāṇyuktvā dānavāḥ pārṣadarṣabhān | [MPur, 135 32.2]
bibhiduḥ sāyakaistīkṣṇaiḥ sūryapādā ivāmbudān | [MPur, 135 33.1]
pramathā api siṃhākṣāḥ siṃhavikrāntavikramāḥ | [MPur, 135 33.2]
khaṇḍaśailaśilāvṛkṣair bibhidur daityadānavān | [MPur, 135 33.3]
ambudairākulamiva haṃsākulamivāmbaram | [MPur, 135 34.1]
dānavākulamatyarthaṃ tatpuraṃ sakalaṃ babhau | [MPur, 135 34.2]
vikṛṣṭacāpā daityendrāḥ sṛjanti śaradurdinam | [MPur, 135 35.1]
indracāpāṅkitoraskā jaladā iva durdinam | [MPur, 135 35.2]
iṣubhistāḍyamānāste bhūyo bhūyo gaṇeśvarāḥ | [MPur, 135 36.1]
cakruste dehaniryāsaṃ svarṇadhātumivācalāḥ | [MPur, 135 36.2]
tathā vṛkṣaśilāvajraśūlapaṭṭiparaśvadhaiḥ | [MPur, 135 37.1]
cūrṇyante'bhihatā daityāḥ kācāṣṭaṅkahatā iva | [MPur, 135 37.2]
candrodayātsamudbhūtaḥ paurṇamāsa ivārṇavaḥ | [MPur, 135 38.1]
tripuraṃ prabhavat tadvad bhīmarūpamahāsuraiḥ | [MPur, 135 38.2]
tārakākhyo jayatyeṣa iti daityā aghoṣayan | [MPur, 135 39.1]
jayatīndraśca rudraśca ityeva ca gaṇeśvarāḥ | [MPur, 135 39.2]
vāritā dāritā bāṇairyodhāstasminbalārṇave | [MPur, 135 40.1]
niḥsvananto'mbusamaye jalagarbhā ivāmbudāḥ | [MPur, 135 40.2]
karaiśchinnaiḥ śirobhiśca dhvajaiśchattraiśca pāṇḍuraiḥ | [MPur, 135 41.1]
yuddhabhūmirbhayavatī māṃsaśoṇitapūritā | [MPur, 135 41.2]
vyomni cotplutya sahasā tālamātraṃ varāyudhaiḥ | [MPur, 135 42.1]
dṛḍhāhatāḥ patan pūrvaṃ dānavāḥ pramathāstathā | [MPur, 135 42.2]
siddhāścāpsarasaścaiva cāraṇāśca nabhogatāḥ | [MPur, 135 43.1]
dṛḍhaprahārahṛṣitāḥ sādhu sādhviti cukruśuḥ | [MPur, 135 43.2]
anāhatāśca viyati devadundubhayastathā | [MPur, 135 44.1]
nadanto meghaśabdena śarabhā iva roṣitāḥ | [MPur, 135 44.2]
te tasmiṃstripure daityā nadyaḥ sindhupatāviva | [MPur, 135 45.1]
viśanti kruddhavadanā valmīkamiva pannagāḥ | [MPur, 135 45.2]
tārakākhyapure tasminsurāḥ śūrāḥ samantataḥ | [MPur, 135 46.1]
saśastrā nipatanti sma sapakṣā iva bhūdharāḥ | [MPur, 135 46.2]
yodhayanti tribhāgeṇa tripure tu gaṇeśvarāḥ | [MPur, 135 47.1]
vidyunmālī mayaścaiva magnau ca drumavadraṇe | [MPur, 135 47.2]
vidyunmālī sa daityendro girīndrasadṛśadyutiḥ | [MPur, 135 48.1]
ādāya parighaṃ ghoraṃ tāḍayāmāsa nandinam | [MPur, 135 48.2]
sa nandī dānavendreṇa parigheṇa dṛḍhāhataḥ | [MPur, 135 49.1]
bhramate madhunā vyaktaḥ purā nārāyaṇo yathā | [MPur, 135 49.2]
nandīśvare gate tatra gaṇapāḥ khyātavikramāḥ | [MPur, 135 50.1]
dudruvurjātasaṃrambhā vidyunmālinamāsuram | [MPur, 135 50.2]
ghaṇṭākarṇaḥ śaṅkukarṇo mahākālaśca pārṣadāḥ | [MPur, 135 51.1]
tataśca sāyakaiḥ sarvāngaṇapāngaṇapākṛtīn | [MPur, 135 51.2]
bhūyo bhūyaḥ sa vivyādha gaṇeśvaramahattamān | [MPur, 135 52.1]
bhittvā bhittvā rurāvoccairnabhasyambudharo yathā | [MPur, 135 52.2]
tasyārambhitaśabdena nandī dinakaraprabhaḥ | [MPur, 135 53.1]
saṃjñāṃ prāpya tataḥ so'pi vidyunmālinamādravat | [MPur, 135 53.2]
rudradattaṃ tadā dīptaṃ dīptānalasamaprabham | [MPur, 135 54.1]
vajraṃ vajranibhāṅgasya dānavasya sasarja ha | [MPur, 135 54.2]
taṃ nandibhujanirmuktaṃ muktāphalavibhūṣitam | [MPur, 135 55.1]
papāta vakṣasi tadā vajraṃ daityasya bhīṣaṇam | [MPur, 135 55.2]
sa vajranihato daityo vajrasaṃhananopamaḥ | [MPur, 135 56.1]
papāta vajrābhihataḥ śakreṇādririvāhataḥ | [MPur, 135 56.2]
daityeśvaraṃ vinihataṃ nandinā kulanandinā | [MPur, 135 57.1]
cukruśurdānavāḥ prekṣya dudruvuśca gaṇādhipāḥ | [MPur, 135 57.2]
duḥkhāmarṣitaroṣāste vidyunmālini pātite | [MPur, 135 58.1]
drumaśailamahāvṛṣṭiṃ payodāḥ sasṛjuryathā | [MPur, 135 58.2]
te pīḍyamānā gurubhirgiribhiśca gaṇeśvarāḥ | [MPur, 135 59.1]
kartavyaṃ na viduḥ kiṃcid vandyamādhārmikā iva | [MPur, 135 59.2]
tato'suravaraḥ śrīmāṃstārakākhyaḥ pratāpavān | [MPur, 135 60.1]
satarūṇāṃ girīṇāṃ vai tulyarūpadharo babhau | [MPur, 135 60.2]
bhinnottamāṅgā gaṇapā bhinnapādāṅkitānanāḥ | [MPur, 135 61.1]
virejurbhujagā mantrairvāryamāṇā yathā tathā | [MPur, 135 61.2]
mayena māyāvīryeṇa vadhyamānā gaṇeśvarāḥ | [MPur, 135 62.1]
bhramanti bahuśabdālāḥ pañjare śakunā iva | [MPur, 135 62.2]
tayāsuravaraḥ śrīmāṃstārakākhyaḥ pratāpavān | [MPur, 135 63.1]
dadāha ca balaṃ sarvaṃ śuṣkendhanamivānalaḥ | [MPur, 135 63.2]
tārakākhyena vāryante śaravarṣaistadā gaṇāḥ | [MPur, 135 64.1]
mayena māyānihatāstārakākhyena ceṣubhiḥ | [MPur, 135 64.2]
gaṇeśā vidhurā jātā jīrṇamūlā yathā drumāḥ | [MPur, 135 64.3]
bhūyaḥ saṃpatate cāgnirgrahāngrāhānbhujaṃgamān | [MPur, 135 65.1]
girīndrāṃśca harīnvyāghrān vṛkṣān sṛmaravarṇakān | [MPur, 135 65.2]
śarabhānaṣṭapādāṃśca apaḥ pavanameva ca | [MPur, 135 66.1]
mayo māyābalenaiva pātayatyeva śatruṣu | [MPur, 135 66.2]
te tārakākhyena mayena māyayā saṃmuhyamānā vivaśā gaṇeśvarāḥ | [MPur, 135 67.1]
nāśaknuvaṃste manasāpi ceṣṭituṃ yathendriyārthā muninābhisaṃyatāḥ | [MPur, 135 67.2]
mahājalāgnyādisakuñjaroragair harīndravyāghrarkṣatarakṣurākṣasaiḥ | [MPur, 135 68.1]
vibādhyamānāstamasā vimohitāḥ samudramadhyeṣviva gādhakāṅkṣiṇaḥ | [MPur, 135 68.2]
saṃmardyamāneṣu gaṇeśvareṣu saṃnardamāneṣu suretareṣu | [MPur, 135 69.1]
tataḥ surāṇāṃ pravarābhirakṣituṃ riporbalaṃ saṃviviśuḥ sahāyudhāḥ | [MPur, 135 69.2]
yamo gadāstro varuṇaśca bhāskarastathā kumāro'marakoṭisaṃyutaḥ | [MPur, 135 70.1]
svayaṃ ca śakraḥ sitanāgavāhanaḥ kulīśapāṇiḥ suralokapuṃgavaḥ | [MPur, 135 70.2]
sa coḍunāthaḥ sasuto divākaraḥ sa sāntakas tryakṣapatir mahādyutiḥ | [MPur, 135 71.1]
ete ripūṇāṃ prabalābhirakṣitaṃ tadā balaṃ saṃviviśurmadoddhatāḥ | [MPur, 135 71.2]
yathā vanaṃ darpitakuñjarādhipā yathā nabhaḥ sāmbudharaṃ divākaraḥ | [MPur, 135 72.1]
yathā ca siṃhairvijaneṣu gokulaṃ tathā balaṃ tattridaśair abhidrutam | [MPur, 135 72.2]
kṛtaprahārāturadīnadānavaṃ tatastvabhajyanta balaṃ hi pārṣadāḥ | [MPur, 135 73.1]
svarjyotiṣāṃ jyotir ivoṣmavān harir yathā tamo ghorataraṃ narāṇām | [MPur, 135 73.2]
viśāntayāmāsa yathā sadaiva niśākaraḥ saṃcitaśārvaraṃ tamaḥ | [MPur, 135 74.1]
tato'pakṛṣṭe ca tamaḥprabhāve astraprabhāve ca vivardhamāne | [MPur, 135 74.2]
diglokapālair gaṇanāyakaiśca kṛto mahānsiṃharavo muhūrtam | [MPur, 135 75.1]
saṃkhye vibhagnā vikarā vipādāśchinnottamāṅgāḥ śarapūritāṅgāḥ | [MPur, 135 75.2]
devetarā devavarairvibhinnāḥ sīdanti paṅkeṣu yathā gajendrāḥ | [MPur, 135 76.1]
vajreṇa bhīmena ca vajrapāṇiḥ śaktyā ca śaktyā ca mayūraketuḥ | [MPur, 135 76.2]
daṇḍena cogreṇa ca dharmarājaḥ pāśena cogreṇa ca vārigoptā | [MPur, 135 77.1]
śūlena kālena ca yakṣarājo vīryeṇa tejasvitayā sukeśaḥ | [MPur, 135 77.2]
gaṇeśvarāste surasaṃnikāśāḥ pūrṇāhutīsiktaśikhiprakāśāḥ | [MPur, 135 78.1]
utsādayante danuputravṛndān yathaiva indrāśanayaḥ patantyaḥ | [MPur, 135 78.2]
mayastu devānparirakṣitāram umātmajaṃ devavaraṃ kumāram | [MPur, 135 79.1]
śareṇa bhittvā sa hi tārakāsutaṃ sa tārakākhyāsuram ābabhāṣe | [MPur, 135 79.2]
kṛtvā prahāraṃ praviśāmi vīraṃ puraṃ hi daityendrabalena yuktaḥ | [MPur, 135 80.1]
viśrāmamūrjaskaramapyavāpya punaḥ kariṣyāmi raṇaṃ prapannaiḥ | [MPur, 135 80.2]
vayaṃ hi śastrakṣatavikṣatāṅgā viśīrṇaśastradhvajavarmavāhāḥ | [MPur, 135 81.1]
jayaiṣiṇaste jayakāśinaśca gaṇeśvarā lokavarādhipāśca | [MPur, 135 81.2]
mayasya śrutvā divi tārakākhyo vaco 'bhikāṅkṣankṣatajopamākṣaḥ | [MPur, 135 82.1]
viveśa tūrṇaṃ tripuraṃ diteḥ sutaiḥ sutairadityā yudhi vṛddhaharṣaiḥ | [MPur, 135 82.2]
tataḥ saśaṅkhānakabheribhīmaṃ sasiṃhanādaṃ harasainyamābabhau | [MPur, 135 83.1]
mayānugaṃ ghoragabhīragahvaraṃ yathā siṃhanāditam | [MPur, 135 83.2]
{MPur, 136}
sūta uvāca | [MPur, 136 1.1]
mayaḥ prahāraṃ kṛtvā tu māyāvī dānavarṣabhaḥ | [MPur, 136 1.2]
viveśa tūrṇaṃ tripuramabhraṃ nīlamivāmbaram | [MPur, 136 1.3]
sa dīrghamuṣṇaṃ niḥśvasya dānavānvīkṣya madhyagān | [MPur, 136 2.1]
dadhyau lokakṣaye prāpte kālaṃ kāla ivāparaḥ | [MPur, 136 2.2]
indro'pi bibhyate yasya sthito yuddhepsuragrataḥ | [MPur, 136 3.1]
sa cāpi nidhanaṃ prāpto vidyunmālī mahāyaśāḥ | [MPur, 136 3.2]
durgaṃ vai tripurasyāsya na samaṃ vidyate puram | [MPur, 136 4.1]
tasyāpyeṣo'nayaḥ prāpto na durgaṃ kāraṇaṃ kvacit | [MPur, 136 4.2]
kālasyaiva vaśe sarvaṃ durgaṃ durgataraṃ ca yat | [MPur, 136 5.1]
kāle kruddhe kathaṃ kālāttrāṇaṃ no'dya bhaviṣyati | [MPur, 136 5.2]
ekeṣu triṣu yatkiṃcidbalaṃ vai sarvajantuṣu | [MPur, 136 6.1]
kālasya tadvaśaṃ sarvamiti paitāmaho vidhiḥ | [MPur, 136 6.2]
asminkaḥ prabhavedyogo hyasaṃdhārye 'mitātmani | [MPur, 136 7.1]
laṅghane kaḥ samarthaḥ syādṛte devaṃ maheśvaram | [MPur, 136 7.2]
bibhemi nendrāddhi yamādvaruṇānna ca vittapāt | [MPur, 136 8.1]
svāmī caiṣāṃ tu devānāṃ durjayaḥ sa maheśvaraḥ | [MPur, 136 8.2]
aiśvaryasya phalaṃ yattatprabhutvasya ca yatphalam | [MPur, 136 9.1]
tadadya darśayiṣyāmi yāvadvīrāḥ samantataḥ | [MPur, 136 9.2]
vāpīmamṛtatoyena pūrṇāṃ srakṣye varauṣadhīḥ | [MPur, 136 10.1]
jīviṣyanti tadā daityāḥ saṃjīvanavarauṣadhaiḥ | [MPur, 136 10.2]
iti saṃcintya balavānmayo māyāvināṃ varaḥ | [MPur, 136 11.1]
māyayā sasṛje vāpīṃ rambhāmiva pitāmahaḥ | [MPur, 136 11.2]
dviyojanāyatāṃ dīrghāṃ pūrṇayojanavistṛtām | [MPur, 136 12.1]
ārohasaṃkramavatīṃ citrarūpāṃ kathāmiva | [MPur, 136 12.2]
indoḥ kiraṇakalpena mṛṣṭenāmṛtagandhinā | [MPur, 136 13.1]
pūrṇāṃ paramatoyena guṇapūrṇāmivāṅganām | [MPur, 136 13.2]
utpalaiḥ kumudaiḥ padmairvṛtāṃ kādambakaistathā | [MPur, 136 14.1]
candrabhāskaravarṇābhair bhīmair āvaraṇairvṛtām | [MPur, 136 14.2]
khagair madhurarāvaiśca cārucāmīkaraprabhaiḥ | [MPur, 136 15.1]
kāmaiṣibhir ivākīrṇāṃ jīvānām araṇīm iva | [MPur, 136 15.2]
tāṃ vāpīṃ sṛjya sa mayo gaṅgāmiva maheśvaraḥ | [MPur, 136 16.1]
tasyāṃ prakṣālayāmāsa vidyunmālinamāditaḥ | [MPur, 136 16.2]
sa vāpyāṃ majjito daityo devaśatrur mahābalaḥ | [MPur, 136 17.1]
uttasthāvindhanairiddhaḥ sadyo huta ivānalaḥ | [MPur, 136 17.2]
mayasya cāñjaliṃ kṛtvā tārakākhyo 'bhivāditaḥ | [MPur, 136 18.1]
vidyunmālīti vacanaṃ mayamutthāya cābravīt | [MPur, 136 18.2]
kva nandī saha rudreṇa vṛtaḥ pramathajambukaiḥ | [MPur, 136 19.1]
yudhyāmo 'rīn viniṣpīḍya dayā deheṣu kā hi naḥ | [MPur, 136 19.2]
anvāsyaiva ca rudrasya bhavāmaḥ prabhaviṣṇavaḥ | [MPur, 136 20.1]
tairvā vinihatā yuddhe bhaviṣyāmo yamāśanāḥ | [MPur, 136 20.2]
vidyunmāler niśamyaitanmayo vacanamūrjitam | [MPur, 136 21.1]
taṃ pariṣvajya sārdrākṣa idamāha mahāsuraḥ | [MPur, 136 21.2]
vidyunmālinna me rājyamabhipretaṃ na jīvitam | [MPur, 136 22.1]
tvayā vinā mahābāho kimanyena mahāsura | [MPur, 136 22.2]
mahāmṛtamayī vāpī hyeṣā māyābhirīśvara | [MPur, 136 23.1]
sṛṣṭā dānavadaityānāṃ hatānāṃ jīvavardhinī | [MPur, 136 23.2]
diṣṭyā tvāṃ daitya paśyāmi yamalokād ihāgatam | [MPur, 136 24.1]
durgatāvanayagrastaṃ bhokṣyāmo'dya mahānidhim | [MPur, 136 24.2]
dṛṣṭvā dṛṣṭvā ca tāṃ vāpīṃ māyayā mayanirmitām | [MPur, 136 25.1]
hṛṣṭānanākṣā daityendrā idaṃ vacanamabruvan | [MPur, 136 25.2]
dānavā yudhyatedānīṃ pramathaiḥ saha nirbhayāḥ | [MPur, 136 26.1]
mayena nirmitā vāpī hatānsaṃjīvayiṣyati | [MPur, 136 26.2]
tataḥ kṣubdhāmbudhinibhā bherī sā tu bhayaṃkarī | [MPur, 136 27.1]
vādyamānā nanādoccai rauravī sā punaḥ punaḥ | [MPur, 136 27.2]
śrutvā bherīravaṃ ghoraṃ meghārambhitasaṃnibham | [MPur, 136 28.1]
nyapatannasurāstūrṇaṃ tripurādyuddhalālasāḥ | [MPur, 136 28.2]
loharājatasauvarṇaiḥ kaṭakairmaṇirājitaiḥ | [MPur, 136 29.1]
āmuktaiḥ kuṇḍalairhārairmukuṭairapi cotkaṭaiḥ | [MPur, 136 29.2]
dhūmāyitā hyaviramā jvalanta iva pāvakāḥ | [MPur, 136 30.1]
āyudhāni samādāya kāśino dṛḍhavikramāḥ | [MPur, 136 30.2]
nṛtyamānā iva naṭā garjanta iva toyadāḥ | [MPur, 136 31.1]
karocchrayā iva gajāḥ siṃhā iva ca nirbhayāḥ | [MPur, 136 31.2]
hradā iva ca gambhīrāḥ sūryā iva pratāpitāḥ | [MPur, 136 32.1]
drumā iva ca daityendrāstrāsayanto balaṃ mahat | [MPur, 136 32.2]
pramathā api sotsāhā garuḍotpātapātinaḥ | [MPur, 136 33.1]
yuyutsavo'bhidhāvanti dānavāndānavārayaḥ | [MPur, 136 33.2]
nandīśvareṇa pramathāstārakākhyena dānavāḥ | [MPur, 136 34.1]
cakruḥ saṃhatya saṃgrāmaṃ codyamānā balena ca | [MPur, 136 34.2]
te'sibhiścandrasaṃkāśaiḥ śūlaiścānalapiṅgalaiḥ | [MPur, 136 35.1]
bāṇaiśca dṛḍhanirmuktairabhijaghnuḥ parasparam | [MPur, 136 35.2]
śarāṇāṃ sṛjyamānānāmasīnāṃ ca nipātyatām | [MPur, 136 36.1]
rūpāṇyāsanmaholkānāṃ patantīnāmivāmbarāt | [MPur, 136 36.2]
śaktibhirbhinnahṛdayā nirdayā iva pātitāḥ | [MPur, 136 37.1]
nirayeṣviva nirmagnāḥ kūjante pramathāsurāḥ | [MPur, 136 37.2]
hemakuṇḍalayuktāni kirīṭotkaṭavanti ca | [MPur, 136 38.1]
śirāṃsyurvyāṃ patanti sma girikūṭā ivātyaye | [MPur, 136 38.2]
paraśvadhaiḥ paṭṭiśaiśca khaḍgaiśca parighaistathā | [MPur, 136 39.1]
chinnāḥ karivarākārā nipetuste dharātale | [MPur, 136 39.2]
garjanti sahasā hṛṣṭāḥ pramathā bhīmagarjanāḥ | [MPur, 136 40.1]
sādhayantyapare siddhā yuddhagāndharvamadbhutam | [MPur, 136 40.2]
balavānbhāsi pramatha darpito bhāsi dānava | [MPur, 136 41.1]
iti coccārayanvācaṃ vāraṇā raṇadhūrgatāḥ | [MPur, 136 41.2]
parighairāhatāḥ keciddānavaiḥ śaṃkarānugāḥ | [MPur, 136 42.1]
vamante rudhiraṃ vaktraiḥ svarṇadhātumivācalāḥ | [MPur, 136 42.2]
pramathairapi nārācairasurāḥ suraśatravaḥ | [MPur, 136 43.1]
drumaiśca giriśṛṅgaiśca gāḍhamevāhave hatāḥ | [MPur, 136 43.2]
sūditānatha tāndaityānanye dānavapuṃgavāḥ | [MPur, 136 44.1]
utkṣipya cikṣipur vāpyāṃ mayadānavacoditāḥ | [MPur, 136 44.2]
te cāpi bhāsvarairdehaiḥ svargaloka ivāmarāḥ | [MPur, 136 45.1]
uttasthurvāpīmāsādya sadrūpābharaṇāmbarāḥ | [MPur, 136 45.2]
athaike dānavāḥ prāpya vāpīprakṣepaṇād asūn | [MPur, 136 46.1]
āsphoṭya siṃhanādaṃ ca kṛtvādhāvaṃstathāsurāḥ | [MPur, 136 46.2]
dānavāḥ pramathānetānprasarpata kim āsatha | [MPur, 136 47.1]
hatānapi hi vo vāpī punarujjīvayiṣyati | [MPur, 136 47.2]
evaṃ śrutvā śaṅkukarṇo vaco'gragrahasaṃnibhaḥ | [MPur, 136 48.1]
drutamevaitya deveśamidaṃ vacanamabravīt | [MPur, 136 48.2]
sūditāḥ sūditā deva pramathairasurā hyamī | [MPur, 136 49.1]
uttiṣṭhanti punarbhīmāḥ sasyā iva jalokṣitāḥ | [MPur, 136 49.2]
asminkila pure vāpī pūrṇāmṛtarasāmbhasā | [MPur, 136 50.1]
nihatā nihatā yatra kṣiptā jīvanti dānavāḥ | [MPur, 136 50.2]
iti vijñāpayaddevaṃ śaṅkukarṇo maheśvaram | [MPur, 136 51.1]
abhavandānavabala utpātā vai sudāruṇāḥ | [MPur, 136 51.2]
tārakākhyaḥ subhīmākṣo dāritāsyo hariryathā | [MPur, 136 52.1]
abhyadhāvatsusaṃkruddho mahādevarathaṃ prati | [MPur, 136 52.2]
tripure tu mahānghoro bherīśaṅkharavo babhau | [MPur, 136 53.1]
dānavā niḥsṛtā dṛṣṭvā devadevarathe suram | [MPur, 136 53.2]
bhūkampaścābhavattatra śatāṅgo bhūgato'bhavat | [MPur, 136 54.1]
dṛṣṭvā kṣobhamagādrudraḥ svayambhūśca pitāmahaḥ | [MPur, 136 54.2]
tābhyāṃ devavariṣṭhābhyāmanvitaḥ sa rathottamaḥ | [MPur, 136 55.1]
anāyatanam āsādya sīdate guṇavāniva | [MPur, 136 55.2]
dhātukṣaye deha iva grīṣme cālpamivodakam | [MPur, 136 56.1]
śaithilyaṃ yāti sa rathaḥ sneho viprakṛto yathā | [MPur, 136 56.2]
rathādutpatyātmabhūr vai sīdantaṃ tu rathottamam | [MPur, 136 57.1]
ujjahāra mahāprāṇo rathaṃ trailokyarūpiṇam | [MPur, 136 57.2]
tadā śarādviniṣpatya pītavāsā janārdanaḥ | [MPur, 136 58.1]
vṛṣarūpaṃ mahatkṛtvā rathaṃ jagrāha durdharam | [MPur, 136 58.2]
sa viṣāṇābhyāṃ trailokyaṃ rathameva mahārathaḥ | [MPur, 136 59.1]
pragṛhyodvahate sajjaṃ kulaṃ kulavaho yathā | [MPur, 136 59.2]
tārakākhyo'pi daityendro girīndra iva pakṣavān | [MPur, 136 60.1]
abhyadravattadā devaṃ brahmāṇaṃ hatavāṃśca saḥ | [MPur, 136 60.2]
sa tārakākhyābhihataḥ pratodaṃ nyasya kūbare | [MPur, 136 61.1]
vijajvāla muhurbrahmā śvāsaṃ vaktrāt samudgiran | [MPur, 136 61.2]
tatra daityairmahānādo dānavairapi bhairavaḥ | [MPur, 136 62.1]
tārakākhyasya pūjārthaṃ kṛto jaladharopamaḥ | [MPur, 136 62.2]
rathacaraṇakaro'tha mahāmṛdhe vṛṣabhavapurvṛṣabhendrapūjitaḥ | [MPur, 136 63.1]
dititanayabalaṃ vimardya sarvaṃ tripurapuraṃ praviveśa keśavaḥ | [MPur, 136 63.2]
sajalajaladarājitāṃ samastāṃ kumudavarotpalaphullapaṅkajāḍhyām | [MPur, 136 64.1]
suragururapibatpayo'mṛtaṃ tadraviriva saṃcitaśārvaraṃ tamo'ndham | [MPur, 136 64.2]
vāpīṃ pītvāsurendrāṇāṃ pītavāsā janārdanaḥ | [MPur, 136 65.1]
nardamāno mahābāhuḥ praviveśa śaraṃ tataḥ | [MPur, 136 65.2]
tato'surā bhīmagaṇeśvarairhatāḥ prahārasaṃvardhitaśoṇitāpagāḥ | [MPur, 136 66.1]
parāṅmukhā bhīmamukhaiḥ kṛtā raṇe yathā nayābhyudyatatatparairnaraiḥ | [MPur, 136 66.2]
sa tārakākhyas taḍinmālireva ca mayena sārdhaṃ pramathairabhidrutāḥ | [MPur, 136 67.1]
puraṃ parāvṛtya nu te śarārditā yathā śarīraṃ pavanodaye gatāḥ | [MPur, 136 67.2]
gaṇeśvarābhyudyatadarpakāśino mahendranandīśvaraṣaṇmukhā yudhi | [MPur, 136 68.1]
vineduruccairjahasuśca durmadā jayema candrādidigīśvaraiḥ saha | [MPur, 136 68.2]
{MPur, 137}
sūta uvāca | [MPur, 137 1.1]
pramathaiḥ samare bhinnāstraipurāste surārayaḥ | [MPur, 137 1.2]
puraṃ praviviśurbhītāḥ pramathairbhagnagopuram | [MPur, 137 1.3]
śīrṇadaṃṣṭrā yathā nāgā bhagnaśṛṅgā yathā vṛṣāḥ | [MPur, 137 2.1]
yathā vipakṣāḥ śakunā nadyaḥ kṣīṇodakā yathā | [MPur, 137 2.2]
mṛtaprāyāstathā daityā daivatairvikṛtānanāḥ | [MPur, 137 3.1]
babhūvuste vimanasaḥ kathaṃ kāryamiti bruvan | [MPur, 137 3.2]
atha tānmlānamanasastadā tāmarasānanaḥ | [MPur, 137 4.1]
uvāca daityo daityānāṃ paramādhipatirmayaḥ | [MPur, 137 4.2]
kṛtvā yuddhāni ghorāṇi pramathaiḥ saha sāmaraiḥ | [MPur, 137 5.1]
toṣayitvā tathā yuddhe pramathānamaraiḥ saha | [MPur, 137 5.2]
yūyaṃ yatprathamaṃ daityāḥ paścācca balapīḍitāḥ | [MPur, 137 6.1]
praviṣṭā nagaraṃ trāsātpramathairbhṛśamarditāḥ | [MPur, 137 6.2]
apriyaṃ kriyate vyaktaṃ devairnāstyatra saṃśayaḥ | [MPur, 137 7.1]
yatra nāma mahābhāgāḥ praviśanti girervanam | [MPur, 137 7.2]
aho hi kālasya balamaho kālo hi durjayaḥ | [MPur, 137 8.1]
yatredṛśasya durgasya uparodho 'vamāgataḥ | [MPur, 137 8.2]
maye vivadamāne tu nardamāna ivāmbude | [MPur, 137 9.1]
babhūvurniṣprabhā daityā grahā indūdaye yathā | [MPur, 137 9.2]
vāpīpālāstato'bhyetya nabhaḥ kāla ivāmbudāḥ | [MPur, 137 10.1]
mayamāhuryamaprakhyaṃ sāñjalipragrahāḥ sthitāḥ | [MPur, 137 10.2]
yā sāmṛtarasā gūḍhā vāpī vai nirmitā tvayā | [MPur, 137 11.1]
samākulotpalavanā samīnākulapaṅkajā | [MPur, 137 11.2]
pītā sā vṛṣarūpeṇa kenaciddaityanāyaka | [MPur, 137 12.1]
vāpī sā sāmprataṃ dṛṣṭā mṛtasaṃjñā ivāṅganā | [MPur, 137 12.2]
vāpīpālavacaḥ śrutvā mayo'sau dānavaprabhuḥ | [MPur, 137 13.1]
kaṣṭamityasakṛtprocya ditijānidamabravīt | [MPur, 137 13.2]
mayā māyābalakṛtā vāpī pītā tviyaṃ yadi | [MPur, 137 14.1]
vinaṣṭāḥ sma na saṃdehastripuraṃ dānavā gatam | [MPur, 137 14.2]
nihatānnihatāndaityān ājīvayati daivataiḥ | [MPur, 137 15.1]
pītā vā yadi vā vāpī pītā vai pītavāsasā | [MPur, 137 15.2]
ko'nyo manmāyayā guptāṃ vāpīm amṛtatoyinīm | [MPur, 137 16.1]
pāsyate viṣṇumajitaṃ varjayitvā gadādharam | [MPur, 137 16.2]
suguhyam api daityānāṃ nāstyasyāviditaṃ bhuvi | [MPur, 137 17.1]
yatra madvarakauśalyaṃ vijñātaṃ na vṛtaṃ budhaiḥ | [MPur, 137 17.2]
samo'yaṃ ruciro deśo nirdrumo nirdrumācalaḥ | [MPur, 137 18.1]
navāmbhaḥpūritaṃ kṛtvā bādhante'smānmarudgaṇāḥ | [MPur, 137 18.2]
te yūyaṃ yadi manyadhvaṃ sāgaroparidhiṣṭhitāḥ | [MPur, 137 19.1]
pramathānāṃ mahāvegaṃ sahāmaḥ śvasanopamam | [MPur, 137 19.2]
eteṣāṃ ca samārambhāstasminsāgarasamplave | [MPur, 137 20.1]
nirutsāhā bhaviṣyanti etadrathapathāvṛtāḥ | [MPur, 137 20.2]
yudhyatāṃ nighnatāṃ śatrūnbhītānāṃ ca draviṣyatām | [MPur, 137 21.1]
sāgaro'mbarasaṃkāśaḥ śaraṇaṃ no bhaviṣyati | [MPur, 137 21.2]
ityuktvā sa mayo daityo daityānāmadhipastadā | [MPur, 137 22.1]
tripureṇa yayau tūrṇaṃ sāgaraṃ sindhubāndhavam | [MPur, 137 22.2]
sāgare jalagambhīra utpapāta puraṃ varam | [MPur, 137 23.1]
avatasthuḥ purāṇyeva gopurābharaṇāni ca | [MPur, 137 23.2]
apakrānte tu tripure tripurāristrilocanaḥ | [MPur, 137 24.1]
pitāmahamuvācedaṃ vedavādaviśāradam | [MPur, 137 24.2]
pitāmaha dṛḍhaṃ bhītā bhagavandānavā hi naḥ | [MPur, 137 25.1]
vipulaṃ sāgaraṃ te tu dānavāḥ samupāśritāḥ | [MPur, 137 25.2]
yata eva hi te yātāstripureṇa tu dānavāḥ | [MPur, 137 26.1]
tata eva rathaṃ tūrṇaṃ prāpayasva pitāmaha | [MPur, 137 26.2]
siṃhanādaṃ tataḥ kṛtvā devā devarathaṃ ca tam | [MPur, 137 27.1]
parivārya yayurhṛṣṭāḥ sāyudhāḥ paścimodadhim | [MPur, 137 27.2]
tato'marāmaraguruṃ parivārya bhavaṃ haram | [MPur, 137 28.1]
nardayanto yayustūrṇaṃ sāgaraṃ dānavālayam | [MPur, 137 28.2]
atha cārupatākabhūṣitaṃ paṭahāḍambaraśaṅkhanāditam | [MPur, 137 29.1]
tripuramabhisamīkṣya devatā vividhabalā nanaduryathā ghanāḥ | [MPur, 137 29.2]
amaravarapure'pi dāruṇo jaladhararāvamṛdaṅgagahvaraḥ | [MPur, 137 30.1]
danutanayaninādamiśritaḥ pratinidhisaṃkṣubhitāṇavopamaḥ | [MPur, 137 30.2]
atha bhuvanapatirgatiḥ surāṇām arimṛgayām adadātsulabdhabuddhiḥ | [MPur, 137 31.1]
tridaśagaṇapatirhyuvāca śakraṃ tripuragataṃ sahasā nirīkṣya śatrum | [MPur, 137 31.2]
tridaśagaṇapate niśāmayaitattripuraniketanaṃ dānavāḥ praviṣṭāḥ | [MPur, 137 32.1]
yamavaruṇakuberaṣaṇmukhaistatsaha gaṇapairapi hanmi tāvadeva | [MPur, 137 32.2]
vihitaparabalābhighātabhūtaṃ vraja jaladhestu yataḥ purāṇi tasthuḥ | [MPur, 137 33.1]
sa rathavaragato bhavaḥ samartho hyudadhimagāttripuraṃ punarnihantum | [MPur, 137 33.2]
iti parigaṇayanto diteḥ sutā hyavatasthurlavaṇārṇavopariṣṭāt | [MPur, 137 34.1]
abhibhavatripuraṃ sadānavendraṃ śaravarṣairmusalaiśca vajramiśraiḥ | [MPur, 137 34.2]
ahamapi rathavaryamāsthitaḥ suravaravarya bhaveya pṛṣṭhataḥ | [MPur, 137 35.1]
asuravaravadhārthamudyatānāṃ pratividadhāmi sukhāya te'nagha | [MPur, 137 35.2]
iti bhavavacanapracodite daśaśatanayanavapuḥ samudyataḥ | [MPur, 137 36.1]
tripurapurajighāṃsayā hariḥ pravikasitāmbujalocano yayau | [MPur, 137 36.2]
{MPur, 138}
sūta uvāca | [MPur, 138 1.1]
maghavā tu nihantuṃ tānasurānamareśvaraḥ | [MPur, 138 1.2]
lokapālā yayuḥ sarve gaṇapālāśca sarvaśaḥ | [MPur, 138 1.3]
īśvarā moditāḥ sarva utpetuścāmbare tadā | [MPur, 138 2.1]
khagatāstu virejuste pakṣavanta ivācalāḥ | [MPur, 138 2.2]
prayayustatpuraṃ hantuṃ śarīramiva vyādhayaḥ | [MPur, 138 3.1]
śaṅkhāḍambaranirghoṣaiḥ paṇavānpaṭahānapi | [MPur, 138 3.2]
nādayantaḥ puro devā dṛṣṭāstripuravāsibhiḥ | [MPur, 138 3.3]
haraḥ prāpta itīvoktvā balinaste mahāsurāḥ | [MPur, 138 4.1]
ājagmuḥ paramaṃ kṣobham atyayeṣviva sāgarāḥ | [MPur, 138 4.2]
suratūryaravaṃ śrutvā dānavā bhīmadarśanāḥ | [MPur, 138 5.1]
ninedurvādayantaśca nānāvādyānyanekaśaḥ | [MPur, 138 5.2]
bhūyodīritavīryāste parasparakṛtāgasaḥ | [MPur, 138 6.1]
pūrvadevāśca devāśca sūdayantaḥ parasparam | [MPur, 138 6.2]
ākrośe'pi samaprakhye teṣāṃ dehanikṛntanam | [MPur, 138 7.1]
pravṛttaṃ yuddhamatulaṃ prahārakṛtaniḥsvanam | [MPur, 138 7.2]
niṣpatanta ivādityāḥ prajvalanta ivāgnayaḥ | [MPur, 138 8.1]
śaṃsanta iva nāgendrā bhramanta eva pakṣiṇaḥ | [MPur, 138 8.2]
girīndrā iva kampanto garjanta iva toyadāḥ | [MPur, 138 8.3]
jṛmbhanta iva śārdūlāḥ garjanta iva toyadāḥ | [MPur, 138 9.1]
pravṛddhormitaraṃgaughāḥ kṣubhyanta iva sāgarāḥ | [MPur, 138 9.2]
pramathāśca mahāśūrā dānavāśca mahābalāḥ | [MPur, 138 10.1]
yuyudhurniścalā bhūtvā vajrā iva mahācalaiḥ | [MPur, 138 10.2]
kārmukāṇāṃ vikṛṣṭānāṃ babhūvurdāruṇā ravāḥ | [MPur, 138 11.1]
kālānugānāṃ meghānāṃ yathā viyati vāyunā | [MPur, 138 11.2]
āhuśca yuddhe mā bhaiṣīḥ kva yāsyasi mṛto hyasi | [MPur, 138 12.1]
praharāśu sthito'smyatra ehi darśaya pauruṣam | [MPur, 138 12.2]
gṛhāṇa chinddhi bhinddhīti khāda māraya dāraya | [MPur, 138 13.1]
ityanyonyam anūccārya prayayuryamasādanam | [MPur, 138 13.2]
khaḍgāpavarjitāḥ kecitkecicchinnāḥ paraśvadhaiḥ | [MPur, 138 14.1]
kecinmudgaracūrṇāśca kecidbāhubhirāhatāḥ | [MPur, 138 14.2]
paṭṭiśaiḥ sūditāḥ kecitkecicchūlavidāritāḥ | [MPur, 138 15.1]
dānavāḥ śarapuṣpābhāḥ savanā iva parvatāḥ | [MPur, 138 15.2]
nipatantyarṇavajale bhīmanakratimiṅgile | [MPur, 138 15.3]
vyasubhiḥ sunibaddhāṅgaiḥ patamānaiḥ suretaraiḥ | [MPur, 138 16.1]
saṃbabhūvārṇave śabdaḥ sajalāmbudanisvanaḥ | [MPur, 138 16.2]
tena śabdena makarā nakrāstimitimiṅgilāḥ | [MPur, 138 17.1]
mattā lohitagandhena kṣobhayanto mahārṇavam | [MPur, 138 17.2]
paraspareṇa kalahaṃ kurvāṇā bhīmamūrtayaḥ | [MPur, 138 18.1]
bhramante bhakṣayantaśca dānavānāṃ ca lohitam | [MPur, 138 18.2]
sarathān sāyudhān sāśvān savastrābharaṇāvṛtān | [MPur, 138 19.1]
jagrasustimayo daityāndrāvayanto jalecarān | [MPur, 138 19.2]
mṛdhaṃ yathāsurāṇāṃ ca pramathānāṃ pravartate | [MPur, 138 20.1]
ambare'mbhasi ca tathā yuddhaṃ cakrurjalecarāḥ | [MPur, 138 20.2]
yathā bhramanti pramathāḥ sadaityāstathā bhramante timayaḥ sanakrāḥ | [MPur, 138 21.1]
yathaiva chindanti parasparaṃ tu tathaiva krandanti vibhinnadehāḥ | [MPur, 138 21.2]
vraṇānanair aṅgarasaṃ sravadbhiḥ surāsurairnakratimiṅgilaiśca | [MPur, 138 22.1]
kṛto muhūrtena samudradeśaḥ saraktatoyaḥ samudīrṇatoyaḥ | [MPur, 138 22.2]
pūrvaṃ mahāmbhodharaparvatābhaṃ dvāraṃ mahāntaṃ tripurasya śakraḥ | [MPur, 138 23.1]
nipīḍya tasthau mahatā balena yukto'marāṇāṃ mahatā balena | [MPur, 138 23.2]
tathottaraṃ so'ntarajo harasya bālārkajāmbūnadatulyavarṇaḥ | [MPur, 138 24.1]
skandaḥ puradvāramathāruroha vṛddho'staśṛṅgaṃ prapatannivārkaḥ | [MPur, 138 24.2]
yamaśca vittādhipatiśca devo daṇḍānvitaḥ pāśavarāyudhaśca | [MPur, 138 25.1]
devāriṇastasya purasya dvāraṃ tābhyāṃ tu tatpaścimato niruddham | [MPur, 138 25.2]
dakṣārirudrastapanāyutābhaḥ sa bhāsvatā devarathena devaḥ | [MPur, 138 26.1]
taddakṣiṇadvāramareḥ purasya ruddhvāvatasthau bhagavāṃstrinetraḥ | [MPur, 138 26.2]
tuṅgāni veśmāni sagopurāṇi svarṇāni kailāsaśaśiprabhāṇi | [MPur, 138 27.1]
prahlādarūpāḥ pramathāvaruddhā jyotīṃṣi meghā iva cāśmavarṣāḥ | [MPur, 138 27.2]
utpātya cotpāṭya gṛhāṇi teṣāṃ saśailamālāsamavedikāni | [MPur, 138 28.1]
prakṣipya prakṣipya samudramadhye kālāmbudābhāḥ pramathā vineduḥ | [MPur, 138 28.2]
raktāni cāśeṣavanairyutāni sāśokakhaṇḍāni sakokilāni | [MPur, 138 29.1]
gṛhāṇi he nātha pitaḥ suteti bhrāteti kānteti priyeti cāpi | [MPur, 138 29.2]
utpāṭyamāneṣu gṛheṣu nāryas tvanāryaśabdānvividhānpracakruḥ | [MPur, 138 29.3]
kalatraputrakṣayaprāṇanāśe tasminpure yuddhamatipravṛtte | [MPur, 138 30.1]
mahāsurāḥ sāgaratulyavegā gaṇeśvarāḥ kopavṛtāḥ pratīyuḥ | [MPur, 138 30.2]
paraśvadhaistatra śilopalaiśca triśūlavajrottamakampanaiśca | [MPur, 138 31.1]
śarīrasadmakṣapaṇaṃ sughoraṃ yuddhaṃ pravṛttaṃ dṛḍhavairabaddham | [MPur, 138 31.2]
anyonyamuddiśya vimardatāṃ ca pradhāvatāṃ caiva vinighnatāṃ ca | [MPur, 138 32.1]
śabdo babhūvāmaradānavānāṃ yugāntakāleṣviva sāgarāṇām | [MPur, 138 32.2]
vraṇairajasraṃ kṣatajaṃ vamantaḥ kopoparaktā bahudhā nadantaḥ | [MPur, 138 33.1]
gaṇeśvarāste'surapuṃgavāśca yudhyanti śabdaṃ ca mahadudgirantaḥ | [MPur, 138 33.2]
mārgāḥ pure lohitakardamālāḥ svarṇeṣṭakāsphāṭikabhinnacitrāḥ | [MPur, 138 34.1]
kṛtā muhūrtena sukhena gantuṃ chinnottamāṅgāṅghrikarāḥ karālāḥ | [MPur, 138 34.2]
kopāvṛtākṣaḥ sa tu tārakākhyaḥ saṃkhye savṛkṣaḥ sagirir nilīnaḥ | [MPur, 138 35.1]
tasminkṣaṇe dvāravaraṃ rirakṣo ruddhaṃ bhavenādbhutavikrameṇa | [MPur, 138 35.2]
sa tatra prākārāgatāṃśca bhūtāñchātan mahānadbhutavīryasattvaḥ | [MPur, 138 36.1]
cacāra cāptendriyagarvadṛptaḥ purādviniṣkramya rarāsa ghoram | [MPur, 138 36.2]
tataḥ sa daityottamaparvatābho yathāñjasā nāga ivābhimattaḥ | [MPur, 138 37.1]
nivārito rudrarathaṃ jighṛkṣuryathārṇavaḥ sarpati cātivelaḥ | [MPur, 138 37.2]
śeṣaḥ sudhanvā giriśaśca devaścaturmukho yaḥ sa trilocanaśca | [MPur, 138 38.1]
te tārakākhyābhigatā gatājau kṣobhaṃ yathā vāyuvaśātsamudrāḥ | [MPur, 138 38.2]
śeṣo girīśaḥ sapitāmaheśaś cotkṣubhyamāṇaḥ sa rathe'mbarasthaḥ | [MPur, 138 39.1]
bibheda saṃdhīṣu balābhipannaḥ kūjanninādāṃśca karoti ghorān | [MPur, 138 39.2]
ekaṃ tu ṛgvedaturaṃgamasya pṛṣṭhe padaṃ nyasya vṛṣasya caikam | [MPur, 138 40.1]
tasthau bhavaḥ sodyatabāṇacāpaḥ purasya tatsaṅgasamīkṣamāṇaḥ | [MPur, 138 40.2]
tadā bhavapadanyāsāddhayasya vṛṣabhasya ca | [MPur, 138 41.1]
petuḥ stanāśca dantāśca pīḍitābhyāṃ triśūlinā | [MPur, 138 41.2]
tataḥprabhṛti cāśvānāṃ stanā dantā gavāṃ tathā | [MPur, 138 42.1]
mūḍhāḥ samabhavaṃstena cādṛśyatvamupāgatāḥ | [MPur, 138 42.2]
tārakākhyastu bhīmākṣo raudraraktāntarekṣaṇaḥ | [MPur, 138 43.1]
rudrāntike susaṃruddho nandinā kulanandinā | [MPur, 138 43.2]
paraśvadhena tīkṣṇena sa nandī dānaveśvaram | [MPur, 138 44.1]
takṣayāmāsa vai takṣā candanaṃ gandhado yathā | [MPur, 138 44.2]
paraśvadhahataḥ śūraḥ śailādiḥ śarabho yathā | [MPur, 138 45.1]
dudrāva khaḍgaṃ niṣkṛṣya tārakākhyo gaṇeśvaram | [MPur, 138 45.2]
yajñopavītam ādāya cicheda ca nanāda ca | [MPur, 138 46.1]
tataḥ siṃharavo ghoraḥ śaṅkhaśabdaśca bhairavaḥ | [MPur, 138 46.2]
gaṇeśvaraiḥ kṛtastatra tārakākhye niṣūdite | [MPur, 138 46.3]
pramathārasitaṃ śrutvā vāditrasvanameva ca | [MPur, 138 47.1]
pārśvasthaḥ sumahāpārśvaṃ vidyunmāliṃ mayo'bravīt | [MPur, 138 47.2]
bahuvadanavatāṃ kimeṣa śabdo nadatāṃ śrūyate bhinnasāgarābhaḥ | [MPur, 138 48.1]
vada vacanaṃ taḍinmālin kiṃ kimetadgaṇapālā yuyudhuryayurgajendrāḥ | [MPur, 138 48.2]
iti mayavacanāṅkuśārditastaṃ taḍinmālī ravirivāṃśumālī | [MPur, 138 49.1]
raṇaśirasi samāgataḥ surāṇāṃ nijagādedam ariṃdamo 'tiharṣāt | [MPur, 138 49.2]
yamavaruṇamahendrarudravīryastava yaśaso nidhirdhīra tārakākhyaḥ | [MPur, 138 50.1]
sakalasamaraśīrṣaparvatendro yuddhvā yastapati hi tārako gaṇendraiḥ | [MPur, 138 50.2]
mṛditam upaniśamya tārakākhyaṃ ravidīptānalabhīṣaṇāyatākṣam | [MPur, 138 51.1]
hṛṣitasakalanetralomasattvāḥ pramathāstoyamuco yathā nadanti | [MPur, 138 51.2]
iti suhṛdo vacanaṃ niśamya tattvaṃ taḍimāleḥ sa mayaḥ suvarṇamālī | [MPur, 138 52.1]
raṇaśirasy asitāñjanācalābho jagade vākyamidaṃ navendumālim | [MPur, 138 52.2]
vidyunmālinna naḥ kālaḥ sādhituṃ hyavahelayā | [MPur, 138 53.1]
karomi vikrameṇaitatpuraṃ vyasanavarjitam | [MPur, 138 53.2]
vidyunmālī tataḥ kruddho mayaśca tripureśvaraḥ | [MPur, 138 54.1]
gaṇāñjaghnustu drāghiṣṭhāḥ sahitāstairmahāsuraiḥ | [MPur, 138 54.2]
yena yena tato vidyunmālī yāti mayaśca saḥ | [MPur, 138 55.1]
tena tena puraṃ śūnyaṃ pramathaiḥ prahṛtaiḥ kṛtam | [MPur, 138 55.2]
atha yamavaruṇamṛdaṅgaghoṣaiḥ paṇavaḍiṇḍimajyāsvanapraghoṣaiḥ | [MPur, 138 56.1]
sakaratalapuṭaiśca siṃhanādairbhavamabhipūjya tadā surā avatasthuḥ | [MPur, 138 56.2]
sampūjyamāno ditijairmahātmabhiḥ sahasraraśmipratimaujasair vibhuḥ | [MPur, 138 57.1]
abhiṣṭutaḥ satyaratais tapodhanair yathāstaśṛṅgābhigato divākaraḥ | [MPur, 138 57.2]
{MPur, 139}
sūta uvāca | [MPur, 139 1.1]
tārakākhye hate yuddhe utsārya pramathānmayaḥ | [MPur, 139 1.2]
uvāca dānavān bhūyo bhūyaḥ sa tu bhayāvṛtān | [MPur, 139 1.3]
bho'surendrādhunā sarve nibodhadhvaṃ prabhāṣitam | [MPur, 139 2.1]
yatkartavyaṃ mayā caiva yuṣmābhiśca mahābalaiḥ | [MPur, 139 2.2]
puṣyaṃ sameṣyate kāle candraścandranibhānanāḥ | [MPur, 139 3.1]
yadaikaṃ tripuraṃ sarvaṃ kṣaṇamekaṃ bhaviṣyati | [MPur, 139 3.2]
kurudhvaṃ nirbhayāḥ kāle kokilāśaṃsitena ca | [MPur, 139 4.1]
sa kālaḥ puṣyayogasya purasya ca mayā kṛtaḥ | [MPur, 139 4.2]
kāle tasminpure yastu saṃbhāvayati saṃhatim | [MPur, 139 5.1]
sa enaṃ kārayeccūrṇaṃ balinaikaiṣuṇā suraḥ | [MPur, 139 5.2]
yo vaḥ prāṇo balaṃ yacca yā ca vo vairitāsurāḥ | [MPur, 139 6.1]
tatkṛtvā hṛdaye caiva pālayadhvamidaṃ puram | [MPur, 139 6.2]
maheśvararathaṃ hyekaṃ sarvaprāṇena bhīṣaṇam | [MPur, 139 7.1]
vimukhīkurutātyarthaṃ yathā notsṛjate śaram | [MPur, 139 7.2]
tata evaṃ kṛte'smābhis tripurasyāpi rakṣaṇe | [MPur, 139 8.1]
pratīkṣiṣyanti vivaśāḥ puṣyayogaṃ divaukasaḥ | [MPur, 139 8.2]
niśamya tanmayasyaivaṃ dānavāstripurālayāḥ | [MPur, 139 9.1]
muhuḥ siṃharutaṃ kṛtvā mayamūcuryamopamāḥ | [MPur, 139 9.2]
prayatnena vayaṃ sarve kurmastava prabhāṣitam | [MPur, 139 10.1]
tathā kurmo yathā rudro na mokṣyati pure śaram | [MPur, 139 10.2]
adya yāsyāmaḥ saṃgrāmaṃ tadrudrasya jighāṃsavaḥ | [MPur, 139 11.1]
kathayanti diteḥ putrā hṛṣṭā bhinnatanūruhāḥ | [MPur, 139 11.2]
kalpaṃ sthāsyati vā khasthaṃ tripuraṃ śāśvataṃ dhruvam | [MPur, 139 12.1]
adānavaṃ vā bhavitā nārāyaṇapadatrayam | [MPur, 139 12.2]
vayaṃ na dharmaṃ hāsyāmo yasminyokṣyasi no bhavān | [MPur, 139 13.1]
adaivatam adaityaṃ vā lokaṃ drakṣyanti mānavāḥ | [MPur, 139 13.2]
iti saṃmantrya hṛṣṭāste purāntarvibudhārayaḥ | [MPur, 139 14.1]
pradoṣe muditā bhūtvā cerurmanmathacāratām | [MPur, 139 14.2]
muhurmuktodayo bhrānta udayāgraṃ mahāmaṇiḥ | [MPur, 139 15.1]
tamāṃsyutsārya bhagavāṃścandro jṛmbhati so'mbaram | [MPur, 139 15.2]
kumudālaṃkṛte haṃso yathā sarasi vistṛte | [MPur, 139 16.1]
siṃho yathā copaviṣṭo vaiḍūryaśikhare mahān | [MPur, 139 16.2]
viṣṇoryathā ca vistīrṇe hāraścorasi saṃsthitaḥ | [MPur, 139 17.1]
tathāvagāḍhe nabhasi candro'trinayanodbhavaḥ | [MPur, 139 17.2]
bhrājate bhrājayaṁllokān sṛjañjyotsnārasaṃ balāt | [MPur, 139 17.3]
śītāṃśāvudite candre jyotsnāpūrṇe pure'surāḥ | [MPur, 139 18.1]
pradoṣe lalitaṃ cakrurgṛhamātmānameva ca | [MPur, 139 18.2]
rathyāsu rājamārgeṣu prāsādeṣu gṛheṣu ca | [MPur, 139 19.1]
dīpāścampakapuṣpābhā nālpasnehapradīpitāḥ | [MPur, 139 19.2]
tadā maṭheṣu te dīpāḥ snehapūrṇāḥ pradīpitāḥ | [MPur, 139 20.1]
gṛhāṇi vasumantyeṣāṃ sarvaratnamayāni ca | [MPur, 139 20.2]
jvalato'dīpayandīpāṃścandrodaya iva grahāḥ | [MPur, 139 20.3]
candrāṃśubhirbhāsamānam antardīpaiḥ sudīpitam | [MPur, 139 21.1]
upadravaiḥ kulamiva pīyate tripure tamaḥ | [MPur, 139 21.2]
tasminpure vai taruṇapradoṣe candrāṭṭahāse taruṇapradoṣe | [MPur, 139 22.1]
ratyarthino vai danujā gṛheṣu sahāṅganābhiḥ suciraṃ viremuḥ | [MPur, 139 22.2]
vinoditā ye tu vṛṣadhvajasya pañceṣavaste makaradhvajena | [MPur, 139 23.1]
tatrāsureṣvāsurapuṃgaveṣu svāṅgāṅganāḥ svedayutā babhūvuḥ | [MPur, 139 23.2]
kalapralāpeṣu ca dānavīnāṃ vīṇāpralāpeṣu ca mūrchiteṣu | [MPur, 139 24.1]
mattapralāpeṣu ca kokilānāṃ sacāpabāṇo madano mamantha | [MPur, 139 24.2]
tamāṃsi naiśāni drutaṃ nihatya jyotsnāvitānena jagadvitatya | [MPur, 139 25.1]
khe rohiṇīṃ tāṃ ca priyāṃ sametya candraḥ prabhābhiḥ kurute'dhirājyam | [MPur, 139 25.2]
sthitvaiva kāntasya tu pādamūle kācidvarastrī svakapolamūle | [MPur, 139 26.1]
viśeṣakaṃ cārutaraṃ karoti tenānanaṃ svaṃ samalaṃkaroti | [MPur, 139 26.2]
dṛṣṭvānanaṃ maṇḍaladarpaṇasthaṃ mahāprabhā me mukhajeti japtvā | [MPur, 139 27.1]
smṛtvā varāṅgī ramaṇeritāni tenaiva bhāvena ratīmavāpa | [MPur, 139 27.2]
romāñcitairgātravarairyuvabhyo ratānurāgād ramaṇena cānyāḥ | [MPur, 139 28.1]
svayaṃ drutaṃ yānti madābhibhūtāḥ kṣapā yathā cārkadināvasāne | [MPur, 139 28.2]
pepīyate cātirasānuviddhā vimārgitānyā ca priyaṃ prasannā | [MPur, 139 29.1]
kācitpriyasyāticirātprasannā āsītpralāpeṣu ca samprasannā | [MPur, 139 29.2]
gośīrṣayuktairharicandanaiśca paṅkāṅkitākṣī ca varāsurīṇām | [MPur, 139 30.1]
manojñarūpā rucirā babhūvuḥ pūrṇāmṛtasyeva suvarṇakumbhāḥ | [MPur, 139 30.2]
kṣatādharoṣṭhā drutadoṣaraktā lalanti daityā dayitāsu raktāḥ | [MPur, 139 31.1]
tantrīpralāpāstripureṣu raktāḥ strīṇāṃ pralāpeṣu punarviraktāḥ | [MPur, 139 31.2]
kvacitpravṛttaṃ madhurābhigānaṃ kāmasya bāṇaiḥ sukṛtaṃ nidhānam | [MPur, 139 32.1]
āpānabhūmīṣu sukhaprameyaṃ geyaṃ pravṛttaṃ tvatha sādhayanti | [MPur, 139 32.2]
geyaṃ pravṛttaṃ tvatha śodhayanti kecitpriyāṃ tatra ca sādhayanti | [MPur, 139 33.1]
kecitpriyāṃ samprati bodhayanti saṃbudhya saṃbudhya ca rāmayanti | [MPur, 139 33.2]
dhūtaprasūnaprabhavaḥ subandhaḥ sūrye gate vai tripure babhūva | [MPur, 139 34.1]
samarmaro nūpuramekhalānāṃ śabdaśca saṃbādhati kokilānām | [MPur, 139 34.2]
priyāvagūḍhā dayitopagūḍhā kācitprarūḍhāṅgaruhāpi nārī | [MPur, 139 35.1]
sucārubāṣpāṅkurapallavānāṃ navāmbusiktā iva bhūmirāsīt | [MPur, 139 35.2]
śaśāṅkapādairupaśobhiteṣu prāsādavaryeṣu varāṅganānām | [MPur, 139 36.1]
mādhuryabhūtābharaṇā mahāntaḥ svanā babhūvurmadaneṣu tulyāḥ | [MPur, 139 36.2]
pānena khinnā dayitātivelaṃ kapolamājighrasi kiṃ mamedam | [MPur, 139 37.1]
āroha me śroṇimimāṃ viśālāṃ pīnonnatāṃ kāñcanamekhalāḍhyām | [MPur, 139 37.2]
rathyāsu candrodayabhāsitāsu surendramārgeṣu ca vistṛteṣu | [MPur, 139 38.1]
daityāṅganā yūthagatā vibhānti tārā yathā candramaso divānte | [MPur, 139 38.2]
aṭṭāṭṭahāseṣu ca cāmareṣu preṅkhāsu cānyā madalolabhāvāt | [MPur, 139 39.1]
saṃdolayante kalasamprahāsāḥ provāca kāñcī guṇasūkṣmanādā | [MPur, 139 39.2]
amlānamālānvitasundarīṇāṃ paryāya eṣo'sti ca harṣitānām | [MPur, 139 40.1]
śrūyanti vācaḥ kaladhautakalpā vāpīṣu cānye kalahaṃsaśabdāḥ | [MPur, 139 40.2]
kāñcīkalāpaśca sahāṅgarāgaḥ preṅkhāsu tadrāgakṛtāśca bhāvāḥ | [MPur, 139 41.1]
chindanti tāsāmasurāṅganānāṃ priyālayān manmathamārgaṇānām | [MPur, 139 41.2]
citrāmbaraścoddhṛtakeśapāśaḥ saṃdolyamānaḥ śuśubhe'surīṇām | [MPur, 139 42.1]
sucāruveśābharaṇair upetas tārāgaṇair jyotirivāsa candraḥ | [MPur, 139 42.2]
saṃdolanād ucchvasitaiśchinnasūtraiḥ kāñcībhraṣṭairmaṇibhirviprakīrṇaiḥ | [MPur, 139 43.1]
dolābhūmistairvicitrā vibhāti candrasya pārśvopagatair vicitrā | [MPur, 139 43.2]
sacandrike sopavane pradoṣe ruteṣu vṛndeṣu ca kokilānām | [MPur, 139 44.1]
śaravyayaṃ prāpya pure'surāṇāṃ prakṣīṇabāṇo madanaścacāra | [MPur, 139 44.2]
iti tatra pure'maradviṣāṇāṃ sapadi hi paścimakaumudī tadāsīt | [MPur, 139 45.1]
raṇaśirasi parābhaviṣyatāṃ vai bhavaturagaiḥ kṛtasaṃkṣayā arīṇām | [MPur, 139 45.2]
candro'tha kundakusumākarahāravarṇo jyotsnāvitānarahito 'bhrasamānavarṇaḥ | [MPur, 139 46.1]
vichāyatāṃ hi samupetya na bhāti tadvadbhāgyakṣaye dhanapatiśca naro vivarṇaḥ | [MPur, 139 46.2]
candraprabhāmaruṇasārathinābhibhūya saṃtaptakāñcanarathāṅgasamānabimbaḥ | [MPur, 139 47.1]
sthitvodayāgramukuṭe bahureva sūryo bhātyambare timiratoyavahāṃ tariṣyan | [MPur, 139 47.2]
{MPur, 140}
sūta uvāca | [MPur, 140 1.1]
udite tu sahasrāṃśau merau bhāsākare ravau | [MPur, 140 1.2]
nadaddevabalaṃ kṛtsnaṃ yugānta iva sāgaraḥ | [MPur, 140 1.3]
sahasranayano devastataḥ śakraḥ puraṃdaraḥ | [MPur, 140 2.1]
savittadaḥ savaruṇastripuraṃ prayayau haraḥ | [MPur, 140 2.2]
te nānāvidharūpāśca pramathātipramāthinaḥ | [MPur, 140 3.1]
yayuḥ siṃharavair ghorairvāditraninadairapi | [MPur, 140 3.2]
tato vāditavāditraiścātapatrairmahādrumaiḥ | [MPur, 140 4.1]
babhūva tadbalaṃ divyaṃ vanaṃ pracalitaṃ yathā | [MPur, 140 4.2]
tadāpatantaṃ samprekṣya raudraṃ rudrabalaṃ mahat | [MPur, 140 5.1]
saṃkṣobho dānavendrāṇāṃ samudrapratimo babhau | [MPur, 140 5.2]
te cāsīnpaṭṭiśāñśaktīḥ śūladaṇḍaparaśvadhān | [MPur, 140 6.1]
śarāsanāni vajrāṇi gurūṇi musalāni ca | [MPur, 140 6.2]
pragṛhya koparaktākṣāḥ sapakṣā iva parvatāḥ | [MPur, 140 7.1]
nijaghnuḥ parvataghnāya ghanā iva tapātyaye | [MPur, 140 7.2]
savidyunmālinaste vai samayā ditinandanāḥ | [MPur, 140 8.1]
modamānāḥ samāsedurdevadevaiḥ surārayaḥ | [MPur, 140 8.2]
martavyakṛtabuddhīnāṃ jaye cāniścitātmanām | [MPur, 140 9.1]
abalānāṃ camūrhyāsīdabalāvayavā iva | [MPur, 140 9.2]
vigarjanta ivāmbhodā ambhodasadṛśatviṣaḥ | [MPur, 140 10.1]
prayudhya yuddhakuśalāḥ parasparakṛtāgasaḥ | [MPur, 140 10.2]
dhūmāyanto jvaladbhiśca āyudhaiścandravarcasaiḥ | [MPur, 140 11.1]
kopādvā yuddhalubdhāśca kuṭṭayante parasparam | [MPur, 140 11.2]
vajrāhatāḥ patantyanye bāṇairanye vidāritāḥ | [MPur, 140 12.1]
anye vidāritāścakraiḥ patanti hyudadherjale | [MPur, 140 12.2]
chinnasragdāmahārāśca pramṛṣṭāmbarabhūṣaṇāḥ | [MPur, 140 13.1]
timinakragaṇe caiva patanti pramathāḥ surāḥ | [MPur, 140 13.2]
gadānāṃ musalānāṃ ca tomarāṇāṃ paraśvadhānām | [MPur, 140 14.1]
vajraśūlarṣṭipātānāṃ paṭṭiśānāṃ ca sarvataḥ | [MPur, 140 14.2]
giriśṛṅgopalānāṃ ca preritānāṃ pramanyubhiḥ | [MPur, 140 15.1]
sajavānāṃ dānavānāṃ sadhūmānāṃ ravitviṣām | [MPur, 140 15.2]
āyudhānāṃ mahānoghaḥ sāgaraughe patatyapi | [MPur, 140 15.3]
pravṛddhavegaistaistatra surāsurakareritaiḥ | [MPur, 140 16.1]
āyudhaistrastanakṣatraḥ kriyate saṃkṣayo mahān | [MPur, 140 16.2]
kṣudrāṇāṃ gajayoryuddhe yathā bhavati saṃkṣayaḥ | [MPur, 140 17.1]
devāsuragaṇais tadvattiminakrakṣayo'bhavat | [MPur, 140 17.2]
vidyunmālī ca vegena vidyunmālī ivāmbudaḥ | [MPur, 140 18.1]
vidyurmālaghanonnādo nandīśvaramabhidrutaḥ | [MPur, 140 18.2]
sa taṃ tamorivadanaṃ praṇadanvadatāṃ varaḥ | [MPur, 140 19.1]
uvāca yudhi śailādiṃ dānavo'mbudhiniḥsvanaḥ | [MPur, 140 19.2]
yuddhākāṅkṣī tu balavānvidyunmālyahamāgataḥ | [MPur, 140 20.1]
yadi tvidānīṃ me jīvanmucyase nandikeśvara | [MPur, 140 20.2]
na vidyunmālihananaṃ vacobhiryudhi dānava | [MPur, 140 20.3]
tam evaṃvādinaṃ daityaṃ nandīśastapatāṃ varaḥ | [MPur, 140 21.1]
uvāca praharaṃstatra vākyālaṃkārakovidaḥ | [MPur, 140 21.2]
dānavā dharmakāmāṇāṃ naiṣo'vasara ityuta | [MPur, 140 22.1]
śakto hantuṃ kimātmānaṃ jātidoṣād vibṛṃhasi | [MPur, 140 22.2]
yadi tāvanmayā pūrvaṃ hato'si paśuvadyathā | [MPur, 140 23.1]
idānīṃ vā kathaṃ nāma na hiṃsye kratudūṣaṇam | [MPur, 140 23.2]
sāgaraṃ tarate dorbhyāṃ pātayedyo divākaram | [MPur, 140 24.1]
so'pi māṃ śaknuyānnaiva cakṣurbhyāṃ samavekṣitum | [MPur, 140 24.2]
ityevaṃvādinaṃ tatra nandinaṃ tannibho bale | [MPur, 140 25.1]
bibhedaikeṣuṇā daityaḥ kareṇārka ivāmbudam | [MPur, 140 25.2]
vakṣasaḥ sa śarastasya papau rudhiramuttamam | [MPur, 140 26.1]
sūryastvātmaprabhāveṇa nadyarṇavajalaṃ yathā | [MPur, 140 26.2]
sa tena suprahāreṇa prathamaṃ cātiropitaḥ | [MPur, 140 27.1]
hastena vṛkṣamutpāṭya cikṣepa gajarāḍiva | [MPur, 140 27.2]
vāyununnaḥ sa ca taruḥ śīrṇapuṣpo mahāravaḥ | [MPur, 140 28.1]
vidyunmāliśaraiśchinnaḥ papāta patageśavat | [MPur, 140 28.2]
vṛkṣamālokya taṃ chinnaṃ dānavena vareṣubhiḥ | [MPur, 140 29.1]
roṣamāhārayattīvraṃ nandīśvaraḥ suvigrahaḥ | [MPur, 140 29.2]
sodyamya karamārāve raviśakrakaraprabham | [MPur, 140 30.1]
dudrāva hantuṃ sa krūraṃ mahiṣaṃ gajarāḍiva | [MPur, 140 30.2]
tamāpatantaṃ vegena vegavānprasabhaṃ balāt | [MPur, 140 31.1]
vidyunmālī śaraśataiḥ pūrayāmāsa nandinam | [MPur, 140 31.2]
śarakaṇṭakitāṅgo vai śailādiḥ so'bhavatpunaḥ | [MPur, 140 32.1]
arergṛhya rathaṃ tasya mahataḥ prayayau javāt | [MPur, 140 32.2]
vilambitāśvo viśiro bhramitaśca raṇe rathaḥ | [MPur, 140 33.1]
papāta muniśāpena sādityo'rkaratho yathā | [MPur, 140 33.2]
antarānnirgataścaiva māyayā sa diteḥ sutaḥ | [MPur, 140 34.1]
ājaghāna tadā śaktyā śailādiṃ samavasthitam | [MPur, 140 34.2]
tāmeva tu viniṣkramya śaktiṃ śoṇitabhūṣitām | [MPur, 140 35.1]
vidyunmālinamuddiśya cikṣepa pramathāgraṇīr | [MPur, 140 35.2]
tayā bhinnatanutrāṇo vibhinnahṛdayastvapi | [MPur, 140 36.1]
vidyunmālyapatadbhūmau vajrāhata ivācalaḥ | [MPur, 140 36.2]
vidyunmālini nihate siddhacāraṇakiṃnarāḥ | [MPur, 140 37.1]
sādhu sādhviti coktvā te pūjayanta umāpatim | [MPur, 140 37.2]
nandinā sādite daitye vidyunmālau hate mayaḥ | [MPur, 140 38.1]
dadāha pramathānīkaṃ vanamagnirivoddhataḥ | [MPur, 140 38.2]
śūlanirdāritoraskā gadācūrṇitamastakāḥ | [MPur, 140 39.1]
iṣubhirgāḍhaviddhāśca patanti pramathārṇave | [MPur, 140 39.2]
atha vajradharo yamo'rthadaḥ sa ca nandī sa ca ṣaṇmukho guhaḥ | [MPur, 140 40.1]
mayam asuravīrasampravṛttaṃ vividhuḥ śastravarairhatārayaḥ | [MPur, 140 40.2]
nāgaṃ tu nāgādhipateḥ śatākṣaṃ mayo vidāryeṣuvareṇa tūrṇam | [MPur, 140 41.1]
yamaṃ ca vittādhipatiṃ ca viddhvā rarāsa mattāmbudavattadānīm | [MPur, 140 41.2]
tataḥ śaraiḥ pramathagaṇaiśca dānavā dṛḍhāhatāścottamavegavikramāḥ | [MPur, 140 42.1]
bhṛśānuviddhāstripuraṃ praveśitā yathā śivaścakradhareṇa saṃyuge | [MPur, 140 42.2]
tatastu śaṅkhānakabherimardalāḥ sasiṃhanādā danuputrabhaṅgadāḥ | [MPur, 140 43.1]
kapardisainye prababhuḥ samantato nipātyamānā yudhi vajrasaṃnibhāḥ | [MPur, 140 43.2]
atha daityapurābhāve puṣyayogo babhūva ha | [MPur, 140 44.1]
babhūva cāpi saṃyuktaṃ tadyogena puratrayam | [MPur, 140 44.2]
tato bāṇaṃ tridhā devastridaivatamayaṃ haraḥ | [MPur, 140 45.1]
mumoca tripure tūrṇaṃ trinetrastripathādhipaḥ | [MPur, 140 45.2]
tena muktena bāṇena bāṇapuṣpasamaprabham | [MPur, 140 46.1]
ākāśaṃ svarṇasaṃkāśaṃ kṛtaṃ sūryeṇa rañjitam | [MPur, 140 46.2]
muktvā tridaivatamayaṃ tripure tridaśaḥ śaram | [MPur, 140 47.1]
dhigdhiṅ māmiti cakranda kaṣṭaṃ kaṣṭamiti bruvan | [MPur, 140 47.2]
vaidhuryaṃ daivataṃ dṛṣṭvā śailādirgajavadgataḥ | [MPur, 140 48.1]
kimidaṃ tviti papraccha śūlapāṇiṃ maheśvaram | [MPur, 140 48.2]
tataḥ śaśāṅkatilakaḥ kapardī paramārtavat | [MPur, 140 49.1]
uvāca nandinaṃ bhaktaḥ sa mayo 'dya vinaṅkṣyati | [MPur, 140 49.2]
atha nandīśvarastūrṇaṃ manomārutavadbalī | [MPur, 140 50.1]
śare tripuramāyāti tripuraṃ praviveśa saḥ | [MPur, 140 50.2]
sa mayaṃ prekṣya gaṇapaḥ prāha kāñcanasaṃnibhaḥ | [MPur, 140 51.1]
vināśastripurasyāsya prāpto maya sudāruṇaḥ | [MPur, 140 51.2]
anenaiva gṛheṇa tvamapakrāma bravīmyaham | [MPur, 140 51.3]
śrutvā tannandivacanaṃ dṛḍhabhakto maheśvare | [MPur, 140 52.1]
tenaiva gṛhamukhyeṇa tripurād apasarpitaḥ | [MPur, 140 52.2]
so'pīṣuḥ pattrapuṭavaddagdhvā tannagaratrayam | [MPur, 140 53.1]
tridhā iva hutāśaśca somo nārāyaṇastathā | [MPur, 140 53.2]
śaratejaḥparītāni purāṇi dvijapuṃgavāḥ | [MPur, 140 54.1]
duṣputradoṣāddahyante kulānyūrdhvaṃ yathā tathā | [MPur, 140 54.2]
merukailāsakalpāni mandarāgranibhāni ca | [MPur, 140 55.1]
sakapāṭagavākṣāṇi balibhiḥ śobhitāni ca | [MPur, 140 55.2]
saprāsādāni ramyāṇi kūṭāgārotkaṭāni ca | [MPur, 140 56.1]
sajalāni samākhyāni sāvalokanakāni ca | [MPur, 140 56.2]
baddhadhvajapatākāni svarṇaraupyamayāni ca | [MPur, 140 57.1]
gṛhāṇi tasmiṃstripure dānavānāmupadrave | [MPur, 140 57.2]
dahyante dahanābhāni dahanena sahasraśaḥ | [MPur, 140 57.3]
prāsādāgreṣu ramyeṣu vaneṣūpavaneṣu ca | [MPur, 140 58.1]
vātāyanagatāścānyāścākāśasya taleṣu ca | [MPur, 140 58.2]
ramaṇairupagūḍhāśca ramantyo ramaṇaiḥ saha | [MPur, 140 59.1]
dahyante dānavendrāṇāmagninā hyapi tāḥ striyaḥ | [MPur, 140 59.2]
kācitpriyaṃ parityajya aśaktā gantumanyataḥ | [MPur, 140 60.1]
puraḥ priyasya pañcatvaṃ gatāgnivadane kṣayam | [MPur, 140 60.2]
uvāca śatapattrākṣī sāsrākṣīva kṛtāñjaliḥ | [MPur, 140 61.1]
havyavāhana bhāryāhaṃ parasya paratāpana | [MPur, 140 61.2]
dharmasākṣī trilokasya na māṃ spraṣṭumihārhasi | [MPur, 140 61.3]
śāyitaṃ ca mayā deva śivayā ca śivaprabha | [MPur, 140 62.1]
pareṇa praihi muktvedaṃ gṛhaṃ ca dayitaṃ hi me | [MPur, 140 62.2]
ekā putramupādāya bālakaṃ dānavāṅganā | [MPur, 140 63.1]
hutāśanasamīpasthā ityuvāca hutāśanam | [MPur, 140 63.2]
bālo'yaṃ duḥkhalabdhaśca mayā pāvaka putrakaḥ | [MPur, 140 64.1]
nārhasyenamupādātuṃ dayitaṃ ṣaṇmukhapriya | [MPur, 140 64.2]
kāścitpriyānparityajya pīḍitā dānavāṅganāḥ | [MPur, 140 65.1]
nipatantyarṇavajale siñjamānavibhūṣaṇāḥ | [MPur, 140 65.2]
tāta putreti māteti mātuleti ca vihvalam | [MPur, 140 66.1]
cakrandustripure nāryaḥ pāvakajvālavepitāḥ | [MPur, 140 66.2]
yathā dahati śailāgniḥ sāmbujaṃ jalajākaram | [MPur, 140 67.1]
tathā strīvaktrapadmāni cādahattripure'nalaḥ | [MPur, 140 67.2]
tuṣārarāśiḥ kamalākarāṇāṃ yathā dahatyambujakāni śīte | [MPur, 140 68.1]
tathaiva so'gnistripurāṅganānāṃ dadāha vaktrekṣaṇapaṅkajāni | [MPur, 140 68.2]
śarāgnipātāt samabhidrutānāṃ tatrāṅganānām atikomalānām | [MPur, 140 69.1]
babhūva kāñcīguṇanūpurāṇāmākranditānāṃ ca ravo'timiśraḥ | [MPur, 140 69.2]
dagdhārdhacandrāṇi savedikāni viśīrṇaharmyāṇi satoraṇāni | [MPur, 140 70.1]
dagdhāni dagdhāni gṛhāṇi tatra patanti rakṣārthamivārṇavaughe | [MPur, 140 70.2]
gṛhaiḥ patadbhirjvalanāvalīḍhairāsītsamudre salilaṃ prataptam | [MPur, 140 71.1]
kuputradoṣaiḥ prahatānuviddhaṃ yathā kulaṃ yāti dhanānvitasya | [MPur, 140 71.2]
gṛhapratāpaiḥ kvathitaṃ samantāttadārṇave toyamudīrṇavegam | [MPur, 140 72.1]
vitrāsayāmāsa timīnsanakrāṃstimiṅgilāṃstatkvathitāṃstathānyān | [MPur, 140 72.2]
sagopuro mandarapādakalpaḥ prākāravaryastripure ca so'tha | [MPur, 140 73.1]
taireva sārdhaṃ bhavanaiḥ papāta śabdaṃ mahāntaṃ janayansamudre | [MPur, 140 73.2]
sahasraśṛṅgair bhavanair yadāsīt sahasraśṛṅgaḥ sa ivācaleśaḥ | [MPur, 140 74.1]
nāmāvaśeṣaṃ tripuraṃ prajajñe hutāśanāhārabaliprayuktam | [MPur, 140 74.2]
pradahyamānena pureṇa tena jagat sapātāladivaṃ prataptam | [MPur, 140 75.1]
duḥkhaṃ mahatprāpya jalāvamagnaṃ yasminmahānsaudhavaro mayasya | [MPur, 140 75.2]
taddeveśo vacaḥ śrutvā indro vajradharastadā | [MPur, 140 76.1]
śaśāpa tadgṛhaṃ cāpi mayasyāditinandanaḥ | [MPur, 140 76.2]
asevyamapratiṣṭhaṃ ca bhayena ca samāvṛtam | [MPur, 140 77.1]
bhaviṣyati mayagṛhaṃ nityameva yathānalaḥ | [MPur, 140 77.2]
yasya yasya tu deśasya bhaviṣyati parābhavaḥ | [MPur, 140 78.1]
drakṣyanti tripuraṃ khaṇḍaṃ tatredaṃ nāśagā janāḥ | [MPur, 140 78.2]
tadetadadyāpi gṛhaṃ mayasyāmayavarjitam | [MPur, 140 78.3]
ṛṣaya ūcuḥ | [MPur, 140 79.1]
bhagavansa mayo yena gṛheṇa prapalāyitaḥ | [MPur, 140 79.2]
tasya no gatimākhyāhi mayasya camasodbhava | [MPur, 140 79.3]
sūta uvāca | [MPur, 140 80.1]
dṛśyate dṛśyate yatra dhruvastatra mayāspadam | [MPur, 140 80.2]
devadviṭ tu mayaścātaḥ sa tadā khinnamānasaḥ | [MPur, 140 80.3]
tataścyuto'nyaloke'smiṃstrāṇārthaṃ vai cakāra saḥ | [MPur, 140 80.4]
tatrāpi devatāḥ santi āptoryāmāḥ surottamāḥ | [MPur, 140 81.1]
tatrāśaktaṃ tato gantuṃ taṃ caikaṃ puramuttamam | [MPur, 140 81.2]
śivaḥ sṛṣṭvā gṛhaṃ prādānmayāyaiva gṛhārthine | [MPur, 140 82.1]
virarāma sahasrākṣaḥ pūjayāmāsa ceśvaram | [MPur, 140 82.2]
pūjyamānaṃ ca bhūteśaṃ sarve tuṣṭuvurīśvaram | [MPur, 140 82.3]
sampūjyamānaṃ tridaśaiḥ samīkṣya gaṇairgaṇeśādhipatiṃ tu mukhyam | [MPur, 140 83.1]
harṣād vavalgur jahasuśca devā jagmurnanardustu viṣaktahastāḥ | [MPur, 140 83.2]
pitāmahaṃ vandya tato maheśaṃ pragṛhya cāpaṃ pravimṛjya bhūtān | [MPur, 140 84.1]
rathācca saṃpatya hareṣudagdhaṃ kṣiptaṃ puraṃ tanmakarālaye ca | [MPur, 140 84.2]
ya imaṃ rudravijayaṃ paṭhate vijayāvaham | [MPur, 140 85.1]
vijayaṃ tasya kṛtyeṣu dadāti vṛṣabhadhvajaḥ | [MPur, 140 85.2]
pitṝṇāṃ vāpi śrāddheṣu ya imaṃ śrāvayiṣyati | [MPur, 140 86.1]
anantaṃ tasya puṇyaṃ syāt sarvayajñaphalapradam | [MPur, 140 86.2]
idaṃ svastyayanaṃ puṇyamidaṃ puṃsavanaṃ mahat | [MPur, 140 87.1]
idaṃ śrutvā paṭhitvā ca yānti rudrasalokatām | [MPur, 140 87.2]
{MPur, 141}
ṛṣaya ūcuḥ | [MPur, 141 1.1]
kathaṃ gacchatyamāvāsyāṃ māsi māsi divaṃ nṛpaḥ | [MPur, 141 1.2]
ailaḥ purūravāḥ sūta tarpayeta kathaṃ pitṝn | [MPur, 141 1.3]
etadicchāmahe śrotuṃ prabhāvaṃ tasya dhīmataḥ | [MPur, 141 1.4]
sūta uvāca | [MPur, 141 2.1]
etadeva tu papraccha manuḥ sa madhusūdanam | [MPur, 141 2.2]
sūryaputrāya covāca yathā tanme nibodhata | [MPur, 141 2.3]
matsya uvāca | [MPur, 141 3.1]
tasya cāhaṃ pravakṣyāmi prabhāvaṃ vistareṇa tu | [MPur, 141 3.2]
ailasya divi saṃyogaṃ somena saha dhīmatā | [MPur, 141 3.3]
somāccaivāmṛtaprāptiḥ pitṝṇāṃ tarpaṇaṃ tathā | [MPur, 141 4.1]
saumyā barhiṣadaḥ kāvyā agniṣvāttāstathaiva ca | [MPur, 141 4.2]
yadā candraśca sūryaśca nakṣatrāṇāṃ samāgatau | [MPur, 141 5.1]
amāvāsyāṃ nivasata ekasminnatha maṇḍale | [MPur, 141 5.2]
tadā sa gacchati draṣṭuṃ divākaraniśākarau | [MPur, 141 6.1]
amāvāsyāmamāvāsyāṃ mātāmahapitāmahau | [MPur, 141 6.2]
abhivādya tu tau tatra kālāpekṣaḥ sa tiṣṭhati | [MPur, 141 7.1]
pracaskanda tataḥ somamarcayitvā pariśramāt | [MPur, 141 7.2]
ailaḥ purūravā vidvānmāsi śrāddhacikīrṣayā | [MPur, 141 8.1]
tataḥ sa divi somaṃ vai hyupatasthe pitṝnapi | [MPur, 141 8.2]
dvilavaṃ kuhūmātraṃ ca tāvubhau tu nidhāya saḥ | [MPur, 141 9.1]
sinīvālīpramāṇālpakuhūmātravratodaye | [MPur, 141 9.2]
kuhūmātraṃ pitruddeśaṃ jñātvā kuhūmupāsāte | [MPur, 141 10.1]
tamupāsya tataḥ somaṃ kalāpekṣī pratīkṣate | [MPur, 141 10.2]
svadhāmṛtaṃ tu somādvai vasaṃsteṣāṃ ca tṛptaye | [MPur, 141 11.1]
daśabhiḥ pañcabhiścaiva svadhāmṛtaparisravaiḥ | [MPur, 141 11.2]
kṛṣṇapakṣabhujāṃ prītir druhyate paramāṃśubhiḥ | [MPur, 141 11.3]
sadyo'bhikṣaratā tena saumyena madhunā ca saḥ | [MPur, 141 12.1]
nivāpeṣvatha datteṣu pitryeṇa vidhinā tu vai | [MPur, 141 12.2]
svadhāmṛtena saumyena tarpayāmāsa vai pitṝn | [MPur, 141 13.1]
saumyā barhiṣadaḥ kāvyā agniṣvāttāstathaiva ca | [MPur, 141 13.2]
ṛturagniḥ smṛto viprairṛtuṃ saṃvatsaraṃ viduḥ | [MPur, 141 14.1]
jajñire ṛtavastasmādṛtubhyo hyārtavā abhavan | [MPur, 141 14.2]
pitara ṛtavo'rdhamāsā vijñeyā ṛtusūnavaḥ | [MPur, 141 15.1]
pitāmahāstu ṛtavo hyamāvāsyābdasūnavaḥ | [MPur, 141 15.2]
prapitāmahāḥ smṛtā devāḥ pañcābdā brahmaṇaḥ sutāḥ | [MPur, 141 15.3]
saumyā barhiṣadaḥ kāvyā agniṣvāttā iti tridhā | [MPur, 141 16.1]
gṛhasthā ye tu yajvāno haviryajñārtavāśca ye | [MPur, 141 16.2]
smṛtā barhiṣadaste vai purāṇe niścayaṃ gatāḥ | [MPur, 141 16.3]
gṛhamedhinaśca yajvāno hyagniṣvāttārtavāḥ smṛtāḥ | [MPur, 141 17.1]
aṣṭakāpatayaḥ kāvyāḥ pañcābdāṃstu nibodhata | [MPur, 141 17.2]
teṣu saṃvatsaro hyagniḥ sūryastu parivatsaraḥ | [MPur, 141 18.1]
somas tviḍvatsaraś caiva vāyuścaivānuvatsaraḥ | [MPur, 141 18.2]
rudrastu vatsarasteṣāṃ pañcābdā ye yugātmakāḥ | [MPur, 141 19.1]
kālenādhiṣṭhitasteṣu candramāḥ sravate sudhām | [MPur, 141 19.2]
ete smṛtā devakṛtyāḥ somapāścoṣmapāśca ye | [MPur, 141 20.1]
tāṃstena tarpayāmāsa yāvadāsītpurūravāḥ | [MPur, 141 20.2]
yasmātprasūyate somo māsi māsi viśeṣataḥ | [MPur, 141 21.1]
tataḥ svadhābhṛtaṃ tadvai pitṝṇāṃ somapāyinām | [MPur, 141 21.2]
etattadamṛtaṃ somamavāpa madhu caiva hi | [MPur, 141 21.3]
tataḥ pītasudhaṃ somaṃ sūryo'sāvekaraśminā | [MPur, 141 22.1]
āpyāyate suṣumnena somaṃ tu somapāyinam | [MPur, 141 22.2]
niḥśeṣā vai kalāḥ pūrvā yugapad vyāpayan purā | [MPur, 141 23.1]
suṣumnāpyāyamānasya bhāgaṃ bhāgamahaḥkramāt | [MPur, 141 23.2]
kalāḥ kṣīyanti kṛṣṇāstāḥ śuklā hyāpyāyayanti ca | [MPur, 141 24.1]
evaṃ sā sūryavīryeṇa candrasyāpyāyitā tanuḥ | [MPur, 141 24.2]
paurṇamāsyāṃ sa dṛśyeta śuklaḥ sampūrṇamaṇḍalaḥ | [MPur, 141 25.1]
evamāpyāyitaḥ somaḥ śuklapakṣe'pyahaḥkramāt | [MPur, 141 25.2]
devaiḥ pītasudhaṃ somaṃ purā paścātpibedraviḥ | [MPur, 141 25.3]
pītaṃ pañcadaśāhaṃ tu raśminaikena bhāskaraḥ | [MPur, 141 26.1]
āpyāyayatsuṣumnena bhāgaṃ bhāgamahaḥkramāt | [MPur, 141 26.2]
suṣumnāpyāyamānasya śuklā vardhanti vai kalāḥ | [MPur, 141 27.1]
tasmāddhrasanti vai kṛṣṇāḥ śuklā hyāpyāyayanti ca | [MPur, 141 27.2]
evamāpyāyate somaḥ kṣayite ca punaḥ punaḥ | [MPur, 141 28.1]
samṛddhirevaṃ somasya pakṣayoḥ śuklakṛṣṇayoḥ | [MPur, 141 28.2]
ityeṣa pitṛmānsomaḥ smṛtastadvasudhātmakaḥ | [MPur, 141 29.1]
kāntaḥ pañcadaśaiḥ sārdhaṃ sudhābhṛtaparisravaiḥ | [MPur, 141 29.2]
ataḥ paraṃ pravakṣyāmi parvaṇāṃ saṃdhayaśca yāḥ | [MPur, 141 30.1]
yathā grathnanti parvāṇi āvṛttādikṣuveṇuvat | [MPur, 141 30.2]
tathābdamāsāḥ pakṣāśca śuklāḥ kṛṣṇāstu vai smṛtāḥ | [MPur, 141 31.1]
paurṇamāsyāstu yo bhedo granthayaḥ saṃdhayastathā | [MPur, 141 31.2]
ardhamāsasya parvāṇi dvitīyāprabhṛtīni ca | [MPur, 141 32.1]
agnyādhānakriyā yasmānnīyante parvasaṃdhiṣu | [MPur, 141 32.2]
tasmāttu parvaṇo hyādau pratipadyādisaṃdhiṣu | [MPur, 141 33.1]
sāyāhne anumatyāśca dvau lavau kāla ucyate | [MPur, 141 33.2]
lavau dvāveva rākāyāḥ kālo jñeyo'parāhṇikaḥ | [MPur, 141 33.3]
prakṛtiḥ kṛṣṇapakṣasya kāle'tīte 'parāhṇike | [MPur, 141 34.1]
sāyāhne pratipadyeṣa sa kālaḥ paurṇamāsikaḥ | [MPur, 141 34.2]
vyatīpāte sthite sūrye lekhādūrdhvaṃ yugāntaram | [MPur, 141 35.1]
yugāntarodite caiva candre lekhopari sthite | [MPur, 141 35.2]
pūrṇamāsavyatīpātau yadā paśyetparasparam | [MPur, 141 36.1]
tau tu vai pratipadyāvattasminkāle vyavasthitau | [MPur, 141 36.2]
tatkālaṃ sūryamuddiśya dṛṣṭvā saṃkhyātumarhasi | [MPur, 141 37.1]
sa caiva satkriyākālaḥ ṣaṣṭhaḥ kālo 'bhidhīyate | [MPur, 141 37.2]
pūrṇenduḥ pūrṇapakṣe tu rātrisaṃdhiṣu pūrṇimā | [MPur, 141 38.1]
tasmādāpyāyate naktaṃ paurṇamāsyāṃ niśākaraḥ | [MPur, 141 38.2]
yadānyonyavatīṃ pāte pūrṇimāṃ prekṣate divā | [MPur, 141 39.1]
candrādityo'parāhṇe tu pūrṇatvāt pūrṇimā smṛtā | [MPur, 141 39.2]
yasmāttāmanumanyante pitaro daivataiḥ saha | [MPur, 141 40.1]
tasmād anumatirnāma pūrṇatvāt pūrṇimā smṛtā | [MPur, 141 40.2]
atyarthaṃ rājate yasmātpaurṇamāsyāṃ niśākaraḥ | [MPur, 141 41.1]
rañjanāccaiva candrasya rāketi kavayo viduḥ | [MPur, 141 41.2]
amā vasetāmṛkṣe tu yadā candradivākarau | [MPur, 141 42.1]
ekā pañcadaśī rātriramāvāsyā tataḥ smṛtā | [MPur, 141 42.2]
uddiśya tāmamāvāsyāṃ yadā darśaṃ samāgatau | [MPur, 141 43.1]
anyonyaṃ candrasūryau tu darśanāddarśa ucyate | [MPur, 141 43.2]
dvau dvau lavāvamāvāsyāṃ sa kālaḥ parvasaṃdhiṣu | [MPur, 141 44.1]
dvyakṣaraḥ kuhūmātraśca parvakālastu sa smṛtaḥ | [MPur, 141 44.2]
dṛṣṭacandrā tvamāvāsyā madhyāhnaprabhṛtīha vai | [MPur, 141 45.1]
divā tadūrdhvaṃ rātryāṃ tu sūrye prāpte tu candramāḥ | [MPur, 141 45.2]
sūryeṇa sahasodgacchettataḥ prātastanāttu vai | [MPur, 141 45.3]
samāgamya lavau dvau tu madhyāhnānnipatanraviḥ | [MPur, 141 46.1]
pratipacchuklapakṣasya candramāḥ sūryamaṇḍalāt | [MPur, 141 46.2]
nirmucyamānayormadhye tayormaṇḍalayostu vai | [MPur, 141 47.1]
sa tadānvāhuteḥ kālo darśasya ca vaṣaṭkriyāḥ | [MPur, 141 47.2]
etadṛtumukhaṃ jñeyamamāvāsyāṃ tu pārvaṇam | [MPur, 141 47.3]
divā parva tvamāvāsyāṃ kṣīṇendau dhavale tu vai | [MPur, 141 48.1]
tasmāddivā tvamāvāsyāṃ gṛhyate yo divākaraḥ | [MPur, 141 48.2]
kuheti kokilenoktaṃ yasmātkālātsamāpyate | [MPur, 141 49.1]
tatkālasaṃjñitā hyeṣā amāvāsyā kuhūḥ smṛtā | [MPur, 141 49.2]
sinīvālīpramāṇaṃ tu kṣīṇaśeṣo niśākaraḥ | [MPur, 141 50.1]
amāvāsyā viśatyarkaṃ sinīvālī tadā smṛtā | [MPur, 141 50.2]
anumatiśca rākā ca sinīvālī kuhūstathā | [MPur, 141 51.1]
etāsāṃ dvilavaḥ kālaḥ kuhūmātrā kuhūḥ smṛtā | [MPur, 141 51.2]
ityeṣa parvasaṃdhīnāṃ kālo vai dvilavaḥ smṛtaḥ | [MPur, 141 52.1]
parvaṇāṃ tulyakālastu tulyāhutivaṣaṭkriyāḥ | [MPur, 141 52.2]
candrabhūryavyatīpāte same vai pūrṇime ubhe | [MPur, 141 53.1]
pratipatpratipannastu parvakālo dvimātrakaḥ | [MPur, 141 53.2]
kālaḥ kuhūsinīvālyoḥ samuddho dvilavaḥ smṛtaḥ | [MPur, 141 54.1]
arkanirmaṇḍale some parvakālaḥ kalāḥ smṛtāḥ | [MPur, 141 54.2]
yasmād āpūryate somaḥ pañcadaśyāṃ tu pūrṇimā | [MPur, 141 55.1]
daśabhiḥ pañcabhiścaiva kalābhirdivasakramāt | [MPur, 141 55.2]
tasmātpañcadaśe some kalā vai nāsti ṣoḍaśī | [MPur, 141 56.1]
tasmātsomasya viproktaḥ pañcadaśyāṃ mayā kṣayaḥ | [MPur, 141 56.2]
ityete pitaro devāḥ somapāḥ somavardhanāḥ | [MPur, 141 57.1]
ārtavā ṛtavo'thābdā devāstānbhāvayanti hi | [MPur, 141 57.2]
ataḥ paraṃ pravakṣyāmi pitṝñchrāddhabhujastu ye | [MPur, 141 58.1]
teṣāṃ gatiṃ ca sattatvaṃ prāptiṃ śrāddhasya caiva hi | [MPur, 141 58.2]
na mṛtānāṃ gatiḥ śakyā jñātuṃ vā punarāgatiḥ | [MPur, 141 59.1]
tapasā hi prasiddhena kiṃ punarmāṃsacakṣuṣā | [MPur, 141 59.2]
atra devānpitṝṃścaite pitaro laukikāḥ smṛtāḥ | [MPur, 141 60.1]
teṣāṃ te dharmasāmarthyātsmṛtāḥ sāyujyagā dvijaiḥ | [MPur, 141 60.2]
yadi vāśramadharmeṇa prajñāneṣu vyavasthitān | [MPur, 141 61.1]
anye cātra prasīdanti śraddhāyukteṣu karmasu | [MPur, 141 61.2]
brahmacaryeṇa tapasā yajñena prajayā bhuvi | [MPur, 141 62.1]
śrāddhena vidyayā caiva cānnadānena saptadhā | [MPur, 141 62.2]
karmasveteṣu ye saktā vartanty ā dehapātanāt | [MPur, 141 63.1]
devaiste pitṛbhiḥ sārdhamūṣmapaiḥ somapaistathā | [MPur, 141 63.2]
svargatā divi modante pitṛmanta upāsate | [MPur, 141 63.3]
prajāvatāṃ prasiddhaiṣā uktā śrāddhakṛtāṃ ca vai | [MPur, 141 64.1]
teṣāṃ nivāpe dattaṃ hi tatkulīnaistu bāndhavaiḥ | [MPur, 141 64.2]
māsaśrāddhaṃ hi bhuñjānāste'tyete somalaukikāḥ | [MPur, 141 65.1]
ete manuṣyāḥ pitaro māsaśrāddhabhujastu vai | [MPur, 141 65.2]
tebhyo'pare tu ye tvanye saṃkīrṇāḥ karmayoniṣu | [MPur, 141 66.1]
bhraṣṭāścāśramadharmeṣu svadhāsvāhāvivarjitāḥ | [MPur, 141 66.2]
bhinne dehe durāpannāḥ pretabhūtā yamakṣaye | [MPur, 141 67.1]
svakarmāṇyanuśocanto yātanāsthānamāgatāḥ | [MPur, 141 67.2]
dīrghāścaivātiśuṣkāśca śmaśrulāśca vivāsasaḥ | [MPur, 141 68.1]
kṣutpipāsābhibhūtāste vidravanti tvitastataḥ | [MPur, 141 68.2]
saritsarastaḍāgāni puṣkariṇyaśca sarvaśaḥ | [MPur, 141 69.1]
parānnānyabhikāṅkṣantaḥ kālyamānā itastataḥ | [MPur, 141 69.2]
sthāneṣu pātyamānā ye yātanāstheṣu teṣu vai | [MPur, 141 70.1]
śālmalyāṃ vaitaraṇyāṃ ca kumbhīpākeddhavāluke | [MPur, 141 70.2]
asipattravane caiva pātyamānāḥ svakarmabhiḥ | [MPur, 141 71.1]
tatrasthānāṃ tu teṣāṃ vai duḥkhitānām aśāyinām | [MPur, 141 71.2]
teṣāṃ lokāntarasthānāṃ bāndhavairnāmagotrataḥ | [MPur, 141 72.1]
bhūmāvasavyaṃ darbheṣu dattāḥ piṇḍāstrayastu vai | [MPur, 141 72.2]
prāptāṃstu tarpayantyeva pretasthāneṣvadhiṣṭhitān | [MPur, 141 72.3]
aprāptā yātanāsthānaṃ prabhraṣṭā ye ca pañcadhā | [MPur, 141 73.1]
paścādye sthāvarānte vai bhūtānīke svakarmabhiḥ | [MPur, 141 73.2]
nānārūpāsu jātīnāṃ tiryagyoniṣu mūrtiṣu | [MPur, 141 74.1]
yadāhārā bhavantyete tāsu tāsviha yoniṣu | [MPur, 141 74.2]
tasmiṁs tasmiṃs tadāhāre śrāddhaṃ dattaṃ tu prīṇayet | [MPur, 141 75.1]
kāle nyāyāgataṃ pātre vidhinā pratipāditam | [MPur, 141 75.2]
prāpnuvantyannamādattaṃ yatra yatrāvatiṣṭhate | [MPur, 141 75.3]
yathā goṣu pranaṣṭāsu vatso vindati mātaram | [MPur, 141 76.1]
tathā śrāddheṣu dṛṣṭānto mantraḥ prāpayate tu tam | [MPur, 141 76.2]
evaṃ hyavikalaṃ śrāddhaṃ śraddhādattaṃ manurbravīt | [MPur, 141 77.1]
sanatkumāraḥ provāca paśyandivyena cakṣuṣā | [MPur, 141 77.2]
gatāgatajñaḥ pretānāṃ prāptiṃ śrāddhasya caiva hi | [MPur, 141 78.1]
kṛṣṇapakṣastvahasteṣāṃ śuklaḥ svapnāya śarvarī | [MPur, 141 78.2]
ityete pitaro devā devāśca pitaraśca vai | [MPur, 141 79.1]
anyonyapitaro hyete devāśca pitaro divi | [MPur, 141 79.2]
ete tu pitaro devā manuṣyāḥ pitaraśca ye | [MPur, 141 80.1]
pitā pitāmahaścaiva tathaiva prapitāmahaḥ | [MPur, 141 80.2]
ityeṣa viṣayaḥ proktaḥ pitṝṇāṃ somapāyinām | [MPur, 141 81.1]
etatpitṛmahattvaṃ hi purāṇe niścayaṃ gatam | [MPur, 141 81.2]
ityeṣa somasūryābhyāmailasya ca samāgamaḥ | [MPur, 141 82.1]
avāptiṃ śraddhayā caiva pitṝṇāṃ caiva tarpaṇam | [MPur, 141 82.2]
parvaṇāṃ caiva yaḥ kālo yātanāsthānameva ca | [MPur, 141 83.1]
samāsātkīrtitastubhyaṃ sarga eṣa sanātanaḥ | [MPur, 141 83.2]
vairūpyaṃ yena tatsarvaṃ kathitaṃ tvekadeśikam | [MPur, 141 84.1]
aśakyaṃ parisaṃkhyātuṃ śraddheyaṃ bhūtimicchatā | [MPur, 141 84.2]
svāyambhuvasya devasya eṣa sargo mayeritaḥ | [MPur, 141 85.1]
vistareṇānupūrvyācca bhūyaḥ kiṃ kathayāmi vaḥ | [MPur, 141 85.2]
{MPur, 142}
ṛṣaya ūcuḥ | [MPur, 142 1.1]
caturyugāṇi yāni syuḥ pūrve svāyambhuve'ntare | [MPur, 142 1.2]
eṣāṃ nisargasaṃkhyāṃ ca śrotumicchāma vistarāt | [MPur, 142 1.3]
sūta uvāca | [MPur, 142 2.1]
pṛthivīdyuprasaṅgena mayā tu prāgudāhṛtam | [MPur, 142 2.2]
etaccaturyugaṃ tvevaṃ tadvakṣyāmi nibodhata | [MPur, 142 2.3]
tatpramāṇaṃ prasaṃkhyāya vistarāccaiva kṛtsnaśaḥ | [MPur, 142 2.4]
laukikena pramāṇena niṣpādyābdaṃ tu mānuṣam | [MPur, 142 3.1]
tenāpīha prasaṃkhyāya vakṣyāmi tu caturyugam | [MPur, 142 3.2]
nimeṣatulyakālāni mātrālabdhekṣarāṇi ca | [MPur, 142 3.3]
kāṣṭhā nimeṣā daśa pañca caiva triṃśacca kāṣṭhāṃ gaṇayetkalāṃ tu | [MPur, 142 4.1]
triṃśatkalāścaiva bhavenmuhūrtastaistriṃśatā rātryahanī samete | [MPur, 142 4.2]
ahorātre vibhajate sūryo mānuṣalaukike | [MPur, 142 5.1]
rātriḥ svapnāya bhūtānāṃ ceṣṭāyai karmaṇāmahaḥ | [MPur, 142 5.2]
pitrye rātryahanī māsaḥ pravibhāgas tayoḥ punaḥ | [MPur, 142 6.1]
kṛṣṇapakṣas tvahasteṣāṃ śuklaḥ svapnāya śarvarī | [MPur, 142 6.2]
triṃśadye mānuṣā māsāḥ pitryo māsaḥ sa ucyate | [MPur, 142 7.1]
śatāni trīṇi māsānāṃ ṣaṣṭyā cābhyadhikāni tu | [MPur, 142 7.2]
pitryaḥ saṃvatsaro hyeṣa mānuṣeṇa vibhāvyate | [MPur, 142 7.3]
mānuṣeṇaiva mānena varṣāṇāṃ yacchataṃ bhavet | [MPur, 142 8.1]
pitṝṇāṃ tāni varṣāṇi saṃkhyātāni tu trīṇi vai | [MPur, 142 8.2]
daśa ca dvyadhikā māsāḥ pitṛsaṃkhyeha kīrtitā | [MPur, 142 8.3]
laukikena pramāṇena abdo yo mānuṣaḥ smṛtaḥ | [MPur, 142 9.1]
etaddivyamahorātramityeṣā vaidikī śrutiḥ | [MPur, 142 9.2]
divye rātryahanī varṣaṃ pravibhāgastayoḥ punaḥ | [MPur, 142 10.1]
ahastu yadudakcaiva rātriryā dakṣiṇāyanam | [MPur, 142 10.2]
ete rātryahanī divye prasaṃkhyāte tayoḥ punaḥ | [MPur, 142 10.3]
triṃśadyāni tu varṣāṇi divyo māsastu sa smṛtaḥ | [MPur, 142 11.1]
mānuṣāṇāṃ śataṃ yacca divyā māsāstrayastu vai | [MPur, 142 11.2]
tathaiva saha saṃkhyāto divya eṣa vidhiḥ smṛtaḥ | [MPur, 142 11.3]
trīṇi varṣaśatānyevaṃ ṣaṣṭirvarṣāstathaiva ca | [MPur, 142 12.1]
divyaḥ saṃvatsaro hyeṣa mānuṣeṇa prakīrtitaḥ | [MPur, 142 12.2]
trīṇi varṣasahasrāṇi mānuṣeṇa pramāṇataḥ | [MPur, 142 13.1]
triṃśadanyāni varṣāṇi smṛtaḥ saptarṣivatsaraḥ | [MPur, 142 13.2]
nava yāni sahasrāṇi varṣāṇāṃ mānuṣāṇi ca | [MPur, 142 14.1]
varṣāṇi navatiścaiva dhruvasaṃvatsaraḥ smṛtaḥ | [MPur, 142 14.2]
ṣaṭtriṃśattu sahasrāṇi varṣāṇāṃ mānuṣāṇi ca | [MPur, 142 15.1]
ṣaṣṭiścaiva sahasrāṇi saṃkhyātāni tu saṃkhyayā | [MPur, 142 15.2]
divyaṃ varṣasahasraṃ tu prāhuḥ saṃkhyāvido janāḥ | [MPur, 142 15.3]
ityetadṛṣibhirgītaṃ divyayā saṃkhyayā dvijāḥ | [MPur, 142 16.1]
divyenaiva pramāṇena yugasaṃkhyā prakalpitā | [MPur, 142 16.2]
catvāri bhārate varṣe yugāni ṛṣayo'bruvan | [MPur, 142 17.1]
kṛtaṃ tretā dvāparaṃ ca kaliścaivaṃ caturyugam | [MPur, 142 17.2]
pūrvaṃ kṛtayugaṃ nāma tatastretābhidhīyate | [MPur, 142 18.1]
dvāparaṃ ca kaliścaiva yugāni parikalpayet | [MPur, 142 18.2]
catvāryāhuḥ sahasrāṇi varṣāṇāṃ tatkṛtaṃ yugam | [MPur, 142 19.1]
tasya tāv [... au2 Zeichenjh] tī saṃdhyā saṃdhyāṃśaśca tathāvidhaḥ | [MPur, 142 19.2]
itareṣu sasaṃdhyeṣu sasaṃdhyāṃśeṣu ca triṣu | [MPur, 142 20.1]
ekapāde nivartante sahasrāṇi śatāni ca | [MPur, 142 20.2]
tretā trīṇi sahasrāṇi yugasaṃkhyāvido viduḥ | [MPur, 142 21.1]
tasyāpi triśatī saṃdhyā saṃdhyāṃśaḥ saṃdhyayā samaḥ | [MPur, 142 21.2]
dve sahasre dvāparaṃ tu saṃdhyāṃśau tu catuḥśatam | [MPur, 142 22.1]
sahasramekaṃ varṣāṇāṃ kalireva prakīrtitaḥ | [MPur, 142 22.2]
dve śate ca tathānye ca saṃdhyāsaṃdhyāṃśayoḥ smṛte | [MPur, 142 22.3]
eṣā dvādaśasāhasrī yugasaṃkhyā tu saṃjñitā | [MPur, 142 23.1]
kṛtaṃ tretā dvāparaṃ ca kaliśceti catuṣṭayam | [MPur, 142 23.2]
tatra saṃvatsarāḥ sṛṣṭā mānuṣāstānnibodhata | [MPur, 142 24.1]
niyutāni daśa dve ca pañca caivātra saṃkhyayā | [MPur, 142 24.2]
aṣṭāviṃśatsahasrāṇi kṛtaṃ yugamathocyate | [MPur, 142 24.3]
prayutaṃ tu tathā pūrṇaṃ dve cānye niyute punaḥ | [MPur, 142 25.1]
ṣaṇṇavatisahasrāṇi saṃkhyātāni ca saṃkhyayā | [MPur, 142 25.2]
tretāyugasya saṃkhyaiṣā mānuṣeṇa tu saṃjñitā | [MPur, 142 25.3]
aṣṭau śatasahasrāṇi varṣāṇāṃ mānuṣāṇi tu | [MPur, 142 26.1]
catuḥṣaṣṭisahasrāṇi varṣāṇāṃ dvāparaṃ yugam | [MPur, 142 26.2]
catvāri niyutāni syurvarṣāṇi tu kaliryugam | [MPur, 142 27.1]
dvātriṃśacca tathānyāni sahasrāṇi tu saṃkhyayā | [MPur, 142 27.2]
etatkaliyugaṃ proktaṃ mānuṣeṇa pramāṇataḥ | [MPur, 142 27.3]
eṣā caturyugāvasthā mānuṣeṇa prakīrtitā | [MPur, 142 28.1]
caturyugasya saṃkhyātā saṃdhyā saṃdhyāṃśakaiḥ saha | [MPur, 142 28.2]
eṣā caturyugākhyā tu sādhikā tvekasaptatiḥ | [MPur, 142 29.1]
kṛtatretādiyuktā sā manorantaramucyate | [MPur, 142 29.2]
manvantarasya saṃkhyā tu mānuṣeṇa nibodhata | [MPur, 142 30.1]
ekatriṃśattathā koṭyaḥ saṃkhyātāḥ saṃkhyayā dvijaiḥ | [MPur, 142 30.2]
tathā śatasahasrāṇi daśa cānyāni bhāgaśaḥ | [MPur, 142 31.1]
sahasrāṇi tu dvātriṃśacchatānyaṣṭādhikāni ca | [MPur, 142 31.2]
aśītiścaiva varṣāṇi māsāścaivādhikāstu ṣaṭ | [MPur, 142 32.1]
manvantarasya saṃkhyaiṣā mānuṣeṇa prakīrtitā | [MPur, 142 32.2]
divyena ca pramāṇena pravakṣyāmyantaraṃ manoḥ | [MPur, 142 33.1]
sahasrāṇāṃ śatānyāhuḥ sa ca vai parisaṃkhyayā | [MPur, 142 33.2]
catvāriṃśatsahasrāṇi manorantaramucyate | [MPur, 142 34.1]
manvantarasya kālastu yugaiḥ saha prakīrtitaḥ | [MPur, 142 34.2]
eṣā caturyugākhyā tu sādhikā hyekasaptatiḥ | [MPur, 142 35.1]
krameṇa parivṛttā sā manorantaramucyate | [MPur, 142 35.2]
etaccaturdaśaguṇaṃ kalpamāhustu tadvidaḥ | [MPur, 142 36.1]
tatastu pralayaḥ kṛtsnaḥ sa tu saṃpralayo mahān | [MPur, 142 36.2]
kalpapramāṇo dviguṇo yathā bhavati saṃkhyayā | [MPur, 142 37.1]
caturyugākhyā vyākhyātā kṛtaṃ tretāyugaṃ ca vai | [MPur, 142 37.2]
tretāsṛṣṭaṃ pravakṣyāmi dvāparaṃ kalimeva ca | [MPur, 142 38.1]
yugapatsamavetau dvau dvidhā vaktuṃ na śakyate | [MPur, 142 38.2]
kramāgataṃ mayāpyetattubhyaṃ noktaṃ yugadvayam | [MPur, 142 39.1]
ṛṣivaṃśaprasaṅgena vyākulatvāttathā kramāt | [MPur, 142 39.2]
noktaṃ tretāyuge śeṣaṃ tadvakṣyāmi nibodhata | [MPur, 142 40.1]
atha tretāyugasyādau manuḥ saptarṣayaśca ye | [MPur, 142 40.2]
śrautasmārtaṃ bruvandharmaṃ brahmaṇā tu pracoditāḥ | [MPur, 142 40.3]
dārāgnihotrasambandham ṛgyajuḥsāmasaṃhitāḥ | [MPur, 142 41.1]
ityādibahulaṃ śrautaṃ dharmaṃ saptarṣayo'bruvan | [MPur, 142 41.2]
paramparāgataṃ dharmaṃ smārtaṃ tvācāralakṣaṇam | [MPur, 142 42.1]
varṇāśramācārayutaṃ manuḥ svāyambhuvo 'bravīt | [MPur, 142 42.2]
satyena brahmacaryeṇa śrutena tapasā tathā | [MPur, 142 43.1]
teṣāṃ sutaptatapasāmārṣeṇānukrameṇa ha | [MPur, 142 43.2]
saptarṣīṇāṃ manoścaiva ādau tretāyuge tataḥ | [MPur, 142 44.1]
abuddhipūrvakaṃ tena sakṛtpūrvakameva ca | [MPur, 142 44.2]
abhivṛttāstu te mantrā darśanaistārakādibhiḥ | [MPur, 142 45.1]
ādikalpe tu devānāṃ prādurbhūtāstu te svayam | [MPur, 142 45.2]
pramāṇeṣvatha siddhānāmanyeṣāṃ ca pravartate | [MPur, 142 46.1]
mantrayogo vyatīteṣu kalpeṣvatha sahasraśaḥ | [MPur, 142 46.2]
te mantrā vai punasteṣāṃ pratimāyāmupasthitāḥ | [MPur, 142 46.3]
ṛco yajūṃṣi sāmāni mantrāścātharvaṇāstu ye | [MPur, 142 47.1]
saptarṣibhiśca ye proktāḥ smārtaṃ tu manurabravīt | [MPur, 142 47.2]
tretādau saṃhatā vedāḥ kevalaṃ dharmasetavaḥ | [MPur, 142 48.1]
saṃrodhādāyuṣaścaiva vyasyante dvāpare ca te | [MPur, 142 48.2]
ṛṣayastapasā vedānahorātramadhīyate | [MPur, 142 48.3]
anādinidhanā divyāḥ pūrvaṃ proktāḥ svayambhuvā | [MPur, 142 49.1]
svadharmasaṃvṛtāḥ sāṅgā yathādharmaṃ yuge yuge | [MPur, 142 49.2]
vikriyante svadharmaṃ tu vedavādādyathāyugam | [MPur, 142 49.3]
ārambhayajñaḥ kṣatrasya haviryajñā viśaḥ smṛtāḥ | [MPur, 142 50.1]
paricārayajñāḥ śūdrāśca japayajñāśca brāhmaṇāḥ | [MPur, 142 50.2]
tataḥ samuditā varṇāstretāyāṃ dharmaśālinaḥ | [MPur, 142 51.1]
kriyāvantaḥ prajāvantaḥ samṛddhāḥ sukhinaśca vai | [MPur, 142 51.2]
brāhmaṇaiśca vidhīyante kṣatriyāḥ kṣatriyairviśaḥ | [MPur, 142 52.1]
vaiśyāñchūdrā anuvartante parasparamanugrahāt | [MPur, 142 52.2]
śubhāḥ prakṛtayasteṣāṃ dharmā varṇāśramāśrayāḥ | [MPur, 142 53.1]
saṃkalpitena manasā vācā vā hastakarmaṇā | [MPur, 142 53.2]
tretāyuge hyavikale karmārambhaḥ prasidhyati | [MPur, 142 53.3]
āyūrūpaṃ balaṃ medhā ārogyaṃ dharmaśīlatā | [MPur, 142 54.1]
sarvasādhāraṇaṃ hyetadāsīttretāyuge tu vai | [MPur, 142 54.2]
varṇāśramavyavasthānameṣāṃ brahmā tathākarot | [MPur, 142 55.1]
saṃhitāśca tathā mantrā ārogyaṃ dharmaśīlatā | [MPur, 142 55.2]
saṃhitāśca tathā mantrā ṛṣibhir brahmaṇaḥ sutaiḥ | [MPur, 142 56.1]
yajñaḥ pravartitaścaiva tadā hyeva tu daivataiḥ | [MPur, 142 56.2]
yāmaiḥ śuklairjayaiścaiva sarvasādhanasaṃbhṛtaiḥ | [MPur, 142 57.1]
viśvasṛḍbhis tathā sārdhaṃ devendreṇa mahaujasā | [MPur, 142 57.2]
svāyambhuve 'ntare devaiste yajñāḥ prākpravartitāḥ | [MPur, 142 57.3]
satyaṃ japastapo dānaṃ pūrvadharmo ya ucyate | [MPur, 142 58.1]
yadā dharmasya hrasate śākhādharmasya vardhate | [MPur, 142 58.2]
jāyante ca tadā śūrā āyuṣmanto mahābalāḥ | [MPur, 142 59.1]
nyastadaṇḍā mahāyogā yajvāno brahmavādinaḥ | [MPur, 142 59.2]
padmapattrāyatākṣāśca pṛthuvaktrāḥ susaṃhatāḥ | [MPur, 142 60.1]
siṃhoraskā mahāsattvā mattamātaṃgagāminaḥ | [MPur, 142 60.2]
mahādhanurdharāścaiva tretāyāṃ cakravartinaḥ | [MPur, 142 61.1]
sarvalakṣaṇapūrṇāste nyagrodhaparimaṇḍalāḥ | [MPur, 142 61.2]
nyagrodhau tu smṛtau bāhū vyāmo nyagrodha ucyate | [MPur, 142 62.1]
vyāmena sūcchrayo yasya ata ūrdhvaṃ tu dehinaḥ | [MPur, 142 62.2]
samucchrayaḥ parīṇāho nyagrodhaparimaṇḍalaḥ | [MPur, 142 62.3]
cakraṃ ratho maṇirbhāryā nidhiraśvo gajastathā | [MPur, 142 63.1]
proktāni sapta ratnāni pūrvaṃ svāyambhuve'ntare | [MPur, 142 63.2]
viṣṇoraṃśena jāyante pṛthivyāṃ cakravartinaḥ | [MPur, 142 64.1]
manvantareṣu sarveṣu hyatītānāgateṣu vai | [MPur, 142 64.2]
bhūtabhavyāni yānīha vartamānāni yāni ca | [MPur, 142 65.1]
tretāyugāni teṣvatra jāyante cakravartinaḥ | [MPur, 142 65.2]
bhadrāṇīmāni teṣāṃ ca vibhāvyante mahīkṣitām | [MPur, 142 66.1]
atyadbhutāni catvāri balaṃ dharmaṃ sukhaṃ dhanam | [MPur, 142 66.2]
anyonyasyāvirodhena prāpyante nṛpateḥ samam | [MPur, 142 67.1]
artho dharmaśca kāmaśca yaśo vijaya eva ca | [MPur, 142 67.2]
aiśvaryeṇāṇimādyena prabhuśaktibalānvitāḥ | [MPur, 142 68.1]
śrutena tapasā caiva ṛṣīṃste'bhibhavanti hi | [MPur, 142 68.2]
balenābhibhavantyete tena dānavamānavān | [MPur, 142 69.1]
lakṣaṇaiścaiva jāyante śarīrasthairamānuṣaiḥ | [MPur, 142 69.2]
keśāḥ sthitā lalāṭena jihvā ca parimārjanī | [MPur, 142 70.1]
śyāmaprabhāścaturdaṃṣṭrāḥ suvaṃśāścordhvaretasaḥ | [MPur, 142 70.2]
ājānubāhavaścaiva tālahastau vṛṣākṛtī | [MPur, 142 71.1]
pariṇāhapramāṇābhyāṃ siṃhaskandhāśca medhinaḥ | [MPur, 142 71.2]
pādayoścakramatsyau tu śaṅkhapadme ca hastayoḥ | [MPur, 142 72.1]
pañcāśītisahasrāṇi jīvanti hyajarāmayāḥ | [MPur, 142 72.2]
asaṅgā gatayasteṣāṃ catasraścakravartinām | [MPur, 142 73.1]
antarikṣe samudreṣu pātāle parvateṣu ca | [MPur, 142 73.2]
ijyā dānaṃ tapaḥ satyaṃ tretādharmāstu vai smṛtāḥ | [MPur, 142 74.1]
tadā pravartate dharmo varṇāśramavibhāgaśaḥ | [MPur, 142 74.2]
maryādāsthāpanārthaṃ ca daṇḍanītiḥ pravartate | [MPur, 142 74.3]
hṛṣṭapuṣṭā janāḥ sarve arogāḥ pūrṇamānasāḥ | [MPur, 142 75.1]
eko vedaścatuṣpādastretāyāṃ tu vidhiḥ smṛtaḥ | [MPur, 142 75.2]
trīṇi varṣasahasrāṇi jīvante tatra tāḥ prajāḥ | [MPur, 142 75.3]
putrapautrasamākīrṇā mriyante ca krameṇa tāḥ | [MPur, 142 76.1]
eṣa tretāyuge bhāvastretāsaṃkhyāṃ nibodhata | [MPur, 142 76.2]
tretāyugasvabhāvena saṃdhyāpādena vartate | [MPur, 142 77.1]
saṃdhyāpādaḥ svabhāvācca yo'ṃśaḥ pādena tiṣṭhati | [MPur, 142 77.2]
{MPur, 143}
ṛṣaya ūcuḥ | [MPur, 143 1.1]
kathaṃ tretāyugamukhe yajñasyāsītpravartanam | [MPur, 143 1.2]
pūrve svāyambhuve sarge yathāvatprabravīhi naḥ | [MPur, 143 1.3]
antarhitāyāṃ saṃdhyāyāṃ sārdhaṃ kṛtayuge hi | [MPur, 143 2.1]
kālākhyāyāṃ pravṛttāyāṃ prāpte tretāyuge tadā | [MPur, 143 2.2]
oṣadhīṣu ca jātāsu pravṛtte vṛṣṭisarjane | [MPur, 143 3.1]
pratiṣṭhitāyāṃ vārttāyāṃ grāmeṣu ca pureṣu ca | [MPur, 143 3.2]
varṇāśramapratiṣṭhānaṃ kṛtvā mantraiśca taiḥ punaḥ | [MPur, 143 4.1]
saṃhitāstu susaṃhṛtya kathaṃ yajñaḥ pravartitaḥ | [MPur, 143 4.2]
etacchrutvābravītsūtaḥ śrūyatāṃ tatpracoditam | [MPur, 143 4.3]
sūta uvāca | [MPur, 143 5.1]
mantrānvai yojayitvā tu ihāmutra ca karmasu | [MPur, 143 5.2]
tathā viśvabhugindrastu yajñaṃ prāvartayatprabhuḥ | [MPur, 143 5.3]
daivataiḥ saha saṃhṛtya sarvasādhanasaṃvṛtaḥ | [MPur, 143 6.1]
tasyāśvamedhe vitate samājagmurmaharṣayaḥ | [MPur, 143 6.2]
yajñakarmaṇyavartanta karmaṇyagre tathartvijaḥ | [MPur, 143 7.1]
hūyamāne devahotre agnau bahuvidhaṃ haviḥ | [MPur, 143 7.2]
sampratīteṣu deveṣu sāmageṣu ca susvaram | [MPur, 143 8.1]
parikrānteṣu laghuṣu adhvaryupuruṣeṣu ca | [MPur, 143 8.2]
ālabdheṣu ca madhye tu tathā paśugaṇeṣu vai | [MPur, 143 9.1]
āhūteṣu ca deveṣu yajñabhukṣu tatastadā | [MPur, 143 9.2]
ya indriyātmakā devā yajñabhāgabhujastu te | [MPur, 143 10.1]
tānyajanti tadā devāḥ kalyādiṣu bhavanti ye | [MPur, 143 10.2]
adhvaryupraiṣakāle tu vyutthitā ṛṣayastathā | [MPur, 143 11.1]
maharṣayaśca tāndṛṣṭvā dīnānpaśugaṇāṃstadā | [MPur, 143 11.2]
viśvabhujaṃ te tvapṛcchankathaṃ yajñavidhistava | [MPur, 143 11.3]
adharmo balavāneṣa hiṃsā dharmepsayā tava | [MPur, 143 12.1]
navaḥ paśuvidhistviṣṭastava yajñe surottama | [MPur, 143 12.2]
adharmo dharmaghātāya prārabdhaḥ paśubhistvayā | [MPur, 143 13.1]
nāyaṃ dharmo hyadharmo'yaṃ na hiṃsā dharma ucyate | [MPur, 143 13.2]
āgamena bhavāndharmaṃ prakarotu yadīcchati | [MPur, 143 13.3]
vidhidṛṣṭena yajñena dharmeṇāvyasanena tu | [MPur, 143 14.1]
yajñabījaiḥ suraśreṣṭha trivargaparimoṣitaiḥ | [MPur, 143 14.2]
eṣa yajño mahānindraḥ svayambhuvihitaḥ purā | [MPur, 143 15.1]
evaṃ viśvabhugindrastu ṛṣibhistattvadarśibhiḥ | [MPur, 143 15.2]
ukto na pratijagrāha mānamohasamanvitaḥ | [MPur, 143 15.3]
teṣāṃ vivādaḥ sumahāñjajñe indramaharṣīṇām | [MPur, 143 16.1]
jaṅgamaiḥ sthāvaraiḥ kena yaṣṭavyamiti cocyate | [MPur, 143 16.2]
te tu khinnā vivādena śaktyā yuktā maharṣayaḥ | [MPur, 143 17.1]
saṃdhāya samamindreṇa papracchuḥ khacaraṃ vasum | [MPur, 143 17.2]
ṛṣaya ūcuḥ | [MPur, 143 18.1]
mahāprājña tvayā dṛṣṭaḥ kathaṃ yajñavidhirnṛpa | [MPur, 143 18.2]
auttānapāde prabrūhi saṃśayaṃ nastuda prabho | [MPur, 143 18.3]
sūta uvāca | [MPur, 143 19.1]
śrutvā vākyaṃ vasus teṣām avicārya balābalam | [MPur, 143 19.2]
vedaśāstramanusmṛtya yajñatattvamuvāca ha | [MPur, 143 19.3]
yathopanītairyaṣṭavyamiti hovāca pārthivaḥ | [MPur, 143 20.1]
yaṣṭavyaṃ paśubhirmedhyairatha mūlaphalairapi | [MPur, 143 20.2]
hiṃsā svabhāvo yajñasya iti me darśanāgamaḥ | [MPur, 143 21.1]
tathaite bhāvitā mantrā hiṃsāliṅgā maharṣibhiḥ | [MPur, 143 21.2]
dīrgheṇa tapasā yuktaistārakādinidarśibhiḥ | [MPur, 143 22.1]
tatpramāṇaṃ mayā coktaṃ tasmācchamitum arhatha | [MPur, 143 22.2]
yadi pramāṇaṃ svānyeva mantravākyāṇi vo dvijāḥ | [MPur, 143 23.1]
tathā pravartatāṃ yajño hyanyathā mānṛtaṃ vacaḥ | [MPur, 143 23.2]
evaṃ kṛtottarāste tu yujyātmānaṃ tato dhiyā | [MPur, 143 24.1]
avaśyambhāvinaṃ dṛṣṭvā tamadho hyaśapaṃstadā | [MPur, 143 24.2]
ityuktamātro nṛpatiḥ praviveśa rasātalam | [MPur, 143 25.1]
ūrdhvacārī nṛpo bhūtvā rasātalacaro'bhavat | [MPur, 143 25.2]
vasudhātalacārī tu tena vākyena so'bhavat | [MPur, 143 26.1]
dharmāṇāṃ saṃśayachettā rājā vasuradhogataḥ | [MPur, 143 26.2]
tasmānna vācyo hyekena bahujñenāpi saṃśayaḥ | [MPur, 143 27.1]
bahudhārasya dharmasya sūkṣmā duranugā gatiḥ | [MPur, 143 27.2]
tasmānna niścayādvaktuṃ dharmaḥ śakyo hi kenacit | [MPur, 143 28.1]
devānṛṣīnupādāya svāyambhuvamṛte manum | [MPur, 143 28.2]
tasmānna hiṃsā yajñe syādyaduktamṛṣibhiḥ purā | [MPur, 143 29.1]
ṛṣikoṭisahasrāṇi svaistapobhirdivaṃ gatāḥ | [MPur, 143 29.2]
tasmānna hiṃsāyajñaṃ ca praśaṃsanti maharṣayaḥ | [MPur, 143 30.1]
uñchaṃ mūlaṃ phalaṃ śākamudapātraṃ tapodhanāḥ | [MPur, 143 30.2]
etaddattvā vibhavataḥ svargaloke pratiṣṭhitāḥ | [MPur, 143 31.1]
adrohaścāpyalobhaśca damo bhūtadayā śamaḥ | [MPur, 143 31.2]
brahmacaryaṃ tapaḥ śaucamanukrośaṃ kṣamā dhṛtiḥ | [MPur, 143 32.1]
sanātanasya dharmasya mūlameva durāsadam | [MPur, 143 32.2]
dravyamantrātmako yajñastapaśca samatātmakam | [MPur, 143 33.1]
yajñaiśca devānāpnoti vairājaṃ tapasā punaḥ | [MPur, 143 33.2]
brahmaṇaḥ karmasaṃnyāsādvairāgyātprakṛterlayam | [MPur, 143 34.1]
jñānātprāpnoti kaivalyaṃ pañcaitā gatayaḥ smṛtāḥ | [MPur, 143 34.2]
evaṃ vivādaḥ sumahān yajñasyāsītpravartane | [MPur, 143 35.1]
ṛṣīṇāṃ devatānāṃ ca pūrve svāyambhuve'ntare | [MPur, 143 35.2]
tataste ṛṣayo dṛṣṭvā hṛtaṃ dharmaṃ balena tu | [MPur, 143 36.1]
vasor vākyam anādṛtya jagmuste vai yathāgatam | [MPur, 143 36.2]
gateṣu ṛṣisaṃgheṣu devā yajñamavāpnuyuḥ | [MPur, 143 37.1]
śrūyante hi tapaḥsiddhā brahmakṣatrādayo nṛpāḥ | [MPur, 143 37.2]
priyavratottānapādau dhruvo medhātithirvasuḥ | [MPur, 143 38.1]
sudhāmā virajāścaiva śaṅkhapādrājasastathā | [MPur, 143 38.2]
prācīnabarhiḥ parjanyo havirdhānādayo nṛpāḥ | [MPur, 143 39.1]
ete cānye ca bahavaste tapobhirdivaṃ gatāḥ | [MPur, 143 39.2]
rājarṣayo mahātmāno yeṣāṃ kīrtiḥ pratiṣṭhitā | [MPur, 143 40.1]
tasmādviśiṣyate yajñāttapaḥ sarvaistu kāraṇaiḥ | [MPur, 143 40.2]
brahmaṇā tapasā sṛṣṭaṃ jagadviśvamidaṃ purā | [MPur, 143 41.1]
tasmānnāpnoti tadyajñāttapomūlamidaṃ smṛtam | [MPur, 143 41.2]
yajñapravartanaṃ hyevamāsītsvāyambhuve'ntare | [MPur, 143 42.1]
tadāprabhṛti yajño'yaṃ yugaiḥ sārdhaṃ pravartitaḥ | [MPur, 143 42.2]
{MPur, 144}
sūta uvāca | [MPur, 144 1.1]
ata ūrdhvaṃ pravakṣyāmi dvāparasya vidhiṃ punaḥ | [MPur, 144 1.2]
tatra tretāyuge kṣīṇe dvāparaṃ pratipadyate | [MPur, 144 1.3]
dvāparādau prajānāṃ tu siddhistretāyuge tu yā | [MPur, 144 2.1]
parivṛtte yuge tasmiṃstataḥ sā vai praṇaśyati | [MPur, 144 2.2]
tataḥ pravartite tāsāṃ prajānāṃ dvāpare punaḥ | [MPur, 144 3.1]
lobho dhṛtirvaṇigyuddhaṃ tattvānām aviniścayaḥ | [MPur, 144 3.2]
pradhvaṃsaścaiva varṇānāṃ karmaṇāṃ tu viparyayaḥ | [MPur, 144 4.1]
yātrā vadhaḥ paro daṇḍo māno darpo'kṣamā balam | [MPur, 144 4.2]
tathā rajastamo bhūyaḥ pravṛtte dvāpare punaḥ | [MPur, 144 5.1]
ādye kṛte nādharmo'sti sa tretāyāṃ pravartitaḥ | [MPur, 144 5.2]
dvāpare vyākulo bhūtvā praṇaśyati kalau punaḥ | [MPur, 144 6.1]
varṇānāṃ dvāpare dharmāḥ saṃkīryante tathāśramāḥ | [MPur, 144 6.2]
dvaidhamutpadyate caiva yuge tasmiñśrutismṛtau | [MPur, 144 7.1]
dvidhā śrutiḥ smṛtiścaiva niścayo nādhigamyate | [MPur, 144 7.2]
aniścayāvagamanāddharmatattvaṃ na vidyate | [MPur, 144 8.1]
dharmatattve hyavijñāte matibhedastu jāyate | [MPur, 144 8.2]
parasparaṃ vibhinnāste dṛṣṭīnāṃ vibhrameṇa tu | [MPur, 144 9.1]
ato dṛṣṭivibhinnaistaiḥ kṛtamatyākulaṃ tvidam | [MPur, 144 9.2]
eko vedaścatuṣpādaḥ saṃhṛtya tu punaḥ punaḥ | [MPur, 144 10.1]
saṃkṣepādāyuṣaścaiva vyasyate dvāpareṣviha | [MPur, 144 10.2]
vedaścaikaścaturdhā tu vyasyate dvāparādiṣu | [MPur, 144 11.1]
ṛṣiputraiḥ punarvedā bhidyante dṛṣṭivibhramaiḥ | [MPur, 144 11.2]
te tu brāhmaṇavinyāsaiḥ svarakramaviparyayaiḥ | [MPur, 144 12.1]
saṃhṛtā ṛgyajuḥsāmnāṃ saṃhitāstairmaharṣibhiḥ | [MPur, 144 12.2]
sāmānyādvaikṛtāccaiva dṛṣṭibhinnaiḥ kvacitkvacit | [MPur, 144 13.1]
brāhmaṇaṃ kalpasūtrāṇi bhāṣyavidyāstathaiva ca | [MPur, 144 13.2]
anye tu prasthitāstānvai kecit tān pratyavasthitāḥ | [MPur, 144 14.1]
dvāpareṣu pravartante bhinnārthaistaiḥ svadarśanaiḥ | [MPur, 144 14.2]
ekamādhvaryavaṃ pūrvamāsīddvaidhaṃ tu tatpunaḥ | [MPur, 144 15.1]
sāmānyaviparītārthaiḥ kṛtaṃ śāstrākulaṃ tvidam | [MPur, 144 15.2]
ādhvaryavaṃ ca prasthānairbahudhā vyākulīkṛtam | [MPur, 144 16.1]
tathaivātharvaṇāṃ sāmnāṃ vikalpaiḥ svasya saṃkṣayaiḥ | [MPur, 144 16.2]
vyākulo dvāpareṣvarthaḥ kriyate bhinnadarśanaiḥ | [MPur, 144 17.1]
dvāpare saṃnivṛtte te vedā naśyanti vai kalau | [MPur, 144 17.2]
teṣāṃ viparyayotpannā bhavanti dvāpare punaḥ | [MPur, 144 18.1]
adṛṣṭirmaraṇaṃ caiva tathaiva vyādhyupadravāḥ | [MPur, 144 18.2]
vāṅmanaḥkarmabhirduḥkhairnirvedo jāyate tataḥ | [MPur, 144 19.1]
nirvedājjāyate teṣāṃ duḥkhamokṣavicāraṇā | [MPur, 144 19.2]
vicāraṇāyāṃ vairāgyaṃ vairāgyāddoṣadarśanam | [MPur, 144 20.1]
doṣāṇāṃ darśanāccaiva jñānotpattistu jāyate | [MPur, 144 20.2]
teṣāṃ medhāvināṃ pūrvaṃ martye svāyambhuve'ntare | [MPur, 144 21.1]
utpasyantīha śāstrāṇāṃ dvāpare paripanthinaḥ | [MPur, 144 21.2]
āyurvedavikalpāśca aṅgānāṃ jyotiṣasya ca | [MPur, 144 22.1]
arthaśāstravikalpāśca hetuśāstravikalpanam | [MPur, 144 22.2]
prakriyā kalpasūtrāṇāṃ bhāṣyavidyāvikalpanam | [MPur, 144 23.1]
smṛtiśāstraprabhedāśca prasthānāni pṛthak pṛthak | [MPur, 144 23.2]
dvāpareṣvabhivartante matibhedāstathā nṛṇām | [MPur, 144 24.1]
manasā karmaṇā vācā kṛcchrādvārttā prasidhyati | [MPur, 144 24.2]
dvāpare sarvabhūtānāṃ kālaḥ kleśaparaḥ smṛtaḥ | [MPur, 144 25.1]
lobho'dhṛtirvaṇigyuddhaṃ tattvānāmaviniścayaḥ | [MPur, 144 25.2]
vedaśāstrapraṇayanaṃ dharmāṇāṃ saṃkarastathā | [MPur, 144 26.1]
varṇāśramaparidhvaṃsaḥ kāmadveṣau tathaiva ca | [MPur, 144 26.2]
pūrṇe varṣasahasre dve paramāyustadā nṛṇām | [MPur, 144 27.1]
niḥśeṣe dvāpare tasmiṃstasya saṃdhyā tu pādataḥ | [MPur, 144 27.2]
guṇahīnāstu tiṣṭhanti dharmasya dvāparasya tu | [MPur, 144 28.1]
tathaiva saṃdhyā pādena aṃśastasyāṃ pratiṣṭhitaḥ | [MPur, 144 28.2]
dvāparasya tu paryāye puṣyasya ca nibodhata | [MPur, 144 29.1]
dvāparasyāṃśaśeṣe tu pratipattiḥ kaleratha | [MPur, 144 29.2]
hiṃsā steyānṛtaṃ māyā dambhaścaiva tapasvinām | [MPur, 144 30.1]
ete svabhāvāḥ puṣyasya sādhayanti ca tāḥ prajāḥ | [MPur, 144 30.2]
eṣa dharmaḥ smṛtaḥ kṛtsno dharmaśca parihīyate | [MPur, 144 31.1]
manasā karmaṇā vācā vārttāḥ sidhyanti vā na vā | [MPur, 144 31.2]
kaliḥ pramārako rogaḥ satataṃ cāpi kṣudbhayam | [MPur, 144 32.1]
anāvṛṣṭibhayaṃ caiva deśānāṃ ca viparyayaḥ | [MPur, 144 32.2]
na pramāṇe sthitirhyasti puṣye ghore yuge kalau | [MPur, 144 33.1]
garbhastho mriyate kaścidyauvanasthastathā paraḥ | [MPur, 144 33.2]
sthāvirye madhyakaumāre mriyante ca kalau prajāḥ | [MPur, 144 34.1]
alpatejobalāḥ pāpā mahākopā hyadhārmikāḥ | [MPur, 144 34.2]
anṛtavratalubdhāśca puṣye caiva prajāḥ sthitāḥ | [MPur, 144 35.1]
duriṣṭairduradhītaiśca durācārairdurāgamaiḥ | [MPur, 144 35.2]
viprāṇāṃ karmadoṣaistaiḥ prajānāṃ jāyate bhayam | [MPur, 144 36.1]
hiṃsā mānastatherṣyā ca krodho 'sūyākṣamādhṛtiḥ | [MPur, 144 36.2]
puṣye bhavanti jantūnāṃ lobho mohaśca sarvaśaḥ | [MPur, 144 37.1]
saṃkṣobho jāyate'tyarthaṃ kalimāsādya vai yugam | [MPur, 144 37.2]
nādhīyate tathā vedānna yajante dvijātayaḥ | [MPur, 144 38.1]
utsīdanti tathā caiva vaiśyaiḥ sārdhaṃ tu kṣatriyāḥ | [MPur, 144 38.2]
śūdrāṇāṃ mantrayonistu sambandho brāhmaṇaiḥ saha | [MPur, 144 39.1]
bhavatīha kalau tasmiñchayanāsanabhojanaiḥ | [MPur, 144 39.2]
rājānaḥ śūdrabhūyiṣṭhāḥ pāṣaṇḍānāṃ pravṛttayaḥ | [MPur, 144 40.1]
kāṣāyiṇaśca niṣkacchāstathā kāpālinaśca ha | [MPur, 144 40.2]
ye cānye devavratinastathā ye dharmadūṣakāḥ | [MPur, 144 41.1]
divyavṛttāśca ye kecidvṛttyarthaṃ śrutiliṅginaḥ | [MPur, 144 41.2]
evaṃvidhāśca ye kecidbhavantīha kalau yuge | [MPur, 144 42.1]
adhīyate tadā vedāñchūdrā dharmārthakovidāḥ | [MPur, 144 42.2]
yajante hyaśvamedhaistu rājānaḥ śūdrayonayaḥ | [MPur, 144 43.1]
strībālagovadhaṃ kṛtvā hatvā caiva parasparam | [MPur, 144 43.2]
upahatya tathānyonyaṃ sādhayanti tadā prajāḥ | [MPur, 144 44.1]
duḥkhapracuratālpāyurdeśotsādaḥ sarogatā | [MPur, 144 44.2]
adharmābhiniveśitvaṃ tamovṛttaṃ kalau smṛtam | [MPur, 144 45.1]
bhrūṇahatyā prajānāṃ na tathā hyevaṃ pravartate | [MPur, 144 45.2]
tasmādāyurbalaṃ rūpaṃ prahīyante kalau yuge | [MPur, 144 46.1]
duḥkhenābhiplutānāṃ ca paramāyuḥ śataṃ nṛṇām | [MPur, 144 46.2]
bhūtvā ca na bhavantīha vedāḥ kaliyuge'khilāḥ | [MPur, 144 47.1]
utsīdante tathā yajñāḥ kevalaṃ dharmahetavaḥ | [MPur, 144 47.2]
eṣā kaliyugāvasthā saṃdhyāṃśau tu nibodhata | [MPur, 144 48.1]
yuge yuge tu hīyante trīṃstrīnpādāṃśca siddhayaḥ | [MPur, 144 48.2]
yugasvabhāvāḥ saṃdhyāsu avatiṣṭhanti pādataḥ | [MPur, 144 49.1]
saṃdhyāsvabhāvāḥ svāṃśeṣu pādenaivāvatasthire | [MPur, 144 49.2]
evaṃ saṃdhyāṃśake kāle samprāpte tu yugāntike | [MPur, 144 50.1]
teṣāmadharmiṇāṃ śāstā bhṛgūṇāṃ ca kule sthitaḥ | [MPur, 144 50.2]
gotreṇa vai candramaso nāmnā pramatirucyate | [MPur, 144 51.1]
kalisaṃdhyāṃśabhāgeṣu manoḥ svāyambhuve'ntare | [MPur, 144 51.2]
samāstriṃśattu sampūrṇāḥ paryaṭanvai vasuṃdharām | [MPur, 144 52.1]
aśvakarmā sa vai senāṃ hastyaśvarathasaṃkulām | [MPur, 144 52.2]
pragṛhītāyudhairvipraiḥ śataśo'tha sahasraśaḥ | [MPur, 144 53.1]
sa tadā taiḥ parivṛto mlecchānsarvān nijaghnivān | [MPur, 144 53.2]
sa hatvā sarvaśaścaiva rājānaḥ śūdrayonayaḥ | [MPur, 144 54.1]
pāṣaṇḍānsa sadā sarvānniḥśeṣānakarotprabhuḥ | [MPur, 144 54.2]
adhārmikāśca ye kecittānsarvānhanti sarvaśaḥ | [MPur, 144 55.1]
udīcyānmadhyadeśāṃśca pārvatīyāṃstathaiva ca | [MPur, 144 55.2]
prācyānpratīcyāṃśca tathā vindhyapṛṣṭhāparāntikān | [MPur, 144 56.1]
tathaiva dākṣiṇātyāṃśca draviḍānsiṃhalaiḥ saha | [MPur, 144 56.2]
gāndhārānpāradāṃścaiva pahlavānyavanāñchakān | [MPur, 144 57.1]
tuṣārānbarbarāñchvetānhalikāndaradānkhasān | [MPur, 144 57.2]
lampakān āndhrakāṃścāpi corajātīṃstathaiva ca | [MPur, 144 58.1]
pravṛttacakro balavāñchūdrāṇāmantakṛdbabhau | [MPur, 144 58.2]
vidrāvya sarvabhūtāni cacāra vasudhāmimām | [MPur, 144 59.1]
mānavasya tu vaṃśe tu nṛdevasyeha jajñivān | [MPur, 144 59.2]
pūrvajanmani viṣṇuśca pramatirnāma vīryavān | [MPur, 144 60.1]
sutaḥ sa vai candramasaḥ pūrve kaliyuge prabhuḥ | [MPur, 144 60.2]
dvātriṃśe'bhyudite varṣe prakrānto viṃśatiṃ samāḥ | [MPur, 144 61.1]
nijaghne sarvabhūtāni mānuṣāṇyeva sarvaśaḥ | [MPur, 144 61.2]
kṛtvā bījāvaśiṣṭāṃ tāṃ pṛthvīṃ krūreṇa karmaṇā | [MPur, 144 62.1]
parasparanimittena kālenākasmikena ca | [MPur, 144 62.2]
saṃsthitā sahasā yā tu senā pramatinā saha | [MPur, 144 63.1]
gaṅgāyamunayormadhye siddhiṃ prāptā samādhinā | [MPur, 144 63.2]
tatasteṣu pranaṣṭeṣu saṃdhyāṃśe kūrakarmasu | [MPur, 144 64.1]
utsādya pārthivānsarvāṃsteṣvatīteṣu vai tadā | [MPur, 144 64.2]
tataḥ saṃdhyāṃśake kāle samprāpte ca yugāntike | [MPur, 144 65.1]
sthitāsvalpāvaśiṣṭāsu prajāsviha kvacit kvacit | [MPur, 144 65.2]
svāpradānās tadā te vai lobhāviṣṭāstu vṛndaśaḥ | [MPur, 144 66.1]
upahiṃsanti cānyonyaṃ pralumpanti parasparam | [MPur, 144 66.2]
arājake yugāṃśe tu saṃkṣaye samupasthite | [MPur, 144 67.1]
prajāstā vai tadā sarvāḥ parasparabhayārditāḥ | [MPur, 144 67.2]
vyākulāstāḥ parāvṛttāstyaktvā devaṃ gṛhāṇi tu | [MPur, 144 68.1]
svānsvānprāṇānavekṣanto niṣkāruṇyāt suduḥkhitāḥ | [MPur, 144 68.2]
naṣṭe śrautasmṛte dharme kāmakrodhavaśānugāḥ | [MPur, 144 69.1]
nirmaryādā nirānandā niḥsnehā nirapatrapāḥ | [MPur, 144 69.2]
naṣṭe dharme pratihatā hrasvakāḥ pañcaviṃśakāḥ | [MPur, 144 70.1]
hitvā dārāṃśca putrāṃśca viṣādavyākulaprajāḥ | [MPur, 144 70.2]
anāvṛṣṭihatāste vai vārttāmutsṛjya duḥkhitāḥ | [MPur, 144 71.1]
āśrayanti sma pratyantānhitvā janapadānsvakān | [MPur, 144 71.2]
saritaḥ sāgarānūpānsevante parvatānapi | [MPur, 144 72.1]
cīrakṛṣṇājinadharā niṣkriyā niṣparigrahāḥ | [MPur, 144 72.2]
varṇāśramaparibhraṣṭāḥ saṃkaraṃ ghoramāsthitāḥ | [MPur, 144 73.1]
evaṃ kaṣṭamanuprāptā hyalpaśeṣāḥ prajāstataḥ | [MPur, 144 73.2]
jantavaśca kṣudhāviṣṭā duḥkhānnirvedamāgaman | [MPur, 144 74.1]
saṃśrayanti ca deśāṃstāṃścakravatparivartanāḥ | [MPur, 144 74.2]
tataḥ prajāstu tāḥ sarvā māṃsāhārā bhavanti hi | [MPur, 144 75.1]
mṛgānvarāhānvṛṣabhānye cānye vanacāriṇaḥ | [MPur, 144 75.2]
bhakṣyāṃścaivāpyabhakṣyāṃśca sarvāṃstānbhakṣayanti tāḥ | [MPur, 144 76.1]
samudraṃ saṃśritā yāstu nadīścaiva prajāstu tāḥ | [MPur, 144 76.2]
te'pi matsyānharantīha āhārārthaṃ ca sarvaśaḥ | [MPur, 144 77.1]
abhakṣyāhāradoṣeṇa ekavarṇagatāḥ prajāḥ | [MPur, 144 77.2]
yathā kṛtayuge pūrvamekavarṇamabhūtkila | [MPur, 144 78.1]
tathā kaliyugasyānte śūdrībhūtāḥ prajāstathā | [MPur, 144 78.2]
evaṃ varṣaśataṃ pūrṇaṃ divyaṃ teṣāṃ nyavartata | [MPur, 144 79.1]
ṣaṭtriṃśacca sahasrāṇi mānuṣāṇi tu tāni vai | [MPur, 144 79.2]
atha dīrgheṇa kālena pakṣiṇaḥ paśavastathā | [MPur, 144 80.1]
matsyāścaiva hatāḥ sarvaiḥ kṣudhāviṣṭaiśca sarvaśaḥ | [MPur, 144 80.2]
niḥśeṣeṣvatha sarveṣu matsyapakṣipaśuṣvatha | [MPur, 144 81.1]
saṃdhyāṃśe pratipanne tu niḥśeṣāstu tadā kṛtāḥ | [MPur, 144 81.2]
tataḥ prajāstu sambhūya kandamūlamatho'khanan | [MPur, 144 82.1]
phalamūlāśanāḥ sarve aniketāstathaiva ca | [MPur, 144 82.2]
valkalānyatha vāsāṃsi adhaḥśayyāśca sarvaśaḥ | [MPur, 144 83.1]
parigraho na teṣvasti dhanaśuddhimavāpnuyuḥ | [MPur, 144 83.2]
evaṃ kṣayaṃ gamiṣyanti hyalpaśiṣṭāḥ prajāstadā | [MPur, 144 84.1]
tāsāmalpāvaśiṣṭānām āhārādṛddhiriṣyate | [MPur, 144 84.2]
evaṃ varṣaśataṃ divyaṃ saṃdhyāṃśastasya vartate | [MPur, 144 85.1]
tato varṣaśatasyānte alpaśiṣṭāḥ striyaḥ sutāḥ | [MPur, 144 85.2]
mithunāni tu tāḥ sarvā hyanyonyaṃ samprajajñire | [MPur, 144 86.1]
tatastāstu mriyante vai pūrvotpannāḥ prajāstu yāḥ | [MPur, 144 86.2]
jātamātreṣvapatyeṣu tataḥ kṛtamavartata | [MPur, 144 87.1]
yathā svarge śarīrāṇi narake caiva dehinām | [MPur, 144 87.2]
upabhogasamarthāni evaṃ kṛtayugādiṣu | [MPur, 144 88.1]
evaṃ kṛtasya saṃtānaḥ kaleścaiva kṣayastathā | [MPur, 144 88.2]
vicāraṇāttu nirvedaḥ sāmyāvasthātmanā tathā | [MPur, 144 89.1]
tataścaivātmasambodhaḥ sambodhād dharmaśīlatā | [MPur, 144 89.2]
kaliśiṣṭeṣu teṣvevaṃ jāyante pūrvavatprajāḥ | [MPur, 144 90.1]
bhāvino'rthasya ca balāttataḥ kṛtamavartata | [MPur, 144 90.2]
atītānāgatāni syuryāni manvantareṣviha | [MPur, 144 91.1]
ete yugasvabhāvāstu mayoktāstu samāsataḥ | [MPur, 144 91.2]
vistareṇānupūrvyācca namaskṛtya svayambhuve | [MPur, 144 92.1]
pravṛtte tu tatastasminpunaḥ kṛtayuge tu vai | [MPur, 144 92.2]
utpannāḥ kaliśiṣṭeṣu prajāḥ kārtayugāstathā | [MPur, 144 93.1]
tiṣṭhanti ceha ye siddhā adṛṣṭā viharanti ca | [MPur, 144 93.2]
saha saptarṣibhirye tu tatra ye ca vyavasthitāḥ | [MPur, 144 94.1]
brahmakṣatraviśaḥ śūdrā bījārthe ya iha smṛtāḥ | [MPur, 144 94.2]
kārtayugabhavaiḥ sārdhaṃ nirviśeṣāstadābhavan | [MPur, 144 94.3]
teṣāṃ saptarṣayo dharmaṃ kathayantīha teṣu ca | [MPur, 144 95]
varṇāśramācārayutaṃ śrautasmārtavidhānataḥ | [MPur, 144 96.1]
evaṃ teṣu kriyāvatsu pravartantīha vai kṛte | [MPur, 144 96.2]
śrautasmārtasthitānāṃ tu dharme saptarṣidarśite | [MPur, 144 97.1]
te tu dharmavyavasthārthaṃ tiṣṭhantīha kṛte yuge | [MPur, 144 97.2]
manvantarādhikāreṣu tiṣṭhanti ṛṣayastu te | [MPur, 144 98.1]
yathā dāvapradagdheṣu tṛṇeṣvevāparaṃ tṛṇam | [MPur, 144 98.2]
vanānāṃ prathamaṃ vṛṣṭyā teṣāṃ mūleṣu sambhavaḥ | [MPur, 144 99.1]
evaṃ yugādyugānāṃ vai saṃtānastu parasparam | [MPur, 144 99.2]
pravartate hyavicchedādyāvanmanvantarakṣayaḥ | [MPur, 144 100.1]
sukhamāyurbalaṃ rūpaṃ dharmārthau kāma eva ca | [MPur, 144 100.2]
yugeṣvetāni hīyante trayaḥ pādāḥ krameṇa tu | [MPur, 144 101.1]
ityeṣa pratisaṃdhirvaḥ kīrtitastu mayā dvijāḥ | [MPur, 144 101.2]
caturyugāṇāṃ sarveṣāmetadeva prasādhanam | [MPur, 144 102.1]
eṣāṃ caturyugāṇāṃ tu gaṇitā hyekasaptatiḥ | [MPur, 144 102.2]
krameṇa parivṛttāstā manorantaramucyate | [MPur, 144 103.1]
yugākhyāsu tu sarvāsu bhavatīha yadā ca yat | [MPur, 144 103.2]
tadeva ca tadanyāsu punastadvai yathākramam | [MPur, 144 104.1]
sarge sarge yathā bhedā hyutpadyante tathaiva ca | [MPur, 144 104.2]
caturdaśasu tāvanto jñeyā manvantareṣviha | [MPur, 144 105.1]
āsurī yātudhānī ca paiśācī yakṣarākṣasī | [MPur, 144 105.2]
yuge yuge tadā kāle prajā jāyanti tāḥ śṛṇu | [MPur, 144 106.1]
yathākalpaṃ yugaiḥ sārdhaṃ bhavante tulyalakṣaṇāḥ | [MPur, 144 106.2]
ityetallakṣaṇaṃ proktaṃ yugānāṃ vai yathākramam | [MPur, 144 106.3]
manvantarāṇāṃ parivartanāni cirapravṛttāni yugasvabhāvāt | [MPur, 144 107.1]
kṣaṇaṃ na saṃtiṣṭhati jīvalokaḥ kṣayodayābhyāṃ parivartamānaḥ | [MPur, 144 107.2]
ete yugasvabhāvā vaḥ parikrāntā yathākramam | [MPur, 144 108.1]
manvantarāṇi yānyasminkalpe vakṣyāmi tāni ca | [MPur, 144 108.2]
{MPur, 145}
sūta uvāca | [MPur, 145 1.1]
manvantarāṇi yāni syuḥ kalpe kalpe caturdaśa | [MPur, 145 1.2]
vyatītānāgatāni syuryāni manvantareṣviha | [MPur, 145 1.3]
vistareṇānupūrvyācca sthitiṃ vakṣye yuge yuge | [MPur, 145 2.1]
tasminyuge ca sambhūtiryāsāṃ yāvacca jīvitam | [MPur, 145 2.2]
yugamātraṃ tu jīvanti nyūnaṃ tatsyāddvayena ca | [MPur, 145 3.1]
caturdaśasu tāvanto jñeyā manvantareṣviha | [MPur, 145 3.2]
manuṣyāṇāṃ paśūnāṃ ca pakṣiṇāṃ sthāvaraiḥ saha | [MPur, 145 4.1]
teṣāmāyurupakrāntaṃ yugadharmeṣu sarvaśaḥ | [MPur, 145 4.2]
tathaivāyuḥ parikrāntaṃ yugadharmeṣu sarvaśaḥ | [MPur, 145 5.1]
asthitiṃ ca kalau dṛṣṭvā bhūtānāmāyuṣaśca vai | [MPur, 145 5.2]
paramāyuḥ śataṃ tvetanmānuṣāṇāṃ kalau smṛtam | [MPur, 145 6.1]
devāsuramanuṣyāśca yakṣagandharvarākṣasāḥ | [MPur, 145 6.2]
pariṇāhocchraye tulyā jāyante ha kṛte yuge | [MPur, 145 7.1]
ṣaṇṇavatyaṅgulotsedho hyaṣṭānāṃ devayoninām | [MPur, 145 7.2]
navāṅgulapramāṇena niṣpannena tathāṣṭakam | [MPur, 145 8.1]
etatsvābhāvikaṃ teṣāṃ pramāṇamadhikurvatām | [MPur, 145 8.2]
manuṣyā vartamānāstu yugasaṃdhyāṃśakeṣviha | [MPur, 145 9.1]
devāsurapramāṇaṃ tu saptasaptāṅgulaṃ kramāt | [MPur, 145 9.2]
caturaśītikaiścaiva kalijairaṅgulaiḥ smṛtam | [MPur, 145 10.1]
ā pādatalamastako navatālo bhavettu yaḥ | [MPur, 145 10.2]
saṃhṛtyājānubāhuśca daivatairabhipūjyate | [MPur, 145 11.1]
gavāṃ ca hastināṃ caiva mahiṣasthāvarātmanām | [MPur, 145 11.2]
krameṇaitena vijñeye hrāsavṛddhī yuge yuge | [MPur, 145 12.1]
ṣaṭsaptatyaṅgulotsedhaḥ paśur ākakudo bhavet | [MPur, 145 12.2]
aṅgulānāmaṣṭaśatamutsedho hastināṃ smṛtaḥ | [MPur, 145 13.1]
aṅgulānāṃ sahasraṃ tu dvicatvāriṃśadaṅgulam | [MPur, 145 13.2]
śatārdhamaṅgulānāṃ tu hyutsedhaḥ śākhināṃ paraḥ | [MPur, 145 14.1]
mānuṣasya śarīrasya saṃniveśastu yādṛśaḥ | [MPur, 145 14.2]
tallakṣaṇaṃ tu devānāṃ dṛśyate'nvayadarśanāt | [MPur, 145 15.1]
buddhyātiśayasaṃyukto devānāṃ kāya ucyate | [MPur, 145 15.2]
tathā nātiśayaścaiva mānuṣaḥ kāya ucyate | [MPur, 145 16.1]
ityeva hi parikrāntā bhāvā ye divyamānuṣāḥ | [MPur, 145 16.2]
paśūnāṃ pakṣiṇāṃ caiva sthāvarāṇāṃ ca sarvaśaḥ | [MPur, 145 17.1]
gāvo'jāśvāśca vijñeyā hastinaḥ pakṣiṇo mṛgāḥ | [MPur, 145 17.2]
upayuktāḥ kriyāsvete yajñiyāstviha sarvaśaḥ | [MPur, 145 18.1]
yathākramopabhogāśca devānāṃ paśumūrtayaḥ | [MPur, 145 18.2]
teṣāṃ rūpānurūpaiśca pramāṇaiḥ sthirajaṅgamāḥ | [MPur, 145 19.1]
manojñaistatra tairbhogaiḥ sukhino hyupapedire | [MPur, 145 19.2]
atha śiṣṭānpravakṣyāmi sādhūnatha tataśca vai | [MPur, 145 20.1]
brāhmaṇāḥ śrutiśabdāśca devānāṃ paśumūrtayaḥ | [MPur, 145 20.2]
saṃyujya brahmaṇā hyantastena santaḥ pracakṣate | [MPur, 145 20.3]
sāmānyeṣu ca dharmeṣu tathā vaiśiṣikeṣu ca | [MPur, 145 21.1]
brahmakṣatraviśo yuktāḥ śrautasmārtena karmaṇā | [MPur, 145 21.2]
varṇāśrameṣu yuktasya sukhodarkasya svargatau | [MPur, 145 22.1]
śrautasmārto hi yo dharmo jñānadharmaḥ sa ucyate | [MPur, 145 22.2]
divyānāṃ sādhanātsādhurbrahmacārī gurorhitaḥ | [MPur, 145 23.1]
kāraṇātsādhanāccaiva gṛhasthaḥ sādhurucyate | [MPur, 145 23.2]
tapasaśca tathāraṇye sādhurvaikhānasaḥ smṛtaḥ | [MPur, 145 24.1]
yatamāno yatiḥ sādhuḥ smṛto yogasya sādhanāt | [MPur, 145 24.2]
dharmo dharmagatiḥ proktaḥ śabdo hyeṣa kriyātmakaḥ | [MPur, 145 25.1]
kuśalākuśalau caiva dharmādharmau bravītprabhuḥ | [MPur, 145 25.2]
atha devāśca pitara ṛṣayaścaiva mānuṣāḥ | [MPur, 145 26.1]
ayaṃ dharmo hyayaṃ neti bruvate maunamūrtinā | [MPur, 145 26.2]
dharmeti dhāraṇe dhāturmahattve caiva ucyate | [MPur, 145 27.1]
ādhāraṇe mahattve vā dharmaḥ sa tu nirucyate | [MPur, 145 27.2]
tatreṣṭaprāpako dharma ācāryairupadiśyate | [MPur, 145 28.1]
adharmaścāniṣṭaphala ācāryairnopadiśyate | [MPur, 145 28.2]
vṛddhāś cālolupāś caiva ātmavanto hyadāmbhikāḥ | [MPur, 145 29.1]
samyagvinītā mṛdavastānācāryānpracakṣate | [MPur, 145 29.2]
dharmajñairvihito dharmaḥ śrautasmārto dvijātibhiḥ | [MPur, 145 30.1]
dārāgnihotrasambandhamijyā śrautasya lakṣaṇam | [MPur, 145 30.2]
smārto varṇāśramācāro yamaiśca niyamairyutaḥ | [MPur, 145 31.1]
pūrvebhyo vedayitveha śrautaṃ saptarṣayo'bruvan | [MPur, 145 31.2]
ṛco yajūṃṣi sāmāni brahmaṇo'ṅgāni vai śrutiḥ | [MPur, 145 32.1]
manvantarasyātītasya smṛtvā tanmanurabravīt | [MPur, 145 32.2]
tasmātsmārtaḥ sūto dharmo varṇāśramavibhāgaśaḥ | [MPur, 145 33.1]
evaṃ vai dvividho dharmaḥ śiṣṭācāraḥ sa ucyate | [MPur, 145 33.2]
śiṣer dhātośca niṣṭhāntācchiṣṭaśabdaṃ pracakṣate | [MPur, 145 34.1]
manvantareṣu ye śiṣṭā iha tiṣṭhanti dhārmikāḥ | [MPur, 145 34.2]
manuḥ saptarṣayaścaiva lokasaṃtānakāriṇaḥ | [MPur, 145 35.1]
tiṣṭhantīha ca dharmārthaṃ tāñchiṣṭānsampracakṣate | [MPur, 145 35.2]
taiḥ śiṣṭaiścalito dharmaḥ sthāpyate vai yuge yuge | [MPur, 145 36.1]
trayī vārttā daṇḍanītiḥ prajāvarṇāśramepsayā | [MPur, 145 36.2]
śiṣṭairācaryate yasmātpunaścaiva manukṣaye | [MPur, 145 37.1]
pūrvaiḥpūrvairmatatvācca śiṣṭācāraḥ sa śāśvataḥ | [MPur, 145 37.2]
dānaṃ satyaṃ tapo loko vidyejyā pūjanaṃ damaḥ | [MPur, 145 38.1]
aṣṭau tāni caritrāṇi śiṣṭācārasya lakṣaṇam | [MPur, 145 38.2]
śiṣṭā yasmāccarantyenaṃ manuḥ saptarṣayaśca ha | [MPur, 145 39.1]
manvantareṣu sarveṣu śiṣṭācārastataḥ smṛtaḥ | [MPur, 145 39.2]
vijñeyaḥ śravaṇācchrautaḥ smaraṇātsmārta ucyate | [MPur, 145 40.1]
ijyāvedātmakaḥ śrautaḥ smārto varṇāśramātmakaḥ | [MPur, 145 40.2]
pratyaṅgāni pravakṣyāmi dharmasyeha tu lakṣaṇam | [MPur, 145 40.3]
dṛṣṭānubhūtamarthaṃ ca yaḥ pṛṣṭo na vigūhate | [MPur, 145 41.1]
yathābhūtapravādastu ityetatsatyalakṣaṇam | [MPur, 145 41.2]
brahmacaryaṃ tapo maunaṃ nirāhāratvameva ca | [MPur, 145 42.1]
ityetattapaso rūpaṃ sughoraṃ tu durāsadam | [MPur, 145 42.2]
paśūnāṃ dravyahaviṣāmṛksāmayajuṣāṃ tathā | [MPur, 145 43.1]
ṛtvijāṃ dakṣiṇāyāśca saṃyogo yajña ucyate | [MPur, 145 43.2]
ātmavatsarvabhūteṣu yo hitāya śubhāya ca | [MPur, 145 44.1]
vartate satataṃ hṛṣṭaḥ kriyā śreṣṭhā dayā smṛtā | [MPur, 145 44.2]
ākruṣṭo'bhihato yastu nākrośetpraharedapi | [MPur, 145 45.1]
aduṣṭo vāṅmanaḥkāyaistitikṣuḥ sā kṣamā smṛtā | [MPur, 145 45.2]
svāminā rakṣyamāṇānāmutsṛṣṭānāṃ ca sambhrame | [MPur, 145 46.1]
parasvānām anādānam alobha iti saṃjñitam | [MPur, 145 46.2]
maithunasyāsamācāro jalpanāccintanāttathā | [MPur, 145 47.1]
nivṛttirbrahmacaryaṃ ca tadetacchamalakṣaṇam | [MPur, 145 47.2]
ātmārthe vā parārthe vā indriyāṇīha yasya vai | [MPur, 145 48.1]
viṣaye na pravartante damasyaitattu lakṣaṇam | [MPur, 145 48.2]
pañcātmake yo viṣaye kāraṇe cāṣṭalakṣaṇe | [MPur, 145 49.1]
na krudhyeta pratihataḥ sa jitātmā bhaviṣyati | [MPur, 145 49.2]
yadyadiṣṭatamaṃ dravyaṃ nyāyenaivāgataṃ ca yat | [MPur, 145 50.1]
tattadguṇavate deyamityetaddānalakṣaṇam | [MPur, 145 50.2]
śrutismṛtibhyāṃ vihito dharmo varṇāśramātmakaḥ | [MPur, 145 51.1]
śiṣṭācārapravṛddhaśca dharmo'yaṃ sādhusaṃmataḥ | [MPur, 145 51.2]
apradveṣo hyaniṣṭeṣu iṣṭaṃ vai nābhinandati | [MPur, 145 52.1]
prītitāpaviṣādānāṃ vinivṛttir viraktatā | [MPur, 145 52.2]
saṃnyāsaḥ karmaṇāṃ nyāsaḥ kṛtānāmakṛtaiḥ saha | [MPur, 145 53.1]
kuśalākuśalābhyāṃ tu prahāṇaṃ nyāsa ucyate | [MPur, 145 53.2]
avyaktādiviśeṣāntavikāre'sminnivartate | [MPur, 145 54.1]
cetanācetanaṃ jñātvā jñāne jñānī sa ucyate | [MPur, 145 54.2]
pratyaṅgāni tu dharmasya cetyetallakṣaṇaṃ smṛtam | [MPur, 145 55.1]
ṛṣibhirdharmatattvajñaiḥ pūrvaiḥ svāyambhuve'ntare | [MPur, 145 55.2]
atra vo varṇayiṣyāmi vidhiṃ manvantarasya tu | [MPur, 145 56.1]
tathaiva cāturhotrasya cāturvarṇyasya caiva hi | [MPur, 145 56.2]
pratimanvantaraṃ caiva śrutiranyā vidhīyate | [MPur, 145 57.1]
ṛco yajūṃṣi sāmāni yathāvatpratidaivatam | [MPur, 145 57.2]
vidhistotraṃ tathā hautraṃ pūrvavatsampravartate | [MPur, 145 58.1]
dravyastotraṃ guṇastotraṃ karmastotraṃ tathaiva ca | [MPur, 145 58.2]
tathaivābhijanastotraṃ stotramevaṃ caturvidham | [MPur, 145 59.1]
manvantareṣu sarveṣu yathā bhedā bhavanti hi | [MPur, 145 59.2]
pravartayanti teṣāṃ vai brahmastotraṃ punaḥ punaḥ | [MPur, 145 60.1]
evaṃ mantraguṇānāṃ tu samutpattiścaturvidhā | [MPur, 145 60.2]
atharvaṛgyajuḥsāmnāṃ vedeṣviha pṛthakpṛthak | [MPur, 145 61.1]
ṛṣīṇāṃ tapyatāṃ teṣāṃ tapaḥ paramaduścaram | [MPur, 145 61.2]
mantrāḥ prādurbhavantyādau pūrvamanvantarasya ha | [MPur, 145 62.1]
asaṃtoṣādbhayādduḥkhānmohācchokācca pañcadhā | [MPur, 145 62.2]
ṛṣīṇāṃ tārakā yena lakṣaṇena yadṛcchayā | [MPur, 145 63.1]
ṛṣīṇāṃ yādṛśatvaṃ hi tadvakṣyāmīha lakṣaṇam | [MPur, 145 63.2]
atītānāgatānāṃ ca pañcadhā hyārṣakaṃ smṛtam | [MPur, 145 64.1]
tathā ṛṣīṇāṃ vakṣyāmi ārṣasyeha samudbhavam | [MPur, 145 64.2]
guṇasāmyena vartante sarvasaṃpralaye tadā | [MPur, 145 65.1]
avibhāgena devānāmanirdeśye tamomaye | [MPur, 145 65.2]
abuddhipūrvakaṃ tadvai cetanārthaṃ pravartate | [MPur, 145 66.1]
tenārṣaṃ buddhipūrvaṃ tu cetanenāpyadhiṣṭhitam | [MPur, 145 66.2]
pravartate tathā te tu yathā matsyodakāvubhau | [MPur, 145 67.1]
cetanādhikṛtaṃ sarvaṃ prāvartata guṇātmakam | [MPur, 145 67.2]
kāryakāraṇabhāvena tathā tasya pravartate | [MPur, 145 67.3]
viṣayo viṣayitvaṃ ca tadā hyarthapadātmakau | [MPur, 145 68.1]
kālena prāpaṇīyena bhedāśca kāraṇātmakāḥ | [MPur, 145 68.2]
sāṃsiddhikāstadā vṛttāḥ krameṇa mahadādayaḥ | [MPur, 145 69.1]
mahato'sāvahaṃkārastasmādbhūtendriyāṇi ca | [MPur, 145 69.2]
bhūtabhedāśca bhūtebhyo jajñire tu parasparam | [MPur, 145 70.1]
saṃsiddhikāraṇaṃ kāryaṃ sadya eva vivartate | [MPur, 145 70.2]
yatholmukāttu viṭapā ekakālādbhavanti hi | [MPur, 145 71.1]
tathā pravṛttāḥ kṣetrajñāḥ kālenaikena kāraṇāt | [MPur, 145 71.2]
yathāndhakāre khadyotaḥ sahasā sampradṛśyate | [MPur, 145 72.1]
tathā nivṛtto hyavyaktaḥ khadyota iva saṃjvalan | [MPur, 145 72.2]
sa mahātmā śarīrasthastatraiveha pravartate | [MPur, 145 73.1]
mahatastamasaḥ pāre vailakṣaṇyādvibhāvyate | [MPur, 145 73.2]
tatraiva saṃsthito vidvāṃstapaso'nta iti śrutam | [MPur, 145 74.1]
buddhirvivardhatastasya prādurbhūtā caturvidhā | [MPur, 145 74.2]
jñānaṃ vairāgyamaiśvaryaṃ dharmaśceti catuṣṭayam | [MPur, 145 75.1]
sāṃsiddhikānyathaitāni apratītāni tasya vai | [MPur, 145 75.2]
mahātmanaḥ śarīrasya caitanyātsiddhirucyate | [MPur, 145 76.1]
puri śete yataḥ pūrvaṃ kṣetrajñānaṃ tathāpi ca | [MPur, 145 76.2]
pure śayanātpuruṣo jñānātkṣetrajña ucyate | [MPur, 145 77.1]
yasmāddharmātprasūte hi tasmādvai dhārmikastu saḥ | [MPur, 145 77.2]
sāṃsiddhike śarīre ca buddhyāvyaktastu cetanaḥ | [MPur, 145 78.1]
evaṃ vivṛttaḥ kṣetrajñaḥ kṣetraṃ hyanabhisaṃdhitaḥ | [MPur, 145 78.2]
nivṛttisamakāle tu purāṇaṃ tadacetanam | [MPur, 145 79.1]
kṣetrajñena parijñātaṃ bhogyo'yaṃ viṣayo mama | [MPur, 145 79.2]
ṛṣirhiṃsāgatau dhāturvidyā satyaṃ tapaḥ śrutam | [MPur, 145 80.1]
eṣa yasmādbrāhmaṇastu tatastvṛṣiḥ | [MPur, 145 80.2]
nivṛttisamakālācca buddhyāvyakta ṛṣistvayam | [MPur, 145 81.1]
ṛṣate paramaṃ yasmātparamarṣistataḥ smṛtaḥ | [MPur, 145 81.2]
gatyarthād ṛṣater dhātornāmanirvṛttikāraṇam | [MPur, 145 82.1]
yasmādeṣa svayaṃbhūtastasmācca ṛṣitā matā | [MPur, 145 82.2]
seśvarāḥ svayamudbhūtā brahmaṇo mānasāḥ sutāḥ | [MPur, 145 83.1]
nivartamānaistairbuddhyā mahānparigataḥ paraḥ | [MPur, 145 83.2]
yasmād dṛśaparatvena saha tasmān maharṣayaḥ | [MPur, 145 84.1]
īśvarāṇāṃ sutāsteṣāṃ mānasāścaurasāśca vai | [MPur, 145 84.2]
ṛṣistasmātparatvena bhūtādirṛṣayastataḥ | [MPur, 145 85.1]
ṛṣiputrā ṛṣīkāstu maithunādgarbhasambhavāḥ | [MPur, 145 85.2]
paratvena ṛṣante vai bhūtādīnṛṣikāstataḥ | [MPur, 145 86.1]
ṛṣikāṇāṃ sutā ye tu vijñeyā ṛṣiputrakāḥ | [MPur, 145 86.2]
śrutvā ṛṣaṃ paratvena śrutāstasmācchrutarṣayaḥ | [MPur, 145 87.1]
avyaktātmā mahātmā vāhaṃkārātmā tathaiva ca | [MPur, 145 87.2]
bhūtātmā cendriyātmā ca teṣāṃ tajjñānamucyate | [MPur, 145 88.1]
ityevamṛṣijātistu pañcadhā nāmaviśrutā | [MPur, 145 88.2]
bhṛgurmarīciratriśca aṅgirāḥ pulahaḥ kratuḥ | [MPur, 145 89.1]
manurdakṣo vasiṣṭhaśca pulastyaścāpi te daśa | [MPur, 145 89.2]
brahmaṇo mānasā hyete utpannāḥ svayamīśvarāḥ | [MPur, 145 90.1]
paratvenarṣayo yasmān matāstasmānmaharṣayaḥ | [MPur, 145 90.2]
īśvarāṇāṃ sutāstveṣāmṛṣayastānnibodhata | [MPur, 145 91.1]
kāvyo bṛhaspatiścaiva kaśyapaścyavanastathā | [MPur, 145 91.2]
utathyo vāmadevaśca agastyaḥ kauśikastathā | [MPur, 145 92.1]
kardamo vālakhilyāśca viśravāḥ śaktivardhanaḥ | [MPur, 145 92.2]
ityete ṛṣayaḥ proktāstapasā ṛṣitāṃ gatāḥ | [MPur, 145 93.1]
teṣāṃ putrānṛṣīkāṃstu garbhotpannānnibodhata | [MPur, 145 93.2]
vatsaro nagnahūś caiva bharadvājaśca vīryavān | [MPur, 145 94.1]
ṛṣirdīrghatamāścaiva bṛhadvakṣāḥ śaradvataḥ | [MPur, 145 94.2]
vājiśravāḥ sucintaśca śāvaśca saparāśaraḥ | [MPur, 145 95.1]
śṛṅgī ca śaṅkhapāc caiva rājā vaiśravaṇastathā | [MPur, 145 95.2]
ityete ṛṣikāḥ sarve satyena ṛṣitāṃ gatāḥ | [MPur, 145 96.1]
īśvarā ṛṣayaścaiva ṛṣīkā ye ca viśrutāḥ | [MPur, 145 96.2]
evaṃ mantrakṛtaḥ sarve kṛtsnaśaśca nibodhata | [MPur, 145 97.1]
bhṛguḥ kāśyapaḥ pracetā dadhīco hyātmavānapi | [MPur, 145 97.2]
ūrṣo'tha jamadagniśca vedaḥ sārasvatastathā | [MPur, 145 98.1]
ārṣṭiṣeṇaścyavanaśca vītahavyaḥ savedhasaḥ | [MPur, 145 98.2]
vainyaḥ pṛthurdivodāso brahmavāngṛtsaśaunakau | [MPur, 145 99.1]
ekonaviṃśatirhyete bhṛgavo mantrakṛttamāḥ | [MPur, 145 99.2]
aṅgirāścaiva tritaśca bharadvājo'tha lakṣmaṇaḥ | [MPur, 145 100.1]
kṛtavācastathā gargaḥ smṛtisaṃkṛtireva ca | [MPur, 145 100.2]
guruvītaśca māndhātā ambarīṣastathaiva ca | [MPur, 145 101.1]
yuvanāśvaḥ purukutsaḥ svaśravastu sadasyavān | [MPur, 145 101.2]
ajamīḍho'svahāryaśca hyutkalaḥ kavireva ca | [MPur, 145 102.1]
pṛṣadaśvo virūpaśca kāvyaścaivātha mudgalaḥ | [MPur, 145 102.2]
utathyaśca śaradvāṃśca tathā vājiśravā api | [MPur, 145 103.1]
apasyauṣaḥ sucittiśca vāmadevastathaiva ca | [MPur, 145 103.2]
ṛṣijo bṛhacchuklaśca ṛṣirdīrghatamā api | [MPur, 145 104.1]
kakṣīvāṃśca trayastriṃśatsmṛtā hyaṅgirasāṃ varāḥ | [MPur, 145 104.2]
ete mantrakṛtaḥ sarve kāśyapāṃstu nibodhata | [MPur, 145 105.1]
kāśyapaḥ sahavatsāro naidhruvo nitya eva ca | [MPur, 145 105.2]
asito devalaścaiva ṣaḍete brahmavādinaḥ | [MPur, 145 106.1]
atrir ardhasvanaścaiva śāvāsyo'tha gaviṣṭhiraḥ | [MPur, 145 106.2]
karṇakaśca ṛṣiḥ siddhastathā pūrvātithiśca yaḥ | [MPur, 145 107]
ityete tvatrayaḥ proktā mantrakṛtṣaṇmaharṣayaḥ | [MPur, 145 108.1]
vasiṣṭhaścaiva śaktiśca tṛtīyaśca parāśaraḥ | [MPur, 145 108.2]
tatastu indrapratimaḥ pañcamastu bharadvasuḥ | [MPur, 145 109.1]
ṣaṣṭhastu mitrāvaruṇaḥ sattamaḥ kuṇḍinastathā | [MPur, 145 109.2]
ityete sapta vijñeyā vāsiṣṭhā brahmavādinaḥ | [MPur, 145 110.1]
viśvāmitraśca gādheyo devarātastathā balaḥ | [MPur, 145 110.2]
tathā vidvānmadhucchandā ṛṣiścānyo'ghamarṣaṇaḥ | [MPur, 145 111.1]
aṣṭako lohitaścaiva bhṛtakīlaśca māmbudhiḥ | [MPur, 145 111.2]
devaśravā devarātaḥ purāṇaśca dhanaṃjayaḥ | [MPur, 145 112.1]
śiśiraśca mahātejāḥ śālaṅkāyana eva ca | [MPur, 145 112.2]
trayodaśaite vijñeyā brahmiṣṭhāḥ kauśikā varāḥ | [MPur, 145 113.1]
agastyo'tha dṛḍhadyumna indrabāhustathaiva ca | [MPur, 145 113.2]
brahmiṣṭhāgastayo hyete trayaḥ paramakīrtayaḥ | [MPur, 145 114.1]
manurvaivasvataścaiva ailo rājā purūravāḥ | [MPur, 145 114.2]
kṣatriyāṇāṃ varā hyete vijñeyā mantravādinaḥ | [MPur, 145 115.1]
bhalandakaśca vāsāśvaḥ saṃkīlaścaiva te trayaḥ | [MPur, 145 115.2]
ete mantrakṛto jñeyā vaiśyānāṃ pravarāḥ sadā | [MPur, 145 116.1]
iti dvinavatiḥ proktā mantrāyaiśca bahiṣkṛtāḥ | [MPur, 145 116.2]
brāhmaṇāḥ kṣatriyā vaiśyā ṛṣiputrānnibodhata | [MPur, 145 117.1]
ṛṣīkāṇāṃ sutā hyete ṛṣiputrāḥ śrutarṣayaḥ | [MPur, 145 117.2]
{MPur, 146}
ṛṣaya ūcuḥ | [MPur, 146 1.1]
kathaṃ matsyena kathitastārakasya vadho mahān | [MPur, 146 1.2]
kasminkāle vinirvṛttā katheyaṃ sūtanandana | [MPur, 146 1.3]
tvanmukhakṣīrasindhūtthā katheyamamṛtātmikā | [MPur, 146 2.1]
karṇābhyāṃ pibatāṃ tṛptirasmākaṃ na prajāyate | [MPur, 146 2.2]
idaṃ mune samākhyāhi mahābuddhe manogatam | [MPur, 146 2.3]
sūta uvāca | [MPur, 146 3.1]
pṛṣṭastu manunā devo matsyarūpī janārdanaḥ | [MPur, 146 3.2]
kathaṃ śaravaṇe jāto devaḥ ṣaḍvadano vibho | [MPur, 146 3.3]
etattu vacanaṃ śrutvā pārthivasyāmitaujasaḥ | [MPur, 146 4.1]
uvāca bhagavānprīto brahmasūnurmahāmatim | [MPur, 146 4.2]
matsya uvāca | [MPur, 146 5.1]
vajrāṅgo nāma daityo'bhūttasya putrastu tārakaḥ | [MPur, 146 5.2]
surānudvāsayāmāsa purebhyaḥ sa mahābalaḥ | [MPur, 146 5.3]
tataste brahmaṇo'bhyāśaṃ jagmurbhayanipīḍitāḥ | [MPur, 146 6.1]
bhītāṃśca tridaśāndṛṣṭvā brahmā teṣāmuvāca ha | [MPur, 146 6.2]
saṃtyajadhvaṃ bhayaṃ devāḥ śaṃkarasyātmajaḥ śiśuḥ | [MPur, 146 7.1]
tuhinācaladauhitrastaṃ haniṣyati dānavam | [MPur, 146 7.2]
tataḥ kāle tu kasmiṃściddṛṣṭvā vai śailajāṃ śivaḥ | [MPur, 146 8.1]
svareto vahnivadane vyasṛjatkāraṇāntare | [MPur, 146 8.2]
tatprāptaṃ vahnivadane reto devānatarpayat | [MPur, 146 9.1]
vidārya jaṭharāṇyeṣāmajīrṇaṃ nirgataṃ mune | [MPur, 146 9.2]
patitaṃ tatsaridvarāṃ tatastu śarakānane | [MPur, 146 10.1]
tasmāttu sa samudbhūto guho dinakaraprabhaḥ | [MPur, 146 10.2]
sa saptadivaso bālo nijaghne tārakāsuram | [MPur, 146 11.1]
evaṃ śrutvā tato vākyaṃ tam ūcur ṛṣisattamāḥ | [MPur, 146 11.2]
ṛṣaya ūcuḥ | [MPur, 146 12.1]
atyāścaryavatī ramyā katheyaṃ pāpanāśinī | [MPur, 146 12.2]
vistareṇa hi no brūhi yāthātathyena śṛṇvatām | [MPur, 146 12.3]
vajrāṅgo nāma daityendraḥ kasya vaṃśodbhavaḥ purā | [MPur, 146 13.1]
yasyābhūttārakaḥ putraḥ surapramathano balī | [MPur, 146 13.2]
nirmitaḥ ko vadhe cābhūttasya daityeśvarasya tu | [MPur, 146 14.1]
guhajanma tu kārtsnyena asmākaṃ brūhi mānada | [MPur, 146 14.2]
sūta uvāca | [MPur, 146 15.1]
mānaso brahmaṇaḥ putro dakṣo nāma prajāpatiḥ | [MPur, 146 15.2]
ṣaṣṭiṃ so'janayatkanyā vairiṇyāmeva naḥ śrutam | [MPur, 146 15.3]
dadau sa daśa dharmāya kaśyapāya trayodaśa | [MPur, 146 16.1]
saptaviṃśatiṃ somāya catasro'riṣṭanemaye | [MPur, 146 16.2]
dve vai bāhukaputrāya dve vai cāṅgirase tathā | [MPur, 146 17.1]
dve kṛśāśvāya viduṣe prajāpatisutaḥ prabhuḥ | [MPur, 146 17.2]
aditirditirdanurviśvā hyariṣṭā surasā tathā | [MPur, 146 18.1]
surabhirvinatā caiva tāmrā krodhavaśā irā | [MPur, 146 18.2]
kadrūrmuniśca lokasya mātaro goṣu mātaraḥ | [MPur, 146 19.1]
tāsāṃ sakāśāllokānāṃ jaṅgamasthāvarātmanām | [MPur, 146 19.2]
janma nānāprakārāṇāṃ tābhyo'nye dehinaḥ smṛtāḥ | [MPur, 146 20.1]
devendropendrapūṣādyāḥ sarve te ditijā matāḥ | [MPur, 146 20.2]
diteḥ sakāśāllokāstu hiraṇyakaśipādayaḥ | [MPur, 146 21.1]
dānavāśca danoḥ putrā gāvaśca surabhīsutāḥ | [MPur, 146 21.2]
pakṣiṇo vinatāputrā garuḍapramukhāḥ smṛtāḥ | [MPur, 146 22.1]
nāgāḥ kadrūsutā jñeyāḥ śeṣāścānye'pi jantavaḥ | [MPur, 146 22.2]
trailokyanāthaṃ śakraṃ tu sarvāmaragaṇaprabhum | [MPur, 146 23.1]
hiraṇyakaśipuścakre jitvā rājyaṃ mahābalaḥ | [MPur, 146 23.2]
tataḥ kenāpi kālena hiraṇyakaśipādayaḥ | [MPur, 146 24.1]
nihatā viṣṇunā saṃkhye śeṣāścendreṇa dānavāḥ | [MPur, 146 24.2]
tato nihataputrābhūdditir varamayācata | [MPur, 146 25.1]
bhartāraṃ kaśyapaṃ devaṃ putramanyaṃ mahābalam | [MPur, 146 25.2]
samare śakrahantāraṃ sa tasyā adadātprabhuḥ | [MPur, 146 26]
niyame varta he devi sahasraṃ śucimānasā | [MPur, 146 27.1]
varṣāṇāṃ lapsyase putramityuktā sā tathākarot | [MPur, 146 27.2]
vartantyā niyame tasyāḥ sahasrākṣaḥ samāhitaḥ | [MPur, 146 28.1]
upāsāmācarattasyāḥ sā cainamanvamanyata | [MPur, 146 28.2]
daśavatsaraśeṣasya sahasrasya tadā ditiḥ | [MPur, 146 29.1]
uvāca śakraṃ suprītā varadā tapasi sthitā | [MPur, 146 29.2]
ditiruvāca | [MPur, 146 30.1]
putrottīrṇavratāṃ prāyo viddhi māṃ pākaśāsana | [MPur, 146 30.2]
bhaviṣyati ca te bhrātā tena sārdhamimāṃ śriyam | [MPur, 146 30.3]
bhuṅkṣva vatsa yathākāmaṃ trailokyaṃ hatakaṇṭakam | [MPur, 146 31.1]
ityuktvā nidrayāviṣṭā caraṇākrāntamūrdhajā | [MPur, 146 31.2]
svayaṃ suṣvāpāniyatā bhāvino'rthasya gauravāt | [MPur, 146 32.1]
tattu randhraṃ samāsādya jaṭharaṃ pākaśāsanaḥ | [MPur, 146 32.2]
cakāra saptadhā garbhaṃ kuliśena tu devarāṭ | [MPur, 146 33.1]
ekaikaṃ tu punaḥ khaṇḍaṃ cakāra maghavā tataḥ | [MPur, 146 33.2]
saptadhā saptadhā kopātprābudhyata tato ditiḥ | [MPur, 146 34.1]
vibudhyovāca mā śakra ghātayethāḥ prajāṃ mama | [MPur, 146 34.2]
tacchrutvā nirgataḥ śakraḥ sthitvā prāñjaliragrataḥ | [MPur, 146 35.1]
uvāca vākyaṃ saṃtrasto māturvai vadaneritam | [MPur, 146 35.2]
śakra uvāca | [MPur, 146 36.1]
divāsvapnaparā mātaḥ pādākrāntaśiroruhā | [MPur, 146 36.2]
saptasaptabhirevātastava garbhaḥ kṛto mayā | [MPur, 146 36.3]
ekonapañcāśatkṛtā bhāgā vajreṇa te sutāḥ | [MPur, 146 37.1]
dāsyāmi teṣāṃ sthānāni divi daivatapūjite | [MPur, 146 37.2]
ityuktā sā tadā devī saivamastvityabhāṣata | [MPur, 146 38.1]
punaśca devī bhartāramuvācāsitalocanā | [MPur, 146 38.2]
putraṃ prajāpate dehi śakrajetāramūrjitam | [MPur, 146 39.1]
yo nāstraśastrairvadhyatvaṃ gacchettridivavāsinām | [MPur, 146 39.2]
ityuktaḥ sa tathovāca tāṃ patnīmatiduḥkhitām | [MPur, 146 40.1]
daśa varṣasahasrāṇi tapaḥ kṛtvā tu lapsyase | [MPur, 146 40.2]
vajrāsāramayair aṅgair achedyairāyasair dṛḍhaiḥ | [MPur, 146 41.1]
vajrāṅgo nāma putraste bhavitā putravatsale | [MPur, 146 41.2]
sā tu labdhavarā devī jagāma tapase vanam | [MPur, 146 42.1]
daśa varṣasahasrāṇi sā tapo ghoramācarat | [MPur, 146 42.2]
tapaso'nte bhagavatī janayāmāsa durjayam | [MPur, 146 43.1]
putramapratikarmāṇamajeyaṃ vajraduśchidam | [MPur, 146 43.2]
sa jātamātra evābhūtsarvaśastrāstrapāragaḥ | [MPur, 146 44.1]
uvāca mātaraṃ bhaktyā mātaḥ kiṃ karavāṇyaham | [MPur, 146 44.2]
tamuvāca tato hṛṣṭā ditirdaityādhipaṃ ca sā | [MPur, 146 45.1]
bahavo me hatāḥ putrāḥ sahasrākṣeṇa putraka | [MPur, 146 45.2]
teṣāṃ tvaṃ pratikartuṃ vai gaccha śakravadhāya ca | [MPur, 146 46.1]
bāḍhamityeva tāmuktvā jagāma tridivaṃ balī | [MPur, 146 46.2]
baddhvā tataḥ sahasrākṣaṃ pāśenāmoghavarcasā | [MPur, 146 47.1]
māturantikamāgacchadvyāghraḥ kṣudramṛgaṃ yathā | [MPur, 146 47.2]
etasminnantare brahmā kaśyapaśca mahātapāḥ | [MPur, 146 48.1]
āgatau tatra yatrāstāṃ mātāputrāvabhītakau | [MPur, 146 48.2]
dṛṣṭvā tu tāvuvācedaṃ brahmā kaśyapa eva ca | [MPur, 146 49.1]
muñcainaṃ putra devendraṃ kimanena prayojanam | [MPur, 146 49.2]
apamāno vadhaḥ proktaḥ putra saṃbhāvitasya ca | [MPur, 146 50.1]
asmadvākyena yo mukto viddhi taṃ mṛtameva ca | [MPur, 146 50.2]
parasya gauravānmuktaḥ śatrūṇāṃ bhāramāvahet | [MPur, 146 51.1]
jīvanneva mṛto vatsa divase divase sa tu | [MPur, 146 51.2]
mahatāṃ vaśamāyāte vairaṃ naivāsti vairiṇi | [MPur, 146 52.1]
etacchrutvā tu vajrāṅgaḥ praṇato vākyamabravīt | [MPur, 146 52.2]
na me kṛtyamanenāsti māturājñā kṛtā mayā | [MPur, 146 53.1]
tvaṃ surāsuranātho'si mama ca prapitāmahaḥ | [MPur, 146 53.2]
kariṣye tvadvaco deva eṣa muktaḥ śatakratuḥ | [MPur, 146 54.1]
tapase me ratirdeva nirvighnaṃ caiva me bhavet | [MPur, 146 54.2]
tvatprasādena bhagavannityuktvā virarāma saḥ | [MPur, 146 55.1]
tasmiṃstūṣṇīṃ sthite daitye provācedaṃ pitāmahaḥ | [MPur, 146 55.2]
brahmovāca | [MPur, 146 56.1]
tapastvaṃ krūramāpanno hyasmacchāsanasaṃsthitaḥ | [MPur, 146 56.2]
anayā cittaśuddhyā te paryāptaṃ janmanaḥ phalam | [MPur, 146 56.3]
ityuktvā padmajaḥ kanyāṃ sasarjāyatalocanām | [MPur, 146 57.1]
tāmasmai pradadau devaḥ patnyarthaṃ padmasambhavaḥ | [MPur, 146 57.2]
varāṅgīti ca nāmāsyāḥ kṛtvā yātaḥ pitāmahaḥ | [MPur, 146 58.1]
vajrāṅgo'pi tayā sārdhaṃ jagāma tapase vanam | [MPur, 146 58.2]
ūrdhvabāhuḥ sa daityendro'caradabdasahasrakam | [MPur, 146 59.1]
kālaṃ kamalapattrākṣaḥ śuddhabuddhir mahātapāḥ | [MPur, 146 59.2]
tāvaccāvāṅmukhaḥ kālaṃ tāvatpañcāgnimadhyagaḥ | [MPur, 146 60.1]
nirāhāro ghoratapāstaporāśirajāyata | [MPur, 146 60.2]
tataḥ so'ntarjale cakre kālaṃ varṣasahasrakam | [MPur, 146 61.1]
jalāntaraṃ praviṣṭasya tasya patnī mahāvratā | [MPur, 146 61.2]
tasyaiva tīre sarasastatprītyā maunamāsthitā | [MPur, 146 62.1]
nirāhārā tapo ghoraṃ praviveśa mahādyutiḥ | [MPur, 146 62.2]
tasyāṃ tapasi vartantyāmindraścakre vibhīṣikām | [MPur, 146 63.1]
bhūtvā tu markaṭastatra tadāśramapadaṃ mahān | [MPur, 146 63.2]
cakre vilolaṃ niḥśeṣaṃ tumbīghaṭakaraṇḍakam | [MPur, 146 64.1]
tatastu megharūṣeṇa kampaṃ tasyākaronmahān | [MPur, 146 64.2]
tato bhujaṃgarūpeṇa baddhvā ca caraṇadvayam | [MPur, 146 65.1]
apākarṣattato dūraṃ bhramaṃstasyā mahīmimām | [MPur, 146 65.2]
tapobalāḍhyā sā tasya na vadhyatvaṃ jagāma ha | [MPur, 146 66.1]
tato gomāyurūpeṇa tasyādūṣayadāśramam | [MPur, 146 66.2]
tatastu megharūpeṇa tasyāḥ kledayadāśramam | [MPur, 146 67.1]
bhīṣikābhiḥ bhekābhistāṃ kliśyanpākaśāsanaḥ | [MPur, 146 67.2]
virarāma yadā naivaṃ vajrāṅgamahiṣī tadā | [MPur, 146 68.1]
śailasya duṣṭatāṃ matvā śāpaṃ dātuṃ vyavasthitā | [MPur, 146 68.2]
sa śāpābhimukhāṃ dṛṣṭvā śailaḥ puruṣavigrahaḥ | [MPur, 146 69.1]
uvāca tāṃ varārohāṃ varāṅgīṃ bhīrucetanaḥ | [MPur, 146 69.2]
nāhaṃ varāṅgane duṣṭaḥ sevyo'haṃ sarvadehinām | [MPur, 146 70.1]
vibhramaṃ tu karotyeṣa ruṣitaḥ pākaśāsanaḥ | [MPur, 146 70.2]
etasminnantare jātaḥ kālo varṣasahasrikaḥ | [MPur, 146 71.1]
tasmingate tu bhagavānkāle kamalasaṃbhavaḥ | [MPur, 146 71.2]
tuṣṭaḥ provāca vajrāṅgaṃ tamāgamya jalāśrayam | [MPur, 146 71.3]
brahmovāca | [MPur, 146 72.1]
dadāmi sarvakāmāṃste uttiṣṭha ditinandana | [MPur, 146 72.2]
evamuktastadotthāya daityendraratapasāṃ nidhiḥ | [MPur, 146 72.3]
uvāca prāñjalirvākyaṃ sarvalokapitāmaham | [MPur, 146 72.4]
vajrāṅga uvāca | [MPur, 146 73.1]
āsuro māstu me bhāvaḥ santu lokā mamākṣayāḥ | [MPur, 146 73.2]
tapasyeva ratir me'stu śarīrāyāratu vartanam | [MPur, 146 73.3]
evamastviti taṃ devo jagāma svakamālayam | [MPur, 146 74.1]
vajrāṅgo'pi samāpte tu tapasi sthirasaṃyamaḥ | [MPur, 146 74.2]
āhāramicchanbhāryāṃ svāṃ na dadarśāśrame svake | [MPur, 146 75.1]
kṣudhāviṣṭaḥ sa śailasya gahanaṃ praviveśa ha | [MPur, 146 75.2]
ādātuṃ phalamūlāni sa ca tasminvyalokayat | [MPur, 146 76.1]
rudatīṃ tāṃ priyāṃ dīnāṃ tanupracchāditānanām | [MPur, 146 76.2]
tāṃ vilokya sa daityendraḥ provāca parisāntvayan | [MPur, 146 76.3]
vajrāṅga uvāca | [MPur, 146 77.1]
kena te'pakṛtaṃ bhīru yamalokaṃ yiyāsunā | [MPur, 146 77.2]
kaṃ vā kāmaṃ prayacchāmi śīghraṃ me brūhi bhāmini | [MPur, 146 77.3]
{MPur, 147}
varāṅgyuvāca | [MPur, 147 1.1]
trāsitāsmyapaviddhāsmi tāḍitā pīḍitāpi ca | [MPur, 147 1.2]
raudreṇa devarājena naṣṭanātheva bhūriśaḥ | [MPur, 147 1.3]
duḥkhapāramapaśyantī prāṇāṃstyaktuṃ vyavasthitā | [MPur, 147 2.1]
putraṃ me tārakaṃ dehi duḥkhaśokamahārṇavāt | [MPur, 147 2.2]
evamuktaḥ sa daityendraḥ kopavyākulalocanaḥ | [MPur, 147 3.1]
śakto'pi devarājasya pratikartuṃ mahāsuraḥ | [MPur, 147 3.2]
tapaḥ kartuṃ punardaityo vyavasveta mahābalaḥ | [MPur, 147 4.1]
jñātvā tu tasya saṃkalpaṃ brahmā krūrataraṃ punaḥ | [MPur, 147 4.2]
ājagāma tadā tatra yatrāsau ditinandanaḥ | [MPur, 147 5.1]
uvāca tasmai bhagavānprabhurmadhurayā girā | [MPur, 147 5.2]
brahmovāca | [MPur, 147 6.1]
kimarthaṃ putraṃ bhūyastvaṃ niyamaṃ krūramicchasi | [MPur, 147 6.2]
āhārābhimukho daitya tanno brūhi mahāvrata | [MPur, 147 6.3]
yāvadabdasahasreṇa nirāhārasya yatphalam | [MPur, 147 7.1]
kṣaṇenaikena tallabhyaṃ tyaktvāhāramupasthitam | [MPur, 147 7.2]
tyāgo hyaprāptakāmānāṃ kāmebhyo na tathā guruḥ | [MPur, 147 8.1]
yathā prāptaṃ parityajya kāmaṃ kamalalocana | [MPur, 147 8.2]
śrutvaitadbrahmaṇo vākyaṃ daityaḥ prāñjalirabravīt | [MPur, 147 9.1]
cintayaṃstapasā yukto hṛdi brahmamukheritam | [MPur, 147 9.2]
vajrāṅga uvāca | [MPur, 147 10.1]
utthitena mayā dṛṣṭā samādhānāttvadājñayā | [MPur, 147 10.2]
mahiṣī bhīṣitā dīnā rudatī śākhinastale | [MPur, 147 10.3]
sā mayoktā tu tanvaṅgī dūyamānena cetasā | [MPur, 147 11.1]
kimevaṃ vartase bhīru vada tvaṃ kiṃ cikīrṣasi | [MPur, 147 11.2]
ityuktā sā mayā deva provāca skhalitākṣaram | [MPur, 147 12.1]
vākyaṃ covāca tanvaṅgī bhītā sā hetusaṃhitam | [MPur, 147 12.2]
varāṅgyuvāca | [MPur, 147 13.1]
trāsitāsmyapaviddhāsmi karṣitā pīḍitāsmi ca | [MPur, 147 13.2]
raudreṇa devarājena naṣṭanātheva bhūriśaḥ | [MPur, 147 13.3]
duḥkhasyāntamapaśyantī prāṇāṃstyaktuṃ vyavasthitā | [MPur, 147 14.1]
putraṃ me tārakaṃ dehi hyasmādduḥkhamahārṇavāt | [MPur, 147 14.2]
evamuktastu saṃkṣubdhastasyāḥ putrārthamudyataḥ | [MPur, 147 15.1]
tapo ghoraṃ kariṣyāmi jayāya tridivaukasām | [MPur, 147 15.2]
etacchrutvā vaco devaḥ padmagarbhodbhavastadā | [MPur, 147 16.1]
uvāca daityarājānaṃ prasannaścaturānanaḥ | [MPur, 147 16.2]
brahmovāca | [MPur, 147 17.1]
alaṃ te tapasā vatsa mā kleśe dustare viśa | [MPur, 147 17.2]
putraste tārako nāma bhaviṣyati mahābalaḥ | [MPur, 147 17.3]
devasīmantinīnāṃ tu dhammillasya vimokṣaṇaḥ | [MPur, 147 18.1]
ityukto daityanāthastu praṇipatya pitāmaham | [MPur, 147 18.2]
āgatyānandayāmāsa mahiṣīṃ harṣitānanaḥ | [MPur, 147 19.1]
tau dampatī kṛtārthau tu jagmatuḥ svāśramaṃ mudā | [MPur, 147 19.2]
vajrāṅgeṇāhitaṃ garbhaṃ varāṅgī varavarṇinī | [MPur, 147 20.1]
pūrṇaṃ varṣasahasraṃ ca dadhārodara eva hi | [MPur, 147 20.2]
tato varṣasahasrānte varāṅgī suṣuve sutam | [MPur, 147 21.1]
jāyamāne tu daityendre tasmiṃllokabhayaṃkare | [MPur, 147 21.2]
cacāla sakalā pṛthvī samudrāśca cakampire | [MPur, 147 22.1]
celurmahīdharāḥ sarve vavurvātāśca bhīṣaṇāḥ | [MPur, 147 22.2]
jepurjapyaṃ munivarā nedurvyālamṛgā api | [MPur, 147 23.1]
candrasūryau jahuḥ kāntiṃ sanīhārā diśo'bhavan | [MPur, 147 23.2]
jāte mahāsure tasminsarve cāpi mahāsurāḥ | [MPur, 147 24.1]
ājagmurhṛṣitāstatra tathā cāsurayoṣitaḥ | [MPur, 147 24.2]
jagurharṣasamāviṣṭā nanṛtuścāsurāṅganāḥ | [MPur, 147 25.1]
tato mahotsavo jāto dānavānāṃ dvijottamāḥ | [MPur, 147 25.2]
viṣaṇṇamanaso devāḥ samahendrāstadābhavan | [MPur, 147 26.1]
varāṅgī svasutaṃ dṛṣṭvā harṣeṇāpūritā tadā | [MPur, 147 26.2]
bahu mene na devendravijayaṃ tu tadeva sā | [MPur, 147 27.1]
jātamātrastu daityendrastārakaścaṇḍavikramaḥ | [MPur, 147 27.2]
abhiṣikto'suraiḥ sarvaiḥ kujambhamahiṣādibhiḥ | [MPur, 147 28.1]
sarvāsuramahārājye pṛthivītulanakṣamaiḥ | [MPur, 147 28.2]
sa tu prāpya mahārājyaṃ tārako munisattamāḥ | [MPur, 147 29.1]
uvāca dānavaśreṣṭhānyuktiyuktamidaṃ vacaḥ | [MPur, 147 29.2]
{MPur, 148}
tāraka uvāca | [MPur, 148 1.1]
śṛṇudhvamasurāḥ sarve vākyaṃ mama mahābalāḥ | [MPur, 148 1.2]
śreyase kriyatāṃ buddhiḥ sarvaiḥ kṛtyasya saṃvidhau | [MPur, 148 1.3]
vaṃśakṣayakarā devāḥ sarveṣāmeva dānavāḥ | [MPur, 148 2.1]
asmākaṃ jātidharmo vai virūḍhaṃ vairamakṣayam | [MPur, 148 2.2]
vayamadya gamiṣyāmaḥ surāṇāṃ nigrahāya tu | [MPur, 148 3.1]
svabāhubalamāśritya sarva eva na saṃśayaḥ | [MPur, 148 3.2]
kiṃtu nātapasā yukto manye'haṃ surasaṃgamam | [MPur, 148 4.1]
ahamādau kariṣyāmi tato ghoraṃ diteḥ sutāḥ | [MPur, 148 4.2]
tataḥ surānvijeṣyāmo bhokṣyāmo'tha jagattrayam | [MPur, 148 5.1]
sthiropāyo hi puruṣaḥ sthiraśrīrapi jāyate | [MPur, 148 5.2]
rakṣituṃ naiva śaknoti capalaścapalāḥ śriyaḥ | [MPur, 148 6.1]
tacchrutvā dānavāḥ sarve vākyaṃ tasyāsurasya tu | [MPur, 148 6.2]
sādhu sādhvityavocaṃste tatra daityāḥ savismayāḥ | [MPur, 148 7.1]
so'gacchatpāriyātrasya gireḥ kandaramuttamam | [MPur, 148 7.2]
sarvartukusumākīrṇaṃ nānauṣadhividīpitam | [MPur, 148 8.1]
nānādhāturasasrāvacitraṃ nānāguhāgṛham | [MPur, 148 8.2]
gahanaiḥ sarvato gūḍhaṃ citrakalpadrumāśrayam | [MPur, 148 9.1]
anekākārabahulaṃ pṛthakpakṣikulākulam | [MPur, 148 9.2]
nānāprasravaṇopetaṃ nānāvidhajalāśayam | [MPur, 148 10.1]
prāpya tatkandaraṃ daityaścacāra vipulaṃ tapaḥ | [MPur, 148 10.2]
nirāhāraḥ pañcatapāḥ pattrabhugvāribhojanaḥ | [MPur, 148 11.1]
śataṃ śataṃ samānāṃ tu tapāṃsyetāni so'karot | [MPur, 148 11.2]
tataḥ svadehādutkṛtya karṣaṃ karṣaṃ dine dine | [MPur, 148 12.1]
māṃsasyāgnau juhāvāsau tato nirmāṃsatāṃ gataḥ | [MPur, 148 12.2]
tasminnirmāṃsatāṃ yāte taporāśitvamāgate | [MPur, 148 13.1]
jajvaluḥ sarvabhūtāni tejasā tasya sarvataḥ | [MPur, 148 13.2]
udvignāśca surāḥ sarve tapasā tasya bhīṣitāḥ | [MPur, 148 14.1]
etasminnantare brahmā paramaṃ toṣamāgataḥ | [MPur, 148 14.2]
tārakasya varaṃ dātuṃ jagāma tridaśālayāt | [MPur, 148 15.1]
prāpya taṃ śailarājānaṃ sa gireḥ kandarasthitam | [MPur, 148 15.2]
uvāca tārakaṃ devo girā madhurayā yutaḥ | [MPur, 148 15.3]
brahmovāca | [MPur, 148 16.1]
putrālaṃ tapasā te'stu nāstyasādhyaṃ tavādhunā | [MPur, 148 16.2]
varaṃ vṛṇīṣva ruciraṃ yatte manasi vartate | [MPur, 148 16.3]
ityuktastārako daityaḥ praṇamyātmabhuvaṃ vibhum | [MPur, 148 17.1]
uvāca prāñjalirbhūtvā praṇataḥ pṛthuvikramaḥ | [MPur, 148 17.2]
tāraka uvāca | [MPur, 148 18.1]
devabhūtamanovāsa vetsi jantuviceṣṭitam | [MPur, 148 18.2]
kṛtapratikṛtākāṅkṣī jigīṣuḥ prāyaśo janaḥ | [MPur, 148 18.3]
vayaṃ ca jātidharmeṇa kṛtavairāḥ sahāmaraiḥ | [MPur, 148 19.1]
taiśca niḥśeṣitā daityāḥ krūraiḥ saṃtyajya dharmitām | [MPur, 148 19.2]
teṣāmahaṃ samuddhartā bhaveyamiti me matiḥ | [MPur, 148 19.3]
avadhyaḥ sarvabhūtānāmastrāṇāṃ ca mahaujasām | [MPur, 148 20.1]
syāmahaṃ paramo hyeṣa varo mama hṛdi sthitaḥ | [MPur, 148 20.2]
etanme dehi deveśa nānyo me rocate varaḥ | [MPur, 148 21.1]
tamuvāca tato daityaṃ viriñciḥ suranāyakaḥ | [MPur, 148 21.2]
na yujyante vinā mṛtyuṃ dehino daityasattama | [MPur, 148 22.1]
yatastato'pi varaya mṛtyuṃ yasmānna śaṅkase | [MPur, 148 22.2]
tataḥ saṃcintya daityendraḥ śiśorvai saptavāsarāt | [MPur, 148 23.1]
vavre mahāsuro mṛtyumavalepena mohitaḥ | [MPur, 148 23.2]
brahmā cāsmai varaṃ dattvā yatkiṃcinmanasepsitam | [MPur, 148 24.1]
jagāma tridivaṃ devo daityo'pi svakamālayam | [MPur, 148 24.2]
uttīrṇaṃ tapasastaṃ tu daityaṃ daityeśvarāstathā | [MPur, 148 25.1]
parivavruḥ sahasrākṣaṃ divi devagaṇā yathā | [MPur, 148 25.2]
tasminmahati rājyasthe tārake daityanandane | [MPur, 148 26.1]
ṛtavo mūrtimantaśca svakālaguṇabṛṃhitāḥ | [MPur, 148 26.2]
abhavankiṃkarāstasya lokapālāśca sarvaśaḥ | [MPur, 148 27.1]
kāntirdyutirdhṛtirmedhā śrīravekṣya ca dānavam | [MPur, 148 27.2]
parivavrurguṇākīrṇā niśchidrāḥ sarva eva hi | [MPur, 148 28.1]
kālāguruviliptāṅgaṃ mahāmukuṭabhūṣaṇam | [MPur, 148 28.2]
rucirāṅgadanaddhāṅgaṃ mahāsiṃhāsane sthitam | [MPur, 148 29.1]
vījayantyapsaraḥśreṣṭhā bhṛśaṃ muñcanti naiva tāḥ | [MPur, 148 29.2]
candrārkau dīpamārgeṣu vyajaneṣu ca mārutaḥ | [MPur, 148 30.1]
kṛtānto 'gresarastasya babhūvurmunisattamāḥ | [MPur, 148 30.2]
evaṃ prayāti kāle tu vitate tārakāsuraḥ | [MPur, 148 31.1]
babhāṣe sacivāndaityaḥ prabhūtavaradarpitaḥ | [MPur, 148 31.2]
tāraka uvāca | [MPur, 148 32.1]
rājyena kāraṇaṃ kiṃ me tv anākramya triviṣṭapam | [MPur, 148 32.2]
aniryāpya surairvairaṃ kā śāntirhṛdaye mama | [MPur, 148 32.3]
bhuñjate'dyāpi yajñāṃśānamarā nāka eva hi | [MPur, 148 33.1]
viṣṇuḥ śriyaṃ na jahati tiṣṭhate ca gatabhramaḥ | [MPur, 148 33.2]
svasthābhiḥ svarganārībhiḥ pīḍyante'maravallabhāḥ | [MPur, 148 34.1]
sotpalā madirāmodā divi krīḍāyaneṣu ca | [MPur, 148 34.2]
labdhvā janma na yaḥ kaścidghaṭayetpauruṣaṃ naraḥ | [MPur, 148 35.1]
janma tasya vṛthā bhūtam ajanmā tu viśiṣyate | [MPur, 148 35.2]
mātāpitṛbhyāṃ na karoti kāmānbandhūnaśokānna karoti yo vā | [MPur, 148 36.1]
kīrtiṃ hi vā nārjayate himābhāṃ pumānsa jāto'pi mṛto mataṃ me | [MPur, 148 36.2]
tasmājjayāyāmarapuṃgavānāṃ trailokyalakṣmīharaṇāya śīghram | [MPur, 148 37.1]
saṃyojyatāṃ me rathamaṣṭacakraṃ balaṃ ca me durjayadaityacakram | [MPur, 148 37.2]
dhvajaṃ ca me kāñcanapaṭṭanaddhaṃ chattraṃ ca me mauktikajālabaddham | [MPur, 148 37.3]
tārakasya vacaḥ śrutvā grasano nāma dānavaḥ | [MPur, 148 38.1]
senānīr daityarājasya tathā cakre balānvitaḥ | [MPur, 148 38.2]
āhatya bherīṃ gambhīrāṃ daityānāhūya satvaraḥ | [MPur, 148 39.1]
turagāṇāṃ sahasreṇa cakrāṣṭakavibhūṣitam | [MPur, 148 39.2]
śuklāmbarapariṣkāraṃ caturyojanavistṛtam | [MPur, 148 40.1]
nānākrīḍāgṛhayutaṃ gītavādyamanoharam | [MPur, 148 40.2]
vimānamiva devasya surabhartuḥ śatakratoḥ | [MPur, 148 41.1]
daśakoṭīśvarā daityā daityānāṃ caṇḍavikramāḥ | [MPur, 148 41.2]
teṣāmagresaro jambhaḥ kujambho'nantarastataḥ | [MPur, 148 42.1]
mahiṣaḥ kuñjaro meghaḥ kālanemirnimistathā | [MPur, 148 42.2]
mathano jambhakaḥ śumbho daityendrā daśa nāyakāḥ | [MPur, 148 43.1]
anye'pi śataśastasya pṛthivīdalanakṣamāḥ | [MPur, 148 43.2]
daityendrā girivarṣmāṇaḥ santi caṇḍaparākramāḥ | [MPur, 148 44.1]
nānāyudhapraharaṇā nānāśastrāstrapāragāḥ | [MPur, 148 44.2]
tārakasyābhavatketū raudraḥ kanakabhūṣaṇaḥ | [MPur, 148 45.1]
ketunā makareṇāpi senānīr grasano'rihā | [MPur, 148 45.2]
paiśācaṃ yasya vadanaṃ jambhasyāsīdayomayam | [MPur, 148 46.1]
kharavidhūtalāṅgūlaṃ kujambhasyābhavaddhvaje | [MPur, 148 46.2]
mahiṣasya tu gomāyuḥ ketorhaimastadābhavat | [MPur, 148 47.1]
dhvāṅkṣo dhvaje tu śumbhasya kṛṣṇāyomayamucchritam | [MPur, 148 47.2]
anekākāravinyāsāścānyeṣāṃ tu dhvajāstathā | [MPur, 148 48.1]
śatena śīghravegāṇāṃ vyāghrāṇāṃ hemamālinām | [MPur, 148 48.2]
grasanasya ratho yuktāṃ kiṅkiṇījālamālinām | [MPur, 148 49.1]
śatenāpi ca siṃhānāṃ ratho jambhasya durjayaḥ | [MPur, 148 49.2]
kujambhasya ratho yuktaḥ piśācavadanaiḥ kharaiḥ | [MPur, 148 50.1]
rathastu mahiṣasyoṣṭrairgajasya tu turaṃgamaiḥ | [MPur, 148 50.2]
meṣasya dvīpibhirbhīmaiḥ kuñjaraiḥ kālaneminaḥ | [MPur, 148 51.1]
parvatābhaiḥ samārūḍho nimirmattairmahāgajaiḥ | [MPur, 148 51.2]
caturdantairgandhavadbhiḥ śikṣitairmeghabhairavaiḥ | [MPur, 148 52.1]
śatahastāyataiḥ kṛṣṇaisturaṃgairhemabhūṣaṇaiḥ | [MPur, 148 52.2]
sitacāmarajālena śobhite dakṣiṇāṃ diśam | [MPur, 148 53.1]
sitacandanacārvaṅgo nānāpuṣpasrajojjvalaḥ | [MPur, 148 53.2]
mathano nāma daityendraḥ pāśahasto vyarājata | [MPur, 148 54.1]
jambhakaḥ kiṅkiṇījālamālamuṣṭraṃ samāsthitaḥ | [MPur, 148 54.2]
kālaśuklamahāmeṣamārūḍhaḥ śumbhadānavaḥ | [MPur, 148 55.1]
anye'pi dānavā vīrā nānāvāhanagāminaḥ | [MPur, 148 55.2]
pracaṇḍacitrakarmāṇaḥ kuṇḍaloṣṇīṣabhūṣaṇāḥ | [MPur, 148 56.1]
nānāvidhottarāsaṅgā nānāmālyavibhūṣaṇāḥ | [MPur, 148 56.2]
nānāsugandhigandhāḍhyā nānābandijanastutāḥ | [MPur, 148 57.1]
nānāvādyaparispandāś cāgresaramahārathāḥ | [MPur, 148 57.2]
nānāśauryakathāsaktāstasminsainye mahāsurāḥ | [MPur, 148 58.1]
tadbalaṃ daityasiṃhasya bhīmarūpaṃ vyajāyata | [MPur, 148 58.2]
pramattacaṇḍamātaṃgaturaṃgarathasaṃkulam | [MPur, 148 59.1]
pratasthe'marayuddhāya bahupattipatāki tat | [MPur, 148 59.2]
etasminnantare vāyurdevadūto'mbarālaye | [MPur, 148 60.1]
dṛṣṭvā sa dānavabalaṃ jagāmendrasya śaṃsitum | [MPur, 148 60.2]
sa gatvā tu sabhāṃ divyāṃ mahendrasya mahātmanaḥ | [MPur, 148 61.1]
śaśaṃsa madhye devānāṃ tatkāryaṃ samupasthitam | [MPur, 148 61.2]
tacchrutvā devarājastu nimīlitavilocanaḥ | [MPur, 148 62.1]
bṛhaspatimuvācedaṃ vākyaṃ kāle mahābhujaḥ | [MPur, 148 62.2]
indra uvāca | [MPur, 148 63.1]
samprāpto'ti vimardo 'yaṃ devānāṃ dānavaiḥ saha | [MPur, 148 63.2]
kāryaṃ kimatra tadbrūhi nītyupāyasamanvitam | [MPur, 148 63.3]
etacchrutvā tu vacanaṃ mahendrasya girāṃpatiḥ | [MPur, 148 64.1]
ityuvāca mahābhāgo bṛhaspatirudāradhīḥ | [MPur, 148 64.2]
sāmapūrvā smṛtā nītiścaturaṅgā patākinī | [MPur, 148 65.1]
jigīṣatāṃ suraśreṣṭha sthitireṣā sanātanī | [MPur, 148 65.2]
sāma bhedastathā dānaṃ daṇḍaścāṅgacatuṣṭayam | [MPur, 148 66.1]
nītau kramād deśakālaripuyogyakramād idam | [MPur, 148 66.2]
na śāntigocare lubdhaḥ krūro labdhasamāśrayaḥ | [MPur, 148 67.1]
saṃtāpitaḥ khalo yāti sādhyatāṃ bhraṣṭasaṃśayaḥ | [MPur, 148 67.2]
sāma daityeṣu naivāsti yataste labdhasaṃśrayāḥ | [MPur, 148 68.1]
jātidharmeṇa vā bhedyā dānaṃ prāptaśriye ca kim | [MPur, 148 68.2]
eko'bhyupāyo daṇḍo'tra bhavatāṃ yadi rocate | [MPur, 148 69.1]
durjaneṣu kṛtaṃ sāma mahadyāti ca vandhyatām | [MPur, 148 69.2]
bhavāditi vyavasyanti krūrāḥ sāma mahātmanām | [MPur, 148 70.1]
ṛjutāmāryabuddhitvaṃ dayānītivyatikramam | [MPur, 148 70.2]
manyante durjanā nityaṃ sāma cāpi bhayodayāt | [MPur, 148 71.1]
tasmād durjanam ākrāntuṃ śreyānpauruṣasaṃśrayaḥ | [MPur, 148 71.2]
ākrānte tu kriyā yuktā satāmetanmahāvratam | [MPur, 148 72.1]
durjanaḥ sujanatvāya kalpate na kadācana | [MPur, 148 72.2]
sujano'pi svabhāvasya tyāgaṃ vāñchetkadācana | [MPur, 148 73.1]
evaṃ me budhyate buddhiryūyamatra vyavasyata | [MPur, 148 73.2]
evamuktaḥ sahasrākṣa evamevetyuvāca tam | [MPur, 148 74.1]
kartavyatāṃ sa saṃcintya provācāmarasaṃsadi | [MPur, 148 74.2]
indra uvāca | [MPur, 148 75.1]
sāvadhānena me vācaṃ śṛṇudhvaṃ nākavāsinaḥ | [MPur, 148 75.2]
bhavanto yajñabhoktāras tuṣṭātmāno'tisāttvikāḥ | [MPur, 148 75.3]
sve mahimni sthitā nityaṃ jagataḥ paripālakāḥ | [MPur, 148 76.1]
bhavataścānimittena bādhane dānaveśvarāḥ | [MPur, 148 76.2]
teṣāṃ sāmādi naivāsti daṇḍa eva vidhīyatām | [MPur, 148 77.1]
kriyatāṃ samarodyogaḥ sainyaṃ saṃyojyatāṃ mama | [MPur, 148 77.2]
ādriyantāṃ ca śastrāṇi pūjyantāmastradevatāḥ | [MPur, 148 78.1]
vāhanāni ca yānāni yojayantu mamāmarāḥ | [MPur, 148 78.2]
yamaṃ senāpatiṃ kṛtvā śīghramevaṃ divaukasaḥ | [MPur, 148 79.1]
ityuktāḥ samanahyanta devānāṃ ye pradhānataḥ | [MPur, 148 79.2]
vājināmayutenājau hemaghaṇṭāpariṣkṛtam | [MPur, 148 80.1]
nānāścaryaguṇopetaṃ samprāptaṃ sarvadaivataiḥ | [MPur, 148 80.2]
rathaṃ mātalinā kﾱptaṃ devarājasya durjayam | [MPur, 148 81.1]
yamo mahiṣamāsthāya senāgre samavartata | [MPur, 148 81.2]
caṇḍakiṃkaravṛndena sarvataḥ parivāritaḥ | [MPur, 148 82.1]
kalpakāloddhatajvālāpūritāmbaralocanaḥ | [MPur, 148 82.2]
hutāśanaśchāgarūḍhaḥ śaktihasto vyavasthitaḥ | [MPur, 148 83.1]
pavano'ṅkuśapāṇistu vistāritamahājavaḥ | [MPur, 148 83.2]
bhujagendrasamārūḍho jaleśo bhagavānsvayam | [MPur, 148 84.1]
narayuktarathe devo rākṣaseśo viyaccaraḥ | [MPur, 148 84.2]
tīkṣṇakhaḍgayuto bhīmaḥ samare samavasthitaḥ | [MPur, 148 85.1]
mahāsiṃharavo devo dhanādhyakṣo gadāyudhaḥ | [MPur, 148 85.2]
candrādityāvaśvinau ca caturaṅgabalānvitau | [MPur, 148 86.1]
rājabhiḥ sahitāstasthurgandharvā hemabhūṣaṇāḥ | [MPur, 148 86.2]
hemapītottarāsaṅgāś citravarmarathāyudhāḥ | [MPur, 148 87.1]
nākapṛṣṭhaśikhaṇḍāstu vaiḍūryamakaradhvajāḥ | [MPur, 148 87.2]
japāraktottarāsaṅgā rākṣasā raktamūrdhajāḥ | [MPur, 148 88.1]
gṛdhradhvajā mahāvīryā nirmalāyovibhūṣaṇāḥ | [MPur, 148 88.2]
musalāsigadāhastā rathe coṣṇīṣadaṃśitāḥ | [MPur, 148 89.1]
mahāmegharavā nāgā bhīmolkāśanihetayaḥ | [MPur, 148 89.2]
yakṣāḥ kṛṣṇāmbarabhṛto bhīmabāṇadhanurdharāḥ | [MPur, 148 90.1]
tāmrolūkadhvajā raudrā hemaratnavibhūṣaṇāḥ | [MPur, 148 90.2]
dvīpicarmottarāsaṅgaṃ niśācarabalaṃ babhau | [MPur, 148 91.1]
gārdhrapattradhvajaprāyam asthibhūṣaṇabhūṣitam | [MPur, 148 91.2]
musalāyudhaduṣprekṣyaṃ nānāprāṇimahāravam | [MPur, 148 92.1]
kiṃnarāḥ śvetavasanāḥ sitapattripatākinaḥ | [MPur, 148 92.2]
mattebhavāhanaprāyās tīkṣṇatomarahetayaḥ | [MPur, 148 93.1]
muktājālapariṣkāro haṃso rajatanirmitaḥ | [MPur, 148 93.2]
keturjalādhināthasya bhīmadhūmadhvajānalaḥ | [MPur, 148 94.1]
padmarāgamahāratnaviṭapaṃ dhanadasya tu | [MPur, 148 94.2]
dhvajaṃ samucchritaṃ bhāti gantukāmamivāmbaram | [MPur, 148 95.1]
vṛkeṇa kāṣṭhalohena yamasyāsīnmahādhvajaḥ | [MPur, 148 95.2]
rākṣaseśasya ketorvai pretasya mukhamābabhau | [MPur, 148 96.1]
hemasiṃhadhvajau devau candrārkāvamitadyutī | [MPur, 148 96.2]
kumbhena ratnacitreṇa ketur aśvinayor abhūt | [MPur, 148 97.1]
hemamātaṃgaracitaṃ citraratnapariṣkṛtam | [MPur, 148 97.2]
dhvajaṃ śatakratorāsītsitacāmaramaṇḍitam | [MPur, 148 98.1]
sanāgayakṣagandharvamahoraganiśācarā | [MPur, 148 98.2]
senā sā devarājasya durjayā bhuvanatraye | [MPur, 148 99.1]
koṭayastās trayastriṃśaddevadevanikāyinām | [MPur, 148 99.2]
himācalābhe sitakarṇacāmare suvarṇapadmāmalasundarasraji | [MPur, 148 100.1]
kṛtābhirāgojjvalakuṅkumāṅkure kapolalīlālikadambasaṃkule | [MPur, 148 100.2]
sthitastadairāvatanāmakuñjare mahābalaścitravibhūṣaṇāmbaraḥ | [MPur, 148 101.1]
viśālavastrāṃśuvitānabhūṣitaḥ prakīrṇakeyūrabhujāgramaṇḍalaḥ | [MPur, 148 101.2]
sahasradṛgbandisahasrasaṃstutastriviṣṭape'śobhata pākaśāsanaḥ | [MPur, 148 101.3]
turaṃgamātaṃgabalaughasaṃkulā sitātapatradhvajarājiśālinī | [MPur, 148 102.1]
camūśca sā durjayapattrisaṃtatā vibhāti nānāyudhayodhadustarā | [MPur, 148 102.2]
{MPur, 149}
sūta uvāca | [MPur, 149 1.1]
surāsurāṇāṃ sammardas tasminnatyantadāruṇe | [MPur, 149 1.2]
tumulo'timahānāsīt senayorubhayorapi | [MPur, 149 1.3]
garjatāṃ devadaityānāṃ śaṅkhabherīraveṇa ca | [MPur, 149 2.1]
tūryāṇāṃ caiva nirghoṣairmātaṃgānāṃ ca bṛṃhitaiḥ | [MPur, 149 2.2]
hveṣatāṃ hayavṛndānāṃ rathanemisvanena ca | [MPur, 149 3.1]
jyāghoṣeṇa ca śūrāṇāṃ tumulo'timahānabhūt | [MPur, 149 3.2]
samāsādyobhaye sene parasparajayaiṣiṇām | [MPur, 149 4.1]
roṣeṇātiparītānāṃ tyaktajīvitacetasām | [MPur, 149 4.2]
samāsādya tu te'nyonyaṃ prakrameṇa vilomataḥ | [MPur, 149 5.1]
rathenāsaktapādāto rathena ca turaṃgamaḥ | [MPur, 149 5.2]
hastī padātisaṃyukto rathinā ca kvacidrathī | [MPur, 149 6.1]
mātaṃgenāparo hastī turaṃgairbahubhirgajaḥ | [MPur, 149 6.2]
padātireko bahubhir gajairmattaiśca yujyate | [MPur, 149 7.1]
tataḥ prāsāśanigadābhindipālaparaśvadhaiḥ | [MPur, 149 7.2]
śaktibhiḥ paṭṭiśaiḥ śūlairmudgaraiḥ kuṇapairgaḍaiḥ | [MPur, 149 8.1]
cakraiśca śaṅkubhiścaiva tomarairaṅkuśaiḥ sitaiḥ | [MPur, 149 8.2]
bhallaiśca śatapattraiśca śukatuṇḍaiśca nirmalaiḥ | [MPur, 149 9.2]
vṛṣṭiratyadbhutākārā gagane samadṛśyata | [MPur, 149 10.1]
saṃpracchādya diśaḥ sarvāstamomayamivākarot | [MPur, 149 10.2]
na prājñāyata te'nyonyaṃ tasmiṃstamasi saṃkule | [MPur, 149 11.1]
alakṣyaṃ visṛjantaste hetisaṃghātamuddhatam | [MPur, 149 11.2]
patitaṃ senayormadhye nirīkṣante parasparam | [MPur, 149 12.1]
tato dhvajairbhujaiśchattraiḥ śirobhiśca sakuṇḍalaiḥ | [MPur, 149 12.2]
gajaisturaṃgaiḥ pādātaiḥ patadbhiḥ patitairapi | [MPur, 149 13.1]
ākāśasaraso bhraṣṭaiḥ paṅkajairiva bhūḥ stṛtā | [MPur, 149 13.2]
bhagnadantā bhinnakumbhāśchinnadīrghamahākarāḥ | [MPur, 149 14.1]
gajāḥ śalanibhāḥ peturdharaṇyāṃ rudhirasravāḥ | [MPur, 149 14.2]
bhagneṣādaṇḍacakrākṣā rathāśca śakalīkṛtāḥ | [MPur, 149 15.1]
petuḥ śakalatāṃ yātāsturaṃgāśca sahasraśaḥ | [MPur, 149 15.2]
tato 'sṛghradadustārā pṛthivī samajāyata | [MPur, 149 16.1]
nadyaśca rudhirāvartā harṣadāḥ piśitāśinām | [MPur, 149 16.2]
vetālākrīḍamabhavattatsaṃkularaṇājiram | [MPur, 149 16.3]
{MPur, 150}
sūta uvāca | [MPur, 150 1.1]
atha grasanamālokya yamaḥ krodhavimūrchitaḥ | [MPur, 150 1.2]
vavarṣa śaravarṣeṇa viśeṣeṇāgnivarcasā | [MPur, 150 1.3]
sa viddho bahubhirbāṇairgrasano'tiparākramaḥ | [MPur, 150 2.1]
kṛtapratikṛtākāṅkṣī dhanurānamya bhairavam | [MPur, 150 2.2]
śataiḥ pañcabhir atyugraiḥ śarāṇāṃ yamamardayat | [MPur, 150 3.1]
sa vicintya yamo bāṇāngrasanasyātipauruṣam | [MPur, 150 3.2]
bāṇavṛṣṭibhirugrābhiryamo grasanamardayat | [MPur, 150 4.1]
kṛtāntaśaravṛṣṭiṃ tāṃ viyati pratisarpiṇīm | [MPur, 150 4.2]
cicheda śaravarṣeṇa grasano dānaveśvaraḥ | [MPur, 150 5.1]
viphalāṃ tāṃ samālokya yamastāṃ śarasaṃtatim | [MPur, 150 5.2]
sa vicintya śaravrātaṃ grasanasya rathaṃ prati | [MPur, 150 6.1]
cikṣepa mudgaraṃ ghoraṃ tarasā tasya cāntakaḥ | [MPur, 150 6.2]
sa taṃ mudgaram āyāntam utplutya gaganasthitam | [MPur, 150 7.1]
jagrāha vāmahastena yāmyaṃ dānavanandanaḥ | [MPur, 150 7.2]
tameva mudgaraṃ gṛhya yamasya mahiṣaṃ ruṣā | [MPur, 150 8.1]
pātayāmāsa vegena sa papāta mahītale | [MPur, 150 8.2]
utplutyātha yamastasmānmahiṣānniṣpatiṣyataḥ | [MPur, 150 9.1]
prāsena tāḍayāmāsa grasanaṃ vadane dṛḍham | [MPur, 150 9.2]
sa tu prāsaprahāreṇa mūrchito nyapatadbhuvi | [MPur, 150 10.1]
grasanaṃ patitaṃ dṛṣṭvā jambho bhīmaparākramaḥ | [MPur, 150 10.2]
yamasya bhindipālena prahāramakaroddhṛdi | [MPur, 150 11.1]
yamastena prahāreṇa susrāva rudhiraṃ mukhāt | [MPur, 150 11.2]
kṛtāntaṃ marditaṃ dṛṣṭvā gadāpāṇirdhanādhipaḥ | [MPur, 150 12.1]
vṛto yakṣāyutaśatairjambhaṃ pratyudyayau ruṣā | [MPur, 150 12.2]
jambho ruṣā tam āyāntaṃ dānavānīkasaṃvṛtaḥ | [MPur, 150 13.1]
uvāca prājño vākyaṃ tu yathā snigdhena bhāṣitam | [MPur, 150 13.2]
grasano labdhasaṃjño'tha yamasya prāhiṇodgadām | [MPur, 150 14.1]
maṇihemapariṣkārāṃ gurvīm arivimardinīm | [MPur, 150 14.2]
tāmapratarkyāṃ samprekṣya gadāṃ mahiṣavāhanaḥ | [MPur, 150 15.1]
gadāyāḥ pratighātārthaṃ jagaddalanabhaivam | [MPur, 150 15.2]
daṇḍaṃ mumoca kopena jvālāmālāsamākulam | [MPur, 150 16.1]
sa gadāṃ viyati prāpya rarāsāmbudharo yathā | [MPur, 150 16.2]
saṃghaṭṭamabhavattābhyāṃ śailābhyāmiva duḥsaham | [MPur, 150 17.1]
tābhyāṃ niṣpeṣanirhrādajaḍīkṛtadigantaram | [MPur, 150 17.2]
jagad vyākulatāṃ yātaṃ pralayāgamaśaṅkayā | [MPur, 150 18.1]
kṣaṇātpraśāntanirhrādaṃ jvaladulkāsamācitam | [MPur, 150 18.2]
niṣpeṣaṇe tayorbhīmamabhūdgaganagocaram | [MPur, 150 19.1]
nihatyātha gadāṃ daṇḍastato grasanamūrdhani | [MPur, 150 19.2]
hṛtvā śriyamivānartho durvṛttasyāpataddṛḍhaḥ | [MPur, 150 20.1]
sa tu tena prahāreṇa dṛṣṭvā satimirā diśaḥ | [MPur, 150 20.2]
papāta bhūmau niḥsaṃjño bhūmireṇuvibhūṣitaḥ | [MPur, 150 21.1]
tato hāhāravo ghoraḥ senayorubhayorabhūt | [MPur, 150 21.2]
tato muhūrtamātreṇa grasanaḥ prāpya cetanām | [MPur, 150 22.1]
apaśyatsvāṃ tanuṃ dhvastāṃ vilolābharaṇāmbarām | [MPur, 150 22.2]
sa cāpi cintayāmāsa kṛte pratikṛtikriyām | [MPur, 150 23.1]
madvidhe vastuni puṃsi prabhoḥ paribhavodayāt | [MPur, 150 23.2]
mayyāśritāni sainyāni jite mayi vināśitā | [MPur, 150 24.1]
asaṃbhāvita evāstu janaḥ svacchandaceṣṭitaḥ | [MPur, 150 24.2]
na tu vyarthaśatodghuṣṭasaṃbhāvitadhano naraḥ | [MPur, 150 25.1]
evaṃ saṃcintya vegena samuttasthau mahābalaḥ | [MPur, 150 25.2]
mudgaraṃ kāladaṇḍābhaṃ gṛhītvā girisaṃnibhaḥ | [MPur, 150 26.1]
grasano ghorasaṃkalpaḥ saṃdaṣṭauṣṭhapuṭacchadaḥ | [MPur, 150 26.2]
rathena tvarito gacchannāsasādāntakaṃ raṇe | [MPur, 150 27.1]
samāsādya yamaṃ yuddhe grasano bhrāmya mudgaram | [MPur, 150 27.2]
vegena mahatā raudraṃ cikṣepa yamamūrdhani | [MPur, 150 28.1]
vilokya mudgaraṃ dīptaṃ yamaḥ saṃbhrāntalocanaḥ | [MPur, 150 28.2]
vañcayāmāsa durdharṣaṃ mudgaraṃ sa mahābalaḥ | [MPur, 150 29.1]
tasminnapasṛte dūraṃ caṇḍānāṃ bhīmakarmaṇām | [MPur, 150 29.2]
yāmyānāṃ kiṃkarāṇāṃ tu sahasraṃ niṣpipeṣa ha | [MPur, 150 30.1]
tatastāṃ nihatāṃ dṛṣṭvā ghorāṃ kiṃkaravāhinīm | [MPur, 150 30.2]
agamatparamaṃ kṣobhaṃ nānāpraharaṇodyataḥ | [MPur, 150 31.1]
grasanastu samālokya tāṃ kiṃkaramayīṃ camūm | [MPur, 150 31.2]
mene yamasahasrāṇi sṛṣṭāni yamamāyayā | [MPur, 150 32.1]
nigrāhya grasanaḥ senāṃ visṛjannastravṛṣṭayaḥ | [MPur, 150 32.2]
kalpāntaghorasaṃkāśo babhūva krodhamūrchitaḥ | [MPur, 150 33.1]
kāṃścidbibheda śūlena kāṃścidbāṇairajihmagaiḥ | [MPur, 150 33.2]
kāṃścit pipeṣa gadayā kāṃśca mudgaravṛṣṭibhiḥ | [MPur, 150 34.1]
kecitprāsaprahāraiśca dāruṇaistāḍitāstadā | [MPur, 150 34.2]
apare bahuśastasya lalamburbāhumaṇḍale | [MPur, 150 35.1]
śilābhirapare jaghnurdrumairanyairmahocchrayaiḥ | [MPur, 150 35.2]
tasyāpare tu gātreṣu daśanairapyadaṃśayan | [MPur, 150 36.1]
apare muṣṭibhiḥ pṛṣṭhaṃ kiṃkarāḥ praharanti ca | [MPur, 150 36.2]
abhidrutastathā ghorairgrasanaḥ krodhamūrchitaḥ | [MPur, 150 37.1]
utsṛjya gātraṃ bhūpṛṣṭhe niṣpipeṣa sahasraśaḥ | [MPur, 150 37.2]
kāṃścidutthāya muṣṭibhirjaghne kiṃkarasaṃśrayān | [MPur, 150 38.1]
sa tu kiṃkarayuddhena grasanaḥ śramamāptavān | [MPur, 150 38.2]
tamālokya yamaḥ śrāntaṃ nihatāṃ ca svavāhinīm | [MPur, 150 39.1]
ājagāma samudyamya daṇḍaṃ mahiṣavāhanaḥ | [MPur, 150 39.2]
grasanastu samāyāntam ājaghne gadayorasi | [MPur, 150 40.1]
acintayitvā tatkarma grasanasyāntako'rihā | [MPur, 150 40.2]
jaghne rathasya mūrdhanyānvyāghrāndaṇḍena kopanaḥ | [MPur, 150 41.1]
sa ratho daṇḍamathitairvyāghrairardhair vikṛṣyate | [MPur, 150 41.2]
saṃśayaḥ puruṣasyeva cittaṃ daityasya tadratham | [MPur, 150 42.1]
samutsṛjya rathaṃ daityaḥ padātirdharaṇīṃ gataḥ | [MPur, 150 42.2]
yamaṃ bhujābhyāmādāya yodhayāmāsa dānavaḥ | [MPur, 150 43.1]
yamo'pi śastrāṇyutsṛjya bāhuyuddheṣvavartata | [MPur, 150 43.2]
grasanaḥ kaṭivastraistu yamaṃ guhya baloddhataḥ | [MPur, 150 44.1]
bhrāmayāmāsa vegena pracittamiva sambhramaḥ | [MPur, 150 44.2]
yamo'pi kaṇṭhe'vaṣṭabhya daityaṃ bāhuyugena tu | [MPur, 150 45.1]
vegena bhrāmayāmāsa samutkṛṣya mahītalāt | [MPur, 150 45.2]
tato muṣṭibhiranyonyaṃ nirdayau tau nijaghnatuḥ | [MPur, 150 46.1]
daityendrasyātikāyatvāttataḥ śrāntabhujo yamaḥ | [MPur, 150 46.2]
skandhe nidhāya daityasya mukhaṃ viśrāntimaicchata | [MPur, 150 47.1]
tamālakṣya tato daityaḥ śrāntamantakamojasā | [MPur, 150 47.2]
niṣpipeṣa mahīpṛṣṭhe bahuśaḥ pārṣṇipāṇibhiḥ | [MPur, 150 48.1]
yāvadyamasya vadanātsusrāva rudhiraṃ bahu | [MPur, 150 48.2]
nirjīvitaṃ yamaṃ dṛṣṭvā tataḥ saṃtyajya dānavaḥ | [MPur, 150 49.1]
jayaṃ prāpyoddhataṃ daityo nādaṃ muktvā mahāsvanaḥ | [MPur, 150 49.2]
svayaṃ sainyaṃ samāsādya tasthau giririvācalaḥ | [MPur, 150 50.1]
dhanādhipasya jambhena sāyakairmarmabhedibhiḥ | [MPur, 150 50.2]
diśo'varuddhāḥ kruddhena sainyaṃ cāsya nikṛntitam | [MPur, 150 51.1]
tataḥ krodhaparītastu dhaneśo jambhadānavam | [MPur, 150 51.2]
hṛdi vivyādha bāṇānāṃ sahasreṇāgnivarcasām | [MPur, 150 52.1]
sārathiṃ ca śatenājau dhvajaṃ daśabhireva ca | [MPur, 150 52.2]
hastau ca pañcasaptatyā mārgaṇairdaśabhirdhanuḥ | [MPur, 150 53.1]
mārgaṇair barhipattrāṅgaistailadhautairajihmagaiḥ | [MPur, 150 53.2]
siṃhamekena taṃ tīkṣṇairvivyādha daśabhiḥ śaraiḥ | [MPur, 150 54.1]
jambhastu karma taddṛṣṭvā dhaneśasyātiduṣkaram | [MPur, 150 54.2]
hṛdi dhairyaṃ samālambya kiṃcitsaṃtrastamānasaḥ | [MPur, 150 55.1]
jagrāha niśitānbāṇāñchatrumarmavibhedinaḥ | [MPur, 150 55.2]
ākarṇākṛṣṭacāpastu jambhaḥ krodhapariplutaḥ | [MPur, 150 56.1]
vivyādha dhanadaṃ tīkṣṇaiḥ śarairvakṣasi dānavaḥ | [MPur, 150 56.2]
sārathiṃ cāsya bāṇena dṛḍhenābhyahanaddhṛdi | [MPur, 150 57.1]
cicheda jyāmathaikena tailadhautena dānavaḥ | [MPur, 150 57.2]
tatastu niśitairbāṇairdāruṇair marmabhedibhiḥ | [MPur, 150 58.1]
vivyādhorasi vitteśaṃ daśabhiḥ krūrakarmakṛt | [MPur, 150 58.2]
mohaṃ paramato gacchandṛḍhaviddho hi vittapaḥ | [MPur, 150 59.1]
sa kṣaṇāddhairyamālambya dhanurākṛṣya bhairavam | [MPur, 150 59.2]
kiranbāṇasahasrāṇi niśitāni dhanādhipaḥ | [MPur, 150 60.1]
diśaḥ khaṃ vidiśo bhūmīranīkānyasurasya ca | [MPur, 150 60.2]
pūrayāmāsa vegena saṃchādya ravimaṇḍalam | [MPur, 150 61.1]
jambho'pi paramekaikaṃ śarairbahubhirāhave | [MPur, 150 61.2]
cicheda laghusaṃdhāno dhaneśasyātipauruṣāt | [MPur, 150 62.1]
tato dhaneśaḥ saṃkruddho dānavendrasya karmaṇā | [MPur, 150 62.2]
vyadhamattasya sainyāni nānāsāyakavṛṣṭibhiḥ | [MPur, 150 63.1]
taddṛṣṭvā duṣkṛtaṃ karma dhanādhyakṣasya dānavaḥ | [MPur, 150 63.2]
gṛhītvā mudgaraṃ bhīmamāyasaṃ hemabhūṣitam | [MPur, 150 64.1]
dhanadānucarānyakṣānniṣpipeṣa sahasraśaḥ | [MPur, 150 64.2]
te vadhyamānā daityena muñcanto bhairavānravān | [MPur, 150 65.1]
rathaṃ dhanapateḥ sarve parivārya vyavasthitāḥ | [MPur, 150 65.2]
dṛṣṭvā tānarditāndevaḥ śūlaṃ jagrāha dāruṇam | [MPur, 150 66.1]
tena daityasahasrāṇi sūdayāmāsa satvaraḥ | [MPur, 150 66.2]
kṣīyamāṇeṣu daityeṣu dānavaḥ krodhamūrchitaḥ | [MPur, 150 67.1]
jagrāha paraśuṃ daityo mardanaṃ daityavidviṣām | [MPur, 150 67.2]
sa tena śitadhāreṇa dhanabhartur mahāratham | [MPur, 150 68.1]
cicheda śataśo daityo hyākhuḥ snigdhamivāmbaram | [MPur, 150 68.2]
padātiratha vitteśo gadāmādāya bhairavīm | [MPur, 150 69.1]
mahāhavavimardeṣu dṛptaśatruvināśinīm | [MPur, 150 69.2]
adhṛṣyāṃ sarvabhūtānāṃ bahuvarṣagaṇārcitām | [MPur, 150 70.1]
nānācandanadigdhāṅgāṃ divyapuṣpavivāsitām | [MPur, 150 70.2]
nirmalāyomayīṃ gurvīm amoghāṃ hemabhūṣaṇām | [MPur, 150 71.1]
cikṣepa mūrdhni saṃkruddho jambhasya tu dhanādhipaḥ | [MPur, 150 71.2]
āyāntīṃ tāṃ samālokya taḍitsaṃghātamaṇḍitām | [MPur, 150 72.1]
daityo gadābhighātārthaṃ śastravṛṣṭiṃ mumoca ha | [MPur, 150 72.2]
cakrāṇi kuṇapānprāsānbhuśuṇḍīḥ paṭṭiśānapi | [MPur, 150 73.1]
hemakeyūranaddhābhyāṃ bāhubhyāṃ caṇḍavikramaḥ | [MPur, 150 73.2]
vyarthīkṛtya tu tānsarvānāyudhāndaityavakṣasi | [MPur, 150 74.1]
prasphurantī papātogrā maholkevādrikandare | [MPur, 150 74.2]
sa tayābhihato gāḍhaṃ papāta rathakūbare | [MPur, 150 75.1]
srotobhiścāsya rudhiraṃ susrāva gatacetasaḥ | [MPur, 150 75.2]
jambhaṃ tu nihataṃ matvā kujambho bhairavasvanaḥ | [MPur, 150 76.1]
dhanādhipasya saṃkruddho vākyenātīva kopitaḥ | [MPur, 150 76.2]
cakre bāṇamayaṃ jālaṃ dikṣu yakṣādhipasya tu | [MPur, 150 77.1]
cicheda bāṇajālaṃ tadardhacandraiḥ śitaistataḥ | [MPur, 150 77.2]
mumoca śaravṛṣṭiṃ tu tasmai yakṣādhipo balī | [MPur, 150 78.1]
sa taṃ daityaḥ śaravrātaṃ cicheda niśitaiḥ śaraiḥ | [MPur, 150 78.2]
vyarthīkṛtāṃ tu tāṃ dṛṣṭvā śaravṛṣṭiṃ dhanādhipaḥ | [MPur, 150 79.1]
śaktiṃ jagrāha durdharṣāṃ hemaghaṇṭāṭṭahāsinīm | [MPur, 150 79.2]
bāhunā ratnakeyūrakāntisaṃtānahāsinā | [MPur, 150 80.1]
sa tāṃ nirūpya vegena kujambhāya mumoca ha | [MPur, 150 80.2]
sā kujambhasya hṛdayaṃ dārayāmāsa dāruṇam | [MPur, 150 81.1]
vittehā svalpasattvasya puruṣasyeva bhāvitā | [MPur, 150 81.2]
athāsya hṛdayaṃ bhittvā jagāma dharaṇītalam | [MPur, 150 82.1]
tato muhūrtādasvastho dānavo dāruṇākṛtiḥ | [MPur, 150 82.2]
jagrāha paṭṭiśaṃ daityaḥ prāṃśuṃ śitaśilāmukham | [MPur, 150 83.1]
sa tena paṭṭiśenājau dhanadasya stanāntaram | [MPur, 150 83.2]
vākyena tīkṣṇarūpeṇa marmāntaravisarpiṇā | [MPur, 150 84.1]
nirbibhedābhijātasya hṛdayaṃ durjano yathā | [MPur, 150 84.2]
tena paṭṭiśaghātena dhaneśaḥ parimūrchitaḥ | [MPur, 150 85.1]
nipapāta rathopasthe jarjaro dhūrvaho yathā | [MPur, 150 85.2]
tathāgataṃ tu taṃ dṛṣṭvā dhaneśaṃ naravāhanam | [MPur, 150 86.1]
khaḍgāstro nirṛtirdevo niśācarabalānugaḥ | [MPur, 150 86.2]
abhidudrāva vegena kujambhaṃ bhīmavikramam | [MPur, 150 87.1]
atha dṛṣṭvā tu durdharṣaṃ kujambho rākṣaseśvaram | [MPur, 150 87.2]
codayāmāsa sainyāni rākṣasendravadhaṃ prati | [MPur, 150 88.1]
sa dṛṣṭvā coditāṃ senāṃ bhallanānāstrabhīṣaṇām | [MPur, 150 88.2]
rathādāplutya vegena bhūṣaṇadyutibhāsvaraḥ | [MPur, 150 89.1]
khaḍgena kamalānīva vikośenāmbaratviṣā | [MPur, 150 89.2]
cicheda ripuvaktrāṇi vicitrāṇi samantataḥ | [MPur, 150 90.1]
tiryakpṛṣṭhamadhaścordhvaṃ dīrghabāhurmahāsinā | [MPur, 150 90.2]
saṃdaṣṭauṣṭhapuṭāṭopabhrukuṭīvikaṭānanaḥ | [MPur, 150 91.1]
pracaṇḍakoparaktākṣo nyakṛntaddānavānraṇe | [MPur, 150 91.2]
tato niḥśeṣitaprāyāṃ vilokya svāmanīkinīm | [MPur, 150 92.1]
muktvā kujambho dhanadaṃ rākṣasendramabhidravan | [MPur, 150 92.2]
labdhasaṃjño'tha jambhastu dhanādhyakṣapadānugān | [MPur, 150 93.1]
jīvagrāhānsa jagrāha baddhvā pāśaiḥ sahasraśaḥ | [MPur, 150 93.2]
mūrtimanti tu ratnāni vividhāni ca dānavāḥ | [MPur, 150 94.1]
vāhanāni ca divyāni vimānāni sahasraśaḥ | [MPur, 150 94.2]
dhaneśo labdhasaṃjño'tha tāmavasthāṃ vilokya tu | [MPur, 150 95.1]
niḥśvasandīrghamuṣṇaṃ ca roṣāttāmravilocanaḥ | [MPur, 150 95.2]
dhyātvāstraṃ gāruḍaṃ divyaṃ bāṇaṃ saṃdhāya kārmuke | [MPur, 150 96.1]
mumoca dānavānīke taṃ bāṇaṃ śatrudāraṇam | [MPur, 150 96.2]
prathamaṃ kārmukāttasya niścerurdhūmarājayaḥ | [MPur, 150 97.1]
anantaraṃ sphuliṅgānāṃ koṭayo dīptavarcasām | [MPur, 150 97.2]
tato jvālākulaṃ vyoma cakārāstraṃ samantataḥ | [MPur, 150 98.1]
tataḥ krameṇa durvāraṃ nānārūpaṃ tadābhavat | [MPur, 150 98.2]
amūrtaścābhavalloko hyandhakārasamāvṛtaḥ | [MPur, 150 99.1]
tato'ntarikṣe śaṃsanti tejaste tu pariṣkṛtam | [MPur, 150 99.2]
kujambhastatsamālocya dānavo'tiparākramaḥ | [MPur, 150 100.1]
abhidudrāva vegena padātirdhanadaṃ nadan | [MPur, 150 100.2]
athābhimukham āyāntaṃ daityaṃ dṛṣṭvā dhanādhipaḥ | [MPur, 150 101.1]
babhūva sambhramāviṣṭaḥ palāyanaparāyaṇaḥ | [MPur, 150 101.2]
tataḥ palāyatastasya mukuṭaṃ ratnamaṇḍitam | [MPur, 150 102.1]
papāta bhūtale dīptaṃ ravibimbamivāmbarāt | [MPur, 150 102.2]
śūrāṇāmabhijātānāṃ bhartaryapasṛte raṇāt | [MPur, 150 103.1]
martuṃ saṃgrāmaśirasi yuktaṃ tadbhūṣaṇāgrataḥ | [MPur, 150 103.2]
iti vyavasya durdharṣā nānāśastrāstrapāṇayaḥ | [MPur, 150 104.1]
yuyutsavaḥ sthitā yakṣā mukuṭaṃ parivārya tam | [MPur, 150 104.2]
abhimānadhanā vīrā dhanadasya padānugāḥ | [MPur, 150 105.1]
tānamarṣācca samprekṣya dānavaścaṇḍapauruṣaḥ | [MPur, 150 105.2]
bhuśuṇḍīṃ bhairavākārāṃ gṛhītvā śailagauravām | [MPur, 150 106.1]
rakṣiṇo mukuṭasyātha niṣpipeṣa niśācarān | [MPur, 150 106.2]
tānpramathyātha danujo mukuṭaṃ tatsvake rathe | [MPur, 150 107.1]
samāropyāmararipurjitvā dhanadamāhave | [MPur, 150 107.2]
dhanāni ratnāni ca mūrtimanti tathā nidhānāni śarīriṇaśca | [MPur, 150 108.1]
ādāya sarvāṇi jagāma daityo jambhaḥ svasainyaṃ danujendrasiṃhaḥ | [MPur, 150 108.2]
dhanādhipo vai vinikīrṇamūrdhajo jagāma dīnaḥ surabharturantikam | [MPur, 150 108.3]
kujambhenātha saṃsakto rajanīcaranandanaḥ | [MPur, 150 109.1]
māyāmamoghāmāśritya tāmasīṃ rākṣaseśvaraḥ | [MPur, 150 109.2]
mohayāmāsa daityendraṃ jagatkṛtvā tamomayam | [MPur, 150 110.1]
tato viphalanetrāṇi dānavānāṃ balāni tu | [MPur, 150 110.2]
na śekuścalitaṃ tatra padādapi padaṃ tadā | [MPur, 150 111.1]
tato nānāstravarṣeṇa dānavānāṃ mahācamūm | [MPur, 150 111.2]
jaghāna ghananīhāratimirāturavāhanām | [MPur, 150 112.1]
vadhyamāneṣu daityeṣu kujambhe mūḍhacetasi | [MPur, 150 112.2]
mahiṣo dānavendrastu kalpāntāmbhodasaṃnibhaḥ | [MPur, 150 113.1]
astraṃ cakāra sāvitramulkāsaṃghātamaṇḍitam | [MPur, 150 113.2]
vijṛmbhatyatha sāvitre paramāstre pratāpini | [MPur, 150 114.1]
praṇāśamagamattīvraṃ tamo ghoramanantaram | [MPur, 150 114.2]
tato'straṃ visphuliṅgāṅkaṃ tamaḥ kṛtsnaṃ vyanāśayat | [MPur, 150 115.1]
praphullāruṇapadmaughaṃ śaradīvāmalaṃ saraḥ | [MPur, 150 115.2]
tatastamasi saṃśānte daityendrāḥ prāptacakṣuṣaḥ | [MPur, 150 116.1]
cakruḥ krūreṇa manasā devānīkaiḥ sahādbhutam | [MPur, 150 116.2]
śastrairamarṣānnirmuktairbhujaṃgāstraṃ vinoditam | [MPur, 150 117.1]
athādāya dhanurghoramiṣūṃścāśīviṣopamān | [MPur, 150 117.2]
kujambho'dhāvata kṣiptaṃ rakṣorājabalaṃ prati | [MPur, 150 118.1]
rākṣasendrastam āyāntaṃ vilokya sapadānugaḥ | [MPur, 150 118.2]
vivyādha niśitairbāṇaiḥ krūrāśīviṣabhīṣaṇaiḥ | [MPur, 150 119.1]
tadādānaṃ ca saṃdhānaṃ na mokṣaścāpi lakṣyate | [MPur, 150 119.2]
cichedāsya śaravrātānsvaśarair atilāghavāt | [MPur, 150 120.1]
dhvajaṃ paramatīkṣṇena citrakarmāmaradviṣaḥ | [MPur, 150 120.2]
sārathiṃ cāsya bhallena rathanīḍādapātayat | [MPur, 150 121.1]
kujambhaḥ karma taddṛṣṭvā rākṣasendrasya saṃyuge | [MPur, 150 121.2]
roṣaraktekṣaṇayuto rathādāplutya dānavaḥ | [MPur, 150 122.1]
khaḍgaṃ jagrāha vegena śaradambaranirmalam | [MPur, 150 122.2]
carma codayakhaṇḍendudaśakena vibhūṣitam | [MPur, 150 123.1]
abhyadravadraṇe daityo rakṣo'dhipatimojasā | [MPur, 150 123.2]
taṃ rakṣo'dhipatiḥ prāptaṃ mudgareṇāhanaddhṛdi | [MPur, 150 124.1]
sa tu tena prahāreṇa kṣīṇaḥ saṃbhrāntamānasaḥ | [MPur, 150 124.2]
tasthāvaceṣṭo danujo yathā dhīro dharādharaḥ | [MPur, 150 125.1]
sa muhūrtaṃ samāśvasto dānavendro 'tidurjayaḥ | [MPur, 150 125.2]
rathamāruhya jagrāha rakṣo vāmakareṇa tu | [MPur, 150 126.1]
keśeṣu nirṛtiṃ daityo jānunākramya dhiṣṭhitam | [MPur, 150 126.2]
tataḥ khaḍgena ca śiraśchettumaicchadamarṣaṇaḥ | [MPur, 150 127.1]
tasmiṃstadantare devo varuṇo'pāṃpatirdrutam | [MPur, 150 127.2]
pāśena dānavendrasya babandha ca bhujadvayam | [MPur, 150 128.1]
tato baddhabhujaṃ daityaṃ viphalīkṛtapauruṣam | [MPur, 150 128.2]
tāḍayāmāsa gadayā dayāmutsṛjya pāśabhṛt | [MPur, 150 129.1]
sa tu tena prahāreṇa srotobhiḥ kṣatajaṃ vaman | [MPur, 150 129.2]
dadhāra rūpaṃ meghasya vidyunmālālatāvṛtam | [MPur, 150 130.1]
tadavasthāgataṃ dṛṣṭvā kujambhaṃ mahiṣāsuraḥ | [MPur, 150 130.2]
vyāvṛttavadane'gādhe grastumaicchat surāvubhau | [MPur, 150 131.1]
nirṛtiṃ varuṇaṃ caiva tīkṣṇadaṃṣṭrotkaṭānanaḥ | [MPur, 150 131.2]
tāvabhiprāyamālakṣya tasya daityasya dūṣitam | [MPur, 150 132.1]
tyaktvā rathapathaṃ bhītau mahiṣasyātiraṃhasā | [MPur, 150 132.2]
bhṛśaṃ drutau javād digbhyām ubhābhyāṃ bhayavihvalau | [MPur, 150 133.1]
jagāma nirṛtiḥ kṣipraṃ śaraṇaṃ pākaśāsanam | [MPur, 150 133.2]
kruddhastu mahiṣo daityo varuṇaṃ samabhidrutaḥ | [MPur, 150 134.1]
tamantakamukhāsaktamālokya himavaddyutiḥ | [MPur, 150 134.2]
cakre somāstraniḥsṛṣṭaṃ himasaṃghātakaṇṭakam | [MPur, 150 135.1]
vāyavyaṃ cāstramatulaṃ candraścakre dvitīyakam | [MPur, 150 135.2]
vāyunā tena candreṇa saṃśuṣkeṇa himena ca | [MPur, 150 136.1]
vyathitā dānavāḥ sarve śītocchinnā vipauruṣāḥ | [MPur, 150 136.2]
na śekuścalituṃ padbhyāṃ nāstrāṇyādātumeva ca | [MPur, 150 137.1]
mahāhimanipātena śastraiścandrapracoditaiḥ | [MPur, 150 137.2]
gātrāṇyasurasainyānāmadahyanta samantataḥ | [MPur, 150 138.1]
mahiṣo niṣprayatnastu śītenākampitānanaḥ | [MPur, 150 138.2]
kakṣāvālambya pāṇibhyāmupaviṣṭo hyadhomukhaḥ | [MPur, 150 139.1]
sarve te niṣpratīkārā daityāścandramasā jitāḥ | [MPur, 150 139.2]
raṇecchāṃ dūratastyaktvā tasthuste jīvitārthinaḥ | [MPur, 150 140.1]
tatrābravītkālanemirdaityānkopena dīpitaḥ | [MPur, 150 140.2]
bho bhoḥ śṛṅgāriṇaḥ śarāḥ sarve śastrāstrapāragāḥ | [MPur, 150 141.1]
ekaiko'pi jagatsarvaṃ śaktastulayituṃ bhujaiḥ | [MPur, 150 141.2]
ekaiko'pi kṣamo grastuṃ jagatsarvaṃ carācaram | [MPur, 150 142.1]
ekaikasyāpi paryāptā na sarve'pi divaukasaḥ | [MPur, 150 142.2]
kalāṃ pūrayituṃ yatnātṣoḍaśīmativikramāḥ | [MPur, 150 143.1]
kiṃ prayātāśca tiṣṭhadhvaṃ samare'maranirjitāḥ | [MPur, 150 143.2]
na yuktametacchūrāṇāṃ viśeṣāddaityajanmanām | [MPur, 150 144.1]
rājā cāntarito'smākaṃ tārako lokamārakaḥ | [MPur, 150 144.2]
viratānāṃ raṇādasmātkruddhaḥ prāṇānhariṣyati | [MPur, 150 145.1]
śītena naṣṭaśrutayo bhraṣṭavākpāṭavāstathā | [MPur, 150 145.2]
mūkāstadābhavandaityā raṇaddaśanapaṅktayaḥ | [MPur, 150 146.1]
tāndṛṣṭvā naṣṭacetaskān daityāñchītena sāditān | [MPur, 150 146.2]
matvā kālakṣamaṃ kāryaṃ kālanemirmahāsuraḥ | [MPur, 150 147.1]
āśritya dānavīṃ māyāṃ vitatya svaṃ mahāvapuḥ | [MPur, 150 147.2]
pūrayāmāsa gaganaṃ diśo vidiśa eva ca | [MPur, 150 148.1]
nirmame dānavendreśaḥ śarīre bhāskarāyutam | [MPur, 150 148.2]
diśaśca māyayā caṇḍaiḥ pūrayāmāsa pāvakaiḥ | [MPur, 150 149.1]
tato jvālākulaṃ sarvaṃ trailokyamabhavatkṣaṇāt | [MPur, 150 149.2]
tena jvālāsamūhena himāṃśuragamacchamam | [MPur, 150 150.1]
tataḥ krameṇa vibhraṣṭaṃ śītadurdinam ābabhau | [MPur, 150 150.2]
tadbalaṃ dānavendrāṇāṃ māyayā kālaneminaḥ | [MPur, 150 151.1]
taddṛṣṭvā dānavānīkaṃ labdhasaṃjñaṃ divākaraḥ | [MPur, 150 151.2]
uvācāruṇamudbhrāntaḥ kopāllokaikalocanaḥ | [MPur, 150 151.3]
divākara uvāca | [MPur, 150 152.1]
nayāruṇa rathaṃ śīghraṃ kālanemiratho yataḥ | [MPur, 150 152.2]
vimardastatra viṣamo bhavitā śūrasaṃkṣayaḥ | [MPur, 150 152.3]
jita eṣa śaśāṅko'tra yadbalaṃ vayamāśritāḥ | [MPur, 150 153.1]
ityuktaścodayāmāsa rathaṃ garuḍapūrvajaḥ | [MPur, 150 153.2]
prayatnavidhṛtairaśvaiḥ sitacāmaramālibhiḥ | [MPur, 150 154.1]
jagaddīpo'tha bhagavāñjagrāha vitataṃ dhanuḥ | [MPur, 150 154.2]
śarau ca dvau mahābhāgo divyāvāśīviṣadyutī | [MPur, 150 155.1]
saṃcārāstreṇa saṃdhāya bāṇamekaṃ sasarja saḥ | [MPur, 150 155.2]
dvitīyamindrajālena yojitaṃ pramumoca ha | [MPur, 150 156.1]
saṃcārāstreṇa rūpāṇāṃ kṣaṇāccakre viparyayam | [MPur, 150 156.2]
devānāṃ dānavaṃ rūpaṃ dānavānāṃ ca daivikam | [MPur, 150 157.1]
matvā surānsvakāneva jaghne ghorāstralāghavāt | [MPur, 150 157.2]
kālanemī ruṣāviṣṭaḥ kṛtānta iva saṃkṣaye | [MPur, 150 158.1]
kāṃścitkhaḍgena tīkṣṇena kāṃścin nārācavṛṣṭibhiḥ | [MPur, 150 158.2]
kāṃścidgadābhirghorābhiḥ kāṃścidghoraiḥ paraśvadhaiḥ | [MPur, 150 158.3]
śirāṃsi keṣāṃcidapātayacca bhujānrathānsārathīṃścogravegaḥ | [MPur, 150 159.1]
kāṃścit pipeṣātha rathasya vegātkāṃścitkrudhā coddhatamuṣṭipātaiḥ | [MPur, 150 159.2]
raṇe vinihatāndṛṣṭvā nemiḥ svāndānavādhipaḥ | [MPur, 150 160.1]
rūpaṃ svaṃ tu prapadyanta hyasurāḥ suradharṣitāḥ | [MPur, 150 160.2]
kālanemī ruṣāviṣṭasteṣāṃ rūpaṃ na buddhavān | [MPur, 150 161.1]
nemidaityastu tāndṛṣṭvā kālanemimuvāca ha | [MPur, 150 161.2]
ahaṃ nemiḥ suro naiva kālaneme vidasva mām | [MPur, 150 162.1]
bhavatā mohitenājau nihatā bhūrivikramāḥ | [MPur, 150 162.2]
daityānāṃ daśalakṣāṇi durjayānāṃ surairiha | [MPur, 150 163.1]
sarvāstravāraṇaṃ muñca brāhmamastraṃ tvarānvitaḥ | [MPur, 150 163.2]
sa tena bodhito daityaḥ sambhramākulacetanaḥ | [MPur, 150 164.1]
yojayāmāsa bāṇaṃ hi brahmāstravihitena tu | [MPur, 150 164.2]
mumoca cāpi daityendraḥ sa svayaṃ surakaṇṭakaḥ | [MPur, 150 165.1]
tato'stratejasā vyāptaṃ trailokyaṃ sacarācaram | [MPur, 150 165.2]
devānāṃ cābhavatsainyaṃ sarvameva bhayānvitam | [MPur, 150 166.1]
saṃcarāstraṃ ca saṃśāntaṃ svayamāyodhane babhau | [MPur, 150 166.2]
tasminpratihate hyastre bhraṣṭatejā divākaraḥ | [MPur, 150 167.1]
mahendrajālamāśritya cakre svāṃ koṭiśastanum | [MPur, 150 167.2]
visphūrjatkarasampātasamākrāntajagattrayam | [MPur, 150 168.1]
tatāpa dānavānīkaṃ gatamajjaughaśoṇitam | [MPur, 150 168.2]
tataścāvarṣadanalaṃ samantād atisaṃhatam | [MPur, 150 169.1]
cakṣūṃṣi dānavendrāṇāṃ cakārāndhāni ca prabhuḥ | [MPur, 150 169.2]
gajānāmagalanmedaḥ petuścāpyaravā bhuvi | [MPur, 150 170.1]
turagā niḥśvasantaśca gharmārtā rathino'pi ca | [MPur, 150 170.2]
itaścetaśca salilaṃ prārthayantastṛṣāturāḥ | [MPur, 150 171.1]
pracchāyaviṭapāṃścaiva girīṇāṃ gahvarāṇi ca | [MPur, 150 171.2]
teṣāṃ prārthayatāṃ śītaṃ drumāntaravisarpiṇām | [MPur, 150 172.1]
dāvāgniḥ prajvalaṃścaiva ghorārcirdagdhapādapaḥ | [MPur, 150 172.2]
toyārthinaḥ puro dṛṣṭvā toyaṃ kallolamālinam | [MPur, 150 172.3]
puraḥsthitamapi prāptuṃ na śekuravamarditāḥ | [MPur, 150 173.1]
aprāpya salilaṃ bhūmau vyāttāsyā gatacetasaḥ | [MPur, 150 173.2]
tatra tatra vyadṛśyanta mṛtā daityeśvarā bhuvi | [MPur, 150 174.1]
rathā gajāśca patitāsturagāśca samāpitāḥ | [MPur, 150 174.2]
sthitā vamanto dhāvanto galadraktavasāsṛjaḥ | [MPur, 150 175.1]
dānavānāṃ sahasrāṇi vyadṛśyanta mṛtāni tu | [MPur, 150 175.2]
saṃkṣaye dānavendrāṇāṃ tasminmahati vartite | [MPur, 150 176.1]
prakopodbhūtatāmrākṣaḥ kālanemī ruṣāturaḥ | [MPur, 150 176.2]
abhavatkalpameghābhaḥ sphuradbhūriśatahradaḥ | [MPur, 150 177.1]
gambhīrāsphoṭanirhrādajagaddhṛdayaghaṭṭakaḥ | [MPur, 150 177.2]
pracchādya gaganābhogaṃ ravimāyāṃ vyanāśayat | [MPur, 150 178.1]
śītaṃ vavarṣa salilaṃ dānavendrabalaṃ prati | [MPur, 150 178.2]
daityāstāṃ vṛṣṭimāsādya samāśvastāstataḥ kramāt | [MPur, 150 179.1]
bījāṅkurā ivāmlānāḥ prāpya vṛṣṭiṃ dharātale | [MPur, 150 179.2]
tataḥ sa megharūpī tu kālanemirmahāsuraḥ | [MPur, 150 180.1]
śastravṛṣṭiṃ vavarṣogrāṃ devānīkeṣu durjayām | [MPur, 150 180.2]
tayā vṛṣṭyā bādhyamānā daityendrāṇāṃ mahaujasām | [MPur, 150 181.1]
gatiṃ kāṃ ca na paśyanto gāvaḥ śītārditā iva | [MPur, 150 181.2]
parasparaṃ vyalīyanta pṛṣṭheṣu vyastrapāṇayaḥ | [MPur, 150 182.1]
sveṣu bādhe vyalīyanta gajeṣu turageṣu ca | [MPur, 150 182.2]
ratheṣu tvamarāstrastāstatra tatra nililyire | [MPur, 150 183.1]
apare kuñcitairgātraiḥ svahastapihitānanāḥ | [MPur, 150 183.2]
itaścetaśca saṃbhrāntā babhramurvai diśo daśa | [MPur, 150 184.1]
evaṃvidhe tu saṃgrāme tumule devasaṃkṣaye | [MPur, 150 184.2]
dṛśyante patitā bhūmau śastrabhinnāṅgasaṃdhayaḥ | [MPur, 150 185.1]
vibhujā bhinnamūrdhānastathā chinnorujānavaḥ | [MPur, 150 185.2]
viparyastarathāsaṅgā niṣpiṣṭadhvajapaṅktayaḥ | [MPur, 150 186.1]
nirbhinnāṅgaisturaṃgaistu gajaiścācalasaṃnibhaiḥ | [MPur, 150 186.2]
srutaraktahradairbhūmir vikṛtāvikṛtā babhau | [MPur, 150 187.1]
evamājau balī daityaḥ kālanemirmahāsuraḥ | [MPur, 150 187.2]
jaghne muhūrtamātreṇa gandharvāṇāṃ daśāyutam | [MPur, 150 188.1]
yakṣāṇāṃ pañca lakṣāṇi rakṣasāmayutāni ṣaṭ | [MPur, 150 188.2]
trīṇi lakṣāṇi jaghne sa kiṃnarāṇāṃ tarasvinām | [MPur, 150 189.1]
jaghne piśācamukhyānāṃ sapta lakṣāṇi nirbhayaḥ | [MPur, 150 189.2]
itareṣāmasaṃkhyātāḥ surajātinikāyinām | [MPur, 150 190.1]
jaghne sa koṭīḥ saṃkruddhaścitrāstrairastrakovidaḥ | [MPur, 150 190.2]
evaṃ paribhave bhīme tadā tvamarasaṃkṣaye | [MPur, 150 191.1]
saṃkruddhāvaśvinau devau citrāstrakavacojjvalau | [MPur, 150 191.2]
jaghnatuḥ samare daityaṃ kṛtāntānalasaṃnibham | [MPur, 150 192.1]
tamāsādya raṇe ghoramekaikaḥ ṣaṣṭibhiḥ śaraiḥ | [MPur, 150 192.2]
jaghne marmasu tīkṣṇāgrairasuraṃ bhīmadarśanam | [MPur, 150 193.1]
tābhyāṃ bāṇaprahāraiḥ sa kiṃcid āyastacetanaḥ | [MPur, 150 193.2]
jagrāha cakramaṣṭāraṃ tailadhautaṃ raṇāntakam | [MPur, 150 194.1]
tena cakreṇa so'śvibhyāṃ cicheda rathakūbaram | [MPur, 150 194.2]
jagrāhātha dhanurdaityaḥ śarāṃścāśīviṣopamān | [MPur, 150 195.1]
vavarṣa bhiṣajo mūrdhni saṃchādyākāśagocaram | [MPur, 150 195.2]
tāvapyastraiścichidatuḥ śitaistairdaityasāyakān | [MPur, 150 196.1]
tacca karma tayordṛṣṭvā vismitaḥ kopamāviśat | [MPur, 150 196.2]
mahatā sa tu kopena sarvāyomayasādanam | [MPur, 150 197.1]
jagrāha mudgaraṃ bhīmaṃ kāladaṇḍavibhīṣaṇam | [MPur, 150 197.2]
sa tato bhrāmya vegena cikṣepāśvirathaṃ prati | [MPur, 150 198.1]
taṃ tu mudgaram āyāntam ālokyāmbaragocaram | [MPur, 150 198.2]
tyaktvā rathau tu tau vegādāplutau tarasāśvinau | [MPur, 150 199.1]
tau rathau sa tu niṣpiṣya mudgaro'calasaṃnibhaḥ | [MPur, 150 199.2]
dārayāmāsa dharaṇīṃ hemajālapariṣkṛtaḥ | [MPur, 150 200.1]
tasya karmāśvinau dṛṣṭvā bhiṣajau citrayodhinau | [MPur, 150 200.2]
vajrāstraṃ tu prakurvāte dānavendranivāraṇam | [MPur, 150 201.1]
tato vajramayaṃ varṣaṃ prāvartad atidāruṇam | [MPur, 150 201.2]
ghoravajraprahāraistu daityendraḥ sa pariṣkṛtaḥ | [MPur, 150 202.1]
ratho dhvajo dhanuścakraṃ kavacaṃ cāpi kāñcanam | [MPur, 150 202.2]
kṣaṇena tilaśo jātaṃ sarvasainyasya paśyataḥ | [MPur, 150 203.1]
taddṛṣṭvā duṣkaraṃ karma so'śvibhyāṃ bhīmavikramaḥ | [MPur, 150 203.2]
nārāyaṇāstraṃ balavānmumoca raṇamūrdhani | [MPur, 150 204.1]
vajrāstraṃ śamayāmāsa dānavendro'stratejasā | [MPur, 150 204.2]
tasminpraśānte vajrāstre kālanemiranantaram | [MPur, 150 205.1]
jīvagrāhaṃ grāhayitumaśvinau tu pracakrame | [MPur, 150 205.2]
tāvaśvinau raṇādbhītau sahasrākṣarathaṃ prati | [MPur, 150 206.1]
prayātau vepamānau tu padā śastravivarjitau | [MPur, 150 206.2]
tayoranugato daityaḥ kālanemirmahābalaḥ | [MPur, 150 207.1]
prāpyendrasya rathaṃ krūro daityānīkapadānugaḥ | [MPur, 150 207.2]
taṃ dṛṣṭvā sarvabhūtāni vitresurvihvalāni tu | [MPur, 150 208.1]
dṛṣṭvā daityasya tatkrauryaṃ sarvabhūtāni menire | [MPur, 150 208.2]
parājayaṃ mahendrasya sarvalokakṣayāvaham | [MPur, 150 209.1]
celuḥ śikhariṇo mukhyāḥ peturulkā nabhastalāt | [MPur, 150 209.2]
jagarjurjaladā dikṣu hyudbhūtāśca mahārṇavāḥ | [MPur, 150 210.1]
tāṃ bhūtavikṛtiṃ dṛṣṭvā bhagavāngaruḍadhvajaḥ | [MPur, 150 210.2]
vyabudhyatāhiparyaṅke yoganidrāṃ vihāya tu | [MPur, 150 211.1]
lakṣmīkarayugājasralālitāṅghrisaroruhaḥ | [MPur, 150 211.2]
śaradambaranīlābjakāntadehachavirvibhuḥ | [MPur, 150 212.1]
kaustubhodbhāsitoraskaḥ kāntakeyūrabhāsvaraḥ | [MPur, 150 212.2]
vimṛśya surasaṃkṣobhaṃ vainateyaṃ samāhvayat | [MPur, 150 213.1]
āhūte'vasthite tasminnāgāvasthitavarṣmaṇi | [MPur, 150 213.2]
divyanānāstratīkṣṇārcir āruhyāgāt surānsvayam | [MPur, 150 214.1]
tatrāpaśyata devendramabhidrutamabhiplutaiḥ | [MPur, 150 214.2]
dānavendrairnavāmbhodasacchāyaiḥ pauruṣotkaṭaiḥ | [MPur, 150 215.1]
yathā hi puruṣaṃ ghorairabhāgyairvaṃśaśālibhiḥ | [MPur, 150 215.2]
paritrāṇāyāśu kṛtaṃ sukṣetre karma nirmalam | [MPur, 150 216.1]
athāpaśyanta daiteyā viyati jyotirmaṇḍalam | [MPur, 150 216.2]
sphurantamudayādristhaṃ sūryamuṣṇatviṣā iva | [MPur, 150 217.1]
prabhāvaṃ jñātumicchanto dānavāstasya tejasaḥ | [MPur, 150 217.2]
garutmantamapaśyantaḥ kalpāntānalasaṃnibham | [MPur, 150 218.1]
tamāsthitaṃ ca meghaughadyutimakṣayamacyutam | [MPur, 150 218.2]
tam ālokyāsurendrāstu harṣasampūrṇamānasāḥ | [MPur, 150 219.1]
ayaṃ vai devasarvasvaṃ jite'sminnirjitāḥ surāḥ | [MPur, 150 219.2]
ayaṃ sa daityacakrāṇāṃ kṛtāntaḥ keśavo'rihā | [MPur, 150 220.1]
enamāśritya lokeṣu yajñabhāgabhujo'marāḥ | [MPur, 150 220.2]
ityuktvā dānavāḥ sarve parivārya samantataḥ | [MPur, 150 221.1]
nijaghnurvividhairastraiste tam āyāntam āhave | [MPur, 150 221.2]
kālanemiprabhṛtayo daśa daityā mahārathāḥ | [MPur, 150 222.1]
ṣaṣṭyā vivyādha bāṇānāṃ kālanemirjanārdanam | [MPur, 150 222.2]
nimiḥ śatena bāṇānāṃ mathano'śītibhiḥ śaraiḥ | [MPur, 150 223.1]
jambhakaścaiva saptatyā śumbho daśabhireva ca | [MPur, 150 223.2]
śeṣā daityeśvarāḥ sarve viṣṇumekaikaśaḥ śaraiḥ | [MPur, 150 224.1]
daśabhiścaiva yattāste jaghnuḥ sagaruḍaṃ raṇe | [MPur, 150 224.2]
teṣām amṛṣya tatkarma viṣṇurdānavasūdanaḥ | [MPur, 150 225.1]
ekaikaṃ dānavaṃ jaghne ṣaḍbhiḥ ṣaḍbhirajihmagaiḥ | [MPur, 150 225.2]
ākarṇakṛṣṭair bhūyaśca kālanemis tribhiḥ śaraiḥ | [MPur, 150 226.1]
viṣṇuṃ vivyādha hṛdaye krodhādraktavilocanaḥ | [MPur, 150 226.2]
tasyāśobhanta te bāṇā hṛdaye taptakāñcanāḥ | [MPur, 150 227.1]
mayūkhānīva dīptāni kaustubhasya sphuṭatviṣaḥ | [MPur, 150 227.2]
tairbāṇaiḥ kiṃcid āyasto harirjagrāha mudgaram | [MPur, 150 228.1]
satataṃ bhrāmya vegena dānavāya vyasarjayat | [MPur, 150 228.2]
dānavendrastamaprāptaṃ viyatyeva śataiḥ śaraiḥ | [MPur, 150 229.1]
cicheda tilaśaḥ kruddho darśayanpāṇilāghavam | [MPur, 150 229.2]
tato viṣṇuḥ prakupitaḥ prāsaṃ jagrāha bhairavam | [MPur, 150 230.1]
tena daityasya hṛdayaṃ tāḍayāmāsa gāḍhataḥ | [MPur, 150 230.2]
kṣaṇena labdhasaṃjñastu kālanemirmahāsuraḥ | [MPur, 150 231.1]
śaktiṃ jagrāha tīkṣṇāgrāṃ hemaghaṇṭāṭṭahāsinīm | [MPur, 150 231.2]
tayā vāmabhujaṃ viṣṇorbibheda ditinandanaḥ | [MPur, 150 232.1]
bhinnaḥ śaktyā bhujastasya srutaśoṇita ābabhau | [MPur, 150 232.2]
padmarāgamayeneva keyūreṇa vibhūṣitaḥ | [MPur, 150 233.1]
tato viṣṇuḥ prakupito jagrāha vipulaṃ dhanuḥ | [MPur, 150 233.2]
saptadaśa ca nārācāṃstīkṣṇānmarmavibhedinaḥ | [MPur, 150 234.1]
daityasya hṛdayaṃ ṣaḍbhirvivyādha ca tribhiḥ śaraiḥ | [MPur, 150 234.2]
caturbhiḥ sārathiṃ cāsya dhvajaṃ caikena pattriṇā | [MPur, 150 235.1]
dvābhyāṃ jyādhanuṣī cāpi bhujaṃ savyaṃ ca pattriṇā | [MPur, 150 235.2]
sa viddho hṛdaye gāḍhaṃ daityo hariśilīmukhaiḥ | [MPur, 150 236.1]
srutaraktāruṇaprāṃśuḥ pīḍākulitamānasaḥ | [MPur, 150 236.2]
cakampe māruteneva noditaḥ kiṃśukadrumaḥ | [MPur, 150 237.1]
tamākampitamālakṣya gadāṃ jagrāha keśavaḥ | [MPur, 150 237.2]
tāṃ ca vegena cikṣepa kālanemirathaṃ prati | [MPur, 150 238.1]
sā papāta śirasyugrā vipulā kālaneminaḥ | [MPur, 150 238.2]
saṃcūrṇitottamāṅgastu niṣpiṣṭamukuṭo'suraḥ | [MPur, 150 239.1]
srutaraktaugharandhrastu srutadhāturivācalaḥ | [MPur, 150 239.2]
prāpatatsve rathe bhagne visaṃjñaḥ śiṣṭajīvitaḥ | [MPur, 150 240.1]
patitasya rathopasthe dānavasyācyuto'rihā | [MPur, 150 240.2]
smitapūrvamuvācedaṃ vākyaṃ cakrāyudhaḥ prabhuḥ | [MPur, 150 241.1]
gacchāsura vimukto'si sāmprataṃ jīva nirbhayaḥ | [MPur, 150 241.2]
tataḥ svalpena kālena ahameva tavāntakaḥ | [MPur, 150 242.1]
etacchrutvā vacastasya sārathiḥ kālaneminaḥ | [MPur, 150 242.2]
apavāhya rathaṃ dūramanayatkālaneminaḥ | [MPur, 150 242.3]
{MPur, 151}
sūta uvāca | [MPur, 151 1.1]
taṃ dṛṣṭvā dānavāḥ kruddhāśceruḥ svaiḥ svairbalairvṛtāḥ | [MPur, 151 1.2]
saraghā iva mākṣīkaharaṇe sarvatodiśam | [MPur, 151 1.3]
kṛṣṇacāmarajālāḍhye sudhāviracitāṅkure | [MPur, 151 2.1]
citrapañcapatāke tu prabhinnakaraṭāmukhe | [MPur, 151 2.2]
parvatābhe gaje bhīme madasrāviṇi durdhare | [MPur, 151 3.1]
āruhyājau nimirdaityo hariṃ pratyudyayau balī | [MPur, 151 3.2]
tasyāsandānavā raudrā gajasya padarakṣiṇaḥ | [MPur, 151 4.1]
saptaviṃśatisāhasrāḥ kirīṭakavacojjvalāḥ | [MPur, 151 4.2]
aśvārūḍhaśca mathano jambhakaścoṣṭravāhanaḥ | [MPur, 151 5.1]
śumbho'pi vipulaṃ meṣaṃ samāruhyāvrajadraṇam | [MPur, 151 5.2]
apare dānavendrāstu yattā nānāstrapāṇayaḥ | [MPur, 151 6.1]
ājaghnuḥ samare kruddhā viṣṇumakliṣṭakāriṇam | [MPur, 151 6.2]
parigheṇa nimirdaityo mathano mudgareṇa tu | [MPur, 151 7.1]
śumbhaḥ śūlena tīkṣṇena prāsena grasanastathā | [MPur, 151 7.2]
cakreṇa mahiṣaḥ kruddho jambhaḥ śaktyā mahāraṇe | [MPur, 151 8.1]
jaghnurnārāyaṇaṃ sarve śeṣāstīkṣṇaiśca mārgaṇaiḥ | [MPur, 151 8.2]
tānyastrāṇi prayuktāni śarīraṃ viviśurhareḥ | [MPur, 151 9.1]
gurūktānyupadiṣṭāni sacchiṣyasya śrutāviva | [MPur, 151 9.2]
asambhrānto raṇe viṣṇuratha jagrāha kārmukam | [MPur, 151 10.1]
śarāṃścāśīviṣākārāṃstailadhautānajihmagān | [MPur, 151 10.2]
tato'bhisaṃdhya daityāṃstānākarṇākṛṣṭakārmukaḥ | [MPur, 151 11.1]
abhyadravadraṇe kruddho daityānīke tu pauruṣāt | [MPur, 151 11.2]
nimiṃ vivyādha viṃśatyā bāṇānāmagnivarcasām | [MPur, 151 12.1]
mathanaṃ daśabhirbāṇaiḥ śumbhaṃ pañcabhireva ca | [MPur, 151 12.2]
ekena mahiṣaṃ kruddho vivyādhorasi pattriṇā | [MPur, 151 13.1]
jambhaṃ dvādaśabhistīkṣṇaiḥ sarvāṃścaikaikaśo'ṣṭabhiḥ | [MPur, 151 13.2]
tasya tallāghavaṃ dṛṣṭvā dānavāḥ krodhamūrchitāḥ | [MPur, 151 14.1]
nardamānāḥ prayatnena cakruratyadbhutaṃ raṇam | [MPur, 151 14.2]
cichedātha dhanurviṣṇornimirbhallena dānavaḥ | [MPur, 151 15.1]
saṃdhyamānaṃ śaraṃ haste cicheda mahiṣāsuraḥ | [MPur, 151 15.2]
pīḍayāmāsa garuḍaṃ jambhastīkṣṇaistu sāyakaiḥ | [MPur, 151 16.1]
bhujaṃ tasyāhanadgāḍhaṃ śumbho bhūdharasaṃnibhaḥ | [MPur, 151 16.2]
chinne dhanuṣi govindo gadāṃ jagrāha bhīṣaṇām | [MPur, 151 17.1]
tāṃ prāhiṇotsa vegena mathanāya mahāhave | [MPur, 151 17.2]
tāmaprāptāṃ nimirbāṇaiścicheda tilaśo raṇe | [MPur, 151 18.1]
tāṃ nāśamāgatāṃ dṛṣṭvā hīnāgre prārthanāmiva | [MPur, 151 18.2]
jagrāha mudgaraṃ ghoraṃ divyaratnapariṣkṛtam | [MPur, 151 19.1]
taṃ mumocātha vegena nimimuddiśya dānavam | [MPur, 151 19.2]
tam āyāntaṃ viyatyeva trayo daityā nyavārayan | [MPur, 151 20.1]
gadayā jambhadaityastu grasanaḥ paṭṭiśena tu | [MPur, 151 20.2]
śaktyā ca mahiṣo daityaḥ svapakṣajayakāṅkṣayā | [MPur, 151 21.1]
nirākṛtaṃ tamālokya durjane praṇayaṃ yathā | [MPur, 151 21.2]
jagrāha śaktimugrāgrāmaṣṭaghaṇṭotkaṭasvanām | [MPur, 151 22.1]
jambhāya tāṃ samuddiśya prāhiṇodraṇabhīṣaṇaḥ | [MPur, 151 22.2]
tāmambarasthāṃ jagrāha gajo dānavanandanaḥ | [MPur, 151 23.1]
gṛhītāṃ tāṃ samālokya śikṣāmiva vivekibhiḥ | [MPur, 151 23.2]
dṛḍhaṃ bhārasahaṃ sāramanyadādāya kārmukam | [MPur, 151 24.1]
raudrāstramabhisaṃdhāya tasminbāṇaṃ mumoca ha | [MPur, 151 24.2]
tato'stratejasā sarvaṃ vyāptaṃ lokaṃ carācaram | [MPur, 151 25.1]
tato bāṇamayaṃ sarvamākāśaṃ samadṛśyata | [MPur, 151 25.2]
bhūrdiśo vidiśaścaiva bāṇajālamayā babhuḥ | [MPur, 151 26.1]
dṛṣṭvā tadastramāhātmyaṃ senanīr grasano'suraḥ | [MPur, 151 26.2]
brāhmamastraṃ cakārāsau sarvāstravinivāraṇam | [MPur, 151 27.1]
tena tatpraśamaṃ yātaṃ raudrāstraṃ lokaghasmaram | [MPur, 151 27.2]
astre pratihate tasminviṣṇurdānavasūdanaḥ | [MPur, 151 28.1]
kāladaṇḍāstramakarotsarvalokabhayaṃkaram | [MPur, 151 28.2]
saṃdhīyamāne tasmiṃstu mārutaḥ paruṣo vavau | [MPur, 151 29.1]
cakampe ca mahī devī daityā bhinnadhiyo'bhavan | [MPur, 151 29.2]
tadastramugraṃ dṛṣṭvā tu dānavā yuddhadurmadāḥ | [MPur, 151 30.1]
cakrurastrāṇi divyāni nānārūpāṇi saṃyuge | [MPur, 151 30.2]
nārāyaṇāstraṃ grasano gṛhītvā cakraṃ nimiḥ svāstravaraṃ mumoca | [MPur, 151 31.1]
aiṣīkamastraṃ ca cakāra jambhastatkāladaṇḍāstranivāraṇāya | [MPur, 151 31.2]
yāvanna saṃdhyā na daśāṃ prayānti daityeśvarāścāstranivāraṇāya | [MPur, 151 32.1]
tāvatkṣaṇenaiva jaghāna koṭīrdaityeśvarāṇāṃ sagajān sahāśvān | [MPur, 151 32.2]
anantaraṃ śāntamabhūttadastraṃ daityāstrayogeṇa tu kāladaṇḍam | [MPur, 151 33.1]
śāntaṃ tadālokya hariḥ svaśastraṃ svavikrame manyuparītamūrtiḥ | [MPur, 151 33.2]
jagrāha cakraṃ tapanāyutābham ugrāramātmānamiva dvitīyam | [MPur, 151 34.1]
cikṣepa senāpataye'bhisaṃdhya kaṇṭhasthalaṃ vajrakaṭhoramugram | [MPur, 151 34.2]
cakraṃ tadākāśagataṃ vilokya sarvātmanā daityavarāḥ svavīryaiḥ | [MPur, 151 35.1]
nāśaknuvanvārayituṃ pracaṇḍaṃ daivaṃ yathā karma mudhā prapannam | [MPur, 151 35.2]
tamapratarkyaṃ janayannajayyaṃ cakraṃ papāta grasanasya kaṇṭhe | [MPur, 151 36.1]
dvidhā tu kṛtvā grasanasya kaṇṭhaṃ tadraktadhārāruṇaghoranābhi | [MPur, 151 36.2]
jagāma bhūyo 'pi janārdanasya pāṇiṃ pravṛddhānalatulyadīpti | [MPur, 151 36.3]
{MPur, 152}
tasminvinihate daitye grasane lokanāyake | [MPur, 152 1.1]
nirmaryādamayudhyanta hariṇā saha dānavāḥ | [MPur, 152 1.2]
paṭṭiśairmuśalaiḥ pāśairgadābhiḥ kuṇapairapi | [MPur, 152 2.1]
tīkṣṇānanaiśca nārācaiścakraiḥ śaktibhireva ca | [MPur, 152 2.2]
tānastrāndānavairmuktāṃścitrayodhī janārdanaḥ | [MPur, 152 3.1]
ekaikaṃ śataśaścakre bāṇairagniśikhopamaiḥ | [MPur, 152 3.2]
tataḥ kṣīṇāyudhaprāṇā dānavā bhrāntacetasaḥ | [MPur, 152 4.1]
astrāṇyādātumabhavannasamarthā yadā raṇe | [MPur, 152 4.2]
tadā mṛtairgajairaśvairjanārdanamayodhayan | [MPur, 152 5.1]
samantātkoṭiśo daityāḥ sarvataḥ pratyayodhayan | [MPur, 152 5.2]
bahu kṛtvā vapurviṣṇuḥ kiṃcicchāntabhujo'bhavat | [MPur, 152 6.1]
uvāca ca garutmantaṃ tasminsutumule raṇe | [MPur, 152 6.2]
garutmankaccidaśrāntastvamasminnapi sāmpratam | [MPur, 152 7.1]
yadyaśrānto'si tadyāhi mathanasya rathaṃ prati | [MPur, 152 7.2]
śrānto'syatha muhūrtaṃ tvaṃ raṇādapasṛto bhava | [MPur, 152 8.1]
ityukto garuḍastena viṣṇunā prabhaviṣṇunā | [MPur, 152 8.2]
āsasāda raṇe daityaṃ mathanaṃ ghoradarśanam | [MPur, 152 9.1]
daityastvabhimukhaṃ dṛṣṭvā śaṅkhacakragadādharam | [MPur, 152 9.2]
jaghāna bhindipālena śitabāṇena vakṣasi | [MPur, 152 10.1]
tatprahāram acintyaiva viṣṇustasminmahāhave | [MPur, 152 10.2]
jaghāna pañcabhirbāṇairmārjitaiśca śilāśitaiḥ | [MPur, 152 11.1]
punardaśabhir aṣṭaistaṃ tatāḍa stanāntare | [MPur, 152 11.2]
viddho marmasu daityendro haribāṇairakampata | [MPur, 152 12.1]
sa muhūrtaṃ samāśvāsya jagrāha parighaṃ tadā | [MPur, 152 12.2]
jaghne janārdanaṃ cāpi parigheṇāgnivarcasā | [MPur, 152 13.1]
viṣṇustena prahāreṇa kiṃcidāghūrṇito'bhavat | [MPur, 152 13.2]
tataḥ krodhavivṛttākṣo gadāṃ jagrāha mādhavaḥ | [MPur, 152 14.1]
mathanaṃ sarathaṃ roṣānniṣpipeṣātha roṣataḥ | [MPur, 152 14.2]
sa papātātha daityendraḥ kṣayakāle'calo yathā | [MPur, 152 15.1]
tasminnipatite bhūmau dānave vīryaśālini | [MPur, 152 15.2]
avasādaṃ yayurdaityāḥ kardame kariṇo yathā | [MPur, 152 16.1]
tatasteṣu vipanneṣu dānaveṣvatimāniṣu | [MPur, 152 16.2]
prakopādraktanayano mahiṣo dānaveśvaraḥ | [MPur, 152 17.1]
pratyudyayau hariṃ raudraḥ svabāhubalamāsthitaḥ | [MPur, 152 17.2]
tīkṣṇadhāreṇa śūlena mahiṣo harimardayan | [MPur, 152 18.1]
śaktyā ca garuḍaṃ vīro mahiṣo'bhyahanaddhṛdi | [MPur, 152 18.2]
tato vyāvṛtya vadanaṃ mahācalaguhānibham | [MPur, 152 19.1]
grastumaicchadraṇe daityaḥ sa garutmantamacyutam | [MPur, 152 19.2]
athācyuto'pi vijñāya dānavasya cikīrṣitam | [MPur, 152 20.1]
vadanaṃ pūrayāmāsa divyairastrairmahābalaḥ | [MPur, 152 20.2]
mahiṣasyātha sasṛje bāṇaughaṃ garuḍadhvajaḥ | [MPur, 152 21.1]
pidhāya vadanaṃ divyairdivyāstraparimantritaiḥ | [MPur, 152 21.2]
sa tairbāṇairabhihato mahiṣo'calasaṃnibhaḥ | [MPur, 152 22.1]
parivartitakāyo'dhaḥ papāta na mamāra ca | [MPur, 152 22.2]
mahiṣaṃ patitaṃ dṛṣṭvā bhūmau provāca keśavaḥ | [MPur, 152 23.1]
mahiṣāsura mattastvaṃ vadhaṃ nāstrairihārhasi | [MPur, 152 23.2]
yoṣidvadhyaḥ purokto'si sākṣātkamalayoninā | [MPur, 152 24.1]
uttiṣṭha jīvitaṃ rakṣa gacchāsmātsaṃgarāddrutam | [MPur, 152 24.2]
tasminparāṅmukhe daitye mahiṣe śumbhadānavaḥ | [MPur, 152 25.1]
saṃdaṣṭauṣṭhapuṭaḥ kopādbhrukuṭīkuṭilānanaḥ | [MPur, 152 25.2]
nirmathya pāṇinā pāṇiṃ dhanurādāya bhairavam | [MPur, 152 26.1]
sajyaṃ cakāra sa dhanuḥ śarāṃścāśīviṣopamān | [MPur, 152 26.2]
sa citrayodhī dṛḍhamuṣṭipātastatastu viṣṇuṃ garuḍaṃ ca daityaḥ | [MPur, 152 27.1]
bāṇairjvaladvahniśikhānikāśaiḥ kṣiptairasaṃkhyaiḥ parighātahīnaiḥ | [MPur, 152 27.2]
viṣṇuśca daityendraśarāhato'pi bhuśuṇḍimādāya kṛtāntatulyām | [MPur, 152 28.1]
tayā bhuśuṇḍyā ca pipeṣa meṣaṃ śumbhasya pattraṃ dharaṇīdharābham | [MPur, 152 28.2]
tasmādavaplutya hatācca meṣād bhūbhau padātiḥ sa tu daityanāthaḥ | [MPur, 152 29.1]
tato mahīsthasya hariḥ śaraughānmumoca kālānalatulyabhāsaḥ | [MPur, 152 29.2]
śaraistribhistasya bhujaṃ bibheda ṣaḍbhiśca śīrṣaṃ daśabhiśca ketum | [MPur, 152 30.1]
viṣṇurvikṛṣṭaiḥ śravaṇāvasānaṃ daityasya vivyādha vivṛttanetraḥ | [MPur, 152 30.2]
sa tena viddho vyathito babhūva daityeśvaro visrutaśoṇitaughaḥ | [MPur, 152 31.1]
tato'sya kiṃcic calitasya dhairyāduvāca śaṅkhāmbujaśārṅgapāṇiḥ | [MPur, 152 31.2]
kumārivadhyo'si raṇaṃ vimuñca śumbhāsura svalpatarairahobhiḥ | [MPur, 152 32.1]
vadhaṃ na matto'rhasi ceha mūḍha vṛthaiva kiṃ yuddhasamutsuko'si | [MPur, 152 32.2]
jambho vaco viṣṇumukhānniśamya nimiśca niṣpeṣṭumiyeṣa viṣṇum | [MPur, 152 33.1]
gadāmathodyamya nimiḥ pracaṇḍāṃ jaghāna gāḍhāṃ garuḍaṃ śirastaḥ | [MPur, 152 33.2]
śumbho'pi viṣṇuṃ parigheṇa mūrdhni pramṛṣṭaratnaughavicitrabhāsā | [MPur, 152 34.1]
tau dānavābhyāṃ viṣamaiḥ prahārairnipetururvyāṃ ghanapāvakābhau | [MPur, 152 34.2]
tatkarma dṛṣṭvā ditijāstu sarve jagarjuruccaiḥ kṛtasiṃhanādāḥ | [MPur, 152 35.1]
dhanūṃṣi cāsphoṭya surābhighātairvyadārayanbhūmimapi pracaṇḍāḥ | [MPur, 152 35.2]
vāsāṃsi caivādudhuvuḥ pare tu dadhmuśca śaṅkhānakagomukhaughān | [MPur, 152 35.3]
atha saṃjñāmavāpyāśu garuḍo'pi sakeśavaḥ | [MPur, 152 36.1]
parāṅmukho raṇāttasmāt palāyata mahājavaḥ | [MPur, 152 36.2]
{MPur, 153}
sūta uvāca | [MPur, 153 1.1]
tamālokya palāyantaṃ vibhraṣṭadhvajakārmukam | [MPur, 153 1.2]
hariṃ devaḥ sahasrākṣo mene bhagnaṃ durāhave | [MPur, 153 1.3]
daityāṃśca muditāndṛṣṭvā kartavyaṃ nādhyagacchata | [MPur, 153 2.1]
athāyānnikaṭe viṣṇoḥ sureśaḥ pākaśāsanaḥ | [MPur, 153 2.2]
uvāca cainaṃ madhuraṃ protsāhaparibṛṃhakam | [MPur, 153 3.1]
kimebhiḥ krīḍase deva dānavairduṣṭamānasaiḥ | [MPur, 153 3.2]
durjanairlabdharandhrasya puruṣasya kutaḥ kriyāḥ | [MPur, 153 4.1]
śaktenopekṣito nīco manyate balamātmanaḥ | [MPur, 153 4.2]
tasmānna nīcaṃ matimāndurgahīnaṃ hi saṃtyajet | [MPur, 153 5.1]
athāgresarasaṃpattyā rathino jayamāpnuyuḥ | [MPur, 153 5.2]
kaste sakhābhavaccāgre hiraṇyākṣavadhe vibho | [MPur, 153 6.1]
hiraṇyakaśipurdaityo vīryaśālī madoddhataḥ | [MPur, 153 6.2]
tvāṃ prāpyāpaśyadasuro viṣamaṃ smṛtivibhramam | [MPur, 153 7.1]
pūrve'pyatibalā ye ca daityendrāḥ suravidviṣaḥ | [MPur, 153 7.2]
vināśamāgatāḥ prāpya śalabhā iva pāvakam | [MPur, 153 8.1]
yuge yuge ca daityānāṃ tvamevāntakaro hare | [MPur, 153 8.2]
tathaivādyeha magnānāṃ bhava viṣṇo surāśrayaḥ | [MPur, 153 9.1]
evamuktastato viṣṇurvyavardhata mahābhujaḥ | [MPur, 153 9.2]
ṛddhyā paramayā yuktaḥ sarvabhūtāśrayo'rihā | [MPur, 153 10.1]
athovāca sahasrākṣaṃ kālakṣamam adhokṣajaḥ | [MPur, 153 10.2]
daityendrāḥ svairvadhopāyaiḥ śakyā hantuṃ hi nānyataḥ | [MPur, 153 11.1]
durjayastārako daityo muktvā saptadinaṃ śiśum | [MPur, 153 11.2]
kaścitstrīvadhyatāṃ prāpto vadhe'nyasya kumārikā | [MPur, 153 12.1]
jambhastu vadhyatāṃ prāpto dānavaḥ krūravikramaḥ | [MPur, 153 12.2]
tasmādvīryeṇa divyena jahi jambhaṃ jagadvaram | [MPur, 153 13.1]
avadhyaḥ sarvabhūtānāṃ tvāṃ vinā sa tu dānavaḥ | [MPur, 153 13.2]
mayā gupto raṇe jambhaṃ jagatkaṇṭakamuddhara | [MPur, 153 14.1]
tadvaikuṇṭhavacaḥ śrutvā sahasrākṣo 'marārihā | [MPur, 153 14.2]
samādiśatsurānsarvān sainyasya racanāṃ prati | [MPur, 153 15.1]
yatsāraṃ sarvalokeṣu vīryasya tapaso'pi ca | [MPur, 153 15.2]
tadekādaśa rudrāṃstu cakārāgresarānhariḥ | [MPur, 153 16.1]
vyālabhogāṅgasaṃnaddhā balino nīlakaṃdharāḥ | [MPur, 153 16.2]
candrakhaṇḍanṛmuṇḍālīmaṇḍitoruśikhaṇḍinaḥ | [MPur, 153 17.1]
śūlajvālāvaliptāṅgā bhujamaṇḍalabhairavāḥ | [MPur, 153 17.2]
piṅgottuṅgajaṭājūṭāḥ siṃhacarmānuṣaṅgiṇaḥ | [MPur, 153 18.1]
kapālīśādayo rudrā vidrāvitamahāsurāḥ | [MPur, 153 18.2]
kapālī piṅgalo bhīmo virūpākṣo vilohitaḥ | [MPur, 153 19.1]
ajeśaḥ śāsanaḥ śāstā śaṃbhuścaṇḍo dhruvastathā | [MPur, 153 19.2]
eta ekādaśānantabalā rudrāḥ prabhāviṇaḥ | [MPur, 153 20.1]
pālayanto balasyāgre dārayantaśca dānavān | [MPur, 153 20.2]
āpyāyayantastridaśāngarjanta iva cāmbudāḥ | [MPur, 153 21.1]
himācalābhe mahati kāñcanāmburuhasraji | [MPur, 153 21.2]
pracalaccāmare hemaghaṇṭāsaṃghātamaṇḍite | [MPur, 153 22.1]
airāvate caturdante mātaṅge'calasaṃsthite | [MPur, 153 22.2]
mahāmadajalasrāve kāmarūpe śatakratuḥ | [MPur, 153 23.1]
tasthau himagireḥ śṛṅge bhānumāniva dīptimān | [MPur, 153 23.2]
tasyārakṣatpadaṃ savyaṃ māruto'mitavikramaḥ | [MPur, 153 24.1]
jugopāparamagnistu jvālāpūritadiṅmukhaḥ | [MPur, 153 24.2]
pṛṣṭharakṣo'bhavadviṣṇuḥ sasainyasya śatakratoḥ | [MPur, 153 25.1]
ādityā vasavo viśve marutaścāśvināvapi | [MPur, 153 25.2]
gandharvā rākṣasā yakṣāḥ sakiṃnaramahoragāḥ | [MPur, 153 26.1]
nānāvidhāyudhāścitrā dadhānā hemabhūṣaṇāḥ | [MPur, 153 26.2]
koṭiśaḥ koṭiśaḥ kṛtvā vṛndaṃ cihnopalakṣitam | [MPur, 153 27.1]
viśrāmayantaḥ svāṃ kīrtiṃ bandivṛndapuraḥsarāḥ | [MPur, 153 27.2]
cerurdaityavadhe hṛṣṭāḥ sahendrāḥ surajātayaḥ | [MPur, 153 27.3]
śatakratoramaranikāyapālitā patākinī gajaśatavājināditā | [MPur, 153 28.1]
sitonnatadhvajapaṭakoṭimaṇḍitā babhūva sā ditisutaśokavardhinī | [MPur, 153 28.2]
āyāntīm avalokyātha surasenāṃ gajāsuraḥ | [MPur, 153 29.1]
gajarūpī mahāmbhodasaṃghāto bhāti bhairavaḥ | [MPur, 153 29.2]
paraśvadhāyudho daityo daṃśitoṣṭhakasaṃpuṭaḥ | [MPur, 153 30.1]
mamarda ca raṇe devāṃścikṣepānyānkareṇa tu | [MPur, 153 30.2]
parānparaśunā jaghne daityendro raudravikramaḥ | [MPur, 153 31.1]
tasya pātayataḥ senāṃ yakṣagandharvakiṃnarāḥ | [MPur, 153 31.2]
mumucuḥ saṃhatāḥ sarve citraśastrāstrasaṃhatim | [MPur, 153 32.1]
pāśān paraśvadhāṃścakrān bhindipālān samudgarān | [MPur, 153 32.2]
kuntānprāsān asīṃstīkṣṇānmudgarāṃścāpi duḥsahān | [MPur, 153 33.1]
tānsarvānso'grasaddaityaḥ kavalāniva yūthapaḥ | [MPur, 153 33.2]
kopāsphālitadīrghāgrakarāsphoṭena pātayan | [MPur, 153 34.1]
vicacāra raṇe devānduṣprekṣye gajadānavaḥ | [MPur, 153 34.2]
yasminyasminnipatati suravṛnde gajāsuraḥ | [MPur, 153 35.1]
tasmiṃstasminmahāśabdo hāhākārakṛto'bhavat | [MPur, 153 35.2]
atha vidravamāṇaṃ tadbalaṃ prekṣya samantataḥ | [MPur, 153 36.1]
rudrāḥ parasparaṃ procur ahaṃkārotthitārciṣaḥ | [MPur, 153 36.2]
bho bho gṛhṇīta daityendraṃ mardatainaṃ hatāśrayam | [MPur, 153 37.1]
karṣatainaṃ śitaiḥ śūlairbhañjatainaṃ ca marmasu | [MPur, 153 37.2]
kapālī vākyamākarṇya śūlaṃ śitaśikhāmukham | [MPur, 153 38.1]
saṃmārjya vāmahastena saṃrambhavivṛtekṣaṇaḥ | [MPur, 153 38.2]
adhāvadbhṛkuṭīvakro daityendrābhimukho raṇe | [MPur, 153 39.1]
dṛḍhena muṣṭibandhena śūlaṃ viṣṭabhya nirmalam | [MPur, 153 39.2]
jaghāna kumbhadeśe tu kapālī gajadānavam | [MPur, 153 40.1]
tato daśāpi te rudrā nirmalāyomayai raṇe | [MPur, 153 40.2]
jaghnuḥ śūlaiśca daityendraṃ śailavarṣmāṇamāhave | [MPur, 153 41.1]
srutaśoṇitarandhrastu śitaśūlamukhārditaḥ | [MPur, 153 41.2]
babhau kṛṣṇacchavir daityaḥ śaradīvāmalaṃ saraḥ | [MPur, 153 42.1]
protphullāruṇanīlābjasaṃghātaḥ sarvatodiśam | [MPur, 153 42.2]
bhasmaśubhratanuchāyai rudrairhaṃsairivāvṛtaḥ | [MPur, 153 43.1]
upasthitārtirdaityo'tha pracalatkarṇapallavaḥ | [MPur, 153 43.2]
śaṃbhuṃ bibheda daśanairnābhideśe gajāsuraḥ | [MPur, 153 44.1]
dṛṣṭvā saktaṃ tu rudrābhyāṃ nava rudrāstato'dbhutam | [MPur, 153 44.2]
tatakṣurvividhaiḥ śastraiḥ śarīramamaradviṣaḥ | [MPur, 153 45.1]
nirbhayā balino yuddhe raṇabhūmau vyavasthitāḥ | [MPur, 153 45.2]
mṛtaṃ mahiṣamāsādya vane gomāyavo yathā | [MPur, 153 46.1]
kapālinaṃ parityajya gataścāsurapuṃgavaḥ | [MPur, 153 46.2]
vegena kupito daityo nava rudrānupādravat | [MPur, 153 47.1]
mamarda caraṇāghātair dantaiścāpi kareṇa ca | [MPur, 153 47.2]
sa taistumulayuddhena śramamāsādito yadā | [MPur, 153 48.1]
tadā kapālī jagrāha karaṃ tasyāmaradviṣaḥ | [MPur, 153 48.2]
bhrāmayāmāsa vegena hyatīva ca gajāsuram | [MPur, 153 49.1]
dṛṣṭvā śramāturaṃ daityaṃ kiṃcitsphuritajīvitam | [MPur, 153 49.2]
nirutsāhaṃ raṇe tasmingatayuddhotsavodyamam | [MPur, 153 50.1]
tataḥ patata evāsya carma cotkṛtya bhairavam | [MPur, 153 50.2]
sravatsarvāṅgaraktaughaṃ cakārāmbaramātmanaḥ | [MPur, 153 51.1]
dṛṣṭvā vinihataṃ daityaṃ dānavendrā mahābalāḥ | [MPur, 153 51.2]
vitresurdudruvurjagmurnipetuśca sahasraśaḥ | [MPur, 153 52.1]
dṛṣṭvā kapālino rūpaṃ gajacarmāmbarāvṛtam | [MPur, 153 52.2]
dikṣu bhūmau tamevograṃ rudraṃ daityā vyalokayan | [MPur, 153 53.1]
evaṃ vilulite tasmindānavendre mahābale | [MPur, 153 53.2]
dvipādhirūḍho daityendro hatadundubhinā tataḥ | [MPur, 153 54.1]
kalpāntāmbudharābheṇa durdhareṇāpi dānavaḥ | [MPur, 153 54.2]
nimirabhyapatattūrṇaṃ surasainyāni loḍayan | [MPur, 153 55]
yāṃ yāṃ nimigajo yāti diśaṃ tāṃ tāṃ savāhanā | [MPur, 153 56.1]
saṃtyajya dudruvurdevā bhayārtāstyaktahetayaḥ | [MPur, 153 56.2]
gandhena suramātaṅgā dudruvustasya hastinaḥ | [MPur, 153 56.3]
palāyiteṣu sainyeṣu surāṇāṃ pākaśāsanaḥ | [MPur, 153 57.1]
tasthau dikpālakaiḥ sārdhamaṣṭabhiḥ keśavena ca | [MPur, 153 57.2]
samprāpto nimimātaṅgo yāvacchakragajaṃ prati | [MPur, 153 58.1]
tāvacchakragajo yāto muktvā nādaṃ sa bhairavam | [MPur, 153 58.2]
dhriyamāṇo'pi yatnena sa raṇe naiva tiṣṭhati | [MPur, 153 59.1]
palāyite gaje tasminnārūḍhaḥ pākaśāsanaḥ | [MPur, 153 59.2]
viparītamukho'yudhyaddānavendrabalaṃ prati | [MPur, 153 60.1]
śatakratustu vajreṇa nimiṃ vakṣasyatāḍayat | [MPur, 153 60.2]
gadayā dantinaścāsya gaṇḍadeśe'hanaddṛḍham | [MPur, 153 61.1]
tatprahāram acintyaiva nimirnirbhayapauruṣaḥ | [MPur, 153 61.2]
airāvaṇaṃ kaṭīdeśe mudgareṇābhyatāḍayat | [MPur, 153 62.1]
sa hato mudgareṇātha śakrakuñjara āhave | [MPur, 153 62.2]
jagāma paścāccaraṇairdharaṇīṃ bhūdharākṛtiḥ | [MPur, 153 63.1]
lāghavātkṣipramutthāya tato'maramahāgajaḥ | [MPur, 153 63.2]
raṇādapasasarpāśu bhīṣito nimihastinā | [MPur, 153 64.1]
tato vāyurvavau rūkṣo bahuśarkarapāṃsulaḥ | [MPur, 153 64.2]
saṃmukho nimimātaṅgo javanācalakampanaḥ | [MPur, 153 65.1]
srutarakto babhau śailo ghanadhātuhrado yathā | [MPur, 153 65.2]
dhaneśo'pi gadāṃ gurvīṃ tasya dānavahastinaḥ | [MPur, 153 66.1]
cikṣepa vegāddaityendro nipapātāsya mūrdhani | [MPur, 153 66.2]
gajo gadānipātena sa tena parimūrchitaḥ | [MPur, 153 67.1]
dantairbhittvā dharāṃ vegātpapātācalasaṃnibhaḥ | [MPur, 153 67.2]
patite tu gaje tasminsiṃhanādo mahānabhūt | [MPur, 153 68.1]
sarvataḥ surasainyānāṃ gajabṛṃhitabṛṃhitaiḥ | [MPur, 153 68.2]
hreṣāraveṇa cāśvānāṃ guṇāsphoṭaiśca dhanvinām | [MPur, 153 69.1]
gajaṃ taṃ nihataṃ dṛṣṭvā nimiṃ cāpi parāṅmukham | [MPur, 153 69.2]
śrutvā ca siṃhanādaṃ ca surāṇāmatikopanaḥ | [MPur, 153 70.1]
jambho jajvāla kopena pītājya iva pāvakaḥ | [MPur, 153 70.2]
sa surānkoparaktākṣo dhanuṣyāropya sāyakam | [MPur, 153 71.1]
tiṣṭhatetyabravīttāvatsārathiṃ cāpyacodayat | [MPur, 153 71.2]
vegena calatastasya tadrathasyābhavaddyutiḥ | [MPur, 153 72.1]
yathādityasahasrasyābhyuditasyodayācale | [MPur, 153 72.2]
patākinā rathenājau kiṅkiṇījālamālinā | [MPur, 153 73.1]
śaśiśubhrātapatreṇa sa tena syandanena tu | [MPur, 153 73.2]
ghaṭṭayansurasainyānāṃ hṛdayaṃ samadṛśyata | [MPur, 153 74.1]
tam āyāntam abhiprekṣya dhanuṣyāhitasāyakaḥ | [MPur, 153 74.2]
śatakraturadīnātmā dṛḍhamādhatta kārmukam | [MPur, 153 75.1]
bāṇaṃ ca tailadhautāgramardhacandramajihmagam | [MPur, 153 75.2]
tenāsya saśaraṃ cāpaṃ raṇe cicheda vṛtrahā | [MPur, 153 76.1]
kṣipraṃ saṃtyajya taccāpaṃ jambho dānavanandanaḥ | [MPur, 153 76.2]
anyatkārmukamādāya vegavadbhārasādhanam | [MPur, 153 77.1]
śarāṃścāśīviṣākārāṃstailadhautānajihmagān | [MPur, 153 77.2]
śakraṃ vivyādha daśabhirjatrudeśe tu pattribhiḥ | [MPur, 153 78.1]
hṛdaye ca tribhiścāpi dvābhyāṃ ca skandhayor dvayoḥ | [MPur, 153 78.2]
śakro'pi dānavendrāya bāṇajālamapīdṛśam | [MPur, 153 79.1]
aprāptāndānavendrastu śarāñchakrabhujeritān | [MPur, 153 79.2]
cicheda daśadhākāśe śarairagniśikhopamaiḥ | [MPur, 153 80.1]
tatastu śarajālena devendro dānaveśvaram | [MPur, 153 80.2]
ācchādayata yatnena varṣāsviva ghanairnabhaḥ | [MPur, 153 81.1]
daityo'pi bāṇajālaṃ tadvyadhamatsāyakaiḥ śitaiḥ | [MPur, 153 81.2]
yathā vāyurghanāṭopaṃ parivārya diśo mukhe | [MPur, 153 82.1]
śakro'tha krodhasaṃrambhānna viśeṣayate yadā | [MPur, 153 82.2]
dānavendraṃ tadā cakre gandharvāstraṃ mahādbhutam | [MPur, 153 83.1]
tadutthatejasā vyāptamabhūdgamanagocaram | [MPur, 153 83.2]
gandharvanagaraiś cāpi nānāprākāratoraṇaiḥ | [MPur, 153 84.1]
muñcadbhiradbhutākārairastravṛṣṭiṃ samantataḥ | [MPur, 153 84.2]
athāstravṛṣṭyā daityānāṃ hanyamānā mahācamūḥ | [MPur, 153 85.1]
jambhaṃ śaraṇamāgacchadaprameyaparākramam | [MPur, 153 85.2]
vyākulo'pi svayaṃ daityaḥ sahasrākṣāstrapīḍitaḥ | [MPur, 153 86.1]
smaransādhusamācāraṃ bhītatrāṇaparo'bhavat | [MPur, 153 86.2]
athāstraṃ mausalaṃ nāma mumoca ditinandanaḥ | [MPur, 153 87.1]
tato'yomusalaiḥ sarvamabhavatpūritaṃ jagat | [MPur, 153 87.2]
ekaprahārakaraṇairapradhṛṣyaiḥ samantataḥ | [MPur, 153 88.1]
gandharvanagaraṃ teṣu gandharvāstravinirmitam | [MPur, 153 88.2]
gāndharvamastraṃ saṃdhāya surasainyeṣu cāparam | [MPur, 153 89.1]
ekaikena prahāreṇa gajānaśvānmahārathān | [MPur, 153 89.2]
rathāśvānso'hanatkṣipraṃ śataśo'tha sahasraśaḥ | [MPur, 153 90.1]
tataḥ surādhipastvāṣṭramastraṃ ca samudīrayat | [MPur, 153 90.2]
saṃdhyamāne tatastvāṣṭre niśceruḥ pāvakārciṣaḥ | [MPur, 153 91.1]
tato yantramayān divyān āyudhānduṣpradharṣiṇaḥ | [MPur, 153 91.2]
tairyantrairabhavadbaddhamantarikṣe vitānakam | [MPur, 153 92.1]
vitānakena tenātha praśamaṃ mausale gate | [MPur, 153 92.2]
śailāstraṃ mumuce jambho yantrasaṃghātatāḍanam | [MPur, 153 93.1]
vyāmapramāṇairupalaistato varṣamavartata | [MPur, 153 93.2]
tvāṣṭrasya nirmitānyāśu yantrāṇi tadanantaram | [MPur, 153 94.1]
tenopalanipātena gatāni tilaśastataḥ | [MPur, 153 94.2]
yantrāṇi tilaśaḥ kṛtvā śailāstraṃ paramūrdhasu | [MPur, 153 95.1]
nipapātātivegenādārayatpṛthivīṃ tataḥ | [MPur, 153 95.2]
tato vajrāstram akarotsahasrākṣaḥ puraṃdaraḥ | [MPur, 153 96.1]
tadopalamahāvarṣaṃ vyaśīryata samantataḥ | [MPur, 153 96.2]
tataḥ praśānte śailāstre jambho bhūdharasaṃnibhaḥ | [MPur, 153 97.1]
aiṣīkamastramakarodabhīto'tiparākramaḥ | [MPur, 153 97.2]
aiṣīkeṇāgamannāśaṃ vajrāstraṃ śakravallabham | [MPur, 153 98.1]
vijṛmbhatyatha caiṣīke paramāstre'tidurdhare | [MPur, 153 98.2]
jajvalurdevasainyāni sasyandanagajāni tu | [MPur, 153 99.1]
dahyamāneṣvanīkeṣu tejasā surasattamaḥ | [MPur, 153 99.2]
āgneyamastramakarodbalavānpākaśāsanaḥ | [MPur, 153 100.1]
tenāstreṇa tadastraṃ ca babhraṃśe tadanantaram | [MPur, 153 100.2]
tasminpratihate cāstre pāvakāstraṃ vyajṛmbhata | [MPur, 153 101.1]
jajvāla kāyaṃ jambhasya sarathaṃ ca sasārathim | [MPur, 153 101.2]
tataḥ pratihataḥ so'tha daityendraḥ pratibhānavān | [MPur, 153 102.1]
vāruṇāstraṃ mumocātha śamanaṃ pāvakārciṣām | [MPur, 153 102.2]
tato jaladharairvyoma sphuradvidyullatākulaiḥ | [MPur, 153 103.1]
gambhīramurajadhvānair āpūritam ivāmbaram | [MPur, 153 103.2]
karīndrakaratulyābhir jaladhārābhir ambarāt | [MPur, 153 104.1]
patantībhirjagatsarvaṃ kṣaṇenāpūritaṃ babhau | [MPur, 153 104.2]
śāntamāgneyamastraṃ tatpravilokya surādhipaḥ | [MPur, 153 105.1]
vāyavyam astram akaronmeghasaṃghātanāśanam | [MPur, 153 105.2]
vāyavyāstrabalenātha nirdhūte meghamaṇḍale | [MPur, 153 106.1]
babhūva vimalaṃ vyoma nīlotpaladalaprabham | [MPur, 153 106.2]
vāyunā cātighoreṇa kampitāste tu dānavāḥ | [MPur, 153 107.1]
na śekustatra te sthātuṃ raṇe 'tibalino'pi ye | [MPur, 153 107.2]
tadā jambho'bhavacchailo daśayojanavistṛtaḥ | [MPur, 153 108.1]
mārutapratighātārthaṃ dānavānāṃ bhayāpahaḥ | [MPur, 153 108.2]
muktanānāyudhodagratejo'bhijvalitadrumaḥ | [MPur, 153 109.1]
tataḥ praśamite vāyau daityendre parvatākṛtau | [MPur, 153 109.2]
mahāśanīṃ vajramayīṃ mumocāśu śatakratuḥ | [MPur, 153 110.1]
tayāśanyā patitayā daityasyācalarūpiṇaḥ | [MPur, 153 110.2]
kandarāṇi vyaśīryanta samantānnirjharāṇi tu | [MPur, 153 111.1]
tataḥ sā dānavendrasya śailamāyā nyavartata | [MPur, 153 111.2]
nivṛttaśailamāyo'tha dānavendro madotkaṭaḥ | [MPur, 153 112.1]
babhūva kuñjaro bhīmo mahāśailasamākṛtiḥ | [MPur, 153 112.2]
sa mamarda surānīkaṃ dantaiścāpyahanatsurān | [MPur, 153 113.1]
babhañja pṛṣṭhataḥ kāṃścitkareṇāveṣṭya dānavaḥ | [MPur, 153 113.2]
tataḥ kṣapayatastasya surasainyāni vṛtrahā | [MPur, 153 114.1]
astraṃ trailokyadurdharṣaṃ nārasiṃhaṃ mumoca ha | [MPur, 153 114.2]
tataḥ siṃhasahasrāṇi niścerurmantratejasā | [MPur, 153 115.1]
kṛṣṇadaṃṣṭrāṭṭahāsāni krakacābhanakhāni ca | [MPur, 153 115.2]
tairvipāṭitagātro'sau gajamāyāṃ vyapothayat | [MPur, 153 116.1]
tataścāśīviṣo ghoro'bhavatphaṇaśatākulaḥ | [MPur, 153 116.2]
viṣaniḥśvāsanirdagdhaṃ surasainyaṃ mahārathaḥ | [MPur, 153 117.1]
tato'straṃ gāruḍaṃ cakre śakraścārubhujastadā | [MPur, 153 117.2]
tato garutmatastasmātsahasrāṇi viniryayuḥ | [MPur, 153 118.1]
tairgarutmadbhirāsādya jambho bhujagarūpavān | [MPur, 153 118.2]
kṛtastu khaṇḍaśo daityaḥ sāsya māyā vyanaśyata | [MPur, 153 119.1]
pranaṣṭāyāṃ tu māyāyāṃ tato jambho mahāsuraḥ | [MPur, 153 119.2]
cakāra rūpamatulaṃ candrādityapathānugam | [MPur, 153 119.3]
vivṛttavadano grastumiyeṣa surapuṃgavān | [MPur, 153 119.4]
tato'sya viviśurvaktraṃ samahārathakuñjarā | [MPur, 153 120.1]
surasenāviśadbhīmaṃ pātālottānatālukam | [MPur, 153 120.2]
sainyeṣu grasyamāneṣu dānavena balīyasā | [MPur, 153 121.1]
śakro dainyaṃ samāpannaḥ śrāntabāhuḥ savāhanaḥ | [MPur, 153 121.2]
kartavyatāṃ nādhyagacchatprovācedaṃ janārdanam | [MPur, 153 122.1]
kimanantaramatrāsti kartavyasyāvaśeṣitam | [MPur, 153 122.2]
yadāśritya ghaṭāmo'sya dānavasya yuyutsavaḥ | [MPur, 153 123.1]
tato hariruvācedaṃ vajrāyudhamudāradhīḥ | [MPur, 153 123.2]
na sāṃprataṃ raṇastyājyastvayā kātarabhairavaḥ | [MPur, 153 124.1]
vardhasvāśu mahāmāyāṃ puraṃdara ripuṃ prati | [MPur, 153 124.2]
mayaiṣa lakṣito daityo'dhiṣṭhitaḥ prāptapauruṣaḥ | [MPur, 153 125.1]
mā śakra mohamāgaccha kṣipramastraṃ smara prabho | [MPur, 153 125.2]
tataḥ śakraḥ prakupito dānavaṃ prati devarāṭ | [MPur, 153 126.1]
nārāyaṇāstraṃ prayato mumocāsuravakṣasi | [MPur, 153 126.2]
etasminnantare daityo vivṛtāsyo 'grasatkṣaṇāt | [MPur, 153 127.1]
trīṇi lakṣāṇi gandharvīkiṃnaroragarākṣasān | [MPur, 153 127.2]
tato nārāyaṇāstraṃ tatpapātāsuravakṣasi | [MPur, 153 127.3]
mahāstrabhinnahṛdayaḥ susrāva rudhiraṃ ca saḥ | [MPur, 153 127.4]
raṇāgāramivodgāraṃ tatyājāsuranandanaḥ | [MPur, 153 128.1]
tadastratejasā tasya rūpaṃ daityasya nāśitam | [MPur, 153 128.2]
tataścāntardadhe daityo viyatyanupalakṣitaḥ | [MPur, 153 129.1]
gaganasthaḥ sa daityendraḥ śastrāsanamatīndriyam | [MPur, 153 129.2]
mumoca surasainyānāṃ saṃhāre kāraṇaṃ param | [MPur, 153 130.1]
prāsānparaśvadhāṃś cakrān bāṇān vajrān samudgarān | [MPur, 153 130.2]
kuṭhārānsaha khaḍgaiśca bhindipālānayoguḍān | [MPur, 153 131.1]
vavarṣa dānavo raudro hyabandhyānakṣayānapi | [MPur, 153 131.2]
tairastrairdānavairmuktairdevānīkeṣu bhīṣaṇaiḥ | [MPur, 153 132.1]
bāhubhirdharaṇiḥ pūrṇā śirobhiśca sakuṇḍalaiḥ | [MPur, 153 132.2]
ūrubhir gajahastābhaiḥ karīndrairvācalopamaiḥ | [MPur, 153 133.1]
bhagneṣādaṇḍacakrākṣai rathaiḥ sārathibhiḥ saha | [MPur, 153 133.2]
duḥsaṃcārābhavatpṛthvī māṃsaśoṇitakardamā | [MPur, 153 134.1]
rudhiraughahradāvartā śavarāśiśiloccayaiḥ | [MPur, 153 134.2]
kabandhanṛtyasaṃkule sravadvasāsrakardame jagattrayopasaṃhṛtau same samastadehinām | [MPur, 153 135.1]
śṛgālagṛdhravāyasāḥ paraṃ pramodamādadhuḥ kvacidvikṛṣṭalocanaḥ śavasya rauti vāyasaḥ | [MPur, 153 135.2]
vikṛṣṭapīvarāntrakāḥ prayānti jambukāḥ kvacit kvacitsthito'tibhīṣaṇaḥ śvacañcucarvito bakaḥ | [MPur, 153 136.1]
mṛtasya māṃsamāharañchvajātayaśca saṃsthitāḥ kvacidvṛko gajāsṛjaṃ papau nilīyatāntrataḥ | [MPur, 153 136.2]
kvacit turaṃgamaṇḍalī vikṛṣyate śvajātibhiḥ kvacitpiśācajātakaiḥ prapītaśoṇitāsavaiḥ | [MPur, 153 137.1]
svakāminīyutairdrutaṃ pramodamattasaṃbhramair mamaitadānayānanaṃ khuro'yamastu me priyaḥ | [MPur, 153 137.2]
karo'yamabjasaṃnibho mamāstu karṇapūrakaḥ saroṣam īkṣate'parā vapāṃ vinā priyaṃ tadā | [MPur, 153 138.1]
parā priyā hyavāpa yadbhṛtoṣṇaśoṇitāsavaṃ vikṛṣya śavacarma tatprabaddhasāndrapallavam | [MPur, 153 138.2]
cakāra yakṣakāminī taruṃ kuṭhārapāṭitaṃ gajasya dantamātmajaṃ pragṛhya kumbhasaṃpuṭam | [MPur, 153 139.1]
vipāṭya mauktikaṃ paraṃ priyaprasādamicchate samāṃsaśoṇitāsavaṃ papuśca yakṣarākṣasāḥ | [MPur, 153 139.2]
mṛtāśvakeśavāsitaṃ rasaṃ pragṛhya pāṇinā priyāvimuktajīvitaṃ samānayāsṛgāsavam | [MPur, 153 140.1]
na pathyatāṃ prayāti me gataṃ śmaśānagocaraṃ narasya tajjahātyasau praśasya kiṃnarānanam | [MPur, 153 140.2]
sa nāga eṣa no bhayaṃ dadhāti muktajīvito na dānavasya śakyate mayā tadekayānanam | [MPur, 153 141.1]
iti priyāya vallabhā vadanti yakṣayoṣitaḥ pare kapālapāṇayaḥ piśācayakṣarākṣasāḥ | [MPur, 153 141.2]
vadanti dehi dehi me mamātibhakṣyacāriṇaḥ pare'vatīrya śoṇitāpagāsu dhautamūrtayā | [MPur, 153 142.1]
pitṝn pratarpya devatāḥ samarcayanti cāmiṣair gajoḍupe susaṃsthitāstaranti śoṇitaṃ hradam | [MPur, 153 142.2]
iti pragāḍhasaṃkaṭe surāsure susaṃgare bhayaṃ samujhya durjayā bhaṭāḥ sphuṭanti māninaḥ | [MPur, 153 143]
tata śakro dhaneśaśca varuṇaḥ pavano'nalaḥ | [MPur, 153 144.1]
yamo'pi nirṛtiścāpi divyāstrāṇi mahābalāḥ | [MPur, 153 144.2]
ākāśe mumucuḥ sarve dānavānabhisaṃdhya te | [MPur, 153 145.1]
astrāṇi vyarthatāṃ jagmurdevānāṃ dānavānprati | [MPur, 153 145.2]
saṃrambheṇāpyayudhyanta saṃhatāstumulena ca | [MPur, 153 146.1]
gatiṃ na vividuścāpi śrāntā daityasya devatāḥ | [MPur, 153 146.2]
daityāstrabhinnasarvāṅgā hyakiṃcitkaratāṃ gatāḥ | [MPur, 153 147.1]
parasparaṃ vyalīyanta gāvaḥ śītārditā iva | [MPur, 153 147.2]
tadavasthānharirdṛṣṭvā devāñchakramuvāca ha | [MPur, 153 148.1]
brahmāstraṃ smara devendra yasyāvadhyo na vidyate | [MPur, 153 148.2]
viṣṇunā coditaḥ śakraḥ sasmārāstraṃ mahaujasam | [MPur, 153 148.3]
sampūjitaṃ nityamarātināśanaṃ samāhitaṃ bāṇamamitraghātane | [MPur, 153 149.1]
dhanuṣyajayye viniyojya buddhimānabhūttato mantrasamādhimānasaḥ | [MPur, 153 149.2]
sa mantramuccārya yatāntarāśayo vadhāya daityasya dhiyābhisaṃdhya tu | [MPur, 153 150.1]
vikṛṣya karṇāntam akuṇṭhadīdhitiṃ mumoca vīkṣyāmbaramārgamunmukhaḥ | [MPur, 153 150.2]
athāsuraḥ prekṣya mahāstramāhitaṃ vihāya māyāmavanau vyatiṣṭhata | [MPur, 153 151.1]
pravepamānena mukhena śuṣyatā balena gātreṇa ca saṃbhramākulaḥ | [MPur, 153 151.2]
tatastu tasyāstravarābhimantritaḥ śaro'rdhacandrapratimo mahāraṇe | [MPur, 153 152.1]
puraṃdarasyāsanabandhutāṃ gato navārkabimbaṃ vapuṣā viḍambayan | [MPur, 153 152.2]
kirīṭakoṭisphuṭakāntisaṃkaṭaṃ sugandhinānākusumādhivāsitam | [MPur, 153 153.1]
prakīrṇadhūmajvalanābhamūrdhajaṃ papāta jambhasya śiraḥ sakuṇḍalam | [MPur, 153 153.2]
tasminvinihate jambhe dānavendrāḥ parāṅmukhāḥ | [MPur, 153 154.1]
tataste bhagnasaṃkalpāḥ prayayuryatra tārakaḥ | [MPur, 153 154.2]
tāṃstu trastānsamālokya śrutvāroṣamagātparam | [MPur, 153 155.1]
sa jambhadānavendraṃ tu surai raṇamukhe hatam | [MPur, 153 155.2]
sāvalepaṃ sasaṃrambhaṃ sagarvaṃ saparākramam | [MPur, 153 156.1]
sāviṣkāram anākāraṃ tārako bhāvamāviśat | [MPur, 153 156.2]
sa jaitraṃ rathamāsthāya sahasreṇa garutmatām | [MPur, 153 157.1]
saṃrambhāddānavendrastu surai raṇamukhe gataḥ | [MPur, 153 157.2]
sarvāyudhapariṣkāraḥ sarvāstraparirakṣitaḥ | [MPur, 153 158.1]
trailokyaṛddhisampannaḥ suvistṛtamahānanaḥ | [MPur, 153 158.2]
raṇāyābhyapatattūrṇaṃ sainyena mahatā vṛtaḥ | [MPur, 153 159.1]
jambhāstrakṣatasarvāṅgaṃ tyaktvairāvatadantinam | [MPur, 153 159.2]
sajjaṃ mātalinā guptaṃ rathamindrasya tejasā | [MPur, 153 160.1]
taptahemapariṣkāraṃ mahāratnasamanvitam | [MPur, 153 160.2]
caturyojanavistīrṇaṃ siddhasaṃghapariṣkṛtam | [MPur, 153 161.1]
gandharvakiṃnarodgītamapsaronṛtyasaṃkulam | [MPur, 153 161.2]
sarvāyudham asaṃbādhaṃ vicitraracanojjvalam | [MPur, 153 162.1]
taṃ rathaṃ devarājasya parivārya samantataḥ | [MPur, 153 162.2]
daṃśitā lokapālāstu tasthuḥ sagaruḍadhvajāḥ | [MPur, 153 163.1]
tataścacāla vasudhā tato rūkṣo marudvavau | [MPur, 153 163.2]
tato'mbudhaya udbhūtāstato naṣṭā raviprabhā | [MPur, 153 164.1]
tatastamaḥ samudbhūtaṃ nāto'dṛśyanta tārakāḥ | [MPur, 153 164.2]
tato jajvalurastrāṇi tato'kampata vāhinī | [MPur, 153 165.1]
ekatastārako daityaḥ surasaṃghastu caikataḥ | [MPur, 153 165.2]
lokāvasādamekatra jagatpālanamekataḥ | [MPur, 153 166.1]
carācarāṇi bhūtāni surāsuravibhedataḥ | [MPur, 153 166.2]
taddvidhāpyekatāṃ yātaṃ dadṛśuḥ prekṣakā iva | [MPur, 153 167.1]
yadvastu kiṃcil lokeṣu triṣu sattāsvarūpakam | [MPur, 153 167.2]
tat tatrādṛśyad akhilaṃ khilībhūtavibhūtikam | [MPur, 153 167.3]
astrāṇi tejāṃsi dhanāni dhairyaṃ senābalaṃ vīryaparākramau ca | [MPur, 153 168.1]
sattvaujasāṃ tannikaraṃ babhūva surāsurāṇāṃ tapaso balena | [MPur, 153 168.2]
athābhimukham āyāntaṃ navabhirnataparvabhiḥ | [MPur, 153 169.1]
bāṇairanalakalpāgrairbibhidustārakaṃ hṛdi | [MPur, 153 169.2]
sa tān acintya daityendraḥ surabāṇāngatānhṛdi | [MPur, 153 170.1]
navabhirnavabhirbāṇaiḥ surānvivyādha dānavaḥ | [MPur, 153 170.2]
jagaddharaṇasambhūtaiḥ śalyairiva puraḥsaraiḥ | [MPur, 153 171.1]
tato'cchinnaṃ śaravrātaṃ saṃgrāme mumucuḥ surāḥ | [MPur, 153 171.2]
anantaraṃ ca kāntānām aśrupātam ivāniśam | [MPur, 153 172.1]
tadaprāptaṃ viyatyeva nāśayāmāsa dānavaḥ | [MPur, 153 172.2]
śarairyathā kucaritaiḥ prakhyātaṃ paramāgatam | [MPur, 153 173.1]
sunirmalaṃ kramāyātaṃ kuputraḥ svaṃ mahākulam | [MPur, 153 173.2]
tato nivārya tadbāṇajālaṃ surabhujeritam | [MPur, 153 174.1]
bāṇairvyoma diśaḥ pṛthvīṃ pūrayāmāsa dānavaḥ | [MPur, 153 174.2]
cicheda puṅkhadeśeṣu svake sthāne ca lāghavāt | [MPur, 153 175.1]
bāṇajālaiḥ sutīkṣṇāgraiḥ kaṅkabarhiṇavājitaiḥ | [MPur, 153 175.2]
karṇāntakṛṣṭairvimalaiḥ suvarṇarajatojjvalaiḥ | [MPur, 153 176.1]
śāstrārthaiḥ saṃśayaprāptānyathārthānvai vikalpitaiḥ | [MPur, 153 176.2]
tataḥ śatena bāṇānāṃ śakraṃ vivyādha dānavaḥ | [MPur, 153 177.1]
nārāyaṇaṃ ca saptatyā navatyā ca hutāśanam | [MPur, 153 177.2]
daśabhirmārutaṃ mūrdhni yamaṃ daśabhireva ca | [MPur, 153 178.1]
dhanadaṃ caiva saptatyā varuṇaṃ ca tathāṣṭabhiḥ | [MPur, 153 178.2]
viṃśatyā nirṛtiṃ daityaḥ punaścāṣṭābhireva ca | [MPur, 153 179.1]
vivyādha punarekaikaṃ daśabhirdaśabhiḥ śaraiḥ | [MPur, 153 179.2]
tathā ca mātaliṃ daityo vivyādha tribhirāśugaiḥ | [MPur, 153 180.1]
garuḍaṃ daśabhiścaiva sa vivyādha patatribhiḥ | [MPur, 153 180.2]
punaśca daityo devānāṃ tilaśo nataparvabhiḥ | [MPur, 153 181.1]
cakāra varmajātāni cicheda ca dhanūṃṣi tu | [MPur, 153 181.2]
tato vikavacā devā vidhanuṣkāḥ śaraiḥ kṛtāḥ | [MPur, 153 181.3]
athānyāni cāpāni tasminsaroṣā raṇe lokapālā gṛhītvā samantāt | [MPur, 153 182.1]
śarairakṣayairdānavendraṃ tatakṣustadā dānavo'marṣasaṃraktanetraḥ | [MPur, 153 182.2]
śarānagnikalpānvavarṣāmarāṇāṃ tato bāṇamādāya kalpānalābham | [MPur, 153 183.1]
jaghānorasi kṣipramindraṃ subāhuṃ mahendro vyakampadrathopastha eva | [MPur, 153 183.2]
vilokyāntarikṣe sahasrārkabimbaṃ punardānavo viṣṇumudbhūtavīryam | [MPur, 153 184.1]
śarābhyāṃ jaghānāṃsamūle salīlaṃ tataḥ keśavasyāpatacchārṅgamagre | [MPur, 153 184.2]
tatastārakaḥ pretanāthaṃ pṛṣatkairvasuṃ tasya savye smarankṣudrabhāvam | [MPur, 153 185.1]
śarairagnikalpairjaleśasya kāyaṃ raṇe'śoṣayaddurjayo daityarājaḥ | [MPur, 153 185.2]
śarairagnikalpaiścakārāśu daityastathā rākṣasānbhītabhītāndiśāsu | [MPur, 153 186.1]
pṛṣatkaiśca rūkṣairvikāraprayuktaṃ cakārānilaṃ līlayaivāsureśaḥ | [MPur, 153 186.2]
kṣaṇāllabdhacittāḥ svayaṃ viṣṇuśakrānalādyāḥ susaṃhatya tīkṣṇaiḥ pṛṣatkaiḥ | [MPur, 153 187.1]
pracakruḥ pracaṇḍena daityena sārdhaṃ mahāsaṃgaraṃ saṃgaragrāsakalpam | [MPur, 153 187.2]
athānamya cāpaṃ haristīkṣṇabāṇair hanatsārathiṃ daityarājasya hṛdyam | [MPur, 153 188.1]
dhvajaṃ dhūmaketuḥ kirīṭaṃ mahendro dhaneśo dhanuḥ kāñcanānaddhapṛṣṭham | [MPur, 153 188.2]
yamo bāhudaṇḍaṃ rathāṅgāni vāyurniśācāriṇām īśvarasyāpi varma | [MPur, 153 188.3]
dṛṣṭvā tadyuddhamamarairakṛtrimaparākramam | [MPur, 153 189.1]
daityanāthaḥ kṛtaṃ saṃkhye svabāhuyugabāndhavaḥ | [MPur, 153 189.2]
mumoca mudgaraṃ bhīmaṃ sahasrākṣāya saṃgare | [MPur, 153 190.1]
dṛṣṭvā mudgaram āyāntam anivāryamathāmbare | [MPur, 153 190.2]
rathādāplutya dharaṇīmagamatpākaśāsanaḥ | [MPur, 153 191.1]
mudgaro'pi rathopasthe papāta paruṣasvanaḥ | [MPur, 153 191.2]
sa rathaṃ cūrṇayāmāsa na mamāra ca mātaliḥ | [MPur, 153 192.1]
gṛhītvā paṭṭiśaṃ daityo jaghānorasi keśavam | [MPur, 153 192.2]
skandhe garutmataḥ so'pi niṣasāda vicetanaḥ | [MPur, 153 193.1]
khaḍgena rākṣasendrasya nicakarta ca vāhanam | [MPur, 153 193.2]
yamaṃ ca pātayāmāsa bhūmau daityo bhuśuṇḍinā | [MPur, 153 194.1]
vahniṃ ca bhindipālena tāḍayāmāsa mūrdhani | [MPur, 153 194.2]
vāyuṃ ca dorbhyāmutkṣipya pātayāmāsa bhūtale | [MPur, 153 195.1]
dhaneśaṃ ca dhanuṣkoṭyā kuṭṭayāmāsa kopanaḥ | [MPur, 153 195.2]
tato devanikāyānāmekaikaṃ samare tataḥ | [MPur, 153 196.1]
jaghānāstrairasaṃkhyeyairdaityendro 'mitavikramaḥ | [MPur, 153 196.2]
labdhasaṃjñaḥ kṣaṇādviṣṇuścakraṃ jagrāha durdharam | [MPur, 153 197.1]
dānavendravasāsiktaṃ piśitāśanakonmukham | [MPur, 153 197.2]
mumoca dānavendrasya dṛḍhaṃ vakṣasi keśavaḥ | [MPur, 153 198.1]
papāta cakraṃ daityasya hṛdaye bhāskaradyuti | [MPur, 153 198.2]
vyaśīryata tataḥ kāye nīlotpalamivāśmani | [MPur, 153 199.1]
tato vajraṃ mahendrastu pramumocārcitaṃ ciram | [MPur, 153 199.2]
yasmiñjayāśā śakrasya dānavendraraṇe tvabhūt | [MPur, 153 200.1]
tārakasya susamprāpya śarīraṃ śauryaśālinaḥ | [MPur, 153 200.2]
vyaśīryata vikīrṇārciḥ śatadhā khaṇḍatāṃ gatam | [MPur, 153 201.1]
vināśamagamanmuktaṃ vāyunāsuravakṣasi | [MPur, 153 201.2]
jvalitaṃ jvalanābhāsamaṅkuśaṃ kuliśaṃ yathā | [MPur, 153 202.1]
vināśamāgataṃ dṛṣṭvā vāyuścāṅkuśamāhave | [MPur, 153 202.2]
ruṣṭaḥ śailendramutpāṭya puṣpitadrumakandaram | [MPur, 153 203.1]
cikṣepa dānavendrāya pañcayojanavistṛtam | [MPur, 153 203.2]
mahīdharaṃ tam āyāntaṃ daityaḥ smitamukhastadā | [MPur, 153 204.1]
jagrāha vāmahastena bālakandukalīlayā | [MPur, 153 204.2]
tato daṇḍaṃ samudyamya kṛtāntaḥ krodhamūrchitaḥ | [MPur, 153 205.1]
daityendraṃ mūrdhni cikṣepa bhrāmya vegena durjayaḥ | [MPur, 153 205.2]
so'surasyāpatanmūrdhni daityastaṃ ca na buddhavān | [MPur, 153 206.1]
kalpāntadahanālokāmajayyāṃ jvalanastataḥ | [MPur, 153 206.2]
śaktiṃ cikṣepa durdharṣāṃ dānavendrāya saṃyuge | [MPur, 153 207.1]
navā śirīṣamāleva sāsya vakṣasyarājata | [MPur, 153 207.2]
tataḥ khaḍgaṃ samākṛṣya kośād ākāśanirmalam | [MPur, 153 208.1]
bhāsitāsitadigbhāgaṃ lokapālo'pi nirṛtiḥ | [MPur, 153 208.2]
cikṣepa dānavendrāya tasya mūrdhni papāta ca | [MPur, 153 209.1]
patitaścāgamatkhaḍgaḥ sa śīghraṃ śatakhaṇḍatām | [MPur, 153 209.2]
jaleśastūgradurdharṣaṃ viṣapāvakabhairavam | [MPur, 153 210.1]
mumoca pāśaṃ daityasya bhujabandhābhilāṣukaḥ | [MPur, 153 210.2]
sa daityabhujamāsādya sarpaḥ sadyo vyapadyata | [MPur, 153 211.1]
sphuṭitakrakacakrūradaśanālir mahāhanuḥ | [MPur, 153 211.2]
tato'śvinau samarutaḥ sasādhyāḥ samahoragāḥ | [MPur, 153 212.1]
yakṣarākṣasagandharvā divyanānāstrapāṇayaḥ | [MPur, 153 212.2]
jaghnurdaityeśvaraṃ sarve sambhūya sumahābalāḥ | [MPur, 153 213.1]
na cāstrāṇyasya sajanti gātre vajrācalopame | [MPur, 153 213.2]
tato rathādavaplutya tārako dānavādhipaḥ | [MPur, 153 214.1]
jaghāna koṭiśo devānkarapārṣṇibhireva ca | [MPur, 153 214.2]
hataśeṣāṇi sainyāni devānāṃ vipradudruvuḥ | [MPur, 153 215.1]
diśo bhītāni saṃtyajya raṇopakaraṇāni tu | [MPur, 153 215.2]
lokapālāṃstato daityo babandhendramukhānraṇe | [MPur, 153 216.1]
sakeśavāndṛḍhaiḥ pāśaiḥ paśumāraḥ paśūniva | [MPur, 153 216.2]
sa bhūyo rathamāsthāya jagāma svakamālayam | [MPur, 153 217.1]
siddhagandharvasaṃghuṣṭavipulācalamastakam | [MPur, 153 217.2]
stūyamāno ditisutairapsarobhirvinoditaḥ | [MPur, 153 218.1]
trailokyalakṣmīstaddeśe prāviśatsvapuraṃ yathā | [MPur, 153 218.2]
niṣasādāsane padmarāgaratnavinirmite | [MPur, 153 219.1]
tataḥ kiṃnaragandharvanāganārīvinoditaiḥ | [MPur, 153 219.2]
kṣaṇaṃ vinodyamānastu pracalanmaṇikuṇḍalaḥ | [MPur, 153 219.3]
{MPur, 154}
sūta uvāca | [MPur, 154 1.1]
prādurāsītpratīhāraḥ śubhranīlāmbujāmbaraḥ | [MPur, 154 1.2]
sa jānubhyāṃ mahīṃ gatvā pihitāsyaḥ svapāṇinā | [MPur, 154 1.3]
uvācānāvilaṃ vākyamalpākṣaraparisphuṭam | [MPur, 154 2.1]
daityendramarkavṛndānāṃ bibhrataṃ bhāsvaraṃ vapuḥ | [MPur, 154 2.2]
kālanemiḥ surānbaddhāṃścādāya dvāri tiṣṭhati | [MPur, 154 3.1]
sa vijñāpayati stheyaṃ kva bandibhiriti prabho | [MPur, 154 3.2]
tanniśamyābravīddaityaḥ pratīhārasya bhāṣitam | [MPur, 154 4.1]
yatheṣṭaṃ sthīyatāmebhirgṛhaṃ me bhuvanatrayam | [MPur, 154 4.2]
kevalaṃ pāśabandhena vimuktairavilambitam | [MPur, 154 5.1]
evaṃ kṛte tato devā dūyamānena cetasā | [MPur, 154 5.2]
jagmurjagadguruṃ draṣṭuṃ śaraṇaṃ kamalodbhavam | [MPur, 154 6.1]
niveditāste śakrādyāḥ śirobhirdharaṇiṃ gatāḥ | [MPur, 154 6.2]
tuṣṭuvuḥ spaṣṭavarṇārthairvacobhiḥ kamalāsanam | [MPur, 154 6.3]
devā ūcuḥ | [MPur, 154 7.1]
tvamoṃkāro'syaṅkurāya prasūto viśvasyātmānantabhedasya pūrvam | [MPur, 154 7.2]
sambhūtasyānantaraṃ sattvamūrte saṃhārecchoste namo rudramūrte | [MPur, 154 7.3]
vyaktiṃ nītvā tvaṃ vapuḥ svaṃ mahimnā tasmādaṇḍāt sābhidhānādacintyaḥ | [MPur, 154 8.1]
dyāvāpṛthvyor ūrdhvakhaṇḍāvarāmyāṃ hyaṇḍādasmāttvaṃ vibhāgaṃ karoṣi | [MPur, 154 8.2]
vyaktaṃ merau yajjanāyustavābhūdevaṃ vidmastvatpraṇītaścakāsti | [MPur, 154 9.1]
vyaktaṃ devā janmanaḥ śāśvatasya dyauste mūrdhā locane candrasūryau | [MPur, 154 9.2]
vyālāḥ keśāḥ śrotrarandhrā diśaste pādau bhūmirnābhirandhre samudrāḥ | [MPur, 154 10.1]
māyākāraḥ kāraṇaṃ tvaṃ prasiddho vedaiḥ śānto jyotiṣā tvaṃ vimuktaḥ | [MPur, 154 10.2]
vedārtheṣu tvāṃ vivṛṇvanti buddhvā hṛtpadmāntaḥsaṃniviṣṭaṃ purāṇam | [MPur, 154 11.1]
tvāmātmānaṃ labdhayogā gṛṇanti sāṃkhyairyāstāḥ sapta sūkṣmāḥ praṇītāḥ | [MPur, 154 11.2]
tāsāṃ heturyāṣṭamī cāpi gītā tasyāṃ tasyāṃ gīyase vai tvamantam | [MPur, 154 12.1]
dṛṣṭvā mūrtiṃ sthūlasūkṣmāṃ cakāra devairbhāvāḥ kāraṇaiḥ kaiściduktāḥ | [MPur, 154 12.2]
sambhūtāste tvatta evādisarge bhūyastāṃ tāṃ vāsanāṃ te'bhyupeyuḥ | [MPur, 154 13.1]
tvatsaṃkalpenāntamāyāptigūḍhaḥ kālo meyo dhvastasaṃkhyāvikalpaḥ | [MPur, 154 13.2]
bhāvābhāvavyaktisaṃhārahetustvaṃ so'nantastasya kartāsi cātman | [MPur, 154 14.1]
ye'nye sūkṣmāḥ santi tebhyo'bhigītaḥ sthūlā bhāvāścāvṛtāraśca teṣām | [MPur, 154 14.2]
tebhyaḥ sthūlaistaiḥ purāṇaiḥ pratīto bhūtaṃ bhavyaṃ caivamudbhūtibhājām | [MPur, 154 15.1]
bhāve bhāve bhāvitaṃ tvā yunakti yuktaṃ yuktaṃ vyaktibhāvānnirasya | [MPur, 154 15.2]
itthaṃ devo bhaktibhājāṃ śaraṇyastrātā goptā no bhavānantamūrtiḥ | [MPur, 154 15.3]
viremuramarāḥ stutvā brahmāṇamavikāriṇam | [MPur, 154 16.1]
tasthurmanobhir iṣṭārthasamprāptiprārthanāstataḥ | [MPur, 154 16.2]
evaṃ stuto viriñcistu prasādaṃ paramaṃ gataḥ | [MPur, 154 17.1]
amarānvaradenāha vāmahastena nirdiśan | [MPur, 154 17.2]
brahmovāca | [MPur, 154 18.1]
nārī yābhartṛkākasmāttanuste tyaktabhūṣaṇā | [MPur, 154 18.2]
na rājate tathā śakra mlānavaktraśiroruhā | [MPur, 154 18.3]
hutāśanavimukto'pi na dhūmena virājase | [MPur, 154 19.1]
bhasmaneva praticchanno dagdhadāvaściroṣitaḥ | [MPur, 154 19.2]
yamāmayamaye naiva śarīre tvaṃ virājase | [MPur, 154 20.1]
daṇḍasyālambaneneva hyakṛcchrastu pade pade | [MPur, 154 20.2]
rajanīcaranātho'pi kiṃ bhīta iva bhāṣase | [MPur, 154 21.1]
rākṣasendra kṣatārāte tvamarātikṣato yathā | [MPur, 154 21.2]
tanuste varuṇocchuṣkā parītasyeva vahninā | [MPur, 154 22.1]
vimuktarudhiraṃ pāśaṃ phaṇibhiḥ pravilokayan | [MPur, 154 22.2]
vāyo bhavān vicetaskas tvaṃ snigdhairiva nirjitaḥ | [MPur, 154 23.1]
kiṃ tvaṃ bibheṣi dhanada saṃnyasyaiva kuberatām | [MPur, 154 23.2]
rudrāstriśūlinaḥ santo vadadhvaṃ bahuśūlatām | [MPur, 154 24.1]
bhavantaḥ kena tatkṣiptaṃ tejastu bhavatāmapi | [MPur, 154 24.2]
akiṃcitkaratāṃ yātaḥ karaste na vibhāsate | [MPur, 154 25.1]
alaṃ nīlotpalābhena cakreṇa madhusūdana | [MPur, 154 25.2]
kiṃ tvayānudarālīnabhuvanapravilokanam | [MPur, 154 26.1]
kriyate stimitākṣeṇa bhavatā viśvatomukha | [MPur, 154 26.2]
evamuktāḥ surāstena brahmaṇā brahmamūrtinā | [MPur, 154 27.1]
vācāṃ pradhānabhūtatvānmārutaṃ tamacodayan | [MPur, 154 27.2]
atha viṣṇumukhairdevaiḥ śvasanaḥ pratibodhitaḥ | [MPur, 154 28.1]
caturmukhaṃ tadā prāha carācaraguruṃ vibhum | [MPur, 154 28.2]
na tu vetsi carācarabhūtagataṃ bhavabhāvamatīva mahānucchritaḥ prabhavaḥ | [MPur, 154 29.1]
punararthivaco'bhivistṛtaśravaṇopamakautukabhāvakṛtaḥ | [MPur, 154 29.2]
tvamananta karoṣi jagadbhavatāṃ sacarācaragarbhavibhinnaguṇām | [MPur, 154 30.1]
amarāsurametadaśeṣamapi tvayi tulyamaho janako'si yataḥ | [MPur, 154 30.2]
piturasti tathāpi manovikṛtiḥ saguṇo viguṇo balavānabalaḥ | [MPur, 154 31.1]
bhavato varalābhanivṛttabhayaḥ kuliśāṅgasuto ditijo'tibalaḥ | [MPur, 154 31.2]
sacarācaranirmathane kimiti kitavastu kṛto vihito bhavatā | [MPur, 154 32.1]
kila deva tvayā sthitaye jagatāṃ mahadadbhutacitraviciguṇāḥ | [MPur, 154 32.2]
api tuṣṭikṛtaḥ śrutakāmaphalā vihitā dvijanāyaka devagaṇāḥ | [MPur, 154 33.1]
api nākamabhūtkila yajñabhujāṃ bhavato viniyogavaśātsatatam | [MPur, 154 33.2]
apahṛtya vimānagaṇaṃ sa kṛto ditijena mahāmarubhūmisamaḥ | [MPur, 154 34.1]
kṛtavānasi sarvaguṇātiśayaṃ yamaśeṣamahīdhararājatayā | [MPur, 154 34.2]
samamiṅgitabhāvavidhiḥ sa girirgaganena sadocchrayatāṃ hi gataḥ | [MPur, 154 35.1]
adhivāsavihāravidhāvucito ditijane pavikṣataśṛṅgataṭaḥ | [MPur, 154 35.2]
pariluṇṭhitaratnaguhānivaho bahudaityasabhāśrayatāṃ gamitaḥ | [MPur, 154 36.1]
surarāja sa tasya bhayena gataṃ vyadadhādaśarīra ito'pi vṛthā | [MPur, 154 36.2]
upayogyatayā vivṛtaṃ suciraṃ vimaladyutipūritadigvadanam | [MPur, 154 37.1]
bhavataiva vinirmitamādiyuge surahetisamūham anutthamidam | [MPur, 154 37.2]
ditijasya śarīramavāpya gataṃ śatadhā matibhedamivālpamanāḥ | [MPur, 154 38.1]
āsāradhūlidhvastāṅgā dvārasthāḥ smaḥ kadarthinaḥ | [MPur, 154 38.2]
labdhapraveśāḥ kṛcchreṇa vayaṃ tasyāmaradviṣaḥ | [MPur, 154 38.3]
sabhāyāmamarā deva nikṛṣṭe'pyupaveśitāḥ | [MPur, 154 39.1]
vetrahastair ajalpantastato'pahasitāstu taiḥ | [MPur, 154 39.2]
mahārthāḥ siddhasarvārthā bhavantaḥ svalpabhāṣiṇaḥ | [MPur, 154 40.1]
cāṭuyuktamatho karma hyamarā bahu bhāṣata | [MPur, 154 40.2]
samayaṃ daityasiṃhasya saśakrasya nu saṃsthitāḥ | [MPur, 154 41.1]
vadateti ca daityasya preṣyairvihasitā bahu | [MPur, 154 41.2]
ṛtavo mūrtimantastamupāsante hyaharniśam | [MPur, 154 42.1]
kṛtāparādhasaṃtrāsaṃ na tyajanti kadācana | [MPur, 154 42.2]
tantrītrayalayopetaṃ siddhagandharvakiṃnaraiḥ | [MPur, 154 43.1]
surāgam upadhā nityaṃ gīyate tasya veśmasu | [MPur, 154 43.2]
hantākṛtopakaraṇairmitrāṇi gurulāghavaiḥ | [MPur, 154 44.1]
śaraṇāgatasaṃtyāgī tyaktasatyapariśrayaḥ | [MPur, 154 44.2]
iti niḥśeṣamathavā niḥśeṣaṃ vai na śakyate | [MPur, 154 45.1]
tasyāvinayamākhyātuṃ sraṣṭā tatra parāyaṇam | [MPur, 154 45.2]
ityuktaḥ svātmabhūrdevaḥ surairdaityaviceṣṭitam | [MPur, 154 46.1]
surānuvāca bhagavāṃstataḥ smitamukhāmbujaḥ | [MPur, 154 46.2]
brahmovāca | [MPur, 154 47.1]
avadhyastārako daityaḥ sarvairapi surāsuraiḥ | [MPur, 154 47.2]
yasya vadhyaḥ sa nādyāpi jātastribhuvane pumān | [MPur, 154 47.3]
mayā sa varadānena chandayitvā nivāritaḥ | [MPur, 154 48.1]
tapasaḥ sāṃprataṃ rājā trailokyadahanātmakāt | [MPur, 154 48.2]
sa ca vavre vadhaṃ daityaḥ śiśutaḥ saptavāsarāt | [MPur, 154 49.1]
sa saptadivaso bālaḥ śaṃkarādyo bhaviṣyati | [MPur, 154 49.2]
tārakasya nihantā sa bhāskarābho bhaviṣyati | [MPur, 154 50.1]
sāṃprataṃ cāpyapatnīkaḥ śaṃkaro bhagavānprabhuḥ | [MPur, 154 50.2]
yaccāhamuktavānyasyā hyuttānakaratā sadā | [MPur, 154 51.1]
uttāno varadaḥ pāṇireṣa devyāḥ sadaiva tu | [MPur, 154 51.2]
himācalasya duhitā sā tu devī bhaviṣyati | [MPur, 154 52.1]
tasyāḥ sakāśādyaḥ śarvastvaraṇyāṃ pāvako yathā | [MPur, 154 52.2]
janayiṣyati taṃ prāpya tārako'bhibhaviṣyati | [MPur, 154 53.1]
mayāpyupāyaḥ sa kṛto yathaivaṃ hi bhaviṣyati | [MPur, 154 53.2]
śeṣaścāpyasya vibhavo vinaśyettadanantaram | [MPur, 154 54.1]
stokakālaṃ pratīkṣadhvaṃ nirviśaṅkena cetasā | [MPur, 154 54.2]
ityuktāstridaśāstena sākṣātkamalajanmanā | [MPur, 154 55.1]
jagmustaṃ praṇipatyeśaṃ yathāyogaṃ divaukasaḥ | [MPur, 154 55.2]
tato gateṣu deveṣu brahmā lokapitāmahaḥ | [MPur, 154 56.1]
niśāṃ sasmāra bhagavānsvatanoḥ pūrvasaṃbhavām | [MPur, 154 56.2]
tato bhagavatī rātrirupatasthe pitāmaham | [MPur, 154 57.1]
tāṃ vivikte samālokya brahmovāca vibhāvarīm | [MPur, 154 57.2]
brahmovāca | [MPur, 154 58.1]
vibhāvari mahatkāyaṃ vibudhānāmupasthitam | [MPur, 154 58.2]
tatkartavyaṃ tvayā devi śṛṇu kāryasya niścayam | [MPur, 154 58.3]
tārako nāma daityendraḥ suraketuranirjitaḥ | [MPur, 154 59.1]
tasyābhāvāya bhagavāñjanayiṣyati ceśvaraḥ | [MPur, 154 59.2]
sutaṃ sa bhavitā tasya tārakasyāntakārakaḥ | [MPur, 154 60.1]
śaṃkarasyābhavatpatnī satī dakṣasutā tu yā | [MPur, 154 60.2]
sā mṛtā kupitā devī kasmiṃścitkāraṇāntare | [MPur, 154 61.1]
bhavitā himaśailasya duhitā lokabhāvinī | [MPur, 154 61.2]
viraheṇa harastasyā matvā śūnyaṃ jagattrayam | [MPur, 154 62.1]
tapasyanhimaśailasya kandare siddhasevite | [MPur, 154 62.2]
pratīkṣamāṇastajjanma kaṃcitkālaṃ nivatsyati | [MPur, 154 63.1]
tayoḥ sutaptatapasorbhavitā yo mahābalaḥ | [MPur, 154 63.2]
sa bhaviṣyati daityasya tārakasya vināśakaḥ | [MPur, 154 64.1]
jātamātrā tu sā devī svalpasaṃjñā ca bhāminī | [MPur, 154 64.2]
virahotkaṇṭhitā gāḍhaṃ harasaṃgamalālasā | [MPur, 154 65.1]
tayoḥ sutaptatapasoḥ saṃyogaḥ syācchubhānane | [MPur, 154 65.2]
tatastābhyāṃ tu janitaḥ svalpo vākkalaho bhavet | [MPur, 154 66.1]
tato'pi saṃśayo bhūyastārakaṃ prati dṛśyate | [MPur, 154 66.2]
tayoḥ saṃyuktayostasmātsuratāsaktikāraṇe | [MPur, 154 67.1]
vighnastvayā vidhātavyo yathā tābhyāṃ tathā śṛṇu | [MPur, 154 67.2]
garbhasthāne ca tanmātuḥ svena rūpeṇa rañjaya | [MPur, 154 68.1]
tato vihāya śarvastāṃ viśrānto narmapūrvakam | [MPur, 154 68.2]
bhartsayiṣyati tāṃ devīṃ tataḥ sā kupitā satī | [MPur, 154 69.1]
prayāsyati tapaścartuṃ tattasmāttapase punaḥ | [MPur, 154 69.2]
janayiṣyati yaṃ śarvā dayitadyutimaṇḍitam | [MPur, 154 70.1]
sa bhaviṣyati hantā vai surārīṇāmasaṃśayam | [MPur, 154 70.2]
tvayāpi dānavā devi hantavyā lokadurjayāḥ | [MPur, 154 71.1]
yāvacca na satī dehasaṃkrāntaguṇasaṃcayā | [MPur, 154 71.2]
tatsaṃgamena tāvattvaṃ daityānhantuṃ na śakṣyase | [MPur, 154 72.1]
evaṃ kṛte tapastaptvā sṛṣṭisaṃhārakāriṇī | [MPur, 154 72.2]
samāptaniyamā devī yadā comā bhaviṣyati | [MPur, 154 73.1]
tadā svameva tadrūpaṃ śailajā pratipatsyate | [MPur, 154 73.2]
tanustavāpi sahajā saikānaṃśā bhaviṣyati | [MPur, 154 74.1]
rūpāṃśena tu saṃyuktā tvamumāyāṃ bhaviṣyasi | [MPur, 154 74.2]
ekānaṃśeti lokastvāṃ varade pūjayiṣyati | [MPur, 154 75.1]
bhedairbahuvidhākāraiḥ sarvagā kāmasādhinī | [MPur, 154 75.2]
oṃkāravaktrā gāyatrī tvamiti brahmavādibhiḥ | [MPur, 154 76.1]
ākrāntirūrjitākārā rājabhiśca mahābhujaiḥ | [MPur, 154 76.2]
tvaṃ bhūriti viśāṃ mātā śūdraiḥ śaivīti pūjitā | [MPur, 154 77.1]
kṣāntirmunīnāmakṣobhyā dayā niyamināmiti | [MPur, 154 77.2]
tvaṃ mahopāyasaṃdohā nītirnayavisarpiṇām | [MPur, 154 78.1]
paricchittistvamarthānāṃ tvamīhā prāṇihṛcchayā | [MPur, 154 78.2]
tvaṃ muktiḥ sarvabhūtānāṃ tvaṃ gatiḥ sarvadehinām | [MPur, 154 79.1]
tvaṃ ca kīrtimatāṃ kīrtistvaṃ mūrtiḥ sarvadehinām | [MPur, 154 79.2]
ratistvaṃ raktacittānāṃ prītistvaṃ hṛṣṭadarśinām | [MPur, 154 80.1]
tvaṃ kāntiḥ kṛtabhūṣāṇāṃ tvaṃ śāntirduḥkhakarmaṇām | [MPur, 154 80.2]
tvaṃ bhrāntiḥ sarvabodhānāṃ tvaṃ gatiḥ kratuyājinām | [MPur, 154 81.1]
jaladhīnāṃ mahāvelā tvaṃ ca līlā vilāsinām | [MPur, 154 81.2]
saṃbhūtistvaṃ padārthānāṃ sthitistvaṃ lokapālinī | [MPur, 154 82.1]
tvaṃ kālarātrirniḥśeṣabhuvanāvalināśinī | [MPur, 154 82.2]
priyakaṇṭhagrahānandadāyinī tvaṃ vibhāvarī | [MPur, 154 83.1]
ityanekavidhairdevi rūpairloke tvamarcitā | [MPur, 154 83.2]
ye tvāṃ stoṣyanti varade pūjayiṣyanti vāpi ye | [MPur, 154 84.1]
te sarvakāmānāpsyanti niyatā nātra saṃśayaḥ | [MPur, 154 84.2]
ityuktā tu niśā devī tathetyuktvā kṛtāñjaliḥ | [MPur, 154 85.1]
jagāma tvaritā tūrṇaṃ gṛhaṃ himagireḥ param | [MPur, 154 85.2]
tatrāsīnāṃ mahāharmye ratnabhittisamāśrayām | [MPur, 154 86.1]
dadarśa menāmāpāṇḍucchavivaktrasaroruhām | [MPur, 154 86.2]
kiṃcic chyāmamukhodagrastanabhārāvanāmitām | [MPur, 154 87.1]
mahauṣadhigaṇābaddhamantrarājaniṣevitām | [MPur, 154 87.2]
udvahatkanakonnaddhajīvarakṣāmahoragām | [MPur, 154 88.1]
maṇidīpagaṇajyotirmahālokaprakāśite | [MPur, 154 88.2]
prakīrṇabahusiddhārthe manojaparivārake | [MPur, 154 89.1]
śucinyaṃśukasaṃchannabhūśayyāstaraṇojjvale | [MPur, 154 89.2]
dhūpāmodamanoramye sarjagandhopayogike | [MPur, 154 90.1]
tataḥ krameṇa divase gate dūraṃ vibhāvarī | [MPur, 154 90.2]
vyajṛmbhata sukhodarke tato menā mahāgṛhe | [MPur, 154 91.1]
prasuptaprāyapuruṣe nidrābhūtopacārike | [MPur, 154 91.2]
sphuṭāloke śaśabhṛti bhrāntirātrivihaṃgame | [MPur, 154 92.1]
rajanīcarabhūtānāṃ saṃghairāvṛtacatvare | [MPur, 154 92.2]
gāḍhakaṇṭhagrahālagnasubhageṣṭajane tataḥ | [MPur, 154 93.1]
kiṃcidākulatāṃ prāpte menānetrāmbujadvaye | [MPur, 154 93.2]
āviveśa mukhe rātriḥ sucirasphuṭasaṃgamā | [MPur, 154 94.1]
janmadāyā jaganmātuḥ krameṇa jaṭharāntare | [MPur, 154 94.2]
āviveśāntaraṃ janma manyamānā kṣapā tu vai | [MPur, 154 95.1]
arañjayacchaviṃ devyā guhāraṇye vibhāvarī | [MPur, 154 95.2]
tato jagatpatiprāṇaheturhimagiripriyā | [MPur, 154 96.1]
brāhme muhūrte subhage vyasūyata guhāraṇim | [MPur, 154 96.2]
tasyāṃ tu jāyamānāyāṃ jantavaḥ sthāṇujaṅgamāḥ | [MPur, 154 97.1]
abhavansukhinaḥ sarve sarvalokanivāsinaḥ | [MPur, 154 97.2]
nārakāṇāmapi tadā sukhaṃ svargasamaṃ mahat | [MPur, 154 98.1]
abhavatkrūrasattvānāṃ cetaḥ śāntaṃ ca dehinām | [MPur, 154 98.2]
jyotiṣāmapi tejastvamabhavatsuratonnatā | [MPur, 154 99.1]
vanāśritāścauṣadhayaḥ svāduvanti phalāni ca | [MPur, 154 99.2]
gandhavanti ca mālyāni vimalaṃ ca nabho'bhavat | [MPur, 154 100.1]
mārutaśca sukhasparśo diśaśca sumanoharā | [MPur, 154 100.2]
tena codbhūtaphalitaparipākaguṇojjvalāḥ | [MPur, 154 101.1]
abhavatpṛthivī devī śālimālākulāpi ca | [MPur, 154 101.2]
tapāṃsi dīrghacīrṇāni munīnāṃ bhāvitātmanām | [MPur, 154 102.1]
tasmingatāni sāphalyaṃ kāle nirmalacetasām | [MPur, 154 102.2]
vismṛtāni ca śastrāṇi prādurbhāvaṃ prapedire | [MPur, 154 103.1]
prabhāvastīrthamukhyānāṃ tadā puṇyatamo'bhavat | [MPur, 154 103.2]
antarikṣe surāścāsanvimāneṣu sahasraśaḥ | [MPur, 154 104.1]
samahendraharibrahmavāyuvahnipurogamāḥ | [MPur, 154 104.2]
puṣpavṛṣṭiṃ pramumucustasmiṃstu himabhūdhare | [MPur, 154 105.1]
jagurgandharvamukhyāśca nanṛtuścāpsarogaṇāḥ | [MPur, 154 105.2]
meruprabhṛtayaścāpi mūrtimanto mahābalāḥ | [MPur, 154 106.1]
tasminmahotsave prāpte divyaprabhṛtapāṇayaḥ | [MPur, 154 106.2]
saritaḥ sāgarāścaiva samājagmuśca sarvaśaḥ | [MPur, 154 107.1]
himaśailo'bhavalloke tathā sarvaiścarācaraiḥ | [MPur, 154 107.2]
sevyaścāpyabhigamyaśca sa śreyāṃścācalottamaḥ | [MPur, 154 108.1]
anubhūyotsavaṃ devā jagmuḥ svānālayānmudā | [MPur, 154 108.2]
devagandharvanāgendraśailaśīlāvanīguṇaiḥ | [MPur, 154 109.1]
himaśailasutā devī svayaṃpūrvikayā tataḥ | [MPur, 154 109.2]
krameṇa vṛddhimānītā lakṣmīvānalasairbudhaiḥ | [MPur, 154 110.1]
krameṇa rūpasaubhāgyaprabodhairbhuvanatrayam | [MPur, 154 110.2]
ajayadbhūṣayaccāpi niḥsādhārairnagātmajā | [MPur, 154 111.1]
etasminnantare śakro nāradaṃ devasaṃmatam | [MPur, 154 111.2]
devarṣimatha sasmāra kāryasādhanasatvaram | [MPur, 154 112.1]
smṛtiṃ śakrasya vijñāya jātāṃ tu bhagavāṃstadā | [MPur, 154 112.2]
ājagāma mudā yukto mahendrasya niveśanam | [MPur, 154 113.1]
taṃ sa dṛṣṭvā sahasrākṣaḥ samutthāya mahāsanāt | [MPur, 154 113.2]
yathārheṇa tu pādyena pūjayāmāsa vāsavaḥ | [MPur, 154 114.1]
śakrapraṇītāṃ tāṃ pūjāṃ pratigṛhya yathāvidhi | [MPur, 154 114.2]
nāradaḥ kuśalaṃ devamapṛcchatpākaśāsanam | [MPur, 154 115.1]
pṛṣṭe ca kuśale śakraḥ provāca vacanaṃ prabhuḥ | [MPur, 154 115.2]
indra uvāca | [MPur, 154 116.1]
kuśalasyāṅkure tāvatsambhūte bhuvanatraye | [MPur, 154 116.2]
tatphalodbhavasaṃpattau tvaṃ bhavātandrito mune | [MPur, 154 116.3]
vetsi caitatsamastaṃ tvaṃ tathāpi paricodakaḥ | [MPur, 154 117.1]
nirvṛtiṃ paramāṃ yāti nivedyārthaṃ suhṛjjane | [MPur, 154 117.2]
tadyathā śailajā devī yogaṃ yāyātpinākinā | [MPur, 154 118.1]
śīghraṃ tadudyamaḥ sarvairasmatpakṣairvidhīyatām | [MPur, 154 118.2]
avagamyārthamakhilaṃ tata āmantrya nāradaḥ | [MPur, 154 119.1]
śakraṃ jagāma bhagavānhimaśailaniveśanam | [MPur, 154 119.2]
tatra dvāre sa viprendraścitravetralatākule | [MPur, 154 120.1]
vandito himaśailena nirgatena puro muniḥ | [MPur, 154 120.2]
saha praviśya bhavanaṃ bhuvo bhūṣaṇatāṃ gatam | [MPur, 154 121.1]
nivedite svayaṃ haime himaśaile na vistṛte | [MPur, 154 121.2]
mahāsane munivaro niṣasādātuladyutiḥ | [MPur, 154 122.1]
yathārhaṃ cārghyapādyaṃ ca śailastasmai nyavedayat | [MPur, 154 122.2]
munistu pratijagrāha tamarghaṃ vidhivattadā | [MPur, 154 123.1]
gṛhītārghaṃ munivaramapṛcchacchlakṣṇayā girā | [MPur, 154 123.2]
kuśalaṃ tapasaḥ śailaḥ śanaiḥ phullānanāmbujaḥ | [MPur, 154 124.1]
munirapyadrirājānamapṛcchatkuśalaṃ tadā | [MPur, 154 124.2]
nārada uvāca | [MPur, 154 125.1]
aho'vatāritāḥ sarve saṃniveśe mahāgire | [MPur, 154 125.2]
pṛthutvaṃ manasā tulyaṃ kandarāṇāṃ tathācala | [MPur, 154 125.3]
gurutvaṃ te guṇaughānāṃ sthāvarādatiricyate | [MPur, 154 126.1]
prasannatā ca toyasya manaso'pyadhikā ca te | [MPur, 154 126.2]
na lakṣayāmaḥ śailendra śiṣyate kandarodarāt | [MPur, 154 127.1]
na ca lakṣmīstathā svarge kutrādhikatayā sthitā | [MPur, 154 127.2]
nānātapobhirmunibhirjvalanārkasamaprabhaiḥ | [MPur, 154 128.1]
pāvanaiḥ pāvito nityaṃ tvatkandarasamāśritaiḥ | [MPur, 154 128.2]
avamatya vimānāni svargavāsavirāgiṇaḥ | [MPur, 154 129.1]
piturgṛha ivāsannā devagandharvakiṃnarāḥ | [MPur, 154 129.2]
aho dhanyo'si śailendra yasya te kandaraṃ haraḥ | [MPur, 154 130.1]
adhyāste lokanātho'pi samādhānaparāyaṇaḥ | [MPur, 154 130.2]
ityuktavati devarṣau nārade sādaraṃ girā | [MPur, 154 131.1]
himaśailasya mahiṣī menā munididṛkṣayā | [MPur, 154 131.2]
anuyātā duhitrā tu svalpāliparicārikā | [MPur, 154 132.1]
lajjāpraṇayanamrāṅgī praviveśa niveśanam | [MPur, 154 132.2]
tatra sthito munivaraḥ śailena sahito vaśī | [MPur, 154 133.1]
dṛṣṭvā tu tejaso rāśiṃ muniṃ śailapriyā tadā | [MPur, 154 133.2]
vavande gūḍhavadanā pāṇipadmakṛtāñjaliḥ | [MPur, 154 134.1]
tāṃ vilokya mahābhāgo maharṣir amitadyutiḥ | [MPur, 154 134.2]
āśīrbhir amṛtodgārarūpābhistāṃ vyavardhayat | [MPur, 154 135.1]
tato vismitacittā tu himavadgiriputrikā | [MPur, 154 135.2]
udaikṣannāradaṃ devī munimadbhutarūpiṇam | [MPur, 154 136.1]
ehi vatseti cāpyuktā ṛṣiṇā snigdhayā girā | [MPur, 154 136.2]
kaṇṭhe gṛhītvā pitaramutsaṅge samupāviśat | [MPur, 154 137.1]
uvāca mātā tāṃ devīmabhivandaya putrike | [MPur, 154 137.2]
bhagavantaṃ tato dhanyaṃ patimāpsyasi saṃmatam | [MPur, 154 138.1]
ityuktā tu tato mātrā vastrāntapihitānanā | [MPur, 154 138.2]
kiṃcitkampitamūrdhā tu vākyaṃ novāca kiṃcana | [MPur, 154 139.1]
tataḥ punaruvācedaṃ vākyaṃ mātā sutāṃ tadā | [MPur, 154 139.2]
vatse vandaya devarṣiṃ tato dāsyāmi te śubham | [MPur, 154 140.1]
ratnakrīḍanakaṃ ramyaṃ sthāpitaṃ yacciraṃ mayā | [MPur, 154 140.2]
ityuktā tu tato vegāduddhṛtya caraṇau tadā | [MPur, 154 141.1]
vavande mūrdhni saṃdhāya karapaṅkajakuḍmalam | [MPur, 154 141.2]
kṛte tu vandane tasyā mātā sakhīmukhena tu | [MPur, 154 142.1]
codayāmāsa śanakaistasyāḥ saubhāgyaśaṃsinām | [MPur, 154 142.2]
śarīralakṣaṇānāṃ tu vijñānāya tu kautukāt | [MPur, 154 143.1]
strīsvabhāvādyadduhituścintāṃ hṛdi samudvahan | [MPur, 154 143.2]
jñātvā tadiṅgitaṃ śailo mahiṣyā hṛdayena tu | [MPur, 154 144.1]
anudgīrṇo'kṣatirmene ramyametadupasthitam | [MPur, 154 144.2]
coditaḥ śailamahiṣīsakhyā munivarastadā | [MPur, 154 145.1]
smitānano mahābhāgo vākyaṃ provāca nāradaḥ | [MPur, 154 145.2]
na jāto'syāḥ patirbhadre lakṣaṇaiśca vivarjitā | [MPur, 154 146.1]
uttānahastā satataṃ caraṇairvyabhicāribhiḥ | [MPur, 154 146.2]
svachāyayā bhaviṣyeyaṃ kimanyadbahu bhāṣyate | [MPur, 154 146.3]
śrutvaitatsaṃbhramāviṣṭo dhvastadhairyo mahābalaḥ | [MPur, 154 147.1]
nāradaṃ pratyuvācātha sāśrukaṇṭho mahāgiriḥ | [MPur, 154 147.2]
himavānuvāca | [MPur, 154 148.1]
saṃsārasyātidoṣasya durvijñeyā gatiryataḥ | [MPur, 154 148.2]
sṛṣṭyāṃ cāvaśyabhāvinyāṃ kenāpyatiśayātmanā | [MPur, 154 148.3]
kartrā praṇītā maryādā sthitā saṃsāriṇāmiyam | [MPur, 154 149.1]
yo jāyate hi yadbījo janituḥ sa hyasārthakaḥ | [MPur, 154 149.2]
janitā cāpi jātasya na kaściditi yatsphuṭam | [MPur, 154 150.1]
svakarmaṇaiva jāyante vividhā bhūtajātayaḥ | [MPur, 154 150.2]
aṇḍajo hyaṇḍajājjātaḥ punarjāyeta mānavaḥ | [MPur, 154 151.1]
mānuṣācca sarīsṛpyāṃ manuṣyatvena jāyate | [MPur, 154 151.2]
tatrāpi jātau śreṣṭhāyāṃ dharmasyotkarṣaṇena tu | [MPur, 154 152.1]
aputrajanminaḥ śeṣāḥ prāṇinaḥ samavasthitāḥ | [MPur, 154 152.2]
manujāstatra jāyante yato na gṛhadharmiṇaḥ | [MPur, 154 153.1]
krameṇāśramasaṃprāptirbrahmacārivratādanu | [MPur, 154 153.2]
tasya karturniyogena saṃsāro yena vardhitaḥ | [MPur, 154 154.1]
saṃsārasya kuto vṛddhiḥ sarve syuryadatigrahāḥ | [MPur, 154 154.2]
ataḥ kartrā tu śāstreṣu sutalābhaḥ praśaṃsitaḥ | [MPur, 154 155.1]
prāṇināṃ mohanārthāya narakatrāṇasaṃśrayāt | [MPur, 154 155.2]
striyā virahitā sṛṣṭirjantūnāṃ nopapadyate | [MPur, 154 156.1]
strījātistu prakṛtyaiva kṛpaṇā dainyabhāṣiṇī | [MPur, 154 156.2]
śāstrālocanasāmarthyamujjhitaṃ tāsu vedhasā | [MPur, 154 156.3]
śāstreṣūktamasaṃdigdhaṃ bahuvāraṃ mahāphalam | [MPur, 154 157.1]
daśaputrasamā kanyā yā na syācchīlavarjitā | [MPur, 154 157.2]
vākyametatphalabhraṣṭaṃ puṃsi glānikaraṃ param | [MPur, 154 158.1]
kanyā hi kṛpaṇā śocyā piturduḥkhavivardhinī | [MPur, 154 158.2]
yāpi syātpūrṇasarvāḍhyā patiputradhanādibhiḥ | [MPur, 154 159.1]
kiṃ punardurbhagā hīnā patiputradhanādibhiḥ | [MPur, 154 159.2]
tvaṃ coktavānsutāyā me śarīre doṣasaṃgraham | [MPur, 154 160.1]
aho muhyāmi śuṣyāmi glāmi sīdāmi nārada | [MPur, 154 160.2]
ayuktamatha vaktavyam aprāpyamapi sāṃpratam | [MPur, 154 161.1]
anugraheṇa me chinddhi duḥkhaṃ kanyāśrayaṃ mune | [MPur, 154 161.2]
paricchinne'pyasaṃdigdhe manaḥ paribhavāśrayam | [MPur, 154 162.1]
tṛṣṇā muṣṇāti niṣṇātā phalalobhāśrayāśubhā | [MPur, 154 162.2]
strīṇāṃ hi paramaṃ janma kulānāmubhayātmanām | [MPur, 154 163.1]
ihāmutra sukhāyoktaṃ satpatiprāptisaṃjñitam | [MPur, 154 163.2]
durlabhaḥ satpatiḥ strīṇāṃ viguṇo'pi patiḥ kila | [MPur, 154 164.1]
na prāpyate vinā puṇyaiḥ patirnāryā kadācana | [MPur, 154 164.2]
yato niḥsādhano dharmaḥ parimāṇojjhitā ratiḥ | [MPur, 154 165.1]
dhanaṃ jīvitaparyāptaṃ patyau nāryāḥ pratiṣṭhitam | [MPur, 154 165.2]
nirdhano durbhago mūrkhaḥ sarvalakṣaṇavarjitaḥ | [MPur, 154 166.1]
daivataṃ paramaṃ nāryāḥ patiruktaḥ sadaiva hi | [MPur, 154 166.2]
tvayā coktaṃ hi devarṣe na jāto'syāḥ patiḥ kila | [MPur, 154 167.1]
etaddaurbhāgyamatulamasaṃkhyaṃ guru duḥsaham | [MPur, 154 167.2]
carācare bhūtasarge yadadyāpi ca no mune | [MPur, 154 168.1]
na sa jāta iti brūṣe tena me vyākulaṃ manaḥ | [MPur, 154 168.2]
manuṣyadevajātīnāṃ śubhāśubhanivedakam | [MPur, 154 169.1]
lakṣaṇaṃ hastapādādau vihitairlakṣaṇaiḥ kila | [MPur, 154 169.2]
seyam uttānahasteti tvayoktā munipuṃgava | [MPur, 154 170.1]
uttānahastatā proktā yācatāmeva nityadā | [MPur, 154 170.2]
śubhodayānāṃ dhanyānāṃ na kadācitprayacchatām | [MPur, 154 171.1]
svachāyayāsyāścaraṇau tvayoktau vyabhicāriṇau | [MPur, 154 171.2]
tatrāpi śreyasāṃ hyāśā mune na pratibhāti naḥ | [MPur, 154 172.1]
śarīralakṣaṇāścānye pṛthakphalanivedinaḥ | [MPur, 154 172.2]
saubhāgyadhanaputrāyuḥ patilābhānuśaṃsanam | [MPur, 154 173.1]
taiśca sarvairvihīneyaṃ tvamāttha munipuṃgava | [MPur, 154 173.2]
tvaṃ me sarvaṃ vijānāsi satyavāgasi cāpyataḥ | [MPur, 154 174.1]
muhyāmi muniśārdūla hṛdayaṃ dīryatīva me | [MPur, 154 174.2]
ityuktvā virataḥ śailo mahāduḥkhavicāraṇāt | [MPur, 154 175.1]
śrutvaitadakhilaṃ tasmācchailarājamukhāmbujāt | [MPur, 154 175.2]
smitapūrvamuvācedaṃ nārado devacoditaḥ | [MPur, 154 175.3]
nārada uvāca | [MPur, 154 176.1]
harṣasthāne'pi mahati tvayā duḥkhaṃ nirūpyate | [MPur, 154 176.2]
aparicchinnavākyārthe mohaṃ yāsi mahāgire | [MPur, 154 176.3]
imāṃ śṛṇu giraṃ matto rahasyapariniṣṭhitām | [MPur, 154 177.1]
samāhito mahāśaila mayoktasya vicāraṇe | [MPur, 154 177.2]
na jāto'syāḥ patirdevyā yanmayoktaṃ himācala | [MPur, 154 178.1]
na sa jāto mahādevo bhūtabhavyabhavodbhavaḥ | [MPur, 154 178.2]
śaraṇyaḥ śāśvataḥ śāstā śaṃkaraḥ parameśvaraḥ | [MPur, 154 178.3]
brahmaviṣṇvindramunayo janmamṛtyujarārditāḥ | [MPur, 154 179.1]
tasyaite parameśasya sarve krīḍanakā gire | [MPur, 154 179.2]
āste brahmā tadicchātaḥ sambhūto bhuvanaprabhuḥ | [MPur, 154 180.1]
viṣṇuryuge yuge jāto nānājātirmahātanuḥ | [MPur, 154 180.2]
manyase māyayā jātaṃ viṣṇuṃ cāpi yuge yuge | [MPur, 154 181.1]
ātmano na vināśo'sti sthāvarānte'pi bhūdhara | [MPur, 154 181.2]
saṃsāre jāyamānasya bhriyamāṇasya dehinaḥ | [MPur, 154 182.1]
naśyate deha evātra nātmano nāśa ucyate | [MPur, 154 182.2]
brahmādisthāvarānto'yaṃ saṃsāro yaḥ prakīrtitaḥ | [MPur, 154 183.1]
sa janmamṛtyuduḥkhārto hyavaśaḥ parivartate | [MPur, 154 183.2]
mahādevo'calaḥ sthāṇurna jāto janako'jaraḥ | [MPur, 154 184.1]
bhaviṣyati patiḥ so'syā jagannātho nirāmayaḥ | [MPur, 154 184.2]
yaduktaṃ ca mayā devī lakṣaṇairvarjitā tava | [MPur, 154 185.1]
śṛṇu tasyāpi vākyasya samyaktvena vicāraṇam | [MPur, 154 185.2]
lakṣaṇaṃ daiviko hyaṅkaḥ śarīrāvayavāśrayaḥ | [MPur, 154 186.1]
sarvāyurdhanasaubhāgyaparimāṇaprakāśakaḥ | [MPur, 154 186.2]
anantasyāprameyasya saubhāgyasyāsya bhūdhara | [MPur, 154 187.1]
naivāṅko lakṣaṇākāraḥ śarīre saṃvidhīyate | [MPur, 154 187.2]
ato'syā lakṣaṇaṃ gātre śaila nāsti mahāmate | [MPur, 154 188.1]
yathāhamuktavānasyā hyuttānakaratāṃ sadā | [MPur, 154 188.2]
uttāno varadaḥ pāṇireṣa devyāḥ sadaiva tu | [MPur, 154 189.1]
surāsuramunivrātavaradeyaṃ bhaviṣyati | [MPur, 154 189.2]
yathā proktaṃ tadā pādau svacchāyāvyabhicāriṇau | [MPur, 154 190.1]
asyāḥ śṛṇu mamātrāpi vāgyuktiṃ śailasattama | [MPur, 154 190.2]
caraṇau padmasaṃkāśāvasyāḥ svacchanakhojjvalau | [MPur, 154 191.1]
surāsurāṇāṃ namatāṃ kirīṭamaṇikāntibhiḥ | [MPur, 154 191.2]
vicitravarṇairbhāsantau svacchāyāpratibimbitau | [MPur, 154 192.1]
bhāryā jagadgurorhyeṣā vṛṣāṅkasya mahīdhara | [MPur, 154 192.2]
jananī lokadharmasya sambhūtā bhūtabhāvanī | [MPur, 154 193.1]
śiveyaṃ pāvanāyaiva tvatkṣetre pāvakadyutiḥ | [MPur, 154 193.2]
tadyathā śīghramevaiṣāṃ yogaṃ yāyātpinākinā | [MPur, 154 194.1]
tathā vidheyaṃ vidhivattvayā śailendrasattama | [MPur, 154 194.2]
atyantaṃ hi mahatkāryaṃ devānāṃ himabhūdhara | [MPur, 154 194.3]
sūta uvāca | [MPur, 154 195.1]
evaṃ śrutvā tu śailendro nāradātsarvameva hi | [MPur, 154 195.2]
ātmānaṃ sa punarjātaṃ mene menāpatistadā | [MPur, 154 195.3]
namaskṛtya vṛṣāṅkāya tadā devāya dhīmate | [MPur, 154 196.1]
uvāca so'pi saṃhṛṣṭo nāradaṃ tu himācalaḥ | [MPur, 154 196.2]
himavānuvāca | [MPur, 154 197.1]
dustarānnarakādghorāduddhṛto'smi tvayā mune | [MPur, 154 197.2]
pātālādahamuddhṛtya saptalokādhipaḥ kṛtaḥ | [MPur, 154 197.3]
himācalo'smi vikhyātastvayā munivarādhunā | [MPur, 154 198.1]
himācale'calaguṇāṃ prāpito'smi samunnatim | [MPur, 154 198.2]
ānandadivasāhāri hṛdayaṃ me'dhunā mune | [MPur, 154 199.1]
nādhyavasyati kṛtyānāṃ pravibhāgavicāraṇam | [MPur, 154 199.2]
yadi vācāmadhīśaḥ syāṃ tvadguṇānāṃ vicāraṇe | [MPur, 154 199.3]
bhavadvidhānāṃ niyatamamoghaṃ darśanaṃ mune | [MPur, 154 200.1]
tavāsmānprati cāpalyaṃ vyaktaṃ mama mahāmune | [MPur, 154 200.2]
bhavadbhireva kṛtyo'haṃ nivāsāyātmarūpiṇām | [MPur, 154 201.1]
munīnāṃ devatānāṃ ca svayaṃkartāpi kalmaṣam | [MPur, 154 201.2]
tathāpi vastunyekasminnājñā me sampradīyatām | [MPur, 154 202.1]
ityuktavati śailendre sa tadā harṣanirbhare | [MPur, 154 202.2]
tathā ca nārado vākyaṃ kṛtaṃ sarvamiti prabho | [MPur, 154 203.1]
surakārye ya evārthastavāpi sumahattaraḥ | [MPur, 154 203.2]
ityuktvā nāradaḥ śīghraṃ jagāma tridivaṃ prati | [MPur, 154 204.1]
sa gatvā śakrabhavanamamareśaṃ dadarśa ha | [MPur, 154 204.2]
tato'bhirūpe sa munirupaviṣṭo mahāsane | [MPur, 154 205.1]
pṛṣṭaḥ śakreṇa provāca himajāsaṃśrayāṃ kathām | [MPur, 154 205.2]
nārada uvāca | [MPur, 154 206.1]
samūhya yattu kartavyaṃ tanmayā kṛtameva hi | [MPur, 154 206.2]
kiṃ tu pañcaśarasyaiva samayo'yamupasthitaḥ | [MPur, 154 206.3]
ityukto devarājastu muninā kāryadarśinā | [MPur, 154 207.1]
cūtāṅkurāstraṃ sasmāra bhagavānpākaśāsanaḥ | [MPur, 154 207.2]
saṃsmṛtastu tadā kṣipraṃ sahasrākṣeṇa dhīmatā | [MPur, 154 208.1]
upatasthe ratiyutaḥ savilāso jhaṣadhvajaḥ | [MPur, 154 208.2]
prādurbhūtaṃ tu taṃ dṛṣṭvā śakraḥ provāca sādaram | [MPur, 154 208.3]
śakra uvāca | [MPur, 154 209.1]
upadeśena bahunā kiṃ tvāṃ prati vade priyam | [MPur, 154 209.2]
manobhavo'si tena tvaṃ vetsi bhūtamanogatam | [MPur, 154 209.3]
tadyathārthakameva tvaṃ kuru nākasadāṃ priyam | [MPur, 154 210.1]
śaṃkaraṃ yojaya kṣipraṃ giriputryā manobhava | [MPur, 154 210.2]
saṃyuto madhunā caiva ṛturājena durjaya | [MPur, 154 210.3]
ityukto madanastena śakreṇa svārthasiddhaye | [MPur, 154 211.1]
provāca pañcabāṇo'tha vākyaṃ bhītaḥ śatakratum | [MPur, 154 211.2]
kāma uvāca | [MPur, 154 212.1]
anayā devasāmagryā munidānavabhīmayā | [MPur, 154 212.2]
duḥsādhyaḥ śaṃkaro devaḥ kiṃ na vetsi jagatprabho | [MPur, 154 212.3]
tasya devasya vettha tvaṃ kāraṇaṃ tu yadavyayam | [MPur, 154 213.1]
prāyaḥ prasādaḥ kopo'pi sarvo hi mahatāṃ mahān | [MPur, 154 213.2]
sarvopabhogasārā hi sundaryaḥ svargasaṃbhavāḥ | [MPur, 154 214.1]
adhyāśritaṃ ca yatsaukhyaṃ bhavatā naṣṭaceṣṭitam | [MPur, 154 214.2]
pramādādatha vibhraśyedīśaṃ prati vicintyatām | [MPur, 154 215.1]
prāgeva ceha dṛśyante bhūtānāṃ kāryasaṃbhavāḥ | [MPur, 154 215.2]
viśeṣaṃ kāṅkṣatāṃ śakra sāmānyādbhraṃśanaṃ phalam | [MPur, 154 216.1]
śrutvaitadvacanaṃ śakrastamuvācāmarairyutaḥ | [MPur, 154 216.2]
śakra uvāca | [MPur, 154 217.1]
vayaṃ pramāṇāste hyatra ratikānta na saṃśayaḥ | [MPur, 154 217.2]
saṃdeśena vinā śaktirapakārasya neṣyate | [MPur, 154 217.3]
kasyacic ca kvaciddṛṣṭaṃ sāmarthyaṃ na tu sarvataḥ | [MPur, 154 217.4]
ityuktaḥ prayayau kāmaḥ sakhāyaṃ madhumāśritaḥ | [MPur, 154 218.1]
ratiyukto jagāmāśu prasthaṃ tu himabhūbhṛtaḥ | [MPur, 154 218.2]
sa tu tatrākaroccintāṃ kāryasyopāyapūrvikām | [MPur, 154 219.1]
mahārthā ye hi niṣkampā manasteṣāṃ sudurjayam | [MPur, 154 219.2]
tadādāveva saṃkṣobhya niyataṃ sujayo bhavet | [MPur, 154 220.1]
saṃsiddhiṃ prāpnuyuścaiva pūrvaṃ saṃśodhya mānasam | [MPur, 154 220.2]
kathaṃ ca vividhairbhāvairdveṣānugamanaṃ vinā | [MPur, 154 221.1]
krodhaḥ krūratarāsaṅgādbhīṣaṇerṣyāṃ mahāsakhīm | [MPur, 154 221.2]
cāpalyamūrdhni vidhvastadhairyādhārāṃ mahābalām | [MPur, 154 222.1]
tāmasya viniyokṣyāmi manaso vikṛtiṃ parām | [MPur, 154 222.2]
pidhāya dhairyadvārāṇi saṃtoṣamapakṛṣya ca | [MPur, 154 223.1]
avagantuṃ hi māṃ tatra na kaścidatipaṇḍitaḥ | [MPur, 154 223.2]
vikalpamātrāvasthāne vairūpyaṃ manaso bhavet | [MPur, 154 224.1]
paścānmūlakriyārambhagambhīrāvartadustaraḥ | [MPur, 154 224.2]
hariṣyāmi harasyāhaṃ tapastasya sthirātmanaḥ | [MPur, 154 225.1]
indriyagrāmamāvṛtya ramyasādhanasaṃvidhiḥ | [MPur, 154 225.2]
cintayitveti madano bhūtabhartustadāśramam | [MPur, 154 226.1]
jagāma jagatīsāraṃ saraladrumavedikam | [MPur, 154 226.2]
śāntasattvasamākīrṇamacalaprāṇisaṃkulam | [MPur, 154 227.1]
nānāpuṣpalatājālaṃ gaganasthagaṇeśvaram | [MPur, 154 227.2]
nirvyagravṛṣabhādhyuṣṭanīlaśādvalasānukam | [MPur, 154 228.1]
tatrāpaśyattrinetrasya ramyaṃ kaṃciddvitīyakam | [MPur, 154 228.2]
vīrakaṃ lokavīreśamīśānasadṛśadyutim | [MPur, 154 229.1]
yakṣakuṅkumakiñjalkapuñjapiṅgajaṭāsaṭam | [MPur, 154 229.2]
vetrapāṇinam avyagramugrabhogīndrabhūṣaṇam | [MPur, 154 230.1]
tato nimīlitonnidrapadmapatrābhalocanam | [MPur, 154 230.2]
prekṣamāṇamṛjusthānaṃ nāsikāgraṃ sulocanaiḥ | [MPur, 154 231.1]
śravastarasasiṃhendracarmalambottarīyakam | [MPur, 154 231.2]
kṛtavāsukiparyaṅkanābhimūlaniveśitam | [MPur, 154 233.1]
brahmāñjalisthapucchāgranibaddhoragabhūṣaṇam | [MPur, 154 233.2]
dadarśa śaṃkaraṃ kāmaḥ kramaprāptāntikaṃ śanaiḥ | [MPur, 154 234.1]
tato bhramarajhaṅkāramālambidrumasānukam | [MPur, 154 234.2]
praviṣṭaḥ karṇarandhreṇa bhavasya madano manaḥ | [MPur, 154 235.1]
śaṃkarastamathākarṇya madhuraṃ madanāśrayam | [MPur, 154 235.2]
sasmāra dakṣaduhitāraṃ dayitāṃ raktamānasaḥ | [MPur, 154 236.1]
tataḥ sā tasya śanakaistirobhūyātinirmalā | [MPur, 154 236.2]
samādhibhāvanā tasthau lakṣyapratyakṣarūpiṇī | [MPur, 154 237.1]
tatastanmayatāṃ yātaḥ pratyūhāpihitāśayaḥ | [MPur, 154 237.2]
vaśitvena bubodheśo vikṛtiṃ madanātmikām | [MPur, 154 238.1]
īṣatkopasamāviṣṭo dhairyamālambya dhūrjaṭiḥ | [MPur, 154 238.2]
nirāse madanasthityā yogamāyāsamāvrataḥ | [MPur, 154 239.1]
sa tayā māyayāviṣṭo jajvāla madanastataḥ | [MPur, 154 239.2]
icchāśarīro durjeyo roṣadoṣamahāśrayaḥ | [MPur, 154 240.1]
hṛdayānnirgataḥ so'tha vāsanāvyasanātmakaḥ | [MPur, 154 240.2]
bahiḥsthalaṃ samālambya hyupatasthau jhaṣadhvajaḥ | [MPur, 154 241.1]
anuyāto'tha hṛdyena mitreṇa madhunā saha | [MPur, 154 241.2]
sahakāratarau dṛṣṭvā mṛdumārutanirdhutam | [MPur, 154 242.1]
stabakaṃ madano ramyaṃ haravakṣasi satvaram | [MPur, 154 242.2]
mumoca mohanaṃ nāma mārgaṇaṃ makaradhvajaḥ | [MPur, 154 243.1]
śivasya hṛdaye śuddhe nāśaśālī mahāśaraḥ | [MPur, 154 243.2]
papāta paruṣaprāṃśuḥ puṣpabāṇo vimohanaḥ | [MPur, 154 244.1]
tataḥ karaṇasaṃdeho viddhastu hṛde bhavaḥ | [MPur, 154 244.2]
babhūva bhūdharaupamyadhairyo'pi madanonmukhaḥ | [MPur, 154 245.1]
tataḥ prabhutvādbhāvānāṃ nāveśaṃ samapadyata | [MPur, 154 245.2]
bāhyaṃ bahu samāsādya pratyūhaprasavātmakam | [MPur, 154 246.1]
tataḥ kopānalodbhūtaghorahuṅkārabhīṣaṇe | [MPur, 154 246.2]
babhūva vadane netraṃ tṛtīyamanalākulam | [MPur, 154 247.1]
rudrasya raudravapuṣo jagatsaṃhārabhairavam | [MPur, 154 247.2]
tadantikasthe madane vyasphārayata dhūrjaṭiḥ | [MPur, 154 248.1]
tannetravisphuliṅgena krośatāṃ nākavāsinām | [MPur, 154 248.2]
gamito bhasmasāttūrṇaṃ kandarpaḥ kāmidarpakaḥ | [MPur, 154 249.1]
sa tu taṃ bhasmasātkṛtvā haranetrodbhavo'nalaḥ | [MPur, 154 249.2]
vyajṛmbhata jagaddagdhuṃ jvālāhuṅkāraghasmaraḥ | [MPur, 154 250.1]
tato bhavo jagaddhetorvyabhavajjātavedasam | [MPur, 154 250.2]
sahakāre madhau candre sumanaḥsu pareṣvapi | [MPur, 154 251.1]
bhṛṅgeṣu kokilāsyeṣu vibhāgena smarānalam | [MPur, 154 251.2]
sa bāhyāntaraviddhena hareṇa smaramārgaṇaḥ | [MPur, 154 252.1]
rāgasnehasamiddhāntardhāvaṃstīvrahutāśanaḥ | [MPur, 154 252.2]
vibhaktalokasaṃkṣobhakaro durvārajṛmbhitaḥ | [MPur, 154 253.1]
samprāpya snehasaṃpṛktaṃ kāmināṃ hṛdayaṃ kila | [MPur, 154 253.2]
jvalatyaharniśaṃ bhīmo duścikitsyamukhātmakaḥ | [MPur, 154 254.1]
vilokya harahuṅkārajvālābhasmakṛtaṃ smaram | [MPur, 154 254.2]
vilalāpa ratiḥ krūraṃ bandhunā madhunā saha | [MPur, 154 255.1]
tato vilapya bahuśo madhunā parisāntvitā | [MPur, 154 255.2]
jagāma śaraṇaṃ devamindumauliṃ trilocanam | [MPur, 154 256.1]
bhṛṅgānuyātāṃ saṃgṛhya puṣpitāṃ sahakārajām | [MPur, 154 256.2]
latāṃ pavitrakasthāne pāṇau parabhṛtāṃ sakhīm | [MPur, 154 257.1]
nirbadhya tu jaṭājūṭaṃ kuṭilair alakai ratiḥ | [MPur, 154 257.2]
uddhvalya gātraṃ śubhreṇa hṛdyena smarabhasmanā | [MPur, 154 258.1]
jānubhyāmavanīṃ gatvā provācenduvibhūṣaṇam | [MPur, 154 258.2]
ratiruvāca | [MPur, 154 259.1]
namaḥ śivāyāstu nirāmayāya namaḥ śivāyāstu manomayāya | [MPur, 154 259.2]
namaḥ śivāyāstu surārcitāya tubhyaṃ sadā bhaktakṛpāparāya | [MPur, 154 259.3]
namo bhavāyāstu bhavodbhavāya namo'stu te dhvastamanobhavāya | [MPur, 154 260.1]
namo'stu te gūḍhamahāvratāya namo'stu māyāgahanāśrayāya | [MPur, 154 260.2]
namo'stu śarvāya namaḥ śivāya namo'stu siddhāya purātanāya | [MPur, 154 261.1]
namo'stu kālāya namaḥ kalāya namo'stu te jñānavarapradāya | [MPur, 154 261.2]
namo'stu te kālakalātigāya namo nisargāmalabhūṣaṇāya | [MPur, 154 262.1]
namo'stvameyāndhakamardakāya namaḥ śaraṇyāya namo'guṇāya | [MPur, 154 262.2]
namo'stu te bhīmagaṇānugāya namo'stu nānābhuvanādikartre | [MPur, 154 263.1]
namo'stu nānājagatāṃ vidhātre namo'stu te citraphalaprayoktre | [MPur, 154 263.2]
sarvāvasāne hyavināśanetre namo'stu citrādhvarabhāgabhoktre | [MPur, 154 264.1]
namo'stu bhaktābhimatapradātre namaḥ sadā te bhavasaṅgahartre | [MPur, 154 264.2]
anantarūpāya sadaiva tubhyamasahyakopāya namo'stu tubhyam | [MPur, 154 265.1]
śaśāṅkacihnāya sadaiva tubhyamameyamānāya namaḥ stutāya | [MPur, 154 265.2]
vṛṣendrayānāya purāntakāya namaḥ prasiddhāya mahauṣadhāya | [MPur, 154 266.1]
namo'stu bhaktyābhimatapradāya namo'stu sarvārtiharāya tubhyam | [MPur, 154 266.2]
carācarācāravicāravaryam ācāryam utprekṣitabhūtasargam | [MPur, 154 267.1]
tvāmindumauliṃ śaraṇaṃ prapannā priyāprameyaṃ mahatāṃ maheśam | [MPur, 154 267.2]
prayaccha me kāmayaśaḥsamṛddhiṃ punaḥ prabho jīvatu kāmadevaḥ | [MPur, 154 268.1]
priyaṃ vinā tvāṃ priyajīviteṣu tvatto'paraḥ ko bhuvaneṣvihāsti | [MPur, 154 268.2]
prabhuḥ priyāyāḥ prasavaḥ priyāṇāṃ praṇītaparyāyaparāparārthaḥ | [MPur, 154 269.1]
tvamevameko bhuvanasya nātho dayālurunmūlitabhaktabhītiḥ | [MPur, 154 269.2]
sūta uvāca | [MPur, 154 270.1]
itthaṃ stutaḥ śaṃkara īḍya īśo vṛṣākapirmanmathakāntayā tu | [MPur, 154 270.2]
tutoṣa doṣākarakhaṇḍadhārī uvāca caināṃ madhuraṃ nirīkṣya | [MPur, 154 270.3]
śaṃkara uvāca | [MPur, 154 271.1]
bhaviteti ca kāmo'yaṃ kālātkānto'cirādapi | [MPur, 154 271.2]
anaṅga iti lokeṣu sa vikhyātiṃ gamiṣyati | [MPur, 154 271.3]
ityuktā śirasāvandya giriśaṃ kāmavallabhā | [MPur, 154 272.1]
jagāmopavanaṃ ramyaṃ ratistu himabhūbhṛtaḥ | [MPur, 154 272.2]
ruroda cāpi bahuśo dīnā ramye sthale tu sā | [MPur, 154 273.1]
maraṇavyavasāyāttu nivṛttā sā harājñayā | [MPur, 154 273.2]
atha nāradavākyena codito himabhūdharaḥ | [MPur, 154 274.1]
kṛtābharaṇasaṃskārāṃ kṛtakautukamaṅgalām | [MPur, 154 274.2]
svargapuṣpakṛtāpīḍāṃ śubhracīnāṃśukāmbarām | [MPur, 154 275.1]
śarābhyāṃ saṃyutāṃ śailo gṛhītvā svasutāṃ tataḥ | [MPur, 154 275.2]
jagāma śubhayogena tadā sampūrṇamānasaḥ | [MPur, 154 276.1]
sakānanānyupākramya vanānyupavanāni ca | [MPur, 154 276.2]
dadarśa rudatīṃ nārīmapratarkyamahaujasam | [MPur, 154 277.1]
rūpeṇāsadṛśīṃ loke ramyeṣu vanasānuṣu | [MPur, 154 277.2]
kautukena parāmṛśya tāṃ dṛṣṭvā rudatīṃ giriḥ | [MPur, 154 278.1]
upasarpya tatastasyā nikaṭe so'bhyapṛcchata | [MPur, 154 278.2]
himavānuvāca | [MPur, 154 279.1]
kāsi kasyāsi kalyāṇi kimarthaṃ cāpi rodiṣi | [MPur, 154 279.2]
naitadalpamahaṃ manye kāraṇaṃ lokasundari | [MPur, 154 279.3]
sā tasya vacanaṃ śrutvā uvāca madhunā saha | [MPur, 154 280.1]
rudatī śokajananaṃ śvasatī dainyavardhanam | [MPur, 154 280.2]
ratiruvāca | [MPur, 154 281.1]
kāmasya dayitāṃ bhāryāṃ ratiṃ māṃ viddhi suvrata | [MPur, 154 281.2]
girāvasminmahābhāga giriśastapasi sthitaḥ | [MPur, 154 281.3]
tena pratyūharuṣṭena visphāryālokya locanam | [MPur, 154 282.1]
dagdho'sau jhaṣaketustu mama kānto'tivallabhaḥ | [MPur, 154 282.2]
ahaṃ tu śaraṇaṃ yātā taṃ devaṃ bhayavihvalā | [MPur, 154 283.1]
stutavatyatha saṃstutyā tato māṃ giriśo'bravīt | [MPur, 154 283.2]
tuṣṭo'haṃ kāmadayite kāmo'yaṃ te bhaviṣyati | [MPur, 154 284.1]
tvatstutiṃ cāpyadhīyāno naro bhaktyā madāśrayaḥ | [MPur, 154 284.2]
lapsyate kāṅkṣitaṃ kāmaṃ nivartya maraṇāditaḥ | [MPur, 154 284.3]
pratīkṣantī ca tadvākyamāśāveśādibhirhyaham | [MPur, 154 285.1]
śarīraṃ parirakṣiṣye kaṃcitkālaṃ mahādyute | [MPur, 154 285.2]
ityuktastu tadā ratyā śailaḥ saṃbhramabhīṣitaḥ | [MPur, 154 286.1]
pāṇāvādāya hi sutāṃ gantumaicchatsvakaṃ puram | [MPur, 154 286.2]
bhāvino'vaśyabhāvitvādbhavitrī bhūtabhāvinī | [MPur, 154 287.1]
lajjamānā sakhimukhair uvāca pitaraṃ girim | [MPur, 154 287.2]
śailaduhitovāca | [MPur, 154 288.1]
durbhāgyeṇa śarīreṇa kiṃ mamānena kāraṇam | [MPur, 154 288.2]
kathaṃ ca tādṛśaṃ prāptaṃ sukhaṃ me sa patirbhavet | [MPur, 154 288.3]
tapobhiḥ prāpyate'bhīṣṭaṃ nāsādhyaṃ hi tapasyataḥ | [MPur, 154 289.1]
durbhagatvaṃ vṛthā loko vahate sati sādhane | [MPur, 154 289.2]
jīvitāddurbhagācchreyo maraṇaṃ hyatapasyataḥ | [MPur, 154 290.1]
bhaviṣyāmi na saṃdeho niyamaiḥ śoṣaye tanum | [MPur, 154 290.2]
tapasi bhraṣṭasaṃdeha udyamo'rthajigīṣayā | [MPur, 154 291.1]
sāhaṃ tapaḥ kariṣyāmi yadahaṃ prāpya durlabhā | [MPur, 154 291.2]
ityuktaḥ śailarājastu duhitrā snehaviklavaḥ | [MPur, 154 292.1]
uvāca vācā śailendraḥ snehagadgadavarṇayā | [MPur, 154 292.2]
himavānuvāca | [MPur, 154 293.1]
umeti capale putri na kṣamaṃ tāvakaṃ vapuḥ | [MPur, 154 293.2]
soḍhuṃ kleśasvarūpasya tapasaḥ saumyadarśane | [MPur, 154 293.3]
bhāvīnyabhivicāryāṇi padārthāni sadaiva tu | [MPur, 154 294.1]
bhāvino'rthā bhavantyeva haṭhenānicchato'pi vā | [MPur, 154 294.2]
tasmānna tapasā te'sti bāle kiṃcitprayojanam | [MPur, 154 295.1]
bhavanāyaiva gacchāmaścintayiṣyāmi tatra vai | [MPur, 154 295.2]
ityuktā tu yadā naiva guhāyābhyeti śailajā | [MPur, 154 296.1]
tataḥ sa cintayāviṣṭo duhitāṃ praśaśaṃsa ca | [MPur, 154 296.2]
tato'ntarikṣe divyā vāgabhūdbhuvanabhūtale | [MPur, 154 297.1]
umeti capale putri tvayoktā tanayā tataḥ | [MPur, 154 297.2]
umeti nāma tenāsyā bhuvaneṣu bhaviṣyati | [MPur, 154 298.1]
siddhiṃ ca mūrtimatyeṣā sādhayiṣyati cintitām | [MPur, 154 298.2]
iti śrutvā tu vacanamākāśātkāśapāṇḍuraḥ | [MPur, 154 299.1]
anujñāya sutāṃ śailo jagāmāśu svamandiram | [MPur, 154 299.2]
sūta uvāca | [MPur, 154 300.1]
śailajāpi yayau śailamagamyamapi daivataiḥ | [MPur, 154 300.2]
sakhībhyāmanuyātā tu niyatā nagarājajā | [MPur, 154 300.3]
śṛṅgaṃ himavataḥ puṇyaṃ nānādhātuvibhūṣitam | [MPur, 154 301.1]
divyapuṣpalatākīrṇaṃ siddhagandharvasevitam | [MPur, 154 301.2]
nānāmṛgagaṇākīrṇaṃ bhramarodghuṣṭapādapam | [MPur, 154 302.1]
divyaprasravaṇopetaṃ dīrghikābhiralaṃkṛtam | [MPur, 154 302.2]
nānāpakṣigaṇākīrṇaṃ cakravākopaśobhitam | [MPur, 154 303.1]
jalajasthalajaiḥ puṣpaiḥ protphullairupaśobhitam | [MPur, 154 303.2]
citrakandarasaṃsthānaṃ guhāgṛhamanoharam | [MPur, 154 304.1]
vihaṅgasaṃghasaṃjuṣṭaṃ kalpapādapasaṃkaṭam | [MPur, 154 304.2]
tatrāpaśyanmahāśākhaṃ śākhinaṃ haritacchadam | [MPur, 154 305.1]
sarvartukusumopetaṃ manorathaśatojjvalam | [MPur, 154 305.2]
nānāpuṣpasamākīrṇaṃ nānāvidhaphalānvitam | [MPur, 154 306.1]
nataṃ sūryasya rucibhirbhinnasaṃhṛtapallavam | [MPur, 154 306.2]
tatrāmbarāṇi saṃtyajya bhūṣaṇāni ca śailajā | [MPur, 154 307.1]
saṃvītā valkalairdivyairdarbhanirmitamekhalā | [MPur, 154 307.2]
triḥsnātā pāṭalāhārā babhūva śaradāṃ śatam | [MPur, 154 308.1]
śatamekena śīrṇena parṇenāvartayattadā | [MPur, 154 308.2]
nirāhārā śataṃ sābhūtsamānāṃ tapasāṃ nidhiḥ | [MPur, 154 309.1]
tata udvejitāḥ sarve prāṇinastattapo'gninā | [MPur, 154 309.2]
tataḥ sasmāra bhagavānmunīnsapta śatakratuḥ | [MPur, 154 310.1]
te samāgamya munayaḥ sarve samuditāstataḥ | [MPur, 154 310.2]
pūjitāśca mahendreṇa papracchustaṃ prayojanam | [MPur, 154 311.1]
kimarthaṃ tu suraśreṣṭha saṃsmṛtāstu vayaṃ tvayā | [MPur, 154 311.2]
śakraḥ provāca śṛṇvantu bhagavantaḥ prayojanam | [MPur, 154 312.1]
himācale tapo ghoraṃ tapyate bhūdharātmajā | [MPur, 154 312.2]
tasyā hyabhimataṃ kāmaṃ bhavantaḥ kartumarhatha | [MPur, 154 312.3]
tataḥ samāpatandevyā jagadarthaṃ tvarānvitāḥ | [MPur, 154 313.1]
tathetyuktvā tu śailendraṃ siddhasaṃghātasevitam | [MPur, 154 313.2]
ūcurāgatya munayastāmatho madhurākṣaram | [MPur, 154 314.1]
putri kiṃ te vyavasitaḥ kāmaḥ kamalalocane | [MPur, 154 314.2]
tānuvāca tato devī salajjā gauravānmunīn | [MPur, 154 315.1]
tapasyato mahābhāgāḥ prāpya maune bhavādṛśān | [MPur, 154 315.2]
vandanāya niyuktā dhīḥ pāvayatyavikalpitam | [MPur, 154 316.1]
praśnonmukhatvādbhavatāṃ yuktamāsanamāditaḥ | [MPur, 154 316.2]
upaviṣṭāḥ śramonmuktāstataḥ prakṣyatha māmataḥ | [MPur, 154 317.1]
ityuktvā sā tataścakre kṛtāsanaparigrahān | [MPur, 154 317.2]
sā tu tānvidhivatpūjyānpūjayitvā vidhānataḥ | [MPur, 154 318.1]
uvācādityasaṃkāśānmunīnsapta satī śanaiḥ | [MPur, 154 318.2]
tyaktvā vratātmakaṃ maunaṃ maunaṃ jagrāha hrīmayam | [MPur, 154 319.1]
bhāvaṃ tasyāstu maunāntaṃ tasyāḥ saptarṣayo yathā | [MPur, 154 319.2]
gauravādhīnatāṃ prāptāḥ papracchustāṃ punastathā | [MPur, 154 320.1]
sāpi gauravagarbheṇa manasā cāruhāsinī | [MPur, 154 320.2]
munīñśāntakathālāpānprekṣya provāca vāgyamam | [MPur, 154 321.1]
bhagavanto vijānanti prāṇināṃ mānasaṃ hitam | [MPur, 154 321.2]
manogatībhiratyarthaṃ kadarthante hi dehinaḥ | [MPur, 154 322.1]
kecit tu nipuṇāstatra ghaṭante vibudhodyamaiḥ | [MPur, 154 322.2]
upāyairdurlabhānbhāvānprāpnuvanti hyatandritāḥ | [MPur, 154 323.1]
apare tu paricchinnā nānākārābhyupakramāḥ | [MPur, 154 323.2]
dehāntarārthamārambhamāśrayanti hitapradam | [MPur, 154 324.1]
mama tvākāśasambhūtapuṣpadāmā vibhūṣitam | [MPur, 154 324.2]
vandhyā sutaṃ prāptukāmā manaḥ prasarate muhuḥ | [MPur, 154 325.1]
ahaṃ kila bhavaṃ devaṃ patiṃ prāptuṃ samudyatā | [MPur, 154 325.2]
prakṛtyaiva durādharṣaṃ tapasyantaṃ tu saṃprati | [MPur, 154 326.1]
surāsurair anirṇītaṃ paramārthakriyāśrayam | [MPur, 154 326.2]
sāṃprataṃ cāpi nirdagdhamadanaṃ vītarāgiṇam | [MPur, 154 327.1]
kathamārādhayedīśaṃ mādṛśī tādṛśaṃ śivam | [MPur, 154 327.2]
ityuktā munayaste tu sthiratāṃ manasastataḥ | [MPur, 154 328.1]
jñātumasyā vacaḥ procuḥ prakramātprakṛtārthakam | [MPur, 154 328.2]
munaya ūcuḥ | [MPur, 154 329.1]
dvividhaṃ tu sukhaṃ tāvatputri lokeṣu bhāvyate | [MPur, 154 329.2]
śarīrasyāsya saṃbhogaiścetasaścāpi nirvṛtiḥ | [MPur, 154 329.3]
prakṛtyā sa tu digvāsā bhīmaḥ pitṛvaṇeśayaḥ | [MPur, 154 330.1]
kapālī bhikṣuko nagno virūpākṣaḥ sthirakriyaḥ | [MPur, 154 330.2]
pramattonmattakākāro bībhatsakṛtasaṃgrahaḥ | [MPur, 154 331.1]
yatinā tena kaste'rtho mūrtānarthena kāṅkṣitaḥ | [MPur, 154 331.2]
yadi hyasya śarīrasya bhogamicchasi sāṃpratam | [MPur, 154 332.1]
tatkathaṃ te mahādevādbhayabhājo jugupsitāt | [MPur, 154 332.2]
sravadraktavasābhyaktakapālakṛtabhūṣaṇāt | [MPur, 154 333.1]
śvasadugrabhujaṃgendrakṛtabhūṣaṇabhīṣaṇāt | [MPur, 154 333.2]
śmaśānavāsino raudrapramathānugātsati | [MPur, 154 334.1]
surendramukuṭavrātanighṛṣṭacaraṇo'rihā | [MPur, 154 334.2]
harirasti jagaddhātā śrīkānto'nantamūrtimān | [MPur, 154 335.1]
nātho yajñabhujāmasti tathendraḥ pākaśāsanaḥ | [MPur, 154 335.2]
devatānāṃ nidhiścāsti jvalanaḥ sarvakāmakṛt | [MPur, 154 336.1]
vāyurasti jagaddhātā yaḥ prāṇaḥ sarvadehinām | [MPur, 154 336.2]
tathā vaiśravaṇo rājā sarvārthamatimānvibhuḥ | [MPur, 154 337.1]
ebhya ekatamaṃ kasmānna tvaṃ samprāptumicchasi | [MPur, 154 337.2]
utānyadehasaṃprāptyā sukhaṃ te manasepsitam | [MPur, 154 338.1]
evametattavāpyatra prabhavo nākasaṃpadām | [MPur, 154 338.2]
asminneva parāḥ sarvāḥ kalyāṇaprāptayastava | [MPur, 154 338.3]
piturevāsti tatsarvaṃ surebhyo yanna vidyate | [MPur, 154 339.1]
atastatprāptaye kleśaḥ sa vāpyatrāphalastava | [MPur, 154 339.2]
prāyeṇa prārthito bhadre susvalpo hyatidurlabhaḥ | [MPur, 154 340.1]
asya te vidhiyogasya dhātā kartātra caiva hi | [MPur, 154 340.2]
sūta uvāca | [MPur, 154 341.1]
ityuktā sā tu kupitā munivaryeṣu śailajā | [MPur, 154 341.2]
uvāca koparaktākṣī sphuradbhirdaśanacchadaiḥ | [MPur, 154 341.3]
devyuvāca | [MPur, 154 342.1]
asadgrahasya kā prītirvyasanasya kva yantraṇā | [MPur, 154 342.2]
viparītārthaboddhāraḥ satpathe kena yojitāḥ | [MPur, 154 342.3]
evaṃ māṃ vettha duṣprajñāṃ hyasthānāsadgrahapriyām | [MPur, 154 343.1]
na māṃ prativicāro'sti yatrehāsadgrahāvitau | [MPur, 154 343.2]
prajāpatisamāḥ sarve bhavantaḥ sarvadarśinaḥ | [MPur, 154 344.1]
nūnaṃ na vettha taṃ devaṃ śāśvataṃ jagataḥ prabhum | [MPur, 154 344.2]
ajamīśānamavyaktam ameyamahimodayam | [MPur, 154 345]
āstāṃ taddharmasadbhāvasaṃbodhastāvadadbhutaḥ | [MPur, 154 346.1]
viduryaṃ na haribrahmapramukhā hi sureśvarāḥ | [MPur, 154 346.2]
yattasya vibhavātsvotthaṃ bhuvaneṣu vijṛmbhitam | [MPur, 154 347.1]
prakaṭaṃ sarvabhūtānāṃ tadapyatra na vettha kim | [MPur, 154 347.2]
kasyaitadgaganaṃ bhūritaḥ kasyāgniḥ kasya mārutaḥ | [MPur, 154 348.1]
kasya bhūḥ kasya varuṇaḥ kaścandrārkavilocanaḥ | [MPur, 154 348.2]
kasyārcayanti lokeṣu liṅgaṃ bhaktyā surāsurāḥ | [MPur, 154 349.1]
yaṃ bruvantīśvaraṃ devā vidhīndrādyā maharṣayaḥ | [MPur, 154 349.2]
prabhāvaṃ prabhavaṃ caiṣa teṣāmapi na vettha kim | [MPur, 154 350.1]
aditiḥ kasya māteyaṃ kasmājjāto janārdanaḥ | [MPur, 154 350.2]
aditeḥ kaśyapājjātā devā nārāyaṇādayaḥ | [MPur, 154 351.1]
marīceḥ kaśyapaḥ putro hyaditirdakṣaputrikā | [MPur, 154 351.2]
marīciścāpi dakṣaśca putrau tau brahmaṇaḥ kila | [MPur, 154 352.1]
brahmā hiraṇmayāttvaṇḍāddivyasiddhivibhūtikam | [MPur, 154 352.2]
kasya prādurabhūddhyānātprakṣubdhāḥ prākṛtāṃśakāḥ | [MPur, 154 353.1]
prakṛtau tu tṛtīyāyāṃ madhudviḍjananakriyā | [MPur, 154 353.2]
jātā sasarja ṣaḍvargān buddhipūrvān svakarmajān | [MPur, 154 354.1]
ajātako'bhavadvedhā brahmaṇo'vyaktajanmanaḥ | [MPur, 154 354.2]
yaḥ svayogena saṃkṣobhya prakṛtiṃ kṛtavānidam | [MPur, 154 355.1]
brahmaṇaḥ siddhasarvārthamaiśvaryaṃ lokakartṛtām | [MPur, 154 355.2]
vidurviṣṇvādayo yacca svamahimnā sadaiva hi | [MPur, 154 356.1]
kṛtvānyaṃ deham anyā dṛk tādṛk kṛtvā punarhariḥ | [MPur, 154 356.2]
kurute jagataḥ kṛtyamuttamādhamamadhyamam | [MPur, 154 357.1]
evameva hi saṃsāro yo janmamaraṇātmakaḥ | [MPur, 154 357.2]
karmaṇaśca phalaṃ hyetannānārūpasamudbhavam | [MPur, 154 358.1]
atha nārāyaṇo devaḥ svakāṃ chāyāṃ samāśrayat | [MPur, 154 358.2]
tatpreritaḥ prakurute janma nānāprakārakam | [MPur, 154 359.1]
sāpi karmaṇa evoktā preraṇā vivaśātmanām | [MPur, 154 359.2]
yathonmādādijuṣṭasya matireva hi sā bhavet | [MPur, 154 360.1]
iṣṭānyeva yathārthāni viparītāni manyate | [MPur, 154 360.2]
lokasya vyavahāreṣu sṛṣṭeṣu sahate sadā | [MPur, 154 361.1]
dharmādharmaphalāvāptau viṣṇureva nibodhitaḥ | [MPur, 154 361.2]
athānāditvamasyāsti sāmānyāttu tadātmanā | [MPur, 154 362.1]
na hyasya jīvitaṃ dīrghaṃ dṛṣṭaṃ dehe tu kutracit | [MPur, 154 362.2]
bhavadbhiryasya no dṛṣṭamantaragramathāpi vā | [MPur, 154 363.1]
dehināṃ dharma evaiṣa kvacijjāyetkacinmriyet | [MPur, 154 363.2]
kvacidgarbhagato naśyet kvacij jīvejjarāmayaḥ | [MPur, 154 364.1]
kvacitsamāḥ śataṃ jīvetkvacidbālye vipadyate | [MPur, 154 364.2]
śatāyuḥ puruṣo yastu so'nantaḥ svalpajanmanaḥ | [MPur, 154 365.1]
jīvito na mriyatyagre tasmātso'mara ucyate | [MPur, 154 365.2]
adṛṣṭajanmanidhanā hyevaṃ viṣṇvādayo matāḥ | [MPur, 154 366.1]
etatsaṃśuddhamaiśvaryaṃ saṃsāre ko labhediha | [MPur, 154 366.2]
tatra kṣayādiyogāttu nānāścaryasvarūpiṇi | [MPur, 154 367.1]
tasmāddivaścarānsarvānmalinānsvalpabhūtikān | [MPur, 154 367.2]
nāhaṃ bhadrāḥ kilecchāmi ṛte śarvātpinākinaḥ | [MPur, 154 368.1]
sthitaṃ ca tāratamyena prāṇināṃ paramaṃ tvidam | [MPur, 154 368.2]
dhībalaiśvaryakāryādipramāṇaṃ mahatāṃ mahat | [MPur, 154 369.1]
yasmānna kiṃcidaparaṃ sarvaṃ yasmātpravartate | [MPur, 154 369.2]
yasyaiśvaryamanādyantaṃ tamahaṃ śaraṇaṃ gatā | [MPur, 154 370.1]
eṣa me vyavasāyaśca dīrgho'tiviparītakaḥ | [MPur, 154 370.2]
yāta vā tiṣṭhataivātha munayo madvidhāyakāḥ | [MPur, 154 371.1]
evaṃ niśamya vacanaṃ devyā munivarāstadā | [MPur, 154 371.2]
ānandāśruparītākṣāḥ sasvajustāṃ tapasvinīm | [MPur, 154 372.1]
ūcuśca paramaprītāḥ śailajāṃ madhuraṃ vacaḥ | [MPur, 154 372.2]
ṛṣaya ūcuḥ | [MPur, 154 373.1]
atyadbhutāsyaho putri jñānamūrtirivāmalā | [MPur, 154 373.2]
prasādayati no bhāvaṃ bhavabhāvapratiśrayāt | [MPur, 154 373.3]
nanu vidmo vayaṃ tasya devasyaiśvaryamadbhutam | [MPur, 154 374.1]
tvanniścayasya dṛḍhatāṃ vettuṃ vayamihāgatāḥ | [MPur, 154 374.2]
acirādeva tanvaṅgi kāmaste'yaṃ bhaviṣyati | [MPur, 154 375.1]
kvādityasya prabhā yāti ratnebhyaḥ kva dyutiḥ pṛthak | [MPur, 154 375.2]
ko'rtho varṇālikāvyaktaḥ kathaṃ tvaṃ giriśaṃ vinā | [MPur, 154 376.1]
yāmo naikābhyupāyane tamabhyarthayituṃ vayam | [MPur, 154 376.2]
asmākamapi vai so'rthaḥ sutarāṃ hṛdi vartate | [MPur, 154 377.1]
atastvameva sā buddhiryato nītistvameva hi | [MPur, 154 377.2]
ato niḥsaṃśayaṃ kāyaṃ śaṃkaro'pi vidhāsyati | [MPur, 154 378.1]
ityuktvā pūjitā yātā munayo girikanyayā | [MPur, 154 378.2]
prayayurgiriśaṃ draṣṭuṃ prasthaṃ himavato mahat | [MPur, 154 379.1]
gaṅgāmbuplāvitātmānaṃ piṅgabaddhajaṭāsaṭam | [MPur, 154 379.2]
bhṛṅgānuyātapāṇisthamandārakusumasrajam | [MPur, 154 380.1]
gireḥ samprāpya te prasthaṃ dadṛśuḥ śaṃkarāśramam | [MPur, 154 380.2]
praśāntāśeṣasattvaughaṃ navastimitakānanam | [MPur, 154 381.1]
niḥśabdākṣobhasalilaprapātaṃ sarvatodiśam | [MPur, 154 381.2]
tatrāpaśyaṃstato dvāri vīrakaṃ vetrapāṇinam | [MPur, 154 382.1]
sapta te munayaḥ pūjyā vinītāḥ kāryagauravāt | [MPur, 154 382.2]
ūcurmadhurabhāṣiṇyā vācā te vāgmināṃ varāḥ | [MPur, 154 383.1]
draṣṭuṃ vayamihāyātāḥ śaraṇyaṃ gaṇanāyakam | [MPur, 154 383.2]
trilocanaṃ vijānīhi surakāryapracoditāḥ | [MPur, 154 384.1]
tvameva no gatistattvaṃ yathā kālānatikramaḥ | [MPur, 154 384.2]
sā prārthanaiṣā prāyeṇa pratīhāramayaḥ prabhuḥ | [MPur, 154 385.1]
ityukto munibhiḥ so'tha gauravāttānuvāca saḥ | [MPur, 154 385.2]
savanasyāparāṃ saṃdhyāṃ snātuṃ mandākinījale | [MPur, 154 386.1]
bhavitā viprāstatra drakṣyatha śūlinam | [MPur, 154 386.2]
ityuktā munayastasthuste tatkālapratīkṣiṇaḥ | [MPur, 154 387.1]
gambhīrāmbudharaṃ prāvṛṭtṛṣitāścātakā yathā | [MPur, 154 387.2]
tataḥ kṣaṇena niṣpannasamādhānakriyāvidhiḥ | [MPur, 154 388.1]
vīrāsanaṃ bibhedeśo mṛgacarmanivāsitam | [MPur, 154 388.2]
tato vinīto jānubhyāmavalambya mahīsthitim | [MPur, 154 389.1]
uvāca vīrako devaṃ praṇāmaikasamāśrayaḥ | [MPur, 154 389.2]
samprāptā munayaḥ sapta tvāṃ draṣṭuṃ dīptatejasaḥ | [MPur, 154 390.1]
vibho samādiśa draṣṭumavagantum ihārhasi | [MPur, 154 390.2]
te 'bruvandevakāryeṇa tava darśanalālasāḥ | [MPur, 154 390.3]
ityukto dhūrjaṭistena vīrakeṇa mahātmanā | [MPur, 154 391.1]
bhūbhaṅgasaṃjñayā teṣāṃ praveśājñāṃ dadau tadā | [MPur, 154 391.2]
mūrdhnaḥ kampena tānsarvānvīrako'pi mahāmunīn | [MPur, 154 392.1]
ājuhāvāvidūrasthāndarśanāya pinākinaḥ | [MPur, 154 392.2]
tvarābaddhārdhacūḍāste lambamānājināmbarāḥ | [MPur, 154 393.1]
viviśurvedikāṃ siddhāṃ giriśasya vibhūtibhiḥ | [MPur, 154 393.2]
baddhapāṇipuṭākṣiptanākapuṣpotkarāstataḥ | [MPur, 154 394.1]
pinākipādayugalaṃ vandyaṃ nākanivāsinām | [MPur, 154 394.2]
tataḥ snigdhekṣitāḥ śāntā munayaḥ śūlapāṇinā | [MPur, 154 395.1]
manmathāriṃ tato hṛṣṭāḥ samaṃ tuṣṭuvurādṛtāḥ | [MPur, 154 395.2]
munaya ūcuḥ | [MPur, 154 396.1]
aho kṛtārthā vayameva sāṃprataṃ sureśvaro'pyatra varo bhaviṣyati | [MPur, 154 396.2]
bhavatprasādāmalavārisekataḥ phalena kācit tapasā niyujyate | [MPur, 154 396.3]
jayatyasau dhanyataro himācalastadāśrayaṃ yasya sutā tapasyati | [MPur, 154 397.1]
sa daityarājo'pi mahāphalodayo vimūlitāśeṣasuro hi tārakaḥ | [MPur, 154 397.2]
tvadīyamaṃśaṃ pravilokya kalmaṣātsvakaṃ śarīraṃ parimokṣyate hi yaḥ | [MPur, 154 398.1]
sa dhanyadhīrlokapitā caturmukho hariśca yatsaṃbhramavahnidīpitaḥ | [MPur, 154 398.2]
tvadaṅghriyugmaṃ hṛdayena bibhrato mahābhitāpapraśamaikahetukam | [MPur, 154 399.1]
tvameva caiko vividhākṛtakriyaḥ kileti vācā vidhurair vibhāṣyate | [MPur, 154 399.2]
athādya ekastvamavādi nānyathā jagattathā nirghṛṇatāṃ tava spṛśet | [MPur, 154 400.1]
na vetsi vā duḥkhamidaṃ prajātmakaṃ vihanyate te khalu sarvataḥ kriyā | [MPur, 154 400.2]
upekṣase cej jagatāmupadravaṃ dayāmayatvaṃ tava kena kathyate | [MPur, 154 401.1]
svayogamāyāmahimāguhāśrayaṃ na vidyate nirmalabhūtigauravam | [MPur, 154 401.2]
vayaṃ ca te dhanyatarāḥ śarīriṇāṃ yadīdṛśaṃ tvāṃ pravilokayāmahe | [MPur, 154 402.1]
adarśanaṃ tena manoratho yathā prayāti sāphalyatayā manogatam | [MPur, 154 402.2]
jagadvidhānaikavidhau jaganmukhe kariṣyase'to balabhiccarā vayam | [MPur, 154 403.1]
vinemuritthaṃ munayo visṛjya tāṃ giraṃ girīśaśrutibhūmisaṃnidhau | [MPur, 154 403.2]
utkṛṣṭakedāra ivāvanītale subījamuṣṭiṃ suphalāya karṣakāḥ | [MPur, 154 404]
teṣāṃ śrutvā tu tāṃ ramyāṃ prakramopakramakriyām | [MPur, 154 405.1]
vācaṃ vācaspatistuṣṭaḥ provāca smitasundarīm | [MPur, 154 405.2]
śarva uvāca | [MPur, 154 406.1]
jāne lokavidhānasya kanyā satkāryamuttamam | [MPur, 154 406.2]
jātā prāleyaśailasya saṃketakanirūpaṇāḥ | [MPur, 154 406.3]
satyamutkaṇṭhitāḥ sarve devakāryārthamudyatāḥ | [MPur, 154 407.1]
teṣāṃ tvaranti cetāṃsi kiṃtu kāryaṃ vivakṣitam | [MPur, 154 407.2]
lokayātrānugantavyā viśeṣeṇa vicakṣaṇaiḥ | [MPur, 154 408.1]
sevante te yato dharmaṃ tatprāmāṇyātpare sthitāḥ | [MPur, 154 408.2]
ityuktā munayo jagmustvaritāstu himācalam | [MPur, 154 409.1]
tatra te pūjitāstena himaśailena sādaram | [MPur, 154 409.2]
ūcurmunivarāḥ prītāḥ svalpavarṇaṃ tvarānvitāḥ | [MPur, 154 409.3]
munaya ūcuḥ | [MPur, 154 410.1]
devo duhitaraṃ sākṣātpinākī tava mārgate | [MPur, 154 410.2]
tacchīghraṃ pāvayātmānamāhutyevānalārpaṇāt | [MPur, 154 410.3]
kāryametacca devānāṃ suciraṃ parivartate | [MPur, 154 411.1]
jagaduddharaṇāyaiṣa kriyatāṃ vai samudyamaḥ | [MPur, 154 411.2]
ityuktastaistadā śailo harṣāviṣṭo'vadanmunīn | [MPur, 154 412.1]
asamartho 'bhavadvaktumuttaraṃ prārthayañchivam | [MPur, 154 412.2]
tato menā munīnvīkṣya provāca snehaviklavā | [MPur, 154 413.1]
duhitustānmunīṃścaiva caraṇāśrayam arthavit | [MPur, 154 413.2]
menovāca | [MPur, 154 414.1]
yadarthaṃ duhiturjanma necchantyapi mahāphalam | [MPur, 154 414.2]
tadevopasthitaṃ sarvaṃ prakrameṇaiva sāṃpratam | [MPur, 154 414.3]
kulajanmavayorūpavibhūtyṛddhiyuto'pi yaḥ | [MPur, 154 415.1]
varastasyāpi cāhūya sutā deyā hyayācataḥ | [MPur, 154 415.2]
tatsamastatapoghoraṃ kathaṃ putrī prayāsyati | [MPur, 154 416.1]
putrīvākyādyadatrāsti vidheyaṃ tadvidhīyatām | [MPur, 154 416.2]
ityuktā munayaste tu priyayā himabhūbhṛtaḥ | [MPur, 154 417.1]
ūcuḥ punarudārārthaṃ nārīcittaprasādakam | [MPur, 154 417.2]
munaya ūcuḥ | [MPur, 154 418.1]
aiśvaryamavagacchasva śaṃkarasya surāsuraiḥ | [MPur, 154 418.2]
ārādhyamānapādābjayugalatvātsunirvṛtaiḥ | [MPur, 154 418.3]
yasyopayogi yadrūpaṃ sā ca tatprāptaye ciram | [MPur, 154 419.1]
ghoraṃ tapasyate bālā tena rūpeṇa nirvṛtiḥ | [MPur, 154 419.2]
yastadvratāni divyāni nayiṣyati samāpanam | [MPur, 154 420.1]
tatra sāvahitā tāvattamyāt seva bhaviṣyati | [MPur, 154 420.2]
ityuktvā giriṇā sārdhaṃ te yayuryatra śailajā | [MPur, 154 421.1]
jitārkajvalanajvālā tapastejomayī hyumā | [MPur, 154 421.2]
procustāṃ munayaḥ snigdhaṃ saṃmānya pathamāgatam | [MPur, 154 422.1]
ramyaṃ priyaṃ manohāri mā rūpaṃ tapasā daha | [MPur, 154 422.2]
prātaste śaṃkaraḥ pāṇimeṣa putri grahīṣyati | [MPur, 154 423.1]
vayamarthitavantaste pitaraṃ pūrvamāgatāḥ | [MPur, 154 423.2]
pitrā saha gṛhaṃ gaccha vayaṃ yāmaḥ svamandiram | [MPur, 154 424]
ityuktā tapasaḥ satyaṃ phalamastīti cintya sā | [MPur, 154 425.1]
tvaramāṇā yayau veśma piturdivyārthaśobhitam | [MPur, 154 425.2]
sā tatra rajanīṃ mene varṣāyutasamāṃ satī | [MPur, 154 426.1]
haradarśanasaṃjātamahotkaṇṭhā himādrijā | [MPur, 154 426.2]
tato muhūrte brāhme tu tasyāścakruḥ surastriyaḥ | [MPur, 154 427.1]
nānāmaṅgalasaṃdohān yathāvatkramapūrvakam | [MPur, 154 427.2]
divyamaṇḍanamaṅgānāṃ mandire bahumaṅgale | [MPur, 154 428.1]
upāsata giriṃ mūrtā ṛtavaḥ sārvakāmikāḥ | [MPur, 154 428.2]
vāyavo vāridāścāsan saṃmārjanavidhau gireḥ | [MPur, 154 429.1]
harmyeṣu śrīḥ svayaṃ devī kṛtanānāprasādhanā | [MPur, 154 429.2]
kāntiḥ sarveṣu bhāveṣu ṛddhiścābhavadākulā | [MPur, 154 430.1]
cintāmaṇiprabhṛtayo ratnāḥ śailaṃ samantataḥ | [MPur, 154 430.2]
upatasthurnagāścāpi kalpakāmamahādrumāḥ | [MPur, 154 431.1]
oṣadhyo mūrtimatyaśca divyauṣadhisamanvitāḥ | [MPur, 154 431.2]
rasāśca dhātavaścaiva sarve śailasya kiṃkarāḥ | [MPur, 154 432.1]
kiṃkarāstasya śailasya vyagrāścājñānuvartinaḥ | [MPur, 154 432.2]
nadyaḥ samudrā nikhilāḥ sthāvaraṃ jaṅgamaṃ ca yat | [MPur, 154 433.1]
tatsarvaṃ himaśailasya mahimānamavardhayat | [MPur, 154 433.2]
abhavanmunayo nāgā yakṣagandharvakiṃnarāḥ | [MPur, 154 434.1]
śaṃkarasyāpi vibudhā gandhamādanaparvate | [MPur, 154 434.2]
sarve maṇḍanasaṃbhārāstasthurnirmalamūrtayaḥ | [MPur, 154 435.1]
śarvasyāpi jaṭājūṭe candrakhaṇḍaṃ pitāmahaḥ | [MPur, 154 435.2]
babandha praṇayodāravisphāritavilocanaḥ | [MPur, 154 436.1]
kapālamālāṃ vipulāṃ cāmuṇḍā mūrdhnyabandhayat | [MPur, 154 436.2]
uvāca cāpi vacanaṃ putraṃ janaya śaṃkara | [MPur, 154 437.1]
yo daityendrakulaṃ hatvā māṃ raktaistarpayiṣyati | [MPur, 154 437.2]
saurir jvalacchiroratnamukuṭaṃ cānalolbaṇam | [MPur, 154 438.1]
bhujagābharaṇaṃ gṛhya sajjaṃ śaṃbhoḥ puro'bhavat | [MPur, 154 438.2]
śakro gajājinaṃ tasya vasābhyaktāgrapallavam | [MPur, 154 439.1]
dadhre sarabhasaṃ svidyadvistīrṇamukhapaṅkajam | [MPur, 154 439.2]
vāyuśca vipulaṃ tīkṣṇaśṛṅgaṃ himagiriprabham | [MPur, 154 440.1]
vṛṣaṃ vibhūṣayāmāsa harayānaṃ mahaujasam | [MPur, 154 440.2]
vitenurnayanāntaḥsthāḥ śambhoḥ sūryānalendavaḥ | [MPur, 154 441.1]
svāṃ dyutiṃ lokanāthasya jagataḥ karmasākṣiṇaḥ | [MPur, 154 441.2]
citābhasma samādhāya kapāle rajataprabham | [MPur, 154 442.1]
manujāsthimayīṃ mālāmābabandha ca pāṇinā | [MPur, 154 442.2]
pretādhipaḥ puro dvāre sagadaḥ samavartata | [MPur, 154 443.1]
nānākāramahāratnabhūṣaṇaṃ dhanadāhṛtam | [MPur, 154 443.2]
vihāyodagrasarpendrakaṭakena svapāṇinā | [MPur, 154 444.1]
karṇottaṃsaṃ cakāreśo vāsukiṃ takṣakaṃ svayam | [MPur, 154 444.2]
jalādhīśāhṛtāṃ sthāsnuprasūnāveṣṭitāṃ pṛthak | [MPur, 154 445.1]
tatastu te gaṇādhīśā vinayāttatra vīrakam | [MPur, 154 445.2]
procurvyagrākṛte tvaṃ gāṃ samāvedaya śūline | [MPur, 154 446.1]
niṣpannābharaṇaṃ devaṃ prasādhyeśaṃ prasādhanaiḥ | [MPur, 154 446.2]
sapta vāridhayastasthuḥ kartuṃ darpaṇavibhramam | [MPur, 154 447.1]
tato vilokitātmānaṃ mahāmbudhijalodare | [MPur, 154 447.2]
dharāmāliṅgya jānubhyāṃ sthāṇuṃ provāca keśavaḥ | [MPur, 154 448.1]
śobhase deva rūpeṇa jagadānandadāyinā | [MPur, 154 448.2]
mātaraḥ prerayan kāmavadhūṃ vaidhavyacihnitām | [MPur, 154 449.1]
kālo 'yamiti cālakṣya prakāreṅgitasaṃjñayā | [MPur, 154 449.2]
tatastāścoditā devamūcuḥ prahasitānanāḥ | [MPur, 154 450.1]
ratiḥ purastava prāptā nābhāti madanojjhitā | [MPur, 154 450.2]
tatastāṃ saṃnirvāyāha vāmahastāgrasaṃjñayā | [MPur, 154 451.1]
prayāṇaṃ girijāvaktradarśanotsukamānasaḥ | [MPur, 154 451.2]
tato haro himagirikandarākṛtiṃ sitaṃ kaśāmṛduhatibhiḥ pracodayat | [MPur, 154 452.1]
mahāvṛṣaṃ gaṇatumulāhitekṣaṇaṃ sa bhūdharānaśaniriva prakampayan | [MPur, 154 452.2]
tato harirdrutapadapaddhatiḥ puraḥ puraḥsarāndrumanikareṣu saṃśritān | [MPur, 154 453.1]
dharārajaḥśabalitabhūṣaṇo'bravītprayāta mā kuruta patho'sya saṃkaṭam | [MPur, 154 453.2]
prabhoḥ punaḥ prathamaniyogamūrjayan suto 'bravīd bhrukuṭimukho'pi vīrakaḥ | [MPur, 154 454.1]
viyaccarā viyati kimasti kāntakaṃ prayāta no dharaṇidharāvidūrataḥ | [MPur, 154 454.2]
mahārṇavāḥ kuruta śilopamaṃ payaḥ suradviṣāgamanamahātikardamam | [MPur, 154 455.1]
gaṇeśvarāś capalatayā na gamyatāṃ sureśvaraiḥ sthiramatibhir nirīkṣyate | [MPur, 154 455.2]
na bhṛṅgiṇā svatanumavekṣya nīyate pinākinaḥ pṛthumukhamaṇḍam agrataḥ | [MPur, 154 456.1]
vṛthā yamaḥ prakaṭitadantakoṭaraṃ tvamāyudhaṃ vahasi vihāya saṃbhramam | [MPur, 154 456.2]
padaṃ na yadrathaturagaiḥ puradviṣaḥ pramucyate bahutaramātṛsaṃkulam | [MPur, 154 457.1]
amī surāḥ pṛthaganuyāyibhirvṛtāḥ padātayo dviguṇapathān harapriyāḥ | [MPur, 154 457.2]
svavāhanaiḥ pavanavidhūtacāmaraiś caladhvajairvrajata vihāraśālibhiḥ | [MPur, 154 458.1]
surāḥ svakaṃ kimiti sarāgamūrjitaṃ vicāryate niyatalayatrayānugam | [MPur, 154 458.2]
na kiṃnarair abhibhavituṃ hi śakyate vibhūṣaṇacayasamudbhavo dhvaniḥ | [MPur, 154 459.1]
ajātijāḥ kimiti na ṣaḍjamadhyamapṛthusvaraṃ bahutaramatra vakṣyate | [MPur, 154 459.2]
natānatānatanatatānatāṃ gatāḥ pṛthaktayā samayakṛtā vibhinnatām | [MPur, 154 460.1]
viśaṅkitā bhavadatibhedaśīlinaḥ prayāntyamī drutapadameva gauḍakāḥ | [MPur, 154 460.2]
visaṃhatāḥ kimiti na ṣāḍgavādayaḥ svagītakair lalitapadaprayogajaiḥ | [MPur, 154 461.1]
prabhoḥ puro bhavati hi yasya cākṣataṃ samudgatārthakamiti tatpratīyate | [MPur, 154 461.2]
amī pṛthagviracitaramyarāsakaṃ vilāsino bahugamakasvabhāvakam | [MPur, 154 462.1]
prayuñjate giriśayaśovisāriṇaṃ prakīrṇakaṃ bahutaranāgajātayaḥ | [MPur, 154 462.2]
amī kathaṃ kakubhi kathāḥ pratikṣaṇaṃ dhvananti te vividhavadhūvimiśritāḥ | [MPur, 154 463.1]
na jātayo dhvanimurajāsamīritā na mūrchitāḥ kimiti ca mūrchanātmakāḥ | [MPur, 154 463.2]
śrutipriyakramagatibhedasādhanaṃ tatādikaṃ kimiti na tumbareritam | [MPur, 154 464.1]
na hanyate bahuvidhavādyaḍambaraṃ prakīrṇavīṇāmurajādi nāma yat | [MPur, 154 464.2]
itīrate girimavadhānaśālinaḥ surāsurāḥ sapadi tu vīrakājñayā | [MPur, 154 465.1]
niyāmitāḥ prayayuratīva harṣitāścarācaraṃ jagadakhilaṃ hyapūrayan | [MPur, 154 465.2]
iti stanatkakubhi rasanmahārṇave stanadghane vidalitaśailakaṃdare | [MPur, 154 466.1]
jagatyabhūttumula ivākulīkṛtaḥ pinākinā tvaritagatena bhūdharaḥ | [MPur, 154 466.2]
parijvalatkanakasahasratoraṇaṃ kvacinmilanmarakataveśmavedikam | [MPur, 154 467.1]
kvacit kvacid vimalavidūravedikaṃ kvacid galajjaladhararamyanirjharam | [MPur, 154 467.2]
caladdhvajapravarasahasramaṇḍitaṃ suradrumastabakavikīrṇacatvaram | [MPur, 154 468.1]
sitāsitāruṇarucidhātuvarṇikaṃ śriyojjvalaṃ pravitatamārgagopuram | [MPur, 154 468.2]
vijṛmbhitāpratimadhvanivāridaṃ sugandhibhiḥ purapavanairmanoharam | [MPur, 154 469.1]
haro mahāgirinagaraṃ samāsadatkṣaṇādiva pravarasurāsurastutaḥ | [MPur, 154 469.2]
taṃ praviśantamagātpravilokya vyākulatāṃ nagaraṃ giribhartuḥ | [MPur, 154 470.1]
vyagrapurandhrijanaṃ jayayuktaṃ dhāvitamārgajanākularathyam | [MPur, 154 470.2]
harmyagavākṣagatāmaranārīlocananīlasaroruhamālam | [MPur, 154 471.1]
suprakaṭā samadṛśyata kācit svābharaṇāṃśuvitānavigūḍhā | [MPur, 154 471.2]
kāpyakhilīkṛtamaṇḍanabhūṣā tyaktasakhīpraṇayā haram aikṣat | [MPur, 154 472.1]
kāciduvāca kalaṃ gatamānā kātaratāṃ sakhi mā kuru mūḍhe | [MPur, 154 472.2]
dagdhamanobhava eva pinākī kāmayate svayameva vihartum | [MPur, 154 473.1]
kācidapi svayameva patantī prāha parāṃ virahaskhalitāṅgīm | [MPur, 154 473.2]
mā capale madanavyatiṣaṅgaṃ śaṃkarajaṃ skhalanena vada tvam | [MPur, 154 474.1]
kāpi kṛtavyavadhānam adṛṣṭvā yuktivaśādgiriśo hyayamūce | [MPur, 154 474.2]
eṣa sa yatra sahasramakhādyā nākasadāmadhipāḥ svayamuktaiḥ | [MPur, 154 475.1]
nāmabhir indujaṭaṃ nijasevāprāptaphalāya natāstu ghaṭante | [MPur, 154 475.2]
eṣa na caiṣa sa eṣa yadagre carmaparītatanuḥ śaśimaulī | [MPur, 154 476.1]
dhāvati vajradharo'mararājo mārgamamuṃ vivṛtīkaraṇāya | [MPur, 154 476.2]
eṣa sa padmabhavo'yamupetya prāṃśujaṭāmṛgacarmanigūḍhaḥ | [MPur, 154 477.1]
sapraṇayaṃ karaghaṭṭitavaktraḥ kiṃciduvāca mitaṃ śrutimūle | [MPur, 154 477.2]
evamabhūtsuranārikulānāṃ cittavisaṃṣṭhulatā gururāgāt | [MPur, 154 478.1]
śaṃkarasaṃśrayaṇād girijāyājanmaphalaṃ paramaṃ tviti cocuḥ | [MPur, 154 478.2]
tato himagirerveśma viśvakarmaniveditam | [MPur, 154 479.1]
mahānīlamayastambhaṃ jvalatkāñcanakuṭṭimam | [MPur, 154 479.2]
muktājālapariṣkāraṃ jvalitauṣadhidīpitam | [MPur, 154 480.1]
krīḍodyānasahasrāḍhyaṃ kāñcanāmbujadīrghikam | [MPur, 154 480.2]
mahendrapramukhāḥ sarve surā dṛṣṭvā tadadbhutam | [MPur, 154 481.1]
netrāṇi saphalānyadya manobhiriti te dadhuḥ | [MPur, 154 481.2]
vimardakṣīṇakeyūrā hariṇā dvāri rodhitāḥ | [MPur, 154 482.1]
kathaṃcitpramukhāstatra viviśurnākavāsinaḥ | [MPur, 154 482.2]
praṇatenācalendreṇa pūjito'tha caturmukhaḥ | [MPur, 154 483.1]
cakāra vidhinā sarvaṃ vidhimantrapuraḥsaram | [MPur, 154 483.2]
śarvasya pāṇigrahaṇamagnisākṣikamakṣatam | [MPur, 154 484.1]
dātā mahībhṛtāṃ nātho hotā devaścaturmukhaḥ | [MPur, 154 484.2]
varaḥ paśupatiḥ sākṣātkanyā viśvāraṇistathā | [MPur, 154 485.1]
carācarāṇi bhūtāni surāsuravarāṇi ca | [MPur, 154 485.2]
tatrāpyete niyamato hyabhavanvyagramūrtayaḥ | [MPur, 154 486.1]
mumocābhinavānsarvānsasyaśālīnrasauṣadhīḥ | [MPur, 154 486.2]
vyagrā tu pṛthivī devī sarvabhāvamanoramā | [MPur, 154 487.1]
gṛhītvā varuṇaḥ sarvaratnānyābharaṇāni ca | [MPur, 154 487.2]
puṇyāni ca pavitrāṇi nānāratnamayāni tu | [MPur, 154 488.1]
tasthau sābharaṇo devo harṣadaḥ sarvadehinām | [MPur, 154 488.2]
dhanadaścāpi divyāni haimānyābharaṇāni ca | [MPur, 154 489.1]
jātarūpavicitrāṇi prayataḥ samupasthitaḥ | [MPur, 154 489.2]
vāyurvavau susurabhiḥ sukhasaṃsparśano vibhuḥ | [MPur, 154 490.1]
chatramindukarodbhāsi susitaṃ ca śatakratuḥ | [MPur, 154 490.2]
jagrāha muditaḥ sragvī bāhubhirbahubhūṣaṇaiḥ | [MPur, 154 491.1]
jagurgandharvamukhyāśca nanṛtuścāpsarogaṇāḥ | [MPur, 154 491.2]
vādayanto'timadhuraṃ jagur gandharvakiṃnarāḥ | [MPur, 154 492.1]
mūrtāśca ṛtavastatra jaguśca nanṛtuśca vai | [MPur, 154 492.2]
capalāśca gaṇāstasthur lolayanto himācalam | [MPur, 154 493.1]
uttiṣṭhankramaśaścātra viśvabhugbhaganetrahā | [MPur, 154 493.2]
cakāraudvāhikaṃ kṛtyaṃ patnyā saha yathocitam | [MPur, 154 494.1]
dattārgho girirājena suravṛndair vinoditaḥ | [MPur, 154 494.2]
avasattāṃ kṣapāṃ tatra patnyā saha purāntakaḥ | [MPur, 154 495.1]
tato gandharvagītena nṛtyenāpsarasāmapi | [MPur, 154 495.2]
stutibhir devadaityānāṃ vibuddho vibudhādhipaḥ | [MPur, 154 496.1]
āmantrya himaśailendraṃ prabhāte comayā saha | [MPur, 154 496.2]
jagāma mandaragiriṃ vāyuvegena śṛṅgiṇā | [MPur, 154 496.3]
tato gate bhagavati nīlalohite sahomayā ratimalabhanna bhūdharaḥ | [MPur, 154 497.1]
sabāndhavo bhavati ca kasya no mano vihvalaṃ ca jagati hi kanyakāpituḥ | [MPur, 154 497.2]
jvalanmaṇisphaṭikahāṭakotkaṭaṃ sphuṭadyuti sphaṭikagopuraṃ puram | [MPur, 154 498.1]
haro girau ciramanukalpitaṃ tadā visarjitāmaranivaho'viśatsvakam | [MPur, 154 498.2]
tadomāsahito devo vijahāra bhagākṣihā | [MPur, 154 499.1]
purodyāneṣu ramyeṣu vivikteṣu vaneṣu ca | [MPur, 154 499.2]
suraktahṛdayo devyā makarāṅkapuraḥsaraḥ | [MPur, 154 500.1]
tato bahutithe kāle sutakāmā gireḥ sutā | [MPur, 154 500.2]
sakhībhiḥ sahitā krīḍāṃ cakre kṛtrimaputrakaiḥ | [MPur, 154 501.1]
kadācidgandhatailena gātramabhyajya śailajā | [MPur, 154 501.2]
cūrṇairudvartayāmāsa malināntaritāṃ tanum | [MPur, 154 502.1]
tadudvartanakaṃ gṛhya naraṃ cakre gajānanam | [MPur, 154 502.2]
putrakaṃ krīḍatī devī taṃ cāpyarpayadambhasi | [MPur, 154 503.1]
jāhnavyāstu śivāsakhyāstataḥ so'bhūdbṛhadvapuḥ | [MPur, 154 503.2]
kāyenātiviśālena jagadāpūrayattadā | [MPur, 154 504.1]
putretyuvāca te devī putretyūce ca jāhnavī | [MPur, 154 504.2]
gāṅgeya iti devaistu pūjito'bhūdgajānanaḥ | [MPur, 154 505.1]
vināyakādhipatyaṃ ca dadāvasya pitāmahaḥ | [MPur, 154 505.2]
punaḥ sā krīḍanaṃ cakre putrārthaṃ varavarṇinī | [MPur, 154 506.1]
manojñamaṅkuraṃ rūḍhamaśokasya śubhānanā | [MPur, 154 506.2]
vardhayāmāsa taṃ cāpi kṛtasaṃskāramaṅgalā | [MPur, 154 507.1]
bṛhaspatimukhairviprairdivaspatipurogamaiḥ | [MPur, 154 507.2]
tato devaiśca munibhiḥ proktā devī tvidaṃ vacaḥ | [MPur, 154 508.1]
bhavāni bhavatī bhavyā sambhūtā lokabhūtaye | [MPur, 154 508.2]
prāyaḥ sutaphalo lokaḥ putrapautraiśca labhyate | [MPur, 154 509.1]
aputrāśca prajāḥ prāyo dṛśyante daivahetavaḥ | [MPur, 154 509.2]
adhunā darśite mārge maryādāṃ kartumarhasi | [MPur, 154 510.1]
phalaṃ kiṃ bhavitā devi kalpitaistaruputrakaiḥ | [MPur, 154 510.2]
ityuktā harṣapūrṇāṅgī provācomā śubhāṃ giram | [MPur, 154 510.3]
evaṃ nirudake deśe yaḥ kūpaṃ kārayedbudhaḥ | [MPur, 154 511.1]
bindau bindau ca toyasya vasetsaṃvatsaraṃ divi | [MPur, 154 511.2]
daśakūpasamā vāpī daśavāpīsamo hradaḥ | [MPur, 154 512.1]
daśahradasamaḥ putro daśaputrasamo drumaḥ | [MPur, 154 512.2]
eṣaiva mama maryādā niyatā lokabhāvinī | [MPur, 154 512.3]
ityuktāstu tato viprā bṛhaspatipurogamāḥ | [MPur, 154 513.1]
jagmuḥ svamandirāṇyeva bhavānīṃ vandya sādaram | [MPur, 154 513.2]
gateṣu teṣu devo'pi śaṃkaraḥ parvatātmajām | [MPur, 154 514.1]
pāṇinālambya vāmena śanaiḥ prāveśayacchubhām | [MPur, 154 514.2]
cittaprasādajananaṃ prāsādamanugopuram | [MPur, 154 515.1]
lambamauktikadāmānaṃ mālikākulavedikam | [MPur, 154 515.2]
nirdhautakaladhautaṃ ca krīḍāguhamanoramam | [MPur, 154 516.1]
prakīrṇakusumāmodamattālikulakūjitam | [MPur, 154 516.2]
kiṃnarodgītasaṃgītagṛhāntaritabhittikam | [MPur, 154 517.1]
sugandhidhūpasaṃghātamanaḥprārthyamalakṣitam | [MPur, 154 517.2]
krīḍanmayūranārībhirvṛtaṃ vai tatavādibhiḥ | [MPur, 154 518.1]
haṃsasaṃghātasaṃghuṣṭaṃ sphaṭikastambhavedikam | [MPur, 154 518.2]
anāvilamasaṃbhrāntyā bahuśaḥ kiṃnarākulam | [MPur, 154 519.1]
śukairyatrābhihanyante padmarāgavinirmitāḥ | [MPur, 154 519.2]
bhittayo dāḍimabhrāntyā pratibimbitamauktikāḥ | [MPur, 154 520.1]
tatrākṣakrīḍayā devī vihartumupacakrame | [MPur, 154 520.2]
svacchendranīlabhūbhāge krīḍane yatra dhiṣṭhitau | [MPur, 154 521.1]
vapuḥsahāyatāṃ prāptau vinodarasanirvṛtau | [MPur, 154 521.2]
evaṃ prakrīḍatostatra devīśaṃkarayostadā | [MPur, 154 522.1]
prādurbhavanmahāśabdastadgṛhodaragocaraḥ | [MPur, 154 522.2]
tacchrutvā kautukāddevī kimetaditi śaṃkaram | [MPur, 154 523.1]
papraccha taṃ śubhatanurharaṃ vismayapūrvakam | [MPur, 154 523.2]
uvāca devīṃ naitatte dṛṣṭapūrvaṃ suvismite | [MPur, 154 524.1]
ete gaṇeśāḥ krīḍante śaile'sminmatpriyāḥ sadā | [MPur, 154 524.2]
tapasā brahmacaryeṇa niyamaiḥ kṣetrasevanaiḥ | [MPur, 154 525.1]
yairahaṃ toṣitaḥ pūrvaṃ ta ete manujottamāḥ | [MPur, 154 525.2]
matsamīpamanuprāptā mama hṛdyāḥ śubhānane | [MPur, 154 526.1]
kāmarūpā mahotsāhā mahārūpaguṇānvitāḥ | [MPur, 154 526.2]
karmabhirvismayaṃ teṣāṃ prayāmi balaśālinām | [MPur, 154 527.1]
carācarasya jagataḥ sṛṣṭisaṃharaṇakṣamāḥ | [MPur, 154 527.2]
brahmaviṣṇvindragandharvaiḥ sakiṃnaramahoragaiḥ | [MPur, 154 528.1]
samāvṛto'pyahaṃ nityaṃ naibhirvirahito rame | [MPur, 154 528.2]
hṛdyā me cārusarvāṅgi ta ete krīḍitā girau | [MPur, 154 529.1]
ityuktā tu tato devī tyaktvā tadvismayākulā | [MPur, 154 529.2]
gavākṣāntaramāsādya prekṣate vismitānanā | [MPur, 154 530.1]
yāvantaste kṛśā dīrghā hrasvāḥ sthūlā mahodarāḥ | [MPur, 154 530.2]
vyāghrebhavadanāḥ kecitkecinmeṣājarūpiṇaḥ | [MPur, 154 531.1]
anekaprāṇirūpāśca jvālāsyāḥ kṛṣṇapiṅgalāḥ | [MPur, 154 531.2]
saumyā bhīmāḥ smitamukhāḥ kṛṣṇapiṅgajaṭāsaṭāḥ | [MPur, 154 532.1]
nānāvihaṅgavadanā nānāvidhamṛgānanāḥ | [MPur, 154 532.2]
kauśeyacarmavasanā nagnāścānye virūpiṇaḥ | [MPur, 154 533.1]
gokarṇā gajakarṇāśca bahuvaktrekṣaṇodarāḥ | [MPur, 154 533.2]
bahupādā bahubhujā divyanānāstrapāṇayaḥ | [MPur, 154 534.1]
anekakusumāpīḍā nānāvyālavibhūṣaṇāḥ | [MPur, 154 534.2]
vṛkānanāyudhadharā nānākavacabhūṣaṇāḥ | [MPur, 154 535.1]
vicitravāhanārūḍhā divyarūpā viyaccarāḥ | [MPur, 154 535.2]
vīṇāvādyamukhodghuṣṭā nānāsthānakanartakāḥ | [MPur, 154 536.1]
gaṇeśāṃstāṃstathā dṛṣṭvā devī provāca śaṃkaram | [MPur, 154 536.2]
devyuvāca | [MPur, 154 537.1]
gaṇeśāḥ katisaṃkhyātāḥ kiṃnāmānaḥ kimātmakāḥ | [MPur, 154 537.2]
ekaikaśo mama brūhi dhiṣṭhitā ye pṛthakpṛthak | [MPur, 154 537.3]
śaṃkara uvāca | [MPur, 154 538.1]
koṭisaṃkhyā hyasaṃkhyātā nānāvikhyātapauruṣāḥ | [MPur, 154 538.2]
jagadāpūritaṃ sarvairebhirbhīmairmahābalaiḥ | [MPur, 154 538.3]
siddhakṣetreṣu rathyāsu jīrṇodyāneṣu veśmasu | [MPur, 154 539.1]
dānavānāṃ śarīreṣu bāleṣūnmattakeṣu ca | [MPur, 154 539.2]
ete viśanti muditā nānāhāravihāriṇaḥ | [MPur, 154 539.3]
ūṣmapāḥ phenapāścaiva dhūmapā madhupāyinaḥ | [MPur, 154 540.1]
raktapāḥ sarvabhakṣāśca vāyupā hyambubhojanāḥ | [MPur, 154 540.2]
geyanṛtyopahārāśca nānāvādyaravapriyāḥ | [MPur, 154 541.1]
na hyeṣāṃ vai anantatvādguṇānvaktuṃ hi śakyate | [MPur, 154 541.2]
devyuvāca | [MPur, 154 542.1]
mārgatvaguttarāsaṅgaśuddhāṅgo muñjamekhalī | [MPur, 154 542.2]
mānaśilena kalkena capalo rañjitānanaḥ | [MPur, 154 542.3]
pinaddhotpalasragdāmā sukānto madhurākṛtiḥ | [MPur, 154 543.1]
pāṣāṇaśakalottānakāṃsyatālapravartakaḥ | [MPur, 154 543.2]
asau gaṇeśvaro devaḥ kiṃnāmā kiṃnarānugaḥ | [MPur, 154 544.1]
ya eṣa gaṇagīteṣu dattakarṇo muhurmuhuḥ | [MPur, 154 544.2]
sa eṣa vīrako devi sadā maddhṛdayapriyaḥ | [MPur, 154 545.1]
nānāścaryaguṇādhāro gaṇeśvaragaṇārcitaḥ | [MPur, 154 545.2]
devyuvāca | [MPur, 154 546.1]
īdṛśasya sutasyāsti mamotkaṇṭhā purāntaka | [MPur, 154 546.2]
kadāham īdṛśaṃ putraṃ drakṣyāmyānandadāyinam | [MPur, 154 546.3]
śiva uvāca | [MPur, 154 547.1]
eṣa eva sutaste'stu nayanānandahetukaḥ | [MPur, 154 547.2]
tvayā mātrā kṛtārtho'stu vīrako'pi sumadhyame | [MPur, 154 547.3]
ityuktā preṣayāmāsa vijayāṃ harṣaṇotsukā | [MPur, 154 548.1]
vīrakānayanāyāśu duhitā himabhūbhṛtaḥ | [MPur, 154 548.2]
sāvaruhya tvarāyuktā prāsādādambaraspṛśaḥ | [MPur, 154 549.1]
vijayovāca gaṇapaṃ gaṇamadhye pravartitā | [MPur, 154 549.2]
vijayovāca | [MPur, 154 550.1]
ehi vīraka cāpalyāttvayā devaḥ prakopitaḥ | [MPur, 154 550.2]
kimuttaraṃ vadatyarthe nṛtyaraṅge tu śailajā | [MPur, 154 550.3]
ityuktastyaktapāṣāṇaśakalo mārjitānanaḥ | [MPur, 154 551.1]
āhūtastu tayodbhūtamūlaprastāvaśaṃsakaḥ | [MPur, 154 551.2]
devyāḥ samīpamāgacchadvijayānuguptaḥ śanaiḥ | [MPur, 154 552.1]
prāsādaśikharātphullaraktāmbujanibhadyutiḥ | [MPur, 154 552.2]
taṃ dṛṣṭvā prasrutānalpasvādukṣīrapayodharā | [MPur, 154 553.1]
girijovāca sasnehaṃ girā madhuravarṇayā | [MPur, 154 553.2]
umovāca | [MPur, 154 554.1]
ehyehi yāto'si me putratāṃ devadevena datto'dhunā vīraka | [MPur, 154 554.2]
ityevamaṅke nidhāyātha taṃ paryacumbatkapole kalavādinam | [MPur, 154 555]
mūrdhnyupāghrāya saṃmārjya gātrāṇi bhūṣayāmāsa divyaiḥ svayaṃ bhūṣaṇaiḥ kiṅkiṇīmekhalānūpurair māṇikyakeyūrahārorumūlaguṇaiḥ | [MPur, 154 556]
komalaiḥ pallavaiścitritaiścārubhir divyamantrodbhavais tasya śubhaistato bhūribhiścākaronmiśrasiddhārthakair aṅgarakṣāvidhim | [MPur, 154 557]
evamādāya covāca kṛtvā srajaṃ mūrdhni gorocanāpatrabhaṅgojjvalam | [MPur, 154 558]
gaccha gacchādhunā krīḍa sārdhaṃ gaṇairapramatto nage śvabhravarja śanairvyālamālākulāḥ śailasānudrumadantibhir bhinnasārāḥ pare saṅginaḥ | [MPur, 154 559]
jāhnavīyaṃ jalaṃ kṣubdhatoyākulaṃ kūlaṃ mā viśethā bahuvyāghraduṣṭe vane | [MPur, 154 560]
vatsāsaṃkhyeṣu durgā gaṇeśeṣvetasminvīrake putrabhāvopatuṣṭāntaḥkaraṇā tiṣṭhatu | [MPur, 154 561]
svasya pitṛjanaprārthitaṃ bhavyamāyātibhāvinyasau bhavyatā | [MPur, 154 562]
so'pi nirvartya sarvān gaṇān sasmayamāha bālatvalīlārasāviṣṭadhīḥ | [MPur, 154 563]
eṣa mātrā svayaṃ me kṛtabhūṣaṇo'tra eṣa paṭaḥ pāṭalairbindubhiḥ sinduvārasya puṣpairiyaṃ mālatīmiśritā mālikā me śirasyāhitā | [MPur, 154 564]
ko'yamātodyadhārī gaṇastasya dāsyāmi hastādidaṃ krīḍanam | [MPur, 154 565]
dakṣiṇātpaścimaṃ paścimāduttaramuttarātpūrvamabhyetya sakhyā yutā prekṣatī taṃ gavākṣāntarādvīrakaṃ śailaputrī bahiḥ krīḍanaṃ yajjaganmāturapyeṣa cittabhramaḥ | [MPur, 154 566]
putralubdho janastatra ko mohamāyāti na svalpacetā jaḍo māṃsaviṇmūtrasaṃghātadehaḥ | [MPur, 154 567]
draṣṭumabhyantare nākavāseśvarair indumauliṃ praviṣṭeṣu kakṣāntaram | [MPur, 154 568]
vāhanātyāvarohā gaṇāstairyuto lokapālāstramūrto hyayaṃ khaḍgo vikhaḍgakaro nirmamaḥ kṛtāntaḥ kasya kenāhato brūta maune bhavanto'stradaṇḍena kiṃ duḥspṛhāḥ | [MPur, 154 569]
bhīmamūrtyānanenāsti kṛtyaṃ girau ya eṣo'strajñena kiṃ vadhyate | [MPur, 154 570]
mā vṛthā lokapālānugacittatā evam evaitad ityūcurasmai tadā devatāḥ | [MPur, 154 571]
devadevānugaṃ vīrakaṃ lakṣaṇā prāha devī vanaṃ parvatā nirjharāṇyagnidevyānyatho bhūtapā nirjharāmbhonipāteṣu nimajjata | [MPur, 154 572]
puṣpajālāvanaddheṣu dhāmasvapi prottuṅganānādrikuñjeṣvanugarjantu hemārutāsphoṭasaṃkṣepaṇāt kāmataḥ | [MPur, 154 573]
kāñcanottuṅgaśṛṅgāvarohakṣitau hemareṇūtkarāsaṅgadyutiṃ khecarāṇāṃ vanādhāyini ramye bahurūpasaṃpatprakare gaṇānvāsitaṃ mandarakandare sundaramandārapuṣpapravālāmbuje siddhanārībhir āpītarūpāmṛtaṃ vistṛtair netrapātrair anunmeṣibhir vīrake śailaputrī nimeṣāntarād asmaratputragṛdhrī vinodārthinī | [MPur, 154 574]
so'pi tādṛkkṣaṇāvāptapuṇyodayo yo'pi janmāntarasyātmajatvaṃ gataḥ krīḍatastasya tṛptiḥ kathaṃ jāyate yo'pi bhāvijagadvedhasā tejasaḥ kalpitaḥ pratikṣaṇaṃ divyagītakṣaṇo nṛtyalolo gaṇeśaiḥ praṇataḥ | [MPur, 154 575]
kṣaṇaṃ siṃhanādākule gaṇḍaśaile sṛjadratnajāle bṛhatsālatāle | [MPur, 154 576.1]
kṣaṇaṃ phullanānātamālālikāle kṣaṇaṃ vṛkṣamūle vilolo marāle | [MPur, 154 576.2]
kṣaṇe svalpapaṅke jale paṅkajāḍhye kṣaṇaṃ māturaṅke śubhe niṣkalaṅke | [MPur, 154 577.1]
parikrīḍate bālalīlāvihārī gaṇeśādhipo devatānandakārī | [MPur, 154 577.2]
nikuñjeṣu vidyādharairgītaśīlaḥ pinākīva līlāvilāsaiḥ salīlaḥ | [MPur, 154 577.3]
prakāśya bhuvanābhogī tato dinakare gate | [MPur, 154 578.1]
deśāntaraṃ tadā paścāddūramastāvanīdharam | [MPur, 154 578.2]
udayāste purobhāvī yo hi cāste'vanīdharaḥ | [MPur, 154 579.1]
mitratvamasya sudṛḍhaṃ hṛdaye paricintyatām | [MPur, 154 579.2]
nityamārādhitaḥ śrīmānpṛthumūlaḥ samunnataḥ | [MPur, 154 580.1]
nākarotsevituṃ merurupahāraṃ patiṣyataḥ | [MPur, 154 580.2]
jale'pyeṣā vyavastheti saṃśayetākhilaṃ budhaḥ | [MPur, 154 581.1]
dināntānugato bhānuḥ svajanatvamapūrayat | [MPur, 154 581.2]
saṃdhyābaddhāñjalipuṭā munayo'bhimukhā ravim | [MPur, 154 582.1]
yācantyāgamanaṃ śīghraṃ nivāryātmani bhāvitām | [MPur, 154 582.2]
vyajṛmbhata tathā loke kramād vaibhāvaraṃ tamaḥ | [MPur, 154 583.1]
kuṭilasyeva hṛdaye kāluṣyaṃ dūṣayanmanaḥ | [MPur, 154 583.2]
jvalatphaṇiphaṇāratnadīpoddyotitabhittike | [MPur, 154 584.1]
śayanaṃ śaśisaṃghātaśubhravastrottaracchadam | [MPur, 154 584.2]
nānāratnadyutilasacchakracāpaviḍambakam | [MPur, 154 585.1]
ratnakiṅkiṇikājālaṃ lambamuktākalāpakam | [MPur, 154 585.2]
kamanīyacalallolavitānācchāditāmbaram | [MPur, 154 586.1]
mandire mandasaṃcāraḥ śanairgirisutāyutaḥ | [MPur, 154 586.2]
tasthau girisutābāhulatāmīlitakaṃdharaḥ | [MPur, 154 587.1]
śaśimaulisitajyotsnā śucipūritagocaraḥ | [MPur, 154 587.2]
girijāpyasitāpaṅgī nīlotpaladalacchaviḥ | [MPur, 154 588.1]
vibhāvaryā ca saṃpṛktā babhūvātitamomayī | [MPur, 154 588.2]
tamuvāca tato devaḥ krīḍākelikalāyutam | [MPur, 154 588.3]
{MPur, 155}
śarva uvāca | [MPur, 155 1.1]
śarīre mama tanvaṅgi site bhāsyasitadyutiḥ | [MPur, 155 1.2]
bhujaṃgīvāsitā śuddhā saṃśliṣṭā candane tarau | [MPur, 155 1.3]
candrātapena saṃpṛktā rucirāmbarayā tathā | [MPur, 155 2.1]
rajanīvāsite pakṣe dṛṣṭidoṣaṃ dadāsi me | [MPur, 155 2.2]
ityuktā girijā tena muktakaṇṭhā pinākinā | [MPur, 155 3.1]
uvāca koparaktākṣī bhrukuṭīkuṭilānanā | [MPur, 155 3.2]
devyuvāca | [MPur, 155 4.1]
svakṛtena janaḥ sarvo jāḍyena paribhūyate | [MPur, 155 4.2]
avaśyamarthī prāpnoti khaṇḍanāṃ janamaṇḍale | [MPur, 155 4.3]
tapobhirdīrghacaritairyacca prārthitavatyaham | [MPur, 155 5.1]
tasyā me niyatastveṣa hyavamānaḥ pade pade | [MPur, 155 5.2]
naivāsmi kuṭilā śarva viṣamā naiva dhūrjaṭe | [MPur, 155 6.1]
saviṣayastvaṃ gataḥ khyātiṃ vyaktadoṣākarāśrayaḥ | [MPur, 155 6.2]
nāhaṃ pūṣṇo'pi daśanā netre cāsmi bhagasya hi | [MPur, 155 7.1]
ādityaśca vijānāti bhagavāndvādaśātmakaḥ | [MPur, 155 7.2]
mūrdhni śūlaṃ janayasi svairdoṣairmāmadhikṣipan | [MPur, 155 8.1]
yastvaṃ māmāha kṛṣṇeti mahākāleti viśrutaḥ | [MPur, 155 8.2]
yāsyāmyahaṃ parityaktvā cātmānaṃ tapasā girim | [MPur, 155 9.1]
jīvantyā nāsti me kṛtyaṃ dhūrtena paribhūtayā | [MPur, 155 9.2]
niśamya tasyā vacanaṃ kopatīkṣṇākṣaraṃ bhavaḥ | [MPur, 155 10.1]
uvācāviṣṭasaṃbhrāntipraṇayonmiśrayā girā | [MPur, 155 10.2]
śarva uvāca | [MPur, 155 11.1]
anātmajñāsi girije nāhaṃ nindāparastava | [MPur, 155 11.2]
tvadbhaktibuddhyā kṛtavāṃstavāhaṃ nāmasaṃśrayam | [MPur, 155 11.3]
vikalpaḥ svasthacitte'pi girije naiva kalpanā | [MPur, 155 12.1]
yadyevaṃ kupitā bhīru tvaṃ tavāhaṃ na vai punaḥ | [MPur, 155 12.2]
narmavādī bhaviṣyāmi jahi kopaṃ śucismite | [MPur, 155 13.1]
śirasā praṇataścāhaṃ racitaste mayāñjaliḥ | [MPur, 155 13.2]
snehenāpyavamānena ninditenaiti vikriyām | [MPur, 155 14.1]
tasmānna jātu ruṣṭasya narmaspṛṣṭo janaḥ kila | [MPur, 155 14.2]
anekaiścāṭubhirdevī devena pratibodhitā | [MPur, 155 15.1]
kopaṃ tīvraṃ na tatyāja satī marmaṇi ghaṭṭitā | [MPur, 155 15.2]
avaṣṭabdham athāsphālya vāsaḥ śaṃkarapāṇinā | [MPur, 155 16.1]
viparyastālakā vegādyātumaicchata śailajā | [MPur, 155 16.2]
tasyā vrajantyāḥ kopena punarāha purāntakaḥ | [MPur, 155 17.1]
satyaṃ sarvairavayavaiḥ sutāsi sadṛśī pituḥ | [MPur, 155 17.2]
himācalasya śṛṅgaistair meghajālākulairnabhaḥ | [MPur, 155 18.1]
tathā duravagāhyebhyo hṛdayebhyastavāśayaḥ | [MPur, 155 18.2]
kāṭhinyāṅkastvamasmabhyaṃ vanebhyo bahudhā gatā | [MPur, 155 19.1]
kuṭilatvaṃ ca vartmabhyo duḥsevyatvaṃ himādapi | [MPur, 155 19.2]
saṃkrāntiṃ sarvadaiveti tanvaṅgi himaśailarāṭ | [MPur, 155 19.3]
ityuktā sā punaḥ prāha giriśaṃ śailajā tadā | [MPur, 155 20.1]
kopakampitamūrdhā ca prasphuraddaśanacchadā | [MPur, 155 20.2]
umovāca | [MPur, 155 21.1]
mā sarvāndoṣadānena nindānyānguṇino janān | [MPur, 155 21.2]
tavāpi duṣṭasaṃparkātsaṃkrāntaṃ sarvameva hi | [MPur, 155 21.3]
vyālebhyo 'nekajihvatvaṃ bhasmanā snehabandhanam | [MPur, 155 22.1]
hṛtkāluṣyaṃ śaśāṅkāttu durbodhitvaṃ vṛṣādapi | [MPur, 155 22.2]
tathā bahu kimuktena alaṃ vācā śrameṇa te | [MPur, 155 23.1]
śmaśānavāsān nirbhīs tvaṃ nagnatvānna tava trapā | [MPur, 155 23.2]
nirghṛṇatvaṃ kapālitvāddayā te vigatā ciram | [MPur, 155 23.3]
sūta uvāca | [MPur, 155 24.1]
ityuktvā mandirāttasmānnirjagāma himādrijā | [MPur, 155 24.2]
tasyāṃ vrajantyāṃ deveśagaṇaiḥ kilakilo dhvaniḥ | [MPur, 155 25.1]
kva mātargacchasi tyaktvā rudanto dhāvitāḥ punaḥ | [MPur, 155 25.2]
viṣṭabhya caraṇau devyā vīrako bāṣpagadgadam | [MPur, 155 26.1]
provāca mātaḥ kiṃtvetatkva yāsi kupitāntarā | [MPur, 155 26.2]
ahaṃ tvāmanuyāsyāmi vrajantīṃ snehavarjitām | [MPur, 155 27.1]
no cetpatiṣye śikharāttaponiṣṭhe tvayojjhitaḥ | [MPur, 155 27.2]
unnāmya vadanaṃ devī dakṣiṇena tu pāṇinā | [MPur, 155 28.1]
uvāca vīrakaṃ mātā śokaṃ putraka mā kṛthāḥ | [MPur, 155 28.2]
śailāgrātpatituṃ naiva na cāgantuṃ mayā saha | [MPur, 155 29.1]
yuktaṃ te putra vakṣyāmi yena kāryeṇa tacchṛṇu | [MPur, 155 29.2]
kṛṣṇetyuktvā hareṇāhaṃ ninditā cāpyaninditā | [MPur, 155 30.1]
sārhaṃ tapaḥ kariṣyāmi yena gaurītvamāpnuyām | [MPur, 155 30.2]
eṣa strīlampaṭo devo yātāyāṃ mayyanantaram | [MPur, 155 31.1]
dvārarakṣā tvayā kāryā nityaṃ randhrānvavekṣiṇā | [MPur, 155 31.2]
yathā na kācit praviśed yoṣidatra harāntikam | [MPur, 155 32.1]
dṛṣṭvā parāṃstriyaṃ cātra vadethā mama putraka | [MPur, 155 32.2]
śīghram eva kariṣyāmi yathāyuktam anantaram | [MPur, 155 33.1]
evamastviti devīṃ sa vīrakaḥ prāha sāṃpratam | [MPur, 155 33.2]
māturājñāmṛtāhlādaplāvitāṅgo gatajvaraḥ | [MPur, 155 34.1]
jagāma kakṣāṃ saṃdraṣṭuṃ praṇipatya ca mātaram | [MPur, 155 34.2]
{MPur, 156}
sūta uvāca | [MPur, 156 1.1]
devīṃ sāpaśyad āyāntīṃ sakhīṃ māturvibhūṣitām | [MPur, 156 1.2]
kusumamodinīṃ nāma tasya śailasya devatām | [MPur, 156 1.3]
sāpi dṛṣṭvā girisutāṃ snehaviklavamānasā | [MPur, 156 2.1]
kva putri gacchasītyuccairāliṅgyovāca devatā | [MPur, 156 2.2]
sā cāsyai sarvamācakhyau śaṃkarātkopakāraṇam | [MPur, 156 3.1]
punaścovāca girijā devatāṃ mātṛsaṃmatām | [MPur, 156 3.2]
umovāca | [MPur, 156 4.1]
nityaṃ śailādhirājasya devatā tvamanindite | [MPur, 156 4.2]
sarvataḥ saṃnidhānaṃ te mama cātīva vatsalā | [MPur, 156 4.3]
atastute pravakṣyāmi yadvidheyaṃ tadā dhiyā | [MPur, 156 5.1]
anyastrīsaṃpraveśastu tvayā rakṣyaḥ prayatnataḥ | [MPur, 156 5.2]
rahasyatra prayatnena cetasā satataṃ girau | [MPur, 156 6.1]
pinākinaḥ praviṣṭāyāṃ vaktavyaṃ me tvayānaghe | [MPur, 156 6.2]
tato'haṃ saṃvidhāsyāmi yatkṛtyaṃ tadanantaram | [MPur, 156 7.1]
ityuktā sā tathetyuktvā jagāma svagiriṃ śubham | [MPur, 156 7.2]
umāpi piturudyānaṃ jagāmādrisutā drutam | [MPur, 156 8.1]
antarikṣaṃ samāviśya meghamālāmiva prabhā | [MPur, 156 8.2]
tato vibhūṣaṇānyasya vṛkṣavalkaladhāriṇī | [MPur, 156 9.1]
grīṣme pañcāgnisaṃtaptā varṣāsu ca jaloṣitā | [MPur, 156 9.2]
śaiśirāsu ca rātrīṣu śuṣkasthaṇḍilaśāyinī | [MPur, 156 10.1]
evaṃ sādhayatī tatra tapasā saṃvyavasthitā | [MPur, 156 10.2]
jñātvā tu tāṃ girisutāṃ daityastatrāntare vaśī | [MPur, 156 11.1]
andhakasya suto dṛptaḥ piturvadhamanusmaran | [MPur, 156 11.2]
devānsarvānvijityājau bakabhrātā raṇotkaṭaḥ | [MPur, 156 12.1]
āḍirnāmāntaraprekṣī satataṃ candramaulinaḥ | [MPur, 156 12.2]
ājagāmāmararipuḥ puraṃ tripuraghātinaḥ | [MPur, 156 13.1]
sa tatrāgatya dadṛśe vīrakaṃ dvāryavasthitam | [MPur, 156 13.2]
vicintyāsīdvaraṃ dattaṃ sa purā padmajanmanā | [MPur, 156 14.1]
hate tadāndhake daitye giriśenāmaradviṣi | [MPur, 156 14.2]
āḍiścakāra vipulaṃ tapaḥ paramadāruṇam | [MPur, 156 15.1]
tamāgatyābravīdbrahmā tapasā paritoṣitaḥ | [MPur, 156 15.2]
kimāḍe dānavaśreṣṭha tapasā prāptumicchasi | [MPur, 156 16.1]
brahmāṇamāha daityastu nirmṛtyutvamahaṃ vṛṇe | [MPur, 156 16.2]
brahmovāca | [MPur, 156 17.1]
na kaścic ca vinā mṛtyuṃ naro dānava vidyate | [MPur, 156 17.2]
yatastato'pi daityendra mṛtyuḥ prāpyaḥ śarīriṇā | [MPur, 156 17.3]
ityukto daityasiṃhastu provācāmbujasaṃbhavam | [MPur, 156 18.1]
rūpasya parivarto me yadā syātpadmasaṃbhava | [MPur, 156 18.2]
tadā mṛtyurmama bhavedanyathā tvamaro hyaham | [MPur, 156 19.1]
ityuktastu tadovāca tuṣṭaḥ kamalasaṃbhavaḥ | [MPur, 156 19.2]
yadā dvitīyo rūpasya vivartaste bhaviṣyati | [MPur, 156 20.1]
tadā te bhavitā mṛtyuranyathā na bhaviṣyati | [MPur, 156 20.2]
ityukto'maratāṃ mene daityasūnur mahābalaḥ | [MPur, 156 21.1]
tasminkāle tu saṃsmṛtya tadvadhopāyamātmanaḥ | [MPur, 156 21.2]
parihartuṃ dṛṣṭipathaṃ vīrakasyābhavattadā | [MPur, 156 22.1]
bhujaṃgarūpī randhreṇa praviveśa dṛśaḥ patham | [MPur, 156 22.2]
parihṛtya gaṇeśasya dānavo'sau sudurjayaḥ | [MPur, 156 23.1]
alakṣito gaṇeśena praviṣṭo'tha purāntakam | [MPur, 156 23.2]
bhujagarūpaṃ saṃtyajya babhūvātha mahāsuraḥ | [MPur, 156 24.1]
umārūpī chalayituṃ giriśaṃ mūḍhacetanaḥ | [MPur, 156 24.2]
kṛtvā māyāṃ tato rūpamapratarkyamanoharam | [MPur, 156 25.1]
sarvāvayavasampūrṇaṃ sarvābhijñānasaṃvṛtam | [MPur, 156 25.2]
kṛtvā mukhāntare dantāndaityo vajropamāndṛḍhān | [MPur, 156 26.1]
tīkṣṇāgrān buddhimohena giriśaṃ hantumudyataḥ | [MPur, 156 26.2]
kṛtvomārūpasaṃsthānaṃ gato daityo harāntikam | [MPur, 156 27.1]
pāpo ramyākṛtiścitrabhūṣaṇāmbarabhūṣitaḥ | [MPur, 156 27.2]
taṃ dṛṣṭvā giriśastuṣṭastadāliṅgya mahāsuram | [MPur, 156 28.1]
manyamāno girisutāṃ sarvairavayavāntaraiḥ | [MPur, 156 28.2]
apṛcchatsādhu te bhāvo giriputri na kṛtrimaḥ | [MPur, 156 29.1]
yā tvaṃ madāśayaṃ jñātvā prāpteha varavarṇinī | [MPur, 156 29.2]
tvayā virahitaṃ śūnyaṃ manyamāno jagattrayam | [MPur, 156 30.1]
prāptā prasannavadanā yuktamevaṃvidhaṃ tvayi | [MPur, 156 30.2]
ityukto dānavendrastu tadābhāṣatsmayañchanaiḥ | [MPur, 156 31.1]
na cābudhyadabhijñānaṃ prāyastripuraghātinaḥ | [MPur, 156 31.2]
devyuvāca | [MPur, 156 32.1]
yātāsmyahaṃ tapaścartuṃ vāllabhyāya tavātulam | [MPur, 156 32.2]
ratiśca tatra me nābhūttataḥ prāptā tvadantikam | [MPur, 156 32.3]
ityuktaḥ śaṃkaraḥ śaṅkāṃ kāṃcitprāpyāvadhārayat | [MPur, 156 33.1]
hṛdayena samādhāya devaḥ prahasitānanaḥ | [MPur, 156 33.2]
kupitā mayi tanvaṅgī prakṛtyā ca dṛḍhavratā | [MPur, 156 34.1]
aprāptakāmā samprāptā kimetatsaṃśayo mama | [MPur, 156 34.2]
iti cintya harastasyā abhijñānaṃ vidhārayan | [MPur, 156 35.1]
nāpaśyadvāmapārśve tu tadaṅge padmalakṣaṇam | [MPur, 156 35.2]
lomāvartaṃ tu racitaṃ tato devaḥ pinākadhṛk | [MPur, 156 36.1]
abudhyaddānavīṃ māyāmākāraṃ gūhayaṃstataḥ | [MPur, 156 36.2]
meḍhre vajrāstramādāya dānavaṃ tamasūdayat | [MPur, 156 37.1]
abudhyadvīrako naiva dānavendraṃ niṣūditam | [MPur, 156 37.2]
hareṇa sūditaṃ dṛṣṭvā strīrūpaṃ dānaveśvaram | [MPur, 156 38.1]
aparicchinnatattvārthā śailaputryai nyavedayat | [MPur, 156 38.2]
dūtena mārutenāśugāminā nagadevatā | [MPur, 156 39.1]
śrutvā vāyumukhāddevī krodharaktavilocanā | [MPur, 156 39.2]
aśapadvīrakaṃ putraṃ hṛdayena vidūyatā | [MPur, 156 39.3]
{MPur, 157}
devyuvāca | [MPur, 157 1.1]
mātaraṃ mā parityajya yasmāttvaṃ snehaviklavām | [MPur, 157 1.2]
vihitāvasaraḥ strīṇāṃ śaṃkarasya rahovidhau | [MPur, 157 1.3]
tasmātte paruṣā rūkṣā jaḍā hṛdayavarjitā | [MPur, 157 2.1]
gaṇeśa kṣārasadṛśī śilā mātā bhaviṣyati | [MPur, 157 2.2]
nimittametadvikhyātaṃ vīrakasya śilodaye | [MPur, 157 3.1]
so'bhavatprakrameṇaiva vicitrākhyānasaṃśrayaḥ | [MPur, 157 3.2]
evamutsṛṣṭaśapāyā giriputryāstvanantaram | [MPur, 157 4.1]
nirjagāma mukhātkrodhaḥ siṃharūpī mahābalaḥ | [MPur, 157 4.2]
sa tu siṃhaḥ karālāsyo jaṭājaṭilakaṃdharaḥ | [MPur, 157 5.1]
proddhūtalambalāṅgūlo daṃṣṭrotkaṭamukhātaṭaḥ | [MPur, 157 5.2]
vyāditāsyo lalajjihvaḥ kṣāmakukṣiścikhādiṣuḥ | [MPur, 157 6.1]
tasyāśu vartituṃ devī vyavasyata satī tadā | [MPur, 157 6.2]
jñātvā manogataṃ tasyā bhagavāṃścaturānanaḥ | [MPur, 157 6.3]
ājagāmāśramapadaṃ saṃpadāmāśrayaṃ tadā | [MPur, 157 6.4]
āgamyovāca deveśo girijāṃ spaṣṭayā girā | [MPur, 157 7]
brahmovāca | [MPur, 157 8.1]
kiṃ putri prāptukāmāsi kimalabhyaṃ dadāmi te | [MPur, 157 8.2]
viramyatām atikleśāt tapaso'smānmadājñayā | [MPur, 157 8.3]
tacchrutvovāca girijā gurorgauratvagarbhitam | [MPur, 157 9.1]
vākyaṃ vācā cirodgīrṇavarṇanirṇītavāñchitam | [MPur, 157 9.2]
devyuvāca | [MPur, 157 10.1]
tapasā duṣkareṇāptaḥ patitve śaṃkaro mayā | [MPur, 157 10.2]
sa māṃ śyāmalavarṇeti bahuśaḥ proktavānbhavaḥ | [MPur, 157 10.3]
syāmahaṃ kāñcanākārā vāllabhyena ca saṃyutā | [MPur, 157 11.1]
bharturbhūtapateraṅgamekato nirviśe'ṅgavat | [MPur, 157 11.2]
tasyāstadbhāṣitaṃ śrutvā provāca kamalāsanaḥ | [MPur, 157 12.1]
evaṃ bhava tvaṃ bhūyaśca bhartṛdehārdhadhāriṇī | [MPur, 157 12.2]
tatastatyāja bhṛṅgāṅgaṃ phullanīlotpalatvacam | [MPur, 157 13]
tvacā sā cābhavaddīptā ghaṇṭāhastā trilocanā | [MPur, 157 14.1]
nānābharaṇapūrṇāṅgī pītakauśeyadhāriṇī | [MPur, 157 14.2]
tāmabravīttato brahmā devīṃ nīlāmbujatviṣam | [MPur, 157 15.1]
niśe bhūdharajādehasamparkāt tvaṃ mamājñayā | [MPur, 157 15.2]
samprāptā kṛtakṛtyatvamekānaṃśā purā hyasi | [MPur, 157 16.1]
ya eṣa siṃhaḥ prodbhūto devyāḥ krodhādvarānane | [MPur, 157 16.2]
sa te'stu vāhanaṃ devi ketau cāstu mahābalaḥ | [MPur, 157 17.1]
gaccha vindhyācalaṃ tatra surakāryaṃ kariṣyasi | [MPur, 157 17.2]
pañcālo nāma yakṣo'yaṃ yakṣalakṣapadānugaḥ | [MPur, 157 18.1]
dattaste kiṃkaro devi mayā māyāśatairyutaḥ | [MPur, 157 18.2]
ityuktā kauśikī devī vindhyaśailaṃ jagāma ha | [MPur, 157 19.1]
umāpi prāptasaṃkalpā jagāma giriśāntikam | [MPur, 157 19.2]
praviśantīṃ tu tāṃ dvārādapakṛṣya samāhitaḥ | [MPur, 157 20.1]
rurodha vīrako devīṃ hemavetralatādharaḥ | [MPur, 157 20.2]
tāmuvāca sa kopena rūpāttu vyabhicāriṇīm | [MPur, 157 21.1]
prayojanaṃ na te'stīha gaccha yāvanna bhetsyase | [MPur, 157 21.2]
devyā rūpadharo daityo devaṃ vañcayituṃ tviha | [MPur, 157 22.1]
praviṣṭo na ca dṛṣṭo'sau sa vai devena ghātitaḥ | [MPur, 157 22.2]
ghātite cāhamājñapto nīlakaṇṭhena kopinā | [MPur, 157 23.1]
dvāreṣu nāvadhānaṃ te yasmātpaśyāmi vai tataḥ | [MPur, 157 23.2]
bhaviṣyasi na maddvāḥstho varṣapūgānyanekaśaḥ | [MPur, 157 24.1]
ataste'tra na dāsyāmi praveśaṃ gamyatāṃ drutam | [MPur, 157 24.2]
{MPur, 158}
vīraka uvāca | [MPur, 158 1.1]
evamuktvā girisutā mātā me snehavatsalā | [MPur, 158 1.2]
praveśaṃ labhate nānyā nārī kamalalocane | [MPur, 158 1.3]
ityuktā tu tadā devī cintayāmāsa cetasā | [MPur, 158 2.1]
na sā nārīti daityo'sau vāyurme yāmabhāṣata | [MPur, 158 2.2]
vṛthaiva vīrakaḥ śapto mayā krodhaparītayā | [MPur, 158 3.1]
akāryaṃ kriyate mūḍhaiḥ prāyaḥ krodhasamīritaiḥ | [MPur, 158 3.2]
krodhena naśyate kīrtiḥ krodho hanti sthirāṃ śriyam | [MPur, 158 4.1]
aparicchinnatattvārthā putraṃ śāpitavatyaham | [MPur, 158 4.2]
viparītārthabuddhīnāṃ sulabho vipadodayaḥ | [MPur, 158 4.3]
saṃcintyaivamuvācedaṃ vīrakaṃ prati śailajā | [MPur, 158 5.1]
lajjāsajjavikāreṇa vadanenāmbujatviṣā | [MPur, 158 5.2]
devyuvāca | [MPur, 158 6.1]
ahaṃ vīraka te mātā mā te'stu manaso bhramaḥ | [MPur, 158 6.2]
śaṃkarasyāsmi dayitā sutā tuhinabhūbhṛtaḥ | [MPur, 158 6.3]
mama gātracchavibhrāntyā mā śaṅkāṃ putra bhāvaya | [MPur, 158 7.1]
tuṣṭena gauratā dattā mameyaṃ padmajanmanā | [MPur, 158 7.2]
mayā śapto'syavidite vṛttānte daityanirmite | [MPur, 158 8.1]
jñātvā nārīpraveśaṃ tu śaṃkare rahasi sthite | [MPur, 158 8.2]
na nivartayituṃ śakyaḥ śāpaḥ kiṃ tu bravīmi te | [MPur, 158 9.1]
śīghrameṣyasi mānuṣyātsa tvaṃ kāmasamanvitaḥ | [MPur, 158 9.2]
sūta uvāca | [MPur, 158 10.1]
śirasā tu tato vandya mātaraṃ pūrṇamānasaḥ | [MPur, 158 10.2]
uvācoditapūrṇendudyutiṃ ca himaśailajām | [MPur, 158 10.3]
vīraka uvāca | [MPur, 158 11.1]
natasurāsuramaulimilanmaṇipracayakāntikarālanakhāṅkite | [MPur, 158 11.2]
nagasute śaraṇāgatavatsale tava nato'smi natārtivināśini | [MPur, 158 11.3]
tapanamaṇḍalamaṇḍitakaṃdhare pṛthusuvarṇasuvarṇanagadyute | [MPur, 158 12.1]
viṣabhujaṃganiṣaṅgavibhūṣite girisute bhavatīmahamāśraye | [MPur, 158 12.2]
jagati kaḥ praṇatābhimataṃ dadau jhaṭiti siddhanute bhavatī yathā | [MPur, 158 13.1]
jagati kāṃ ca na vāñchati śaṃkaro bhuvanadhṛttanaye bhavatīṃ yathā | [MPur, 158 13.2]
vimalayogavinirmitadurjayasvatanutulyamaheśvaramaṇḍale | [MPur, 158 14.1]
vidalitāndhakabāndhavasaṃhatiḥ suravaraiḥ prathamaṃ tvamabhiṣṭutā | [MPur, 158 14.2]
sitasaṭāpaṭaloddhatakaṃdharābharamahāmṛgarājarathasthitā | [MPur, 158 15.1]
vimalaśaktimukhānalapiṅgalāyatabhujaughavipiṣṭamahāsurā | [MPur, 158 15.2]
nigaditā bhuvanairiti caṇḍikā janani śumbhaniśumbhaniṣūdanī | [MPur, 158 16.1]
praṇatacintitadānavadānavapramathanaikaratistarasā bhuvi | [MPur, 158 16.2]
viyati vāyupathe jvalanojjvale'vanitale tava devi ca yadvapuḥ | [MPur, 158 17.1]
tadajite'pratime praṇamāmyahaṃ bhuvanabhāvini te bhavavallabhe | [MPur, 158 17.2]
jaladhayo lalitoddhatavīcayo hutavahadyutayaśca carācaram | [MPur, 158 18.1]
phaṇasahasrabhṛtaśca bhujaṃgamāstvadabhidhāsyati mayyabhayaṃkarāḥ | [MPur, 158 18.2]
bhagavati sthirabhaktajanāśraye pratigato bhavatīcaraṇāśrayam | [MPur, 158 19.1]
karaṇajātamihāstu mamācalaṃ nutilavāptiphalāśayahetutaḥ | [MPur, 158 19.2]
praśamamehi mamātmajavatsale tava namo'stu jagattrayasaṃśraye | [MPur, 158 19.3]
tvayi mamāstu matiḥ satataṃ śive śaraṇago'smi nato'smi namo'stu te | [MPur, 158 20.1]
sūta uvāca | [MPur, 158 20.2]
prasannā tu tato devī vīrakasyeti saṃstutā | [MPur, 158 20.3]
praviveśa śubhaṃ bharturbhavanaṃ bhūdharātmajā | [MPur, 158 20.4]
atha rudro mahāgaurīṃ gaurīṃ dṛṣṭvā tu sundarīm | [MPur, 158 21.1]
cittavyāmohanākārāṃ karīndronmattagāminīm | [MPur, 158 21.2]
pūrṇacandrānanāṃ tanvīṃ nitamborughanastanīm | [MPur, 158 22.1]
madhye kṣāmāṃ tathākṣīṇalāvaṇyāmṛtavarṣiṇīm | [MPur, 158 22.2]
sarvābharaṇapūrvāṅgīṃ mado mandena kāriṇīm | [MPur, 158 23.1]
sakāmaḥ śaṅkito dīno raudro vīro bhayānakaḥ | [MPur, 158 23.2]
karuṇāhāsyabībhatsakiṃcitkiṃciddharo 'bhavat | [MPur, 158 24.1]
jighāṃsurdevavākyena bhairavaṃ kṛtavānvapuḥ | [MPur, 158 24.2]
sā cāpi bhairavī jātā devasya pratirūpiṇī | [MPur, 158 25.1]
tasyā rūpasahasrāṇi dadarśa girigocaraḥ | [MPur, 158 25.2]
graste sahasrarūpāṇāṃ tārārūpe pradarśite | [MPur, 158 26.1]
pārvatyā cātha niḥśaṅkaḥ śaṃkaro vābhavattataḥ | [MPur, 158 26.2]
dṛṣṭvā jaganmayīṃ tāṃ tu rarāma suratapriyaḥ | [MPur, 158 27.1]
virahotkaṇṭhitāṃ bhāryāṃ prāpya bhūyo himātmajām | [MPur, 158 27.2]
yāvadvarṣasahasrāntamubhayo rahasisthayoḥ | [MPur, 158 28.1]
nānākaraṇabaddhotthā krīḍāsīt saṃtatā tayoḥ | [MPur, 158 28.2]
dvārastho vīrako devān haradarśanakāṅkṣiṇaḥ | [MPur, 158 29.1]
vyasarjayat svakānyeva gṛhāṇyādarapūrvakam | [MPur, 158 29.2]
nāstyatrāvasaro devā devyā saha vṛṣākapiḥ | [MPur, 158 30.1]
nibhṛtaḥ krīḍatītyuktā yayuste ca yathāgatam | [MPur, 158 30.2]
gate varṣasahasre tu devāstvaritamānasāḥ | [MPur, 158 31.1]
jvalanaṃ codayāmāsur jñātuṃ śaṃkaraceṣṭitam | [MPur, 158 31.2]
praviśya jālarandhreṇa śukarūpī hutāśanaḥ | [MPur, 158 32.1]
dadṛśe śayane śarvaṃ rataṃ girijayā saha | [MPur, 158 32.2]
dadṛśe taṃ ca deveśo hutāśaṃ śukarūpiṇam | [MPur, 158 33.1]
tamuvāca mahādevaḥ kiṃcitkopasamanvitaḥ | [MPur, 158 33.2]
śarva uvāca | [MPur, 158 34.1]
niṣiktamardhaṃ devyāṃ me śukrasya śukavigraha | [MPur, 158 34.2]
lajjayā viratisthāyāṃ tvamardhaṃ piba pāvaka | [MPur, 158 34.3]
yasmāttu tvatkṛto vighnastasmāttvayyupapadyate | [MPur, 158 35.1]
ityuktaḥ prāñjalirvahnir apibadvīryamāhitam | [MPur, 158 35.2]
tenāpūryata tāndevāṃstattatkāyavibhedataḥ | [MPur, 158 36.1]
vipāṭya jaṭharaṃ teṣāṃ vīryaṃ māheśvaraṃ tataḥ | [MPur, 158 36.2]
niṣkrānte taptahemābhaṃ vitataṃ śaṃkarāśrame | [MPur, 158 37.1]
tasminsaro mahajjātaṃ vimalaṃ bahuyojanam | [MPur, 158 37.2]
protphullahemakamalaṃ nānāvihaganāditam | [MPur, 158 38.1]
tacchrutvā tu tato devī hemadrumamahājalam | [MPur, 158 38.2]
jagāma kautukāviṣṭā tatsaraḥ kanakāmbujam | [MPur, 158 39.1]
tatra kṛtvā jalakrīḍāṃ tadabjakṛtaśekharā | [MPur, 158 39.2]
upaviṣṭā tatastasya tīre devī sakhīyutā | [MPur, 158 40.1]
pātukāmā ca tattoyaṃ svādu nirmalapaṅkajam | [MPur, 158 40.2]
apaśyatkṛttikāḥ snātāḥ ṣaḍarkadyutisaṃnibhāḥ | [MPur, 158 41.1]
padmapatre tu tadvāri gṛhītvopasthitā gṛham | [MPur, 158 41.2]
harṣāduvāca paśyāmi padmapatre sthitaṃ payaḥ | [MPur, 158 42.1]
tatastā ūcurakhilaṃ kṛttikā himaśailajām | [MPur, 158 42.2]
kṛttikā ūcuḥ | [MPur, 158 43.1]
dāsyāmo yadi te garbhaḥ sambhūto yo bhaviṣyati | [MPur, 158 43.2]
so'smākamapi putraḥ syādasmannāmnā ca vartatām | [MPur, 158 43.3]
bhavellokeṣu vikhyātaḥ sarveṣvapi śubhānane | [MPur, 158 43.4]
ityuktovāca girijā kathaṃ madgātrasaṃbhavaḥ | [MPur, 158 44.1]
sarvairavayavairyukto bhavatībhyaḥ suto bhavet | [MPur, 158 44.2]
tatastāṃ kṛttikā ūcurvidhāsyāmo'sya vai vayam | [MPur, 158 45.1]
uttamānyuttamāṅgāni yadyevaṃ tu bhaviṣyati | [MPur, 158 45.2]
uktā vai śailajā prāha bhavatvevamaninditāḥ | [MPur, 158 46.1]
tatastā harṣasampūrṇāḥ padmapatrasthitaṃ payaḥ | [MPur, 158 46.2]
tasyai dadustayā cāpi tatpītaṃ kramaśo jalam | [MPur, 158 47.1]
pīte tu salile tasmiṃstatastasminsarovare | [MPur, 158 47.2]
vipāṭya devyāśca tato dakṣiṇāṃ kukṣimudgataḥ | [MPur, 158 48.1]
niścakrāmādbhuto bālaḥ sarvalokavibhāsakaḥ | [MPur, 158 48.2]
prabhākaraprabhākāraḥ prakāśakanakaprabhaḥ | [MPur, 158 49.1]
gṛhītanirmalodagraśaktiśūlaḥ ṣaḍānanaḥ | [MPur, 158 49.2]
dīpto mārayituṃ daityānkutsitānkanakacchaviḥ | [MPur, 158 50.1]
etasmātkāraṇāddaivaḥ kumāraścāpi so 'bhavat | [MPur, 158 50.2]
{MPur, 159}
sūta uvāca | [MPur, 159 1.1]
vāmaṃ vidārya niṣkrāntaḥ suto devyāḥ punaḥ śiśuḥ | [MPur, 159 1.2]
skandācca vadane vahneḥ śukrātsuvadano'rihā | [MPur, 159 1.3]
kṛttikāmelanādeva śākhābhiḥ saviśeṣataḥ | [MPur, 159 2.1]
śākhābhidhāḥ samākhyātāḥ ṣaṭsu vaktreṣu vistṛtāḥ | [MPur, 159 2.2]
yatastato viśākho'sau khyāto lokeṣu ṣaṇmukhaḥ | [MPur, 159 3.1]
skando viśākhaḥ ṣaḍvaktraḥ kārtikeyaśca viśrutaḥ | [MPur, 159 3.2]
caitrasya bahule pakṣe pañcadaśyāṃ mahābalau | [MPur, 159 4.1]
sambhūtāvarkasadṛśau viśāle śarakānane | [MPur, 159 4.2]
caitrasyaiva site pakṣe pañcamyāṃ pākaśāsanaḥ | [MPur, 159 5.1]
bālakābhyāṃ cakāraikaṃ matvā cāmarabhūtaye | [MPur, 159 5.2]
tasyāmeva tataḥ ṣaṣṭhyāmabhiṣikto guhaḥ prabhuḥ | [MPur, 159 6.1]
sarvairamarasaṃghātairbrahmendropendrabhāskaraiḥ | [MPur, 159 6.2]
gandhamālyaiḥ śubhairdhūpaistathā krīḍanakairapi | [MPur, 159 7.1]
chatraiścāmarajālaiśca bhūṣaṇaiśca vilepanaiḥ | [MPur, 159 7.2]
abhiṣikto vidhānena yathāvatṣaṇmukhaḥ prabhuḥ | [MPur, 159 8.1]
sutāmasmai dadau śakro devaseneti viśrutām | [MPur, 159 8.2]
patnyarthaṃ devadevasya dadau viṣṇustadāyudham | [MPur, 159 9.1]
yakṣāṇāṃ daśalakṣāṇi dadāvasmai dhanādhipaḥ | [MPur, 159 9.2]
dadau hutāśanastejo dadau vāyuśca vāhanam | [MPur, 159 10.1]
dadau krīḍanakaṃ tvaṣṭā kukkuṭaṃ kāmarūpiṇam | [MPur, 159 10.2]
evaṃ surāstu te sarve parivāramanuttamam | [MPur, 159 10.3]
dadurmuditacetaskāḥ skandāyādityavarcase | [MPur, 159 11]
jānubhyāmavanau sthitvā surasaṃghāstamastuvan | [MPur, 159 12.1]
stotreṇānena varadaṃ ṣaṇmukhaṃ mukhyaśaḥ surāḥ | [MPur, 159 12.2]
devā ūcuḥ | [MPur, 159 13.1]
namaḥ kumārāya mahāprabhāya skandāya ca skanditadānavāya | [MPur, 159 13.2]
navārkavidyuddyutaye namo'stu te namo'stu te ṣaṇmukha kāmarūpa | [MPur, 159 13.3]
pinaddhanānābharaṇāya bhartre namo raṇe dānavadāraṇāya | [MPur, 159 14.1]
namo'stu te'rkapratimaprabhāya namo'stu guhyāya guhāya tubhyam | [MPur, 159 14.2]
namo'stu trailokyabhayāpahāya namo'stu te bāla kṛpāparāya | [MPur, 159 15.1]
namo viśālāmalalocanāya namo viśākhāya mahāvratāya | [MPur, 159 15.2]
namo namaste 'stu manoharāya namo namaste'stu raṇotkaṭāya | [MPur, 159 16.1]
namo mayūrojjvalavāhanāya namo'stu keyūradharāya tubhyam | [MPur, 159 16.2]
namo dhṛtodagrapatākine namaste namaḥ prabhāvapraṇatāya te'stu | [MPur, 159 17.1]
namaste namaste varavīryaśāline kṛpāparo no bhava bhavyamūrte | [MPur, 159 17.2]
kriyāparā yajñapatiṃ ca stutvā vinemurevaṃ tvamarādhipādyāḥ | [MPur, 159 18.1]
evaṃ tadā ṣaḍvadanastu sendrānuvāca tuṣṭaśca guhastatastān | [MPur, 159 18.2]
nirīkṣya netrairamalaiḥ sureśāñśatrūnhaniṣyāmi gatajvarāḥ stha | [MPur, 159 18.3]
kumāra uvāca | [MPur, 159 19.1]
kaṃ vaḥ kāmaṃ prayacchāmi devatā brūta nirvṛtāḥ | [MPur, 159 19.2]
yadyapyasādhyaṃ hṛdyaṃ vo hṛdaye cintitaṃ param | [MPur, 159 19.3]
ityuktāstu surāstena procuḥ praṇatamaulayaḥ | [MPur, 159 20.1]
sarva eva mahātmānaṃ guhaṃ tadgatamānasāḥ | [MPur, 159 20.2]
daityendrastārako nāma sarvāmarakulāntakṛt | [MPur, 159 21.1]
balavāndurjayo duṣṭo durācāro'tikopanaḥ | [MPur, 159 21.2]
tameva jahi hṛdyo'rtha eṣo'smākaṃ bhayāpaha | [MPur, 159 21.3]
evamuktastathetyuktvā sarvāmarapadānugaḥ | [MPur, 159 22.1]
jagāma jagatāṃ nāthaḥ stūyamāno'mareśvaraiḥ | [MPur, 159 22.2]
tārakasya vadhārthāya jagataḥ kaṇṭakasya vai | [MPur, 159 23.1]
tataśca preṣayāmāsa śakro labdhasamāśrayaḥ | [MPur, 159 23.2]
dūtaṃ dānavasiṃhasya paruṣākṣaravādinam | [MPur, 159 24.1]
sa tu gatvābravīddaityaṃ nirbhayo bhīmadarśanaḥ | [MPur, 159 24.2]
dūta uvāca | [MPur, 159 25.1]
śakrastvāmāha deveśo daityaketo divaspatiḥ | [MPur, 159 25.2]
tārakāsura tacchrutvā ghaṭaśaktyā yathecchayā | [MPur, 159 25.3]
yajjagaddalanādāptaṃ kilbiṣaṃ dānava tvayā | [MPur, 159 26.1]
tasyāhaṃ śāsakaste'dya rājāsmi bhuvanatraye | [MPur, 159 26.2]
śrutvaitaddūtavacanaṃ kopasaṃraktalocanaḥ | [MPur, 159 27.1]
uvāca dūtaṃ duṣṭātmā naṣṭaprāyavibhūtikaḥ | [MPur, 159 27.2]
tāraka uvāca | [MPur, 159 28.1]
dṛṣṭaṃ te pauruṣaṃ śakra raṇeṣu śataśo mayā | [MPur, 159 28.2]
nistrapatvānna te lajjā vidyate śakra durmate | [MPur, 159 28.3]
evamukte gate dūte cintayāmāsa dānavaḥ | [MPur, 159 29.1]
nālabdhasaṃśrayaḥ śakro vaktumevaṃ hi cārhati | [MPur, 159 29.2]
jitaḥ sa śakro nākasmājjāyate saṃśrayāśrayaḥ | [MPur, 159 30.1]
nimittāni ca duṣṭāni so'paśyadduṣṭaceṣṭitaḥ | [MPur, 159 30.2]
pāṃśuvarṣamasṛkpātaṃ gaganādavanītale | [MPur, 159 31.1]
bhujanetraprakampaṃ ca vaktraśoṣamanobhramam | [MPur, 159 31.2]
svakāntāvaktrapadmānāṃ mlānatāṃ ca vyalokayat | [MPur, 159 32.1]
duṣṭāṃśca prāṇino raudrānso'paśyadduṣṭavedinaḥ | [MPur, 159 32.2]
tad acintvaiva ditijo nyastacinto'bhavatkṣaṇāt | [MPur, 159 33.1]
yāvadgajaghaṭāghaṇṭāraṇatkāraravotkaṭām | [MPur, 159 33.2]
tadvatturagasaṃghātakṣuṇṇabhūreṇupiñjarām | [MPur, 159 34.1]
cañcalasyandanodagradhvajarājivirājitām | [MPur, 159 34.2]
vimānaiścādbhutākāraiś calitāmaracāmaraiḥ | [MPur, 159 35.1]
tāṃ bhūṣaṇanibaddhāṃ ca kiṃnarodgatināditām | [MPur, 159 35.2]
nānānākatarūtphullakusumāpīḍadhāriṇīm | [MPur, 159 36.1]
vikośāstrapariṣkārāṃ varmanirmaladarśanām | [MPur, 159 36.2]
bandyudghuṣṭastutiravāṃ nānāvādyanināditām | [MPur, 159 37.1]
senāṃ nākasadāṃ daityaḥ prāsādastho vyalokayat | [MPur, 159 37.2]
cintayāmāsa sa tadā kiṃcidudbhrāntamānasaḥ | [MPur, 159 38.1]
apūrvaḥ ko bhavedyoddhā yo mayā na vinirjitaḥ | [MPur, 159 38.2]
tataścintākulo daityaḥ śuśrāva kaṭukākṣaram | [MPur, 159 39.1]
siddhabandibhirudghuṣṭamidaṃ hṛdayadāraṇam | [MPur, 159 39.2]
atha gāthā | [MPur, 159 40.1]
jayātulaśaktidīdhitipiñjara bhujadaṇḍacaṇḍaraṇarabhasa | [MPur, 159 40.2]
suravadana kumudakānanavikāsanendo kumāra jaya ditijakulamahodadhivaḍavānala | [MPur, 159 40.3]
ṣaṇmukha madhuraravamayūraratha suramukuṭakoṭighaṭṭitacaraṇanakhāṅkuramahāsana | [MPur, 159 41.1]
jaya lalitacūḍākalāpanavavimaladalakamalakānta daityavaṃśaduḥsahadāvānala | [MPur, 159 41.2]
jaya viśākha vibho jaya sakalalokatāraka jaya devasenānāyaka | [MPur, 159 42.1]
skanda jaya gaurīnandana ghaṇṭāpriya priya viśākha vibho dhṛtapatākaprakīrṇapaṭala | [MPur, 159 42.2]
kanakabhūṣaṇa bhāsuradinakaracchāya | [MPur, 159 42.3]
jaya janitasaṃbhrama līlālūnākhilārāte jaya sakalalokatāraka ditijāsuravaratārakāntaka | [MPur, 159 43.1]
skanda jaya bāla saptavāsara jaya bhuvanāvaliśokavināśana | [MPur, 159 43.2]
{MPur, 160}
sūta uvāca | [MPur, 160 1.1]
śrutvaitattārakaḥ sarvamudghuṣṭaṃ devabandibhiḥ | [MPur, 160 1.2]
sasmāra brahmaṇo vākyaṃ vadhaṃ bālādupasthitam | [MPur, 160 1.3]
smṛtvā gharmārdrasarvāṅgaḥ padātirapadānugaḥ | [MPur, 160 2.1]
mandirānnirjagāmāśu śokagrastena cetasā | [MPur, 160 2.2]
kālanemimukhā daityāḥ saṃrambhādbhrāntacetasaḥ | [MPur, 160 3.1]
sve sve svanīkeṣu tadā tvarāvismitacetasaḥ | [MPur, 160 3.2]
yodhā dhāvata gṛhīta yojayadhvaṃ varūthinīm | [MPur, 160 3.3]
kumāraṃ tārako dṛṣṭvā babhāṣe bhīṣaṇākṛtiḥ | [MPur, 160 4.1]
kiṃ bāla yoddhukāmo'si krīḍa kandukalīlayā | [MPur, 160 4.2]
tvayā na dānavā dṛṣṭā yatsaṅgaravibhīṣakāḥ | [MPur, 160 5.1]
bālatvādatha te buddhirevaṃ svalpārthadarśinī | [MPur, 160 5.2]
kumāro'pi tamagrasthaṃ babhāṣe harṣayansurān | [MPur, 160 6.1]
śṛṇu tāraka śāstrārthastava caiva nirūpyate | [MPur, 160 6.2]
śāstrairarthā na dṛśyante samare nirbhayairbhaṭaiḥ | [MPur, 160 7.1]
śiśutvaṃ māvamaṃsthā me śiśuḥ kālabhujaṃgamaḥ | [MPur, 160 7.2]
duṣprekṣyo bhāskaro bālastathāhaṃ durjayaḥ śiśuḥ | [MPur, 160 8.1]
alpākṣaro na mantraḥ kiṃ susphuro daitya dṛśyate | [MPur, 160 8.2]
kumāre proktavatyevaṃ daityaścikṣepa mudgaram | [MPur, 160 9.1]
kumārastaṃ nirasyātha vajreṇāmoghavarcasā | [MPur, 160 9.2]
tataścikṣepa daityendro bhindipālamayomayam | [MPur, 160 10.1]
kareṇa tacca jagrāha kārtikeyo'marārihā | [MPur, 160 10.2]
gadāṃ mumoca daityāya ṣaṇmukhaḥ paramasvanām | [MPur, 160 11.1]
tayā hatastato daityaścakampe'calarāḍiva | [MPur, 160 11.2]
mene ca durjayaṃ daityastadā ṣaḍvadanaṃ raṇe | [MPur, 160 12.1]
cintayāmāsa buddhyā vai prāptaḥ kālo na saṃśayaḥ | [MPur, 160 12.2]
kupitaṃ tu tamālokya kālanemipurogamāḥ | [MPur, 160 13.1]
sarve daityeśvarā jaghnuḥ kumāraṃ raṇadāruṇam | [MPur, 160 13.2]
sa taiḥ prahārair aspṛṣṭo vṛthākleśairmahādyutiḥ | [MPur, 160 14.1]
raṇaśauṇḍāstu daityendrāḥ punaḥ prāsaiḥ śilīmukhaiḥ | [MPur, 160 14.2]
kumāraṃ sāmaraṃ jaghnurbalino devakaṇṭakāḥ | [MPur, 160 15.1]
kumārasya vyathā nābhūddaityāstranihatasya tu | [MPur, 160 15.2]
prāṇāntakaraṇo jāto devānāṃ dānavāhavaḥ | [MPur, 160 16.1]
devānnipīḍitāndṛṣṭvā kumāraḥ kopamāviśat | [MPur, 160 16.2]
tato'strairvārayāmāsa dānavānāmanīkinīm | [MPur, 160 17.1]
tatastair niṣpratīkarais tāḍitāḥ surakaṇṭakāḥ | [MPur, 160 17.2]
kālanemimukhāḥ sarve raṇādāsanparāṅmukhāḥ | [MPur, 160 18.1]
vidruteṣvatha daityeṣu hateṣu ca samantataḥ | [MPur, 160 18.2]
tataḥ kruddho mahādaityastārako'suranāyakaḥ | [MPur, 160 19.1]
jagrāha ca gadāṃ divyāṃ hemajālapariṣkṛtām | [MPur, 160 19.2]
jaghne kumāraṃ gadayā niṣṭaptakanakāṅgadaḥ | [MPur, 160 20.1]
śarairmayūrapatraiśca cakāra vimukhānsurān | [MPur, 160 20.2]
tathā parairmahābhallairmayūraṃ guhavāhanam | [MPur, 160 21.1]
bibheda tārakaḥ kruddhaḥ sa sainye'suranāyakaḥ | [MPur, 160 21.2]
dṛṣṭvā parāṅmukhāndevānmuktaraktaṃ svavāhanam | [MPur, 160 22.1]
jagrāha śaktiṃ vimalāṃ raṇe kanakabhūṣaṇām | [MPur, 160 22.2]
bāhunā hemakeyūrarucireṇa ṣaḍānanaḥ | [MPur, 160 23.1]
tato javānmahāsenastārakaṃ dānavādhipam | [MPur, 160 23.2]
tiṣṭha tiṣṭha sudurbuddhe jīvalokaṃ vilokaya | [MPur, 160 24.1]
hato'syadya mayā śaktyā smara śastraṃ suśikṣitam | [MPur, 160 24.2]
ityuktvā ca tataḥ śaktiṃ mumoca ditijaṃ prati | [MPur, 160 25.1]
sā kumārabhujotsṛṣṭā tatkeyūraravānugā | [MPur, 160 25.2]
bibheda daityahṛdayaṃ vajraśailendrakarkaśam | [MPur, 160 25.3]
gatāsuḥ sa papātorvyāṃ pralaye bhūdharo yathā | [MPur, 160 26.1]
vikīrṇamukuṭoṣṇīṣo visrastākhilabhūṣaṇaḥ | [MPur, 160 26.2]
tasminvinihate daitye tridaśānāṃ mahotsave | [MPur, 160 27.1]
nābhūt kaścit tadā duḥkhī narakeṣvapi pāpakṛt | [MPur, 160 27.2]
stuvantaḥ ṣaṇmukhaṃ devāḥ krīḍantaścāṅganāyutāḥ | [MPur, 160 28.1]
jagmuḥ svāneva bhavanānbhūridhāmāna utsukāḥ | [MPur, 160 28.2]
daduścāpi varaṃ sarve devāḥ skandamukhaṃ prati | [MPur, 160 29.1]
tuṣṭāḥ samprāptasarvecchāḥ saha siddhaistapodhanaiḥ | [MPur, 160 29.2]
devā ūcuḥ | [MPur, 160 30.1]
yaḥ paṭhetskandasambaddhāṃ kathāṃ martyo mahāmatiḥ | [MPur, 160 30.2]
śṛṇuyācchrāvayedvāpi sa bhavetkīrtimānnaraḥ | [MPur, 160 30.3]
bahvāyuḥ subhagaḥ śrīmānkāntimāñchubhadarśanaḥ | [MPur, 160 31.1]
bhūtebhyo nirbhayaścāpi sarvaduḥkhavivarjitaḥ | [MPur, 160 31.2]
saṃdhyāmupāsya yaḥ pūrvāṃ skandasya caritaṃ paṭhet | [MPur, 160 32.1]
sa muktaḥ kilbiṣaiḥ sarvairmahādhanapatirbhavet | [MPur, 160 32.2]
bālānāṃ vyādhijuṣṭānāṃ rājadvāraṃ ca sevatām | [MPur, 160 33.1]
tatparamaṃ divyaṃ sarvadā sarvakāmadam | [MPur, 160 33.2]
tanukṣaye ca sāyujyaṃ ṣaṇmukhasya vrajennaraḥ | [MPur, 160 33.3]
{MPur, 161}
ṛṣaya ūcuḥ | [MPur, 161 1.1]
idānīṃ śrotumicchāmo hiraṇyakaśiporvadham | [MPur, 161 1.2]
narasiṃhasya māhātmyaṃ tathā pāpavināśanam | [MPur, 161 1.3]
sūta uvāca | [MPur, 161 2.1]
purā kṛtayuge viprā hiraṇyakaśipuḥ prabhuḥ | [MPur, 161 2.2]
daityānāmādipuruṣaścakāra sa mahattapaḥ | [MPur, 161 2.3]
daśa varṣasahasrāṇi daśa varṣaśatāni ca | [MPur, 161 3.1]
jalavāsī samabhavatsnānamaunadhṛtavrataḥ | [MPur, 161 3.2]
tataḥ śamadamābhyāṃ ca brahmacaryeṇa caiva hi | [MPur, 161 4.1]
brahmā prīto'bhavattasya tapasā niyamena ca | [MPur, 161 4.2]
tataḥ svayaṃbhūrbhagavānsvayamāgamya tatra ha | [MPur, 161 5.1]
vimānenārkavarṇena haṃsayuktena bhāsvatā | [MPur, 161 5.2]
ādityairvasubhiḥ sādhyairmarudbhirdaivataistathā | [MPur, 161 6.1]
rudrairviśvasahāyaiśca yakṣarākṣasapannagaiḥ | [MPur, 161 6.2]
digbhiś caiva vidigbhiś ca nadībhiḥ sāgaraistathā | [MPur, 161 7.1]
nakṣatraiśca muhūrtaiśca khecaraiśca mahāgrahaiḥ | [MPur, 161 7.2]
devairbrahmarṣibhiḥ sārdhaṃ siddhaiḥ saptarṣibhistathā | [MPur, 161 8.1]
rājarṣibhiḥ puṇyakṛdbhir gandharvāpsarasāṃ gaṇaiḥ | [MPur, 161 8.2]
carācaraguruḥ śrīmānvṛtaḥ sarvairdivaukasaiḥ | [MPur, 161 9.1]
brahmā brahmavidāṃ śreṣṭho daityaṃ vacanamabravīt | [MPur, 161 9.2]
prīto'smi tava bhaktasya tapasānena suvrata | [MPur, 161 10.1]
varaṃ varaya bhadraṃ te yatheṣṭaṃ kāmamāpnuhi | [MPur, 161 10.2]
hiraṇyakaśipuruvāca | [MPur, 161 11.1]
na devāsuragandharvā na yakṣoragarākṣasāḥ | [MPur, 161 11.2]
na mānuṣāḥ piśācā vā hanyurmāṃ devasattama | [MPur, 161 11.3]
ṛṣayo vā na māṃ śāpaiḥ śapeyuḥ prapitāmaha | [MPur, 161 12.1]
yadi me bhagavānprīto vara eṣa vṛto mayā | [MPur, 161 12.2]
na cāstreṇa na śastreṇa giriṇā pādapena ca | [MPur, 161 13.1]
na śuṣkeṇa na cārdreṇa na divā na niśātha vā | [MPur, 161 13.2]
bhaveyamahamevārkaḥ somo vāyurhutāśanaḥ | [MPur, 161 14.1]
salilaṃ cāntarikṣaṃ ca nakṣatrāṇi diśo daśa | [MPur, 161 14.2]
ahaṃ krodhaśca kāmaśca varuṇo vāsavo yamaḥ | [MPur, 161 15.1]
dhanadaśca dhanādhyakṣo yakṣaḥ kiṃpuruṣādhipaḥ | [MPur, 161 15.2]
brahmovāca | [MPur, 161 16.1]
ete divyā varāstāta mayā dattāstavādbhutāḥ | [MPur, 161 16.2]
sarvānkāmānsadā vatsa prāpsyasi tvaṃ na saṃśayaḥ | [MPur, 161 16.3]
evamuktvā sa bhagavāñjagāmākāśa eva hi | [MPur, 161 17.1]
vairājaṃ brahmasadanaṃ brahmarṣigaṇasevitam | [MPur, 161 17.2]
tato devāśca nāgāśca gandharvā ṛṣibhiḥ saha | [MPur, 161 18.1]
varapradānaṃ śrutvaiva pitāmahamupasthitāḥ | [MPur, 161 18.2]
varapradānādbhagavanvadhiṣyati sa no'suraḥ | [MPur, 161 19.1]
tatprasīdāśu bhagavanvadho'pyasya vicintyatām | [MPur, 161 19.2]
bhagavansarvabhūtānāmādikartā svayaṃ prabhuḥ | [MPur, 161 20.1]
sraṣṭā tvaṃ havyakavyānāmavyaktaprakṛtir budhaḥ | [MPur, 161 20.2]
sarvalokahitaṃ vākyaṃ śrutvā devaḥ prajāpatiḥ | [MPur, 161 21.1]
āśvāsayāmāsa surānsuśītairvacanāmbubhiḥ | [MPur, 161 21.2]
avaśyaṃ tridaśāstena prāptavyaṃ tapasaḥ phalam | [MPur, 161 22.1]
tapaso'nte'sya bhagavānvadhaṃ viṣṇuḥ kariṣyati | [MPur, 161 22.2]
tacchrutvā vibudhā vākyaṃ sarve paṅkajajanmanaḥ | [MPur, 161 23.1]
svāni sthānāni divyāni viprajagmurmudānvitāḥ | [MPur, 161 23.2]
labdhamātre vare cātha sarvāḥ so'bādhata prajāḥ | [MPur, 161 24.1]
hiraṇyakaśipurdaityo varadānena darpitaḥ | [MPur, 161 24.2]
āśrameṣu mahābhāgānsa munīñchaṃsitavratān | [MPur, 161 25.1]
satyadharmaparāndāntāndharṣayāmāsa dānavaḥ | [MPur, 161 25.2]
devāṃstribhuvanasthāṃśca parājitya mahāsuraḥ | [MPur, 161 26.1]
trailokyaṃ vaśamānīya svarge vasati dānavaḥ | [MPur, 161 26.2]
yadā varamadotsiktaścoditaḥ kāladharmataḥ | [MPur, 161 27.1]
yajñiyānakaroddaityānayajñiyāśca devatāḥ | [MPur, 161 27.2]
tadādityāśca sādhyāśca viśve ca vasavastathā | [MPur, 161 28.1]
sendrā devagaṇā yakṣāḥ siddhadvijamaharṣayaḥ | [MPur, 161 28.2]
śaraṇyaṃ śaraṇaṃ viṣṇumupatasthurmahābalam | [MPur, 161 29.1]
devadevaṃ yajñamayaṃ vāsudevaṃ sanātanam | [MPur, 161 29.2]
devā ūcuḥ | [MPur, 161 30.1]
nārāyaṇa mahābhāga devāstvāṃ śaraṇaṃ gatāḥ | [MPur, 161 30.2]
trāyasva jahi daityendraṃ hiraṇyakaśipuṃ prabho | [MPur, 161 30.3]
tvaṃ hi naḥ paramo dhātā tvaṃ hi naḥ paramo guruḥ | [MPur, 161 31.1]
tvaṃ hi naḥ paramo devo brahmādīnāṃ surottama | [MPur, 161 31.2]
viṣṇuruvāca | [MPur, 161 32.1]
bhayaṃ tyajadhvamamarā abhayaṃ vo dadāmyaham | [MPur, 161 32.2]
tathaiva tridivaṃ devāḥ pratipadyata māciram | [MPur, 161 32.3]
eṣo'haṃ sagaṇaṃ daityaṃ varadānena darpitam | [MPur, 161 33.1]
avadhyamamarendrāṇāṃ dānavendraṃ nihanmyaham | [MPur, 161 33.2]
evamuktvā tu bhagavānvisṛjya tridaśeśvarān | [MPur, 161 34.1]
vadhaṃ saṃkalpayāmāsa hiraṇyakaśipoḥ prabhuḥ | [MPur, 161 34.2]
sāhāyyaṃ ca mahābāhuroṃkāraṃ gṛhya satvaram | [MPur, 161 35.1]
athauṃkārasahāyastu bhagavānviṣṇuravyayaḥ | [MPur, 161 35.2]
hiraṇyakaśipusthānaṃ jagāma harirīśvaraḥ | [MPur, 161 36.1]
tejasā bhāskarākāraḥ śaśī kāntyeva cāparaḥ | [MPur, 161 36.2]
narasya kṛtvārdhatanuṃ siṃhasyārdhatanuṃ tathā | [MPur, 161 37.1]
nārasiṃhena vapuṣā pāṇiṃ saṃspṛśya pāṇinā | [MPur, 161 37.2]
tato'paśyata vistīrṇāṃ divyāṃ ramyāṃ manoramām | [MPur, 161 38.1]
sarvakāmayutāṃ śubhrāṃ hiraṇyakaśipoḥ sabhām | [MPur, 161 38.2]
vistīrṇāṃ yojanaśataṃ śatamadhyardhamāyatām | [MPur, 161 39.1]
vaihāyasīṃ kāmagamāṃ pañcayojanavistṛtām | [MPur, 161 39.2]
jarāśokaklamāpetāṃ niṣprakampāṃ śivāṃ sukhām | [MPur, 161 40.1]
veśmaharmyavatīṃ ramyāṃ jvalantīmiva tejasā | [MPur, 161 40.2]
antaḥsalilasaṃyuktāṃ vihitāṃ viśvakarmaṇā | [MPur, 161 41.1]
divyaratnamayairvṛkṣaiḥ phalapuṣpapradairyutām | [MPur, 161 41.2]
nīlapītasitaśyāmaiḥ kṛṣṇairlohitakairapi | [MPur, 161 42.1]
avatānaistathā gulmairmañjarīśatadhāribhiḥ | [MPur, 161 42.2]
sitābhraghanasaṃkāśā plavantīva vyadṛśyata | [MPur, 161 43.1]
raśmivatī bhāsvarā ca divyagandhamanoramā | [MPur, 161 43.2]
susukhā na ca duḥkhā sā na śītā na ca gharmadā | [MPur, 161 44.1]
na kṣutpipāse glāniṃ vā prāpya tāṃ prāpnuvanti te | [MPur, 161 44.2]
nānārūpairupakṛtāṃ vicitrairatibhāsvaraiḥ | [MPur, 161 45.1]
stambhairna vibhṛtā sā vai śāśvatī cākṣapā sadā | [MPur, 161 45.2]
ati candraṃ ca sūryaṃ ca śikhinaṃ ca svayaṃprabhā | [MPur, 161 46.1]
dīpyate nākapṛṣṭhasthā bhāsayantīva bhāskaram | [MPur, 161 46.2]
sarve ca kāmāḥ pracurā ye divyā ye ca mānuṣāḥ | [MPur, 161 47.1]
rasayuktaṃ prabhūtaṃ ca bhakṣyabhojyamanantakam | [MPur, 161 47.2]
puṇyagandhasrajaścātra nityapuṣpaphaladrumāḥ | [MPur, 161 48.1]
uṣṇe śītāni toyāni śīte coṣṇāni santi ca | [MPur, 161 48.2]
puṣpitāgrā mahāśākhāḥ pravālāṅkuradhāriṇaḥ | [MPur, 161 49.1]
latāvitānasaṃchannā nadīṣu ca saraḥsu ca | [MPur, 161 49.2]
vṛkṣānbahuvidhāṃstatra mṛgendro dadṛśe prabhuḥ | [MPur, 161 50.1]
gandhavanti ca puṣpāṇi rasavanti phalāni ca | [MPur, 161 50.2]
nātiśītāni noṣṇāni tatra tatra sarāṃsi ca | [MPur, 161 51.1]
apaśyatsarvatīrthāni sabhāyāṃ tasya sa prabhuḥ | [MPur, 161 51.2]
nalinaiḥ puṇḍarīkaiśca śatapattraiḥ sugandhibhiḥ | [MPur, 161 52.1]
raktaiḥ kuvalayairnīlaiḥ kumudaiḥ saṃvṛtāni ca | [MPur, 161 52.2]
sukāntair dhārtarāṣṭraiśca rājahaṃsaiśca supriyaiḥ | [MPur, 161 53.1]
kāraṇḍavaiścakravākaiḥ sārasaiḥ kurarairapi | [MPur, 161 53.2]
vimalaiḥ sphāṭikābhaiśca pāṇḍuracchadanairdvijaiḥ | [MPur, 161 54.1]
bahuhaṃsopagītāni sārasābhirutāni ca | [MPur, 161 54.2]
gandhavatyaḥ śubhāstatra puṣṭamañjaridhāriṇīḥ | [MPur, 161 55.1]
dṛṣṭavānparvatāgreṣu nānāpuṣpadharā latāḥ | [MPur, 161 55.2]
ketakyaśokasaralāḥ puṃnāgatilakārjunāḥ | [MPur, 161 56.1]
cūtā nīpāḥ prasthapuṣpāḥ kadambā bakulā dhavāḥ | [MPur, 161 56.2]
priyaṅgupāṭalāvṛkṣāḥ śālmalyaḥ saharidrakāḥ | [MPur, 161 57.1]
sālāstālāstamālāśca campakāśca manoramāḥ | [MPur, 161 57.2]
tathaivānye vyarājanta sabhāyāṃ puṣpitā drumāḥ | [MPur, 161 58.1]
vidrumāśca drumāścaiva jvalitāgnisamaprabhāḥ | [MPur, 161 58.2]
skandhavantaḥ suśākhāśca bahutālasamucchrayāḥ | [MPur, 161 59.1]
añjanāśokavarṇāśca bahavaścitrakā drumāḥ | [MPur, 161 59.2]
varuṇo vatsanābhaśca panasāḥ saha candanaiḥ | [MPur, 161 60.1]
nīpāḥ sumanasaścaiva nimbā aśvatthatindukāḥ | [MPur, 161 60.2]
pārijātāśca lodhrāśca mallikā bhadradāravaḥ | [MPur, 161 61.1]
āmalakyastathā jambūlakucāḥ śailavālukāḥ | [MPur, 161 61.2]
kharjūryo nārikelāśca harītakavibhītakāḥ | [MPur, 161 62.1]
kālīyakā drukālāśca hiṅgavaḥ pāriyātrakāḥ | [MPur, 161 62.2]
mandārakundalaktāśca pataṅgāḥ kuṭajāstathā | [MPur, 161 63.1]
raktāḥ kuraṇṭakāścaiva nīlāścāgarubhiḥ saha | [MPur, 161 63.2]
kadambāścaiva bhavyāśca dāḍimā bījapūrakāḥ | [MPur, 161 64.1]
saptaparṇāśca bilvāśca madhupairāvṛtāstathā | [MPur, 161 64.2]
aśokāśca tamālāśca nānāgulmalatāvṛtāḥ | [MPur, 161 65.1]
madhūkāḥ saptaparṇāśca bahavaḥ kṣīrakā drumāḥ | [MPur, 161 65.2]
latāśca vividhākārāḥ patrapuṣpaphalopagāḥ | [MPur, 161 66.1]
ete cānye ca bahavastatra kānanajā drumāḥ | [MPur, 161 66.2]
nānāpuṣpaphalopetā vyarājanta samantataḥ | [MPur, 161 67.1]
cakorāḥ śatapatrāśca mattakokilasārikāḥ | [MPur, 161 67.2]
puṣpitāḥ puṣpitāgraiśca saṃpatanti mahādrumāḥ | [MPur, 161 68.1]
raktapītāruṇāstatra pādapāgragatāḥ khagāḥ | [MPur, 161 68.2]
parasparamavekṣante prahṛṣṭā jīvajīvakāḥ | [MPur, 161 69.1]
tasyāṃ sabhāyāṃ daityendro hiraṇyakaśipustadā | [MPur, 161 69.2]
strīsahasraiḥ parivṛto vicitrābharaṇāmbaraḥ | [MPur, 161 70.1]
anarghyamaṇivajrārciḥśikhājvalitakuṇḍalaḥ | [MPur, 161 70.2]
āsīnaścāsane citre daśanalvapramāṇataḥ | [MPur, 161 71.1]
divākaranibhe divye divyāstaraṇasaṃstṛte | [MPur, 161 71.2]
divyagandhavahastatra mārutaḥ susukho vavau | [MPur, 161 72.1]
hiraṇyakaśipurdaitya āste jvalitakuṇḍalaḥ | [MPur, 161 72.2]
upacerurmahādaityaṃ hiraṇyakaśipuṃ tadā | [MPur, 161 73.1]
divyatānena gītāni jagur gandharvasattamāḥ | [MPur, 161 73.2]
viśvācī sahajanyā ca pramlocetyabhiviśrutā | [MPur, 161 74.1]
divyātha saurabheyī ca samīcī puñjikasthalī | [MPur, 161 74.2]
miśrakeśī ca rambhā ca citralekhā śucismitā | [MPur, 161 75.1]
cārukeśī ghṛtācī ca menakā corvaśī tathā | [MPur, 161 75.2]
etāḥ sahasraśaścānyā nṛtyagītaviśāradāḥ | [MPur, 161 76.1]
upatiṣṭhanti rājānaṃ hiraṇyakaśipuṃ prabhum | [MPur, 161 76.2]
tatrāsīnaṃ mahābāhuṃ hiraṇyakaśipuṃ prabhum | [MPur, 161 77.1]
upāsate diteḥ putrāḥ sarve labdhavarāstathā | [MPur, 161 77.2]
tamapratimakarmāṇaṃ śataśo'tha sahasraśaḥ | [MPur, 161 78.1]
balirvirocanastatra narakaḥ pṛthivīsutaḥ | [MPur, 161 78.2]
prahlādo vipracittiśca gaviṣṭhaśca mahāsuraḥ | [MPur, 161 79.1]
surahantā sunāmā ca pramatiḥ sumatirvaraḥ | [MPur, 161 79.2]
ghaṭodaro mahāpārśvaḥ krathanaḥ piṭharastathā | [MPur, 161 80.1]
viśvarūpaḥ surūpaśca svabalaśca mahābalaḥ | [MPur, 161 80.2]
daśagrīvaśca vālī ca meghavāsā mahāsuraḥ | [MPur, 161 81.1]
ghaṭāsyo'kampanaścaiva prajanaścendratāpanaḥ | [MPur, 161 81.2]
daityadānavasaṃghāste sarve jvalitakuṇḍalāḥ | [MPur, 161 82.1]
sragviṇo vāgminaḥ sarve sadaiva caritavratāḥ | [MPur, 161 82.2]
sarve labdhavarāḥ śūrāḥ sarve vigatamṛtyavaḥ | [MPur, 161 83.1]
ete cānye ca bahavo hiraṇyakaśipuṃ prabhum | [MPur, 161 83.2]
upāsanti mahātmānaṃ sarve divyaparicchadāḥ | [MPur, 161 84.1]
vimānairvividhākārairbhrājamānairivāgnibhiḥ | [MPur, 161 84.2]
mahendravapuṣaḥ sarve vicitrāṅgadabāhavaḥ | [MPur, 161 85.1]
bhūṣitāṅgā diteḥ putrāstamupāsanta sarvaśaḥ | [MPur, 161 85.2]
tasyāṃ sabhāyāṃ divyāyāmasurāḥ parvatopamāḥ | [MPur, 161 86.1]
hiraṇyavapuṣaḥ sarve divākarasamaprabhāḥ | [MPur, 161 86.2]
na śrutaṃ naiva dṛṣṭaṃ hi hiraṇyakaśiporyathā | [MPur, 161 87.1]
aiśvaryaṃ daityasiṃhasya yathā tasya mahātmanaḥ | [MPur, 161 87.2]
kanakarajatacitravedikāyāṃ parihṛtaratnavicitravīthikāyām | [MPur, 161 88.1]
sa dadarśa mṛgādhipaḥ sabhāyāṃ suracitaratnagavākṣaśobhitāyām | [MPur, 161 88.2]
kanakavimalahārabhūṣitāṅgaṃ dititanayaṃ sa mṛgādhipo dadarśa | [MPur, 161 89.1]
divasakaramahāprabhājvalantaṃ ditijasahasraśatairniṣevyamāṇam | [MPur, 161 89.2]
{MPur, 162}
sūta uvāca | [MPur, 162 1.1]
tato dṛṣṭvā mahātmānaṃ kālacakramivāgatam | [MPur, 162 1.2]
narasiṃhavapuśchannaṃ bhasmacchannamivānalam | [MPur, 162 1.3]
hiraṇyakaśipoḥ putraḥ prahlādo nāma vīryavān | [MPur, 162 2.1]
divyena cakṣuṣā siṃhamapaśyaddevamāgatam | [MPur, 162 2.2]
te dṛṣṭvā rukmaśailābhamapūrvāṃ tanumāśritam | [MPur, 162 3.1]
vismitā dānavāḥ sarve hiraṇyakaśipuśca saḥ | [MPur, 162 3.2]
prahlāda uvāca | [MPur, 162 4.1]
mahābāho mahārāja daityānāmādisaṃbhava | [MPur, 162 4.2]
na śrutaṃ na ca no dṛṣṭaṃ nārasiṃhamidaṃ vapuḥ | [MPur, 162 4.3]
avyaktaprabhavaṃ divyaṃ kimidaṃ rūpamāgatam | [MPur, 162 5.1]
daityāntakaraṇaṃ ghoraṃ saṃśatīva mano mama | [MPur, 162 5.2]
asya devāḥ śarīrasthāḥ sāgarāḥ saritaśca yāḥ | [MPur, 162 6.1]
himavānpāriyātraśca ye cānye kulaparvatāḥ | [MPur, 162 6.2]
candramāśca sanakṣatrairādityair vasubhiḥ saha | [MPur, 162 7.1]
dhanado varuṇaścaiva yamaḥ śakraḥ śacīpatiḥ | [MPur, 162 7.2]
maruto devagandharvā ṛṣayaśca tapodhanāḥ | [MPur, 162 8.1]
nāgā yakṣāḥ piśācāśca rākṣasā bhīmavikramāḥ | [MPur, 162 8.2]
brahmā devaḥ paśupatirlalāṭasthā bhramanti vai | [MPur, 162 9.1]
sthāvarāṇi ca sarvāṇi jaṅgamāni tathaiva ca | [MPur, 162 9.2]
bhavāṃśca sahito'smābhiḥ sarvairdaityagaṇairvṛtaḥ | [MPur, 162 10.1]
vimānaśatasaṃkīrṇā tathaiva bhavataḥ sabhā | [MPur, 162 10.2]
sarvaṃ tribhuvanaṃ rājaṁl lokadharmāśca śāśvatāḥ | [MPur, 162 11.1]
dṛśyante nārasiṃhe'smiṃstathedamakhilaṃ jagat | [MPur, 162 11.2]
prajāpatiścātra manurmahātmā grahāśca yogāśca mahīruhāśca | [MPur, 162 12.1]
utpātakālaśca dhṛtirmatiśca ratiśca satyaṃ ca tapo damaśca | [MPur, 162 12.2]
sanatkumāraśca mahānubhāvo viśve ca devā ṛṣayaśca sarve | [MPur, 162 13.1]
krodhaśca kāmaśca tathaiva harṣo dharmaśca mohaḥ pitaraśca sarve | [MPur, 162 13.2]
prahlādasya vacaḥ śrutvā hiraṇyakaśipuḥ prabhuḥ | [MPur, 162 14.1]
uvāca dānavānsarvāngaṇāṃśca sa gaṇādhipaḥ | [MPur, 162 14.2]
mṛgendro gṛhyatāmeṣa apūrvāṃ tanumāsthitaḥ | [MPur, 162 15.1]
yadi vā saṃśayaḥ kaścidvadhyatāṃ vanagocaraḥ | [MPur, 162 15.2]
te dānavagaṇā sarve mṛgendraṃ bhīmavikramam | [MPur, 162 16.1]
parikṣipanto muditāstrāsayāmāsurojasā | [MPur, 162 16.2]
siṃhanādaṃ vimucyātha narasiṃho mahābalaḥ | [MPur, 162 17.1]
babhañja tāṃ sabhāṃ divyāṃ vyāditāsya ivāntakaḥ | [MPur, 162 17.2]
sabhāyāṃ bhajyamānāyāṃ hiraṇyakaśipuḥ svayam | [MPur, 162 18.1]
cikṣepāstrāṇi siṃhasya roṣādvyākulalocanaḥ | [MPur, 162 18.2]
sarvāstrāṇāmatha jyeṣṭhaṃ daṇḍamantraṃ sudāruṇam | [MPur, 162 19.1]
kālacakraṃ tathāghoraṃ viṣṇucakraṃ tathā param | [MPur, 162 19.2]
paitāmahaṃ tathātyugraṃ trailokyadahanaṃ mahat | [MPur, 162 20.1]
vicitrāmaśanīṃ caiva śuṣkārdraṃ cāśanidvayam | [MPur, 162 20.2]
raudraṃ tathograṃ śūlaṃ ca kaṅkālaṃ musalaṃ tathā | [MPur, 162 21.1]
mohanaṃ śoṣaṇaṃ caiva saṃtāpanavilāpanam | [MPur, 162 21.2]
vāyavyaṃ mathanaṃ caiva kāpālamatha kaiṅkaram | [MPur, 162 22.1]
tathāpratihatāṃ śaktiṃ krauñcamastraṃ tathaiva ca | [MPur, 162 22.2]
astraṃ brahmaśiraścaiva somāstraṃ śiśiraṃ tathā | [MPur, 162 23.1]
kampanaṃ śātanaṃ caiva tvāṣṭraṃ caiva subhairavam | [MPur, 162 23.2]
kālamudgaramakṣobhyaṃ tapanaṃ ca mahābalam | [MPur, 162 24.1]
saṃvartanaṃ mohanaṃ ca tathā māyādharaṃ param | [MPur, 162 24.2]
gāndharvamastraṃ dayitamasiratnaṃ ca nandakam | [MPur, 162 25.1]
prasvāpanaṃ pramathanaṃ vāruṇaṃ cāstramuttamam | [MPur, 162 25.2]
astraṃ pāśupataṃ caiva yasyāpratihatā gatiḥ | [MPur, 162 25.3]
astraṃ hayaśiraścaiva brāhmamastraṃ tathaiva ca | [MPur, 162 26.1]
nārāyaṇāstramaindraṃ ca sārpamastraṃ tathādbhutam | [MPur, 162 26.2]
paiśācamastramajitaṃ śoṣadaṃ śāmanaṃ tathā | [MPur, 162 27.1]
mahābalaṃ bhāvanaṃ ca prasthāpanavikampane | [MPur, 162 27.2]
etānyastrāṇi divyāni hiraṇyakaśipustadā | [MPur, 162 28.1]
asṛjannarasiṃhasya dīptasyāgnerivāhutim | [MPur, 162 28.2]
astraiḥ prajvalitaiḥ siṃhamāvṛṇodasurottamaḥ | [MPur, 162 29.1]
vivasvān gharmasamaye himavantamivāṃśubhiḥ | [MPur, 162 29.2]
sa hyamarṣānilodbhūto daityānāṃ sainyasāgaraḥ | [MPur, 162 30.1]
kṣaṇena plāvayāmāsa mainākamiva sāgaraḥ | [MPur, 162 30.2]
prāsaiḥ pāśaiśca khaḍgaiśca gadābhirmusalaistathā | [MPur, 162 31.1]
vajrairaśanibhiścaiva sāgnibhiśca mahādrumaiḥ | [MPur, 162 31.2]
mudgarairbhindipālaiśca śilolūkhalaparvataiḥ | [MPur, 162 32.1]
śataghnībhiśca dīptābhirdaṇḍairapi sudāruṇaiḥ | [MPur, 162 32.2]
te dānavāḥ pāśagṛhītahastā mahendratulyāśanivajravegāḥ | [MPur, 162 33.1]
samantato 'bhyudyatabāhukāyāḥ sthitās triśīrṣā iva nāgapāśāḥ | [MPur, 162 33.2]
suvarṇamālākulabhūṣitāṅgāḥ pītāṃśukābhogavibhāvitāṅgāḥ | [MPur, 162 34.1]
muktāvalīdāmasanāthakakṣā haṃsā ivābhānti viśālapakṣāḥ | [MPur, 162 34.2]
teṣāṃ tu vāyupratimaujasāṃ vai keyūramaulīvalayotkaṭānām | [MPur, 162 35.1]
tānyuttamāṅgānyabhito vibhānti prabhātasūryāṃśusamaprabhāṇi | [MPur, 162 35.2]
kṣipadbhir ugrair jvalitair mahābalair mahāstrapūgaiḥ susamāvṛto babhau | [MPur, 162 36.1]
giriryathā saṃtatavarṣibhir ghanaiḥ kṛtāndhakārāntarakaṃdaro drumaiḥ | [MPur, 162 36.2]
tairhanyamāno'pi mahāstrajālair mahābalair daityagaṇaiḥ sametaiḥ | [MPur, 162 37.1]
nākampatājau bhagavānpratāpasthitaḥ prakṛtyā himavānivācalaḥ | [MPur, 162 37.2]
saṃtrāsitāstena nṛsiṃharūpiṇā diteḥ sutāḥ pāvakatulyatejasā | [MPur, 162 38.1]
bhayādviceluḥ pavanoddhutāṅgā yathormayaḥ sāgaravārisaṃbhavāḥ | [MPur, 162 38.2]
{MPur, 163}
sūta uvāca | [MPur, 163 1.1]
kharāḥ kharamukhāścaiva makarāśīviṣānanāḥ | [MPur, 163 1.2]
īhāmṛgamukhāścānye varāhamukhasaṃsthitāḥ | [MPur, 163 1.3]
bālasūryamukhāścānye dhūmaketumukhāstathā | [MPur, 163 2.1]
ardhacandrārdhavaktrāśca agnidīptamukhāstathā | [MPur, 163 2.2]
haṃsakukkuṭavaktrāśca vyāditāsyā bhayāvahāḥ | [MPur, 163 3.1]
siṃhāsyā lelihānāśca kākagṛdhramukhāstathā | [MPur, 163 3.2]
dvijihvakā vakraśīrṣāstatholkāmukhasaṃsthitāḥ | [MPur, 163 4.1]
mahāgrāhamukhāścānye dānavā baladarpitāḥ | [MPur, 163 4.2]
śailasaṃvarṣmaṇas tasya śarīre śaravṛṣṭibhiḥ | [MPur, 163 5.1]
avadhyasya mṛgendrasya na vyathāṃ cakrurāhave | [MPur, 163 5.2]
evaṃ bhūyo 'parān ghorānasṛjandānaveśvarāḥ | [MPur, 163 6.1]
mṛgendrasyopari kruddhā niḥśvasanta ivoragāḥ | [MPur, 163 6.2]
te dānavaśarā ghorā dānavendrasamīritāḥ | [MPur, 163 7.1]
vilayaṃ jagmurākāśe khadyotā iva parvate | [MPur, 163 7.2]
tataścakrāṇi divyāni daityāḥ krodhasamanvitāḥ | [MPur, 163 8.1]
mṛgendrāyāsṛjannāśu jvalitāni samantataḥ | [MPur, 163 8.2]
tairāsīdgaganaṃ cakraiḥ saṃpatadbhiritastataḥ | [MPur, 163 9.1]
yugānte saṃprakāśadbhiś candrādityagrahairiva | [MPur, 163 9.2]
tāni sarvāṇi cakrāṇi mṛgendreṇa mahātmanā | [MPur, 163 10.1]
grastānyudīrṇāni tadā pāvakārciḥsamāni vai | [MPur, 163 10.2]
tāni cakrāṇi vadane viśamānāni bhānti vai | [MPur, 163 11.1]
meghodaradarīṣveva candrasūryagrahā iva | [MPur, 163 11.2]
hiraṇyakaśipurdaityo bhūyaḥ prāsṛjadūrjitām | [MPur, 163 12.1]
śaktiṃ prajvalitāṃ ghorāṃ dhautaśastrataḍitprabhām | [MPur, 163 12.2]
tāmāpatantīṃ samprekṣya mṛgendraḥ śaktimujjvalām | [MPur, 163 13.1]
huṃkāreṇaiva raudreṇa babhañja bhagavāṃstadā | [MPur, 163 13.2]
rarāja bhagnā sā śaktirmṛgendreṇa mahītale | [MPur, 163 14.1]
savisphuliṅgā jvalitā maholkeva divaścyutā | [MPur, 163 14.2]
nārācapaṅktiḥ siṃhasya prāptā reje'vidūrataḥ | [MPur, 163 15.1]
nīlotpalapalāśānāṃ mālevojjvaladarśanā | [MPur, 163 15.2]
sa garjitvā yathānyāyaṃ vikramya ca yathāsukham | [MPur, 163 16.1]
tatsainyam utsāritavāṃstṛṇāgrāṇīva mārutaḥ | [MPur, 163 16.2]
tato'śmavarṣaṃ daityendrā vyamṛjanta nabhogatāḥ | [MPur, 163 17.1]
nagamātraiḥ śilākhaṇḍair giriśṛṅgairmahāprabhaiḥ | [MPur, 163 17.2]
tadaśmavarṣaṃ siṃhasya mahanmūrdhani pātitam | [MPur, 163 18.1]
diśo daśa vikīrṇā vai khadyotaprakarā iva | [MPur, 163 18.2]
tadāśmaughair daityagaṇāḥ punaḥ siṃhamariṃdamam | [MPur, 163 19.1]
chādayāṃcakrire meghā dhārābhiriva parvatam | [MPur, 163 19.2]
na ca taṃ cālayāmāsurdaityaughā devasattamam | [MPur, 163 20.1]
bhīmavego'calaśreṣṭhaṃ samudra iva mandaram | [MPur, 163 20.2]
tato'śmavarṣe vihate jalavarṣamanantaram | [MPur, 163 21.1]
dhārābhirakṣamātrābhiḥ prādurāsītsamantataḥ | [MPur, 163 21.2]
nabhasaḥ pracyutā dhārāstigmavegāḥ samantataḥ | [MPur, 163 22.1]
āvṛtya sarvato vyoma diśaścopadiśastathā | [MPur, 163 22.2]
dhārā divi ca sarvatra vasudhāyāṃ ca sarvaśaḥ | [MPur, 163 23.1]
na spṛśanti ca tā devaṃ nipatantyo'niśaṃ bhuvi | [MPur, 163 23.2]
bāhyato vavṛṣurvarṣaṃ nopariṣṭācca vavṛṣuḥ | [MPur, 163 24.1]
mṛgendrapratirūpasya sthitasya yudhi māyayā | [MPur, 163 24.2]
hate'śmavarṣe tumule jalavarṣe ca śoṣite | [MPur, 163 25.1]
so'sṛjaddānavo māyāmagnivāyusamīritām | [MPur, 163 25.2]
mahendrastoyadaiḥ sārdhaṃ sahasrākṣo mahādyutiḥ | [MPur, 163 26.1]
mahatā toyavarṣeṇa śamayāmāsa pāvakam | [MPur, 163 26.2]
tasyāṃ pratihatāyāṃ tu māyāyāṃ yudhi dānavaḥ | [MPur, 163 27.1]
asṛjadghorasaṃkāśaṃ tamastīvraṃ samantataḥ | [MPur, 163 27.2]
tamasā saṃvṛte loke daityeṣvāttāyudheṣu ca | [MPur, 163 28.1]
svatejasā parivṛto divākara ivābabhau | [MPur, 163 28.2]
triśikhāṃ bhrukuṭīṃ cāsya dadṛśurdānavā raṇe | [MPur, 163 29.1]
lalāṭasthāṃ triśūlāṅkāṃ gaṅgāṃ tripathagāmiva | [MPur, 163 29.2]
tataḥ sarvāsu māyāsu hatāsu ditinandanāḥ | [MPur, 163 30.1]
hiraṇyakaśipuṃ daityaṃ vivarṇāḥ śaraṇaṃ yayuḥ | [MPur, 163 30.2]
tataḥ prajvalitaḥ krodhātpradahanniva tejasā | [MPur, 163 31.1]
tasminkruddhe tu daityendre tamobhūtamabhūjjagat | [MPur, 163 31.2]
āvahaḥ pravahaścaiva vivaho'tha hyudāvahaḥ | [MPur, 163 32.1]
parāvahaḥ saṃvahaśca mahābalaparākramāḥ | [MPur, 163 32.2]
tathā parivahaḥ śrīmānutpātabhayaśaṃsinaḥ | [MPur, 163 33.1]
ityevaṃ kṣubhitāḥ sapta maruto gaganecarāḥ | [MPur, 163 33.2]
ye grahāḥ sarvalokasya kṣaye prādurbhavanti vai | [MPur, 163 34.1]
te sarve gagane dṛṣṭā vyacaranta yathāsukham | [MPur, 163 34.2]
ayogataścāpyacaranmārgaṃ niśi niśācaraḥ | [MPur, 163 35.1]
sagrahaḥ saha nakṣatrair ākāpatir ariṃdamaḥ | [MPur, 163 35.2]
vivarṇatāṃ ca bhagavāngato divi divākaraḥ | [MPur, 163 36.1]
kṛṣṇaṃ kabandhaṃ ca tathā lakṣyate sumahaddivi | [MPur, 163 36.2]
amuñcaccārciṣāṃ vṛndaṃ bhūmivṛttir vibhāvasuḥ | [MPur, 163 37.1]
gaganasthaśca bhagavān abhīkṣṇaṃ paridṛśyate | [MPur, 163 37.2]
sapta dhūmranibhā ghorāḥ sūryā divi samutthitāḥ | [MPur, 163 38.1]
somasya gaganasthasya grahāstiṣṭhanti śṛṅgagāḥ | [MPur, 163 38.2]
vāme tu dakṣiṇe caiva sthitau śukrabṛhaspatī | [MPur, 163 39.1]
śanaiścaro lohitāṅgo jvalanāṅgasamadyutiḥ | [MPur, 163 39.2]
samaṃ samadhirohantaḥ sarve te gaganecarāḥ | [MPur, 163 40.1]
śṛṅgāṇi śanakairghorā yugāntāvartino grahāḥ | [MPur, 163 40.2]
candramāśca sanakṣatrairgrahaiḥ saha tamonudaḥ | [MPur, 163 41.1]
carācaravināśāya rohiṇīṃ nābhyanandata | [MPur, 163 41.2]
gṛhīto rāhuṇā candra ulkābhirabhihanyate | [MPur, 163 42.1]
ulkāḥ prajvalitāścandre vicaranti yathāsukham | [MPur, 163 42.2]
devānāmapi yo devaḥ so'pyavarṣata śoṇitam | [MPur, 163 43.1]
apatangaganādulkā vidyudrūpā mahāsvanāḥ | [MPur, 163 43.2]
akāle ca drumāḥ sarve puṣpanti ca phalanti ca | [MPur, 163 44.1]
latāśca saphalāḥ sarvā ye cāhurdaityanāśanam | [MPur, 163 44.2]
phalaiḥ phalānyajāyanta puṣpaiḥ puṣpaṃ tathaiva ca | [MPur, 163 45.1]
unmīlanti nimīlanti hasanti ca rudanti ca | [MPur, 163 45.2]
vikrośanti ca gambhīrā dhūmayanti jvalanti ca | [MPur, 163 46.1]
pratimāḥ sarvadevānāṃ vedayanti mahadbhayam | [MPur, 163 46.2]
āraṇyaiḥ saha saṃsṛṣṭā grāmyāśca mṛgapakṣiṇaḥ | [MPur, 163 47.1]
cakruḥ subhairavaṃ tatra mahāyuddhamupasthitam | [MPur, 163 47.2]
nadyaśca pratikūlāni vahanti kaluṣodakāḥ | [MPur, 163 48.1]
na prakāśanti ca diśo raktareṇusamākulāḥ | [MPur, 163 48.2]
vānaspatyo na pūjyante pūjanārhāḥ kathaṃcana | [MPur, 163 49.1]
vāyuvegena hanyante bhajyante praṇamanti ca | [MPur, 163 49.2]
yadā ca sarvabhūtānāṃ chāyā na parivartate | [MPur, 163 50.1]
aparāhṇagate sūrye lokānāṃ yugasaṃkṣaye | [MPur, 163 50.2]
tadā hiraṇyakaśipordaityasyopari veśmanaḥ | [MPur, 163 51.1]
bhāṇḍāgārāyudhāgāre niviṣṭamabhavanmadhu | [MPur, 163 51.2]
asurāṇāṃ vināśāya surāṇāṃ vijayāya ca | [MPur, 163 52.1]
dṛśyante vividhotpātā ghorā ghoranidarśanāḥ | [MPur, 163 52.2]
ete cānye ca bahavo ghorotpātāḥ samutthitāḥ | [MPur, 163 53.1]
daityendrasya vināśāya dṛśyante kālanirmitāḥ | [MPur, 163 53.2]
medinyāṃ kampamānāyāṃ daityendreṇa mahātmanā | [MPur, 163 54.1]
mahīdharā nāgagaṇā nipeturamitaujasaḥ | [MPur, 163 54.2]
viṣajvālākulairvaktrairvimuñcanto hutāśanam | [MPur, 163 55.1]
catuḥśīrṣāḥ pañcaśīrṣāḥ saptaśīrṣāśca pannagāḥ | [MPur, 163 55.2]
vāsukistakṣakaścaiva karkoṭakadhanaṃjayau | [MPur, 163 56.1]
elāmukhaḥ kāliyaśca mahāpadmaśca vīryavān | [MPur, 163 56.2]
sahasraśīrṣā nāgo vai hematāladhvajaḥ prabhuḥ | [MPur, 163 57.1]
śeṣo'nanto mahābhāgo duṣprakampyaḥ prakampitaḥ | [MPur, 163 57.2]
dīptānyantarjalasthāni pṛthivīdharaṇāni ca | [MPur, 163 58.1]
tadā kruddhena mahatā kampitāni samantataḥ | [MPur, 163 58.2]
nāgāstejodharāścāpi pātālatalacāriṇaḥ | [MPur, 163 59.1]
hiraṇyakaśipurdaityastadā saṃspṛṣṭavānmahīm | [MPur, 163 59.2]
saṃdaṣṭauṣṭhapuṭaḥ krodhādvārāha iva pūrvajaḥ | [MPur, 163 60.1]
nadī bhāgīrathī caiva sarayūḥ kauśikī tathā | [MPur, 163 60.2]
yamunā tvatha kāverī kṛṣṇaveṇā ca nimnagā | [MPur, 163 61.1]
suveṇā ca mahābhāgā nadī godāvarī tathā | [MPur, 163 61.2]
carmaṇvatī ca sindhuśca tathā nadanadīpatiḥ | [MPur, 163 62.1]
kamalaprabhavaścaiva śoṇo maṇinibhodakaḥ | [MPur, 163 62.2]
narmadā śubhatoyā ca tathā vetravatī nadī | [MPur, 163 63.1]
gomatī gokulākīrṇā tathā pūrvasarasvatī | [MPur, 163 63.2]
mahī kālamahī caiva tamasā puṣpavāhinī | [MPur, 163 64.1]
jambūdvīpaṃ ratnavaṭaṃ sarvaratnopaśobhitam | [MPur, 163 64.2]
suvarṇaprakaṭaṃ caiva suvarṇākaramaṇḍitam | [MPur, 163 65.1]
mahānadaṃ ca lauhityaṃ śailakānanaśobhitam | [MPur, 163 65.2]
pattanaṃ kośakaraṇamṛṣivīrajanākaram | [MPur, 163 66.1]
māgadhāśca mahāgrāmā muṇḍāḥ śuṅgāstathaiva ca | [MPur, 163 66.2]
suhmā mallā videhāśca mālavāḥ kāśikosalāḥ | [MPur, 163 67.1]
bhavanaṃ vainateyasya daityendreṇābhikampitam | [MPur, 163 67.2]
kailāsaśikharākāraṃ yatkṛtaṃ viśvakarmaṇā | [MPur, 163 68.1]
raktatoyo mahābhīmo lauhityo nāma sāgaraḥ | [MPur, 163 68.2]
udayaśca mahāśaila ucchritaḥ śatayojanam | [MPur, 163 69.1]
suvarṇavedikaḥ śrīmānmeghapaṅktiniṣevitaḥ | [MPur, 163 69.2]
bhrājamāno'rkasadṛśairjātarūpamayairdrumaiḥ | [MPur, 163 70.1]
śālaistālaistamālaiśca karṇikāraiśca puṣpitaiḥ | [MPur, 163 70.2]
ayomukhaśca vikhyātaḥ parvato dhātumaṇḍitaḥ | [MPur, 163 71.1]
tamālavanagandhaśca parvato malayaḥ śubhaḥ | [MPur, 163 71.2]
surāṣṭrāśca sabāhlīkāḥ śūrābhīrāstathaiva ca | [MPur, 163 72.1]
bhojāḥ pāṇḍyāśca vaṅgāśca kaliṅgāstāmraliptakāḥ | [MPur, 163 72.2]
tathaivauṇḍrāśca pauṇḍrāśca vāmacūḍāḥ sakeralāḥ | [MPur, 163 73.1]
kṣobhitāstena daityena sadevāścāpsarogaṇāḥ | [MPur, 163 73.2]
agastyabhavanaṃ caiva yadagamyaṃ kṛtaṃ purā | [MPur, 163 74.1]
siddhacāraṇasaṃghaśca viprakīrṇaṃ manoharam | [MPur, 163 74.2]
vicitranānāvihagaṃ supuṣpitamahādrumam | [MPur, 163 75.1]
jātarūpamayaiḥ śṛṅgairapsarogaṇanāditam | [MPur, 163 75.2]
giripuṣpitakaścaiva lakṣmīvānpriyadarśanaḥ | [MPur, 163 76.1]
utthitaḥ sāgaraṃ bhittvā viśrāmaścandrasūryayoḥ | [MPur, 163 76.2]
rarāja sumahāśṛṅgair gaganaṃ vilikhanniva | [MPur, 163 76.3]
candrasūryāṃśusaṃkāśaiḥ sāgarāmbusamāvṛtaiḥ | [MPur, 163 77.1]
vidyutvānsarvataḥ śrīmānāyataḥ śatayojanam | [MPur, 163 77.2]
vidyutāṃ yatra saṃpātā nipātyante nagottame | [MPur, 163 78.1]
ṛṣabhaḥ parvataścaiva śrīmānvṛṣabhasaṃjñitaḥ | [MPur, 163 78.2]
kuñjaraḥ parvataḥ śrīmānyatrāgastyagṛhaṃ śubham | [MPur, 163 79.1]
viśālākṣaśca durdharṣaḥ sarpāṇāmālayaḥ purī | [MPur, 163 79.2]
tathā bhogavatī cāpi daityendreṇābhikampitā | [MPur, 163 80.1]
mahāseno giriścaiva pāriyātraśca parvataḥ | [MPur, 163 80.2]
cakravāṃśca giriśreṣṭho vārāhaścaiva parvataḥ | [MPur, 163 81.1]
prāgjyautiṣapuraṃ cāpi jātarūpamayaṃ śubham | [MPur, 163 81.2]
yasminvasati duṣṭātmā narako nāma dānavaḥ | [MPur, 163 82.1]
meghaśca parvataśreṣṭho meghagambhīraniḥsvanaḥ | [MPur, 163 82.2]
ṣaṣṭistatra sahasrāṇi parvatānāṃ dvijottamāḥ | [MPur, 163 83.1]
taruṇādityasaṃkāśo merustatra mahāgiriḥ | [MPur, 163 83.2]
yakṣarākṣasagandharvair nityaṃ sevitakaṃdaraḥ | [MPur, 163 84.1]
hemagarbho mahāśailastathā hemasakho giriḥ | [MPur, 163 84.2]
kailāsaścaiva śailendro dānavendreṇa kampitaḥ | [MPur, 163 85.1]
hemapuṣkarasaṃchannaṃ tena vaikhānasaṃ saraḥ | [MPur, 163 85.2]
kampitaṃ mānasaṃ caiva haṃsakāraṇḍavākulam | [MPur, 163 86.1]
triśṛṅgaparvataścaiva kumārī ca saridvarā | [MPur, 163 86.2]
tuṣāracayasaṃchanno mandaraścāpi parvataḥ | [MPur, 163 87.1]
uśīrabinduśca giriścandraprasthastathādrirāṭ | [MPur, 163 87.2]
prajāpatigiriścaiva tathā puṣkaraparvataḥ | [MPur, 163 88.1]
devābhraparvataścaiva tathā vai reṇuko giriḥ | [MPur, 163 88.2]
krauñcaḥ saptarṣiśailaśca dhūmravarṇaśca parvataḥ | [MPur, 163 89.1]
ete cānye ca girayo deśā janapadāstathā | [MPur, 163 89.2]
nadyaḥ sasāgarāḥ sarvāḥ so'kampayata dānavaḥ | [MPur, 163 90.1]
kapilaśca mahīputro vyāghravāṃścaiva kampitaḥ | [MPur, 163 90.2]
khecarāśca satīputrāḥ pātālatalavāsinaḥ | [MPur, 163 91.1]
gaṇastathā paro raudro meghanāmāṅkuśāyudhaḥ | [MPur, 163 91.2]
ūrdhvago bhīmavegaśca sarva evābhikampitāḥ | [MPur, 163 92.1]
gadī śūlī karālaśca hiraṇyakaśipustadā | [MPur, 163 92.2]
jīmūtaghanasaṃkāśo jīmūtaghananiḥsvanaḥ | [MPur, 163 93.1]
jīmūtaghananirghoṣo jīmūta iva vegavān | [MPur, 163 93.2]
devārirditijo vīro nṛsiṃhaṃ samupādravat | [MPur, 163 94.1]
samutpatya tatastīkṣṇair mṛgendreṇa mahānakhaiḥ | [MPur, 163 94.2]
tadoṃkārasahāyena vidārya nihato yudhi | [MPur, 163 94.3]
mahī ca kālaśca śaśī nabhaśca grahāśca sūryaśca diśaśca sarvāḥ | [MPur, 163 95.1]
nadyaśca śailāśca mahārṇavāśca gatāḥ prasādaṃ ditiputranāśāt | [MPur, 163 95.2]
tataḥ pramuditā devā ṛṣayaśca tapodhanāḥ | [MPur, 163 96.1]
tuṣṭuvurnāmabhirdivyairādidevaṃ sanātanam | [MPur, 163 96.2]
yattvayā vihitaṃ deva nārasiṃhamidaṃ vapuḥ | [MPur, 163 97.1]
etadevārcayiṣyanti parāvaravido janāḥ | [MPur, 163 97.2]
devā ūcuḥ | [MPur, 163 98.1]
bhavānbrahmā ca rudraśca mahendro devasattamaḥ | [MPur, 163 98.2]
bhavānkartā vikartā ca lokānāṃ prabhavo'vyayaḥ | [MPur, 163 98.3]
parāṃ ca siddhiṃ ca paraṃ ca devaṃ paraṃ ca mantraṃ paramaṃ haviśca | [MPur, 163 99.1]
paraṃ ca dharmaṃ paramaṃ ca viśvaṃ tvāmāhuragryaṃ puruṣaṃ purāṇam | [MPur, 163 99.2]
paraṃ śarīraṃ paramaṃ ca brahma paraṃ ca yogaṃ paramāṃ ca vāṇīm | [MPur, 163 100.1]
paraṃ rahasyaṃ paramāṃ gatiṃ ca tvāmāhuragryaṃ puruṣaṃ purāṇam | [MPur, 163 100.2]
evaṃ parasyāpi paraṃ padaṃ yatparaṃ parasyāpi paraṃ ca devam | [MPur, 163 101.1]
paraṃ parasyāpi paraṃ ca bhūtaṃ tvāmāhuragryaṃ puruṣaṃ purāṇam | [MPur, 163 101.2]
paraṃ parasyāpi paraṃ rahasyaṃ paraṃ parasyāpi paraṃ mahattvam | [MPur, 163 102.1]
paraṃ parasyāpi paraṃ mahadyattvāmāhuragryaṃ puruṣaṃ purāṇam | [MPur, 163 102.2]
paraṃ parasyāpi paraṃ nidhānaṃ paraṃ parasyāpi paraṃ pavitram | [MPur, 163 103.1]
paraṃ parasyāpi paraṃ ca dāntaṃ tvāmāhuragryaṃ puruṣaṃ purāṇam | [MPur, 163 103.2]
evamuktvā tu bhagavānsarvalokapitāmahaḥ | [MPur, 163 104.1]
stutvā nārāyaṇaṃ devaṃ brahmalokaṃ gataḥ prabhuḥ | [MPur, 163 104.2]
tato nadatsu tūryeṣu nṛtyantīṣvapsaraḥsu ca | [MPur, 163 105.1]
kṣīrodasyottaraṃ kūlaṃ jagāma harirīśvaraḥ | [MPur, 163 105.2]
nārasiṃhaṃ vapurdevaḥ sthāpayitvā sudīptimat | [MPur, 163 106.1]
paurāṇaṃ rūpamāsthāya prayayau garuḍadhvajaḥ | [MPur, 163 106.2]
aṣṭacakreṇa yānena bhūtayutena bhāsvatā | [MPur, 163 107.1]
avyaktaprakṛtirdevaḥ svasthānaṃ gatavānprabhuḥ | [MPur, 163 107.2]
{MPur, 164}
ṛṣaya ūcuḥ | [MPur, 164 1.1]
kathitaṃ narasiṃhasya māhātmyaṃ vistareṇa ca | [MPur, 164 1.2]
punastasyaiva māhātmyamanyadvistarato vada | [MPur, 164 1.3]
padmarūpamabhūdetatkathaṃ hemamayaṃ jagat | [MPur, 164 2.1]
kathaṃ ca vaiṣṇavī sṛṣṭiḥ padmamadhye'bhavatpurā | [MPur, 164 2.2]
sūta uvāca | [MPur, 164 3.1]
śrutvā ca narasiṃhasya māhātmyaṃ ravinandanaḥ | [MPur, 164 3.2]
vismayotphullanayanaḥ punaḥ papraccha keśavam | [MPur, 164 3.3]
manuruvāca | [MPur, 164 4.1]
kathaṃ pādme mahākalpe tava padmamayaṃ jagat | [MPur, 164 4.2]
jalārṇavagatasyeha nābhau jātaṃ janārdana | [MPur, 164 4.3]
prabhāvātpadmanābhasya svapataḥ sāgarāmbhasi | [MPur, 164 5.1]
puṣkare ca kathaṃ bhūtā devāḥ sarṣigaṇāḥ purā | [MPur, 164 5.2]
etadākhyāhi nikhilaṃ yogaṃ yogavidāṃ pate | [MPur, 164 6.1]
śṛṇvatastasya me kīrtiṃ na tṛptirupajāyate | [MPur, 164 6.2]
kiyatā caiva kālena śete vai puruṣottamaḥ | [MPur, 164 7.1]
kiyantaṃ vā svapiti ca ko'sya kālasya saṃbhavaḥ | [MPur, 164 7.2]
kiyatā vātha kālena hyuttiṣṭhati mahāyaśāḥ | [MPur, 164 8.1]
kathaṃ cotthāya bhagavānsṛjate nikhilaṃ jagat | [MPur, 164 8.2]
ke prajāpatayastāvadāsanpūrvaṃ mahāmune | [MPur, 164 9.1]
kathaṃ nirmitavāṃścaiva citraṃ lokaṃ sanātanam | [MPur, 164 9.2]
kathamekārṇave śūnye naṣṭasthāvarajaṅgame | [MPur, 164 10.1]
dagdhe devāsuranare pranaṣṭoragarākṣase | [MPur, 164 10.2]
naṣṭānilānale loke naṣṭākāśamahītale | [MPur, 164 11.1]
kevalaṃ gahvarībhūte mahābhūtaviparyaye | [MPur, 164 11.2]
vibhurmahābhūtapatirmahātejā mahākṛtiḥ | [MPur, 164 12.1]
āste suravaraśreṣṭho vidhimāsthāya yogavit | [MPur, 164 12.2]
śṛṇuyāṃ parayā bhaktyā brahmannetadaśeṣataḥ | [MPur, 164 13.1]
vaktumarhasi dharmiṣṭha yaśo nārāyaṇātmakam | [MPur, 164 13.2]
śraddhayā copaviṣṭānāṃ bhagavanvaktumarhasi | [MPur, 164 14]
matsya uvāca | [MPur, 164 15.1]
nārāyaṇasya yaśasaḥ śravaṇe yā tava spṛhā | [MPur, 164 15.2]
tadvaṃśyānvayabhūtasya nyāyyaṃ ravikularṣabha | [MPur, 164 15.3]
śṛṇuṣvādipurāṇeṣu vedebhyaśca yathā śrutam | [MPur, 164 16.1]
brāhmaṇānāṃ ca vadatāṃ śrutvā vai sumahātmanām | [MPur, 164 16.2]
yathā ca tapasā dṛṣṭvā bṛhaspatisamadyutiḥ | [MPur, 164 17.1]
parāśarasutaḥ śrīmāngururdvaipāyano'bravīt | [MPur, 164 17.2]
tatte'haṃ kathayiṣyāmi yathāśakti yathāśruti | [MPur, 164 18.1]
yadvijñātuṃ mayā śakyamṛṣimātreṇa sattamāḥ | [MPur, 164 18.2]
kaḥ samutsahate jñātuṃ paraṃ nārāyaṇātmakam | [MPur, 164 19.1]
viśvāyanaśca yadbrahmā na vedayati tattvataḥ | [MPur, 164 19.2]
tatkarma viśvavedānāṃ tadrahasyaṃ maharṣīṇām | [MPur, 164 20.1]
tamīśaṃ sarvayajñānāṃ tattattvaṃ sarvadarśinām | [MPur, 164 20.2]
tadadhyātmavidāṃ cintyaṃ narakaṃ ca vikarmiṇām | [MPur, 164 20.3]
adhidaivaṃ ca yaddaivamadhiyajñaṃ susaṃjñitam | [MPur, 164 21.1]
tadbhūtamadhibhūtaṃ ca tatparaṃ paramarṣīṇām | [MPur, 164 21.2]
sa yajño vedanirdiṣṭastattapaḥ kavayo viduḥ | [MPur, 164 22.1]
yaḥ kartā kārako buddhirmanaḥ kṣetrajña eva ca | [MPur, 164 22.2]
praṇavaḥ puruṣaḥ śāstā ekaśceti vibhāvyate | [MPur, 164 23.1]
prāṇaḥ pañcavidhaścaiva dhruva akṣara eva ca | [MPur, 164 23.2]
kālaḥ pākaśca paktā ca draṣṭā svādhyāya eva ca | [MPur, 164 24.1]
ucyate vividhairdevaiḥ sa evāyaṃ na tatparam | [MPur, 164 24.2]
sa eva bhagavānsarvaṃ karoti vikaroti ca | [MPur, 164 25.1]
so'smānkārayate sarvānso'tyeti vyākulīkṛtān | [MPur, 164 25.2]
yajāmahe tamevādyaṃ tamevecchāma nirvṛtāḥ | [MPur, 164 26.1]
yo vaktā yacca vaktavyaṃ yaccāhaṃ tadbravīmi vaḥ | [MPur, 164 26.2]
śrūyate yacca vai śrāvyaṃ yaccānyatparijalpyate | [MPur, 164 27.1]
yāḥ kathāścaiva vartante śrutayo vātha tatparāḥ | [MPur, 164 27.2]
viśvaṃ viśvapatiryaśca sa tu nārāyaṇaḥ smṛtaḥ | [MPur, 164 27.3]
yatsatyaṃ yadamṛtamakṣaraṃ paraṃ yadyadbhūtaṃ paramamidaṃ ca yadbhaviṣyat | [MPur, 164 28.1]
yatkiṃcic caramacaraṃ yadasti cānyattatsarvaṃ puruṣavaraḥ prabhuḥ purāṇaḥ | [MPur, 164 28.2]
{MPur, 165}
matsya uvāca | [MPur, 165 1.1]
catvāryāhuḥ sahasrāṇi varṣāṇāṃ tu kṛtaṃ yugam | [MPur, 165 1.2]
tasya tāvacchatī saṃdhyā dviguṇā ravinandana | [MPur, 165 1.3]
yatra dharmaścatuṣpādastvadharmaḥ pādavigrahaḥ | [MPur, 165 2.1]
svadharmaniratāḥ santo jāyante yatra mānavāḥ | [MPur, 165 2.2]
viprāḥ sthitā dharmaparā rājavṛttau sthitā nṛpāḥ | [MPur, 165 3.1]
kṛṣyāmabhiratā vaiśyāḥ śūdrāḥ śuśrūṣavaḥ sthitāḥ | [MPur, 165 3.2]
tadā satyaṃ ca śaucaṃ ca dharmaścaiva vivardhate | [MPur, 165 4.1]
sadbhirācaritaṃ karma kriyate khyāyate ca vai | [MPur, 165 4.2]
etatkārtayugaṃ vṛttaṃ sarveṣāmapi pārthiva | [MPur, 165 5.1]
prāṇināṃ dharmasaṅgānāmapi vai nīcajanmanām | [MPur, 165 5.2]
trīṇi varṣasahasrāṇi tretāyugamihocyate | [MPur, 165 6.1]
tasya tāvacchatī saṃdhyā dviguṇā parikīrtyate | [MPur, 165 6.2]
dvābhyāmadharmaḥ pādābhyāṃ tribhirdharmo vyavasthitaḥ | [MPur, 165 7.1]
yatra satyaṃ ca sattvaṃ ca tretādharmo vidhīyate | [MPur, 165 7.2]
tretāyāṃ vikṛtiṃ yānti varṇāstvete na saṃśayaḥ | [MPur, 165 8.1]
cāturvarṇyasya vaikṛtyādyānti daurbalyamāśramāḥ | [MPur, 165 8.2]
eṣā tretāyugagatirvicitrā devanirmitā | [MPur, 165 9.1]
dvāparasya tu yā ceṣṭā tāmapi śrotumarhasi | [MPur, 165 9.2]
dvāparaṃ dve sahasre tu varṣāṇāṃ ravinandana | [MPur, 165 10.1]
tasya tāvacchatī saṃdhyā dviguṇā yugamucyate | [MPur, 165 10.2]
tatra cārthaparāḥ sarve prāṇino rajasā hatāḥ | [MPur, 165 11.1]
sarve naiṣkṛtikāḥ kṣudrā jāyante ravinandana | [MPur, 165 11.2]
dvābhyāṃ dharmaḥ sthitaḥ padbhyāmadharmastribhirutthitaḥ | [MPur, 165 12.1]
viparyayācchanairdharmaḥ kṣayameti kalau yuge | [MPur, 165 12.2]
brāhmaṇyabhāvasya tatastathautsukyaṃ viśīryate | [MPur, 165 13.1]
vratopavāsāstyajyante dvāpare yugaparyaye | [MPur, 165 13.2]
tathā varṣasahasraṃ tu varṣāṇāṃ dve śate api | [MPur, 165 14.1]
saṃdhyayā saha saṃkhyātaṃ krūraṃ kaliyugaṃ smṛtam | [MPur, 165 14.2]
yatrādharmaścatuṣpādaḥ syāddharmaḥ pādavigrahaḥ | [MPur, 165 15.1]
kāminastapasā hīnā jāyante tatra mānavāḥ | [MPur, 165 15.2]
naivātisāttvikaḥ kaścin na sādhurna ca satyavāk | [MPur, 165 16.1]
nāstikā brahmabhaktā vā jāyante tatra mānavāḥ | [MPur, 165 16.2]
ahaṃkāragṛhītāśca prakṣīṇasnehabandhanāḥ | [MPur, 165 17.1]
viprāḥ śūdrasamācārāḥ santi sarve kalau yuge | [MPur, 165 17.2]
āśramāṇāṃ viparyāsaḥ kalau samparivartate | [MPur, 165 18.1]
varṇānāṃ caiva saṃdeho yugānte ravinandana | [MPur, 165 18.2]
vidyāddvādaśasāhasrīṃ yugākhyāṃ pūrvanirmitām | [MPur, 165 19.1]
evaṃ sahasraparyantaṃ tadaharbrāhmamucyate | [MPur, 165 19.2]
tato'hani gate tasminsarveṣāmeva jīvinām | [MPur, 165 20.1]
śarīranirvṛtiṃ dṛṣṭvā lokasaṃhārabuddhitaḥ | [MPur, 165 20.2]
devatānāṃ ca sarvāsāṃ brahmādīnāṃ mahīpate | [MPur, 165 21.1]
daityānāṃ dānavānāṃ ca yakṣarākṣasapakṣiṇām | [MPur, 165 21.2]
gandharvāṇāmapsarasāṃ bhujaṃgānāṃ ca pārthiva | [MPur, 165 22.1]
parvatānāṃ nadīnāṃ ca paśūnāṃ caiva sattama | [MPur, 165 22.2]
tiryagyonigatānāṃ ca sattvānāṃ kṛmiṇāṃ tathā | [MPur, 165 22.3]
mahābhūtapatiḥ pañca hṛtvā bhūtāni bhūtakṛt | [MPur, 165 23.1]
jagatsaṃharaṇārthāya kurute vaiśasaṃ mahat | [MPur, 165 23.2]
bhūtvā sūryaścakṣuṣī cādadāno bhūtvā vāyuḥ prāṇināṃ prāṇajālam | [MPur, 165 24.1]
bhūtvā vahnirnirdahansarvalokānbhūtvā megho bhūya ugro'pyavarṣat | [MPur, 165 24.2]
{MPur, 166}
matsya uvāca | [MPur, 166 1.1]
bhūtvā nārāyaṇo yogī sattvamūrtirvibhāvasuḥ | [MPur, 166 1.2]
gabhastibhiḥ pradīptābhiḥ saṃśoṣayati sāgarān | [MPur, 166 1.3]
tataḥ pītvārṇavān sarvānnadīḥ kūpāṃśca sarvaśaḥ | [MPur, 166 2.1]
parvatānāṃ ca salilaṃ sarvamādāya raśmibhiḥ | [MPur, 166 2.2]
bhittvā gabhastibhiścaiva mahīṃ gatvā rasātalāt | [MPur, 166 3.1]
pātālajalamādāya pibate rasamuttamam | [MPur, 166 3.2]
mūtrāsṛkkledam anyacca yadasti prāṇiṣu dhruvam | [MPur, 166 4.1]
tatsarvamaravindākṣa ādatte puruṣottamaḥ | [MPur, 166 4.2]
vāyuśca balavānbhūtvā vidhunvāno'khilaṃ jagat | [MPur, 166 5.1]
prāṇāpānasamānādyān vāyūn ākarṣate hariḥ | [MPur, 166 5.2]
tato devagaṇāḥ sarve bhūtānyeva ca yāni tu | [MPur, 166 6.1]
gandho ghrāṇaṃ śarīraṃ ca pṛthivīṃ saṃśritā guṇāḥ | [MPur, 166 6.2]
jihvā rasaśca snehaśca saṃśritāḥ salile guṇāḥ | [MPur, 166 7.1]
rūpaṃ cakṣurvipākaśca jyotirevāśritā guṇāḥ | [MPur, 166 7.2]
sparśaḥ prāṇaśca ceṣṭā ca pavane saṃśritā guṇāḥ | [MPur, 166 8.1]
śabdaḥ śrotraṃ ca khānyeva gagane saṃśritā guṇāḥ | [MPur, 166 8.2]
lokamāyā bhagavatā muhūrtena vināśitā | [MPur, 166 9.1]
mano buddhiśca sarveṣāṃ kṣetrajñaśceti yaḥ śrutaḥ | [MPur, 166 9.2]
taṃ vareṇyaṃ parameṣṭhī hṛṣīkeśamupāśritaḥ | [MPur, 166 10.1]
tato bhagavatastasya raśmibhiḥ parivāritaḥ | [MPur, 166 10.2]
vāyunākramyamāṇāsu drumaśākhāsu cāśritaḥ | [MPur, 166 11.1]
teṣāṃ saṃgharṣaṇodbhūtaḥ pāvakaḥ śatadhā jvalan | [MPur, 166 11.2]
adahacca tadā sarvaṃ vṛtaḥ saṃvartako'nalaḥ | [MPur, 166 12.1]
saparvatadrumāngulmāṃllatāvallīstṛṇāni ca | [MPur, 166 12.2]
vimānāni ca divyāni purāṇi vividhāni ca | [MPur, 166 13.1]
yāni cāśrayaṇīyāni tāni sarvāṇi so'dahat | [MPur, 166 13.2]
bhasmīkṛtya tataḥ sarvāṃllokāṃllokagururhariḥ | [MPur, 166 13.3]
bhūyo nirvāpayāmāsa yugāntena ca karmaṇā | [MPur, 166 13.4]
sahasravṛṣṭiḥ śatadhā bhūtvā kṛṣṇo mahābalaḥ | [MPur, 166 14.1]
divyatoyena haviṣā tarpayāmāsa medinīm | [MPur, 166 14.2]
tataḥ kṣīranikāyena svādunā paramāmbhasā | [MPur, 166 15.1]
śivena puṇyena mahī nirvāṇamagamatparam | [MPur, 166 15.2]
tena rodhena saṃchannā payasāṃ varṣato dharā | [MPur, 166 16.1]
ekārṇavajalībhūtā sarvasattvavivarjitā | [MPur, 166 16.2]
mahāsattvānyapi vibhuṃ praviṣṭānyamitaujasam | [MPur, 166 17.1]
naṣṭārkapavanākāśe sūkṣme jagati saṃvṛte | [MPur, 166 17.2]
saṃśoṣamātmanā kṛtvā samudrānapi dehinaḥ | [MPur, 166 18.1]
dagdhvā saṃplāvya ca tathā svapityekaḥ sanātanaḥ | [MPur, 166 18.2]
paurāṇaṃ rūpamāsthāya svapityamitavikramaḥ | [MPur, 166 19.1]
ekārṇavajalavyāpī yogī yogamupāśritaḥ | [MPur, 166 19.2]
anekāni sahasrāṇi yugānyekārṇavāmbhasi | [MPur, 166 20.1]
na cainaṃ kaścidavyaktaṃ vyaktaṃ veditumarhati | [MPur, 166 20.2]
kaścaiva puruṣo nāma kiṃyogaḥ kaśca yogavān | [MPur, 166 21.1]
asau kiyantaṃ kālaṃ ca ekārṇavavidhiṃ prabhuḥ | [MPur, 166 21.2]
kariṣyatīti bhagavāniti kaścin na budhyate | [MPur, 166 22]
na draṣṭā naiva gamitā na jñātā naiva pārśvagaḥ | [MPur, 166 23.1]
tasya na jñāyate kiṃcittamṛte devasattamam | [MPur, 166 23.2]
nabhaḥ kṣitiṃ pavanam apaḥ prakāśakaṃ prajāpatiṃ bhuvanadharaṃ sureśvaram | [MPur, 166 24.1]
pitāmahaṃ śrutinilayaṃ mahāmuniṃ praśāmya bhūyaḥ śayanaṃ hyarocayat | [MPur, 166 24.2]
{MPur, 167}
matsya uvāca | [MPur, 167 1.1]
evamekārṇavībhūte śete loke mahādyutiḥ | [MPur, 167 1.2]
pracchādya salilenorvīṃ haṃso nārāyaṇastadā | [MPur, 167 1.3]
mahato rajaso madhye mahārṇavasaraḥsu vai | [MPur, 167 2.1]
virajaskaṃ mahābāhumakṣayaṃ brahma yadviduḥ | [MPur, 167 2.2]
ātmarūpaprakāśena tamasā saṃvṛtaḥ prabhuḥ | [MPur, 167 3.1]
manaḥ sāttvikamādhāya yatra tatsatyamāsata | [MPur, 167 3.2]
yāthātathyaṃ paraṃ jñānaṃ bhūtaṃ tadbrahmaṇā purā | [MPur, 167 4.1]
rahasyāraṇyakoddiṣṭaṃ yaccaupaniṣadaṃ smṛtam | [MPur, 167 4.2]
puruṣo yajña ityetadyatparaṃ parikīrtitam | [MPur, 167 5.1]
yaścānyaḥ puruṣākhyaḥ syātsa eṣa puruṣottamaḥ | [MPur, 167 5.2]
ye ca yajñakarā viprā ye cartvija iti smṛtāḥ | [MPur, 167 6.1]
asmādeva purā bhūtā yajñebhyaḥ śrūyatāṃ tathā | [MPur, 167 6.2]
brahmāṇaṃ prathamaṃ vaktrādudgātāraṃ ca sāmagam | [MPur, 167 7.1]
hotāramapi cādhvaryuṃ bāhubhyāmasṛjatprabhuḥ | [MPur, 167 7.2]
brahmaṇo brāhmaṇācchaṃsi prastotāraṃ ca sarvaśaḥ | [MPur, 167 8.1]
tau mitrāvaruṇau pṛṣṭhāt pratiprastārameva ca | [MPur, 167 8.2]
udarātpratihartāraṃ potāraṃ caiva pārthiva | [MPur, 167 9.1]
acchāvākamathorubhyāṃ neṣṭāraṃ caiva pārthiva | [MPur, 167 9.2]
pāṇibhyāmatha cāgnīdhraṃ subrahmaṇyaṃ ca jānutaḥ | [MPur, 167 10.1]
grāvastutaṃ tu pādābhyāmunnetāraṃ ca yājuṣam | [MPur, 167 10.2]
evamevaiṣa bhagavānṣoḍaśaiva jagatpatiḥ | [MPur, 167 11.1]
pravaktṝnsarvayajñānāmṛtvijo'sṛjaduttamān | [MPur, 167 11.2]
tadeṣa vai vedamayaḥ puruṣo yajñasaṃjñitaḥ | [MPur, 167 12.1]
vedāścaitanmayāḥ sarve sāṅgopaniṣadakriyāḥ | [MPur, 167 12.2]
svapityekārṇave caiva yadāścaryamabhūtpurā | [MPur, 167 13.1]
śrūyatāṃ tadyathā viprā mārkaṇḍeyakutūhalam | [MPur, 167 13.2]
gīrṇo bhagavatastasya kukṣāveva mahāmuniḥ | [MPur, 167 14.1]
bahuvarṣasahasrāyustasyaiva varatejasā | [MPur, 167 14.2]
aṭaṃstīrthaprasaṅgena pṛthivīṃ tīrthagocarām | [MPur, 167 15.1]
āśramāṇi ca puṇyāni devatāyatanāni ca | [MPur, 167 15.2]
deśānrāṣṭrāṇi citrāṇi purāṇi vividhāni ca | [MPur, 167 16.1]
japahomaparaḥ śāntastapo ghoraṃ samāsthitaḥ | [MPur, 167 16.2]
mārkaṇḍeyastatastasya śanairvaktrādviniḥsṛtaḥ | [MPur, 167 17.1]
sa niṣkrāmanna cātmānaṃ jānīte devamāyayā | [MPur, 167 17.2]
niṣkramyāpyasya vadanādekārṇavamatho jagat | [MPur, 167 18.1]
sarvatastamasācchannaṃ mārkaṇḍeyo'nvavaikṣata | [MPur, 167 18.2]
tasyotpannaṃ bhayaṃ tīvraṃ saṃśayaścātmajīvite | [MPur, 167 19.1]
devadarśanasaṃhṛṣṭo vismayaṃ paramaṃ gataḥ | [MPur, 167 19.2]
cintayañjalamadhyastho mārkaṇḍeyo viśaṅkitaḥ | [MPur, 167 20.1]
kiṃ nu syānmama cinteyaṃ mohaḥ svapno'nubhūyate | [MPur, 167 20.2]
vyaktamanyatamo bhāvasteṣāṃ saṃbhāvito mama | [MPur, 167 21.1]
na hīdṛśaṃ jagatkleśamayuktaṃ satyamarhati | [MPur, 167 21.2]
naṣṭacandrārkapavane naṣṭaparvatabhūtale | [MPur, 167 22.1]
katamaḥ syādayaṃ loka iti cintāmavasthitaḥ | [MPur, 167 22.2]
dadarśa cāpi puruṣaṃ svapantaṃ parvatopamam | [MPur, 167 23.1]
salile'rdhamatho magnaṃ jīmūtamiva sāgare | [MPur, 167 23.2]
jvalantamiva tejobhirgoyuktamiva bhāskaram | [MPur, 167 24.1]
śarvaryāṃ jāgratamiva bhāsantaṃ svena tejasā | [MPur, 167 24.2]
devaṃ draṣṭumihāyātaḥ ko bhavāniti vismayāt | [MPur, 167 25.1]
tathaiva sa muniḥ kukṣiṃ punareva praveśitaḥ | [MPur, 167 25.2]
sampraviṣṭaḥ punaḥ kukṣiṃ mārkaṇḍeyo'tivismayaḥ | [MPur, 167 26.1]
tathaiva tu punar bhūyo vijānansvapnadarśanam | [MPur, 167 26.2]
sa tathaiva yathāpūrvaṃ yo dharāmaṭate purā | [MPur, 167 27.1]
puṇyatīrthajalopetāṃ vividhānyāśramāṇi ca | [MPur, 167 27.2]
kratubhiryajamānāśca samāptavaradakṣiṇān | [MPur, 167 28.1]
apaśyaddevakukṣisthānyājakāñchataśo dvijān | [MPur, 167 28.2]
sadvṛttamāsthitāḥ sarve varṇā brāhmaṇapūrvakāḥ | [MPur, 167 29.1]
catvāraścāśramāḥ samyagyathoddiṣṭā mayā tava | [MPur, 167 29.2]
evaṃ varṣaśataṃ sāgraṃ mārkaṇḍeyasya dhīmataḥ | [MPur, 167 30.1]
carataḥ pṛthivīṃ sarvāṃ na kukṣyantaḥ samīkṣitaḥ | [MPur, 167 30.2]
tataḥ kadācidatha vai punarvaktrādviniḥsṛtaḥ | [MPur, 167 31.1]
suptaṃ nyagrodhaśākhāyāṃ bālamekaṃ niraikṣata | [MPur, 167 31.2]
tathaivaikārṇavajale nīhāreṇāvṛtāmbare | [MPur, 167 32.1]
avyagraḥ krīḍate loke sarvabhūtavivarjite | [MPur, 167 32.2]
sa munirvismayāviṣṭaḥ kautūhalasamanvitaḥ | [MPur, 167 33.1]
bālamādityasaṃkāśaṃ nāśaknodabhivīkṣitum | [MPur, 167 33.2]
sa cintayaṃstathaikānte sthitvā salilasaṃnidhau | [MPur, 167 34.1]
pūrvadṛṣṭamidaṃ mene śaṅkito devamāyayā | [MPur, 167 34.2]
agādhasalile tasminmārkaṇḍeyaḥ savismayaḥ | [MPur, 167 35.1]
plavaṃstathārtim agamadbhayātsaṃtrastalocanaḥ | [MPur, 167 35.2]
sa tasmai bhagavānāha svāgataṃ bālayogavān | [MPur, 167 36.1]
babhāṣe meghatulyena svareṇa puruṣottamaḥ | [MPur, 167 36.2]
mā bhairvatsa na bhetavyamihaivāyāhi me'ntikam | [MPur, 167 37.1]
mārkaṇḍeyo munistvāha bālaṃ taṃ śramapīḍitaḥ | [MPur, 167 37.2]
mārkaṇḍeya uvāca | [MPur, 167 38.1]
ko māṃ nāmnā kīrtayati tapaḥ paribhavanmama | [MPur, 167 38.2]
divyaṃ varṣasahasrākhyaṃ dharṣayanniva me vayaḥ | [MPur, 167 38.3]
na hyeṣa vaḥ samācāro deveṣvapi mamocitaḥ | [MPur, 167 39.1]
māṃ brahmāpi hi deveśo dīrghāyuriti bhāṣate | [MPur, 167 39.2]
kastamo ghoramāsādya māmadya tyaktajīvitaḥ | [MPur, 167 40.1]
mārkaṇḍeyeti māmuktvā mṛtyumīkṣitumarhati | [MPur, 167 40.2]
sūta uvāca | [MPur, 167 41.1]
evamābhāṣya taṃ krodhānmārkaṇḍeyo mahāmuniḥ | [MPur, 167 41.2]
tathaiva bhagavānbhūyo babhāṣe madhusūdanaḥ | [MPur, 167 41.3]
śrībhagavān uvāca | [MPur, 167 42.1]
ahaṃ te janako vatsa hṛṣīkeśaḥ pitā guruḥ | [MPur, 167 42.2]
āyuṣpradātā paurāṇaḥ kiṃ māṃ tvaṃ nopasarpasi | [MPur, 167 42.3]
māṃ putrakāmaḥ prathamaṃ pitā te'ṅgiraso muniḥ | [MPur, 167 43.1]
pūrvamārādhayāmāsa tapastīvraṃ samāśritaḥ | [MPur, 167 43.2]
tatastvāṃ ghoratapasā prāvṛṇodamitaujasam | [MPur, 167 44.1]
uktavānahamātmasthaṃ maharṣim amitaujasam | [MPur, 167 44.2]
kaḥ samutsahate cānyo yo na bhūtātmakātmajaḥ | [MPur, 167 45.1]
draṣṭumekārṇavagataṃ krīḍantaṃ yogavartmanā | [MPur, 167 45.2]
tataḥ prahṛṣṭavadano vismayotphullalocanaḥ | [MPur, 167 46.1]
mūrdhni baddhāñjalipuṭo mārkaṇḍeyo mahātapāḥ | [MPur, 167 46.2]
nāmagotre tataḥ procya dīrghāyurlokapūjitaḥ | [MPur, 167 47.1]
tasmai bhagavate bhaktyā namaskāramathākarot | [MPur, 167 47.2]
mārkaṇḍeya uvāca | [MPur, 167 48.1]
iccheyaṃ tattvato māyāmimāṃ jñātuṃ tavānagha | [MPur, 167 48.2]
yadekārṇavamadhyasthaḥ śeṣe tvaṃ bālarūpavān | [MPur, 167 48.3]
kiṃsaṃjñaścaiva bhagavāṁl loke vijñāyase prabho | [MPur, 167 49.1]
tarkaye tvāṃ mahātmānaṃ ko hyanyaḥ sthātumarhati | [MPur, 167 49.2]
śrībhagavānuvāca | [MPur, 167 50.1]
ahaṃ nārāyaṇo brahmansarvabhūtavināśanaḥ | [MPur, 167 50.2]
ahaṃ sahasraśīrṣākhyo yaḥ padairabhisaṃjñitaḥ | [MPur, 167 50.3]
ādityavarṇaḥ puruṣo makhe brahmamayo makhaḥ | [MPur, 167 51.1]
ahamagnirhavyavāho yādasāṃ patiravyayaḥ | [MPur, 167 51.2]
ahamindrapade śakro varṣāṇāṃ parivatsaraḥ | [MPur, 167 52.1]
ahaṃ yogī yugākhyasya yugāntāvarta eva ca | [MPur, 167 52.2]
ahaṃ sarvāṇi sattvāni daivatānyakhilāni tu | [MPur, 167 53.1]
bhujaṃgānāmahaṃ śeṣastārkṣyo vai sarvapakṣiṇām | [MPur, 167 53.2]
kṛtāntaḥ sarvabhūtānāṃ viśveṣāṃ kālasaṃjñitaḥ | [MPur, 167 54.1]
ahaṃ dharmastapaścāhaṃ sarvāśramanivāsinām | [MPur, 167 54.2]
ahaṃ caiva sariddivyā kṣīrodaśca mahārṇavaḥ | [MPur, 167 55.1]
yattatsatyaṃ ca paramamahamekaḥ prajāpatiḥ | [MPur, 167 55.2]
ahaṃ sāṃkhyamahaṃ yogo'pyahaṃ tatparamaṃ padam | [MPur, 167 56.1]
ahamijyā kriyā cāhamahaṃ vidyādhipaḥ smṛtaḥ | [MPur, 167 56.2]
ahaṃ jyotirahaṃ vāyurahaṃ bhūmirahaṃ nabhaḥ | [MPur, 167 57.1]
ahamāpaḥ samudrāśca nakṣatrāṇi diśo daśa | [MPur, 167 57.2]
ahaṃ varṣamahaṃ somaḥ parjanyo'hamahaṃ raviḥ | [MPur, 167 58.1]
kṣīrodasāgare cāhaṃ samudre vaḍavāmukhaḥ | [MPur, 167 58.2]
vahniḥ saṃvartako bhūtvā pibaṃstoyamayaṃ haviḥ | [MPur, 167 59.1]
ahaṃ purāṇaḥ paramaṃ tathaivāhaṃ parāyaṇam | [MPur, 167 59.2]
ahaṃ bhūtasya bhavyasya vartamānasya saṃbhavaḥ | [MPur, 167 60.1]
yatkiṃcitpaśyase vipra yacchṛṇoṣi ca kiṃcana | [MPur, 167 60.2]
yalloke cānubhavasi tatsarvaṃ māmanusmara | [MPur, 167 61.1]
viśvaṃ sṛṣṭaṃ mayā pūrvaṃ sṛjyaṃ cādyāpi paśya mām | [MPur, 167 61.2]
yuge yuge ca srakṣyāmi mārkaṇḍeyākhilaṃ jagat | [MPur, 167 62.1]
tadetadakhilaṃ sarvaṃ mārkaṇḍeyāvadhāraya | [MPur, 167 62.2]
śuśrūṣurmama dharmāṃśca kukṣau cara sukhaṃ mama | [MPur, 167 63.1]
mama brahmā śarīrastho devaiśca ṛṣibhiḥ saha | [MPur, 167 63.2]
vyaktamavyaktayogaṃ māmavagacchāsuradviṣam | [MPur, 167 64.1]
ahamekākṣaro mantrarūyakṣaraścaiva tārakaḥ | [MPur, 167 64.2]
parastrivargād oṃkāras trivargārthanidarśanaḥ | [MPur, 167 65.1]
evamādipurāṇeśo vadanneva mahāmatiḥ | [MPur, 167 65.2]
vaktramāhṛtavānāśu mārkaṇḍeyaṃ mahāmunim | [MPur, 167 66.1]
tato bhagavataḥ kukṣiṃ praviṣṭo munisattamaḥ | [MPur, 167 66.2]
sa tasminsukhamekānte śuśrūṣurhaṃsamavyayam | [MPur, 167 67.1]
yo'hameva vividhatanuṃ pariśrito mahārṇave vyapagatacandrabhāskare | [MPur, 167 67.2]
śanaiścaranprabhurapi haṃsasaṃjñito'sṛjajjagadviharati kālaparyaye | [MPur, 167 67.3]
{MPur, 168}
matsya uvāca | [MPur, 168 1.1]
āpavaḥ sa vibhurbhūtvā cārayāmāsa vai tapaḥ | [MPur, 168 1.2]
chādayitvātmano dehaṃ yādasāṃ kulasaṃbhavam | [MPur, 168 1.3]
tato mahātmātibalo matiṃ lokasya sarjane | [MPur, 168 2.1]
mahatāṃ pañcabhūtānāṃ viśvo viśvamacintayat | [MPur, 168 2.2]
tasya cintayamānasya nirvāte saṃsthite'rṇave | [MPur, 168 3.1]
nirākāśe toyamaye sūkṣme jagati gahvare | [MPur, 168 3.2]
īṣatsaṃkṣobhayāmāsa so'rṇavaṃ salilāśrayaḥ | [MPur, 168 4.1]
anantarormibhiḥ sūkṣmamatha chidramabhūtpurā | [MPur, 168 4.2]
śabdaṃ prati tadodbhūto mārutaśchidrasaṃbhavaḥ | [MPur, 168 5.1]
sa labdhvāntaramakṣobhyo vyavardhata samīraṇaḥ | [MPur, 168 5.2]
vivardhatā balavatā vegādvikṣobhito'rṇavaḥ | [MPur, 168 6.1]
tasyārṇavasya kṣubdhasya tasminnambhasi manthite | [MPur, 168 6.2]
kṛṣṇavartmā samabhavatprabhurvaiśvānaro mahān | [MPur, 168 6.3]
tataḥ saṃśoṣayāmāsa pāvakaḥ salilaṃ bahu | [MPur, 168 7.1]
kṣayājjalanidheśchidramabhavadvistṛtaṃ nabhaḥ | [MPur, 168 7.2]
ātmatejodbhavāḥ puṇyā āpo'mṛtarasopamāḥ | [MPur, 168 8.1]
ākāśaṃ chidrasambhūtaṃ vāyurākāśasaṃbhavaḥ | [MPur, 168 8.2]
ābhyāṃ saṃgharṣaṇodbhūtaṃ pāvakaṃ vāyusaṃbhavam | [MPur, 168 9.1]
dṛṣṭvā prīto mahādevo mahābhūtavibhāvanaḥ | [MPur, 168 9.2]
dṛṣṭvā bhūtāni bhagavāṃl lokasṛṣṭyarthamuttamam | [MPur, 168 10.1]
brahmaṇo janmasahitaṃ bahurūpo vyacintayat | [MPur, 168 10.2]
caturyugābhisaṃkhyāte sahasrayugaparyaye | [MPur, 168 11.1]
bahujanmā hi viśvātmā brahmaṇo havirucyate | [MPur, 168 11.2]
yatpṛthivyāṃ dvijendrāṇāṃ tapasā bhāvitātmanām | [MPur, 168 12.1]
jñānaṃ vṛṣṭaṃ tu viśvārthe yogināṃ yāti mukhyatām | [MPur, 168 12.2]
taṃ yogavantaṃ vijñāya sampūrṇaiśvaryamuttamam | [MPur, 168 13.1]
pade brahmaṇi viśveśaṃ nyayojayata yogavit | [MPur, 168 13.2]
tatastasminmahātoye mahīśo hariracyutaḥ | [MPur, 168 14.1]
jale krīḍaṃśca vidhivanmodate sarvalokakṛt | [MPur, 168 14.2]
padmaṃ nābhyudbhavaṃ caikaṃ samutpāditavāṃstadā | [MPur, 168 15.1]
sahasraparṇaṃ virajaṃ bhāskarābhaṃ hiraṇmayam | [MPur, 168 15.2]
hutāśanajvalitaśikhojjvalatprabham upasthitaṃ śaradamalārkatejasam | [MPur, 168 16.1]
virājate kamalamudāravarcasaṃ mahātmanastanuruhacārudarśanam | [MPur, 168 16.2]
{MPur, 169}
matsya uvāca | [MPur, 169 1.1]
atha yogavatāṃ śreṣṭhamasṛjadbhūritejasam | [MPur, 169 1.2]
sraṣṭāraṃ sarvalokānāṃ brahmāṇaṃ sarvatomukham | [MPur, 169 1.3]
yasminhiraṇmaye padme bahuyojanavistṛtam | [MPur, 169 2.1]
sarvatejoguṇamayaṃ pārthivairlakṣaṇairvṛtam | [MPur, 169 2.2]
tacca padmaṃ purāṇajñāḥ pṛthivīrūpamuttamam | [MPur, 169 3.1]
nārāyaṇasamudbhūtaṃ pravadanti maharṣayaḥ | [MPur, 169 3.2]
yā padmā sā rasā devī pṛthivī paricakṣyate | [MPur, 169 4.1]
ye padmasāraguravastāndivyān parvatānviduḥ | [MPur, 169 4.2]
himavantaṃ ca meruṃ ca nīlaṃ niṣadhameva ca | [MPur, 169 5.1]
kailāsaṃ muñjavantaṃ ca tathānyaṃ gandhamādanam | [MPur, 169 5.2]
puṇyaṃ triśikharaṃ caiva kāntaṃ mandarameva ca | [MPur, 169 6.1]
udayaṃ piñjaraṃ caiva vindhyavantaṃ ca parvatam | [MPur, 169 6.2]
ete devagaṇānāṃ ca siddhānāṃ ca mahātmanām | [MPur, 169 7.1]
āśrayāḥ puṇyaśīlānāṃ sarvakāmaphalapradāḥ | [MPur, 169 7.2]
eteṣāmantare deśo jambūdvīpa iti smṛtaḥ | [MPur, 169 8.1]
jambūdvīpasya saṃsthānaṃ yajñiyā yatra vai kriyāḥ | [MPur, 169 8.2]
ebhyo yatsravate toyaṃ divyāmṛtarasopamam | [MPur, 169 9.1]
divyāstīrthaśatādhārāḥ suramyāḥ saritaḥ smṛtāḥ | [MPur, 169 9.2]
smṛtāni yāni padmasya kesarāṇi samantataḥ | [MPur, 169 10.1]
asaṃkhyeyāḥ pṛthivyāste viśve vai dhātuparvatāḥ | [MPur, 169 10.2]
yāni padmasya parṇāni bhūrīṇi tu narādhipa | [MPur, 169 11.1]
te durgamāḥ śailacitā mlecchadeśā vikalpitāḥ | [MPur, 169 11.2]
yānyadhobhāgaparṇāni te nivāsāstu bhāgaśaḥ | [MPur, 169 12.1]
daityānāmuragāṇāṃ ca pataṅgānāṃ ca pārthiva | [MPur, 169 12.2]
teṣāṃ mahārṇavo yatra tadrasetyabhisaṃjñitam | [MPur, 169 13.1]
mahāpātakakarmāṇo majjante yatra mānavāḥ | [MPur, 169 13.2]
padmasyāntarato yattadekārṇavagatā mahī | [MPur, 169 14.1]
proktātha dikṣu sarvāsu catvāraḥ salilākarāḥ | [MPur, 169 14.2]
evaṃ nārāyaṇasyārthe mahī puṣkarasaṃbhavā | [MPur, 169 15.1]
prādurbhāvo'pyayaṃ tasmānnāmnā puṣkarasaṃjñitaḥ | [MPur, 169 15.2]
etasmātkāraṇāttajjñaiḥ purāṇaiḥ paramarṣibhiḥ | [MPur, 169 16.1]
yājñikairvedadṛṣṭāntairyajñe padmavidhiḥ smṛtaḥ | [MPur, 169 16.2]
evaṃ bhagavatā tena viśveṣāṃ dhāraṇāvidhiḥ | [MPur, 169 17.1]
parvatānāṃ nadīnāṃ ca hradānāṃ caiva nirmitaḥ | [MPur, 169 17.2]
vibhustathaivāpratimaprabhāvaḥ prabhākarābho varuṇaḥ sitadyutiḥ | [MPur, 169 18.1]
śanaiḥ svayaṃbhūḥ śayanaṃ sṛjattadā jaganmayaṃ padmavidhiṃ mahārṇave | [MPur, 169 18.2]
{MPur, 170}
matsya uvāca | [MPur, 170 1.1]
vighnastapasi sambhūto madhurnāma mahāsuraḥ | [MPur, 170 1.2]
tenaiva ca sahodbhūto hyasuro nāma kaiṭabhaḥ | [MPur, 170 1.3]
tau rajastamasau viṣṇoḥ sambhūtau tāmasau gaṇau | [MPur, 170 2.1]
ekārṇave jagatsarvaṃ kṣobhayantau mahābalau | [MPur, 170 2.2]
divyaraktāmbaradharau śvetadīptogradaṃṣṭriṇau | [MPur, 170 3.1]
kirīṭakuṇḍalodagrau keyūravalayojjvalau | [MPur, 170 3.2]
mahāvivṛtatāmrākṣau pīnoraskau mahābhujau | [MPur, 170 4.1]
mahāgireḥ saṃhananau jaṅgamāviva parvatau | [MPur, 170 4.2]
navameghapratīkāśāvādityasadṛśānanau | [MPur, 170 5.1]
vidyudābhau gadāgrābhyāṃ karābhyāmatibhīṣaṇau | [MPur, 170 5.2]
tau pādayostu vinyāsād utkṣipantāvivārṇavam | [MPur, 170 6.1]
kampayantāviva hariṃ śayānaṃ madhusūdanam | [MPur, 170 6.2]
tau tatra vicarantau sma puṣkare viśvatomukham | [MPur, 170 7.1]
yogināṃ śreṣṭhamāsādya dīptaṃ dadṛśatustadā | [MPur, 170 7.2]
nārāyaṇasamājñātaṃ sṛjantamakhilāḥ prajāḥ | [MPur, 170 8.1]
daivatāni ca viśvāni mānasānasurānṛṣīn | [MPur, 170 8.2]
tatastāvūcatustatra brahmāṇamasurottamau | [MPur, 170 9.1]
dīptau mumūrṣū saṃkruddhau roṣavyākulitekṣaṇau | [MPur, 170 9.2]
kastvaṃ puṣkaramadhyasthaḥ sitoṣṇīṣaścaturbhujaḥ | [MPur, 170 10.1]
ādhāya niyamaṃ mohādāsse tvaṃ vigatajvaraḥ | [MPur, 170 10.2]
ehyāgacchāvayor yuddhaṃ dehi tvaṃ kamalodbhava | [MPur, 170 11.1]
āvābhyāṃ paramīśābhyāmaśaktastvamihārṇave | [MPur, 170 11.2]
tatra kaścodbhavastubhyaṃ kena vāsi na yojitaḥ | [MPur, 170 12.1]
kaḥ sraṣṭā kaśca te goptā kena nāmnā vidhīyase | [MPur, 170 12.2]
brahmovāca | [MPur, 170 13.1]
eka ityucyate lokairavicintyaḥ sahasradṛk | [MPur, 170 13.2]
tatsaṃyogena bhavatoḥ karma nāmāvagacchatām | [MPur, 170 13.3]
madhukaiṭabhāvūcatuḥ | [MPur, 170 14.1]
nāvayoḥ paramaṃ loke kiṃcidasti mahāmate | [MPur, 170 14.2]
āvābhyāṃ chādyate viśvaṃ tamasā rajasātha vai | [MPur, 170 14.3]
rajastamomayāvāvām ṛṣīṇām avalaṅghitau | [MPur, 170 15.1]
chādyamānau dharmaśīlau dustarau sarvadehinām | [MPur, 170 15.2]
āvābhyāmuhyate loko duṣkarābhyāṃ yuge yuge | [MPur, 170 16.1]
āvāmarthaśca kāmaśca yajñaḥ svargaparigrahaḥ | [MPur, 170 16.2]
sukhaṃ yatra mudā yuktaṃ yatra śrīḥ kīrtireva ca | [MPur, 170 17.1]
yeṣāṃ yatkāṅkṣitaṃ caiva tattadāvāṃ vicintaya | [MPur, 170 17.2]
brahmovāca | [MPur, 170 18.1]
yatnād yogavato dṛṣṭyā yogaḥ pūrvaṃ mayārjitaḥ | [MPur, 170 18.2]
taṃ samādhāya guṇavatsattvaṃ cāsmi samāśritaḥ | [MPur, 170 18.3]
yaḥ paro yogamatimānyogākhyaḥ sattvameva ca | [MPur, 170 19.1]
rajasastamasaścaiva yaḥ sraṣṭā viśvasaṃbhavaḥ | [MPur, 170 19.2]
tato bhūtāni jāyante sāttvikānītarāṇi ca | [MPur, 170 20.1]
sa eva hi yuvāṃ nāṃśe vaśī devo haniṣyati | [MPur, 170 20.2]
svapanneva tataḥ śrīmān bahuyojanavistṛtam | [MPur, 170 21.1]
bāhuṃ nārāyaṇo brahmā kṛtavānātmamāyayā | [MPur, 170 21.2]
kṛṣyamāṇau tatastasya bāhunā bāhuśālinaḥ | [MPur, 170 22.1]
ceratustau vigalitau śakunāviva pīvarau | [MPur, 170 22.2]
tatastāvāhaturgatvā tadā devaṃ sanātanam | [MPur, 170 23.1]
padmanābhaṃ hṛṣīkeśaṃ praṇipatya sthitāvubhau | [MPur, 170 23.2]
jānīvastvāṃ viśvayoniṃ tvāmekaṃ puruṣottamam | [MPur, 170 24.1]
tvamāvāṃ pāhi hetvarthamidaṃ nau buddhikāraṇam | [MPur, 170 24.2]
amoghadarśanaḥ sa tvaṃ yatastvāṃ vidvaḥ śāśvatam | [MPur, 170 25.1]
tatastvāmāgatāvāvāmabhitaḥ prasamīkṣitum | [MPur, 170 25.2]
tadicchāmo varaṃ deva tvatto'dbhutam ariṃdama | [MPur, 170 26.1]
amoghadarśano'si tvaṃ namaste samitiṃjaya | [MPur, 170 26.2]
śrībhagavānuvāca | [MPur, 170 27.1]
kimarthaṃ hi drutaṃ brūtaṃ varaṃ hyasurasattamau | [MPur, 170 27.2]
dattāyuṣkau punar bhūyo raho jīvitum icchathaḥ | [MPur, 170 27.3]
madhukaiṭabhāvūcatuḥ | [MPur, 170 28.1]
yasminna kaścinmṛtavāndeva tasminprabho vadham | [MPur, 170 28.2]
tamicchāvo vadhaścaiva tvatto no'stu mahāvrata | [MPur, 170 28.3]
śrībhagavānuvāca | [MPur, 170 29.1]
bāḍhaṃ yuvāṃ tu pravarau bhaviṣyatkālasaṃbhave | [MPur, 170 29.2]
bhaviṣyato na saṃdehaḥ satyametadbravīmi vām | [MPur, 170 29.3]
varaṃ pradāyātha mahāsurābhyāṃ sanātano viśvavaraḥ surottamaḥ | [MPur, 170 30.1]
rajastamovargabhavāyanau yamau mamantha tāvūrutalena vai prabhuḥ | [MPur, 170 30.2]
{MPur, 171}
matsya uvāca | [MPur, 171 1.1]
sthitvā ca tasminkamale brahmā brahmavidāṃ varaḥ | [MPur, 171 1.2]
ūrdhvabāhurmahātejāstapo ghoraṃ samāśritaḥ | [MPur, 171 1.3]
prajvalanniva tejobhirbhābhiḥ svābhistamonudaḥ | [MPur, 171 2.1]
babhāse sarvadharmasthaḥ sahasrāṃśurivāṃśubhiḥ | [MPur, 171 2.2]
athānyadrūpamāsthāya śaṃbhurnārāyaṇo'vyayaḥ | [MPur, 171 3.1]
ājagāma mahātejā yogācāryo mahāyaśāḥ | [MPur, 171 3.2]
sāṃkhyācāryo hi matimānkapilo brāhmaṇo varaḥ | [MPur, 171 4.1]
ubhāvapi mahātmānau stuvantau kṣetratatparau | [MPur, 171 4.2]
tau prāptāvūcatustatra brahmāṇamamitaujasam | [MPur, 171 5.1]
parāvaraviśeṣajñau pūjitau ca maharṣibhiḥ | [MPur, 171 5.2]
brahmātmadṛḍhabandhaśca viśālo jagadāsthitaḥ | [MPur, 171 6.1]
grāmaṇīḥ sarvabhūtānāṃ brahmā trailokyapūjitaḥ | [MPur, 171 6.2]
tayostadvacanaṃ śrutvā brahmābhyāhṛtayogavit | [MPur, 171 7.1]
trīnimān kṛtavāṃllokān yatheyaṃ brahmaṇaḥ śrutiḥ | [MPur, 171 7.2]
putraṃ ca śaṃbhave caikaṃ samutpāditavānṛṣiḥ | [MPur, 171 8.1]
tasyāgre vāgyatastasthau brahmā tāmasamavyayam | [MPur, 171 8.2]
sotpannamātro brahmāṇamuktavānmānasaḥ sutaḥ | [MPur, 171 9.1]
kiṃ kurmastava sāhāyyaṃ bravītu bhagavānṛṣiḥ | [MPur, 171 9.2]
brahmovāca | [MPur, 171 10.1]
ya eṣa kapilo brahma nārāyaṇamayastathā | [MPur, 171 10.2]
vadate bhavatastattvaṃ tatkuruṣva mahāmate | [MPur, 171 10.3]
brahmaṇastu tadarthaṃ tu tadā bhūyaḥ samutthitaḥ | [MPur, 171 11.1]
śuśrūṣurasmi yuvayoḥ kiṃ karomi kṛtāñjaliḥ | [MPur, 171 11.2]
śrībhagavānuvāca | [MPur, 171 12.1]
yatsatyamakṣaraṃ brahma hyaṣṭādaśavidhaṃ tu tat | [MPur, 171 12.2]
yatsatyaṃ yadṛtaṃ tattu paraṃ padamanusmara | [MPur, 171 12.3]
etadvaco niśamyaiva yayau sa diśamuttarām | [MPur, 171 13.1]
gatvā ca tatra brahmatvamagamajjñānatejasā | [MPur, 171 13.2]
tato brahmā bhuvaṃ nāma dvitīyamasṛjatprabhuḥ | [MPur, 171 14.1]
saṃkalpayitvā manasā tameva ca mahāmanāḥ | [MPur, 171 14.2]
tataḥ so'thābravīdvākyaṃ kiṃ karomi pitāmaha | [MPur, 171 15.1]
pitāmahasamājñāto brahmāṇaṃ samupasthitaḥ | [MPur, 171 15.2]
brahmābhyāsaṃ tu kṛtavānbhuvaśca pṛthivīṃ gataḥ | [MPur, 171 16.1]
prāptaśca paramaṃ sthānaṃ sa tayoḥ pārśvamāgataḥ | [MPur, 171 16.2]
tasminnapi gate putre tṛtīyamasṛjatprabhuḥ | [MPur, 171 17.1]
mokṣapravṛttikuśalaṃ bhūrbhuvaṃ nāmato vibhum | [MPur, 171 17.2]
gopatitvaṃ samāsādya tayorevāgamadgatim | [MPur, 171 18.1]
evaṃ putrāstrayo'pyeta uktāḥ śaṃbhormahātmanaḥ | [MPur, 171 18.2]
tāngṛhītvā sutāṃstasya prayātaḥ svārjitāṃ gatim | [MPur, 171 19.1]
nārāyaṇaśca bhagavānkapilaśca yatīśvaraḥ | [MPur, 171 19.2]
yaṃ kālaṃ tau gatau muktau brahmā taṃ kālameva hi | [MPur, 171 20.1]
tato ghoratamaṃ bhūyaḥ saṃśritaḥ paramaṃ vratam | [MPur, 171 20.2]
na reme'tha tato brahmā prabhurekastapaścaran | [MPur, 171 21.1]
śarīrārdhāttato bhāryāṃ samutpāditavāñchubhām | [MPur, 171 21.2]
tapasā tejasā caiva varcasā niyamena ca | [MPur, 171 22.1]
sadṛśīmātmano devīṃ samarthāṃ lokasarjane | [MPur, 171 22.2]
tayā samāhitastatra reme brahmā tapaścaran | [MPur, 171 23.1]
tato jagāda tripadāṃ gāyatrīṃ vedapūjitām | [MPur, 171 23.2]
sṛjanprajānāṃ patayaḥ sāgarāṃścāsṛjadvibhuḥ | [MPur, 171 24.1]
aparāṃścaiva caturo vedāngāyatrisaṃbhavān | [MPur, 171 24.2]
ātmanaḥ sadṛśānputrānasṛjadvai pitāmahaḥ | [MPur, 171 25.1]
viśve prajānāṃ patayo yebhyo lokā viniḥsṛtāḥ | [MPur, 171 25.2]
viśveśaṃ prathamaṃ tāvanmahātāpasamātmajam | [MPur, 171 26.1]
sarvamantrahitaṃ puṇyaṃ nāmnā dharmaṃ sa sṛṣṭavān | [MPur, 171 26.2]
dakṣaṃ marīcimatriṃ ca pulastyaṃ pulahaṃ kratum | [MPur, 171 27.1]
vasiṣṭhaṃ gautamaṃ caiva bhṛgumaṅgirasaṃ manum | [MPur, 171 27.2]
athaivādbhutamityete jñeyāḥ paitāmaharṣayaḥ | [MPur, 171 28.1]
trayodaśaguṇaṃ dharmamālabhanta maharṣayaḥ | [MPur, 171 28.2]
aditirditirdanuḥ kālā anāyuḥ siṃhikā muniḥ | [MPur, 171 29.1]
tāmrā krodhātha suratā vinatā kadrureva ca | [MPur, 171 29.2]
dakṣasyāpatyametā vai kanyā dvādaśa pārthiva | [MPur, 171 30.1]
marīceḥ kaśyapaḥ putrastapasā nirmitaḥ kila | [MPur, 171 30.2]
tasmai kanyā dvādaśānyā dakṣastāḥ pradadau tadā | [MPur, 171 31.1]
nakṣatrāṇi ca somāya tadā vai dattavānṛṣiḥ | [MPur, 171 31.2]
rohiṇyādīni sarvāṇi puṇyāni ravinandana | [MPur, 171 32.1]
lakṣmīrmarutvatī sādhyā viśveśā ca matā śubhā | [MPur, 171 32.2]
devī sarasvatī caiva brahmaṇā nirmitāḥ purā | [MPur, 171 33.1]
etāḥ pañca variṣṭhā vai suraśreṣṭhāya pārthiva | [MPur, 171 33.2]
dattā bhadrāya dharmāya brahmaṇā dṛṣṭakarmaṇā | [MPur, 171 34.1]
yā tu rūpavatī patnī brahmaṇaḥ kāmarūpiṇī | [MPur, 171 34.2]
surabhiḥ sā hitā bhūtvā brahmāṇaṃ samupasthitā | [MPur, 171 35.1]
tatastāmagamadbrahmā maithunaṃ lokapūjitaḥ | [MPur, 171 35.2]
lokasarjanahetujño gavāmarthāya sattamaḥ | [MPur, 171 36.1]
jajñire ca sutāstasyāṃ vipulā dhūmasaṃnibhāḥ | [MPur, 171 36.2]
naktasaṃdhyābhrasaṃkāśāḥ prādahaṃstigmatejasaḥ | [MPur, 171 37.1]
te rudanto dravantaśca garhayantaḥ pitāmaham | [MPur, 171 37.2]
rodanādravaṇāccaiva rudrā iti tataḥ smṛtāḥ | [MPur, 171 38.1]
nirṛtiścaiva śaṃbhurvai tṛtīyaścāparājitaḥ | [MPur, 171 38.2]
mṛgavyādhaḥ kapardī ca dahano'theśvaraśca vai | [MPur, 171 39.1]
ahirbudhnyaśca bhagavānkapālī cāpi piṅgalaḥ | [MPur, 171 39.2]
senānīśca mahātejā rudrāstvekādaśa smṛtāḥ | [MPur, 171 40.1]
tasyāmeva surabhyāṃ ca gāvo yajñeśvarāśca vai | [MPur, 171 40.2]
prakṛṣṭāśca tathā māyāḥ surabhyāḥ paśavo'kṣarāḥ | [MPur, 171 41.1]
ajāścaiva tu haṃsāśca tathaivāmṛtamuttamam | [MPur, 171 41.2]
oṣadhyaḥ pravarāyāśca surasyāstāḥ samutthitāḥ | [MPur, 171 42.1]
dharmāllakṣmīstathā kāmaṃ sādhyā sādhyānvyajāyata | [MPur, 171 42.2]
bhavaṃ ca prabhavaṃ caiva hīśaṃ cāsurahaṃ tathā | [MPur, 171 43.1]
aruṇaṃ cāruṇiṃ caiva viśvāvasubaladhruvau | [MPur, 171 43.2]
haviṣyaṃ ca vitānaṃ ca vidhānaśamitāvapi | [MPur, 171 44.1]
vatsaraṃ caiva bhūtiṃ ca sarvāsuraniṣūdanam | [MPur, 171 44.2]
suparvāṇaṃ bṛhatkāntiḥ sādhyā lokanamaskṛtāḥ | [MPur, 171 45.1]
vāsavānugatā devī janayāmāsa vai surān | [MPur, 171 45.2]
varaṃ vai prathamaṃ devaṃ dvitīyaṃ dhruvamavyayam | [MPur, 171 46.1]
viśvāvasuṃ tṛtīyaṃ ca caturthaṃ somamīśvaram | [MPur, 171 46.2]
tato'nurūpamāyaṃ ca yamastasmādanantaram | [MPur, 171 47.1]
saptamaṃ ca tathā vāyumaṣṭamaṃ nirṛtiṃ vasum | [MPur, 171 47.2]
dharmasyāpatyam etadvai sudevyāṃ samajāyata | [MPur, 171 48.1]
viśve devāśca viśvāyāṃ dharmājjātā iti śrutiḥ | [MPur, 171 48.2]
dakṣaścaiva mahābāhuḥ puṣkarasvana eva ca | [MPur, 171 49.1]
cākṣuṣastu manuścaiva tathā madhumahoragau | [MPur, 171 49.2]
viśrāntakavapurbālo viṣkambhaśca mahāyaśāḥ | [MPur, 171 50.1]
garuḍaścātisattvaujā bhāskarapratimadyutiḥ | [MPur, 171 50.2]
viśvāndevāndevamātā viśveśājanayat sutān | [MPur, 171 51.1]
marutvatī marutvato devānajanayatsutān | [MPur, 171 51.2]
agniṃ cakṣuṃ ravirjyotiḥ sāvitraṃ mitrameva ca | [MPur, 171 52.1]
amaraṃ śaravṛṣṭiṃ ca sukarṣaṃ ca mahābhujam | [MPur, 171 52.2]
virājaṃ caiva vācaṃ ca viśvāvasumatiṃ tathā | [MPur, 171 53.1]
aśvamitraṃ citraraśmiṃ tathā niṣadhanaṃ nṛpa | [MPur, 171 53.2]
hūyantaṃ vāḍavaṃ caiva cāritraṃ mandapannagam | [MPur, 171 54.1]
bṛhantaṃ vai bṛhadrūpaṃ tathā vai pūtanānugam | [MPur, 171 54.2]
marutvatī purā jajña etānvai marutāṃ gaṇān | [MPur, 171 55.1]
aditiḥ kaśyapājjajña ādityāndvādaśaiva hi | [MPur, 171 55.2]
indro viṣṇurbhagastvaṣṭā varuṇo hyaryamā raviḥ | [MPur, 171 56.1]
pūṣā mitraśca dhanado dhātā parjanya eva ca | [MPur, 171 56.2]
ityete dvādaśādityā variṣṭhāstridivaukasaḥ | [MPur, 171 57.1]
ādityasya sarasvatyāṃ jajñāte dvau sutau varau | [MPur, 171 57.2]
tapaḥśreṣṭhau guṇaśreṣṭhau tridivasyāpi saṃmatau | [MPur, 171 58.1]
danustu dānavāñjajñe ditirdaityānvyajāyata | [MPur, 171 58.2]
kālā tu vai kālakeyānasurānsurasā tu vai | [MPur, 171 59.1]
anāyuṣāyāstanayā vyādhayaḥ sumahābalāḥ | [MPur, 171 59.2]
siṃhikā grahamātā vai gandharvajananī muniḥ | [MPur, 171 60.1]
tāmrā tvapsarasāṃ mātā puṇyānāṃ bhāratodbhava | [MPur, 171 60.2]
krodhāyāḥ sarvabhūtāni piśācāścaiva pārthiva | [MPur, 171 61.1]
jajñe yakṣagaṇāṃścaiva rākṣasāṃśca viśāṃpate | [MPur, 171 61.2]
catuṣpadāni sattvāni tathā gāvastu saurabhāḥ | [MPur, 171 62.1]
suparṇānpakṣiṇaścaiva vinatā ca vyajāyata | [MPur, 171 62.2]
mahīdharānsarvanāgāndevī kadrūrvyajāyata | [MPur, 171 63.1]
evaṃ vṛddhiṃ samagamanviśve lokāḥ paraṃtapa | [MPur, 171 63.2]
tadā vai pauṣkaro rājanprādurbhāvo mahātmanaḥ | [MPur, 171 64.1]
prādurbhāvaḥ pauṣkaraste mayā dvaipāyaneritaḥ | [MPur, 171 64.2]
purāṇaḥ puruṣaścaiva mayā viṣṇurhariḥ prabhuḥ | [MPur, 171 65.1]
kathitaste'nupūrveṇa saṃstutaḥ paramarṣibhiḥ | [MPur, 171 65.2]
yaścedamagryaṃ śṛṇuyātpurāṇaṃ sadā naraḥ parvasu gauraveṇa | [MPur, 171 66.1]
avāpya lokānsa hi vītarāgaḥ paratra ca svargaphalāni bhuṅkte | [MPur, 171 66.2]
cakṣuṣā manasā vācā karmaṇā ca caturvidham | [MPur, 171 67.1]
prasādayati yaḥ kṛṣṇaṃ taṃ kṛṣṇo'nuprasīdati | [MPur, 171 67.2]
rājā ca labhate rājyamadhanaścottamaṃ dhanam | [MPur, 171 68.1]
kṣīṇāyurlabhate cāyuḥ putrakāmaḥ sutaṃ tathā | [MPur, 171 68.2]
yajñā vedāstathā kāmāstapāṃsi vividhāni ca | [MPur, 171 69.1]
prāpnoti vividhaṃ puṇyaṃ viṣṇubhakto dhanāni ca | [MPur, 171 69.2]
yadyatkāmayate kiṃcit tattallokeśvarād bhavet | [MPur, 171 70.1]
sarvaṃ vihāya ya imaṃ paṭhetpauṣkarakaṃ hareḥ | [MPur, 171 70.2]
prādurbhāvaṃ nṛpaśreṣṭha na tasya hyaśubhaṃ bhavet | [MPur, 171 71.1]
eṣa pauṣkarako nāma prādurbhāvo mahātmanaḥ | [MPur, 171 71.2]
kīrtitaste mahābhāga vyāsaśrutinidarśanāt | [MPur, 171 71.3]
{MPur, 172}
matsya uvāca | [MPur, 172 1.1]
viṣṇutvaṃ śṛṇu viṣṇośca haritvaṃ ca kṛte yuge | [MPur, 172 1.2]
vaikuṇṭhatvaṃ ca deveṣu kṛṣṇatvaṃ mānuṣeṣu ca | [MPur, 172 1.3]
īśvarasya hi tasyaiṣā karmaṇāṃ gahanā gatiḥ | [MPur, 172 2.1]
saṃpratyatītānbhavyāṃśca śṛṇu rājanyathātatham | [MPur, 172 2.2]
avyakto vyaktaliṅgastho ya eṣa bhagavānprabhuḥ | [MPur, 172 3.1]
nārāyaṇo hyanantātmā prabhavo'vyaya eva ca | [MPur, 172 3.2]
eṣa nārāyaṇo bhūtvā harirāsītsanātanaḥ | [MPur, 172 4.1]
brahmā vāyuśca somaśca dharmaḥ śakro bṛhaspatiḥ | [MPur, 172 4.2]
aditerapi putrameva yāti yuge yuge | [MPur, 172 5.1]
eṣa viṣṇuriti khyāta indrasyāvarajo vibhuḥ | [MPur, 172 5.2]
prasādajaṃ hyasya vibhoradityāḥ putrakāraṇam | [MPur, 172 6.1]
vadhārthaṃ suraśatrūṇāṃ daityadānavarakṣasām | [MPur, 172 6.2]
pradhānātmā purā hyeṣa brahmāṇamasṛjatprabhuḥ | [MPur, 172 7.1]
so'sṛjatpūrvapuruṣaḥ purākalpe prajāpatīn | [MPur, 172 7.2]
asṛjanmānavāṃstatra brahmavaṃśānanuttamān | [MPur, 172 8.1]
tebhyo'bhavanmahātmabhyo bahudhā brahma śāśvatam | [MPur, 172 8.2]
etadāścaryabhūtasya viṣṇoḥ karmānukīrtanam | [MPur, 172 9.1]
kīrtanīyasya lokeṣu kīrtyamānaṃ nibodha me | [MPur, 172 9.2]
vṛte vṛtravadhe tatra vartamāne kṛte yuge | [MPur, 172 10.1]
āsīttrailokyavikhyātaḥ saṅgrāmastārakāmayaḥ | [MPur, 172 10.2]
yatra te dānavā ghorāḥ sarve saṅgrāmadurjayāḥ | [MPur, 172 11.1]
ghnanti devagaṇān sarvān sayakṣoragarākṣasān | [MPur, 172 11.2]
te vadhyamānā vimukhāḥ kṣīṇapraharaṇā raṇe | [MPur, 172 12.1]
trātāraṃ manasā jagmurdevaṃ nārāyaṇaṃ prabhum | [MPur, 172 12.2]
etasminnantare meghā nirvāṇāṅgāravarcasaḥ | [MPur, 172 13.1]
sārkacandragrahagaṇaṃ chādayanto nabhastalam | [MPur, 172 13.2]
caṇḍā vidyudgaṇopetā ghoranirhrādakāriṇaḥ | [MPur, 172 14.1]
anyonyavegābhihatāḥ pravavuḥ saha mārutāḥ | [MPur, 172 14.2]
dīptatoyāśanipanair vajravegānalānilaiḥ | [MPur, 172 15.1]
ravaiḥ sughorairutpātairdahyamānam ivāmbaram | [MPur, 172 15.2]
tata ulkāsahasrāṇi nipetuḥ khagatānyapi | [MPur, 172 16.1]
divyāni ca vimānāni prapatantyutpatanti ca | [MPur, 172 16.2]
caturyugāntaparyāye lokānāṃ yadbhayaṃ bhavet | [MPur, 172 17.1]
arūpavanti rūpāṇi tasminnutpātalakṣaṇe | [MPur, 172 17.2]
jātaṃ ca niṣprabhaṃ sarvaṃ na prājñāyata kiṃcana | [MPur, 172 18.1]
timiraughaparikṣiptā na rejuśca diśo daśa | [MPur, 172 18.2]
viveśa rūpiṇī kālī kālameghāvaguṇṭhitā | [MPur, 172 19.1]
dyaurna bhātyabhibhūtārkā ghoreṇa tamasāvṛtā | [MPur, 172 19.2]
tānghanaughānsa timirāndorbhyāmākṣipya sa prabhuḥ | [MPur, 172 20.1]
vapuḥ saṃdarśayāmāsa divyaṃ kṛṣṇavapurhariḥ | [MPur, 172 20.2]
balāhakāñjananibhaṃ balāhakatanūruham | [MPur, 172 21.1]
tejasā vapuṣā caiva kṛṣṇaṃ kṛṣṇamivācalam | [MPur, 172 21.2]
dīptapītāmbaradharaṃ taptakāñcanabhūṣaṇam | [MPur, 172 22.1]
dhūmāndhakāravapuṣaṃ yugāntāgnimivotthitam | [MPur, 172 22.2]
caturdviguṇapīnāṃsaṃ kirīṭacchannamūrdhajam | [MPur, 172 23.1]
babhau cāmīkaraprakhyair āyudhairupaśobhitam | [MPur, 172 23.2]
candrārkakiraṇoddyotaṃ girikūṭamivocchritam | [MPur, 172 24.1]
nandakānanditakaraṃ śarāśīviṣadhāriṇam | [MPur, 172 24.2]
śakticitrabalodagraṃ śaṅkhacakragadādharam | [MPur, 172 25.1]
viṣṇuśailaṃ kṣamāmūlaṃ śrīvṛkṣaṃ śārṅgaśṛṅgiṇam | [MPur, 172 25.2]
tridaśodāraphaladaṃ svargastrīcārupallavam | [MPur, 172 26.1]
sarvalokamanaḥkāntaṃ sarvasattvamanoharam | [MPur, 172 26.2]
nānavimānaviṭapaṃ toyadāmbumadhusravam | [MPur, 172 27.1]
vidyāhaṃkārasārāḍhyaṃ mahābhūtaprarohaṇam | [MPur, 172 27.2]
viśeṣapatrairnicitaṃ grahanakṣatrapuṣpitam | [MPur, 172 28.1]
daityalokamahāskandhaṃ martyalokaprakāśitam | [MPur, 172 28.2]
sāgarākāranirhrādaṃ rasātalamahāśrayam | [MPur, 172 29.1]
mṛgendrapāśairvitataṃ pakṣajantuniṣevitam | [MPur, 172 29.2]
śīlārthacārugandhāḍhyaṃ sarvalokamahādrumam | [MPur, 172 30.1]
avyaktānantasalilaṃ vyaktāhaṃkāraphenilam | [MPur, 172 30.2]
mahābhūtataraṅgaughaṃ grahanakṣatrabudbudam | [MPur, 172 31.1]
vimānavihagavyātaṃ toyadāḍambarākulam | [MPur, 172 31.2]
jantumatsyagaṇākīrṇaṃ śailaśaṅkhakulairyutam | [MPur, 172 32.1]
traiguṇyaviṣayāvartaṃ sarvalokatimiṅgilam | [MPur, 172 32.2]
vīravṛkṣalatāgulmaṃ bhujagotkṛṣṭaśaivalam | [MPur, 172 33.1]
dvādaśārkamahādvīpaṃ rudraikādaśapattanam | [MPur, 172 33.2]
vasvaṣṭaparvatopetaṃ trailokyāmbhomahodadhim | [MPur, 172 34.1]
saṃdhyāsaṃkhyormisalilaṃ suparṇānilasevitam | [MPur, 172 34.2]
daityarakṣogaṇagrāhaṃ yakṣoragajhaṣākulam | [MPur, 172 35.1]
pitāmahamahāvīryaṃ sarvastrīratnaśobhitam | [MPur, 172 35.2]
śrīkīrtikāntilakṣmībhir nadībhir upaśobhitam | [MPur, 172 36.1]
kālayogimahāparvapralayotpattiveginam | [MPur, 172 36.2]
taṃ tu yogamahāpāraṃ nārāyaṇamahārṇavam | [MPur, 172 37.1]
devādhidevaṃ varadaṃ bhaktānāṃ bhaktivatsalam | [MPur, 172 37.2]
anugrahakaraṃ devaṃ praśāntikaraṇaṃ śubham | [MPur, 172 38.1]
haryaśvarathasaṃyukte suparṇadhvajasevite | [MPur, 172 38.2]
grahacandrārkaracite mandarākṣavarāvṛte | [MPur, 172 39.1]
anantaraśmibhiryukte vistīrṇe merugahvare | [MPur, 172 39.2]
tārakācitrakusume grahanakṣatrabandhure | [MPur, 172 40.1]
bhayeṣvabhayadaṃ vyomni devā daityaparājitāḥ | [MPur, 172 40.2]
dadṛśuste sthitaṃ devaṃ divye lokamaye rathe | [MPur, 172 41.1]
te kṛtāñjalayaḥ sarve devāḥ śakrapurogamāḥ | [MPur, 172 41.2]
jayaśabdaṃ puraskṛtya śaraṇyaṃ śaraṇaṃ gatāḥ | [MPur, 172 42.1]
sa teṣāṃ tāṃ giraṃ śrutvā viṣṇurdaivatadaivatam | [MPur, 172 42.2]
manaścakre vināśāya dānavānāṃ mahāmṛdhe | [MPur, 172 43.1]
ākāśe tu sthito viṣṇuruttamaṃ vapurāsthitaḥ | [MPur, 172 43.2]
uvāca devatāḥ sarvāḥ sapratijñamidaṃ vacaḥ | [MPur, 172 44.1]
śāntiṃ vrajata bhadraṃ vo mā bhaiṣṭa marutāṃ gaṇāḥ | [MPur, 172 44.2]
jitā me dānavāḥ sarve trailokyaṃ parigṛhyatām | [MPur, 172 45.1]
te tasya satyasaṃdhasya viṣṇorvākyena toṣitāḥ | [MPur, 172 45.2]
devāḥ prītiṃ samājagmuḥ prāśyāmṛtamivottamam | [MPur, 172 46.1]
tatastamaḥ saṃhṛtaṃ tadvineśuśca balāhakāḥ | [MPur, 172 46.2]
pravavuśca śivā vātāḥ praśāntāśca diśo daśa | [MPur, 172 47.1]
śuddhaprabhāṇi jyotīṃṣi somaścakruḥ pradakṣiṇām | [MPur, 172 47.2]
na vigrahaṃ grahāścakruḥ praśāntāścāpi sindhavaḥ | [MPur, 172 48.1]
virajaskābhavanmārgā nākavargādayastrayaḥ | [MPur, 172 48.2]
yathārthamūhuḥ sarito nāpi cukṣubhire'rṇavāḥ | [MPur, 172 49.1]
āsañchubhānīndriyāṇi narāṇāmantarātmasu | [MPur, 172 49.2]
maharṣayo vītaśokā vedān uccairadhīyata | [MPur, 172 50.1]
yajñeṣu ca haviḥ pākaṃ śivamāpa ca pāvakaḥ | [MPur, 172 50.2]
pravṛttadharmāḥ saṃvṛttā lokā muditamānasāḥ | [MPur, 172 51.1]
viṣṇordattapratijñasya śrutvārinidhane giram | [MPur, 172 51.2]
{MPur, 173}
matsya uvāca | [MPur, 173 1.1]
tato'bhayaṃ viṣṇuvacaḥ śrutvā daityāśca dānavāḥ | [MPur, 173 1.2]
udyogaṃ vipulaṃ cakruryuddhāya vijayāya ca | [MPur, 173 1.3]
mayastu kāñcanamayaṃ trinalvāyatamakṣayam | [MPur, 173 2.1]
catuścakraṃ suvipulaṃ sukalpitamahāyugam | [MPur, 173 2.2]
kiṅkiṇījālanirghoṣaṃ dvīpicarmapariṣkṛtam | [MPur, 173 3.1]
ruciraṃ ratnajālaiśca hemajālaiśca śobhitam | [MPur, 173 3.2]
īhāmṛgagaṇākīrṇaṃ pakṣipaṅktivirājitam | [MPur, 173 4.1]
divyāstratūṇīradharaṃ payodharavināditam | [MPur, 173 4.2]
svakṣaṃ rathavarodāraṃ sūpasthaṃ gaganopamam | [MPur, 173 5.1]
gadāparighasampūrṇaṃ mūrtimantamivārṇavam | [MPur, 173 5.2]
hemakeyūravalayaṃ svarṇamaṇḍalakūbaram | [MPur, 173 6.1]
sapatākadhvajopetaṃ sādityam iva mandaram | [MPur, 173 6.2]
gajendrābhogavapuṣaṃ kvacitkesarivarcasam | [MPur, 173 7.1]
yuktamṛkṣasahasreṇa samṛddhāmbudanāditam | [MPur, 173 7.2]
dīptamākāśagaṃ divyaṃ rathaṃ pararathārujam | [MPur, 173 8.1]
adhyatiṣṭhadraṇākāṅkṣī meruṃ dīpta ivāṃśumān | [MPur, 173 8.2]
tāramutkrośavistāraṃ sarvaṃ hemamayaṃ ratham | [MPur, 173 9.1]
śailākāramasaṃbādhaṃ nīlāñjanacayopamam | [MPur, 173 9.2]
kārṣṇāyasamayaṃ divyaṃ loheṣābaddhakūbaram | [MPur, 173 10.1]
timirodgārikiraṇaṃ garjantamiva toyadam | [MPur, 173 10.2]
lohajālena mahatā sagavākṣeṇa daṃśitam | [MPur, 173 11.1]
āyasaiḥ parighaiḥ pūrṇaṃ kṣepaṇīyaiśca mudgaraiḥ | [MPur, 173 11.2]
prāsaiḥ pāśaiśca vitatairasaṃyuktaiśca kaṇṭakaiḥ | [MPur, 173 12.1]
śobhitaṃ trāsayānaiśca tomaraiśca paraśvadhaiḥ | [MPur, 173 12.2]
udyantaṃ dviṣatāṃ hetordvitīyamiva mandaram | [MPur, 173 13.1]
yuktaṃ kharasahasreṇa so'dhyārohadrathottamam | [MPur, 173 13.2]
virocanastu saṃkruddho gadāpāṇiravasthitaḥ | [MPur, 173 14.1]
pramukhe tasya sainyasya dīptaśṛṅga ivācalaḥ | [MPur, 173 14.2]
yuktaṃ rathasahasreṇa hayagrīvastu dānavaḥ | [MPur, 173 15.1]
syandanaṃ vāhayāmāsa sapatnānīkamardanaḥ | [MPur, 173 15.2]
vyāyataṃ kiṣkusāhasraṃ dhanurvisphārayanmahat | [MPur, 173 16.1]
varāhaḥ pramukhe tasthau sapraroha ivācalaḥ | [MPur, 173 16.2]
kharastu vikṣarandarpānnetrābhyāṃ roṣajaṃ jalam | [MPur, 173 17.1]
sphuraddantoṣṭhanayanaḥ saṅgrāmaṃ so'bhyakāṅkṣata | [MPur, 173 17.2]
tvaṣṭā tvaṣṭagajaṃ ghoraṃ yānamāsthāya dānavaḥ | [MPur, 173 18.1]
vyūhituṃ dānavavyūhaṃ paricakrāma vīryavān | [MPur, 173 18.2]
vipracittisutaḥ śvetaḥ śvetakuṇḍalabhūṣaṇaḥ | [MPur, 173 19.1]
śvetaśailapratīkāśo yuddhāyābhimukhe sthitaḥ | [MPur, 173 19.2]
ariṣṭo baliputraśca variṣṭho'driśilāyudhaḥ | [MPur, 173 20.1]
yuddhāyābhimukhastasthau dharādharavikampanaḥ | [MPur, 173 20.2]
kiśorastvatisaṃharṣātkiśora iti coditaḥ | [MPur, 173 21.1]
sabalā dānavāścaiva saṃnahyante yathākramam | [MPur, 173 21.2]
abhavaddaityasainyasya madhye ravirivoditaḥ | [MPur, 173 22.1]
lambastu navameghābhaḥ pralambāmbarabhūṣaṇaḥ | [MPur, 173 22.2]
daityavyūhagato bhāti sanīhāra ivāṃśumān | [MPur, 173 23.1]
svarbhānurāsyayodhī tu daśanoṣṭhekṣaṇāyudhaḥ | [MPur, 173 23.2]
hasaṃstiṣṭhati daityānāṃ pramukhe sa mahāgrahaḥ | [MPur, 173 24.1]
anye hayagatāstatra gajaskandhagatāḥ pare | [MPur, 173 24.2]
siṃhavyāghragatāścānye varāharkṣeṣu cāpare | [MPur, 173 25.1]
kecitkharoṣṭrayātāraḥ kecicchvāpadavāhanāḥ | [MPur, 173 25.2]
pattinastvapare daityā bhīṣaṇā vikṛtānanāḥ | [MPur, 173 26.1]
ekapādārdhapādāśca nanṛturyuddhakāṅkṣiṇaḥ | [MPur, 173 26.2]
āsphoṭayanto bahavaḥ kṣveḍantaśca tathā pare | [MPur, 173 27.1]
hṛṣṭaśārdūlanirghoṣā nedurdānavapuṃgavāḥ | [MPur, 173 27.2]
te gadāparighairugraiḥ śilāmusalapāṇayaḥ | [MPur, 173 28.1]
bāhubhiḥ parighākāraistarjayanti sma devatāḥ | [MPur, 173 28.2]
pāśaiḥ prāsaiśca parighais tomarāṅkuśapaṭṭiśaiḥ | [MPur, 173 29.1]
cikrīḍuste śataghnībhiḥ śatadhāraiśca mudgaraiḥ | [MPur, 173 29.2]
gaṇḍaśailaiśca śailaiśca parighaiścottamāyasaiḥ | [MPur, 173 30.1]
cakraiśca daityapravarāścakrur ānanditaṃ balam | [MPur, 173 30.2]
etaddānavasainyaṃ tatsarvaṃ yuddhamadotkaṭam | [MPur, 173 31.1]
devānabhimukhe tasthau meghānīkamivoddhatam | [MPur, 173 31.2]
tadadbhutaṃ daityasahasragāḍhaṃ vāyvagniśailāmbudatoyakalpam | [MPur, 173 32.1]
balaṃ raṇaughābhyudaye'bhyudīrṇaṃ yuyutsayonmattam ivābabhāse | [MPur, 173 32.2]
{MPur, 174}
matsya uvāca | [MPur, 174 1.1]
śrutaste daityasainyasya vistāro ravinandana | [MPur, 174 1.2]
surāṇāmapi sainyasya vistāraṃ vaiṣṇavaṃ śṛṇu | [MPur, 174 1.3]
ādityā vasavo rudrā aśvinau ca mahābalau | [MPur, 174 2.1]
sabalāḥ sānugāścaiva saṃnahyanta yathākramam | [MPur, 174 2.2]
puruhūtastu purato lokapālaḥ sahasradṛk | [MPur, 174 3.1]
grāmaṇīḥ sarvadevānāmāruroha suradvipam | [MPur, 174 3.2]
madhye cāsya rathaḥ sarvapakṣipravarahaṃsaḥ | [MPur, 174 4.1]
sucārucakracaraṇo hemavajrapariṣkṛtaḥ | [MPur, 174 4.2]
devagandharvayakṣaughair anuyātaḥ sahasraśaḥ | [MPur, 174 5.1]
dīptimadbhiḥ sadasyaiśca brahmarṣibhirabhiṣṭutaḥ | [MPur, 174 5.2]
vajravisphūrjitodbhūtair vidyudindrāyudhoditaiḥ | [MPur, 174 6.1]
yukto balāhakagaṇaiḥ parvatairiva kāmagaiḥ | [MPur, 174 6.2]
yamārūḍhaḥ sa bhagavānparyeti sakalaṃ jagat | [MPur, 174 7.1]
havirdhāneṣu gāyanti viprā makhamukhe sthitāḥ | [MPur, 174 7.2]
svarge śakrānuyāteṣu devatūryaninādiṣu | [MPur, 174 8.1]
sundaryaḥ parinṛtyanti śataśo'psarasāṃ gaṇāḥ | [MPur, 174 8.2]
ketunā nāgarājena rājamāno yathā raviḥ | [MPur, 174 9.1]
yukto hayasahasreṇa manomārutaraṃhasā | [MPur, 174 9.2]
sa syandanavaro bhāti gupto mātalinā tadā | [MPur, 174 10.1]
kṛtsnaḥ parivṛto merurbhāskarasyeva tejasā | [MPur, 174 10.2]
yamastu daṇḍamudyamya kālayuktaśca mudgaram | [MPur, 174 11.1]
tasthau suragaṇānīke daityānnādena bhīṣayan | [MPur, 174 11.2]
caturbhiḥ sāgarairyukto lelihānaiśca pannagaiḥ | [MPur, 174 12.1]
śaṅkhamuktāṅgadadharo bibhrattoyamayaṃ vapuḥ | [MPur, 174 12.2]
kālapāśānsamāvidhyan hayaiḥ śaśikaropamaiḥ | [MPur, 174 13.1]
vāyvīritair jalākāraiḥ kurvaṃllīlāḥ sahasraśaḥ | [MPur, 174 13.2]
pāṇḍuroddhūtavasanaḥ pravālarucirāṅgadaḥ | [MPur, 174 14.1]
maṇiśyāmottamavapurharibhārārpito varaḥ | [MPur, 174 14.2]
varuṇaḥ pāśadhṛṅ madhye devānīkasya tasthivān | [MPur, 174 15.1]
yuddhavelāmabhilaṣanbhinnavela ivārṇavaḥ | [MPur, 174 15.2]
yakṣarākṣasasainyena guhyakānāṃ gaṇairapi | [MPur, 174 16.1]
yuktaśca śaṅkhapadmābhyāṃ nidhīnāmadhipaḥ prabhuḥ | [MPur, 174 16.2]
rājarājeśvaraḥ śrīmāngadāpāṇiradṛśyata | [MPur, 174 17.1]
vimānayodhī dhanado vimāne puṣpake sthitaḥ | [MPur, 174 17.2]
sa rājarājaḥ śuśubhe yuddhārthī naravāhanaḥ | [MPur, 174 18.1]
ukṣāṇamāsthitaḥ saṃkhye sākṣādiva śivaḥ svayam | [MPur, 174 18.2]
pūrvapakṣaḥ sahasrākṣaḥ pitṛrājastu dakṣiṇaḥ | [MPur, 174 19.1]
varuṇaḥ paścimaṃ pakṣamuttaraṃ naravāhanaḥ | [MPur, 174 19.2]
caturṣu yuktāścatvāro lokapālā mahābalāḥ | [MPur, 174 20.1]
svāsu dikṣu svarakṣanta tasya devabalasya te | [MPur, 174 20.2]
sūryaḥ saptāśvayuktena rathenāmitagāminā | [MPur, 174 21.1]
śriyā jājvalyamānena dīpyamānaiśca raśmibhiḥ | [MPur, 174 21.2]
udayāstagacakreṇa meruparvatagāminā | [MPur, 174 22.1]
tridivadvāracakreṇa tapatā lokamavyayam | [MPur, 174 22.2]
sahasraraśmiyuktena bhrājamānena tejasā | [MPur, 174 23.1]
cacāra madhye lokānāṃ dvādaśātmā dineśvaraḥ | [MPur, 174 23.2]
somaḥ śvetahaye bhāti syandane śītaraśmivān | [MPur, 174 24.1]
himavattoyapūrṇābhirbhābhirāhlādayañjagat | [MPur, 174 24.2]
tamṛkṣapūgānugataṃ śiśirāṃśuṃ dvijeśvaram | [MPur, 174 25.1]
śaśacchāyāṅkitatanuṃ naiśasya tamasaḥ kṣayam | [MPur, 174 25.2]
jyotiṣāmīśvaraṃ vyomni rasānāṃ rasadaṃ prabhum | [MPur, 174 26.1]
oṣadhīnāṃ sahasrāṇāṃ nidhānamamṛtasya ca | [MPur, 174 26.2]
jagataḥ prathamaṃ bhāgaṃ saumyaṃ satyamayaṃ ratham | [MPur, 174 27.1]
dadṛśurdānavāḥ somaṃ himapraharaṇaṃ sthitam | [MPur, 174 27.2]
yaḥ prāṇaḥ sarvabhūtānāṃ pañcadhā bhidyate nṛṣu | [MPur, 174 28.1]
saptadhātugato lokāṃstrīndadhāra cacāra ca | [MPur, 174 28.2]
yamāhuragnikartāraṃ sarvaprabhavamīśvaram | [MPur, 174 29.1]
saptasvaragato yaśca nityaṃ gīrbhirudīryate | [MPur, 174 29.2]
yaṃ vadantyuttamaṃ bhūtaṃ yaṃ vadantyaśarīriṇam | [MPur, 174 30.1]
yamāhurākāśagamaṃ śīghragaṃ śabdayoginam | [MPur, 174 30.2]
sa vāyuḥ sarvabhūtāyurudbhūtaḥ svena tejasā | [MPur, 174 31.1]
vavau pravyathayandaityānpratilomaṃ satoyadaḥ | [MPur, 174 31.2]
maruto divyagandharvairvidyādharagaṇaiḥ saha | [MPur, 174 32.1]
cikrīḍurasibhiḥ śubhrairnirmuktairiva pannagaiḥ | [MPur, 174 32.2]
sṛjantaḥ sarpapatayas tīvratoyamayaṃ viṣam | [MPur, 174 33.1]
śarabhūtā divīndrāṇāṃ cerurvyāttānanā divi | [MPur, 174 33.2]
parvataiśca śilāśṛṅgaiḥ śataśaścaiva pādapaiḥ | [MPur, 174 34.1]
upatasthuḥ suragaṇāḥ prahartuṃ dānavaṃ balam | [MPur, 174 34.2]
yaḥ sa devo hṛṣīkeśaḥ padmanābhastrivikramaḥ | [MPur, 174 35.1]
yugāntakṛṣṇavartmābho viśvasya jagataḥ prabhuḥ | [MPur, 174 35.2]
sarvayoniḥ sa madhuhā havyabhukkratusaṃsthitaḥ | [MPur, 174 36.1]
bhūmyāpovyomabhūtātmā śyāmaḥ śāntikaro 'rihā | [MPur, 174 36.2]
arighnamamarādīnāṃ cakraṃ gṛhya gadādharaḥ | [MPur, 174 37.1]
arkaṃ nāgādivodyantam udyamyottamatejasā | [MPur, 174 37.2]
savyenālambya mahatīṃ sarvāsuravināśinīm | [MPur, 174 38.1]
kareṇa kālīṃ vapuṣā śatrukālapradāṃ gadām | [MPur, 174 38.2]
anyairbhujaiḥ pradīptāni bhujagāridhvajaḥ prabhuḥ | [MPur, 174 39.1]
dadhārāyudhajātāni śārṅgādīni mahābalaḥ | [MPur, 174 39.2]
sa kaśyapasyātmabhuvaṃ dvijaṃ bhujagabhojanam | [MPur, 174 40.1]
pavanādhikasaṃpātaṃ gaganakṣobhaṇaṃ khagam | [MPur, 174 40.2]
bhujagendreṇa vadane niviṣṭena virājitam | [MPur, 174 41.1]
amṛtārambhanirmuktaṃ mandarādrim ivocchritam | [MPur, 174 41.2]
devāsuravimardeṣu bahuśo dṛṣṭavikramam | [MPur, 174 42.1]
mahendreṇāmṛtasyārthe vajreṇa kṛtalakṣaṇam | [MPur, 174 42.2]
śikhinaṃ balinaṃ caiva taptakuṇḍalabhūṣaṇam | [MPur, 174 43.1]
vicitrapatravasanaṃ dhātumantamivācalam | [MPur, 174 43.2]
sphītakroḍāvalambena śītāṃśusamatejasā | [MPur, 174 44.1]
bhogibhogāvasaktena maṇiratnena bhāsvatā | [MPur, 174 44.2]
pakṣābhyāṃ cārupatrābhyāmāvṛtya divi līlayā | [MPur, 174 45.1]
yugānte sendracāpābhyāṃ toyadābhyāmivāmbaram | [MPur, 174 45.2]
nīlalohitapītābhiḥ patākābhiralaṃkṛtam | [MPur, 174 46.1]
ketuveṣapraticchannaṃ mahākāyaniketanam | [MPur, 174 46.2]
aruṇāvarajaṃ śrīmānāruhya samare vibhuḥ | [MPur, 174 47.1]
suvarṇavarṇavapuṣā suparṇaṃ khecarottamam | [MPur, 174 47.2]
tamanvayurdevagaṇā munayaśca samāhitāḥ | [MPur, 174 48.1]
gīrbhiḥ paramamantrābhistuṣṭuvuśca janārdanam | [MPur, 174 48.2]
tadvaiśravaṇasaṃśliṣṭaṃ vaivasvatapuraḥsaram | [MPur, 174 49.1]
dvijarājaparikṣiptaṃ devarājavirājitam | [MPur, 174 49.2]
candraprabhābhirvipulaṃ yuddhāya samavartata | [MPur, 174 50.1]
pavanāviddhanirghoṣaṃ saṃpradīptahutāśanam | [MPur, 174 50.2]
viṣṇorjiṣṇośca bhrājiṣṇostejasā tamasāvṛtam | [MPur, 174 51.1]
balaṃ balavadudvṛttaṃ yuddhāya samavartata | [MPur, 174 51.2]
svastyastu devebhya iti bṛhaspatirabhāṣata | [MPur, 174 52.1]
svastyastu dānavānīka uśanā vākyamādade | [MPur, 174 52.2]
{MPur, 175}
matsya uvāca | [MPur, 175 1.1]
tābhyāṃ balābhyāṃ saṃjajñe tumulo vigrahastadā | [MPur, 175 1.2]
surāṇāmasurāṇāṃ ca parasparajayaiṣiṇām | [MPur, 175 1.3]
dānavā daivataiḥ sārdhaṃ nānāpraharaṇodyatāḥ | [MPur, 175 2.1]
samīyuryudhyamānā vai parvatā iva parvataiḥ | [MPur, 175 2.2]
tatsurāsurasaṃyuktaṃ yuddhamatyadbhutaṃ babhau | [MPur, 175 3.1]
dharmādharmasamāyuktaṃ darpeṇa vinayena ca | [MPur, 175 3.2]
tato rathairviprayuktairvāraṇaiśca pracoditaiḥ | [MPur, 175 4.1]
utpatadbhiśca gaganamasihastaiḥ samantataḥ | [MPur, 175 4.2]
kṣipyamāṇaiśca musalaiḥ saṃpatadbhiśca sāyakaiḥ | [MPur, 175 5.1]
cāpairvisphāryamāṇaiśca pātyamānaiśca mudgaraiḥ | [MPur, 175 5.2]
tadyuddhamabhavadghoraṃ devadānavasaṃkulam | [MPur, 175 6.1]
jagatastrāsajananaṃ yugasaṃvartakopamam | [MPur, 175 6.2]
hastamuktaiśca parighair viprayuktaiśca parvataiḥ | [MPur, 175 7.1]
dānavāḥ samare jaghnurdevānindrapurogamān | [MPur, 175 7.2]
te vadhyamānā balibhirdānavairjitakāśibhiḥ | [MPur, 175 8.1]
viṣaṇṇavadanā devā jagmurārtiṃ parāṃ mṛdhe | [MPur, 175 8.2]
te'straśūlapramathitāḥ parighairbhinnamastakāḥ | [MPur, 175 9.1]
bhinnoraskā ditisutair vemū raktaṃ vraṇairbahu | [MPur, 175 9.2]
veṣṭitāḥ śarajālaiśca niryatnāścāsuraiḥ kṛtāḥ | [MPur, 175 10.1]
praviṣṭā dānavīṃ māyāṃ na śekuste viceṣṭitum | [MPur, 175 10.2]
astaṃ gatamivābhāti niṣprāṇasadṛśākṛti | [MPur, 175 11.1]
balaṃ surāṇāmasurairniṣprayatnāyudhaṃ kṛtam | [MPur, 175 11.2]
daityacāpacyutān ghorāṃśchittvā vajreṇa tāñcharān | [MPur, 175 12.1]
śakro daityabalaṃ ghoraṃ viveśa bahulocanaḥ | [MPur, 175 12.2]
sa daityapramukhānhatvā taddānavabalaṃ mahat | [MPur, 175 13.1]
tāmasenāstrajālena tamobhūtam athākarot | [MPur, 175 13.2]
te'nyonyaṃ nāvabudhyanta devānāṃ vāhanāni ca | [MPur, 175 14.1]
ghoreṇa tamasāviṣṭāḥ puruhūtasya tejasā | [MPur, 175 14.2]
yadyasti tapaso vīryaṃ yuṣmākaṃ viditātmanām | [MPur, 175 43.1]
sṛjadhvaṃ mānasānputrānprājāpatyena karmaṇā | [MPur, 175 43.2]
manasā nirmitā yonirādhātavyā tapasvibhiḥ | [MPur, 175 44.1]
na dārayogo bījaṃ vā vratamuktaṃ tapasvinām | [MPur, 175 44.2]
yadidaṃ luptadharmārthaṃ yuṣmābhiriha nirbhayaiḥ | [MPur, 175 45.1]
vyāhṛtaṃ sadbhir atyarthamasadbhiriva me matam | [MPur, 175 45.2]
vapurdīptāntarātmānam etatkṛtvā manomayam | [MPur, 175 46.1]
dārayogaṃ vinā srakṣye putram ātmatanūruham | [MPur, 175 46.2]
evamātmānamātmā me dvitīyaṃ janayiṣyati | [MPur, 175 47.1]
vanyenānena vidhinā didhakṣantamiva prajāḥ | [MPur, 175 47.2]
ūrvastu tapasāviṣṭo niveśyoruṃ hutāśane | [MPur, 175 48.1]
mamanthaikena darbheṇa sutasya prabhavāraṇim | [MPur, 175 48.2]
tasyoruṃ sahasā bhittvā jvālāmālī hyanindhanaḥ | [MPur, 175 49.1]
jagato dahanākāṅkṣī putro'gniḥ samapadyata | [MPur, 175 49.2]
ūrvasyoruṃ vinirbhidya aurvo nāmāntako'nalaḥ | [MPur, 175 50.1]
didhakṣanniva lokāṃstrīñjajñe paramakopanaḥ | [MPur, 175 50.2]
utpannamātraścovāca pitaraṃ kṣīṇayā girā | [MPur, 175 51.1]
kṣudhā me bādhate tāta jagadbhakṣye tyajasva mām | [MPur, 175 51.2]
tridivārohibhirjvālairjṛmbhamāṇo diśo daśa | [MPur, 175 52.1]
nirdahansarvabhūtāni vavṛdhe so'ntako'nalaḥ | [MPur, 175 52.2]
etasminnantare brahmā munimūrvaṃ sabhājayan | [MPur, 175 53.1]
uvāca vāryatāṃ putro jagataśca dayāṃ kuru | [MPur, 175 53.2]
asyāpatyasya te vipra kariṣye sthānamuttamam | [MPur, 175 54.1]
tathyametadvacaḥ putra śṛṇu tvaṃ vadatāṃ vara | [MPur, 175 54.2]
ūrva uvāca | [MPur, 175 55.1]
dhanyo'smyanugṛhīto'smi yanme'dya bhagavāñchiśoḥ | [MPur, 175 55.2]
matimetāṃ dadātīha paramānugrahāya vai | [MPur, 175 55.3]
prabhātakāle samprāpte kāṅkṣitavye samāgame | [MPur, 175 56.1]
bhagavaṃstarpitaḥ putraḥ kairhavyaiḥ prāpsyate sukham | [MPur, 175 56.2]
kutra cāsya nivāsaḥ syādbhojanaṃ vā kimātmakam | [MPur, 175 57.1]
vidhāsyatīha bhagavānvīryatulyaṃ mahaujasaḥ | [MPur, 175 57.2]
brahmovāca | [MPur, 175 58.1]
vaḍavāmukhe'sya vasatiḥ samudre vai bhaviṣyati | [MPur, 175 58.2]
mama yonirjalaṃ vipra tasya pītavataḥ sukham | [MPur, 175 58.3]
yatrāhamāsa niyataṃ pibanvārimayaṃ haviḥ | [MPur, 175 59.1]
taddhavistava putrasya visṛjāmyālayaṃ ca tat | [MPur, 175 59.2]
tato yugānte bhūtānāmeṣa cāhaṃ ca putraka | [MPur, 175 60.1]
sahitau vicariṣyāvo niṣputrāṇāmṛṇāpahaḥ | [MPur, 175 60.2]
eṣo'gnir antakāle tu salilāśī mayā kṛtaḥ | [MPur, 175 61.1]
dahanaḥ sarvabhūtānāṃ sadevāsurarakṣasām | [MPur, 175 61.2]
evamastviti taṃ so'gniḥ saṃvṛtajvālamaṇḍalaḥ | [MPur, 175 62.1]
praviveśārṇavamukhaṃ prakṣipya pitari prabhām | [MPur, 175 62.2]
pratiyātastato brahmā ye ca sarve maharṣayaḥ | [MPur, 175 63.1]
aurvasyāgneḥ prabhāṃ jñātvā svāṃ svāṃ gatimupāśritāḥ | [MPur, 175 63.2]
hiraṇyakaśipurdṛṣṭvā tadā tanmahadadbhutam | [MPur, 175 64.1]
uccaiḥ praṇatasarvāṅgo vākyametaduvāca ha | [MPur, 175 64.2]
bhagavannadbhutamidaṃ saṃvṛttaṃ lokasākṣikam | [MPur, 175 65.1]
tapasā te muniśreṣṭha parituṣṭaḥ pitāmahaḥ | [MPur, 175 65.2]
ahaṃ tu tava putrasya tava caiva mahāvrata | [MPur, 175 66.1]
bhṛtya ityavagantavyaḥ sādhyo yadiha karmaṇā | [MPur, 175 66.2]
tanmāṃ paśya samāpannaṃ tavaivārādhane ratam | [MPur, 175 67.1]
yadi sīdenmuniśreṣṭha tavaiva syātparājayaḥ | [MPur, 175 67.2]
aurva uvāca | [MPur, 175 68.1]
dhanyo'smyanugṛhīto'smi yasya te'haṃ guruḥ sthitaḥ | [MPur, 175 68.2]
nāsti me tapasānena bhayamadyeha suvrata | [MPur, 175 68.3]
tāmeva māyāṃ gṛhṇīṣva mama putreṇa nirmitām | [MPur, 175 69.1]
nirindhanāmagnimayīṃ durdharṣāṃ pāvakairapi | [MPur, 175 69.2]
eṣā te svasya vaṃśasya vaśagārivinigrahe | [MPur, 175 70.1]
saṃrakṣatyātmapakṣaṃ ca vipakṣaṃ ca pradhakṣyati | [MPur, 175 70.2]
evamastviti tāṃ gṛhya praṇamya munipuṃgavam | [MPur, 175 71.1]
jagāma tridivaṃ hṛṣṭaḥ kṛtārtho dānaveśvaraḥ | [MPur, 175 71.2]
eṣā durviṣahā māyā devairapi durāsadā | [MPur, 175 72.1]
aurveṇa nirmitā pūrvaṃ pāvakenorvasūnunā | [MPur, 175 72.2]
tasmiṃstu vyutthite daitye nirvīryaiṣā na saṃśayaḥ | [MPur, 175 73.1]
śāpo hyasyāḥ purā dattaḥ sṛṣṭā yenaiva tejasā | [MPur, 175 73.2]
yadyeṣā pratihantavyā kartavyo bhagavānsukhī | [MPur, 175 74.1]
dīyatāṃ me sakhā śakra toyayonirniśākaraḥ | [MPur, 175 74.2]
tenāhaṃ saha saṃgamya yādobhiśca samāvṛtaḥ | [MPur, 175 75.1]
māyāmetāṃ haniṣyāmi tvatprasādānna saṃśayaḥ | [MPur, 175 75.2]
{MPur, 176}
matsya uvāca | [MPur, 176 1.1]
evamastviti saṃhṛṣṭaḥ śakrastridaśavardhanaḥ | [MPur, 176 1.2]
saṃdideśāgrataḥ somaṃ yuddhāya śiśirāyudham | [MPur, 176 1.3]
gaccha soma sahāyatvaṃ kuru pāśadharasya vai | [MPur, 176 2.1]
asurāṇāṃ vināśāya jayārthaṃ ca divaukasām | [MPur, 176 2.2]
tvaṃ mattaḥ prativīryaśca jyotiṣāṃ ceśvareśvaraḥ | [MPur, 176 3.1]
tvanmayaṃ sarvalokeṣu rasaṃ rasavido viduḥ | [MPur, 176 3.2]
kṣayavṛddhī tava vyakte sāgarasyeva maṇḍale | [MPur, 176 4.1]
parivartasyahorātraṃ kālaṃ jagati yojayan | [MPur, 176 4.2]
lokacchāyāmayaṃ lakṣma tavāṅkaḥ śaśasaṃnibhaḥ | [MPur, 176 5.1]
na viduḥ soma devāpi ye ca nakṣatrayonayaḥ | [MPur, 176 5.2]
tvam ādityapathād ūrdhvaṃ jyotiṣāṃ copari sthitaḥ | [MPur, 176 6.1]
tamaḥ protsārya mahasā bhāsayasyakhilaṃ jagat | [MPur, 176 6.2]
śvetabhānur himatanur jyotiṣām adhipaḥ śaśī | [MPur, 176 7.1]
adhikṛt kālayogātmā iṣṭo yajñaraso'vyayaḥ | [MPur, 176 7.2]
oṣadhīśaḥ kriyāyonir haraśekharabhāktathā | [MPur, 176 8.1]
śītāṃśuramṛtādhāraścapalaḥ śvetavāhanaḥ | [MPur, 176 8.2]
tvaṃ kāntiḥ kāntivapuṣāṃ tvaṃ somaḥ somapāyinām | [MPur, 176 9.1]
saumyastvaṃ sarvabhūtānāṃ timiraghnastvam ṛkṣarāṭ | [MPur, 176 9.2]
tadgaccha tvaṃ mahāsena varuṇena varūthinā | [MPur, 176 10.1]
śamaya tvāsurīṃ māyāṃ yayā dahyāma saṃyuge | [MPur, 176 10.2]
soma uvāca | [MPur, 176 11.1]
yanmāṃ vadasi yuddhārthe devarāja varaprada | [MPur, 176 11.2]
eṣa varṣāmi śiśiraṃ daityamāyāpakarṣaṇam | [MPur, 176 11.3]
etānmacchītanirdagdhān paśya tvaṃ himaveṣṭitān | [MPur, 176 12.1]
vimāyānvimadāṃścaiva daityasiṃhānmahāhave | [MPur, 176 12.2]
ityuktvā tārakādhīśaḥ sajaleśaḥ śivodakaiḥ | [MPur, 176 13.1]
plāvayāmāsa sainyāni surāṇāṃ śāntivṛddhaye | [MPur, 176 13.2]
teṣāṃ himakarotsṛṣṭāḥ sapāśā himavṛṣṭayaḥ | [MPur, 176 14.1]
veṣṭayanti sma tānghorāndaityānmeghagaṇā iva | [MPur, 176 14.2]
