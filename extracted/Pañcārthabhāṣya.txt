{PABh, 0}
{PABh zu PāśupSūtra, 1, 1}
hitārtham akhilaṃ yena sṛṣṭaṃ brahmādikaṃ jagat | [PABh zu PāśupSūtra, 1, 1 1.1]
praṇamya taṃ paśupatiṃ śirasā sadasaspatim | [PABh zu PāśupSūtra, 1, 1 1.2]
arthātiśayasampannaṃ jñānātiśayam uttamam | [PABh zu PāśupSūtra, 1, 1 1.3]
pañcārthaṃ kriyate bhāṣyaṃ kauṇḍinyenānupūrvaśaḥ | [PABh zu PāśupSūtra, 1, 1 1.4]
āha vakṣyati bhagavān pañcārtham | [PABh zu PāśupSūtra, 1, 1 2.1]
athāsyādisūtraṃ kim iti | [PABh zu PāśupSūtra, 1, 1 3.1]
atrocyate athātaḥ paśupateḥ pāśupataṃ yogavidhiṃ vyākhyāsyāmaḥ iti | [PABh zu PāśupSūtra, 1, 1 4.1]
etat prathamasūtraṃ śāstrādāv uccāryate | [PABh zu PāśupSūtra, 1, 1 5.1]
tadanantaraṃ padavigrahaḥ kriyate | [PABh zu PāśupSūtra, 1, 1 6.1]
tadupayoginaṃ yogavidhiṃ vyākhyāsyāma iti | [PABh zu PāśupSūtra, 1, 1 7.1]
aṣṭapadaṃ sūtram | [PABh zu PāśupSūtra, 1, 1 8.1]
tatra atha ataḥ iti dve pade naipātike | [PABh zu PāśupSūtra, 1, 1 9.1]
paśupater ity etat padaṃ parigrahārthenoccāryate | [PABh zu PāśupSūtra, 1, 1 10.1]
pāśupatam iti taddhitam | [PABh zu PāśupSūtra, 1, 1 11.1]
yogavidhim iti sāmāsikam | [PABh zu PāśupSūtra, 1, 1 12.1]
vi āṅ iti dve pade | [PABh zu PāśupSūtra, 1, 1 13.1]
khyāsyāma ity ākhyātikam | [PABh zu PāśupSūtra, 1, 1 13.2]
āha kiṃ prayojanaṃ padavigrahaḥ kriyate | [PABh zu PāśupSūtra, 1, 1 14.1]
tad ucyate arthaprasiddhyartham | [PABh zu PāśupSūtra, 1, 1 15.1]
kasmād arthāprasiddhiḥ padānām | [PABh zu PāśupSūtra, 1, 1 16.1]
yasmāt pṛthagarthānīha padāni bhavanti | [PABh zu PāśupSūtra, 1, 1 17.1]
yasmād evaṃ hy āha | [PABh zu PāśupSūtra, 1, 1 18.1]
yathā vivṛtagātro 'pi śirasi prāvṛto naraḥ | [PABh zu PāśupSūtra, 1, 1 19.1]
nābhivyaktiṃ vrajaty evaṃ sūtraṃ vigrahavarjitam | [PABh zu PāśupSūtra, 1, 1 19.2]
evam arthaprasiddhyarthaṃ padavigrahaḥ kriyate | [PABh zu PāśupSūtra, 1, 1 20.1]
āha uktaḥ padavigrahaḥ prayojanaṃ ca | [PABh zu PāśupSūtra, 1, 1 21.1]
idaṃ tu vācyam atha śāstrādiḥ kaḥ iti | [PABh zu PāśupSūtra, 1, 1 22.1]
atrocyate athātaḥ paśupater ity eṣa tāvacchāstrādiḥ | [PABh zu PāśupSūtra, 1, 1 23.1]
tatra śāstraṃ tantraṃ grantho vidyā ca | [PABh zu PāśupSūtra, 1, 1 24.1]
granthārthayos tadadhigamopāyatvāt | [PABh zu PāśupSūtra, 1, 1 25.1]
pārimāṇyam athaśabdādiśivāntaṃ pravacanam | [PABh zu PāśupSūtra, 1, 1 26.1]
saṃkhyā pañcādhyāyāḥ pañca brahmāṇi adhikaraṇaṃ ca | [PABh zu PāśupSūtra, 1, 1 27.1]
athaśabdātaḥśabdavyākhyānavacanasnānaśayanādyupadeśāc ca śiṣyācāryayoḥ prasiddhiḥ | [PABh zu PāśupSūtra, 1, 1 28.1]
kaivalyagatānām api duḥkhitvadarśanāt kāryakāraṇapratyakṣadarśī vipratvād upāyopeyapratyakṣadarśitvāc ca praśnaprativaktā aiśvaryāvasthaś caiva muktatvān mano'manaḥsaṃsthaś ca kāmitvād ataḥ sarvācāryaviśiṣṭo 'yam ācārya iti | [PABh zu PāśupSūtra, 1, 1 29.1]
tathā brāhmaṇagrahaṇāt strīpratiṣedhād indriyajayopadeśāc ca uktaṃ hi | [PABh zu PāśupSūtra, 1, 1 30.1]
bādhiryam āndhyam aghratvaṃ mūkatā jaḍatā tathā | [PABh zu PāśupSūtra, 1, 1 30.2]
unmādaḥ kauṇyaṃ kuṣṭhitvaṃ klaibyaṃ gudāvartapaṅgutā | [PABh zu PāśupSūtra, 1, 1 30.3]
ādirahitaḥ paṭvindriyo brāhmaṇaḥ śiṣyaḥ | [PABh zu PāśupSūtra, 1, 1 31.1]
sa cānyaviśiṣṭo 'yaṃ śiṣya iti | [PABh zu PāśupSūtra, 1, 1 32.1]
tathā devādibhyaś ca krīḍādharmitvāt krīḍānimittā īśvarapravṛttiḥ | [PABh zu PāśupSūtra, 1, 1 33.1]
anugrahārthā cācāryasya pravacanavaktṛtve pravṛttiḥ | [PABh zu PāśupSūtra, 1, 1 34.1]
tathā bhajanacodanaprasādaśivatvalipsopadeśād duḥkhāntārthinaḥ śiṣyasyehopasadanapravṛttiḥ | [PABh zu PāśupSūtra, 1, 1 35.1]
na tu dharmārthakāmakaivalyārthātreti | [PABh zu PāśupSūtra, 1, 1 36.1]
tathā kāmitvād indrakauśikādibhyaś cācāryo divyo niratiśayakrīḍaiśvaryasvābhāvyād ity arthaḥ | [PABh zu PāśupSūtra, 1, 1 37.1]
codanopasadanasaṃskāravaśyādiduḥkhair abhibhūtatvāc cādivyā indrakauśikādyāḥ śiṣyā iti | [PABh zu PāśupSūtra, 1, 1 38.1]
tathā śiṣṭaprāmāṇyāt kāmitvād ajātatvāc ca manuṣyarūpī bhagavān brāhmaṇakāyam āsthāya kāyāvataraṇe avatīrṇa iti | [PABh zu PāśupSūtra, 1, 1 39.1]
tathā padbhyām ujjayinīṃ prāptaḥ | [PABh zu PāśupSūtra, 1, 1 40.1]
kasmāt | [PABh zu PāśupSūtra, 1, 1 40.2]
śiṣṭaprāmāṇat cihnadarśanaśravaṇāc ca | [PABh zu PāśupSūtra, 1, 1 40.3]
atyāśramaprasiddhaṃ liṅgamāsthāya pravacanam uktavān bhasmasnānaśayanānusnānanirmālyaikavāsograhaṇād adhikaraṇaprasiddhyarthaṃ ca svaśāstrokte āyatane śiṣyasambandhārthaṃ śucau deśe bhasmavedyāmuṣitaḥ | [PABh zu PāśupSūtra, 1, 1 40.4]
ato rudrapracoditaḥ kuśikabhagavān abhyāgatyācārye paripūrṇaparitṛptyādyutkarṣalakṣaṇāni viparītāni cātmani dṛṣṭvā pādāv upasaṃgṛhya nyāyena jātiṃ gotraṃ śrutam anṛṇatvaṃ ca nivedayitvā kṛtakṣaṇam ācāryaṃ kāle vaidyavad avasthitam āturavad avasthitaḥ śiṣyaḥ pṛṣṭavān bhagavan kim eteṣām ādhyātmikādhibhautikādhidaivikānāṃ sarvaduḥkhānām aikāntiko 'tyantiko vyapoho 'sty uta neti | [PABh zu PāśupSūtra, 1, 1 40.5]
athoktaparigrahādhikāralipsāsu parāpadeśenopadeśe sacchiṣyasādhakapāṭhaprasiddhyarthaṃ kāraṇapadārthādhigamārthaṃ cātmani parāpadeśaṃ kṛtvā bhagavān evoktavān atheti | [PABh zu PāśupSūtra, 1, 1 40.6]
atra pūrvaprakṛtāpekṣāyām athaśabdaḥ | [PABh zu PāśupSūtra, 1, 1 40.7]
katham | [PABh zu PāśupSūtra, 1, 1 40.8]
śiṣyeṇodīritaṃ pūrvaṃ praśnam apekṣyoktavān atheti | [PABh zu PāśupSūtra, 1, 1 40.9]
evam ayam athaśabdaḥ pṛṣṭaprativacanārtho 'sti | [PABh zu PāśupSūtra, 1, 1 40.10]
sa duḥkhānta ity arthaḥ | [PABh zu PāśupSūtra, 1, 1 40.11]
āha kiṃ parīkṣitāya śiṣyāya duḥkhāntaḥ pratijñātaḥ utāparīkṣitāyeti | [PABh zu PāśupSūtra, 1, 1 40.12]
ucyate parīkṣitāya | [PABh zu PāśupSūtra, 1, 1 40.13]
yasmād āha iti | [PABh zu PāśupSūtra, 1, 1 40.14]
atra ataḥśabdaḥ śiṣyaguṇavacane | [PABh zu PāśupSūtra, 1, 1 40.15]
yasmād ayaṃ brahmāvartadeśajaḥ kulajaḥ paṭvindriyo vividiṣādisampannaḥ śiṣyaḥ | [PABh zu PāśupSūtra, 1, 1 40.16]
pūrvaṃ cātrārthato 'taḥ śabdo draṣṭavyaḥ | [PABh zu PāśupSūtra, 1, 1 40.17]
atha sa duḥkhāntaḥ kutaḥ prāpyate kena vābhyupāyeneti | [PABh zu PāśupSūtra, 1, 1 40.18]
tad ucyate paśupateḥ | [PABh zu PāśupSūtra, 1, 1 40.19]
prasādād iti vākyaśeṣaḥ | [PABh zu PāśupSūtra, 1, 1 40.20]
atra paśūnāṃ patiḥ | [PABh zu PāśupSūtra, 1, 1 40.21]
paśupatiḥ | [PABh zu PāśupSūtra, 1, 1 41.1]
atra paśavo nāma siddheśvaravarjaṃ sarve cetanāvantaḥ | [PABh zu PāśupSūtra, 1, 1 41.2]
kāryakaraṇāñjanā nirañjanāś ca paśavaḥ | [PABh zu PāśupSūtra, 1, 1 41.3]
āha kiṃ teṣāṃ paśutvam | [PABh zu PāśupSūtra, 1, 1 41.4]
ucyate anaiśvaryaṃ bandhaḥ | [PABh zu PāśupSūtra, 1, 1 41.5]
kāraṇaśaktisannirodhalakṣaṇam asvātantryam anaiśvaryaṃ bandho 'nāḍiḥ | [PABh zu PāśupSūtra, 1, 1 41.6]
bandhaguṇa ity upacaryate | [PABh zu PāśupSūtra, 1, 1 41.7]
tat kathaṃlakṣaṇam iti cet | [PABh zu PāśupSūtra, 1, 1 41.8]
tad ucyate paśyanāt pāśanāc ca paśavaḥ | [PABh zu PāśupSūtra, 1, 1 41.9]
tatra pāśā nāma kāryakaraṇākhyāḥ kalāḥ | [PABh zu PāśupSūtra, 1, 1 41.10]
tāś ca kalā upariṣṭād vakṣyāmaḥ | [PABh zu PāśupSūtra, 1, 1 41.11]
tābhiḥ pāśitāḥ baddhāḥ saṃniruddhāḥ śabdādiviṣayaparavaśāś ca bhūtvāvatiṣṭhante ity ato 'vagamyate 'svātantryam anaiśvaryaṃ bandhaḥ | [PABh zu PāśupSūtra, 1, 1 41.12]
kāryakaraṇarahitasya paśutvaṃ nivartata iti cet | [PABh zu PāśupSūtra, 1, 1 41.13]
tad ucyate saṃhṛtānām api punaḥ punaḥ saṃbandhagrahaṇācchāstre | [PABh zu PāśupSūtra, 1, 1 41.14]
kiṃ cānyat | [PABh zu PāśupSūtra, 1, 1 41.15]
paśyanāc ca paśavaḥ | [PABh zu PāśupSūtra, 1, 1 41.16]
yasmād vibhutve 'pi citsamavetatve 'pi ca śarīramātram eva paśyanty upalabhanti ca na bahirddhāni | [PABh zu PāśupSūtra, 1, 1 41.17]
kāryakaraṇarahitāś ca na kāryakaraṇaṃ pratipadyate tyajanti vā | [PABh zu PāśupSūtra, 1, 1 41.18]
dharmādharmaprakāśadeśakālacodanādyapekṣitatvāc ca | [PABh zu PāśupSūtra, 1, 1 41.19]
ataḥ suṣṭhūktaṃ paśyanāt pāśanāc ca paśavaḥ | [PABh zu PāśupSūtra, 1, 1 41.20]
yasmād uktaṃ sāṃkhyayogena ye muktāḥ sāṃkhyayogeśvarāś ca ye | [PABh zu PāśupSūtra, 1, 1 41.21]
brahmādayas tiryagantāḥ sarve te paśavaḥ smṛtāḥ | [PABh zu PāśupSūtra, 1, 1 41.22]
patiḥ kasmāt | [PABh zu PāśupSūtra, 1, 1 42.1]
āpti pāti ca tān paśūn ity ataḥ patir bhavati | [PABh zu PāśupSūtra, 1, 1 42.2]
tān kenāpnoti kena rakṣati | [PABh zu PāśupSūtra, 1, 1 42.3]
tato vibhuśaktyā | [PABh zu PāśupSūtra, 1, 1 42.4]
yasmāt tatrāpi śaktim asyānantāṃ nātivartante | [PABh zu PāśupSūtra, 1, 1 42.5]
vipratvāc cāsyānantā jñānaśaktiḥ aparimitā | [PABh zu PāśupSūtra, 1, 1 42.6]
tayā aparimitayā aparimitān eva pratyakṣān paśūn āpnotīti patiḥ | [PABh zu PāśupSūtra, 1, 1 42.7]
tathā pālayatīti prabhuśaktiḥ | [PABh zu PāśupSūtra, 1, 1 42.8]
kasmāt | [PABh zu PāśupSūtra, 1, 1 42.9]
tacchandāt teṣāṃ pravṛttinivṛttiḥ sthitir iṣṭāniṣṭasthānaśarīrendriyaviṣayādiprāptir bhavati | [PABh zu PāśupSūtra, 1, 1 42.10]
tatparidṛṣṭānāṃ tatpracoditānāṃ cety arthaḥ | [PABh zu PāśupSūtra, 1, 1 42.11]
evaṃ | [PABh zu PāśupSūtra, 1, 1 42.12]
paśupater iti kāryakāraṇayoḥ prasādasya coddeśaḥ | [PABh zu PāśupSūtra, 1, 1 43.1]
tasmāt prasādāt sa duḥkhāntaḥ prāpyate | [PABh zu PāśupSūtra, 1, 1 43.2]
na tu jñānavairāgyadharmaiśvaryatyāgamātrād ity arthaḥ | [PABh zu PāśupSūtra, 1, 1 43.3]
āha kutrasthasya kadā kīdṛśasya vā sa bhagavān prasīdatīti | [PABh zu PāśupSūtra, 1, 1 43.4]
ucyate yadānena tu tat prāptaṃ bhavati | [PABh zu PāśupSūtra, 1, 1 43.5]
āha kiṃ tad iti | [PABh zu PāśupSūtra, 1, 1 43.6]
ucyate pāśupatam atra paśupatinoktaṃ parigṛhītaṃ paśupatim adhikṛtya cārabhyata iti pāśupatam | [PABh zu PāśupSūtra, 1, 1 43.7]
yathā vaiṣṇavaṃ mānasam iti | [PABh zu PāśupSūtra, 1, 1 43.8]
kiṃ tad iti | [PABh zu PāśupSūtra, 1, 1 43.9]
ucyate yogam | [PABh zu PāśupSūtra, 1, 1 43.10]
atrātmeśvarasaṃyogo yogaḥ | [PABh zu PāśupSūtra, 1, 1 43.11]
sa punaḥ puruṣasyādhyayanādinaimittikatvād anyatarakarmajaḥ sthāṇuśyenavat | [PABh zu PāśupSūtra, 1, 1 43.12]
codanādhyayanādivacanād meṣavad ubhayakarmajaḥ | [PABh zu PāśupSūtra, 1, 1 43.13]
yasmāt sati vibhutve anadhikārakṛtatvād viyogasya | [PABh zu PāśupSūtra, 1, 1 43.14]
viyuktasyaiva ca saṃyoga upadiśyate | [PABh zu PāśupSūtra, 1, 1 43.15]
viṣayaraktaviraktavat kriyāyoge | [PABh zu PāśupSūtra, 1, 1 43.16]
iha tu samādhilakṣaṇe yoge saṃniyama iti | [PABh zu PāśupSūtra, 1, 1 43.17]
āha kiṃ parijñānamātrād eva tadyogaḥ prāpyate | [PABh zu PāśupSūtra, 1, 1 43.18]
ucyate | [PABh zu PāśupSūtra, 1, 1 43.19]
yasmād āha tatprāptau vidhiṃ vyākhyāsyāmaḥ | [PABh zu PāśupSūtra, 1, 1 43.20]
atra yogasya vidhiḥ yogavidhir iti ṣaṣṭhītatpuruṣasamāsaḥ | [PABh zu PāśupSūtra, 1, 1 43.21]
atra sūkṣmasthūlasabāhyābhyantarasalakṣaṇavilakṣaṇakriyāsu vidhisaṃjñā yajñavidhivat | [PABh zu PāśupSūtra, 1, 1 43.22]
na tu senāvanādivat | [PABh zu PāśupSūtra, 1, 1 43.23]
kasmāt | [PABh zu PāśupSūtra, 1, 1 43.24]
kriyāṇāṃ kṣaṇikānāṃ samudāyāsambhavāt | [PABh zu PāśupSūtra, 1, 1 43.25]
yady evaṃ vidhiḥ kasmāt | [PABh zu PāśupSūtra, 1, 1 43.26]
vidhāyakatvād vidhiḥ | [PABh zu PāśupSūtra, 1, 1 43.27]
upāyopeyabhāvāc ca | [PABh zu PāśupSūtra, 1, 1 43.28]
vidhim iti karma | [PABh zu PāśupSūtra, 1, 1 43.29]
eva saduḥkhāntaḥ kāryaṃ kāraṇaṃ yogo vidhir iti pañcaiva padārthāḥ samāsata uddiṣṭāḥ | [PABh zu PāśupSūtra, 1, 1 43.30]
te vyākhyeyāḥ | [PABh zu PāśupSūtra, 1, 1 43.31]
vyākhyānam eteṣāṃ vistaravibhāgaviśeṣopasaṃhāranigamanāni | [PABh zu PāśupSūtra, 1, 1 43.32]
tasmād anyad vyākhyeyam anyad vyākhyānam | [PABh zu PāśupSūtra, 1, 1 43.33]
yasmād āha vyākhyāsyāmaḥ | [PABh zu PāśupSūtra, 1, 1 44]
atra viḥ vistare vibhāge viśeṣe ca bhavati | [PABh zu PāśupSūtra, 1, 1 45]
tatra vistara iti pratyakṣānu | [PABh zu PāśupSūtra, 1, 1 46]
mānāptavacanam iti pramāṇāny abhidhīyante | [PABh zu PāśupSūtra, 1, 1 47.1]
tatra pratyakṣaṃ dvividham indriyapratyakṣam ātmapratyakṣaṃ ca | [PABh zu PāśupSūtra, 1, 1 47.2]
indriyapratyakṣam indriyārthāḥ śabdasparśarūparasagandhaghaṭāhāḥ vyākhyānatāpamūtrapurīṣamāṃsalavaṇaprāṇāyāmaiḥ siddham | [PABh zu PāśupSūtra, 1, 1 47.3]
ātmapratyakṣaṃ tadupahārakṛtsnatapoduḥkhāntādi vacanāt siddham | [PABh zu PāśupSūtra, 1, 1 47.4]
yathā prasthena mito vrīhiḥ prasthaḥ | [PABh zu PāśupSūtra, 1, 1 47.5]
paramārthatas tv indriyārthasambandhavyañjakasāmagryaṃ dharmādharmaprakāśadeśakālacodanādyanugṛhītaṃ satpramāṇam utpadyate | [PABh zu PāśupSūtra, 1, 1 47.6]
ātmapratyakṣaṃ tu cittāntaḥkaraṇasambandhasāmagryam | [PABh zu PāśupSūtra, 1, 1 47.7]
anumānam api pratyakṣapūrvakaṃ cittātmāntaḥkaraṇasambandhasāmagryaṃ ca dharmādharmaprakāśadeśakālacodanādismṛtihetukam utpattyanugrahatirobhāvakālādi | [PABh zu PāśupSūtra, 1, 1 47.8]
taiś cottarasṛṣṭikartṛtvam anumīyate kāraṇasya | [PABh zu PāśupSūtra, 1, 1 47.9]
ato notsūtram | [PABh zu PāśupSūtra, 1, 1 47.10]
tac ca dvividhaṃ dṛṣṭaṃ sāmānyatodṛṣṭaṃ ca | [PABh zu PāśupSūtra, 1, 1 47.11]
tatra dṛṣṭam api dvividhaṃ pūrvavaccheṣavac ca | [PABh zu PāśupSūtra, 1, 1 47.12]
tatra pūrvadṛṣṭo 'yaṃ ṣaḍaṅgulīyakaḥ sa eveti pūrvavat | [PABh zu PāśupSūtra, 1, 1 47.13]
viṣāṇādimātradarśanād gaur iti śeṣavat | [PABh zu PāśupSūtra, 1, 1 47.14]
sāmānyatodṛṣṭam apīha gatipūrvikāṃ deśāntaraprāptiṃ dṛṣṭvā cāsyādityādigatiprasiddhiḥ | [PABh zu PāśupSūtra, 1, 1 47.15]
traikālye 'py arthādhigame nimittaṃ pramāṇam | [PABh zu PāśupSūtra, 1, 1 47.16]
āgamo nāma ā maheśvarād gurupāramparyāgataṃ śāstram | [PABh zu PāśupSūtra, 1, 1 47.17]
āgamo 'laukikādivyavahārahetur ācakṣitaḥ smṛtaḥ | [PABh zu PāśupSūtra, 1, 1 47.18]
rudraḥ provāca vacanāt siddhiḥ | [PABh zu PāśupSūtra, 1, 1 47.19]
eṣv evopamānārthāpattisambhavābhāvaitihyapratibhādīnāṃ vyākhyāyamānānām antarbhāvaḥ | [PABh zu PāśupSūtra, 1, 1 47.20]
evam etāni trīṇi pramāṇāni | [PABh zu PāśupSūtra, 1, 1 47.21]
pramāpayitā bhagavāṃś codakaḥ | [PABh zu PāśupSūtra, 1, 1 47.22]
pramātā puruṣaḥ | [PABh zu PāśupSūtra, 1, 1 47.23]
prameyāḥ kāryakāraṇādayaḥ pañca padārthāḥ | [PABh zu PāśupSūtra, 1, 1 47.24]
pramitiḥ saṃvit | [PABh zu PāśupSūtra, 1, 1 47.25]
saṃvit saṃcintanaṃ sambodho vidyābhivyaktir ity arthaḥ | [PABh zu PāśupSūtra, 1, 1 47.26]
uddeśanirdeśādhigamāc ca vir vistare bhavati | [PABh zu PāśupSūtra, 1, 1 47.27]
vibhāgo nāma padapadārthasūtraprakaraṇādhyāyādyasaṃkaraḥ | [PABh zu PāśupSūtra, 1, 1 47.28]
viśeṣo nāma sādhyasādhanavyatirekaḥ | [PABh zu PāśupSūtra, 1, 1 47.29]
āṅ iti vyākhyāmaryādāyāṃ bhavati | [PABh zu PāśupSūtra, 1, 1 48]
padāt padaṃ sūtrāt sūtraṃ prakaraṇāt prakaraṇam adhyāyād adhyāyam ā bodhād ā parisamāpter iti maryādāvasthasyaiva ca vakṣyāmaḥ | [PABh zu PāśupSūtra, 1, 1 49]
khyā prakathane | [PABh zu PāśupSūtra, 1, 1 50]
pratītāpratītābhiḥ saṃjñābhiḥ vedādivihitābhivyatirekeṇa ca vyākhyāsyāmaḥ | [PABh zu PāśupSūtra, 1, 1 51]
syā ity eṣye kāle | [PABh zu PāśupSūtra, 1, 1 52]
yāvad ayam ācāryo gṛhasthādibhyo 'bhyāgataṃ pūrvam ataḥśabdāt parīkṣitaṃ brāhmaṇaṃ vratopavāsādyaṃ mahādevasya dakṣiṇasyāṃ mūrtai sadyojātādisaṃskṛtena bhasmanā saṃskaroti utpattiliṅgavyāvṛttiṃ kṛtvā mantraśrāvaṇaṃ ca karoti tāvad eṣyaḥ kālaḥ kriyate | [PABh zu PāśupSūtra, 1, 1 53]
ma iti pratijñāyāṃ bhavati | [PABh zu PāśupSūtra, 1, 1 54]
utthānādigaṇe samyagvvāvasthitasya vyākhyeyavyākhyānayor bhagavān eva kramaśo vaktā | [PABh zu PāśupSūtra, 1, 1 55]
sthūlopāyapūrvakatvāt sūkṣmavidheyādhigamasya pūrvāśramaniyamapratiṣedhārtham atyāśramayamaniyamaprasiddhyarthaṃ ca vidhiḥ prathamaṃ vyākhyāyate | [PABh zu PāśupSūtra, 1, 1 56]
ity atrāyaṃ padārthopanyāsaḥ parisamāpta iti | [PABh zu PāśupSūtra, 1, 1 57]
atrāha pratipannāṃśo yathāvidhi prathamaṃ vyākhyāyate | [PABh zu PāśupSūtra, 1, 1 58]
idam idānīṃ cintyam | [PABh zu PāśupSūtra, 1, 1 59]
athāsya kaś cādiḥ kiṃ madhyaṃ ko 'ntaḥ katyaṅgo vā vidhir iti | [PABh zu PāśupSūtra, 1, 1 60]
tad ucyate bhasmanādyo nindāmadhyo mūḍhāntaś ca vidhiḥ | [PABh zu PāśupSūtra, 1, 1 61]
sa ca tryaṅgo dānayajanatapo'ṅga iti | [PABh zu PāśupSūtra, 1, 1 62]
tat katham avagamyate yasmād idam ārabhyate | [PABh zu PāśupSūtra, 1, 1 63]
{PABh zu PāśupSūtra, 1, 2}
atra bhasma vāmadravyaṃ yad agnīndhanasaṃyogān niṣpannam | [PABh zu PāśupSūtra, 1, 2 1]
tat parakṛtaṃ pārthivaṃ bhuktaṃ dīptimat | [PABh zu PāśupSūtra, 1, 2 2]
grāmādibhyo bhaikṣyavad bhasmārjanaṃ kartavyam | [PABh zu PāśupSūtra, 1, 2 3]
snānaśayanānusnānakṛtyabandhutvān niṣparigrahatvād ahiṃsakatvād utkṛṣṭam eva śuci prabhūtaṃ grāhyaṃ sādhanatvāt | [PABh zu PāśupSūtra, 1, 2 4]
alābhe svalpam api grāhyam | [PABh zu PāśupSūtra, 1, 2 5]
ādhāro 'py alābucarmavastrādir atra prasiddhaḥ | [PABh zu PāśupSūtra, 1, 2 6]
āha kiṃ tena bhasmanā kartavyam | [PABh zu PāśupSūtra, 1, 2 7]
tad ucyate bhasmaneti tṛtīyā karaṇārthe kartuḥ kriyām ādiśati yathā vāśyā takṣaṇaṃ buddhyā pidhānam | [PABh zu PāśupSūtra, 1, 2 8]
āha atha kasmin kāle sā kriyā kartavyeti | [PABh zu PāśupSūtra, 1, 2 9]
triṣavaṇam iti | [PABh zu PāśupSūtra, 1, 2 10]
dviguḥ samāsaḥ | [PABh zu PāśupSūtra, 1, 2 11]
trīṇīti saṃkhyā | [PABh zu PāśupSūtra, 1, 2 12]
savanam iti kālanirdeśaḥ | [PABh zu PāśupSūtra, 1, 2 13]
pūrvasaṃdhyā madhyāhnasaṃdhyā aparasaṃdhyeti saṃdhyātrayam | [PABh zu PāśupSūtra, 1, 2 14]
triṣavaṇaṃ trisaṃdhyaṃ trikālam ity arthaḥ | [PABh zu PāśupSūtra, 1, 2 15]
āha triṣavaṇaṃ kim anena kartavyam | [PABh zu PāśupSūtra, 1, 2 16]
tad ucyate snāyīta | [PABh zu PāśupSūtra, 1, 2 17]
atra snānaṃ śaucakāryeṇa śarīreṣv āgantukānāṃ snehatvaglepamalagandhādīnāṃ bhasmanāpakarṣaṇaṃ kartavyam | [PABh zu PāśupSūtra, 1, 2 18]
snānaṃ tu bhasmadravyagātrasaṃyojanam | [PABh zu PāśupSūtra, 1, 2 19]
paramārthatas tu snānādi puṇyaphalasaṃyogadharmātmavacanād ātmaśaucam evaitat | [PABh zu PāśupSūtra, 1, 2 20]
kevalaṃ snānādyakaluṣāpahatapāpmādivacanāt kāryakaraṇavyapadeśenātmaśaucaṃ vyākhyāyate | [PABh zu PāśupSūtra, 1, 2 21]
ita ity etad ājñāyāṃ niyoge ca | [PABh zu PāśupSūtra, 1, 2 22]
niyogatvān nigataṃ niyatatvān nigama ity arthaḥ | [PABh zu PāśupSūtra, 1, 2 23]
kasmāt | [PABh zu PāśupSūtra, 1, 2 24]
pratitantrasiddhatvād ahiṃsakatvān niḥśreyasahetutvāc ca | [PABh zu PāśupSūtra, 1, 2 25]
bhasmanā sneyaṃ na cādbhir viparītatvād ity arthaḥ | [PABh zu PāśupSūtra, 1, 2 26]
kiṃ snānam evaivaṃ bhasmanā kartavyam | [PABh zu PāśupSūtra, 1, 2 27]
ucyate | [PABh zu PāśupSūtra, 1, 2 28]
yasmād āha | [PABh zu PāśupSūtra, 1, 2 29]
{PABh zu PāśupSūtra, 1, 3}
atra bhasma tad eva | [PABh zu PāśupSūtra, 1, 3 1]
niruktam asya pūrvoktam | [PABh zu PāśupSūtra, 1, 3 2]
bhasmani ity aupaśleṣikaṃ saṃnidhānam | [PABh zu PāśupSūtra, 1, 3 3]
śaya ity upaśamasya viśrāmasyākhyā | [PABh zu PāśupSūtra, 1, 3 4]
ita ity etad ājñāyāṃ niyoge ca | [PABh zu PāśupSūtra, 1, 3 5]
bhasmany eva rātrau svaptavyaṃ nānyatrety arthaḥ | [PABh zu PāśupSūtra, 1, 3 6.1]
uktaṃ hi | [PABh zu PāśupSūtra, 1, 3 7.1]
yathā mṛgā mṛtyubhayasya bhītā udvignavāsā na labhanti nidrām | [PABh zu PāśupSūtra, 1, 3 7.2]
evaṃ yatir dhyānaparo mahātmā saṃsārabhīto na labheta nidrām | [PABh zu PāśupSūtra, 1, 3 7.3]
kiṃ ca viśeṣārthitvāt | [PABh zu PāśupSūtra, 1, 3 8]
viśeṣārthī cāyaṃ brāhmaṇaḥ | [PABh zu PāśupSūtra, 1, 3 9]
uktaṃ hi | [PABh zu PāśupSūtra, 1, 3 10.1]
na viśeṣārthināṃ nidrā ciraṃ netreṣu tiṣṭhati | [PABh zu PāśupSūtra, 1, 3 10.2]
hayānām iva jātyānām ardharātrārdhaśāyinām | [PABh zu PāśupSūtra, 1, 3 10.3]
tasmāt parivṛṣṭe bhūpradeśe divā parigrahaṃ kṛtvā bhasmāstīryādhyayanādhyāpanadhyānābhiniviṣṭena pravacanacintanābhiniveśaiś ca śrāntena bāhūpadhānena sadyojātādisaṃskṛte bhasmani rātrau svaptavyam ity arthaḥ | [PABh zu PāśupSūtra, 1, 3 11]
kimartham iti cet | [PABh zu PāśupSūtra, 1, 3 12]
ucyate tapo'rthaṃ bhūpradeśe śaucārthaṃ viśrāmārthaṃ vā | [PABh zu PāśupSūtra, 1, 3 13]
samaviṣamanimnonnatāyāṃ bhūmau yāmaṃ yāmadvayaṃ vā svaptavyam ity arthaḥ | [PABh zu PāśupSūtra, 1, 3 14]
āha kiṃ snānaṃ śayanaṃ ca bhasmanā prayojanadvayam evātra kartavyam utānyad api | [PABh zu PāśupSūtra, 1, 3 15]
savanāntasthasyāsyāśaucakaṃ prāptasya nirghātakaṃ kim iti | [PABh zu PāśupSūtra, 1, 3 16]
tad ucyate | [PABh zu PāśupSūtra, 1, 3 17]
{PABh zu PāśupSūtra, 1, 4}
mantrādisnānavat | [PABh zu PāśupSūtra, 1, 4 1]
atra anu iti pṛṣṭhakarmakriyāyāṃ bhavati | [PABh zu PāśupSūtra, 1, 4 2]
anupānānugamanavat | [PABh zu PāśupSūtra, 1, 4 3]
snānaṃ tu bhasmadravyasaṃyojanam eva | [PABh zu PāśupSūtra, 1, 4 4]
savanatraye snānasyāntareṣu bhuktocchiṣṭakṣutaniṣṭhīvitamūtrapurīṣotsargādinimittakam aśaucakam abhisamīkṣya tad anusnānaṃ kartavyam | [PABh zu PāśupSūtra, 1, 4 5]
kimartham iti cet śaucārthaṃ liṅgābhivyaktyarthaṃ ca | [PABh zu PāśupSūtra, 1, 4 6]
sneyam ity arthaḥ | [PABh zu PāśupSūtra, 1, 4 7]
āha kiṃ bhasmaivaikaṃ liṅgābhivyaktikāraṇam | [PABh zu PāśupSūtra, 1, 4 8]
bhaktivivṛddhau vā apratiṣiddhasya sādhanaṃ kim iti | [PABh zu PāśupSūtra, 1, 4 9]
tad ucyate | [PABh zu PāśupSūtra, 1, 4 10]
{PABh zu PāśupSūtra, 1, 5}
atra bhasmaval lokādiprasiddhaṃ nirmālyam | [PABh zu PāśupSūtra, 1, 5 1]
nir iti nirmuktasyākhyā | [PABh zu PāśupSūtra, 1, 5 2]
mālyam iti puṣpasamūhaparyāyaḥ | [PABh zu PāśupSūtra, 1, 5 3]
tat parakṛtaṃ kāraṇamūrtyāropitāvatāritaṃ niṣparigrahaṃ padmotpalādyam | [PABh zu PāśupSūtra, 1, 5 4]
bhaktivivṛddhyarthaṃ liṅgābhivyaktyarthaṃ ca tad dhāryam ity arthaḥ | [PABh zu PāśupSūtra, 1, 5 5]
āha bhasmanirmālyena tasya liṅgaṃ vyaktaṃ bhavatīti kva siddham | [PABh zu PāśupSūtra, 1, 5 6]
tad ucyate iha | [PABh zu PāśupSūtra, 1, 5 7]
yasmād āha | [PABh zu PāśupSūtra, 1, 5 8]
{PABh zu PāśupSūtra, 1, 6}
atra yathānyeṣām api varṇāśramiṇām āśramaprativibhāgakarāṇi liṅgāni bhavanti | [PABh zu PāśupSūtra, 1, 6 1]
tatra gṛhasthasya tāvad vāsas trayaṃ vaiṇavī yaṣṭiḥ sodakaṃ ca kamaṇḍalu sottaroṣṭhavapanaṃ yajñopavītādi liṅgam | [PABh zu PāśupSūtra, 1, 6 2]
tathā brahmacāriṇo 'pi daṇḍakamaṇḍalumauñjīmekhalāyajñopavītakṛṣṇājinādi liṅgam | [PABh zu PāśupSūtra, 1, 6 3]
tathā vānaprasthasyāpi karīracīravalkalakūrcajaṭādhāraṇādi liṅgam | [PABh zu PāśupSūtra, 1, 6 4]
tathā bhikṣos tridaṇḍamuṇḍakamaṇḍalukāṣāyavāsojalapavitrasthalapavitrādi liṅgam | [PABh zu PāśupSūtra, 1, 6 5]
evam ihāpi yad etat pāśupatayogādhikaraṇaṃ liṅgam ity āśramaprativibhāgakaraṃ bhasmasnānaśayanānusnānanirmālyaikavāsādiniṣpannaṃ svaśarīralīnaṃ pāśupatam iti laukikādijñānajanakaṃ tat | [PABh zu PāśupSūtra, 1, 6 6]
līyanāl liṅganāc ca liṅgam | [PABh zu PāśupSūtra, 1, 6 7]
tad dhārayan liṅgadhārī bhavati | [PABh zu PāśupSūtra, 1, 6 8]
daṇḍadhārivad ity arthaḥ | [PABh zu PāśupSūtra, 1, 6 9]
āha athaite snānaśayanānusnānādayo 'rthāḥ kva kartavyāḥ | [PABh zu PāśupSūtra, 1, 6 10]
kuto vā nirmālyasyārjanaṃ kartavyam | [PABh zu PāśupSūtra, 1, 6 11]
kutrasthena vā tad dhāryam | [PABh zu PāśupSūtra, 1, 6 12]
kṛtaliṅgena vā kva vastavyam | [PABh zu PāśupSūtra, 1, 6 13]
tad ucyate āyatane | [PABh zu PāśupSūtra, 1, 6 14]
yasmād āha | [PABh zu PāśupSūtra, 1, 6 15]
{PABh zu PāśupSūtra, 1, 7}
atha bhasmanirmālyaval lokādiprasiddham āyatanam | [PABh zu PāśupSūtra, 1, 7 1.1]
āṅ iti maryādāyāṃ bhavati | [PABh zu PāśupSūtra, 1, 7 2.1]
yasmād ete gṛhasthādayaḥ prayataniyataśucisādhvācārāḥ svasvamaryādayopatiṣṭhante yajanti ca śāntikapauṣṭikādibhiḥ kriyābhir iti | [PABh zu PāśupSūtra, 1, 7 3.1]
yajanāc cāyatanam | [PABh zu PāśupSūtra, 1, 7 4.1]
tasmin parakṛta āyatane vastavyam iti vāsī ity āyatanaṃ ca parigṛhṇāti | [PABh zu PāśupSūtra, 1, 7 5.1]
bhūpradeśe ākāśe vṛkṣamūle bahiḥ prādakṣiṇyena vā yatra kvacit prativasan śiṣṭamaryādayā āyatanavāsī bhavati | [PABh zu PāśupSūtra, 1, 7 6.1]
pulinavāsavad vased ity arthaḥ | [PABh zu PāśupSūtra, 1, 7 7.1]
puṇyaphalāvāptiś cāsyāśu bhavati | [PABh zu PāśupSūtra, 1, 7 8.1]
uktaṃ hi | [PABh zu PāśupSūtra, 1, 7 9.1]
grāme vā yadi vāraṇye puṇyasthānaṃ hi śūlinaḥ | [PABh zu PāśupSūtra, 1, 7 9.2]
āvāso dharmatṛptānāṃ siddhikṣetraṃ hi tat param | [PABh zu PāśupSūtra, 1, 7 10]
āha tasmin āyatane prativasatā kāḥ kriyāḥ kartavyāḥ | [PABh zu PāśupSūtra, 1, 7 11]
kiṃ snānādyā upalepanādyā vā | [PABh zu PāśupSūtra, 1, 7 12]
āhosvid dṛṣṭā asyānyā vaiśeṣikyaḥ kriyāḥ kartavyāḥ | [PABh zu PāśupSūtra, 1, 7 13]
yathā cānyā vaiśeṣikyaḥ kriyāḥ kartavyāḥ prayojanaṃ ca vakṣyāmaḥ | [PABh zu PāśupSūtra, 1, 7 14]
{PABh zu PāśupSūtra, 1, 8}
atha triṣu snānakāleṣu sadyojātādisaṃskṛtena bhasmanā japatā snātvā japataivāyatanam abhigantavyam | [PABh zu PāśupSūtra, 1, 8 1]
abhigamya ca yat pūrvaṃ japati tat pratyāhārārthaṃ japyam oṃ oṃ oṃ | [PABh zu PāśupSūtra, 1, 8 2]
hasitādīni tu kṛtvā yat paścāj japati tanniyamārthaṃ japyam | [PABh zu PāśupSūtra, 1, 8 3]
tad atra hasitaṃ nāma yad etat kaṇṭhauṣṭhapuṭavisphūrjanam aṭṭahāsaḥ kriyate taddhasitam | [PABh zu PāśupSūtra, 1, 8 4]
gītam api gāndharvaśāstrasamayānabhiṣvaṅgeṇa yatra bhagavato maheśvarasya sabhāyāṃ gauṇadravyajakarmajāni nāmāni cintyante tat | [PABh zu PāśupSūtra, 1, 8 5]
saṃskṛtaṃ prākṛtaṃ parakṛtam ātmakṛtaṃ vā yad gīyate tad geyam | [PABh zu PāśupSūtra, 1, 8 6]
nṛttam api nāṭyaśāstrasamayānabhiṣvaṅgeṇa hastapādādīnām utkṣepaṇam avakṣepaṇam ākuñcanaṃ prasāraṇaṃ calanam anavasthānam | [PABh zu PāśupSūtra, 1, 8 7]
nigamakāle niyamārthaṃ geyasahakṛtaṃ nṛttaṃ prayoktavyam | [PABh zu PāśupSūtra, 1, 8 8]
ḍuṃḍuṃkāro nāma ya eṣa jihvāgratālusaṃyogān niṣpadyate puṇyo vṛṣanādasadṛśaḥ saḥ | [PABh zu PāśupSūtra, 1, 8 9]
ḍuṃḍuṃkaraṇaṃ ḍuṃḍuṃkāraḥ | [PABh zu PāśupSūtra, 1, 8 10]
kāraśabdo ḍuṃḍuṃkārasyopahārāṅgāvadhāraṇārthaḥ | [PABh zu PāśupSūtra, 1, 8 11]
nama iti | [PABh zu PāśupSūtra, 1, 8 12]
nāpy oṣṭhīyaṃ kartavyaṃ nopāṃśu | [PABh zu PāśupSūtra, 1, 8 13]
mānasaṃ tu namaskaraṇaṃ namaskāraḥ | [PABh zu PāśupSūtra, 1, 8 14]
kāraśabdo vācikopāṃśupratiṣedhārthaṃ mānasopahārāṅgāvadhāraṇārthaṃ cety arthaḥ | [PABh zu PāśupSūtra, 1, 8 15]
japyaṃ nāma sadyojātādiṣv akṣarapaṅktyāṃ manasā bhāvasya saṃcāravicāraḥ | [PABh zu PāśupSūtra, 1, 8 16]
taj japyam | [PABh zu PāśupSūtra, 1, 8 17]
upeti viśeṣaṇe kriyopasaṃhāre samastatve ca | [PABh zu PāśupSūtra, 1, 8 18]
upaharaṇād upahāro vrataṃ niyama ity arthaḥ | [PABh zu PāśupSūtra, 1, 8 19]
upahriyate nivedyate niyogamātrakartṛtvāt sādhakenety upahāraḥ | [PABh zu PāśupSūtra, 1, 8 20]
upatiṣṭhet | [PABh zu PāśupSūtra, 1, 8 21]
atropety abhyupagame | [PABh zu PāśupSūtra, 1, 8 22]
abhyupagatena vidhisthena praṇatavinatenety arthaḥ | [PABh zu PāśupSūtra, 1, 8 23]
tiṣṭhed ity aikāgryaṃ pratyāhārābhāvasthitim evādhikurute | [PABh zu PāśupSūtra, 1, 8 24]
sarvakaraṇānāṃ vṛttau pratyāhāraṃ kṛtvā kāyikavācikamānasikābhiḥ kriyābhir upahāraṃ kṛtvā bhṛtyavad upahāreṇa stheyam | [PABh zu PāśupSūtra, 1, 8 25]
apasavyaṃ ca pradakṣiṇam upariṣṭād vakṣyāmaḥ | [PABh zu PāśupSūtra, 1, 8 26]
āha kasya nirmālyaṃ dhāryam | [PABh zu PāśupSūtra, 1, 8 27]
kasya vā āyatane vastavyam | [PABh zu PāśupSūtra, 1, 8 28]
kva copastheyam iti | [PABh zu PāśupSūtra, 1, 8 29]
tad ucyate | [PABh zu PāśupSūtra, 1, 8 30]
{PABh zu PāśupSūtra, 1, 9}
atra mahān ity abhyadhikatve | [PABh zu PāśupSūtra, 1, 9 1.1]
sarvakṣetrajñānām abhyadhika utkṛṣṭo vyatiriktaś ca bhavatīty abhyadhikaḥ | [PABh zu PāśupSūtra, 1, 9 2.1]
ṛṣir vipraḥ adhipatiḥ | [PABh zu PāśupSūtra, 1, 9 3.1]
sadāśivatvam abhyadhikatvaṃ ca pravakṣyāmaḥ | [PABh zu PāśupSūtra, 1, 9 4.1]
atra deva iti divu krīḍāyām | [PABh zu PāśupSūtra, 1, 9 5.1]
krīḍādharmitvāt | [PABh zu PāśupSūtra, 1, 9 6.1]
agnyuṣṇatvavat | [PABh zu PāśupSūtra, 1, 9 7.1]
krīḍāvān eva bhagavān vidyākalāpaśusaṃjñakaṃ trividham api kāryam utpādayati anugṛhṇāti tirobhāvayati ca | [PABh zu PāśupSūtra, 1, 9 8.1]
uktaṃ hi | [PABh zu PāśupSūtra, 1, 9 9.1]
apracodyaḥ pracodyais tu kāmakārakaraḥ prabhuḥ | [PABh zu PāśupSūtra, 1, 9 9.2]
krīḍate bhagavān lokair bālaḥ krīḍanakair iva | [PABh zu PāśupSūtra, 1, 9 9.3]
devasya iti ṣaṣṭhī | [PABh zu PāśupSūtra, 1, 9 10]
svasvāmibhāvaḥ sambandhaḥ | [PABh zu PāśupSūtra, 1, 9 11]
parigrahārtham evādhikurute | [PABh zu PāśupSūtra, 1, 9 12]
atra dakṣiṇeti dikprativibhāge bhavati | [PABh zu PāśupSūtra, 1, 9 13]
ādityo diśo vibhajati | [PABh zu PāśupSūtra, 1, 9 14]
diśaś ca mūrtiṃ vibhajanti | [PABh zu PāśupSūtra, 1, 9 15]
mūrtināma yad etad devasya dakṣiṇe pārśve sthitenodaṅmukhenopānte yad rūpam upalabhyate vṛṣadhvajaśūlapāṇinandimahākālordhvaliṅgādilakṣaṇaṃ yad vā laukikāḥ pratipadyante mahādevasyāyatanam iti tatropastheyam | [PABh zu PāśupSūtra, 1, 9 16]
dakṣiṇāmūrtigrahaṇāt pūrvottarapaścimānāṃ mūrtīnāṃ pratiṣedhaḥ | [PABh zu PāśupSūtra, 1, 9 17]
mūrtiniyogāc ca mūrtyabhāve niyamalopaḥ | [PABh zu PāśupSūtra, 1, 9 18]
bhaikṣyānupayogān nirghātānām uktatvāc cety arthaḥ | [PABh zu PāśupSūtra, 1, 9 19]
vidhir ity upadiṣṭānām arthānāṃ bhasmasnānopadeśād apsu snānādīnāṃ pratiṣedhaḥ | [PABh zu PāśupSūtra, 1, 9 20]
bhasmaśayanopadeśād viṣayaśayanādīnāṃ pratiṣedhaḥ | [PABh zu PāśupSūtra, 1, 9 21]
āyatane vasaty arthopadeśāc cheṣavasatyarthapratiṣedhaḥ | [PABh zu PāśupSūtra, 1, 9 22]
hasitādyupadeśāc cheṣopahārapratiṣedhaḥ | [PABh zu PāśupSūtra, 1, 9 23]
nirmālyopadeśāt pratyagrāṇāṃ mālyānāṃ pratiṣedhaḥ | [PABh zu PāśupSūtra, 1, 9 24]
bhasmanirmālyaliṅgopadeśāc cheṣaliṅgapratiṣedhaḥ | [PABh zu PāśupSūtra, 1, 9 25]
mahādevagrahaṇād anyadevatābhaktipratiṣedhaḥ | [PABh zu PāśupSūtra, 1, 9 26]
dakṣiṇāmūrtigrahaṇāt pūrvapaścimānāṃ mūrtīnāṃ pratiṣedhaḥ | [PABh zu PāśupSūtra, 1, 9 27]
evaṃ dakṣiṇāmūrtir ity ukte asya brāhmaṇasya pūrvaprasiddhā niyamā niyamaiḥ pratiṣidhyante | [PABh zu PāśupSūtra, 1, 9 28]
kīlakapratikīlakavat purāṇodakanavodakavac ceti | [PABh zu PāśupSūtra, 1, 9 29]
atredaṃ bhasmaprakaraṇaṃ samāptam | [PABh zu PāśupSūtra, 1, 9 30]
āha niyamābhidhānād eva hi saṃśayaḥ | [PABh zu PāśupSūtra, 1, 9 31]
yatra yamās tatra niyamāḥ | [PABh zu PāśupSūtra, 1, 9 32]
mithunam evaitad yasmāt | [PABh zu PāśupSūtra, 1, 9 33]
ato na saṃśayaḥ | [PABh zu PāśupSūtra, 1, 9 34]
yamā asmin tantre ke cintyante | [PABh zu PāśupSūtra, 1, 9 35]
ucyate prasiddhā yamāḥ ahiṃsādaya iti | [PABh zu PāśupSūtra, 1, 9 36]
atra tv anyeṣām | [PABh zu PāśupSūtra, 1, 9 37]
ahiṃsā brahmacaryaṃ ca satyāsaṃvyavahārakau | [PABh zu PāśupSūtra, 1, 9 38.1]
asteyam iti pañcaite yamā vai saṃprakīrtitāḥ | [PABh zu PāśupSūtra, 1, 9 38.2]
akrodho guruśuśrūṣā śaucam āhāralāghavam | [PABh zu PāśupSūtra, 1, 9 39.1]
apramādaś ca pañcaite niyamāḥ saṃprakīrtitāḥ | [PABh zu PāśupSūtra, 1, 9 39.2]
tadvad asmākaṃ na bhavati | [PABh zu PāśupSūtra, 1, 9 40]
kasmāt | [PABh zu PāśupSūtra, 1, 9 41]
niyamanivṛttidarśanāt | [PABh zu PāśupSūtra, 1, 9 42]
asmin hi tantre kālāntaritā niyamā nivartante | [PABh zu PāśupSūtra, 1, 9 43]
katham ā dehapātād yamānāṃ na nivṛttir asti | [PABh zu PāśupSūtra, 1, 9 44]
kasmāt | [PABh zu PāśupSūtra, 1, 9 45]
hiṃsādidoṣāt | [PABh zu PāśupSūtra, 1, 9 46]
tasmād ahiṃsādyā daśa sarve te yamāḥ pratyavagantavyaḥ | [PABh zu PāśupSūtra, 1, 9 47]
āha yady evaṃ nigamanivṛttau bhraṣṭaniyamasya patanaprasaṅgaḥ | [PABh zu PāśupSūtra, 1, 9 48]
ucyate avasitaprayojanatvān na patanaprasaṅgaḥ | [PABh zu PāśupSūtra, 1, 9 49]
kiṃca yamānāṃ prādhānyāt | [PABh zu PāśupSūtra, 1, 9 50]
uktaṃ hi patati niyamavān yameṣv asakto na tu yamavān niyamālaso 'vasīdet | [PABh zu PāśupSūtra, 1, 9 51]
iti yamaniyamau samīkṣya buddhyā yamabahuleṣv atisaṃdadhīta buddhim | [PABh zu PāśupSūtra, 1, 9 52]
tasmān na patanaprasaṅgaḥ | [PABh zu PāśupSūtra, 1, 9 53]
ataḥ prasiddhā yamā ahiṃsādayaḥ | [PABh zu PāśupSūtra, 1, 9 54]
āha kiṃ prasiddhā iti kṛtvā gṛhyante āhosvic chakyam eteṣāṃ yamānāṃ sarvajñoktaśāstrataḥ sadbhāvo vaktum | [PABh zu PāśupSūtra, 1, 9 55]
ucyate yady anyatra prasiddhā iti kva | [PABh zu PāśupSūtra, 1, 9 56]
tatra cintyate | [PABh zu PāśupSūtra, 1, 9 57]
kasmāt | [PABh zu PāśupSūtra, 1, 9 58]
kṛtopadeśāt | [PABh zu PāśupSūtra, 1, 9 59]
yasmāduktaṃ sūtrataḥkṛtam ityatra | [PABh zu PāśupSūtra, 1, 9 60]
kṛtāpratiṣedhā kṛtsnā hiṃsā tantre pratiṣiddhā draṣṭavyetyarthaḥ | [PABh zu PāśupSūtra, 1, 9 61]
sā ca hiṃsā trividhā bhavati | [PABh zu PāśupSūtra, 1, 9 62]
duḥkhotpādanam aṇḍabhedaḥ prāṇanirmocanamiti | [PABh zu PāśupSūtra, 1, 9 63]
tatra duḥkhotpādanaṃ nāma krośanatarjanatāḍananirbhartsanādibahubhedo'pi caturvidhasyāpi bhūtagrāmasya manovākkāyakarmabhir abhidroho na kartavyaḥ | [PABh zu PāśupSūtra, 1, 9 64]
evam ahiṃsā bhavatyeteṣāṃ jantūnām | [PABh zu PāśupSūtra, 1, 9 65]
aṇḍabhedo nāma dāhatāpadhūmoparodhaparihārārtham agnikaraṇādānasampradānapratinidhānasaṃdhukṣaṇādīni na kuryāt naiva kārayet | [PABh zu PāśupSūtra, 1, 9 66]
tathā prāṇanirmocanaṃ nāma vastraśikyabhasmādhārabhaikṣyabhājanādīni muhurmuhur vivecayitavyāni | [PABh zu PāśupSūtra, 1, 9 67]
kasmāt | [PABh zu PāśupSūtra, 1, 9 68]
prāṇino hi sūkṣmacāriṇaḥ kṣipram eva vilayaṃ prayānti | [PABh zu PāśupSūtra, 1, 9 69]
tasmāt sūkṣmair aṅgapavitraiḥ pakṣmacāmaratālavṛntair vastrāntarair vā muhurmuhur vigranthodakena vā | [PABh zu PāśupSūtra, 1, 9 70]
hariteṣu tṛṇeṣu na saṃsikte bhūpradeśe bhavati | [PABh zu PāśupSūtra, 1, 9 71]
vasantagrīṣmahaimāntikān aṣṭau māsān bhikṣur vicakramet | [PABh zu PāśupSūtra, 1, 9 72]
dayārthaṃ sarvabhūtānām ekatra varṣāsu vaset | [PABh zu PāśupSūtra, 1, 9 73]
varṣābhedaṃ tu yaḥ kuryād brāhmaṇo yogadīkṣitaḥ | [PABh zu PāśupSūtra, 1, 9 74.1]
prājāpatyena kṛcchreṇa tataḥ pāpāt pramucyate | [PABh zu PāśupSūtra, 1, 9 74.2]
śārīraṃ dṛśyate yatra bhayaṃ kasyāṃcid āpadi | [PABh zu PāśupSūtra, 1, 9 75.1]
durdine rāṣṭrabhaṅge vā varṣāsvapi vyatikramet | [PABh zu PāśupSūtra, 1, 9 75.2]
nāsūryaṃ ca vrajenmārgaṃ nādṛṣṭāṃ bhūmim ākramet | [PABh zu PāśupSūtra, 1, 9 76.1]
paripūnābhiradbhiśca nityaṃ kuryāt prayojanam | [PABh zu PāśupSūtra, 1, 9 76.2]
saṃvatsarakṛtaṃ pāpaṃ matsyabandhasya yad bhavet | [PABh zu PāśupSūtra, 1, 9 77.1]
ekāhāt tadavāpnoti apūtajalasaṃgrahī | [PABh zu PāśupSūtra, 1, 9 77.2]
dṛṣṭipūtaṃ nyaset pādaṃ vastrapūtaṃ jalaṃ pibet | [PABh zu PāśupSūtra, 1, 9 78.1]
satyapūtāṃ vaded vācaṃ manaḥpūtaṃ samācaret | [PABh zu PāśupSūtra, 1, 9 78.2]
hiṃsakāstu nivartante brahmatvamapi ye gatāḥ | [PABh zu PāśupSūtra, 1, 9 79.1]
tasmād apūtam udakaṃ nopayuñjīta yogavit | [PABh zu PāśupSūtra, 1, 9 79.2]
atha naṣṭe pavitre ca gṛhṇīyāt triṣu vai sakṛt | [PABh zu PāśupSūtra, 1, 9 80.1]
nadīprasravaṇe caiva gṛhastheṣu ca sādhuṣu | [PABh zu PāśupSūtra, 1, 9 80.2]
kāṇḍāni yāni gṛhyante kandāścaiva prarohiṇaḥ | [PABh zu PāśupSūtra, 1, 9 81.1]
bījāni caiva pakvāni sarvāṇyetāni varjayet | [PABh zu PāśupSūtra, 1, 9 81.2]
yadā na kuryād drohaṃ ca sarvabhūteṣu dāruṇam | [PABh zu PāśupSūtra, 1, 9 82.1]
karmaṇā manasā vācā brahma saṃpadyate tadā | [PABh zu PāśupSūtra, 1, 9 82.2]
yo na hiṃsati bhūtāni sthāvarāṇi carāṇi ca | [PABh zu PāśupSūtra, 1, 9 83.1]
ātmānamiva sarvāṇi so 'mṛtatvāya kalpate | [PABh zu PāśupSūtra, 1, 9 83.2]
na yajñadānairna tapo'gnihotrairna brahmacaryair na ca satyavākyaiḥ | [PABh zu PāśupSūtra, 1, 9 84.1]
na vedavidyādhyayanair vratairvā prāpyaṃ phalaṃ yady ahiṃsakasya | [PABh zu PāśupSūtra, 1, 9 84.2]
yo dadyāt kāñcanaṃ meruṃ kṛtsnāṃ caiva vasuṃdharām | [PABh zu PāśupSūtra, 1, 9 85.1]
samudraṃ ratnapūrṇaṃ vā na tulyaṃ syādahiṃsayā | [PABh zu PāśupSūtra, 1, 9 85.2]
ityevam ahiṃsā tantre siddhā | [PABh zu PāśupSūtra, 1, 9 86]
tathā brahmacaryaṃ ca tantre siddham | [PABh zu PāśupSūtra, 1, 9 87]
kasmāt | [PABh zu PāśupSūtra, 1, 9 88]
strīpratiṣedhāt indriyajayopadeśāc ca trayodaśakasya karaṇasyānutsargo brahmacaryamityuktam | [PABh zu PāśupSūtra, 1, 9 89]
viśeṣeṇa tu jihvopasthayoriti | [PABh zu PāśupSūtra, 1, 9 90]
atrāha viśeṣagrahaṇaṃ kiṃprayojanam | [PABh zu PāśupSūtra, 1, 9 91]
trayodaśakasya karaṇasyānutsargo brahmacaryamityuktvā jihvopasthayor viśeṣagrahaṇaṃ kiṃprayojanaṃ kriyate | [PABh zu PāśupSūtra, 1, 9 92]
ucyate pradhānatvāt | [PABh zu PāśupSūtra, 1, 9 93]
tanmūlatvāditarapravṛtteḥ | [PABh zu PāśupSūtra, 1, 9 94]
tanmūlā hītareṣāṃ pravṛttirbhavati | [PABh zu PāśupSūtra, 1, 9 95]
katham | [PABh zu PāśupSūtra, 1, 9 96]
jihvendriyaviṣaye upasthendriyaviṣaye vā saktaḥ trayodaśabhiḥ pravartate | [PABh zu PāśupSūtra, 1, 9 97]
ata etaduktaṃ viśeṣeṇa jihvopasthayoriti | [PABh zu PāśupSūtra, 1, 9 98]
jihvopasthanimittaṃ hi patanaṃ sarvadehinām | [PABh zu PāśupSūtra, 1, 9 99.1]
tasmād amitravat paśyej jihvopasthaṃ hi mānavaḥ | [PABh zu PāśupSūtra, 1, 9 99.2]
athavā manaḥpūrvakatvāt sarvavṛttīnāṃ tannigrahāt sarvavṛttīnāṃ nigrahaḥ kṛto bhavati | [PABh zu PāśupSūtra, 1, 9 100]
uktaṃ hi | [PABh zu PāśupSūtra, 1, 9 101.1]
mano hi mūlaṃ sarveṣāmindriyāṇāṃ pravartane | [PABh zu PāśupSūtra, 1, 9 101.2]
śubhāśubhāsvavasthāsu tac ca me suvyavasthitam | [PABh zu PāśupSūtra, 1, 9 101.3]
punarapyuktam | [PABh zu PāśupSūtra, 1, 9 102.1]
indriyaiḥ prasṛtair duḥkhamindriyair nibhṛtaiḥ sukham | [PABh zu PāśupSūtra, 1, 9 102.2]
tasmād indriyarūpebhyo yacched ātmānamātmanā | [PABh zu PāśupSūtra, 1, 9 102.3]
indriyāṇi hi tat sarvaṃ yat svarganarakāv ubhau | [PABh zu PāśupSūtra, 1, 9 103.1]
nigṛhītavisṛṣṭāni svargāya narakāya ca | [PABh zu PāśupSūtra, 1, 9 103.2]
ato janma ato duḥkhamato mṛtyubhayaṃ tathā | [PABh zu PāśupSūtra, 1, 9 104.1]
indriyāṇāṃ prasaṅgād vai tasmād etān jayāmahe | [PABh zu PāśupSūtra, 1, 9 104.2]
indriyāṇāṃ prasaṅgena doṣam ṛcchatyasaṃśayam | [PABh zu PāśupSūtra, 1, 9 105.1]
saṃniyamya tu tānyeva tataḥ siddhiṃ niyacchati | [PABh zu PāśupSūtra, 1, 9 105.2]
rajjureṣā nibandhāya yā strīṣu ramate matiḥ | [PABh zu PāśupSūtra, 1, 9 106.1]
chittvaināṃ kṛtino yānti naināṃ tyajati duṣkṛtī | [PABh zu PāśupSūtra, 1, 9 106.2]
strīhetornirgamo grāmāt strīkṛte krayavikrayaḥ | [PABh zu PāśupSūtra, 1, 9 107.1]
striyo mūlamanarthānāṃ naināṃ prājñaḥ pariṣvajet | [PABh zu PāśupSūtra, 1, 9 107.2]
viṣamagnirasirbāṇaḥ sphuṭaṃ kṛtvā vibhīṣikā | [PABh zu PāśupSūtra, 1, 9 108.1]
māyā rūpavatī hy eṣā yāṃ striyaṃ manyate janaḥ | [PABh zu PāśupSūtra, 1, 9 108.2]
amedhyapūrṇe kṛmijantusaṃkule svabhāvadurgandha aśauca adhruve | [PABh zu PāśupSūtra, 1, 9 109.1]
kaḍebare mūtrapurīṣabhājane ramanti mūrkhā na ramanti paṇḍitāḥ | [PABh zu PāśupSūtra, 1, 9 109.2]
mādyatīti striyaṃ dṛṣṭvā surāṃ pītvā na mādyati | [PABh zu PāśupSūtra, 1, 9 110.1]
tasmād dṛṣṭimadāṃ nārīṃ dūrataḥ parivarjayet | [PABh zu PāśupSūtra, 1, 9 110.2]
adhomukhenādaṃṣṭreṇa jaghanāntaracāriṇā | [PABh zu PāśupSūtra, 1, 9 111.1]
sarvaśāstrācikitsyena jagad daṣṭaṃ bhagāhinā | [PABh zu PāśupSūtra, 1, 9 111.2]
lomaśena kurūpeṇa durgandhena kucarmaṇā | [PABh zu PāśupSūtra, 1, 9 112.1]
hariṇīpadamātreṇa sarvam andhīkṛtaṃ jagat | [PABh zu PāśupSūtra, 1, 9 112.2]
dīptāṅgārasamā nārī ghṛtakumbhasamaḥ pumān | [PABh zu PāśupSūtra, 1, 9 113.1]
ye prasaktā vilīnāste ye sthitāste divaṃ gatāḥ | [PABh zu PāśupSūtra, 1, 9 113.2]
yathāgniredhaḥsaṃvṛddho mahājyotiḥ prakāśate | [PABh zu PāśupSūtra, 1, 9 114.1]
tathendriyanirodhena svātmajyotiḥ prakāśate | [PABh zu PāśupSūtra, 1, 9 114.2]
brahmacarye sthitaṃ dhairyaṃ brahmacarye sthitaṃ tapaḥ | [PABh zu PāśupSūtra, 1, 9 115.1]
ye sthitā brahmacaryeṇa brāhmaṇā divi te sthitāḥ | [PABh zu PāśupSūtra, 1, 9 115.2]
kṣīraṃ pibanti madhu te pibanti somaṃ pibantyamṛtena sārdham | [PABh zu PāśupSūtra, 1, 9 116.1]
mṛtyoḥ purastādamarā bhavanti ye brāhmaṇā brahmacaryaṃ caranti | [PABh zu PāśupSūtra, 1, 9 116.2]
ityevaṃ brahmacaryaṃ tantre siddham | [PABh zu PāśupSūtra, 1, 9 117]
tathā satyaṃ tantre siddham | [PABh zu PāśupSūtra, 1, 9 118]
tac ca dvividham | [PABh zu PāśupSūtra, 1, 9 119]
tadyathā paridṛṣṭārthabhūtārthaṃ vacanaṃ vāksatyaṃ ceti | [PABh zu PāśupSūtra, 1, 9 120]
tatra paridṛṣṭārthabhūtārthaṃ vacanaṃ satyaṃ tantre siddham | [PABh zu PāśupSūtra, 1, 9 121]
kasmāt | [PABh zu PāśupSūtra, 1, 9 122]
vyākhyānopadeśāt vidvadupadeśāc ca | [PABh zu PāśupSūtra, 1, 9 123]
tathā vāksatyamapi tantre siddham | [PABh zu PāśupSūtra, 1, 9 124]
kasmāt | [PABh zu PāśupSūtra, 1, 9 125]
vāgviśuddhyupadeśāt | [PABh zu PāśupSūtra, 1, 9 126]
iha svaśāstroktaṃ bhāṣato'nṛtamapi satyamāpadyate | [PABh zu PāśupSūtra, 1, 9 127]
kasmāt | [PABh zu PāśupSūtra, 1, 9 128]
śuddhivṛddhikaratvāt | [PABh zu PāśupSūtra, 1, 9 129]
yasmādāha | [PABh zu PāśupSūtra, 1, 9 130.1]
svargamanṛtena gacchati dayārthamuktena sarvabhūtānām | [PABh zu PāśupSūtra, 1, 9 130.2]
satyenāpi na gacchati satāṃ vināśārthamuktena | [PABh zu PāśupSūtra, 1, 9 130.3]
punastvāha | [PABh zu PāśupSūtra, 1, 9 131.1]
gobrāhmaṇārthe 'vacanaṃ hinasti na strīṣu rājan na vivāhakāle | [PABh zu PāśupSūtra, 1, 9 131.2]
prāṇātyaye sarvadhanāpahāre pañcānṛtānyāhurapātakāni | [PABh zu PāśupSūtra, 1, 9 131.3]
satyaṃ brūyāt priyaṃ brūyān na brūyāt satyamapriyam | [PABh zu PāśupSūtra, 1, 9 132.1]
priyaṃ ca nānṛtaṃ brūyādeṣa dharmaḥ sanātanaḥ | [PABh zu PāśupSūtra, 1, 9 132.2]
yathā hi teṣāmeva bhūtānāṃ hitamanṛtamapi satyamāpadyate evamihāpyasmākaṃ svaśāstroktaṃ bhāṣatāmanṛtamapi satyamāpadyate | [PABh zu PāśupSūtra, 1, 9 133]
kasmāt | [PABh zu PāśupSūtra, 1, 9 134]
vidhivihitatvāt | [PABh zu PāśupSūtra, 1, 9 135]
ityetadapi tatra siddham | [PABh zu PāśupSūtra, 1, 9 136]
tathā asaṃvyavahārastantre siddhaḥ | [PABh zu PāśupSūtra, 1, 9 137]
kasmāt | [PABh zu PāśupSūtra, 1, 9 138]
avyaktapretonmattamūḍhopadeśāt | [PABh zu PāśupSūtra, 1, 9 139]
neha loke avyaktapretonmattamūḍhāḥ saṃvyavahāraṃ kurvanti yasmād ato'trāsaṃvyavahārastantre siddhaḥ | [PABh zu PāśupSūtra, 1, 9 140]
saṃvyavahāraśca punardvividhaḥ | [PABh zu PāśupSūtra, 1, 9 141]
tadyathā krayāvakrayasaṃvyavahārā rājakulasaṃvyavahāraśceti | [PABh zu PāśupSūtra, 1, 9 142]
ata ekatareṇāpyatrādhikṛtasyātmapīḍā parapīḍā cāvarjanīye bhavataḥ | [PABh zu PāśupSūtra, 1, 9 143]
tatra yadyātmānaṃ pīḍayati tenehaiva loke duḥkhī bhavati | [PABh zu PāśupSūtra, 1, 9 144]
syāt paraṃ pīḍayati tatrāpyasyādharmo duḥkhādiphalaḥ pracīyate | [PABh zu PāśupSūtra, 1, 9 145]
tenāmuṣmin loke tīvraṃ duḥkhamanubhavati | [PABh zu PāśupSūtra, 1, 9 146]
tasmād ubhayathāpi saṃvyavahāro varjanīyaḥ | [PABh zu PāśupSūtra, 1, 9 147]
bhavati hy api | [PABh zu PāśupSūtra, 1, 9 148.1]
yaśca pāpaṃ prakurute yaśca pāpaṃ praśaṃsati | [PABh zu PāśupSūtra, 1, 9 148.2]
sahāyaścopabhoktā ca sarve te samakarmiṇaḥ | [PABh zu PāśupSūtra, 1, 9 148.3]
uktaṃ hi | [PABh zu PāśupSūtra, 1, 9 149.1]
vikraye tu mahān doṣo vikrayāt patate yataḥ | [PABh zu PāśupSūtra, 1, 9 149.2]
eṣa eva kraye doṣas tasmāt taṃ parivarjayet | [PABh zu PāśupSūtra, 1, 9 149.3]
pracchannaṃ kurute pāpaṃ na me jānāti kaścana | [PABh zu PāśupSūtra, 1, 9 150.1]
mucyate janavādebhyas tasmāt pāpān na mucyate | [PABh zu PāśupSūtra, 1, 9 150.2]
punarapyuktam | [PABh zu PāśupSūtra, 1, 9 151.1]
ādityacandrāv anilo'nalaśca dyaur bhūmir āpo hṛdayaṃ yamaśca | [PABh zu PāśupSūtra, 1, 9 151.2]
ahaśca rātriśca ubhe ca saṃdhye dharmo hi jānāti narasya vṛttam | [PABh zu PāśupSūtra, 1, 9 151.3]
nārambhaśīlo na ca dambhaśīlaḥ śāstropadiṣṭāni karotyadīnaḥ | [PABh zu PāśupSūtra, 1, 9 152.1]
yameṣu yukto niyameṣu caiva munir bhavaty eṣv ajaro 'maraśca | [PABh zu PāśupSūtra, 1, 9 152.2]
tathā asteyaṃ tantre siddham | [PABh zu PāśupSūtra, 1, 9 153]
kasmāt | [PABh zu PāśupSūtra, 1, 9 154]
avāsopadeśāt anutsṛṣṭānnapratiṣedhāc ca | [PABh zu PāśupSūtra, 1, 9 155]
iha vidyamānasyāpyekasya vāsaso malavad avasthitasyāvāsopadeśāt parigrahaparityāga upadiśyate | [PABh zu PāśupSūtra, 1, 9 156]
kiṃcānyadapi | [PABh zu PāśupSūtra, 1, 9 157]
parityaktānām annapānādīnāmupayogo dṛṣṭo yasmāt | [PABh zu PāśupSūtra, 1, 9 158]
ato'trāsteyaṃ tantre siddham | [PABh zu PāśupSūtra, 1, 9 159]
steyaṃ ca punaḥ ṣaḍvidham | [PABh zu PāśupSūtra, 1, 9 160]
tatra adattādānam anatisṛṣṭagrahaṇam anabhimatagrahaṇam anadhikārapratigrahaḥ anupālambhaḥ aniveditopayogaśceti | [PABh zu PāśupSūtra, 1, 9 161]
adattasya grahaṇam adattādānam | [PABh zu PāśupSūtra, 1, 9 162]
anatisṛṣṭagrahaṇaṃ nāma bālonmattapramattavṛddhadurbalānāṃ vittāpaharaṇam | [PABh zu PāśupSūtra, 1, 9 163]
anabhimatagrahaṇaṃ nāma kīṭabhramarapakṣipataṃgādīnām anabhipretadravyāpaharaṇam | [PABh zu PāśupSūtra, 1, 9 164]
anadhikārapratigraho nāma iha śāstre anabhyanujñātānām arthānāṃ gobhūhiraṇyadvipadacatuṣpadādīnāṃ grahaṇam | [PABh zu PāśupSūtra, 1, 9 165]
anupālambho nāma kuhakakalkanaḍambhavismāpanavardhāpanādibhir upāyaiḥ parebhyo hiraṇyāc chādanopayogaḥ | [PABh zu PāśupSūtra, 1, 9 166]
aniveditopayogo nāma bhakṣyabhojyalehyapeyacoṣyādīnām anyatamaṃ yatkiṃcid gurave 'niveditam upayuṅkte sa ucyate aniveditopayoga iti | [PABh zu PāśupSūtra, 1, 9 167]
evaṃ ṣaḍvidhaṃ steyam | [PABh zu PāśupSūtra, 1, 9 168]
asya ṣaḍvidhasyāpi steyasya parivarjanam asteyamāhurācāryāḥ | [PABh zu PāśupSūtra, 1, 9 169]
bhavati hy api | [PABh zu PāśupSūtra, 1, 9 170.1]
yadetad dhanamityāhuḥ prāṇā hy ete bahiścarāḥ | [PABh zu PāśupSūtra, 1, 9 170.2]
sa tasya harate prāṇān yo yasya harate dhanam | [PABh zu PāśupSūtra, 1, 9 170.3]
uktaṃ hi | [PABh zu PāśupSūtra, 1, 9 171.1]
sarvasvaparimoṣṭā ca jīvitāntakaraśca yaḥ | [PABh zu PāśupSūtra, 1, 9 171.2]
dvāv etau samakarmāṇau tasmāt steyaṃ vivarjayet | [PABh zu PāśupSūtra, 1, 9 171.3]
na stenasya paro loko nāyaṃ loko durātmanaḥ | [PABh zu PāśupSūtra, 1, 9 172.1]
śaṅkitaḥ sarvabhūtānāṃ drohātmā pāpa eva saḥ | [PABh zu PāśupSūtra, 1, 9 172.2]
mṛdamāpastathā yānaṃ pattraṃ puṣpaṃ phalānyapi | [PABh zu PāśupSūtra, 1, 9 173.1]
asaṃvṛtāni gṛhṇīyāt pavitrārthīha kāryavān | [PABh zu PāśupSūtra, 1, 9 173.2]
nadyaśca vāpyaḥ kūpāśca taṭākāni sarāṃsi ca | [PABh zu PāśupSūtra, 1, 9 174.1]
asaṃvṛtāni gṛhṇīyāt prājāpatyena karmaṇā | [PABh zu PāśupSūtra, 1, 9 174.2]
ity evamasteyaṃ tantre siddham | [PABh zu PāśupSūtra, 1, 9 175]
akrodhastantre siddhaḥ | [PABh zu PāśupSūtra, 1, 9 176]
kasmāt | [PABh zu PāśupSūtra, 1, 9 177]
śūdrapratiṣedhāt atitāpopadeśāc ca | [PABh zu PāśupSūtra, 1, 9 178]
ihādhyātmikādhibhautikādhidaivikānāṃ sarvadvaṃdvānāṃ manasi śarīre ca upanipatitānāṃ sahiṣṇutvam apratīkāraśceti yasmāt kṛto 'trākrodhas tantre siddhaḥ | [PABh zu PāśupSūtra, 1, 9 179]
krodhaśca punaścaturvidhaḥ | [PABh zu PāśupSūtra, 1, 9 180]
tadyathā bhāvalakṣaṇaḥ karmalakṣaṇaḥ vaikalyakaraḥ udvegakaraśceti | [PABh zu PāśupSūtra, 1, 9 181]
tatra bhāvalakṣaṇo nāma saḥ yatrāsūyādveṣamadamānamātsaryādayo bhāvāḥ pravartante | [PABh zu PāśupSūtra, 1, 9 182]
karmalakṣaṇo nāma yatra kalahavairasaṃpraharaṇādyā bhāvāḥ pravartante | [PABh zu PāśupSūtra, 1, 9 183]
vaikalyakaro nāma yatra pāṇipādanāsākṣyaṅgulipraharaṇādayo bhāvāḥ pravartante | [PABh zu PāśupSūtra, 1, 9 184]
udvegakaro nāma yatra svātmānaṃ parātmānaṃ vā prāṇair viyojayati | [PABh zu PāśupSūtra, 1, 9 185]
ityevaṃ caturvidhaḥ krodhaḥ | [PABh zu PāśupSūtra, 1, 9 186]
asya caturvidhasyāpi krodhasya parivarjanam akrodhamāhurācāryāḥ | [PABh zu PāśupSūtra, 1, 9 187]
tasmād deśajātikulakarmasambandhanindāyāṃ karaṇakriyāyāṃ kāryanindāyām āhāranindāyāṃ vādhikṛtena krodho na kartavyaḥ | [PABh zu PāśupSūtra, 1, 9 188]
tatra deśanindā tāvad bhavati | [PABh zu PāśupSūtra, 1, 9 189]
tadyathā yatra bhavān jātastatra deśe brāhmaṇā eva na santīti yadi kaścidadhikṣepaṃ kuryāt tatra krodho na kartavyaḥ | [PABh zu PāśupSūtra, 1, 9 190]
tatraitat syād evamabhihite tīvraduḥkhaṃ mānasamabhivyajyate | [PABh zu PāśupSūtra, 1, 9 191]
kathamatra krodho na bhaviṣyatīti | [PABh zu PāśupSūtra, 1, 9 192]
ucyate na bhaviṣyati | [PABh zu PāśupSūtra, 1, 9 193]
kasmāt | [PABh zu PāśupSūtra, 1, 9 194]
parisaṃkhyānasāmarthyāt | [PABh zu PāśupSūtra, 1, 9 195]
iha manuṣyaloke deśo'yaṃ nāma mātāpitṛhetukaḥ aupacayikaḥ kāryapiṇḍaḥ śarīrākhyaḥ | [PABh zu PāśupSūtra, 1, 9 196]
sa tasmād bhavaḥ | [PABh zu PāśupSūtra, 1, 9 197]
kṣetrajñastu cetanaḥ sarvagataḥ śuciḥ | [PABh zu PāśupSūtra, 1, 9 198]
asya cāsmākaṃ cāntaramaviditam | [PABh zu PāśupSūtra, 1, 9 199]
aparidṛṣṭārthe bhavānetad vā brūyāt | [PABh zu PāśupSūtra, 1, 9 200]
ataḥ krodhanimittāsaṃbhavāt parisaṃkhyānasāmarthyena krodho na kāryaḥ | [PABh zu PāśupSūtra, 1, 9 201]
evaṃ śeṣeṣvapi draṣṭavyam | [PABh zu PāśupSūtra, 1, 9 202]
bhavati hy api | [PABh zu PāśupSūtra, 1, 9 203.1]
śṛṅgavān nakhavān daṃṣṭrī vikṛto rudhirāśanaḥ | [PABh zu PāśupSūtra, 1, 9 203.2]
rākṣaso vā piśāco vā krodhiṣṇur jāyate naraḥ | [PABh zu PāśupSūtra, 1, 9 203.3]
punaścāha | [PABh zu PāśupSūtra, 1, 9 204.1]
kaṅkagṛdhrasṛgāleṣu daṃśeṣu maśakeṣu ca | [PABh zu PāśupSūtra, 1, 9 204.2]
pannageṣu ca jāyante narāḥ krodhaparāyaṇāḥ | [PABh zu PāśupSūtra, 1, 9 204.3]
vidviṣṭaḥ sarvabhūtānāṃ bahvamitro 'lpabāndhavaḥ | [PABh zu PāśupSūtra, 1, 9 205.1]
krūradharmā durācāraḥ krodhiṣṇur jāyate naraḥ | [PABh zu PāśupSūtra, 1, 9 205.2]
kruddhaḥ karoti pāpāni kruddhaḥ pāpāni bhāṣate | [PABh zu PāśupSūtra, 1, 9 206.1]
kruddho bhavati nirlajjastasmāt krodhaṃ vivarjayet | [PABh zu PāśupSūtra, 1, 9 206.2]
tathā coktam | [PABh zu PāśupSūtra, 1, 9 207.1]
yat krodhano japati yac ca juhoti yadvā yadvā tapastapyati yad dadāti tatsarvam | [PABh zu PāśupSūtra, 1, 9 207.2]
vaivasvato harati pūrtamamuṣya sarvaṃ mithyā śrutaṃ bhavati tasya śamo'pi tasya | [PABh zu PāśupSūtra, 1, 9 207.3]
dhanyāste puruṣavyāghrā ye buddhyā krodhamutthitam | [PABh zu PāśupSūtra, 1, 9 208.1]
śamayanti mahātmāno dīptamagnimivāmbhasā | [PABh zu PāśupSūtra, 1, 9 208.2]
yato rūpaṃ tato jñānaṃ yato jñānaṃ tatastapaḥ | [PABh zu PāśupSūtra, 1, 9 209.1]
yatastapastataḥ siddhiryataḥ siddhistataḥ kṣamā | [PABh zu PāśupSūtra, 1, 9 209.2]
kṣamā sarvaparaṃ mitraṃ krodhaḥ sarvaparo ripuḥ | [PABh zu PāśupSūtra, 1, 9 210.1]
kṣamāvatāmayaṃ lokaḥ paro lokaḥ kṣamāvatām | [PABh zu PāśupSūtra, 1, 9 210.2]
etasmāt kāraṇāt kṣantavyam ity evamakrodhastantre siddhaḥ | [PABh zu PāśupSūtra, 1, 9 211]
tathā guruśuśrūṣā tantre siddhā | [PABh zu PāśupSūtra, 1, 9 212]
kasmāt | [PABh zu PāśupSūtra, 1, 9 213]
vyākhyānopadeśād vidvadupadeśāc ca | [PABh zu PāśupSūtra, 1, 9 214]
iha coktaṃ vidhiṃ vyākhyāsyāmaḥ iti | [PABh zu PāśupSūtra, 1, 9 215]
atrāṇ iti maryādāyām | [PABh zu PāśupSūtra, 1, 9 216]
ma iti pratijñāyāṃ bhavati | [PABh zu PāśupSūtra, 1, 9 217]
mayi vartate | [PABh zu PāśupSūtra, 1, 9 218]
mayi tiṣṭhatīti | [PABh zu PāśupSūtra, 1, 9 219]
yadi ceṣṭe vatsyasi yadi ceṣṭe sthāsyasi tataste vakṣyāmaḥ | [PABh zu PāśupSūtra, 1, 9 220]
tatreṣṭam ity aṣṭāṅgaṃ brahmacaryaṃ maryādāmadhikurute | [PABh zu PāśupSūtra, 1, 9 221]
tadyathā utthānapratyutthānābhivādanagurukāryahitakārī anuttarottaravādī pūrvotthāyī jaghanyasaṃveśī preṣitāpreṣitasarvakāryakṛtajñaḥ sarvaniveditātmā dakṣo dākṣiṇyānuraktaḥ snānodvartanasaṃvāhanādibhiḥ kriyāviśeṣaiḥ chāyevānugato nityam idaṃ kṛtam idaṃ kariṣye kiṃ karavāṇīti bhūtvā gurave 'harahar vartitavyam | [PABh zu PāśupSūtra, 1, 9 222]
yastu vidyāṃ guroradhikṛtya bahubhyaḥ samprayacchati anenāsya vidyāyā dānena guravaḥ śuśrūṣitā bhavanti | [PABh zu PāśupSūtra, 1, 9 223]
kṣīṇe ca brahmacarye niyataṃ guruṣu yad gauravaṃ tad brahmacaryam | [PABh zu PāśupSūtra, 1, 9 224]
bhavati hy api | [PABh zu PāśupSūtra, 1, 9 225.1]
gururdevo guruḥ svāmī gururmātā guruḥ pitā | [PABh zu PāśupSūtra, 1, 9 225.2]
yasyaivaṃ niścito bhāvaḥ śreyastasya na dūrataḥ | [PABh zu PāśupSūtra, 1, 9 225.3]
agnisūryendutārābhiścākṣuṣo 'rthaḥ prakāśate | [PABh zu PāśupSūtra, 1, 9 226.1]
bhūtaṃ bhavyaṃ bhaviṣyaṃ ca guruvākyaiḥ prakāśate | [PABh zu PāśupSūtra, 1, 9 226.2]
deśakairgamyate'dhvānaṃ deśakairgamyate'rṇavaḥ | [PABh zu PāśupSūtra, 1, 9 227.1]
deśakairgamyate svargo gururmokṣasya deśakaḥ | [PABh zu PāśupSūtra, 1, 9 227.2]
amṛtasya pradātāraṃ yo guruṃ hy avamanyate | [PABh zu PāśupSūtra, 1, 9 228.1]
ṣaṣṭivarṣasahasrāṇi narakaṃ paryupāsate | [PABh zu PāśupSūtra, 1, 9 228.2]
guroryatra parīvādo nindā yatra pravartate | [PABh zu PāśupSūtra, 1, 9 229.1]
karṇau tatra pidhātavyau gantavyaṃ vā tato'nyataḥ | [PABh zu PāśupSūtra, 1, 9 229.2]
ācāryaṃ pūjayed yastu sarvāvasthaṃ hi nityaśaḥ | [PABh zu PāśupSūtra, 1, 9 230.1]
pūjitastena bhavati śivo vai nātra saṃśayaḥ | [PABh zu PāśupSūtra, 1, 9 230.2]
ācāryamūrtimāsthāya śivo jñānaṃ prayacchati | [PABh zu PāśupSūtra, 1, 9 231.1]
tasmād vai nāvamantavya ācāryaḥ śreya icchatā | [PABh zu PāśupSūtra, 1, 9 231.2]
granthārthaviduṣe nityaṃ yogamārgānudarśine | [PABh zu PāśupSūtra, 1, 9 232.1]
sarvārthenāpi kartavyaḥ paritoṣo vijānatā | [PABh zu PāśupSūtra, 1, 9 232.2]
ṛcaṃ vā yadi vārdharcaṃ pādaṃ vā yadi vākṣaram | [PABh zu PāśupSūtra, 1, 9 233.1]
sakāśād yasya gṛhṇīyān niyataṃ tatra gauravam | [PABh zu PāśupSūtra, 1, 9 233.2]
liṅgakartrī yathā mātā śāstrakartā yathā pitā | [PABh zu PāśupSūtra, 1, 9 234.1]
prabodhakṛd gurusteṣāṃ tadevāyatanaṃ mahat | [PABh zu PāśupSūtra, 1, 9 234.2]
ityevaṃ guruśuśrūṣā tantre siddhā | [PABh zu PāśupSūtra, 1, 9 235]
tathā śaucaṃ tantre siddham | [PABh zu PāśupSūtra, 1, 9 236]
kasmāt | [PABh zu PāśupSūtra, 1, 9 237]
bhasmasnānopadeśāt | [PABh zu PāśupSūtra, 1, 9 238]
tac ca śaucaṃ trividham | [PABh zu PāśupSūtra, 1, 9 239]
tad yathā gātraśaucaṃ bhāvaśaucam ātmaśaucaṃ ceti | [PABh zu PāśupSūtra, 1, 9 240]
tatra bhasmasnānopadeśāt prasiddhaṃ bhasmanā gātraśaucam | [PABh zu PāśupSūtra, 1, 9 241]
āha yaduktaṃ prasiddhaṃ bhasmanā gātraśaucamiti etadevāyuktam | [PABh zu PāśupSūtra, 1, 9 242]
kasmāt | [PABh zu PāśupSūtra, 1, 9 243]
pūrvottaravyāghātāt | [PABh zu PāśupSūtra, 1, 9 244]
iha purastāduktaṃ prasiddhā yamā ahiṃsādayo bhavanti | [PABh zu PāśupSūtra, 1, 9 245]
yadiha bhūyo'pi aprasiddhaṃ bhasmanā gātraśaucamityabhidhīyate | [PABh zu PāśupSūtra, 1, 9 246]
tasmādidaṃ pūrvottaraṃ na saṃgacchati | [PABh zu PāśupSūtra, 1, 9 247]
vyāhataṃ ca bhavati | [PABh zu PāśupSūtra, 1, 9 248]
eṣa doṣa ityataḥ pūrvottaravyāghātāt | [PABh zu PāśupSūtra, 1, 9 249]
tatra yaduktaṃ prasiddhaṃ bhasmanā gātraśaucamityetadayuktam | [PABh zu PāśupSūtra, 1, 9 250]
ucyate nāyaṃ doṣaḥ | [PABh zu PāśupSūtra, 1, 9 251]
kasmāt | [PABh zu PāśupSūtra, 1, 9 252]
prasiddhidarśanāt | [PABh zu PāśupSūtra, 1, 9 253]
ihānyatrāpi prasiddhaṃ bhasmanā gātraśaucamiti | [PABh zu PāśupSūtra, 1, 9 254]
evaṃ hy āha | [PABh zu PāśupSūtra, 1, 9 255.1]
saṃsargajāśca ye doṣā ye cānye pitṛmātṛjāḥ | [PABh zu PāśupSūtra, 1, 9 255.2]
annapānakṛtāścaiva saṃkarā dehamāśritāḥ | [PABh zu PāśupSūtra, 1, 9 255.3]
sarvāṃstān dahate bhasma asthimajjāgatānapi | [PABh zu PāśupSūtra, 1, 9 255.4]
punaścāha | [PABh zu PāśupSūtra, 1, 9 256.1]
keśakīṭopapannāni duṣṭānnāni ca yāni vai | [PABh zu PāśupSūtra, 1, 9 256.2]
bhasmanā spṛṣṭamātrāṇi bhojyāny āhur manīṣiṇaḥ | [PABh zu PāśupSūtra, 1, 9 256.3]
punarapyuktam | [PABh zu PāśupSūtra, 1, 9 257.1]
madyaṃ pītvā gurudārāṃśca gatvā steyaṃ kṛtvā brahmahatyāṃ ca kṛtvā | [PABh zu PāśupSūtra, 1, 9 257.2]
bhasmoddhvasto bhasmarāśau śayāno rudrādhyāyī mucyate pātakebhyaḥ | [PABh zu PāśupSūtra, 1, 9 257.3]
yaḥ snānam ācaren nityam āgneyaṃ saṃyatendriyaḥ | [PABh zu PāśupSūtra, 1, 9 258.1]
kulaikaviṃśamuddhṛtya sa gacchet paramāṃ gatim | [PABh zu PāśupSūtra, 1, 9 258.2]
evamanyatrāpi prasiddhaṃ bhasmanā gātraśaucam | [PABh zu PāśupSūtra, 1, 9 259]
tasmād yuktaṃ vaktuṃ prasiddhā yamā ahiṃsādaya iti | [PABh zu PāśupSūtra, 1, 9 260]
tathopasparśanaprāṇāyāmajapyaiḥ akaluṣamatirbhavatīti bhāvaśaucaṃ tantre siddham | [PABh zu PāśupSūtra, 1, 9 261]
bhāvamantargataṃ duṣṭaṃ na snānamapakarṣati | [PABh zu PāśupSūtra, 1, 9 262.1]
bhāvaśuddhiḥ parā śuddhiḥ śeṣaṃ śṛṅgāramārjanam | [PABh zu PāśupSūtra, 1, 9 262.2]
mṛttikānāṃ sahasreṇa jalakumbhaśatena ca | [PABh zu PāśupSūtra, 1, 9 263.1]
na śudhyanti durātmānaḥ pāpopahatacetasaḥ | [PABh zu PāśupSūtra, 1, 9 263.2]
satyaṃ śaucaṃ tapaḥ śaucaṃ śaucamindriyanigrahaḥ | [PABh zu PāśupSūtra, 1, 9 264.1]
sarvabhūtadayā śaucam adbhiḥ śaucaṃ tu pañcamam | [PABh zu PāśupSūtra, 1, 9 264.2]
śaucameva paraṃ teṣāṃ yeṣāṃ notpadyate spṛhā | [PABh zu PāśupSūtra, 1, 9 265.1]
pratigrahe tathārambhe indriyāṇāṃ ca gocare | [PABh zu PāśupSūtra, 1, 9 265.2]
yasmādāha | [PABh zu PāśupSūtra, 1, 9 266.1]
sarvasvamapi yo dadyāt kaluṣeṇāntarātmanā | [PABh zu PāśupSūtra, 1, 9 266.2]
na tena dharmabhāg bhavati bhāva evātra kāraṇam | [PABh zu PāśupSūtra, 1, 9 266.3]
yathā yathā hi puruṣaḥ kalyāṇīṃ kurute matim | [PABh zu PāśupSūtra, 1, 9 267.1]
tathā tathāsya sidhyanti sarvārthā nātra saṃśayaḥ | [PABh zu PāśupSūtra, 1, 9 267.2]
ityevaṃ bhāvaśaucaṃ tantre siddham | [PABh zu PāśupSūtra, 1, 9 268]
tathātmaśaucaṃ tantre siddham | [PABh zu PāśupSūtra, 1, 9 269]
kasmāt | [PABh zu PāśupSūtra, 1, 9 270]
yasmād avamānaparibhavaparivādādyair apahatapāpmā bhavati ityātmaśaucaṃ tantre siddham | [PABh zu PāśupSūtra, 1, 9 271]
yasmād anyair apyuktaṃ | [PABh zu PāśupSūtra, 1, 9 272.1]
kṛtsnāṃ mahīṃ paryaṭataḥ saśailavanakānanām | [PABh zu PāśupSūtra, 1, 9 272.2]
apamānāt paraṃ nāsti sādhanaṃ manurabravīt | [PABh zu PāśupSūtra, 1, 9 272.3]
ityevaṃ śaucaṃ tantre siddham | [PABh zu PāśupSūtra, 1, 9 273]
tathā āhāralāghavaṃ tantre siddham | [PABh zu PāśupSūtra, 1, 9 274]
kasmāt | [PABh zu PāśupSūtra, 1, 9 275.1]
bhaikṣotsṛṣṭayathālabdhopadeśāt | [PABh zu PāśupSūtra, 1, 9 275.2]
svalpamapi anupāyato'rjitamalaghu prabhūtamapi upāyato'rjitaṃ laghveva draṣṭavyam | [PABh zu PāśupSūtra, 1, 9 276]
uktaṃ hi | [PABh zu PāśupSūtra, 1, 9 277.1]
carenmādhukarīṃ vṛttiṃ valmīkanicayopamām | [PABh zu PāśupSūtra, 1, 9 277.2]
akruddhaś cāprahṛṣṭaś ca tapastaddhi sanātanam | [PABh zu PāśupSūtra, 1, 9 277.3]
yaścaret sarvabhojyeṣu bhaikṣyaṃ ca vyavahārataḥ | [PABh zu PāśupSūtra, 1, 9 278.1]
bhuñjīta pratigṛhṇīyāt praśastānāṃ svakarmasu | [PABh zu PāśupSūtra, 1, 9 278.2]
cāturvarṇyaṃ cared bhaikṣyaṃ patitāṃstu vivarjayet | [PABh zu PāśupSūtra, 1, 9 279.1]
payaścāpaśca bhaikṣyaṃ ca samametan na saṃśayaḥ | [PABh zu PāśupSūtra, 1, 9 279.2]
bhaikṣyaśeṣaṃ tu yo bhikṣuryadi kiṃcit samutsṛjet | [PABh zu PāśupSūtra, 1, 9 280.1]
grāse grāse tu kartavyāḥ prāṇāyāmāstrayastrayaḥ | [PABh zu PāśupSūtra, 1, 9 280.2]
saṃnidhānaṃ na kurvīta sarvāvastho'pi yogavit | [PABh zu PāśupSūtra, 1, 9 281.1]
saṃnidhānakṛtairdoṣairyatiḥ saṃjāyate kṛmiḥ | [PABh zu PāśupSūtra, 1, 9 281.2]
mādhukaram asaṃkalpaṃ prākpravṛttam ayācitam | [PABh zu PāśupSūtra, 1, 9 282.1]
tattatkālopapannaṃ ca bhaikṣyaṃ pañcavidhaṃ smṛtam | [PABh zu PāśupSūtra, 1, 9 282.2]
gṛhād gṛhaṃ paryaṭaṃstu na gṛhaṃ parivarjayet | [PABh zu PāśupSūtra, 1, 9 283.1]
parasya vacanaṃ śrutvā duṣṭaveśma vivarjayet | [PABh zu PāśupSūtra, 1, 9 283.2]
aduṣṭāpatitaṃ sādhuṃ bhikṣuko yo vyatikramet | [PABh zu PāśupSūtra, 1, 9 284.1]
sa tasya sukṛtaṃ dattvā duṣkṛtaṃ pratipadyate | [PABh zu PāśupSūtra, 1, 9 284.2]
tathaiva ca gṛhasthasya nirāśo bhikṣuko vrajet | [PABh zu PāśupSūtra, 1, 9 285.1]
sa tasyeṣṭaṃ ca pūrtaṃ ca bhikṣurādāya gacchati | [PABh zu PāśupSūtra, 1, 9 285.2]
akṛte vaiśvadeve tu bhikṣuke gṛhamāgate | [PABh zu PāśupSūtra, 1, 9 286.1]
uddhṛtya vaiśvadevārthaṃ bhikṣukaṃ tu visarjayet | [PABh zu PāśupSūtra, 1, 9 286.2]
vaiśvadevakṛtān doṣān śakto bhikṣurvyapohitum | [PABh zu PāśupSūtra, 1, 9 287.1]
nahi bhikṣukṛtān doṣān vaiśvadevo vyapohati | [PABh zu PāśupSūtra, 1, 9 287.2]
daśāhaṃ dvādaśāhaṃ vā yatra bhikṣā na labhyate | [PABh zu PāśupSūtra, 1, 9 288.1]
tad gṛhaṃ varjayed bhikṣurūṣarāṇīva karṣakaḥ | [PABh zu PāśupSūtra, 1, 9 288.2]
caturakṣarasaṃyuktāṃ bhikṣāṃ tu samudāharet | [PABh zu PāśupSūtra, 1, 9 289.1]
eṣa pravrajināṃ dharmaḥ śeṣastu krayavikrayaḥ | [PABh zu PāśupSūtra, 1, 9 289.2]
na hasen na cābhiprekṣet bhikṣāmicchaṃstu bhikṣukaḥ | [PABh zu PāśupSūtra, 1, 9 290.1]
godohamātraṃ saṃtiṣṭhen nopatiṣṭhet kadācana | [PABh zu PāśupSūtra, 1, 9 290.2]
jarāmaraṇagarbhebhyo bhītasya narakādapi | [PABh zu PāśupSūtra, 1, 9 291.1]
bhayāt kṣapayate yasmāt tasmād bhaikṣyamiti smṛtam | [PABh zu PāśupSūtra, 1, 9 291.2]
dadhibhakṣāḥ payobhakṣā ye 'nye yāvakabhakṣiṇaḥ | [PABh zu PāśupSūtra, 1, 9 292.1]
sarve te bhaikṣyabhakṣasya kalāṃ nārhanti ṣoḍaśīm | [PABh zu PāśupSūtra, 1, 9 292.2]
taptakāñcanavarṇena gavāṃ mūtreṇa yāvakam | [PABh zu PāśupSūtra, 1, 9 293.1]
pibed dvādaśa varṣāṇi na tad bhaikṣyasamaṃ bhavet | [PABh zu PāśupSūtra, 1, 9 293.2]
māsi māsi kuśāgreṇa yaḥ pibet somamagrajaḥ | [PABh zu PāśupSūtra, 1, 9 294.1]
bhaikṣyaṃ cāvyavahāreṇa tulyaṃ bhavati vā na vā | [PABh zu PāśupSūtra, 1, 9 294.2]
bhaikṣyamannaṃ paraṃ śreyo bhaikṣyamannaṃ paraṃ śuci | [PABh zu PāśupSūtra, 1, 9 295.1]
bhaikṣyaṃ hi vratināṃ śreṣṭhaṃ bhaikṣyameva parā gatiḥ | [PABh zu PāśupSūtra, 1, 9 295.2]
yadyaj jalaṃ nirdhamaneṣv apeyaṃ nadīgataṃ tat punareva peyam | [PABh zu PāśupSūtra, 1, 9 296.1]
tathānnapānaṃ vidhipūrvamāgataṃ dvijātipātrāntaritaṃ na duṣyati | [PABh zu PāśupSūtra, 1, 9 296.2]
lavaṇamalavaṇaṃ vā snigdham asnehikaṃ vā saharasavirasaṃ vā śuṣkamannaṃ dravaṃ vā | [PABh zu PāśupSūtra, 1, 9 297.1]
yadi iha niravadyaṃ bhuñjate bhaikṣyamannaṃ sa khalu bhavati bhikṣurbhikṣudharmādaluptaḥ | [PABh zu PāśupSūtra, 1, 9 297.2]
tathotsṛṣṭaṃ yathālabdhaṃ ca tatraivāvasaraprāptatvāt pratitantrasiddhāntasiddhaṃ sūtrato 'rthanirdeśaṃ kariṣyāmaḥ | [PABh zu PāśupSūtra, 1, 9 298]
ityevamāhāralāghavaṃ tantre siddham | [PABh zu PāśupSūtra, 1, 9 299]
tathā apramādastantre siddhaḥ | [PABh zu PāśupSūtra, 1, 9 300]
kasmāt | [PABh zu PāśupSūtra, 1, 9 301]
apramādopadeśāt japyopadeśāc ca | [PABh zu PāśupSūtra, 1, 9 302]
iha nityaṃ yameṣv apramattenopasthitasmṛtinā bhavitavyam | [PABh zu PāśupSūtra, 1, 9 303]
uktaṃ hi | [PABh zu PāśupSūtra, 1, 9 304.1]
apramādo damastyāgo brāhmaṇasya hayāḥ smṛtāḥ | [PABh zu PāśupSūtra, 1, 9 304.2]
śīlaraśmisamāyuktair dheyātmā mānase rathe | [PABh zu PāśupSūtra, 1, 9 304.3]
taṃ brahmarathamāruhya garbhajanmajarāyutān | [PABh zu PāśupSūtra, 1, 9 305.1]
chindan mṛtyubhayān pāśān brahmabhūto'vatiṣṭhate | [PABh zu PāśupSūtra, 1, 9 305.2]
ityevamapramādastantre siddhaḥ | [PABh zu PāśupSūtra, 1, 9 306]
evaṃ prasiddhā yamā ahiṃsādayaḥ | [PABh zu PāśupSūtra, 1, 9 307]
āha aviśeṣadoṣān na prasiddhā yamāḥ | [PABh zu PāśupSūtra, 1, 9 308]
ihānyeṣāmapyahiṃsādīni dharmasādhanāni | [PABh zu PāśupSūtra, 1, 9 309]
ihāpi ca śāstre tānyeva | [PABh zu PāśupSūtra, 1, 9 310]
tasmāt sādhyasādhananiṣṭhāsv apyaviśeṣaḥ | [PABh zu PāśupSūtra, 1, 9 311]
ucyate na | [PABh zu PāśupSūtra, 1, 9 312]
atiprasaṅgādanekāntāc ca | [PABh zu PāśupSūtra, 1, 9 313]
yadi dharmasādhanāstitvamātrasādharmyād ahiṃsādīnāṃ tyāgaḥ kriyate tasmāt kāryakāraṇakṣetrajñadharmādharmasukhaduḥkhasaṃsārapadārthādayo 'pi tyājyāḥ | [PABh zu PāśupSūtra, 1, 9 314]
atha naivam anekāntaḥ | [PABh zu PāśupSūtra, 1, 9 315]
kiṃca tyāge kṛtihiṃsādīnāṃ dharmasādhanatvaprasaṅgaḥ | [PABh zu PāśupSūtra, 1, 9 316]
kiṃca atidānātiyajanātitapo'tigatyanāvṛttyādibhiḥ yamaniyamagarbhatvād vidheḥ siddham | [PABh zu PāśupSūtra, 1, 9 317]
niyamaviśeṣaṇāc ca nāviśeṣaḥ | [PABh zu PāśupSūtra, 1, 9 318]
tasmād yuktamuktaṃ prasiddhā yamā ahiṃsādaya iti | [PABh zu PāśupSūtra, 1, 9 319]
ata etaduktaṃmahādevasya dakṣiṇāmūrteḥ iti | [PABh zu PāśupSūtra, 1, 9 320]
atredaṃ yamaprakaraṇaṃ samāptam | [PABh zu PāśupSūtra, 1, 9 321]
āha tasminn āyatane prativasataḥ kā mātrā | [PABh zu PāśupSūtra, 1, 9 322]
sā vācyā gṛhasthādivat | [PABh zu PāśupSūtra, 1, 9 323]
taducyate na | [PABh zu PāśupSūtra, 1, 9 324]
yasmād āha | [PABh zu PāśupSūtra, 1, 9 325]
{PABh zu PāśupSūtra, 1, 10}
atra ekam iti saṃkhyā | [PABh zu PāśupSūtra, 1, 10 1]
vāsa ity ācchādane bhavati | [PABh zu PāśupSūtra, 1, 10 2]
tasya vāsaḥ pañcavidham aṇḍajaṃ voḍajaṃ vālajaṃ valkalajaṃ carmajaṃ vā | [PABh zu PāśupSūtra, 1, 10 3]
yat kuśalenābhyupāyenopapadyate tad ekapaṭalam anekapaṭalaṃ vā grāmyādibhyo niṣparigrahaṃ kaupīnapracchādanamātraṃ lajjāpratīkārārthaṃ caikaṃ vāso grāhyam | [PABh zu PāśupSūtra, 1, 10 4]
asyaiva ca sūtrasya sāmarthyāt sarvadravyaparityāge kṛte ekavāsomātraparigrahaḥ saṃskartavyaḥ śiṣyaḥ | [PABh zu PāśupSūtra, 1, 10 5.1]
āha lajjāvinivṛttir asya kadā bhavatīti | [PABh zu PāśupSūtra, 1, 10 5.2]
ucyate jñānākaluṣābhyām | [PABh zu PāśupSūtra, 1, 10 5.3]
atra yadā prāptajñānaḥ kṣīṇakaluṣaś ca bhavati tadā tasya lajjānivṛttiḥ | [PABh zu PāśupSūtra, 1, 10 5.4]
āha kiṃ vinivṛttāyām api lajjāyāṃ niyatam evaikaṃ vāso grāhyam āhosvid aniyatam iti | [PABh zu PāśupSūtra, 1, 10 6.1]
ucyate aniyatam yasmād āha | [PABh zu PāśupSūtra, 1, 10 6.2]
{PABh zu PāśupSūtra, 1, 11}
atra akāro vāsaḥpratiṣedhe vartate | [PABh zu PāśupSūtra, 1, 11 1.1]
avāsasā nagnena yathā jātena niṣparigraheṇa bhavitavyam | [PABh zu PāśupSūtra, 1, 11 1.2]
āha avāsastve kiṃ te prayojanam | [PABh zu PāśupSūtra, 1, 11 1.3]
tad vācyam ekavāsastvavat | [PABh zu PāśupSūtra, 1, 11 1.4]
tad ucyate niṣparigrahārtham amaṅgalakhyāpanārthaṃ ceti prayojanadvayaṃ draṣṭavyam | [PABh zu PāśupSūtra, 1, 11 1.5]
vāśabdaḥ śaktyaśaktyor vicāraṇe | [PABh zu PāśupSūtra, 1, 11 1.6]
yady aśaktas tadā anagnenaikavāsasā bhāvyam | [PABh zu PāśupSūtra, 1, 11 1.7]
yadi śaktas tadā avāsasā nagnena yathājātena niṣparigraheṇa bhavitavyam ity arthaḥ | [PABh zu PāśupSūtra, 1, 11 1.8]
na tu vā vikalpe | [PABh zu PāśupSūtra, 1, 11 1.9]
vikalpārthāsaṃbhavād ity arthaḥ | [PABh zu PāśupSūtra, 1, 11 1.10]
āha tasminn āyatane prativasatā kim ā dehapātād anirgacchataiva stheyaṃ dhyānaikaniṣṭhena śilāvad āhosvid dṛṣṭo 'syāyatanān nirgamaḥ bhasmabhaikṣyodakārjanādinimittaṃ grāmādipraveśo vā | [PABh zu PāśupSūtra, 1, 11 2.1]
ucyate dṛṣṭaḥ | [PABh zu PāśupSūtra, 1, 11 2.2]
yasmāt | [PABh zu PāśupSūtra, 1, 11 2.3]
{PABh zu PāśupSūtra, 1, 12}
atra mūtraṃ ca purīṣaṃ ca mūtrapurīṣam | [PABh zu PāśupSūtra, 1, 12 1.1]
cārthe dvaṃdvasamāsaḥ atra mūtraṃ nāma yad etad udaraparyuṣitaṃ niḥsarati bahiḥ sravati tan mūtram | [PABh zu PāśupSūtra, 1, 12 1.2]
mocanān mūtram | [PABh zu PāśupSūtra, 1, 12 2]
mūtratvābhisambandhāddhi mūtraṃ lokādiprasiddham ity arthaḥ | [PABh zu PāśupSūtra, 1, 12 3]
purīṣaṃ nāma yad etat pītakhāditāvalīḍhānām āhāraviśeṣāṇām ādhyātmikena agninā paripakvam apānena skhalati tat purīṣam | [PABh zu PāśupSūtra, 1, 12 4]
purān nirgatatvāt purīṣatvābhisambandhād vā purīṣaṃ lokādiprasiddham ity arthaḥ | [PABh zu PāśupSūtra, 1, 12 5]
nakāro darśanapratiṣedhe | [PABh zu PāśupSūtra, 1, 12 6]
na draṣṭavyam ity arthaḥ | [PABh zu PāśupSūtra, 1, 12 7]
ava iti apavarjanaṃ nāma pratiṣedhe jātigrahaṇendriyāntarapratiṣedhe cety arthaḥ | [PABh zu PāśupSūtra, 1, 12 8]
īkṣa darśane | [PABh zu PāśupSūtra, 1, 12 9]
yad etan nijaṃ buddhīndriyaṃ cakṣur anena cakṣuṣā anayā buddhyā manuṣyādīnāṃ mūtrapurīṣaṃ na draṣṭavyam | [PABh zu PāśupSūtra, 1, 12 10]
na tu gavādīnām ity arthaḥ | [PABh zu PāśupSūtra, 1, 12 11]
āha kiṃ mūtrapurīṣasaṃdarśanamātram evāsya pratiṣidhyate | [PABh zu PāśupSūtra, 1, 12 12]
ucyate na | [PABh zu PāśupSūtra, 1, 12 13]
yasmād āha | [PABh zu PāśupSūtra, 1, 12 14]
{PABh zu PāśupSūtra, 1, 13}
atra strī ca śūdraś ca strīśūdram | [PABh zu PāśupSūtra, 1, 13 1]
cārthe dvaṃdvasamāsaḥ | [PABh zu PāśupSūtra, 1, 13 2]
atra strī nāma seyaṃ lokaprasiddhā stanajaghanakeśavatī hāvabhāvavilāsayuktā puruṣabhāvasvabhāvikā divyā mānuṣā atiratirasā viṣayamūrtir iti kṛtvā pratiṣidhyate | [PABh zu PāśupSūtra, 1, 13 3]
anubhāṣaṇapūrvikā cāsyāḥ prāptir bhaviṣyatītyataḥ strī nābhibhāṣitavyety arthaḥ | [PABh zu PāśupSūtra, 1, 13 4]
śūdro nāmāyaṃ lokādiprasiddhas trivarṇaparicārakaḥ | [PABh zu PāśupSūtra, 1, 13 5]
śocanād drohaṇāc ca śūdraḥ | [PABh zu PāśupSūtra, 1, 13 6]
sa khalv adayālur iti kṛtvā pratiṣidhyate | [PABh zu PāśupSūtra, 1, 13 7]
kim artham | [PABh zu PāśupSūtra, 1, 13 8]
tenākruṣṭaś cābhihataś ca vā kruddhas tadvadhārthaṃ pravartate ato jātijñānatapaḥśrutahānir bhavati | [PABh zu PāśupSūtra, 1, 13 9]
sūcite cāvamānādyabhāve 'vamānādyabhāvāt sūcivṛddhayor abhāvaḥ | [PABh zu PāśupSūtra, 1, 13 10]
akaluṣasūtre cāsya doṣanirdeśaṃ kariṣyāmaḥ | [PABh zu PāśupSūtra, 1, 13 11]
nakāro bhāṣaṇapratiṣedhe | [PABh zu PāśupSūtra, 1, 13 12]
nābhibhāṣitavyam ity arthaḥ | [PABh zu PāśupSūtra, 1, 13 13]
abhiśabdaḥ prasaṅga iti | [PABh zu PāśupSūtra, 1, 13 14]
pratiṣedhe jātigrahaṇe cetarapratiṣedhe cety arthaḥ | [PABh zu PāśupSūtra, 1, 13 15]
bhāṣa vyaktāyāṃ vāci | [PABh zu PāśupSūtra, 1, 13 16]
yad etat karmendriyaṃ vāg anayā vāṇyā iti | [PABh zu PāśupSūtra, 1, 13 17]
ataḥ strīśūdraṃ nābhibhāṣitavyam ity arthaḥ | [PABh zu PāśupSūtra, 1, 13 18]
āha nāvekṣen nābhibhāṣed ity ukte 'tha kim anena sādhakenāndhamūkavad avasthātavyam iti | [PABh zu PāśupSūtra, 1, 13 19]
ucyate na | [PABh zu PāśupSūtra, 1, 13 20]
yasmād āha | [PABh zu PāśupSūtra, 1, 13 21]
{PABh zu PāśupSūtra, 1, 14}
atra yadi yadi ity āśaṅkāyām | [PABh zu PāśupSūtra, 1, 14 1]
nābhibhāṣed iti vacanān niṣiddhe 'py arthe gurvartham ātmārthaṃ vā bhasmabhaikṣyodakārjanādinimittaṃ grāmādīn praviṣṭasya viṇmūtrayoḥ strīśūdrayoś ca darśanam abhibhāṣaṇaṃ ca bhaviṣyatīti kṛtvā | [PABh zu PāśupSūtra, 1, 14 2]
ata etad uktaṃ sarvajñena bhagavatā yady avekṣed yady abhibhāṣed iti | [PABh zu PāśupSūtra, 1, 14 3]
avaśyaṃ bhaved ity arthaḥ | [PABh zu PāśupSūtra, 1, 14 4]
āha dṛṣṭe cābhibhāṣite copahatena nirghātanaṃ kiṃ kartavyam | [PABh zu PāśupSūtra, 1, 14 5]
tad ucyate upasparśanam | [PABh zu PāśupSūtra, 1, 14 6]
yasmāt | [PABh zu PāśupSūtra, 1, 14 7]
{PABh zu PāśupSūtra, 1, 15}
atra upa ity abhyupagame | [PABh zu PāśupSūtra, 1, 15 1]
abhyupagamanena kaluṣamatinety arthaḥ | [PABh zu PāśupSūtra, 1, 15 2]
spṛśya iti bhasmadravyagātrasaṃyojanam eva | [PABh zu PāśupSūtra, 1, 15 3]
upaspṛśyeti snānaparyāyaḥ | [PABh zu PāśupSūtra, 1, 15 4]
sacailodakasparśanavat | [PABh zu PāśupSūtra, 1, 15 5]
sa ca bhasmanā kartavyaḥ nādbhiḥ | [PABh zu PāśupSūtra, 1, 15 6]
kasmāt | [PABh zu PāśupSūtra, 1, 15 7]
pūrvottaravyāghātāt | [PABh zu PāśupSūtra, 1, 15 8]
snānasyāprasaṅgāc ca | [PABh zu PāśupSūtra, 1, 15 9]
upaspṛśyeti niṣṭhā | [PABh zu PāśupSūtra, 1, 15 10]
āha upaspṛśya yadi kaluṣaṃ na kṣīṇaṃ syāt tato nirghātanaṃ kiṃ kartavyam | [PABh zu PāśupSūtra, 1, 15 11]
tad ucyate sākāṅkṣatvān niṣṭhāśabdasya prāṇāyāmaḥ kartavyaḥ | [PABh zu PāśupSūtra, 1, 15 12]
yasmād āha | [PABh zu PāśupSūtra, 1, 15 13]
{PABh zu PāśupSūtra, 1, 16}
atra prāṇo nāma ya eṣa mukhanāsikābhyāṃ niḥsarati vāyur eṣa prāṇaḥ | [PABh zu PāśupSūtra, 1, 16 1]
tasya āyāmo nigraho nirodhaḥ sa prāṇāyāmaḥ | [PABh zu PāśupSūtra, 1, 16 2]
sa ca puruṣavṛttir draṣṭavyaḥ | [PABh zu PāśupSūtra, 1, 16 3]
kasmāt | [PABh zu PāśupSūtra, 1, 16 4]
jñānecchāprayatnapūrvakatvāt prāṇāyāmasya ca | [PABh zu PāśupSūtra, 1, 16 5]
ekoddhāto dvir uddhāto vā | [PABh zu PāśupSūtra, 1, 16 6]
tathā viṃśatimātraś caturviṃśatimātras triṃśanmātro vā | [PABh zu PāśupSūtra, 1, 16 7]
mātrā tv akṣinimeṣakālaḥ | [PABh zu PāśupSūtra, 1, 16 8]
sa yathāśakti yathābalaṃ kartavyaḥ | [PABh zu PāśupSūtra, 1, 16 9]
tasmād upaspṛśya padmakasvastikopasthāñjalikārdhacandrapīṭhakadaṇḍāyatasarvatobhadrādīnām anyatamenāsanabandhena prāṅmukha udaṅmukho vā upaviśyaitāny aṅgāni kṛtvā grīvām unnāmya pūraṇapūrvako vā recakapūrvako vā tāvat kartavyo yāvan nigṛhītā vāyavo dhyānībhūtaś ca bhavati | [PABh zu PāśupSūtra, 1, 16 10]
tatra dhyānībhūto nāma yadā dantivad antaḥśarīraṃ pūrṇaṃ bhavati | [PABh zu PāśupSūtra, 1, 16 11]
nigṛhītānāṃ tu lakṣaṇaṃ yadā kūrmavad antaḥśarīre ucchvāsapratyucchvāsā vartante svacchendriyaś ca bhavati tadā mantavyā nigṛhītā vāyava iti | [PABh zu PāśupSūtra, 1, 16 12]
tataḥ śanaiḥ śanair moktavyā nāsikayā yathotpalapattram api nāsāpuṭasthaṃ na kampayati | [PABh zu PāśupSūtra, 1, 16 13]
tad atra praśnākrāntau krameṇākramitavyaḥ antarbhāve 'ntare vāyavo bhāvayitavyāḥ | [PABh zu PāśupSūtra, 1, 16 14]
ana prāṇane | [PABh zu PāśupSūtra, 1, 16 15]
āṅ iti āsanabandhanibhṛtanigṛhītakaluṣakṣapaṇavisargādimaryādām adhikurute | [PABh zu PāśupSūtra, 1, 16 16]
yam u bandhane | [PABh zu PāśupSūtra, 1, 16 17]
bandhayitavyāḥ | [PABh zu PāśupSūtra, 1, 16 18]
ḍukṛñ karaṇe draṣṭavyaḥ | [PABh zu PāśupSūtra, 1, 16 19]
tvā iti karmaniṣṭhāyām | [PABh zu PāśupSūtra, 1, 16 20]
vicchedavad ity arthaḥ | [PABh zu PāśupSūtra, 1, 16 21]
āha atha kṛte prāṇāyāme yadi kaluṣaṃ na kṣīṇaṃ syāt tato 'nena kiṃ kartavyam | [PABh zu PāśupSūtra, 1, 16 22]
tad ucyate japyam | [PABh zu PāśupSūtra, 1, 16 23]
yasmād āha | [PABh zu PāśupSūtra, 1, 16 24]
{PABh zu PāśupSūtra, 1, 17}
atra tvāśabdasāmarthyād gamyate prāṇasaṃyamena samaṃ japyaṃ kartavyam | [PABh zu PāśupSūtra, 1, 17 1]
upasparśanavat | [PABh zu PāśupSūtra, 1, 17 2]
tasmād atra raudrī nāma tatpuruṣā | [PABh zu PāśupSūtra, 1, 17 3]
raudrī ca kasmāt | [PABh zu PāśupSūtra, 1, 17 4]
rudrasyopasthāpakatvād raudrī | [PABh zu PāśupSūtra, 1, 17 5]
rudro vāsyāṃ cintyate rudraprāpakatvād vā raudrī | [PABh zu PāśupSūtra, 1, 17 6]
āha sadyojātādibahuprakārā tatra kā sā raudrī | [PABh zu PāśupSūtra, 1, 17 7]
tad ucyate gāyatrī | [PABh zu PāśupSūtra, 1, 17 8]
atra yā raudrī sā gāyatrī | [PABh zu PāśupSūtra, 1, 17 9]
gāyatrī ca kasmāt | [PABh zu PāśupSūtra, 1, 17 10]
gītā gātāraṃ trāyata iti | [PABh zu PāśupSūtra, 1, 17 11]
gāyatre vā chandasi vartata iti gāyatrī | [PABh zu PāśupSūtra, 1, 17 12]
atra raudrīgrahaṇād vaidikyādigāyatrīpratiṣedhaḥ | [PABh zu PāśupSūtra, 1, 17 13]
iha tu gāyatrīgrahaṇāt sadyojātādīnāṃ pratiṣedhaḥ | [PABh zu PāśupSūtra, 1, 17 14]
gāyatrīm iti karma | [PABh zu PāśupSūtra, 1, 17 15]
bahurūpī nāmāghorā | [PABh zu PāśupSūtra, 1, 17 16]
bahurūpī ca kasmāt | [PABh zu PāśupSūtra, 1, 17 17]
bahurūpasyoktaparigraheṣv ākāreṣu vartata iti bahurūpī | [PABh zu PāśupSūtra, 1, 17 18]
bahurūpo vā asyāṃ cintyata iti bahurūpaprāpakatvād bahurūpī | [PABh zu PāśupSūtra, 1, 17 19]
bahurūpīm iti karma | [PABh zu PāśupSūtra, 1, 17 20]
vā iti vikalpe | [PABh zu PāśupSūtra, 1, 17 21]
ubhayor api brahmatvam ubhayor api tulyārthasādhakatvam ubhe api maheśvaraparigṛhīte ity ata ekām anekāṃ vā upaspṛśya japed iti mānasī kriyety arthaḥ | [PABh zu PāśupSūtra, 1, 17 22]
āha upasparśanaprāṇāyāmajapyādhikṛtasya kā kāryaniṣpattiḥ | [PABh zu PāśupSūtra, 1, 17 23]
tad ucyate akaluṣatvam | [PABh zu PāśupSūtra, 1, 17 24]
yasmād āha | [PABh zu PāśupSūtra, 1, 17 25]
{PABh zu PāśupSūtra, 1, 18}
iti | [PABh zu PāśupSūtra, 1, 18 1]
atra akaluṣā yasya matiḥ so 'yam akaluṣamatiḥ | [PABh zu PāśupSūtra, 1, 18 2]
bahuvrīhisamāsaḥ | [PABh zu PāśupSūtra, 1, 18 3]
atrākāraḥ kaluṣapratiṣedhe | [PABh zu PāśupSūtra, 1, 18 4]
bhāvakāluṣyam evātra kāluṣyam | [PABh zu PāśupSūtra, 1, 18 5]
kathaṃ gamyate | [PABh zu PāśupSūtra, 1, 18 6]
prāksiddhatvāt | [PABh zu PāśupSūtra, 1, 18 7]
iha ca purastād uktam | [PABh zu PāśupSūtra, 1, 18 8]
nāvekṣen nābhibhāṣed ity ukte arthāpannaṃ dṛṣṭe cābhibhāṣite ca dveṣecchākrodhā utpadyante | [PABh zu PāśupSūtra, 1, 18 9]
te cotpannā matāv abhivyajyante | [PABh zu PāśupSūtra, 1, 18 10]
kālatilakādidarśanavat | [PABh zu PāśupSūtra, 1, 18 11]
abhivyakteś cocyate kaluṣito 'haṃ vyāhato 'haṃ malinīkṛto 'ham iti | [PABh zu PāśupSūtra, 1, 18 12]
ato dveṣecchākrodhanimittatvān mūtrapurīṣastrīśūdrapratiṣedhaḥ kriyate | [PABh zu PāśupSūtra, 1, 18 13]
yadā tv ete dveṣādayo bhāvā bījakṣaye sati notpadyante tadā paraṃ bhāvaśaucaṃ pratyavagantavyam | [PABh zu PāśupSūtra, 1, 18 14]
kaluṣamater iti | [PABh zu PāśupSūtra, 1, 18 15]
naimittikaṃ ca kaluṣam | [PABh zu PāśupSūtra, 1, 18 16]
na ca nimittānityatvān naimittikaṃ nityaṃ bhavati | [PABh zu PāśupSūtra, 1, 18 17]
bījakṣaye 'ṅkuravat | [PABh zu PāśupSūtra, 1, 18 18]
na ca yatraiva kaluṣam utpadyate tatraivopasparśanādīni kartavyāni | [PABh zu PāśupSūtra, 1, 18 19]
āyatane tu kartavyāni | [PABh zu PāśupSūtra, 1, 18 20]
athāpi kaluṣam utpannaṃ pradhvastaṃ syāt tathāpi tadarthaṃ na kartavyāni | [PABh zu PāśupSūtra, 1, 18 21]
yadā tu tad avasthitaṃ sambhavati śirorogādivat tadā kartavyāni | [PABh zu PāśupSūtra, 1, 18 22]
atra matir iti buddhir ity anarthāntaram | [PABh zu PāśupSūtra, 1, 18 23]
atrāpi karaṇavyapadeśenātmaśaucaṃ vyākhyāyata ity arthaḥ | [PABh zu PāśupSūtra, 1, 18 24]
āha akaluṣamatinā sādhakena kiṃ kartavyam | [PABh zu PāśupSūtra, 1, 18 25]
tad ucyate caritavyam | [PABh zu PāśupSūtra, 1, 18 26]
yasmād āha | [PABh zu PāśupSūtra, 1, 18 27]
{PABh zu PāśupSūtra, 1, 19.1}
atra carataḥ iti dharmārjanam adhikurute | [PABh zu PāśupSūtra, 1, 19.1 1]
bhaikṣyacaraṇavat tapaś caritavyaṃ vihartavyaṃ tapaso 'rjanaṃ kartavyaṃ na stheyam ity arthaḥ | [PABh zu PāśupSūtra, 1, 19.1 2]
carata iti vartamānakālaḥ | [PABh zu PāśupSūtra, 1, 19.1 3]
akaluṣamateś carato vā asya kā kāryaniṣpattiḥ | [PABh zu PāśupSūtra, 1, 19.1 4]
tad ucyate | [PABh zu PāśupSūtra, 1, 19.1 5]
{PABh zu PāśupSūtra, 1, 20}
atra tataḥ iti caryāpadeśe | [PABh zu PāśupSūtra, 1, 20 1]
tataḥ caryābhiniveśād anantaraṃ tajjanyadharmād ity arthaḥ | [PABh zu PāśupSūtra, 1, 20 2]
asya iti sādhakāpadeśe | [PABh zu PāśupSūtra, 1, 20 3]
yo 'yam akaluṣamatiś carati tasyety arthaḥ | [PABh zu PāśupSūtra, 1, 20 4]
āha kiṃ bhavatīti | [PABh zu PāśupSūtra, 1, 20 5]
tad ucyate yogaḥ pravartate | [PABh zu PāśupSūtra, 1, 20 6]
adhyayanadhyānādilakṣaṇaḥ kriyāyogaś carataḥ pravartata ity arthaḥ | [PABh zu PāśupSūtra, 1, 20 7]
atrātmeśvarasaṃyogo yogaḥ pratyetavyaḥ | [PABh zu PāśupSūtra, 1, 20 8]
pra iti ādikarmaṇi ārambhe bhavati | [PABh zu PāśupSūtra, 1, 20 9]
yadā akaluṣamatiś carati tadā pravartata ity arthāt | [PABh zu PāśupSūtra, 1, 20 10]
tatra yataḥ pravartate | [PABh zu PāśupSūtra, 1, 20 11]
viṣayebhyaḥ | [PABh zu PāśupSūtra, 1, 20 12]
pratyāhṛtacittasya yat pravartate tadyogaḥ | [PABh zu PāśupSūtra, 1, 20 13]
yathā pravartate | [PABh zu PāśupSūtra, 1, 20 14]
kramaśaḥ | [PABh zu PāśupSūtra, 1, 20 15]
yena pravartate | [PABh zu PāśupSūtra, 1, 20 16]
tapasā pravartate | [PABh zu PāśupSūtra, 1, 20 17]
yasya pravartate | [PABh zu PāśupSūtra, 1, 20 18]
ātmanaḥ sādhakasya | [PABh zu PāśupSūtra, 1, 20 19]
yasmin pravartate | [PABh zu PāśupSūtra, 1, 20 20]
yo 'yam ātmany ātmabhāvaḥ sa maheśvare pravartata ity arthaḥ | [PABh zu PāśupSūtra, 1, 20 21]
evaṃ yasmād dravyāvasthānakāladeśakriyāprayogoccāvacaprayojanayamaniyamavṛttivasatyarthaprāṇāyāmapratyāhāranimittapratiṣedhasaṃśayanirghātanaśaucaniyogaphalopāyāś ca vyākhyātāḥ ato 'trāyatanaprakaraṇaṃ samāptam | [PABh zu PāśupSūtra, 1, 20 22]
atrāha kiṃ prayojananiṣṭhaṃ tantram | [PABh zu PāśupSūtra, 1, 20 23]
ucyate na | [PABh zu PāśupSūtra, 1, 20 24]
yoganiṣṭham | [PABh zu PāśupSūtra, 1, 20 25]
yasmād āha yuktottare saty api padārthavailakṣaṇye raṅgapatākādivacchiṣyapralobhanārtham idam ārabhyate | [PABh zu PāśupSūtra, 1, 20 26]
{PABh zu PāśupSūtra, 1, 21}
atra dūraṃ nāma yad etad darśanādyaṃ vikaraṇāntaṃ māheśvaram aiśvaryam anena kadācit prāptapūrvakaṃ tasmiṃs tatprāptau ca | [PABh zu PāśupSūtra, 1, 21 1]
darśanādiṣv ādhikāriko 'tra dūraśabdo draṣṭavyaḥ | [PABh zu PāśupSūtra, 1, 21 2]
tatprāptiś ca yogapravṛttitaḥ | [PABh zu PāśupSūtra, 1, 21 3]
āha yady evaṃ sūtrato 'bhidhīyantāṃ darśanādayaḥ | [PABh zu PāśupSūtra, 1, 21 4]
tad ucyante | [PABh zu PāśupSūtra, 1, 21 5]
darśanam ity atrāpi ca nastrikaṃ cintyate | [PABh zu PāśupSūtra, 1, 21 6]
draṣṭā darśanaṃ dṛśyam iti | [PABh zu PāśupSūtra, 1, 21 7]
atra draṣṭā siddhaḥ | [PABh zu PāśupSūtra, 1, 21 8]
darśanam asya siddhiḥ jñānam | [PABh zu PāśupSūtra, 1, 21 9]
draṣṭavyāni rūpāṇi | [PABh zu PāśupSūtra, 1, 21 10]
tat kṛtsneṣu viṣayeṣu samāsavistaravibhāgaviśeṣataś ca darśanaṃ pravartata ity arthaḥ | [PABh zu PāśupSūtra, 1, 21 11]
tathā śravaṇam ity atrāpi nastrikaṃ cintyante | [PABh zu PāśupSūtra, 1, 21 12]
śrotā śravaṇaṃ śravyam iti | [PABh zu PāśupSūtra, 1, 21 13]
tatra śrotā siddhaḥ | [PABh zu PāśupSūtra, 1, 21 14]
śravaṇam asya siddhir jñānam | [PABh zu PāśupSūtra, 1, 21 15]
śravyāḥ śabdāḥ | [PABh zu PāśupSūtra, 1, 21 16]
tad asya siddhasya śrāvyeṣv artheṣu samāsavistaravibhāgaviśeṣataś ca śravaṇaṃ pravartata ity arthaḥ | [PABh zu PāśupSūtra, 1, 21 17]
tathā mananam ity atrāpi ca nastrikaṃ cintyate | [PABh zu PāśupSūtra, 1, 21 18]
mantā mananaṃ mantavyam iti | [PABh zu PāśupSūtra, 1, 21 19]
atra mantā siddhaḥ | [PABh zu PāśupSūtra, 1, 21 20]
mananam asya siddhir jñānam | [PABh zu PāśupSūtra, 1, 21 21]
mantavyāni paracittāni | [PABh zu PāśupSūtra, 1, 21 22]
devamanuṣyatiryagyonīnāṃ dharmārthakāmamokṣacittānāṃ mantā bhavatīty arthaḥ | [PABh zu PāśupSūtra, 1, 21 23]
tathā vijñānam ity atrāpi nastrikaṃ cintyante | [PABh zu PāśupSūtra, 1, 21 24]
vijñātā vijñānaṃ vijñeyam iti | [PABh zu PāśupSūtra, 1, 21 25]
tatra vijñātā siddhaḥ | [PABh zu PāśupSūtra, 1, 21 26]
vijñānam asya siddhir jñānam | [PABh zu PāśupSūtra, 1, 21 27]
vijñeyā vṛttayaḥ | [PABh zu PāśupSūtra, 1, 21 28]
asya siddhasya pravartante svataḥ prādurbhavantīty arthaḥ | [PABh zu PāśupSūtra, 1, 21 29]
asya jñānam asti neti | [PABh zu PāśupSūtra, 1, 21 30]
ucyate asti | [PABh zu PāśupSūtra, 1, 21 31]
yasmād āha | [PABh zu PāśupSūtra, 1, 21 32]
{PABh zu PāśupSūtra, 1, 22.1}
atrokteṣu dṛśyaśravyādiṣu ca aśeṣeṣu siddheśvarapaśvādiṣu nirviśeṣavācī sarvaśabdo draṣṭavyaḥ | [PABh zu PāśupSūtra, 1, 22.1 1]
jñatā ity atrāpi ca nas trikaṃ cintyate | [PABh zu PāśupSūtra, 1, 22.1 2]
jñātā jñānaṃ jñeyam iti | [PABh zu PāśupSūtra, 1, 22.1 3]
tatra jñātā siddhaḥ jñānam asya siddhir jñānam | [PABh zu PāśupSūtra, 1, 22.1 4]
jñeyaṃ kāryaṃ kāraṇaṃ siddhāś ceti | [PABh zu PāśupSūtra, 1, 22.1 5]
tasmād ekā jñānaśaktir aparimitena jñeyenānekenānekadhopacaryate | [PABh zu PāśupSūtra, 1, 22.1 6]
sphaṭikādityavac cāsya sarvataḥ pravartata ity arthaḥ | [PABh zu PāśupSūtra, 1, 22.1 7]
āha kim ayaṃ siddho jñānamātrasaṃtuṣṭaḥ paṅguvad uta kriyāśaktir apy asti neti | [PABh zu PāśupSūtra, 1, 22.1 8]
ucyate asti | [PABh zu PāśupSūtra, 1, 22.1 9]
yasmād āha | [PABh zu PāśupSūtra, 1, 22.1 10]
{PABh zu PāśupSūtra, 1, 23}
atrāgantukatvāt sarvajñānaśaktir uktā | [PABh zu PāśupSūtra, 1, 23 1]
na tu ṛṣitvavipratvavad ity arthaḥ | [PABh zu PāśupSūtra, 1, 23 2]
yasmāt atra manojavavad ity evaṃ prāpte samānopamānatvān manojavitvam ity uktam | [PABh zu PāśupSūtra, 1, 23 3]
manojavavat | [PABh zu PāśupSūtra, 1, 23 4]
āha | [PABh zu PāśupSūtra, 1, 23 5]
ko 'rthaḥ sūtrasya | [PABh zu PāśupSūtra, 1, 23 6]
ucyate yādṛṅ manaso javitvam āśukāritvam īdṛśam asya siddhasya kartṛtve śīghratvam | [PABh zu PāśupSūtra, 1, 23 7]
na cāsya prajāpativat taponimittatvād bhāvottarā pravṛttiḥ | [PABh zu PāśupSūtra, 1, 23 8]
kiṃtu bhāvasya balīyastvāt pravṛtter utpannasvabhāvaḥ karomīti kṛtam eva bhavati | [PABh zu PāśupSūtra, 1, 23 9]
vināśayāmīti vinaṣṭaṃ vā | [PABh zu PāśupSūtra, 1, 23 10]
kasmāt | [PABh zu PāśupSūtra, 1, 23 11]
dṛkkriyayor apratīghātatvāt | [PABh zu PāśupSūtra, 1, 23 12]
tvam iti bhāvanirdeśād gamyate vittam asya śaktiḥ sāmarthyam | [PABh zu PāśupSūtra, 1, 23 13]
aiśvaryam īdṛśam ity arthaḥ | [PABh zu PāśupSūtra, 1, 23 14]
āha kim asya siddhasya kartavyaṃ karaṇaṃ kuto vā karoti | [PABh zu PāśupSūtra, 1, 23 15]
tad ucyate | [PABh zu PāśupSūtra, 1, 23 16]
{PABh zu PāśupSūtra, 1, 24}
kāmarūpī ity atrāpi ca nas trikaṃ cintyate | [PABh zu PāśupSūtra, 1, 24 1]
kāmī kāmaḥ kāmyam iti | [PABh zu PāśupSūtra, 1, 24 2]
tatra kāmī siddhaḥ | [PABh zu PāśupSūtra, 1, 24 3]
kāmo 'syecchā | [PABh zu PāśupSūtra, 1, 24 4]
kāmyāni rūpāṇi | [PABh zu PāśupSūtra, 1, 24 5]
katham | [PABh zu PāśupSūtra, 1, 24 6]
kamu icchāyāṃ bhavati | [PABh zu PāśupSūtra, 1, 24 7]
rūpāṇi yāvanti yādṛśāni cecchati tāvanti tādṛśāni ca karoti | [PABh zu PāśupSūtra, 1, 24 8]
ātmāyattāni cāsya rūpakaraṇāni pṛthivyādīni | [PABh zu PāśupSūtra, 1, 24 9]
vibhutvāc ca karaṇānāṃ yatra yatra rūpāṇy abhinirvartayati tatra tatra cāsya buddhyādīnāṃ karaṇānāṃ vṛttilābho bhavati | [PABh zu PāśupSūtra, 1, 24 10]
cakṣurādivad dṛṣṭāntāt | [PABh zu PāśupSūtra, 1, 24 11]
nādhiṣṭhātā iti cet | [PABh zu PāśupSūtra, 1, 24 12]
tac ca na | [PABh zu PāśupSūtra, 1, 24 13]
kasmāt | [PABh zu PāśupSūtra, 1, 24 14]
yasmād āha rūpīti | [PABh zu PāśupSūtra, 1, 24 15]
atra rūpāṇy adhitiṣṭhatīti rūpī | [PABh zu PāśupSūtra, 1, 24 16]
daṇḍivat | [PABh zu PāśupSūtra, 1, 24 17]
rūpivacanāc ca sarveṣām eva rūpāṇāṃ yugapad evādhiṣṭhātā bhavati | [PABh zu PāśupSūtra, 1, 24 18]
vibhutvād abhinno maheśvarāt | [PABh zu PāśupSūtra, 1, 24 19.2]
idaṃ ca rudrasāyujyanirdeśād gamyate | [PABh zu PāśupSūtra, 1, 24 20]
tvam iti bhāvanirdeśād gamyate vittam asya śaktiḥ sāmarthyam | [PABh zu PāśupSūtra, 1, 24 21]
aiśvaryam īdṛśam ity arthaḥ | [PABh zu PāśupSūtra, 1, 24 22]
āha parimiteṣu kṛtyeṣu aśaktidarśanāt saṃdehaḥ | [PABh zu PāśupSūtra, 1, 24 23]
atha kim ayaṃ siddhas teṣāṃ svakṛtānāṃ rūpāṇāṃ saṃhāre śaktaḥ uta viśvāmitravad aśaktaḥ iti | [PABh zu PāśupSūtra, 1, 24 24]
ucyate | [PABh zu PāśupSūtra, 1, 24 25]
yasmād āha | [PABh zu PāśupSūtra, 1, 24 26]
{PABh zu PāśupSūtra, 1, 25}
atra viḥ vināśe vinākaraṇe | [PABh zu PāśupSūtra, 1, 25 1]
vikaraṇo bhavati | [PABh zu PāśupSūtra, 1, 25 2]
viśikhavirathavat | [PABh zu PāśupSūtra, 1, 25 3]
karaṇapratiṣedhāt kāryapratiṣedhaḥ kṛto bhavati | [PABh zu PāśupSūtra, 1, 25 4]
kasmāt | [PABh zu PāśupSūtra, 1, 25 5]
viśiṣṭatvād grāhakatvāt sūkṣmatvāc ca karaṇānām | [PABh zu PāśupSūtra, 1, 25 6]
tasmād vikaraṇa iti kaivalyam | [PABh zu PāśupSūtra, 1, 25 7]
āha aviśeṣād iha sāṃkhyayogādīnām api sahaiśvaryeṇa kāryakaraṇatyāgaṃ kṛtvā kaivalyaniṣṭhā | [PABh zu PāśupSūtra, 1, 25 8]
ihāpi ca śāstre | [PABh zu PāśupSūtra, 1, 25 9]
kathaṃ tasmād aviśeṣaḥ | [PABh zu PāśupSūtra, 1, 25 10]
atha matiḥ niratiśaye mokṣe nāsti vaiṣamyaṃ tathāpy atidānādibhiḥ sādhyasādhananiṣṭhāto 'tha viśeṣaḥ ucyate | [PABh zu PāśupSūtra, 1, 25 11]
nāviśeṣaḥ | [PABh zu PāśupSūtra, 1, 25 12]
yasmād āha | [PABh zu PāśupSūtra, 1, 25 13]
{PABh zu PāśupSūtra, 1, 26}
atra guṇadharmeṇāyaṃ dharmī bhavati | [PABh zu PāśupSūtra, 1, 26 1]
yad etad darśanādyaṃ vikaraṇāntaṃ māheśvaram aiśvaryam asyeśaprasādāt svaguṇasaṃvṛttaṃ tenāyaṃ guṇadharmeṇa dharmī bhavati | [PABh zu PāśupSūtra, 1, 26 2]
kutaḥ | [PABh zu PāśupSūtra, 1, 26 3]
tvam iti bhāvanirdeśād gamyate | [PABh zu PāśupSūtra, 1, 26 4]
ṛte 'pi kāryakaraṇe jñātā kartā ca bhavati | [PABh zu PāśupSūtra, 1, 26 5]
tataś ca kaivalyādyāḥ sarvaniṣṭhā viśeṣitā bhavanti | [PABh zu PāśupSūtra, 1, 26 6]
caśabdo 'tra jñānakriyāśaktisamāropaṇārthaḥ | [PABh zu PāśupSūtra, 1, 26 7]
evam atrāsya siddhasya kāmarūpivikaraṇavacanāt svakṛteṣu rūpeṣu prabhutvaṃ vibhutvaṃ guṇadharmitvaṃ ca vyākhyātam | [PABh zu PāśupSūtra, 1, 26 8]
etad yuktottare prasādād guṇāḥ pravartanta ity arthaḥ | [PABh zu PāśupSūtra, 1, 26 9]
atredam ādhikārikam aiśvaryaprakaraṇaṃ parisamāptam iti | [PABh zu PāśupSūtra, 1, 26 10]
āha kiṃ parakṛteṣv api devamanuṣyatiryagyonirūpeṣv asya siddhasya prabhutvaṃ vibhutvaṃ cāsti neti | [PABh zu PāśupSūtra, 1, 26 11]
ucyate asti | [PABh zu PāśupSūtra, 1, 26 12]
yasmād āha | [PABh zu PāśupSūtra, 1, 26 13]
{PABh zu PāśupSūtra, 1, 27}
atra sarve niravaśeṣāḥ paśudharmāṇa ity arthaḥ | [PABh zu PāśupSūtra, 1, 27 1]
caśabdaḥ svakṛtaparakṛtarūpasamuccayārthaḥ | [PABh zu PāśupSūtra, 1, 27 2]
parakṛteṣv api devādirūpeṣu prabhutvaṃ vibhutvaṃ cāstīti | [PABh zu PāśupSūtra, 1, 27 3]
asya iti siddhasyety arthaḥ | [PABh zu PāśupSūtra, 1, 27 4]
vaśyāḥ vidheyāḥ | [PABh zu PāśupSūtra, 1, 27 5]
vaśavartinaś ca bhavantīty arthaḥ | [PABh zu PāśupSūtra, 1, 27 6]
bhavanti iti bhūtārthavādo niḥsaṃśayam | [PABh zu PāśupSūtra, 1, 27 7]
āha kim ayaṃ siddhas teṣāṃ kadācid vaśyo bhavati neti | [PABh zu PāśupSūtra, 1, 27 8]
ucyate na | [PABh zu PāśupSūtra, 1, 27 9]
yasmād āha | [PABh zu PāśupSūtra, 1, 27 10]
{PABh zu PāśupSūtra, 1, 28}
atrāpi sarvaśabdaḥ paśuṣv eva | [PABh zu PāśupSūtra, 1, 28 1]
sarveṣām iti nyūnaparigrahe | [PABh zu PāśupSūtra, 1, 28 2]
caśabdo 'bhyadhikatve | [PABh zu PāśupSūtra, 1, 28 3]
abhyadhika utkṛṣṭo vyatiriktaś ca bhavatīty arthaḥ | [PABh zu PāśupSūtra, 1, 28 4]
avaśya iti | [PABh zu PāśupSūtra, 1, 28 5]
akāro bhūtapūrvaṃ vaśyatvaṃ pratiṣedhayati | [PABh zu PāśupSūtra, 1, 28 6]
bhavati iti bhūtārthavādo niḥsaṃśayam | [PABh zu PāśupSūtra, 1, 28 7]
yadā guṇair yuktaḥ prāptaiśvaryaḥ siddhas tadā sarveṣāṃ śakter avaśyo bhavatīty arthaḥ | [PABh zu PāśupSūtra, 1, 28 8]
āha kiṃ svaśaktyādhyākrāntā vaśyā bhavanti āhosvid dharmamaryādāṃ rakṣanti guruśiṣyavat | [PABh zu PāśupSūtra, 1, 28 9]
guroḥ śaktaḥ śiṣyo nādhyākrāntaḥ | [PABh zu PāśupSūtra, 1, 28 10]
yasmād āha | [PABh zu PāśupSūtra, 1, 28 11]
{PABh zu PāśupSūtra, 1, 29}
atrāpi sarvaśabdaḥ paśuṣv eva niravaśeṣavācī draṣṭavyaḥ | [PABh zu PāśupSūtra, 1, 29 1]
caśabdaḥ pūrvoktasamuccaye | [PABh zu PāśupSūtra, 1, 29 2]
na kevalam asya te vaśyāḥ kiṃ tv āveśyāś ceti | [PABh zu PāśupSūtra, 1, 29 3]
atra āṅ iti āveśanamaryādām adhikurute | [PABh zu PāśupSūtra, 1, 29 4]
viśa praveśane | [PABh zu PāśupSūtra, 1, 29 5]
sa tasya jñānakriyayor vibhutve 'pi śaktisaṃyogād āviśya pratyayalopaṃ kartuṃ samartho bhavatītyarthaḥ | [PABh zu PāśupSūtra, 1, 29 6]
āha kim ayaṃ siddhas teṣāṃ kadācid āveśyo bhavati neti | [PABh zu PāśupSūtra, 1, 29 7]
ucyate na | [PABh zu PāśupSūtra, 1, 29 8]
yasmād āha | [PABh zu PāśupSūtra, 1, 29 9]
{PABh zu PāśupSūtra, 1, 30}
atrāpi sarvaśabdaḥ paśuṣv eva | [PABh zu PāśupSūtra, 1, 30 1]
sarveṣām iti nyūnaparigrahe | [PABh zu PāśupSūtra, 1, 30 2]
caśabdo 'bhyadhikatve | [PABh zu PāśupSūtra, 1, 30 3]
abhyadhika utkṛṣṭo vyatiriktaś ca bhavatītyarthaḥ | [PABh zu PāśupSūtra, 1, 30 4]
anāveśya iti | [PABh zu PāśupSūtra, 1, 30 5]
akārā bhūtapūrvam āveśyatvaṃ pratiṣedhayati | [PABh zu PāśupSūtra, 1, 30 6]
anāveśyadharmā bhavati | [PABh zu PāśupSūtra, 1, 30 7]
na vyādhiśeṣavad avasthānam bhavati iti bhūtārthavādo niḥsaṃśayam | [PABh zu PāśupSūtra, 1, 30 8]
yadā guṇair yuktaḥ prāptaiśvaryaḥ siddhas tadā sarveṣāṃ cānāveśyo bhavatīty arthaḥ | [PABh zu PāśupSūtra, 1, 30 9]
āha kim āveśanamātra eva śakto yakṣarakṣaḥpiśācādivad uta prāṇair api viprayogaṃ yātanābhiś ca saṃyogaṃ kartuṃ śakto bhavatīti | [PABh zu PāśupSūtra, 1, 30 10]
ucyate śaktaḥ | [PABh zu PāśupSūtra, 1, 30 11]
yasmād āha | [PABh zu PāśupSūtra, 1, 30 12]
{PABh zu PāśupSūtra, 1, 31}
atrāpi sarvaśabdaḥ paśuṣv eva niravaśeṣavācī draṣṭavyaḥ | [PABh zu PāśupSūtra, 1, 31 1]
caśabdaḥ samuccaye | [PABh zu PāśupSūtra, 1, 31 2]
na kevalam asya te vaśyāḥ āveśyāś ca kiṃtu vadhyāś ceti | [PABh zu PāśupSūtra, 1, 31 3]
asya iti siddhāpadeśe | [PABh zu PāśupSūtra, 1, 31 4]
vadhyā iti | [PABh zu PāśupSūtra, 1, 31 5]
vadha prāṇaviprayoge yātanāyāṃ ca | [PABh zu PāśupSūtra, 1, 31 6]
prāṇair api viprayogaṃ yātanābhiś ca saṃyogaṃ kartuṃ samartho bhavatītyarthaḥ | [PABh zu PāśupSūtra, 1, 31 7]
bhavanti iti bhūtārthavādo niḥsaṃśaye | [PABh zu PāśupSūtra, 1, 31 8]
yadā guṇair yuktaḥ prāptaiśvaryaḥ siddhas tadā sarve cāsya vadhyā bhavantītyarthaḥ | [PABh zu PāśupSūtra, 1, 31 9]
āha kim ayaṃ siddhas teṣāṃ kadācid vadhyo bhavati neti | [PABh zu PāśupSūtra, 1, 31 10]
ucyate na | [PABh zu PāśupSūtra, 1, 31 11]
yasmād āha | [PABh zu PāśupSūtra, 1, 31 12]
{PABh zu PāśupSūtra, 1, 32}
atrāpi sarvaśabdaḥ paśuṣv eva | [PABh zu PāśupSūtra, 1, 32 1]
sarveṣām iti nyūnaparigrahe | [PABh zu PāśupSūtra, 1, 32 2]
caśabdo 'bhyadhikatve | [PABh zu PāśupSūtra, 1, 32 3]
abhyadhikaḥ utkṛṣṭo vyatiriktaś ca bhavatītyarthaḥ | [PABh zu PāśupSūtra, 1, 32 4]
avadhya iti | [PABh zu PāśupSūtra, 1, 32 5]
akāro bhūtapūrvaṃ vadhyatvaṃ pratiṣedhayati | [PABh zu PāśupSūtra, 1, 32 6]
yadā guṇair yuktaḥ prāptaiśvaryaḥ siddhas tadā sarveṣāṃ cāvadhyo bhavatītyarthaḥ | [PABh zu PāśupSūtra, 1, 32 7]
evaṃ parakṛteṣvapi devādiśarīreṣu rūpeṣu prabhutvaṃ vibhutvaṃ ca vyākhyātam | [PABh zu PāśupSūtra, 1, 32 8]
atredaṃ ṣaṭsūtrīprakaraṇaṃ parisamāptam | [PABh zu PāśupSūtra, 1, 32 9]
āha kim asya siddhasyaitadaiśvaryaṃ nityam āhosvit pārthivāpyataijasavāyavyavyomamānasāhaṃkārikamahadātmakādivad anityam iti | [PABh zu PāśupSūtra, 1, 32 10]
ucyate nityam | [PABh zu PāśupSūtra, 1, 32 11]
yasmād āha | [PABh zu PāśupSūtra, 1, 32 12]
{PABh zu PāśupSūtra, 1, 33}
atra akṣayādivacanavirodhād adhītaś caratīti pāṭhānupapattiḥ | [PABh zu PāśupSūtra, 1, 33 1]
tasmād atītānāgatavartamānakālabhayaṃ na vidyata ity ato 'bhītaḥ | [PABh zu PāśupSūtra, 1, 33 2]
āha abhītānām api brahmādīnāṃ saṃhāre kṣayaḥ śrūyate | [PABh zu PāśupSūtra, 1, 33 3]
tasmān nābhītatvāt nityam | [PABh zu PāśupSūtra, 1, 33 4]
abhītasya vā kiṃ lakṣaṇam | [PABh zu PāśupSūtra, 1, 33 5]
tad ucyate | [PABh zu PāśupSūtra, 1, 33 6]
{PABh zu PāśupSūtra, 1, 34}
atra akāraḥ kṣayapratiṣedhe | [PABh zu PāśupSūtra, 1, 34 1]
atra kṣayo nāma sati puruṣanityatve pūrvam asya brāhmaṇasya tais tair aiśvaryair apakarṣaḥ | [PABh zu PāśupSūtra, 1, 34 2]
āhaṃkārikamahadātmakādibhir anityo yogaḥ | [PABh zu PāśupSūtra, 1, 34 3]
ayaṃ tu anena nityena māheśvareṇaiśvaryeṇa yogāt puruṣaḥ akṣayaḥ ity upacaryate | [PABh zu PāśupSūtra, 1, 34 4]
rājakośavat kuṭumbidravyavat | [PABh zu PāśupSūtra, 1, 34 5]
āha īśvarāṇām api yayātiprabhṛtīnāṃ jarābhibhavanād atha kim ayaṃ jīryate neti | [PABh zu PāśupSūtra, 1, 34 6]
akṣayasya vā kiṃ lakṣaṇam | [PABh zu PāśupSūtra, 1, 34 7]
tad ucyate | [PABh zu PāśupSūtra, 1, 34 8]
{PABh zu PāśupSūtra, 1, 35}
atra akāro jarāṃ pratiṣedhati | [PABh zu PāśupSūtra, 1, 35 1]
atra jarā nāma palitaskhalityādilakṣaṇā kāryasya dṛkkriyāśaktihāniś ca karaṇānām | [PABh zu PāśupSūtra, 1, 35 2]
kasmāt | [PABh zu PāśupSūtra, 1, 35 3]
tatphalabhoktṛtvād ayaṃ jīryata ity upacaryate | [PABh zu PāśupSūtra, 1, 35 4]
idānīṃ tu kāmitvād vikaraṇadharmitvāc ca nāstītyataḥ ajara ityucyate | [PABh zu PāśupSūtra, 1, 35 5]
āha ajarāṇām api devādīnāṃ saṃhārād arvāṅ mṛtyur dṛśyate | [PABh zu PāśupSūtra, 1, 35 6]
atha kim asya mṛtyur vidyate neti | [PABh zu PāśupSūtra, 1, 35 7]
ajarasya vā kiṃ lakṣaṇam | [PABh zu PāśupSūtra, 1, 35 8]
tad ucyate | [PABh zu PāśupSūtra, 1, 35 9]
{PABh zu PāśupSūtra, 1, 36.1}
atra akāro mṛtyupratiṣedhe | [PABh zu PāśupSūtra, 1, 36.1 1]
mṛṅ prāṇatyāge | [PABh zu PāśupSūtra, 1, 36.1 2]
atra prāṇādivṛttinirodho mṛtyurityucyate | [PABh zu PāśupSūtra, 1, 36.1 3]
kasmāt | [PABh zu PāśupSūtra, 1, 36.1 4]
tatphalabhoktṛtvāt | [PABh zu PāśupSūtra, 1, 36.1 5]
so 'sya kāmitvād vikaraṇadharmitvāc ca nāstītyataḥ | [PABh zu PāśupSūtra, 1, 36.1 6]
amara ityucyate | [PABh zu PāśupSūtra, 1, 36.1 7]
tasmādabhītākṣayādivacanān nityamaiśvaryam iti siddham | [PABh zu PāśupSūtra, 1, 36.1 8]
āha | [PABh zu PāśupSūtra, 1, 36.1 9]
{PABh zu PāśupSūtra, 1, 37}
sarvatra abhipretārtheṣu pravartamānasya maheśvareṇāpi apratibandhadharmitvam apratīghātaḥ | [PABh zu PāśupSūtra, 1, 37 1]
{PABh zu PāśupSūtra, 1, 38}
ity etaiḥ pūrvoktaiḥ avaśyatvānāveśyatvāvadhyatvābhītatvākṣayatvājaratvāmaratvāpratīghātatvākhyaiḥ aṣṭabhir guṇaiḥ siddhilakṣaṇair yukto bhagavato mahādevasya mahāgaṇapatir bhavati | [PABh zu PāśupSūtra, 1, 38 1]
sarvapaśubhyo 'bhyadhikatvam aiśvaryātiśayān mahattvam | [PABh zu PāśupSūtra, 1, 38 2]
gaṇāḥ nandimahākālādayaḥ | [PABh zu PāśupSūtra, 1, 38 3]
sarvapaśvādikāryasvāmitvaṃ patitvam | [PABh zu PāśupSūtra, 1, 38 4]
evam adhyāyaparisamāptiṃ kṛtvā yuktaṃ vaktum | [PABh zu PāśupSūtra, 1, 38 5]
{PABh zu PāśupSūtra, 1, 39}
bṛhac ca tebhyaḥ sarvabrahmabhyaḥ svayaṃ bhavati | [PABh zu PāśupSūtra, 1, 39 1]
japed iti ca mānasakriyā | [PABh zu PāśupSūtra, 1, 39 2]
japyaṃ pratyavagantavyam | [PABh zu PāśupSūtra, 1, 39 3]
uktam āha japayajñastu yajñānāṃ viśiṣṭo daśabhirguṇaiḥ | [PABh zu PāśupSūtra, 1, 39 4]
upāṃśu syācchataguṇaḥ sāhasro mānasaḥ smṛtaḥ | [PABh zu PāśupSūtra, 1, 39 5]
ato manasaiva japtavyam | [PABh zu PāśupSūtra, 1, 39 6]
kim arthamiti cet | [PABh zu PāśupSūtra, 1, 39 7]
taducyate adharmavyucchittyarthaṃ dharmasya cābhivṛddhyarthaṃ tasya cākuśalebhyo vyāvartanārthaṃ brahmaṇyanavaratapadapaṅktyām upanibandhanārthaṃ cetyarthaḥ | [PABh zu PāśupSūtra, 1, 39 8]
āha kiṃ punastad brahmeti | [PABh zu PāśupSūtra, 1, 39 9]
atrocyate sadyojātādyam | [PABh zu PāśupSūtra, 1, 39 10]
athavātra brahmādhyāyayor dūrasthaḥ sambandhaḥ | [PABh zu PāśupSūtra, 1, 39 11]
katham | [PABh zu PāśupSūtra, 1, 39 12]
paśupater ityukte saṃdehaḥ | [PABh zu PāśupSūtra, 1, 39 13]
kiṃnarapatisurapatiprajāpatiprabhṛtivad asyaiśvaryaṃ kṛtam anityam āgantukaṃ vā | [PABh zu PāśupSūtra, 1, 39 14]
kiṃ cāsya janma mṛtyur vā vidyate neti | [PABh zu PāśupSūtra, 1, 39 15]
ucyate na | [PABh zu PāśupSūtra, 1, 39 16]
yasmād āha | [PABh zu PāśupSūtra, 1, 39 17]
{PABh zu PāśupSūtra, 1, 40}
atra sadyaḥ ity asmin pade 'rthadvayaṃ cintyate | [PABh zu PāśupSūtra, 1, 40 1]
saṃś ca ādyaś ca | [PABh zu PāśupSūtra, 1, 40 2]
āptipālanavat | [PABh zu PāśupSūtra, 1, 40 3]
atra sad iti nityatve | [PABh zu PāśupSūtra, 1, 40 4]
kasmāt | [PABh zu PāśupSūtra, 1, 40 5]
vināśahetvabhāvāt | [PABh zu PāśupSūtra, 1, 40 6]
nityaṃ dhruvam avināśi patyuḥ patitvaṃ nānyeṣām ity ato'bhidhīyate sad iti | [PABh zu PāśupSūtra, 1, 40 7]
āha kim ayam ādimattve sati nityo mokṣavat | [PABh zu PāśupSūtra, 1, 40 8]
ucyate na | [PABh zu PāśupSūtra, 1, 40 9]
yasmād āha ādyaḥ | [PABh zu PāśupSūtra, 1, 40 10]
tadvyatiriktasya | [PABh zu PāśupSūtra, 1, 40 11]
hetor asaṃbhavād ādyaman āgantukaṃ patyuḥ patitvaṃ nānyeṣām ityarthaḥ | [PABh zu PāśupSūtra, 1, 40 12]
āha kiṃ nityānāditve sati puruṣavaj jāyate | [PABh zu PāśupSūtra, 1, 40 13]
ucyate na | [PABh zu PāśupSūtra, 1, 40 14]
yasmād āha ajātaḥ | [PABh zu PāśupSūtra, 1, 40 15]
atra akāro janmamṛtyupratiṣedhe | [PABh zu PāśupSūtra, 1, 40 16]
janmamṛtyurahito bhagavān nirañjanaḥ | [PABh zu PāśupSūtra, 1, 40 17]
kasmāt | [PABh zu PāśupSūtra, 1, 40 18]
sāñjanavṛttyalābhāt | [PABh zu PāśupSūtra, 1, 40 19]
nirabhimānitvaṃ nānyeṣām ityataḥ | [PABh zu PāśupSūtra, 1, 40 20]
ajātam iti karma | [PABh zu PāśupSūtra, 1, 40 21]
āha athaitat sattvam ādyatvam ajātatvaṃ ca guṇaṃ kāraṇe jñātvā sādhakena kiṃ kartavyam | [PABh zu PāśupSūtra, 1, 40 22]
tad ucyate prapattavyam | [PABh zu PāśupSūtra, 1, 40 23]
yasmād āha prapadyāmi | [PABh zu PāśupSūtra, 1, 40 24]
iti sādhakāpadeśaḥ | [PABh zu PāśupSūtra, 1, 40 25]
yathā agne vratapate vrataṃ cariṣyāmi iti | [PABh zu PāśupSūtra, 1, 40 26]
atra praśabdaḥ kāraṇāntareṣu sattvādyatvājātatvapratiṣedhārtho bhṛśārthaś ca | [PABh zu PāśupSūtra, 1, 40 27]
tasmāt sarvabhāvānabhiṣvaṅgeṇa tad eva kāraṇaṃ prapattavyam | [PABh zu PāśupSūtra, 1, 40 28]
śaraṇam abhyupagantavyam ity arthaḥ | [PABh zu PāśupSūtra, 1, 40 29]
āha atra prapannaḥ kiṃ kariṣyati | [PABh zu PāśupSūtra, 1, 40 30]
kiṃ vā dāsyati | [PABh zu PāśupSūtra, 1, 40 31]
tad ucyate pūjāṃ kariṣyaty ātmānaṃ ca dāsyati | [PABh zu PāśupSūtra, 1, 40 32]
yathāha | [PABh zu PāśupSūtra, 1, 40 33]
{PABh zu PāśupSūtra, 1, 41}
āha sattvam ādyatvam ajātatvaṃ ca pūrvoktam | [PABh zu PāśupSūtra, 1, 41 1]
sadyo'jātāya iti caturthī | [PABh zu PāśupSūtra, 1, 41 2]
vaiśabdaḥ sambhāvane | [PABh zu PāśupSūtra, 1, 41 3]
sattvam ādyatvam ajātatvaṃ ca dharmān saṃbhāvya bravīti sadyo'jātāya vai namaḥ | [PABh zu PāśupSūtra, 1, 41 4]
nama ity ātmapradāne pūjāyāṃ ca | [PABh zu PāśupSūtra, 1, 41 5]
namaskāreṇātmānaṃ prayacchati pūjāṃ ca prayuṅkta ity arthaḥ | [PABh zu PāśupSūtra, 1, 41 6]
āha kiṃ prayojanam ātmānaṃ maheśvarāya prayacchati | [PABh zu PāśupSūtra, 1, 41 7]
kim asya duḥkhaṃ vā | [PABh zu PāśupSūtra, 1, 41 8]
kiṃ vā maheśvarān mṛgayate | [PABh zu PāśupSūtra, 1, 41 9]
kiṃ vā svayam utpāditānugṛhītatirobhāvitānāṃ paśūnāṃ patiḥ uta parairiti | [PABh zu PāśupSūtra, 1, 41 10]
ucyate svayam | [PABh zu PāśupSūtra, 1, 41 11]
yasmād āha | [PABh zu PāśupSūtra, 1, 41 12]
{PABh zu PāśupSūtra, 1, 42}
atra bhave bhave iti vīpsā | [PABh zu PāśupSūtra, 1, 42 1]
bhava iti vidyākalāpaśūnāṃ samastānāṃ grahaṇam | [PABh zu PāśupSūtra, 1, 42 2]
bhavaḥ kasmāt | [PABh zu PāśupSūtra, 1, 42 3]
bhavanabhāvanakṛtatvāt | [PABh zu PāśupSūtra, 1, 42 4]
yasmād devamanuṣyatiryaktvena bhāvayati ca tānīśvaraḥ | [PABh zu PāśupSūtra, 1, 42 5]
dharmajñānavairāgyaiśvaryādharmājñānāvairāgyānaiśvaryāṇāṃ bhavanabhāvanatvād bhavaḥ | [PABh zu PāśupSūtra, 1, 42 6]
tasya bhūyobhūya utpattyanugrahatirobhāvaṃ ca dṛṣṭvā | [PABh zu PāśupSūtra, 1, 42 7]
vīpsāyāḥ utpattāv utpattāv anugrahe'nugrahe tirobhāve tirobhāve cety arthaḥ | [PABh zu PāśupSūtra, 1, 42 8]
nātibhave iti | [PABh zu PāśupSūtra, 1, 42 9]
nakāraḥ kāryatvaṃ pratiṣedhayati | [PABh zu PāśupSūtra, 1, 42 10]
atiśayitabhaveṣu mā bhavāmītyarthaḥ | [PABh zu PāśupSūtra, 1, 42 11]
āha kiṃ bhavād viyogamātram evaikaṃ mṛgayate | [PABh zu PāśupSūtra, 1, 42 12]
tad ucyate na | [PABh zu PāśupSūtra, 1, 42 13]
yasmād āha | [PABh zu PāśupSūtra, 1, 42 14]
{PABh zu PāśupSūtra, 1, 43}
atra bhaja ityanugrahe | [PABh zu PāśupSūtra, 1, 43 1]
sva iti kāraṇāpadeśe | [PABh zu PāśupSūtra, 1, 43 2]
mām ityātmāpadeśe | [PABh zu PāśupSūtra, 1, 43 3]
bhajasva māṃ trāyasva mām anugṛhṇīṣva māmityarthaḥ | [PABh zu PāśupSūtra, 1, 43 4]
āha kam āmantrayate | [PABh zu PāśupSūtra, 1, 43 5]
kaṃ prapadyate | [PABh zu PāśupSūtra, 1, 43 6]
kasmai namaskāraṃ karoti | [PABh zu PāśupSūtra, 1, 43 7]
kas taṃ puruṣaṃ bhavān mokṣayati | [PABh zu PāśupSūtra, 1, 43 8]
kaṃ vā bravīti bhajasva māmiti | [PABh zu PāśupSūtra, 1, 43 9]
tad ucyate yasmād āha | [PABh zu PāśupSūtra, 1, 43 10]
{PABh zu PāśupSūtra, 1, 44}
atra bhava iti vidyākalāpaśūnāmeva grahaṇam | [PABh zu PāśupSūtra, 1, 44 1]
tasyotpattikartā bhagavān ityato bhavodbhava iti | [PABh zu PāśupSūtra, 1, 44 2]
atrotpādakānugrāhakatirobhāvakadharmi kāraṇam utpādyānugrāhyatirobhāvyadharmi kāryam ityetat kāryakāraṇayor lakṣaṇam | [PABh zu PāśupSūtra, 1, 44 3]
etasmin kāraṇe prapattyādi kramopayogi draṣṭavyam | [PABh zu PāśupSūtra, 1, 44 4]
evamatra bhagavatkauṇḍinyakṛte pañcārthabhāṣye prathamo'dhyāyaḥ saha brahmaṇā granthato 'rthataśca parisamāpta iti | [PABh zu PāśupSūtra, 1, 44 5]
{PABh zu PāśupSūtra, 2, 1.1}
nāmabhiḥ śreṣṭha ityarthaḥ | [PABh zu PāśupSūtra, 2, 1.1 1]
uktaṃ hi | [PABh zu PāśupSūtra, 2, 1.1 2.1]
puruṣadhvajaśṛṅgeṣu havirbhūṣaṇalakṣmasu | [PABh zu PāśupSūtra, 2, 1.1 2.2]
vāmaḥ śreṣṭheṣvavakreṣu navasvartheṣu kīrtitaḥ | [PABh zu PāśupSūtra, 2, 1.1 2.3]
āha kiṃnimittāsyotpādakādipravṛttiḥ kiṃprayojanā vā | [PABh zu PāśupSūtra, 2, 1.1 3]
tad ucyate | [PABh zu PāśupSūtra, 2, 1.1 4]
{PABh zu PāśupSūtra, 2, 2}
iti | [PABh zu PāśupSūtra, 2, 2 1]
atra deva iti divu krīḍāyām | [PABh zu PāśupSūtra, 2, 2 2]
krīḍādharmitvāt krīḍānimittā | [PABh zu PāśupSūtra, 2, 2 3]
krīḍāvāneva sa bhagavān vidyākalāpaśusaṃjñakaṃ trividhamapi kāryam utpādayan anugṛhṇāti tirobhāvayati cety ato devaḥ | [PABh zu PāśupSūtra, 2, 2 4]
pravṛttiścotpattyādiphalā draṣṭavyā | [PABh zu PāśupSūtra, 2, 2 5]
devasya iti taddharmitve ṣaṣṭhī | [PABh zu PāśupSūtra, 2, 2 6]
āha kiṃ nāmadvayamevātra kāraṇe vitanyate arthadvayameva vā āhosvid anyadapyasti neti | [PABh zu PāśupSūtra, 2, 2 7]
ucyate'sti | [PABh zu PāśupSūtra, 2, 2 8]
yasmād āha | [PABh zu PāśupSūtra, 2, 2 9]
{PABh zu PāśupSūtra, 2, 3}
iti | [PABh zu PāśupSūtra, 2, 3 1]
atra paratvāj jyeṣṭhaḥ | [PABh zu PāśupSūtra, 2, 3 2]
keṣāṃ kena vā paraḥ | [PABh zu PāśupSūtra, 2, 3 3]
tad ucyate siddhasādhakapaśūnām | [PABh zu PāśupSūtra, 2, 3 4]
tadāyattatvāt siddhasādhakabhāvasya sarvapaśūnāṃ ca pravṛttinivṛttisthityādiphalānām ityato jyeṣṭhaḥ parataraḥ | [PABh zu PāśupSūtra, 2, 3 5]
paratamaśceti | [PABh zu PāśupSūtra, 2, 3 6]
akṛtakaṃ cāsyaiśvaryam | [PABh zu PāśupSūtra, 2, 3 7]
uktaṃ hi | [PABh zu PāśupSūtra, 2, 3 8.1]
dṛkkriyālakṣaṇā śaktistattvadharmo'sya nityatā | [PABh zu PāśupSūtra, 2, 3 8.2]
śreṣṭho'taḥ sarvabhūteṣu tasmādeṣa paraḥ smṛtaḥ | [PABh zu PāśupSūtra, 2, 3 8.3]
ityevaṃ paratvāj jyeṣṭhaḥ | [PABh zu PāśupSūtra, 2, 3 9]
atrāpi jyeṣṭhasyeti taddharmitve ṣaṣṭhī | [PABh zu PāśupSūtra, 2, 3 10]
āha kiṃ nāmatrayam evātra kāraṇe cintyate arthatrayameva vā āhosvid anyadapyasti neti | [PABh zu PāśupSūtra, 2, 3 11]
ucyate'sti | [PABh zu PāśupSūtra, 2, 3 12]
{PABh zu PāśupSūtra, 2, 4}
iti | [PABh zu PāśupSūtra, 2, 4 1]
atra rutasya bhayasya drāvaṇāt saṃyojanād rudraḥ tatra rutam abhilāpa ityanarthāntaram | [PABh zu PāśupSūtra, 2, 4 2]
drāvaṇaṃ nāma | [PABh zu PāśupSūtra, 2, 4 3]
bhayaṃ vividham | [PABh zu PāśupSūtra, 2, 4 4]
uktaṃ hi | [PABh zu PāśupSūtra, 2, 4 5.1]
nānāvidhaiḥ kṛtairyasmād bhayaiśca vividhaistathā | [PABh zu PāśupSūtra, 2, 4 5.2]
saṃyojayati bhūtāni tasmād rudra iti smṛtaḥ | [PABh zu PāśupSūtra, 2, 4 5.3]
atrāpi taddharmitve ṣaṣṭhī | [PABh zu PāśupSūtra, 2, 4 6]
āha kiṃ tat | [PABh zu PāśupSūtra, 2, 4 7]
kīdṛśaṃ vā tadasyeti | [PABh zu PāśupSūtra, 2, 4 8]
ucyate | [PABh zu PāśupSūtra, 2, 4 9]
{PABh zu PāśupSūtra, 2, 5}
atra trividhena kāryeṇa vidyākalāpaśusaṃjñakena tatraiva sthityutpattipralayān prāpnuvatā kalitaṃ śobhitaśabditaṃ nabhastārābhir ivetyarthaḥ | [PABh zu PāśupSūtra, 2, 5 1]
āha yadetat patyuḥ patitvaṃ śaktiḥ sāmarthyamaiśvaryaṃ svaguṇaḥ sadbhāvaḥ satattvaṃ tattvadharmaḥ tad āsanam | [PABh zu PāśupSūtra, 2, 5 2]
natu padmāsanavadupaveśanalakṣaṇam ityarthaḥ āsanaṃ kasmāt | [PABh zu PāśupSūtra, 2, 5 3]
āste'smin āsanam | [PABh zu PāśupSūtra, 2, 5 4]
kāryamanena vā adhyāsta ityāsanamityarthaḥ | [PABh zu PāśupSūtra, 2, 5 5]
ata āsanam | [PABh zu PāśupSūtra, 2, 5 6]
ato'vyayo'mṛto bhagavān kāmataḥ svaśaktisthaṃ kāryaṃ svaśaktyā adhyāste | [PABh zu PāśupSūtra, 2, 5 7]
tasmādāsanasthaṃ kāryaṃ kāraṇaṃ ceti | [PABh zu PāśupSūtra, 2, 5 8]
āha kāryakāraṇayorvṛttisaṃkaradoṣo gojāvimahiṣīkṣīravat | [PABh zu PāśupSūtra, 2, 5 9]
taduta na | [PABh zu PāśupSūtra, 2, 5 10]
aṅgulyagrarūpādivad ityasaṃkaraḥ | [PABh zu PāśupSūtra, 2, 5 11]
dīpādityaprakāśanayanaraśmivac cāsaṃkaraḥ | [PABh zu PāśupSūtra, 2, 5 12]
āha saṃkare aparicchedadoṣaḥ īśvarapuruṣavidyākalānāṃ mākṣikakoṭadravyavat | [PABh zu PāśupSūtra, 2, 5 13]
taducyate ekottarotkarṣeṇa vyāpyavyāpakabhāvenāvasthitānāṃ tattvādīnāṃ nāparicchedadoṣaḥ sūtratvād vyāpakaṃ maheśvaratattvaṃ vyāpyaṃ puruṣādipañcaviṃśakam | [PABh zu PāśupSūtra, 2, 5 14]
tathā ātmatvād vyāpakaṃ puruṣatattvaṃ vyāpyaṃ pradhānādicaturviṃśakam | [PABh zu PāśupSūtra, 2, 5 15]
tathā vyāpakaṃ pradhānaṃ vyāpyaṃ buddhyāditrayoviṃśakam | [PABh zu PāśupSūtra, 2, 5 16]
vyāpikā bhavati buddhiḥ vyāpyam ahaṃkārādidvāviṃśakam | [PABh zu PāśupSūtra, 2, 5 17]
tathā vyāpako bhavatyahaṃkāraḥ vyāpyānyekādaśendriyāṇi daśavidhaṃ ca kāryam | [PABh zu PāśupSūtra, 2, 5 18]
vyāpakānyekādaśendriyāṇi vyāpyāni pañcabhūtasūkṣmāṇi śabdādīni | [PABh zu PāśupSūtra, 2, 5 19]
tathā vyāpakāni pañcabhūtasūkṣmāṇi śabdādīni vyāpyāni ākāśādīni pañcamahābhūtāni | [PABh zu PāśupSūtra, 2, 5 20]
tathā vyāpakamākāśaṃ vyāpyaṃ vāyvādibhūtacatuṣkam | [PABh zu PāśupSūtra, 2, 5 21]
tathā vyāpako bhavati vāyuḥ vyāpyaṃ tejaḥprabhṛti bhūtatrayam | [PABh zu PāśupSūtra, 2, 5 22.1]
tathā vyāpakaṃ bhavati tejaḥ vyāpyam abādidvayam | [PABh zu PāśupSūtra, 2, 5 23]
tathā vyāpikā bhavantyāpaḥ vyāpyā pṛthivī | [PABh zu PāśupSūtra, 2, 5 24]
vyāpikā pṛthivī vyāpyāni bhūmyudakarasalakṣaṇāni kāryāṇi | [PABh zu PāśupSūtra, 2, 5 25]
tathā vyāpakāni bhūmyudakarasalakṣaṇāni kāraṇāni vyāpyaṃ devamanuṣyatiryagyoni tṛṇauṣadhivṛkṣagulmalatāvanaspatyādikāryam anekavidham ato nāparicchedadoṣaḥ | [PABh zu PāśupSūtra, 2, 5 26]
āha vṛttyasaṃkaragrahaṇe dṛṣṭāntābhāvād ayuktam taducyate haridrodakavad vyāpyaṃ vyāpakaṃ ca tadyathā haridrodake snigdhatvaśaityādidharmair apāṃ grahaṇaṃ gandhavarṇaghanakṣāratvādibhir haridrāyāḥ | [PABh zu PāśupSūtra, 2, 5 27]
tathārṇavadevādisthānaśarīrendriyaviṣayādisaṃniveśena sukhaduḥkhasaṃnipātena ceśvarasya | [PABh zu PāśupSūtra, 2, 5 28]
evaṃ puruṣasyāpi | [PABh zu PāśupSūtra, 2, 5 29]
īśvarasyāpi apariṇāmidharmitvāt sukhaduḥkhadātṛtvāc ca pradhānadharmādharmādīnāṃ grahaṇam | [PABh zu PāśupSūtra, 2, 5 30]
tathā pradhānasya mānasasaṃkalpālocanagamanādibhiḥ karaṇagrāmasya viṣayāṇāṃ ca grahaṇam | [PABh zu PāśupSūtra, 2, 5 31]
tathā dhṛtisaṃgrahapaktivyūhāvakāśadānādibhir dharmaiḥ pṛthivyādīnāṃ grahaṇamiti pradhānavādino manyante | [PABh zu PāśupSūtra, 2, 5 32]
āha atheha tantre kathaṃ kāryakāraṇāvasthānam | [PABh zu PāśupSūtra, 2, 5 33]
tad vācyam | [PABh zu PāśupSūtra, 2, 5 34]
taducyate iha yasmād āha śarvasarvebhyaḥ iti vacanād yathāsambhavam | [PABh zu PāśupSūtra, 2, 5 35]
sati vibhutve svavṛttyā kāryakāraṇayoḥ sarvagatatve'pi svavṛttyasaṃkaraḥ tasmād āsanasthaṃ kāryaṃ kāraṇaṃ ceti | [PABh zu PāśupSūtra, 2, 5 36]
āha kiṃ tad āsanasthaṃ kāryam āsane nityam āhosvid anityamiti | [PABh zu PāśupSūtra, 2, 5 37]
ucyate nityaṃ kāryam | [PABh zu PāśupSūtra, 2, 5 38]
kasmāt | [PABh zu PāśupSūtra, 2, 5 39]
patyur bhavati | [PABh zu PāśupSūtra, 2, 5 40]
kāraṇeśvaranityatvāt patinityatvam | [PABh zu PāśupSūtra, 2, 5 41]
iha sadyojātādivacanāt pālako nityaḥ | [PABh zu PāśupSūtra, 2, 5 42]
pālakanityatvāc ca pālyamapi nityam | [PABh zu PāśupSūtra, 2, 5 43]
kasmāt | [PABh zu PāśupSūtra, 2, 5 44]
na hy asati pālye pālaka ityeva | [PABh zu PāśupSūtra, 2, 5 45]
sati nityatve tānyeva paśvādīni saṃyojayati | [PABh zu PāśupSūtra, 2, 5 46]
mṛllohamayaprākārādivad dṛṣṭāntāt | [PABh zu PāśupSūtra, 2, 5 47]
vṛttilābhaścotpattirityucyate | [PABh zu PāśupSūtra, 2, 5 48]
sthitisthānaśarīrendriyaviṣayādyāyatanānāṃ parasparopakārāc cānugrahaḥ īśvaracodanānugrahaḥ viyojanaṃ vṛttilopaśca | [PABh zu PāśupSūtra, 2, 5 49]
lopo'bhāvaḥ | [PABh zu PāśupSūtra, 2, 5 50]
tasmāt triṣvapi kāleṣu āsanasthaṃ kāryaṃ draṣṭavyam | [PABh zu PāśupSūtra, 2, 5 51]
pṛthivyāṃ bījavad ityarthaḥ | [PABh zu PāśupSūtra, 2, 5 52]
āha kiṃ tat kāryaṃ bhagavān yugapadutpādayati kramaśo vā | [PABh zu PāśupSūtra, 2, 5 53]
kiṃ vā karmāpekṣaḥ anapekṣo vā | [PABh zu PāśupSūtra, 2, 5 54]
taducyate yatheṣṭam | [PABh zu PāśupSūtra, 2, 5 55]
yasmādāha | [PABh zu PāśupSūtra, 2, 5 56]
{PABh zu PāśupSūtra, 2, 6}
atra sarvaśabdo vidyādikāryaniravaśeṣavācī draṣṭavyaḥ | [PABh zu PāśupSūtra, 2, 6 1]
kāmika ityatrāpi nastrikaṃ cintyate | [PABh zu PāśupSūtra, 2, 6 2]
kāmī kāmaḥ kāmyamiti ca tatra kāmī īśvaraḥ | [PABh zu PāśupSūtra, 2, 6 3]
kāmo'syecchā | [PABh zu PāśupSūtra, 2, 6 4]
kāmyaṃ vidyādikāryam | [PABh zu PāśupSūtra, 2, 6 5]
tadakrameṇa kramaśo vā yatheṣṭamutpādayati | [PABh zu PāśupSūtra, 2, 6 6]
kasmāt | [PABh zu PāśupSūtra, 2, 6 7]
kāmitvāt | [PABh zu PāśupSūtra, 2, 6 8]
akarmāpekṣitvaṃ cāsyāta eva siddham | [PABh zu PāśupSūtra, 2, 6 9]
karmakāminaśca maheśvaramapekṣante na tu bhagavānīśvaraḥ karma puruṣaṃ vāpekṣate | [PABh zu PāśupSūtra, 2, 6 10]
ato na karmāpekṣa īśvaraḥ | [PABh zu PāśupSūtra, 2, 6 11]
itiśabdo'rthānāṃ nirvacanatvāt prakaraṇaparisamāptyarthaḥ | [PABh zu PāśupSūtra, 2, 6 12]
āha kāmitvaṃ tattvavaidharmyaṃ kuryāt | [PABh zu PāśupSūtra, 2, 6 13]
kāryatvena vā pariṇāmitvam ātmano bandhamokṣaviparyayaṃ vā kuryāt | [PABh zu PāśupSūtra, 2, 6 14]
taducyate yasmādāha āṅ iti | [PABh zu PāśupSūtra, 2, 6 15]
āṅ iti kāryakāraṇatvam ātmano muktānāṃ ca maryādā | [PABh zu PāśupSūtra, 2, 6 16]
taducyate utpādyānugrāhyatirobhāvyakalpakatvābhāvakatvenāpariṇāmitvam ātmano muktānāṃ ca punarduḥkhair asaṃyojanam ityeṣā kāraṇamaryādā | [PABh zu PāśupSūtra, 2, 6 17]
sthāpyā ca kāryamaryādā | [PABh zu PāśupSūtra, 2, 6 18]
taducyate utpādyānugrāhyatirobhāvyakālpyavikāryamaryādā | [PABh zu PāśupSūtra, 2, 6 19]
tadanyacodyādhiṣṭheyatvaṃ ca | [PABh zu PāśupSūtra, 2, 6 20]
cakṣiṅ kathane | [PABh zu PāśupSūtra, 2, 6 21]
bhagavatā kāryebhyo bhavatā rudreṇācakṣitam | [PABh zu PāśupSūtra, 2, 6 22]
bhagavato maheśvarasya śaktiḥ sanātanī | [PABh zu PāśupSūtra, 2, 6 23]
tadvidyādikāryaṃ kalitam ityeṣo'rthaḥ | [PABh zu PāśupSūtra, 2, 6 24]
tathā coktaṃ varṇitamityarthaḥ | [PABh zu PāśupSūtra, 2, 6 25]
atredamādhikārikaṃ kāryakāraṇaprakaraṇaṃ parisamāptamiti | [PABh zu PāśupSūtra, 2, 6 26]
kiṃ nāma kāmitvaṃ rudrakāmitvaṃ ca | [PABh zu PāśupSūtra, 2, 6 27]
etadeva kāraṇe mahābhāgyam āhosvidanyadasti | [PABh zu PāśupSūtra, 2, 6 28]
ucyate asti | [PABh zu PāśupSūtra, 2, 6 29]
yasmādāha | [PABh zu PāśupSūtra, 2, 6 30]
{PABh zu PāśupSūtra, 2, 7}
amaṅgalam iti atra sādhanajātam adhikurute taduddeśena tu maṅgalavacananirdeśaṃ karoti | [PABh zu PāśupSūtra, 2, 7 1]
caśabdaḥ kāraṇaguṇavacanopakṣepe draṣṭavyaḥ | [PABh zu PāśupSūtra, 2, 7 2]
upakṣipyottaratra maṅgalaṃ pradakṣiṇaṃ ca vakṣyāmaḥ | [PABh zu PāśupSūtra, 2, 7 3]
tasmādubhayaṃ rudre devāśca pitaraśca ityupariṣṭād vakṣyāmaḥ | [PABh zu PāśupSūtra, 2, 7 4]
atraśabde mūrtyadhiṣṭhātari manaḥsaṃjñe kāraṇe sakale upatiṣṭhatā apasavyasambandho draṣṭavyaḥ | [PABh zu PāśupSūtra, 2, 7 5]
maṅgalam ityatrāpi cāmaṅgale vaktavye maṅgalameva tad vakṣyāmaḥ | [PABh zu PāśupSūtra, 2, 7 6]
tad ucyate atra amaṅgalaṃ nāma nagnatvāpasavyatvasambandho hasitādyaḥ sādhanavargaḥ | [PABh zu PāśupSūtra, 2, 7 7]
sa tkiha kāraṇamūrtisāmarthyānmaṅgalaṃ bhavati | [PABh zu PāśupSūtra, 2, 7 8]
śailodomāvanavat | [PABh zu PāśupSūtra, 2, 7 9]
maṅgalaṃ sādhanaṃ dharmaniṣpādakam | [PABh zu PāśupSūtra, 2, 7 10]
bhavati iti bhūtārthavādo niḥsaṃśayam | [PABh zu PāśupSūtra, 2, 7 11]
kāraṇamūrtau kriyamāṇamamaṅgalaṃ maṅgalaṃ bhavatītyarthaḥ | [PABh zu PāśupSūtra, 2, 7 12]
āha kiṃ nagnatvam apasavyatvaṃ vā sādhanadvayamevocyate | [PABh zu PāśupSūtra, 2, 7 13]
na | [PABh zu PāśupSūtra, 2, 7 14]
yasmādāha | [PABh zu PāśupSūtra, 2, 7 15]
{PABh zu PāśupSūtra, 2, 8}
nagnatvaṃ ca sādhanam evetyarthaḥ | [PABh zu PāśupSūtra, 2, 8 1]
atrāmaṅgalanirdeśārthatvāt pratyāhāravad upahārasāmānyamātrakhyāpanāc ca pṛthagapasavyārambhaḥ | [PABh zu PāśupSūtra, 2, 8 2]
tasmādatra apasavyaṃ nāma yat savyād viparītam | [PABh zu PāśupSūtra, 2, 8 3]
caśabdaḥ samuccaye | [PABh zu PāśupSūtra, 2, 8 4]
na kevalaṃ kāraṇamūrtisāmarthyād amaṅgalaṃ maṅgalamāpadyate apasavyaṃ ca pradakṣiṇamāpadyata ityarthaḥ | [PABh zu PāśupSūtra, 2, 8 5]
pradakṣiṇaṃ nāma yad anyeṣām apasavyaṃ tadiha pradakṣiṇaṃ dharmaniṣpādakaṃ bhavati | [PABh zu PāśupSūtra, 2, 8 6]
nanu yat teṣāṃ pradakṣiṇaṃ kasmāt | [PABh zu PāśupSūtra, 2, 8 7]
utsūtrādidoṣād apsnānādivad ityarthaḥ | [PABh zu PāśupSūtra, 2, 8 8]
āha samastānāṃ kāraṇaguṇānāṃ tu vacanaṃ kimasti neti | [PABh zu PāśupSūtra, 2, 8 9]
ucyate asti | [PABh zu PāśupSūtra, 2, 8 10]
yasmādāha | [PABh zu PāśupSūtra, 2, 8 11]
{PABh zu PāśupSūtra, 2, 9}
iti | [PABh zu PāśupSūtra, 2, 9 1]
atra tasmācchabdaḥ kāraṇaguṇavacane | [PABh zu PāśupSūtra, 2, 9 2]
ke kāraṇaguṇā iti | [PABh zu PāśupSūtra, 2, 9 3]
taducyate patitvasattvādyatvājātatvotpādakānugrāhakatirobhāvakatvatapāvāvede vāmadevajyeṣṭharudrakāmitvaṃ ca maṅgalāvāptiḥ pradakṣiṇāvāptiśca | [PABh zu PāśupSūtra, 2, 9 4]
etān kāraṇaguṇān jñātvā | [PABh zu PāśupSūtra, 2, 9 5]
ato bravīti tasmāditi | [PABh zu PāśupSūtra, 2, 9 6]
athaitat kāraṇaguṇavacanaṃ jñātvā sādhakena kiṃ kartavyam | [PABh zu PāśupSūtra, 2, 9 7]
taducyate ubhayathā yaṣṭavyaḥ | [PABh zu PāśupSūtra, 2, 9 8]
atrobhayathā dvidhetyarthaḥ | [PABh zu PāśupSūtra, 2, 9 9]
yaṣṭavya ityatrāpi nastrikaṃ cintyate | [PABh zu PāśupSūtra, 2, 9 10]
yaṣṭā yajanaṃ yaṣṭavyamiti | [PABh zu PāśupSūtra, 2, 9 11]
atra yaṣṭā sādhakaḥ | [PABh zu PāśupSūtra, 2, 9 12]
yaṣṭavyo bhagavān maheśvaraḥ | [PABh zu PāśupSūtra, 2, 9 13]
yajanaṃ bhāvanā | [PABh zu PāśupSūtra, 2, 9 14]
yajanam adhyayanadhyāpanasmaraṇādyam | [PABh zu PāśupSūtra, 2, 9 15]
tatphaladevanityatā sāyujyam ityuttaratra vakṣyāmaḥ | [PABh zu PāśupSūtra, 2, 9 16]
āha anirdeśāt saṃdehaḥ | [PABh zu PāśupSūtra, 2, 9 17]
kathamubhayathā | [PABh zu PāśupSūtra, 2, 9 18]
dvidhā nirdeśo vācyaḥ | [PABh zu PāśupSūtra, 2, 9 19]
taducyate | [PABh zu PāśupSūtra, 2, 9 20]
{PABh zu PāśupSūtra, 2, 10}
kathamiti | [PABh zu PāśupSūtra, 2, 10 1]
ucyate pūrvamasya brāhmaṇasya devayajane pitṛyajane cādhikāro'dhigataḥ | [PABh zu PāśupSūtra, 2, 10 2]
tasmāt tebhyo devapitṛbhyo bhaktivyāvartanaṃ kṛtvā ubhayathāpi maheśvare bhāvam avasthāpya yajanaṃ kartavyaṃ nānyasya | [PABh zu PāśupSūtra, 2, 10 3]
caśabdaḥ pratiṣedhe | [PABh zu PāśupSūtra, 2, 10 4]
yat tat pūrvaṃ devapitṛṣu kārakatvaṃ saṃbhāvitaṃ tat teṣu na vidyate | [PABh zu PāśupSūtra, 2, 10 5]
atasteṣāṃ yajanaṃ na kartavyam ityarthaḥ | [PABh zu PāśupSūtra, 2, 10 6]
āha yadyevaṃ tasmād ucyatāṃ devapitṝṇāṃ ko doṣaḥ yasmāt te na yaṣṭavyāḥ | [PABh zu PāśupSūtra, 2, 10 7]
rudre vā ko guṇaḥ yasmāt sa eva yaṣṭavyaḥ | [PABh zu PāśupSūtra, 2, 10 8]
iti nirdeśo vācyaḥ | [PABh zu PāśupSūtra, 2, 10 9]
taducyate | [PABh zu PāśupSūtra, 2, 10 11]
{PABh zu PāśupSūtra, 2, 11}
tatrobhayaṃ dvayaṃ samastam ityarthaḥ | [PABh zu PāśupSūtra, 2, 11 1]
tuśabdo devapitṛṣu vaiśeṣikaṃ kāraṇatvaṃ vyāvartayati rudre iti kāraṇāpadeśam | [PABh zu PāśupSūtra, 2, 11 2]
rudrasya rudratvaṃ pūrvoktam | [PABh zu PāśupSūtra, 2, 11 3]
rudra iti vaiṣayikaṃ saṃnidhānam | [PABh zu PāśupSūtra, 2, 11 4]
atra śaktirviṣaya ity anarthāntaram | [PABh zu PāśupSūtra, 2, 11 5]
te devapitaro rudraśaktyāṃ hāryadhāryakāryatvena vartante ādhīyante viṣaye vartanta ityarthaḥ | [PABh zu PāśupSūtra, 2, 11 6]
devāḥ pitaraśca | [PABh zu PāśupSūtra, 2, 11 7.2]
tatra devā iti ṛbhuṣu brahmādipiśācānteṣu manuṣyatiryagyonivarjaṃ sāmānyasaṃjñā | [PABh zu PāśupSūtra, 2, 11 8]
vidhivat | [PABh zu PāśupSūtra, 2, 11 9]
pitara iti viśeṣasaṃjñā bhasmasnānādivad ityarthaḥ | [PABh zu PāśupSūtra, 2, 11 10]
brāhmaṇadevadattādivac ca | [PABh zu PāśupSūtra, 2, 11 11]
atrāha sāmānyaviśeṣasaṃjñābhidhāne kiṃ prayojanamiti cet | [PABh zu PāśupSūtra, 2, 11 12]
taducyate trividhasyāpi kāryasya rudre hāryadhāryakāryajñāpanārthaṃ kiṃca kālakriyāsvāhāsvadhāmantrānyatvadarśanād devapitṛyajanāpahṛtacittavyāvartanārthatvāc ca | [PABh zu PāśupSūtra, 2, 11 13]
tasmād anyānanyatvenāpi vyākhyānam aduṣṭam | [PABh zu PāśupSūtra, 2, 11 14]
caśabdo'bhyadhikatve | [PABh zu PāśupSūtra, 2, 11 15]
devapitṛvat sattvasya trividhasyāpi kāryasyeśvare pratiṣṭhāprasavasaṃyogaviyogasukhamohabandhamokṣadātṛtvena ca sa eva paraṃ kāraṇaṃ samastatvenāpyate ityevaṃ caśabdo'bhyadhikatve draṣṭavyaḥ tasmād duḥkhāntārthinā te devapitaro na yaṣṭavyāḥ | [PABh zu PāśupSūtra, 2, 11 16]
tadarthe bhagavān maheśvaro yaṣṭavya ityarthaḥ | [PABh zu PāśupSūtra, 2, 11 17]
atredam ānuṣaṅgikaṃ kāryakāraṇaprakaraṇaṃ parisamāptam | [PABh zu PāśupSūtra, 2, 11 18]
ata uttarasya vidhiprakaraṇasya satyapi padārthavailakṣaṇye sādhyasādhanabhāvād yajanena saha sambandhaṃ kariṣyāmaḥ | [PABh zu PāśupSūtra, 2, 11 19]
kasmāt | [PABh zu PāśupSūtra, 2, 11 20]
iha purastāduktam ubhayathā yaṣṭavyaḥ devavat pitṛvac ca | [PABh zu PāśupSūtra, 2, 11 21]
yatra pūrvaṃ devapitṛbhyo vyāvartitayā bhaktyā maheśvaraṃ yajato'navagamāt svātmeśvarasaṃyogaṃ yogaṃ prāpsyasi tatphalaṃ vakṣyāmaḥ | [PABh zu PāśupSūtra, 2, 11 22]
yena ca balenopabṛṃhitasya tatraiva yajane udyogo'bhiniveśaśca bhaviṣyati tad balaṃ vakṣyāmaḥ | [PABh zu PāśupSūtra, 2, 11 23]
tadbalaprāptau copāyaṃ vakṣyāmaḥ | [PABh zu PāśupSūtra, 2, 11 24]
taducyate | [PABh zu PāśupSūtra, 2, 11 25]
{PABh zu PāśupSūtra, 2, 12}
iti | [PABh zu PāśupSūtra, 2, 12 1]
athavānyo dūrasthaḥ sambandhaḥ | [PABh zu PāśupSūtra, 2, 12 2]
yasmād ucyate yasya yenārthasambandho dūrasthasyāpi tena tadarthotpattiḥ samānā | [PABh zu PāśupSūtra, 2, 12 3]
ānantarye'pi asaṃbandho grahaṇakṣayādivan na tv atra amaṅgalādibhiḥ | [PABh zu PāśupSūtra, 2, 12 4]
kasmāt | [PABh zu PāśupSūtra, 2, 12 5.1]
śeṣābhāvāt | [PABh zu PāśupSūtra, 2, 12 6]
evamihāpi dūrasthaḥ sambandhaḥ | [PABh zu PāśupSūtra, 2, 12 7]
kasmāt | [PABh zu PāśupSūtra, 2, 12 8]
iha purastāduktam akaluṣamateḥ carataḥ tato'sya yogaḥ pravartate | [PABh zu PāśupSūtra, 2, 12 9]
atra kaluṣavyatirekeṇa ye 'nye yogavyāghātakarā hetavaḥ tān vakṣyāmaḥ | [PABh zu PāśupSūtra, 2, 12 10]
yathā caikā caritavyā yogaprāpikā iti vyākhyāsyāmaḥ | [PABh zu PāśupSūtra, 2, 12 11]
tathā caryāntareṇa tapasā yogaprāptiryathā bhavati tad balaṃ vakṣyāmaḥ | [PABh zu PāśupSūtra, 2, 12 12]
tadbalaprāptau copāyaṃ vakṣyāmaḥ | [PABh zu PāśupSūtra, 2, 12 13]
harṣāpramādī iti | [PABh zu PāśupSūtra, 2, 12 14]
atra harṣo nāma divyeṣu viṣayeṣu vidhānajadharmaprakāśiteṣu prītituṣṭipramodāḥ | [PABh zu PāśupSūtra, 2, 12 15]
te tv iha prāptyādiva viśvāmitrādisvarūpā draṣṭavyāḥ | [PABh zu PāśupSūtra, 2, 12 16]
kathaṃlakṣaṇā iti cet | [PABh zu PāśupSūtra, 2, 12 17]
taducyate kāryakaraṇaviśuddhilakṣaṇāḥ tatra kāryaviśuddhis tāvad yadaitad devaśarīraṃ jvalantaṃ bhāsā dīpyantaṃ divi bhuvyantarikṣe ca rukmadaṇḍavad ucchritamātmānaṃ paśyati tadā divi aṇimā laghimā mahimā iti trayaḥ kāryaguṇā bhavanti | [PABh zu PāśupSūtra, 2, 12 18]
antarikṣe ca yasmāddharmaviśeṣāt | [PABh zu PāśupSūtra, 2, 12 19]
tathā karaṇaviśuddhirapi garimādibhiḥ bāhyairantaḥ karaṇena ca dūraviṣayagrāhakatvālocanasaṃkalpādhyavasāyābhimānādayo bhavanti | [PABh zu PāśupSūtra, 2, 12 20]
kasmāt | [PABh zu PāśupSūtra, 2, 12 21]
dharmādivacanāt | [PABh zu PāśupSūtra, 2, 12 22]
apica prāptiḥ prākāmyam īśitvaṃ vaśitvaṃ ca yatra kāmāvasāyitvamiti pañca karaṇaguṇā bhavanti | [PABh zu PāśupSūtra, 2, 12 23]
ityevaṃ yadanyeṣām aṇimādyaṣṭaguṇaṃ catuḥṣaṣṭivikalpaṃ dharmakāryam aiśvaryaṃ tadiha śāstre harṣa iti saṃjñitam | [PABh zu PāśupSūtra, 2, 12 24]
teṣu madam akurvan harṣāpramādī bhavati | [PABh zu PāśupSūtra, 2, 12 25]
dharmavidyābalenety arthaḥ | [PABh zu PāśupSūtra, 2, 12 26]
āha kutrasthasya te harṣā abhivyajyante kīdṛśasya vā | [PABh zu PāśupSūtra, 2, 12 27]
taducyate | [PABh zu PāśupSūtra, 2, 12 28]
{PABh zu PāśupSūtra, 2, 13}
atra caryāyāṃ caryāyām iti vīpsā | [PABh zu PāśupSūtra, 2, 13 1]
āha anirdeśādiha vīpsā ekavacanadvivacanabahuvacaneṣu bhavati | [PABh zu PāśupSūtra, 2, 13 2]
tatraikavacane tāvad bhavati | [PABh zu PāśupSūtra, 2, 13 3]
yasmāduktam | [PABh zu PāśupSūtra, 2, 13 4.1]
adya te rudhiraṃ tīvraṃ pibāmi puruṣādhama | [PABh zu PāśupSūtra, 2, 13 4.2]
vadedānīṃ susaṃrabdhaḥ punargauriti gaur iti | [PABh zu PāśupSūtra, 2, 13 4.3]
iti | [PABh zu PāśupSūtra, 2, 13 5]
tathā dvivacane'pi bhavati | [PABh zu PāśupSūtra, 2, 13 6.1]
ubhau dhvajau vātamalau śuśubhāte rathe rathe | [PABh zu PāśupSūtra, 2, 13 6.2]
saṃrabdhau paramakruddhau yudhi ghnantau parasparam | [PABh zu PāśupSūtra, 2, 13 6.3]
tathā bahuvacane'pi bhavati | [PABh zu PāśupSūtra, 2, 13 7]
yasmāduktam | [PABh zu PāśupSūtra, 2, 13 8.1]
puruṣe puruṣe buddhiḥ sā sā bhavati niścitā | [PABh zu PāśupSūtra, 2, 13 8.2]
tuṣyanti ca pṛthak sarve te manuṣyāstathā tathā | [PABh zu PāśupSūtra, 2, 13 8.3]
ityataḥ saṃśayaḥ | [PABh zu PāśupSūtra, 2, 13 9]
ataḥ kimekā cariḥ uta caridvayam uta caribahutvamiti | [PABh zu PāśupSūtra, 2, 13 10]
ucyate ekā cariḥ kriyābahutve'pi bhavati | [PABh zu PāśupSūtra, 2, 13 11]
yathāyatane loke ca | [PABh zu PāśupSūtra, 2, 13 12]
tatrāyatane snānahasitādyāḥ loke ca krāthanaspandanādyāḥ vidhikriyāḥ ityevaṃ carikriyātattvaṃ dṛṣṭvā vīpsārthenābhihitaṃ caryāyāṃ caryāyāṃ kriyāyāmityarthaḥ | [PABh zu PāśupSūtra, 2, 13 13]
tasmāt sakṛduccāritā vīpsā bahuvacane'pi bhavati | [PABh zu PāśupSūtra, 2, 13 14]
vṛkṣabalivat | [PABh zu PāśupSūtra, 2, 13 15]
kiṃca māhātmyamiti caryottarasambandhāt kathyate ekā cariḥ kriyābahutve bhavati | [PABh zu PāśupSūtra, 2, 13 16]
kāryakaraṇaviśuddhilakṣaṇā harṣā ityuktam | [PABh zu PāśupSūtra, 2, 13 17.1]
na ca vibhā kāryakaraṇaiśvaryābhiniveśaḥ śakyate kartumityato'vagamyate kāryakaraṇavataścarato mahimāno'bhivyajyanta ityarthaḥ | [PABh zu PāśupSūtra, 2, 13 18]
āha apramattasyācarataḥ kā kāryaniṣpattiḥ | [PABh zu PāśupSūtra, 2, 13 19]
taducyate | [PABh zu PāśupSūtra, 2, 13 20]
{PABh zu PāśupSūtra, 2, 14}
māhātmyaṃ nāma aryam aprakāśavat | [PABh zu PāśupSūtra, 2, 14 1]
taduta yasya sāṃnidhyād ayaṃ brāhmaṇaḥ paridṛṣṭārtho'pi bhūtvā duṣṭāśvatararathasthānīyair dehendriyādibhir apanīyate apahriyate tad amāhātmyam | [PABh zu PāśupSūtra, 2, 14 2]
vidhiyogābhiniveśāsāmarthyam adharmabalam | [PABh zu PāśupSūtra, 2, 14 3]
uktaṃ hi | [PABh zu PāśupSūtra, 2, 14 4.1]
hriyate buddhirmano'pi narasya dehendriyaiḥ | [PABh zu PāśupSūtra, 2, 14 4.2]
amūḍhasaṃjño durdāntair duṣṭāśvairiva sārathiḥ | [PABh zu PāśupSūtra, 2, 14 4.3]
māhātmyamato viparītam | [PABh zu PāśupSūtra, 2, 14 5]
yasya sāṃnidhyād ayaṃ brāhmaṇaḥ snānaśayanānusnānādikrāthanaspandanādhyayanadhyānasmaraṇakaraṇasamartho bhavati parayā śraddhayā yuktas tanmāhātmyam | [PABh zu PāśupSūtra, 2, 14 6]
āha kiṃ taditi | [PABh zu PāśupSūtra, 2, 14 7]
ucyate yadetat prabhraṣṭasya tapaso vīryaṃ tapobalaṃ tapaḥśaktis tanmāhātmyam | [PABh zu PāśupSūtra, 2, 14 8]
kathaṃ gamyate | [PABh zu PāśupSūtra, 2, 14 9]
caryānantaroktatvāt | [PABh zu PāśupSūtra, 2, 14 10]
yadanantaraṃ yadavāpnoti tata eva tad āsādayatītyarthaḥ | [PABh zu PāśupSūtra, 2, 14 11]
āha prāpnotīti astu pāṭhaḥ | [PABh zu PāśupSūtra, 2, 14 12]
labdhur bhaviṣyatītyucyate | [PABh zu PāśupSūtra, 2, 14 13]
avaramya kṣaṇagatiprītiprāptyarthatvāt tena vidhicaraṇena rakṣate harṣaviśeṣāṇām abhiprītiviśeṣaṇam atigatisaṃstavanāvāptiś ca | [PABh zu PāśupSūtra, 2, 14 14]
tasmān mantrabalavad dharmabalamevāsya māhātmyam avāpnotītyarthaḥ | [PABh zu PāśupSūtra, 2, 14 15]
āha kaḥ so 'bhyupāyaḥ | [PABh zu PāśupSūtra, 2, 14 16]
kāni vā tāni dharmasādhanāni yair harṣotpattir māhātmyalābhaśca bhavati | [PABh zu PāśupSūtra, 2, 14 17]
carikriyāṇāṃ vā katividho vibhāgaḥ | [PABh zu PāśupSūtra, 2, 14 18]
dānādīnāṃ vā pūrvoktānāṃ viśeṣaṇaṃ kimasti neti | [PABh zu PāśupSūtra, 2, 14 19]
ucyate'sti | [PABh zu PāśupSūtra, 2, 14 20]
yasmādāha | [PABh zu PāśupSūtra, 2, 14 21]
{PABh zu PāśupSūtra, 2, 15}
atra kudānāni gobhūhiraṇyasuvarṇādīni | [PABh zu PāśupSūtra, 2, 15 1]
kasmāt | [PABh zu PāśupSūtra, 2, 15 2]
anaikāntikānātyantikasātiśayaphalatvāt kupathādhvapravādāc ca | [PABh zu PāśupSūtra, 2, 15 3]
tasmādatra atiśabdo viśeṣaṇam | [PABh zu PāśupSūtra, 2, 15 4]
atidānaṃ cātmapradānam | [PABh zu PāśupSūtra, 2, 15 5]
kasmāt | [PABh zu PāśupSūtra, 2, 15 6]
ātmanaḥ dātṛtvād bhūyo dānaprayojanābhāvāt | [PABh zu PāśupSūtra, 2, 15 7]
sthānaśarīrendriyaviṣayādyaprāpakatvāt | [PABh zu PāśupSūtra, 2, 15 8]
aikāntikātyantikarudrasamīpaprāpter ekāntenaivānāvṛttiphalatvād asādhāraṇaphalatvāc cātmapradānam atidānam | [PABh zu PāśupSūtra, 2, 15 9]
tathā kuyajanāny agniṣṭomādīni | [PABh zu PāśupSūtra, 2, 15 10]
kasmāt | [PABh zu PāśupSūtra, 2, 15 11]
saṃgrahapratigrahahiṃsādiyuktena śraveṇābhinirvṛttidarśanāt pattrīrātrijadevatādisādhāraṇaphalatvād anityasātiśayasaṃkīrṇaphalatvāc ca kuyajanāny agniṣṭomādīni | [PABh zu PāśupSūtra, 2, 15 12]
tasmād atrātiśabdo viśeṣaṇam | [PABh zu PāśupSūtra, 2, 15 13]
atiyajanaṃ nāma yadāyatane loke vā | [PABh zu PāśupSūtra, 2, 15 14]
tatrāyatane snānahasitādyā loke ca krāthanaspandanādyā vidhikriyā | [PABh zu PāśupSūtra, 2, 15 15]
kasmāt | [PABh zu PāśupSūtra, 2, 15 16]
saṃgrahapratigrahahiṃsādirahitena krameṇa svaśarīrasamutthābhiḥ kāyikavācikamānasikābhirijyate yasmāt | [PABh zu PāśupSūtra, 2, 15 17]
ataścetyucyate atiyajanam | [PABh zu PāśupSūtra, 2, 15 18]
āha kiṃ dānaṃ yajanaṃ ca sādhanadvayam evātrātiśabdena viśiṣṭaṃ kartavyamiti | [PABh zu PāśupSūtra, 2, 15 19]
ucyate na | [PABh zu PāśupSūtra, 2, 15 20]
yasmādāha | [PABh zu PāśupSūtra, 2, 15 21]
{PABh zu PāśupSūtra, 2, 16}
atiśabdo viśeṣaṇe | [PABh zu PāśupSūtra, 2, 16 1]
nāyāntyādhyātmikādhibhautikādhidaivikās teṣāṃ svaśāstroktena krameṇa manasi saṃmatānāṃ matānām anupāyataḥ pratīkāram akurvatāṃ tapo niṣpadyate | [PABh zu PāśupSūtra, 2, 16 2]
yatra tṛtīyāyām ātmasaṃyogān niṣpadyate tat tapa ityarthaḥ | [PABh zu PāśupSūtra, 2, 16 3]
tadā śayanārthe katham | [PABh zu PāśupSūtra, 2, 16 4]
tathātitāpebhyo 'titapo niṣpadyate tathā dānayajanābhyām apīti | [PABh zu PāśupSūtra, 2, 16 5]
tathāśabdaḥ sādhanatrayopasaṃhārārthaḥ | [PABh zu PāśupSūtra, 2, 16 6]
yadā dadāti tadā yajati tapyati ca | [PABh zu PāśupSūtra, 2, 16 7]
yadāpi yajati tadā dadāti tapyati ca | [PABh zu PāśupSūtra, 2, 16 8]
yadā tapyati tadā dadāti yajati ca | [PABh zu PāśupSūtra, 2, 16 9]
evamādidīkṣāprabhṛtir asya brāhmaṇasya | [PABh zu PāśupSūtra, 2, 16 10]
ebhis tribhir upāyair gaṅgāsrotovad dharmasyāyo 'dharmasya vyayo bhavati tadātidānādiniṣpannena prakṛṣṭena tapasā asya brāhmaṇasya harṣotpattirmāhātmyalābhaśca sambhavatītyarthaḥ | [PABh zu PāśupSūtra, 2, 16 11]
āha atidānādiniṣpannena prakṛṣṭena tapasāsya brāhmaṇasya kā gatirbhavatīti | [PABh zu PāśupSūtra, 2, 16 12]
ucyate abhyudayakaivalyavyatirekeṇa | [PABh zu PāśupSūtra, 2, 16 13]
{PABh zu PāśupSūtra, 2, 17}
atra atiśabdo viśeṣaṇe | [PABh zu PāśupSūtra, 2, 17 1]
āṅ iti maryādāyāṃ bhavati | [PABh zu PāśupSūtra, 2, 17 2]
katham adhyayanadhyānādirahitamapi sādhakaṃ tapo'tigatiṃ gamayati tadabhyāso haratyenam iti vacanāt | [PABh zu PāśupSūtra, 2, 17 3]
atigatiriti yogaparyāyaḥ | [PABh zu PāśupSūtra, 2, 17 4]
kathaṃ gamyate | [PABh zu PāśupSūtra, 2, 17 5]
tapaḥkāryatvād ānantyabrahmasāyujyavat | [PABh zu PāśupSūtra, 2, 17 6]
sāṃkhyayogābhyudayādigativiśeṣaviśeṣitatvād upariṣṭād vartata ityarthaḥ | [PABh zu PāśupSūtra, 2, 17 7]
tasmāt tapasaḥ phalaṃ viśeṣārthamabhidhīyate yogo'tigatimiti | [PABh zu PāśupSūtra, 2, 17 8]
atigatimiti karma | [PABh zu PāśupSūtra, 2, 17 9]
gamayate | [PABh zu PāśupSūtra, 2, 17 10]
na tāvad gataḥ gamiṣyati kiṃtu gamayatītyarthaḥ | [PABh zu PāśupSūtra, 2, 17 11]
āha atidānād yathāvat tapaso guṇavacanaṃ kimasti neti | [PABh zu PāśupSūtra, 2, 17 12]
ucyate asti | [PABh zu PāśupSūtra, 2, 17 13]
yasmādāha | [PABh zu PāśupSūtra, 2, 17 14]
{PABh zu PāśupSūtra, 2, 18}
iti | [PABh zu PāśupSūtra, 2, 18 1]
atra tasmācchabdas tapaso guṇavacane | [PABh zu PāśupSūtra, 2, 18 2]
tasmādatidānādiniṣpanno dharmo'tyāgatiṃ gamayate niratiśayāṃ prāpayati | [PABh zu PāśupSūtra, 2, 18 3]
na sthānaśarīrendriyaviṣayādiprāptau | [PABh zu PāśupSūtra, 2, 18 4]
aikāntikātyantikarudrasamīpaprāpter ekāntenaivānāvṛttiphalatvaṃ ca dṛṣṭvā | [PABh zu PāśupSūtra, 2, 18 5]
ato bravīti tasmāditi | [PABh zu PāśupSūtra, 2, 18 6]
āha atyantatapaso guṇavacanaṃ jñātvā kāraṇaṃ ca sādhakena kiṃ kartavyam | [PABh zu PāśupSūtra, 2, 18 7]
taducyate tadarthameva | [PABh zu PāśupSūtra, 2, 18 8]
{PABh zu PāśupSūtra, 2, 19}
atra bhūyaḥ punaḥsaṃdhāne draṣṭavyaḥ iṣṭāpūrtavat | [PABh zu PāśupSūtra, 2, 19 1]
katham | [PABh zu PāśupSūtra, 2, 19 2]
harṣeṣv abhisaktasya muhūrtamardhamuhūrtaṃ vā sādhanebhyo vyucchedaṃ dṛṣṭvā saṃdhāne bhūyaḥśabdo'bhihitaḥ | [PABh zu PāśupSūtra, 2, 19 3]
tasmādatra tapastadeva | [PABh zu PāśupSūtra, 2, 19 4]
niruktamasya pūrvoktam | [PABh zu PāśupSūtra, 2, 19 5]
cared ityarjanam adhikurute | [PABh zu PāśupSūtra, 2, 19 6]
dharmānekasaṃśayānyatvāc ca apunarukto'yaṃ caraśabdo draṣṭavyaḥ | [PABh zu PāśupSūtra, 2, 19 7]
āha yadyevaṃ tasmāducyatāṃ harṣāṇāṃ ko doṣo'bhivyajyate | [PABh zu PāśupSūtra, 2, 19 8]
māhātmyasya vā ko guṇaḥ yasmāt tad grāhyamiti | [PABh zu PāśupSūtra, 2, 19 9]
taducyate kurute māhātmyam | [PABh zu PāśupSūtra, 2, 19 10]
yasmādāha | [PABh zu PāśupSūtra, 2, 19 11]
{PABh zu PāśupSūtra, 2, 20}
ayaṃ nakāro 'nyabhaktipratiṣedhe | [PABh zu PāśupSūtra, 2, 20 1]
bhaktirbhāvanetyarthaḥ | [PABh zu PāśupSūtra, 2, 20 2]
tuśabdo viśeṣaṇe | [PABh zu PāśupSūtra, 2, 20 3]
katham | [PABh zu PāśupSūtra, 2, 20 4]
ye harṣeṣvabhisaktāḥ dūṣyataḥ taskaratvamāpannāḥ te viśeṣeṇa tu śaṃkarād dūrasthā bhavanti | [PABh zu PāśupSūtra, 2, 20 5]
śaṃkaraḥ kasmāt | [PABh zu PāśupSūtra, 2, 20 6]
samastasukhanirvāṇakaratvāc chaṃkaraḥ | [PABh zu PāśupSūtra, 2, 20 7]
śaṃkare ityaupaśleṣikaṃ saṃnidhānam | [PABh zu PāśupSūtra, 2, 20 8]
śaṃkare bhāvanā kartavyā nānyatrety arthaḥ | [PABh zu PāśupSūtra, 2, 20 9]
uktaṃ hi | [PABh zu PāśupSūtra, 2, 20 10.1]
karmaṇā manasā vācā yad aślakṣṇaṃ niṣevate | [PABh zu PāśupSūtra, 2, 20 10.2]
tadabhyāso haratyenaṃ tasmāt kalyāṇamācaret | [PABh zu PāśupSūtra, 2, 20 10.3]
evamete mahātmānaḥ prāhur adhyātmacintakāḥ | [PABh zu PāśupSūtra, 2, 20 11.1]
yaccittas tanmayo bhāvo guhyametat sanātanam | [PABh zu PāśupSūtra, 2, 20 11.2]
gacchaṃs tiṣṭhan śayāno vā jāgrac caiva svapaṃstathā | [PABh zu PāśupSūtra, 2, 20 12.1]
śaṃkare bhāvanāṃ kuryād yadīcched yogamātmanaḥ | [PABh zu PāśupSūtra, 2, 20 12.2]
yasmāt kṣayānte trailokyaṃ śaṃkare yāti saṃkṣayam | [PABh zu PāśupSūtra, 2, 20 13.1]
tasmāt saṃvartako dhātā śaṃkarastvabhidhīyate | [PABh zu PāśupSūtra, 2, 20 13.2]
evaṃ śaṃkare bhāva upaśleṣitavyo nānyatrety arthaḥ | [PABh zu PāśupSūtra, 2, 20 14]
evaṃ parisamāptiṃ kṛtvā yuktaṃ vaktum | [PABh zu PāśupSūtra, 2, 20 15]
{PABh zu PāśupSūtra, 2, 21}
iti | [PABh zu PāśupSūtra, 2, 21 1]
asya pūrvokto'rthaḥ | [PABh zu PāśupSūtra, 2, 21 2]
āha dharmapariṇāmakatvāt śaṃkaratvāt sukhada īśvaro'bhihitaḥ | [PABh zu PāśupSūtra, 2, 21 3]
athāntarasṛṣṭyāṃ sukhaduḥkhakāraṇaṃ kiṃ bhavati dharmādharmasattvarajovad uta neti | [PABh zu PāśupSūtra, 2, 21 4]
ucyate atra ya upāyaḥ sukhadaḥ tathā vakṣyāmaḥ yathāvān yatra vyavasthite saṃsāragate kārye sa eva kāraṇaṃ param | [PABh zu PāśupSūtra, 2, 21 5.1]
nanu koryakalavan niradhikāras tathā vakṣyāmo vistaraśaś cāsmin brahmaṇi kāraṇaśaktiṃ vakṣyāmaḥ | [PABh zu PāśupSūtra, 2, 21 6]
śaktiṃ ca jñātvā yathā sādhako'ṣṭabhir namaskārairātmānaṃ dadāti tathā vakṣyāmaḥ | [PABh zu PāśupSūtra, 2, 21 7]
ata idamārabhyate | [PABh zu PāśupSūtra, 2, 21 8]
{PABh zu PāśupSūtra, 2, 22.1}
iti | [PABh zu PāśupSūtra, 2, 22.1 1]
prayogānyatvāt prayojanānyatvāc cāpunaruktā vāmadevādiśabdā draṣṭavyāḥ | [PABh zu PāśupSūtra, 2, 22.1 2]
atra vāmatvaṃ devatvaṃ jyeṣṭhatvaṃ rudratvaṃ ca pūrvoktam | [PABh zu PāśupSūtra, 2, 22.1 3]
vāmadevajyeṣṭharudrāyeti caturthī | [PABh zu PāśupSūtra, 2, 22.1 4]
nama ityātmapradāne pūjāyāṃ ca | [PABh zu PāśupSūtra, 2, 22.1 5]
sambhāvanānyatvāc cāpunaruktāḥ sarvanamaskārā draṣṭavyāḥ | [PABh zu PāśupSūtra, 2, 22.1 6]
āha kiṃ catuṣkamevātra kāraṇe cintyate | [PABh zu PāśupSūtra, 2, 22.1 7]
nāmacatuṣkāpadeśena vā nāmni namaskāro draṣṭavyaḥ | [PABh zu PāśupSūtra, 2, 22.1 8]
ucyate na | [PABh zu PāśupSūtra, 2, 22.1 9]
yasmādāha | [PABh zu PāśupSūtra, 2, 22.1 10]
{PABh zu PāśupSūtra, 2, 23}
atra kāla ityeṣa maheśvaraparyāyaḥ kasmāt pūrvottarasūtrasāmarthyāt | [PABh zu PāśupSūtra, 2, 23 1]
kālayate yasmāt kṣetrasādhiniṣṭhāni sthānāni kalādiśarīrendriyaviṣayādibhyo viyogeneti tataḥ kālaḥ | [PABh zu PāśupSūtra, 2, 23 2]
uktaṃ hi | [PABh zu PāśupSūtra, 2, 23 3]
brahmādibhūrjaparyantaṃ jagad etac carācaram | [PABh zu PāśupSūtra, 2, 23 4.1]
yataḥ kalayate rudraḥ kālarūpī tataḥ smṛtaḥ | [PABh zu PāśupSūtra, 2, 23 4.2]
kālyān kalayate yasmāt kalābhyaḥ kālaparyayāt | [PABh zu PāśupSūtra, 2, 23 5.1]
kalanāt kālanāc cāpi kāla ityabhidhīyate | [PABh zu PāśupSūtra, 2, 23 5.2]
evaṃ kālo hi bhagavān | [PABh zu PāśupSūtra, 2, 23 6]
kālyāḥ kṣetrajñāḥ | [PABh zu PāśupSūtra, 2, 23 7]
sthānāni tu brahmendradevapitrādivacanād brāhmaṃ prājāpatyaṃ saumyam aindraṃ gāndharvaṃ yākṣaṃ rākṣasaṃ paiśācamiti | [PABh zu PāśupSūtra, 2, 23 8]
tathā brāhmaṇaśūdragomṛgasarvabhūtakṛtānnādivacanāt tathā mānuṣapaśumṛgapakṣisarīsṛpasthāvarādīnāṃ grahaṇam | [PABh zu PāśupSūtra, 2, 23 9]
tathā yogeśvarā deveṣvantarbhūtāḥ | [PABh zu PāśupSūtra, 2, 23 10]
kasmāt | [PABh zu PāśupSūtra, 2, 23 11]
dharmabāhulyāt | [PABh zu PāśupSūtra, 2, 23 12]
tathā nārakās tiryakṣv antarbhūtāḥ | [PABh zu PāśupSūtra, 2, 23 13]
kasmāt | [PABh zu PāśupSūtra, 2, 23 14]
adharmabāhulyāt | [PABh zu PāśupSūtra, 2, 23 15]
evaṃ sthānataścaturdaśakaḥ saṃsāra ityupacaryate | [PABh zu PāśupSūtra, 2, 23 16]
eteṣu kalādivacanān maheśvaro nimittam | [PABh zu PāśupSūtra, 2, 23 17]
kasmāt | [PABh zu PāśupSūtra, 2, 23 18]
pūrvottaraśarīreṣu bhogalopābhivyaktimātratvāt | [PABh zu PāśupSūtra, 2, 23 19]
ādimān saṃsāro draṣṭavyaḥ | [PABh zu PāśupSūtra, 2, 23 20]
tatphalabhoktṛtvāt kāryakaraṇayor anāditvād anādir akṛtābhyāgamād ityetad bhagavatyabhyadhikatvaṃ śeṣeṣu ca puruṣeṣu nyūnatvaṃ jñātvā yuktaṃ vaktuṃ kālāya namaḥ | [PABh zu PāśupSūtra, 2, 23 21]
atrāpi kālāya iti caturthī | [PABh zu PāśupSūtra, 2, 23 22]
nama ityātmapradāne pūjāyāṃ ca | [PABh zu PāśupSūtra, 2, 23 23]
sambhāvanānyatvāc cāpunarukto'yaṃ namaskāro draṣṭavyaḥ | [PABh zu PāśupSūtra, 2, 23 24]
āha atha sthānaśarīrendriyaviṣayādīnāṃ kimeṣa bhagavān prabhuḥ kartā bhavati neti | [PABh zu PāśupSūtra, 2, 23 25]
ucyate prabhuḥ kartaiva | [PABh zu PāśupSūtra, 2, 23 26]
yasmādāha | [PABh zu PāśupSūtra, 2, 23 27]
{PABh zu PāśupSūtra, 2, 24}
atra kalā nāma kāryakaraṇākhyāḥ kalāḥ | [PABh zu PāśupSūtra, 2, 24 1]
tatra kāryākhyāḥ pṛthivyāpastejo vāyurākāśaḥ | [PABh zu PāśupSūtra, 2, 24 2]
ākāśaḥ śabdaguṇaḥ | [PABh zu PāśupSūtra, 2, 24 3]
śabdasparśaguṇo vāyustau ca rūpaṃ ca tejasi | [PABh zu PāśupSūtra, 2, 24 4.1]
te rasaśca jale jñeyāste ca gandhaḥ kṣitāv api | [PABh zu PāśupSūtra, 2, 24 4.2]
śabdasparśarūparasagandhāḥ | [PABh zu PāśupSūtra, 2, 24 5]
tathā karaṇākhyāḥ śrotraṃ tvak cakṣuḥ jihvā ghrāṇaṃ pādaḥ pāyuḥ upasthaḥ hastaḥ vāk manaḥ ahaṃkāraḥ buddhir iti | [PABh zu PāśupSūtra, 2, 24 6]
tāsāṃ vikaraṇo bhagavānīśvaraḥ | [PABh zu PāśupSūtra, 2, 24 7]
kasmāt | [PABh zu PāśupSūtra, 2, 24 8]
dṛkkriyāśaktyorapratīghātāt | [PABh zu PāśupSūtra, 2, 24 9]
vikaraṇatvaṃ nāma sthānaśarīrendriyaviṣayādisaṃniveśena vistaravibhāgaviśeṣataśca kāryakaraṇākhyābhiḥ kalābhir dharmajñānavairāgyaiśvaryādharmājñānāvairāgyānaiśvaryādibhiśca kṣetrajñasaṃyojanamityetad bhagavaty abhyadhikatvaṃ śeṣeṣu ca puruṣeṣu nyūnatvaṃ jñātvā yuktaṃ vaktuṃ kalavikaraṇāya namaḥ | [PABh zu PāśupSūtra, 2, 24 10]
atrāpi kalavikaraṇāya iti caturthī | [PABh zu PāśupSūtra, 2, 24 11.1]
nama ityātmapradāne pūjāyāṃ ca | [PABh zu PāśupSūtra, 2, 24 11.2]
sambhāvanānyatvāc cāpunarukto'yaṃ namaḥśadaḥ | [PABh zu PāśupSūtra, 2, 24 12]
āha kālanavikaraṇatvād avāntarasṛṣṭyāṃ karmakṣaye vṛttilābhe cāpekṣate neti | [PABh zu PāśupSūtra, 2, 24 13]
dharmajñānavairāgyaiśvaryādīnāṃ vā kimeṣa bhagavān prabhurbhavati neti | [PABh zu PāśupSūtra, 2, 24 14]
ucyate prabhuḥ | [PABh zu PāśupSūtra, 2, 24 15]
yasmādāha | [PABh zu PāśupSūtra, 2, 24 16]
{PABh zu PāśupSūtra, 2, 25}
balaṃ nāma dharmajñānavairāgyaiśvaryādharmājñānāvairāgyānaiśvaryāṇi icchādveṣaprayatnādīni vidyāvargaḥ rūpāṇi | [PABh zu PāśupSūtra, 2, 25 1]
pra iti bhṛśārthe kāmitvākarṣaṇe ca | [PABh zu PāśupSūtra, 2, 25 2]
mathanatvaṃ nāma balavṛttinirodhanam udadhimathanavat | [PABh zu PāśupSūtra, 2, 25 3]
na vāgnijñānādīni durbalāni | [PABh zu PāśupSūtra, 2, 25 4]
yasmāduktam | [PABh zu PāśupSūtra, 2, 25 5.1]
na hy atejasvināśāya taijasāḥ prabhavanti vai | [PABh zu PāśupSūtra, 2, 25 5.2]
balānyatibalānyasya na bhave'tibalāni vai | [PABh zu PāśupSūtra, 2, 25 5.3]
ityevaṃ bhagavatyabhyadhikatvaṃ śeṣeṣu puruṣeṣu nyūnatvaṃ jñātvā yuktaṃ vaktuṃ balapramathanāya namaḥ | [PABh zu PāśupSūtra, 2, 25 6]
atrāpi balapramathanāya iti caturthī | [PABh zu PāśupSūtra, 2, 25 7]
nama ityātmapradāne pūjāyāṃ ca | [PABh zu PāśupSūtra, 2, 25 8]
sambhāvanānyatvāc cāpunarukto'yaṃ namaskāro draṣṭavyaḥ | [PABh zu PāśupSūtra, 2, 25 9]
āha keṣāṃ kālanavikaraṇamathanāni karoti | [PABh zu PāśupSūtra, 2, 25 10]
taducyate bhūtānām | [PABh zu PāśupSūtra, 2, 25 11]
yasmādāha | [PABh zu PāśupSūtra, 2, 25 12]
{PABh zu PāśupSūtra, 2, 26}
atra kalāvacane punaruktidoṣān na pṛthivyādiṣu sarvaśabdaḥ | [PABh zu PāśupSūtra, 2, 26 1]
kiṃ tu siddheśvaravarjaṃ cetaneṣveva sarvabhūtaśabdaḥ | [PABh zu PāśupSūtra, 2, 26 2]
āha bhūtatvānupapatterna cetaneṣu sarvabhūtaśabdaḥ | [PABh zu PāśupSūtra, 2, 26 3]
taducyate damanāya | [PABh zu PāśupSūtra, 2, 26 4]
śamu damu upaśame | [PABh zu PāśupSūtra, 2, 26 5]
devamanuṣyādīnāṃ sthānaśarīrendriyaviṣayādiṣu yā ratiḥ rañjanādhivāsanā tatsarvam antaradṛṣṭyā sarvamīśvarakṛtameva draṣṭavyamityetad bhagavatyabhyadhikatvaṃ śeṣeṣu ca puruṣeṣu nyūnatvaṃ jñātvā yuktaṃ vaktuṃ sarvabhūtadamanāya namaḥ | [PABh zu PāśupSūtra, 2, 26 6]
atrāpi sarvabhūtadamanāya iti caturthī | [PABh zu PāśupSūtra, 2, 26 7.1]
nama ityātmapradāne pūjāyāṃ ca | [PABh zu PāśupSūtra, 2, 26 8]
sambhāvanānyatvāc cāpunarukto'yaṃ namaskāro draṣṭavyaḥ | [PABh zu PāśupSūtra, 2, 26 9]
āha kīdṛśe maheśvare kālanādiśaktirucyate kiṃ sakale niṣkale uta ubhayorapi | [PABh zu PāśupSūtra, 2, 26 10]
ucyate ubhayorapi | [PABh zu PāśupSūtra, 2, 26 11]
yasmādāha | [PABh zu PāśupSūtra, 2, 26 12]
{PABh zu PāśupSūtra, 2, 27}
atra manaḥśabdenāntaḥkaraṇaṃ tattantratvād udāharaṇārthatvāc ca manograhaṇasya ubhayātmakatvāc ca manasaḥ sarvakaraṇagrahaṇānugrahaṇāc ca kāryagrahaṇamityataḥ kāryakaraṇādhiṣṭhātṛtvāc ca sakala ityupacaryate | [PABh zu PāśupSūtra, 2, 27 1]
tathā caitādṛśamanasaḥ pratiṣedhādatra kāryakaraṇarahito niṣkalo bhagavān amana ityucyate | [PABh zu PāśupSūtra, 2, 27 2]
tasmāt sakaletarānugrāhakānādiśaktir vidyate | [PABh zu PāśupSūtra, 2, 27 3]
uktaṃ hi | [PABh zu PāśupSūtra, 2, 27 4.1]
apāṇipādodarapārśvajihvaḥ atīndriyo vyāpisvabhāvasiddhaḥ | [PABh zu PāśupSūtra, 2, 27 4.2]
paśyaty acakṣuḥ sa śṛṇotyakarṇo na cāstyabuddhaṃ na ca buddhirasti | [PABh zu PāśupSūtra, 2, 27 4.3]
sa vetti sarvaṃ na ca tasyāsti vettā tamāhuragryaṃ puruṣaṃ mahāntam | [PABh zu PāśupSūtra, 2, 27 4.4]
ityetad bhagavatyabhyadhikatvaṃ śeṣeṣu ca nyūnatvaṃ ca jñātvā yuktaṃ vaktuṃ mano'manāya namaḥ | [PABh zu PāśupSūtra, 2, 27 5]
mano'manāya iti caturthī | [PABh zu PāśupSūtra, 2, 27 6]
namu ityātmapradāne pūjāyāṃ ca | [PABh zu PāśupSūtra, 2, 27 7]
sambhāvanānyatvāc cāpunaruktāḥ sarve namaḥśabdā draṣṭavyāḥ | [PABh zu PāśupSūtra, 2, 27 8]
{PABh zu PāśupSūtra, 3, 1.1}
iti | [PABh zu PāśupSūtra, 3, 1.1 1]
atra akāro liṅgavyaktatvaṃ pratiṣedhati | [PABh zu PāśupSūtra, 3, 1.1 2]
avasitaprayojanaḥ pūrvoktair liṅgopakaraṇair anusnānanirmālyaikavāsādyaiḥ prayojanair vinivṛttair lokatas triṣu snānaṃ kurvannapi | [PABh zu PāśupSūtra, 3, 1.1 3]
ṣaḍāśramaliṅgānupalabdhāv anavadhṛtoktaliṅgavad avyaktāḥ kriyāḥ kāryāḥ | [PABh zu PāśupSūtra, 3, 1.1 4]
āha kayā vā maryādayā kasmin vā kāle sā kriyā kartavyā | [PABh zu PāśupSūtra, 3, 1.1 5]
tad ucyate | [PABh zu PāśupSūtra, 3, 1.1 6]
{PABh zu PāśupSūtra, 3, 2}
atra vyaktaśabdo divasamadhikurute | [PABh zu PāśupSūtra, 3, 2 1]
vyaktāḥ sphuṭāḥ prakāśāḥ | [PABh zu PāśupSūtra, 3, 2 2]
ahanītyarthaḥ | [PABh zu PāśupSūtra, 3, 2 3]
āṅ ity avamānādiniṣpattimaryādām adhikurute | [PABh zu PāśupSūtra, 3, 2 4]
cāra iti krāthanādīnām uddeśaḥ | [PABh zu PāśupSūtra, 3, 2 5]
tān krāthanādīn sādhako naṭadavasthito raṅgaval laukikānadhijanya nāṭakavad ācārānācarati karoti prayuṅkta ityato'yaṃ vyaktācāraḥ | [PABh zu PāśupSūtra, 3, 2 6]
āha avyaktaliṅgino vyaktācārasya kā kāryaniṣpattiḥ | [PABh zu PāśupSūtra, 3, 2 7]
taducyate avamānaḥ | [PABh zu PāśupSūtra, 3, 2 8]
yasmādāha | [PABh zu PāśupSūtra, 3, 2 9]
{PABh zu PāśupSūtra, 3, 3}
atra ava varjane | [PABh zu PāśupSūtra, 3, 3 1]
mānena teṣāṃ liṅgācārajñānavidhiviparītapravṛttiṃ dṛṣṭvā sarvadoṣaduṣṭo'yamiti mānasādhenāvamāne yo janaḥ parivarjayatānyato 'yamabahumatatvaṃ prāpnoti | [PABh zu PāśupSūtra, 3, 3 2]
uktaṃ ca | [PABh zu PāśupSūtra, 3, 3 3]
amṛtasyeva lipseta naiva mānaṃ vicakṣaṇaḥ | [PABh zu PāśupSūtra, 3, 3 4.1]
viṣasyeva jugupseta sanmānasya sadā dvijaḥ | [PABh zu PāśupSūtra, 3, 3 4.2]
sukhaṃ hy avamataḥ śete sarvasaṅgavivarjitaḥ | [PABh zu PāśupSūtra, 3, 3 5.1]
doṣān parasya na dhyāyet tasya pāpaṃ sadā muniḥ | [PABh zu PāśupSūtra, 3, 3 5.2]
āha keṣvavyaktaliṅginā vyaktācāreṇāvamatena bhavitavyamiti | [PABh zu PāśupSūtra, 3, 3 6]
taducyate | [PABh zu PāśupSūtra, 3, 3 7]
{PABh zu PāśupSūtra, 3, 4}
atra sarvabhūtaśabdo varṇāśramiṣu draṣṭavyaḥ | [PABh zu PāśupSūtra, 3, 4 1]
kasmāducyate varṇāśramiṣviti | [PABh zu PāśupSūtra, 3, 4 2]
bhūteṣu ityuktaṃ natu devatiryagyonimlecchādiṣu | [PABh zu PāśupSūtra, 3, 4 3]
kasmāt | [PABh zu PāśupSūtra, 3, 4 4]
vyaktācārāvamānadānādānavirodhāt | [PABh zu PāśupSūtra, 3, 4 5]
uktaṃ hi | [PABh zu PāśupSūtra, 3, 4 6.1]
dhanyo deśo yatra gāvaḥ prabhūtāḥ medhyaṃ cānnaṃ pārthivā dharmaśīlāḥ | [PABh zu PāśupSūtra, 3, 4 6.2]
puṇyā nadyaḥ sarvalokopabhogyās tāṃs tān deśānsiddhikāmo vrajeta | [PABh zu PāśupSūtra, 3, 4 6.3]
bhūteṣu iti sāmīpikaṃ saṃnidhānam | [PABh zu PāśupSūtra, 3, 4 7]
bhūtasamīpe bhūtābhyāśe bhūtānāmadhyakṣa ityarthaḥ | [PABh zu PāśupSūtra, 3, 4 8]
sāmīpikavyākhyānenāvamānadeśādispaṣṭataratvād asya vidhyācaraṇam | [PABh zu PāśupSūtra, 3, 4 9]
asureṣu ityācaraṇajñāpakāc ca | [PABh zu PāśupSūtra, 3, 4 10]
āha avamatena sarvabhūteṣu kiṃ kartavyam | [PABh zu PāśupSūtra, 3, 4 11]
taducyate caritavyam | [PABh zu PāśupSūtra, 3, 4 12]
yasmādāha | [PABh zu PāśupSūtra, 3, 4 13]
{PABh zu PāśupSūtra, 3, 5.1}
atra pari sarvatobhāve | [PABh zu PāśupSūtra, 3, 5.1 1]
pagakṣyāḥ parīkṣyā ityarthaḥ | [PABh zu PāśupSūtra, 3, 5.1 2]
bhūya iti bahudhā | [PABh zu PāśupSūtra, 3, 5.1 3]
yaṣṭimuṣṭyādibhiḥ saṃyojanaṃ paribhavaḥ | [PABh zu PāśupSūtra, 3, 5.1 4]
kāyika ityarthaḥ | [PABh zu PāśupSūtra, 3, 5.1 5]
māna iti sādhakakālakarmābhidhāne | [PABh zu PāśupSūtra, 3, 5.1 6]
paribhūyamānenaiva | [PABh zu PāśupSūtra, 3, 5.1 7]
sa paribhavo daridrapuruṣarājābhiṣeka iva draṣṭavyaḥ | [PABh zu PāśupSūtra, 3, 5.1 8]
kanakapāṣāṇavad indrakīlakavac ca bhavitavyam | [PABh zu PāśupSūtra, 3, 5.1 9]
cared ityarjanamadhikurute | [PABh zu PāśupSūtra, 3, 5.1 10]
dharmārjane niyoge ca nindita iti garhitābhyākhyāne caritavyamityarthaḥ | [PABh zu PāśupSūtra, 3, 5.1 11]
āha avamatasya paribhūyamānasyācarataḥ kiṃ tāpaśāntireva uta śuddhir apyasti | [PABh zu PāśupSūtra, 3, 5.1 12]
ucyate asti | [PABh zu PāśupSūtra, 3, 5.1 13]
yasmādāha | [PABh zu PāśupSūtra, 3, 5.1 14]
{PABh zu PāśupSūtra, 3, 6}
bhavatīti vākyaśeṣo vacanādhikārād gamyate | [PABh zu PāśupSūtra, 3, 6 1]
atra apa varjane āghāte nāśe ca | [PABh zu PāśupSūtra, 3, 6 2]
apahatā anyatanaṣṭā ityarthaḥ | [PABh zu PāśupSūtra, 3, 6 3]
pāpmāno'tra dvividhāḥ sulakṣaṇāḥ duḥkhalakṣaṇāśca | [PABh zu PāśupSūtra, 3, 6 4]
tatra sukhalakṣaṇāḥ unmādaḥ madaḥ mohaḥ nidrā ālasyaṃ koṇatā aliṅgaḥ nityamasadvāditvaṃ bahubhojanamityevamādyāḥ | [PABh zu PāśupSūtra, 3, 6 5]
tathā duḥkhalakṣaṇāḥ śirorogadantarogākṣirogādyāḥ | [PABh zu PāśupSūtra, 3, 6 6]
evamete pāpmāna ātmagatāḥ kāyakaraṇeṣv ādarśapratirūpakavadabhivyaktāḥ | [PABh zu PāśupSūtra, 3, 6 7]
kṛtsnāḥ apahatāḥ pāpmānaḥ so 'yamapahatapāpmā bhavatītyarthaḥ | [PABh zu PāśupSūtra, 3, 6 8]
āha kimavamānaḥ paribhavaśca kāyikaṃ mānasaṃ sādhanadvayamevāsya pāpakṣayaśuddhihetuḥ āhosvid vācikamapyasti neti | [PABh zu PāśupSūtra, 3, 6 9]
ucyate yasmādāha | [PABh zu PāśupSūtra, 3, 6 10]
{PABh zu PāśupSūtra, 3, 7}
atra parā nāma svaparasamayādhikṛtā ye avamānādibhiḥ saṃyojayanti teṣām | [PABh zu PāśupSūtra, 3, 7 1]
pareṣām iti ṣaṣṭhībahuvacanam | [PABh zu PāśupSūtra, 3, 7 2]
āha svaparavākyāvamānādibhiḥ śuddhirevāsya na tu vṛddhiḥ | [PABh zu PāśupSūtra, 3, 7 3]
sā ca sādhakasya phalābhidhānād atidānādiṣvityucyate na pūrvakṛtasukṛtadānavivakṣayā | [PABh zu PāśupSūtra, 3, 7 4]
pari iti ca sarvatobhāve | [PABh zu PāśupSūtra, 3, 7 5]
vada vādaḥ | [PABh zu PāśupSūtra, 3, 7 6]
avyakto'yaṃ preto'yam unmatto'yaṃ mūḍho'yaṃ mūrkho'yaṃ nidrāviṣṭo vāyuruddho'yaṃ duṣkāmy asamyakkārī asamyagvādī ityevamugrairvacobhir abhighnantīti vādāḥ | [PABh zu PāśupSūtra, 3, 7 7]
vādād iti nimittapañcamī draṣṭavyā | [PABh zu PāśupSūtra, 3, 7 8]
tasmādavamānādibhiḥ parān saṃyojayatā svayamevātmā saṃyoktavyaḥ | [PABh zu PāśupSūtra, 3, 7 9]
anyathā pāśamātraḥ syāditi | [PABh zu PāśupSūtra, 3, 7 10]
pāpmanāṃ vā jānapadeśāt saṃdehaḥ | [PABh zu PāśupSūtra, 3, 7 11]
kasya kāryaṃ pāpmanaḥ | [PABh zu PāśupSūtra, 3, 7 12]
kathaṃ vā teṣāṃ kāryakaraṇeṣvabhivyaktānāṃ parasamutthairavamānādibhirnirghātanaṃ bhavati | [PABh zu PāśupSūtra, 3, 7 13]
taducyate | [PABh zu PāśupSūtra, 3, 7 14]
yasmādāha | [PABh zu PāśupSūtra, 3, 7 15]
{PABh zu PāśupSūtra, 3, 8}
atra pāpam ityadharmaparyāyaḥ | [PABh zu PāśupSūtra, 3, 8 1]
tadyathā | [PABh zu PāśupSūtra, 3, 8 2.1]
āgo'parāgo musalaṃ duritaṃ duṣkṛtaṃ tarūn | [PABh zu PāśupSūtra, 3, 8 2.2]
pāpaṃ pāpmānaṃ vṛjinaṃ steyam | [PABh zu PāśupSūtra, 3, 8 2.3]
ityekārthavācakāḥ śabdāḥ | [PABh zu PāśupSūtra, 3, 8 3]
iha coktaṃ pāpamiti | [PABh zu PāśupSūtra, 3, 8 4]
pāpaṃ ca kasmāt | [PABh zu PāśupSūtra, 3, 8 5]
pāvakapāsakatvāt pāpam | [PABh zu PāśupSūtra, 3, 8 6]
pāvayati yasmāt śirorogadantarogākṣirogādibhiḥ pātayati narakādiṣu pāsayati vāniṣṭābhiḥ kāryakaraṇākhyābhiḥ kalābhiriti | [PABh zu PāśupSūtra, 3, 8 7]
ataḥ pāvakapātakapāsakatvāt pāpam | [PABh zu PāśupSūtra, 3, 8 8]
evaṃca bījāṅkuravat pāpapāpmanāṃ hetuhetumattvopanayo draṣṭavyaḥ | [PABh zu PāśupSūtra, 3, 8 9]
bījapāpaprasavāḥ pāpmāna ityarthaḥ | [PABh zu PāśupSūtra, 3, 8 10]
tebhya iti caturthī sampradānārthā | [PABh zu PāśupSūtra, 3, 8 11]
atha evamavamānādibhiḥ saṃyojayanti tebhyo dadāti prayacchati saṃkrāmayatītyarthaḥ | [PABh zu PāśupSūtra, 3, 8 12]
āha kimavamānādibhiḥ śuddhirevāsya na tu vṛddhiriti | [PABh zu PāśupSūtra, 3, 8 13]
taducyate vṛddhirapyasti | [PABh zu PāśupSūtra, 3, 8 14]
yasmādāha | [PABh zu PāśupSūtra, 3, 8 15]
{PABh zu PāśupSūtra, 3, 9}
atra su praśaṃsāyām | [PABh zu PāśupSūtra, 3, 9 1]
kṛtam iti dharmaparyāyaḥ | [PABh zu PāśupSūtra, 3, 9 2]
caśabdaḥ śuddhisamuccayārthaḥ pūrvadharmaniyogārthaśca | [PABh zu PāśupSūtra, 3, 9 3]
teṣām iti | [PABh zu PāśupSūtra, 3, 9 4]
ye avamānādibhiḥ saṃyojayanti teṣāmityarthaḥ | [PABh zu PāśupSūtra, 3, 9 5]
teṣāmiti ṣaṣṭhīgrahaṇamanabhivyaktasya kṛtsnasyādānajñāpanārtham | [PABh zu PāśupSūtra, 3, 9 6]
ādatte | [PABh zu PāśupSūtra, 3, 9 7]
ā grahaṇe | [PABh zu PāśupSūtra, 3, 9 8]
svātmani karoti viṣamaṃ vā ihāturavadityarthaḥ | [PABh zu PāśupSūtra, 3, 9 9]
āha atidānādyatitapovad avamānādisādhanaṃ guṇavacanaṃ kimasti neti | [PABh zu PāśupSūtra, 3, 9 10]
ucyate asti | [PABh zu PāśupSūtra, 3, 9 11]
yasmādāha | [PABh zu PāśupSūtra, 3, 9 12]
{PABh zu PāśupSūtra, 3, 10}
iti | [PABh zu PāśupSūtra, 3, 10 1.1]
atra tasmācchabdaḥ avamānādisādhanaguṇavacane | [PABh zu PāśupSūtra, 3, 10 1.2]
katham | [PABh zu PāśupSūtra, 3, 10 2]
yasmādavamānādibhiḥ pāpapāpmanāṃ kṣaye śuddhiḥ sukṛtādāne ca vṛddhirbhavati | [PABh zu PāśupSūtra, 3, 10 3]
yasmāc ca tanniṣṭhālaukikaśarīrendriyaviṣayādiprāpakaḥ aikāntikātyantikarudrasamīpaprāptir ekāntenātyantikī bhavati | [PABh zu PāśupSūtra, 3, 10 4]
ato bravīti tasmāditi | [PABh zu PāśupSūtra, 3, 10 5]
āha athaitad avamānādisādhanameva kartavyam | [PABh zu PāśupSūtra, 3, 10 6]
kiṃ vā avyaktāvasthānaiva caritavyam | [PABh zu PāśupSūtra, 3, 10 7]
taducyate na | [PABh zu PāśupSūtra, 3, 10 8]
yasmādāha | [PABh zu PāśupSūtra, 3, 10 9]
{PABh zu PāśupSūtra, 3, 11}
atra puruṣākhyaḥ pretaḥ na mṛtākhyaḥ | [PABh zu PāśupSūtra, 3, 11 1]
kasmāt | [PABh zu PāśupSūtra, 3, 11 2]
ācaraṇopadeśāt | [PABh zu PāśupSūtra, 3, 11 3]
vad iti kiṃcidupamā | [PABh zu PāśupSūtra, 3, 11 4]
unmattasadṛśadaridrapuruṣasnātamaladigdhāṅgena rūḍhaśmaśrunakharomadhāriṇā sarvasaṃskāravarjitena bhavitavyam | [PABh zu PāśupSūtra, 3, 11 5]
ato varṇāśramavyucchedo vairāgyotsāhaśca jāyate | [PABh zu PāśupSūtra, 3, 11 6]
prayojananiṣpattiśca bhavati avamānādi | [PABh zu PāśupSūtra, 3, 11 7]
cared ityājñāmadhikurute | [PABh zu PāśupSūtra, 3, 11 8]
dharmārjane niyoge ca | [PABh zu PāśupSūtra, 3, 11 9]
saṃśayānyatvāc cāpunarukto'yaṃ caraśabdo draṣṭavyaḥ | [PABh zu PāśupSūtra, 3, 11 10]
āha carato'sya ke kriyāviśeṣāḥ | [PABh zu PāśupSūtra, 3, 11 11]
kā vārthaniṣpattiḥ | [PABh zu PāśupSūtra, 3, 11 12]
ācārāṇāṃ vā ko vistāraḥ | [PABh zu PāśupSūtra, 3, 11 13]
taducyate | [PABh zu PāśupSūtra, 3, 11 14]
{PABh zu PāśupSūtra, 3, 12}
atra yadā prāptajñānaḥ kṣīṇakaluṣaśca kṛtābhyanujñaḥ tadā ācāryasakāśān niṣkramyāgatya pratyagāraṃ nagaraṃ vā praviśya yatra laukikānāṃ samūhastatra teṣāṃ nātidūre nātisaṃnikarṣe yatra ca teṣāṃ noparodho dṛṣṭinipātaśca bhavati tatra hastyaśvarathapadātīnāṃ panthānaṃ varjayitvopaviśya nidrāliṅgaśiraścalitajṛmbhikādīni prayoktavyāni | [PABh zu PāśupSūtra, 3, 12 1]
tatraivānenāsuptena supta iva bhavitavyam | [PABh zu PāśupSūtra, 3, 12 2]
tataḥ prāṇarecanasya vāyoḥ kaṇṭhadeśe purupuruśabdaḥ kartavyaḥ | [PABh zu PāśupSūtra, 3, 12 3]
tataste manasā vā vācā vā nidrāviṣṭo'yamiti laukikāḥ prapadyante paribhavanti ca | [PABh zu PāśupSūtra, 3, 12 4.1]
anenānṛtābhiyogenāsya yat teṣāṃ sukṛtaṃ tadāgacchati | [PABh zu PāśupSūtra, 3, 12 5]
asyāpi ca yat pāpaṃ tat tān prati | [PABh zu PāśupSūtra, 3, 12 6]
evaṃ krāthanam iti kriyā | [PABh zu PāśupSūtra, 3, 12 7]
ita ity abhiyajana ājñāyāṃ niyoge ca | [PABh zu PāśupSūtra, 3, 12 8]
vāśabdaḥ krāthanaspandanādivibhāge draṣṭavyaḥ | [PABh zu PāśupSūtra, 3, 12 9]
āha avibhaktābhidhānādeva krāthanaspandanādīnāṃ vibhāgasiddhiḥ hasitādivat | [PABh zu PāśupSūtra, 3, 12 10]
kasmād bhāvivacanaṃ bhavati | [PABh zu PāśupSūtra, 3, 12 11]
ucyate pṛthagabhidhāne satyapi hasitagītanṛtyavat saṃdehaḥ | [PABh zu PāśupSūtra, 3, 12 12]
pṛthagabhidhāne satyapi hasitagītayoḥ pṛthak pṛthak prayogaḥ | [PABh zu PāśupSūtra, 3, 12 13]
atra vibhaktayostu gītanṛtyayoḥ | [PABh zu PāśupSūtra, 3, 12 14]
adhyayanayantraṇayośca | [PABh zu PāśupSūtra, 3, 12 15]
tasmāt pṛthagabhidhānamanurato vā vibhāge bhavatānyadoṣaḥ | [PABh zu PāśupSūtra, 3, 12 16]
tataḥ krāthanakriyayāvamānādiṣu niṣpanneṣu krāthanādi saṃsṛṣṭaṃ samutsṛjya śīghramutthātavyam | [PABh zu PāśupSūtra, 3, 12 17]
yathā laukikānāṃ sampratyayo bhavati kimapyanena svapnāntare bhayaṃ dṛṣṭamiti | [PABh zu PāśupSūtra, 3, 12 18]
ata utthāya śiraḥpāṇyādīnāmanyatamaṃ spanditavyam | [PABh zu PāśupSūtra, 3, 12 19]
yasmādāha | [PABh zu PāśupSūtra, 3, 12 20]
{PABh zu PāśupSūtra, 3, 13}
atra spandanamiti jñānecchāmadhikurute | [PABh zu PāśupSūtra, 3, 13 1]
kasmāt | [PABh zu PāśupSūtra, 3, 13 2]
jñānecchāprayatnapūrvakaṃ śarīrāvayavāḥ spandayitavyāḥ | [PABh zu PāśupSūtra, 3, 13 3]
draṣṭāro hi vāyusaṃsṛṣṭo 'yamiti laukikāḥ pratipadyante paribhavanti ca | [PABh zu PāśupSūtra, 3, 13 4]
anenānṛtābhiyogenāsya tatpuṇyamāgacchati asyāpi ca yat pāpaṃ tān gacchati | [PABh zu PāśupSūtra, 3, 13 5]
evaṃ spandanam iti kriyā | [PABh zu PāśupSūtra, 3, 13 6]
ita ity abhiyajana ājñāyāṃ niyoge ca | [PABh zu PāśupSūtra, 3, 13 7]
evamādisādhane sati vā vikalpe raudrībahurūpīvat | [PABh zu PāśupSūtra, 3, 13 8]
avasthānakrāthanotthānaspandanādau vāśabdo draṣṭavyaḥ | [PABh zu PāśupSūtra, 3, 13 9]
āha abhiprasthitasya dharmasādhanaṃ kimasti neti | [PABh zu PāśupSūtra, 3, 13 10]
ucyate asti | [PABh zu PāśupSūtra, 3, 13 11]
yasmādāha | [PABh zu PāśupSūtra, 3, 13 12]
{PABh zu PāśupSūtra, 3, 14}
veti pādavaikalyamadhikurute | [PABh zu PāśupSūtra, 3, 14 1]
maṇṭane ca prayukte vaktāro vadantyupahatam asya pādendriyam | [PABh zu PāśupSūtra, 3, 14 2]
kṛtsnasyāśubhasya ca vṛttir asmiñcharīre upalabhyate | [PABh zu PāśupSūtra, 3, 14 3]
uktaṃ hi | [PABh zu PāśupSūtra, 3, 14 4.1]
dāridryaṃ vyādhibhūyiṣṭhatā mūrkhatvaṃ cārūpatā bhraṃśatāpi | [PABh zu PāśupSūtra, 3, 14 4.2]
dehotpattirvarṇahīne kule vā pratyādeśaḥ karmaṇāṃ duṣkṛtānām | [PABh zu PāśupSūtra, 3, 14 4.3]
draṣṭāro hi upahatapāda iti prapadyante paribhavanti ca | [PABh zu PāśupSūtra, 3, 14 5]
anenānṛtābhiyogena yat teṣāṃ sukṛtaṃ tadasyāgacchati | [PABh zu PāśupSūtra, 3, 14 6]
asyāpi ca yat pāpaṃ tān gacchati | [PABh zu PāśupSūtra, 3, 14 7]
evaṃ maṇṭanam iti kriyā | [PABh zu PāśupSūtra, 3, 14 8]
ita ityabhiyajane ājñāyāṃ niyoge ca | [PABh zu PāśupSūtra, 3, 14 9]
vāśabdaḥ krāthanaspandanamaṇṭanādivibhāge draṣṭavyaḥ | [PABh zu PāśupSūtra, 3, 14 10]
āha strīṣvadhikārikarmasādhanaṃ kimasti neti | [PABh zu PāśupSūtra, 3, 14 11]
ucyate asti | [PABh zu PāśupSūtra, 3, 14 12]
yasmādāha | [PABh zu PāśupSūtra, 3, 14 13]
{PABh zu PāśupSūtra, 3, 15}
atra śṛṅgāraṇamiti bhāvaprasādamadhikurute | [PABh zu PāśupSūtra, 3, 15 1]
katham | [PABh zu PāśupSūtra, 3, 15 2]
strījanasamūhasyānuparodhe nātidūre nātisaṃnikarṣe adhidṛṣṭinipāte sthitvaikāṃ rūpayauvanasampannāṃ striyam adhikṛtyālocanasaṃkalpādhyavasāyābhimānādayaḥ prayoktavyāḥ | [PABh zu PāśupSūtra, 3, 15 3]
ayuktā cecchāvaloke hi sati keśasaṃyamanādīni kāmaliṅgāni prayoktavyāni | [PABh zu PāśupSūtra, 3, 15 4]
tataḥ strīpuṃnapuṃsakādayo vaktāro vadantyabrahmacārī kāmyayamiti | [PABh zu PāśupSūtra, 3, 15 5]
anenānṛtābhiyogenāsya yat teṣāṃ sukṛtaṃ tadāgacchati asyāpi yat pāpaṃ tat teṣāṃ gacchatyeva | [PABh zu PāśupSūtra, 3, 15 6]
śṛṅgāraṇam iti kriyā | [PABh zu PāśupSūtra, 3, 15 7]
ita ityabhiyajane ājñāyāṃ niyoge ca vāśabdaḥ krāthanaspandanamaṇṭanaśṛṅgāraṇādikriyāntarāṇāṃ vikalpe | [PABh zu PāśupSūtra, 3, 15 8]
kriyānyatvāc cāpunarukto'yaṃ vāśabdo draṣṭavyaḥ | [PABh zu PāśupSūtra, 3, 15 9]
āha krāthanādikriyācatuṣkaṃ yasya nāsti tasya sāmānyatvāt | [PABh zu PāśupSūtra, 3, 15 10]
uktaṃ hi | [PABh zu PāśupSūtra, 3, 15 11.1]
ye hi vai dīkṣitaṃ yajamānaṃ pṛṣṭhato'pavadanti te tasya pāpmānamabhivrajanti | [PABh zu PāśupSūtra, 3, 15 11.2]
pṛṣṭhataḥ padamagrataḥ pārśvataśca yojyam | [PABh zu PāśupSūtra, 3, 15 12]
tasmāt krātheta vā spandeta vā maṇṭeta vā śṛṅgāreta vā | [PABh zu PāśupSūtra, 3, 15 13]
kasmāt | [PABh zu PāśupSūtra, 3, 15 14]
atiyajanādiviśeṣitatvāt | [PABh zu PāśupSūtra, 3, 15 15]
kasmāt | [PABh zu PāśupSūtra, 3, 15 16]
sarvajñavacanād arthāvisaṃvāditvāc ca lokāparigrahābhāvaḥ | [PABh zu PāśupSūtra, 3, 15 17]
āha kriyācatuṣkamevātra kartavyamiti | [PABh zu PāśupSūtra, 3, 15 18]
ucyate na | [PABh zu PāśupSūtra, 3, 15 19]
yasmādāha | [PABh zu PāśupSūtra, 3, 15 20]
{PABh zu PāśupSūtra, 3, 16}
atra apiśabdaḥ krāthanādisarvakriyāsamuccayavacane | [PABh zu PāśupSūtra, 3, 16 1]
tad iti anaikānte | [PABh zu PāśupSūtra, 3, 16 2]
kuryād iti kuśalāṃ hāsavṛttimadhikurute | [PABh zu PāśupSūtra, 3, 16 3]
yamānāmavirodhināṃ śuvirūpakāṇāṃ dravyāṇāṃ kāṣṭhaloṣṭādīnāṃ grahaṇadhāraṇasaṃsparśanādīni kartavyāni | [PABh zu PāśupSūtra, 3, 16 4]
tataste vaktāro vadanti asamyakkārī śucyaśucyoḥ kāryākāryayor avibhāgajña iti | [PABh zu PāśupSūtra, 3, 16 5]
anenānṛtābhiyogenāsya dharmādharmayośca hānādānaśuddhirbhavati | [PABh zu PāśupSūtra, 3, 16 6]
āha kiṃ kriyāpañcakamevātra kartavyam | [PABh zu PāśupSūtra, 3, 16 7]
taducyate na | [PABh zu PāśupSūtra, 3, 16 8]
yasmādāha | [PABh zu PāśupSūtra, 3, 16 9]
{PABh zu PāśupSūtra, 3, 17}
atra apiśabdaḥ sarvendriyavṛttyapādānasambhāvane | [PABh zu PāśupSūtra, 3, 17 1]
tad iti anaikānte | [PABh zu PāśupSūtra, 3, 17 2]
bhāṣed iti vākyavṛttimadhikurute | [PABh zu PāśupSūtra, 3, 17 3]
itpadam apārthakaṃ punaruktaṃ vyāhataṃ bhāṣitavyamiti | [PABh zu PāśupSūtra, 3, 17 4]
tataste vaktāro vadanti asamyagvādī vācyāvācyayor avibhāgajña iti | [PABh zu PāśupSūtra, 3, 17 5]
anenānṛtābhiyogenāsya dharmādharmayos tyāgādānaśuddhirbhavati | [PABh zu PāśupSūtra, 3, 17 6]
āha kiṃ hasitādivad yathāpāṭhakrameṇaiva krāthanādayaḥ prayoktavyāḥ | [PABh zu PāśupSūtra, 3, 17 7]
kiṃ vā prayojanaṃ kartavyam | [PABh zu PāśupSūtra, 3, 17 8]
taducyate paribhavādiniṣpattyartham | [PABh zu PāśupSūtra, 3, 17 9]
yasmādāha | [PABh zu PāśupSūtra, 3, 17 10]
{PABh zu PāśupSūtra, 3, 18}
atra yacchabdaḥ atikrāntāpekṣaṇe vīpsāyāṃ ca | [PABh zu PāśupSūtra, 3, 18 1]
paribhavaḥ pūrvoktaḥ | [PABh zu PāśupSūtra, 3, 18 2]
gacched ityavamānaparibhavaparivādāḥ prāptavyā ityarthaḥ | [PABh zu PāśupSūtra, 3, 18 3]
evamatra vyaktācārasamāsoktānāṃ krāthanādīnāmācārāṇāṃ vistaravibhāgaviśeṣopasaṃhārādayaś ca vyākhyātā ityarthaḥ | [PABh zu PāśupSūtra, 3, 18 4]
āha kiyantaṃ kālaṃ paribhavādayaḥ prāptavyāḥ | [PABh zu PāśupSūtra, 3, 18 5]
kīdṛśena vā | [PABh zu PāśupSūtra, 3, 18 6]
taducyate | [PABh zu PāśupSūtra, 3, 18 7]
{PABh zu PāśupSūtra, 3, 19}
atra pari sarvatobhāve | [PABh zu PāśupSūtra, 3, 19 1]
bhūya ityanekaśo'vamānādayaḥ prāptavyāḥ | [PABh zu PāśupSūtra, 3, 19 2]
māna ityasya pūrvokto'rthaḥ | [PABh zu PāśupSūtra, 3, 19 3]
hiśabdaḥ kṛtsnatapautkarṣe | [PABh zu PāśupSūtra, 3, 19 4]
utkarṣāpekṣo draṣṭavyaḥ | [PABh zu PāśupSūtra, 3, 19 5]
vidyā nāma yā granthārthavartipadārthānām abhivyañjikā vipratvalakṣaṇā | [PABh zu PāśupSūtra, 3, 19 6]
nyāyāt padārthānām adhigatapratyayo lābhamalopāyābhijñaḥ vidvānityucyate | [PABh zu PāśupSūtra, 3, 19 7]
kṛtsnamiti prayogaprāptau paryāptimadhikurute na tu harṣādiprāptāv ityarthaḥ | [PABh zu PāśupSūtra, 3, 19 8]
kṛtsnatapāḥ paryāptatapāḥ sādhaka ityarthaḥ | [PABh zu PāśupSūtra, 3, 19 9]
bhavati iti bhūtārthavādo niḥsaṃśayam | [PABh zu PāśupSūtra, 3, 19 10]
yadā yamaniyameṣu dṛḍho bhūtvā krāthanādīn prayuṅkte tadā kṛtsnatapā bhavati | [PABh zu PāśupSūtra, 3, 19 11]
kṛtsnasya tapaso lakṣaṇamātmapratyakṣaṃ veditavyam | [PABh zu PāśupSūtra, 3, 19 12]
evamadhyāyaparisamāptiṃ kṛtvā yuktaṃ vaktum | [PABh zu PāśupSūtra, 3, 19 13]
{PABh zu PāśupSūtra, 3, 20}
iti | [PABh zu PāśupSūtra, 3, 20 1]
asya pūrvokto'rthaḥ | [PABh zu PāśupSūtra, 3, 20 2]
kiṃpunastad brahmeti | [PABh zu PāśupSūtra, 3, 20 3]
taducyate | [PABh zu PāśupSūtra, 3, 20 4]
{PABh zu PāśupSūtra, 3, 21}
athavā brahmaṇā saha brahmasambandho bhavati | [PABh zu PāśupSūtra, 3, 21 1]
katham | [PABh zu PāśupSūtra, 3, 21 2]
manograhaṇād rūpādivihīnā arthāḥ | [PABh zu PāśupSūtra, 3, 21 3]
kiṃ tāni surūpāṇi salakṣaṇāni vilakṣaṇāni uta salakṣaṇavilakṣaṇānīti | [PABh zu PāśupSūtra, 3, 21 4]
kiṃ parimitāni uta aparimitāni uta parimitāparimitāni | [PABh zu PāśupSūtra, 3, 21 5]
ucyate kāraṇatvabahutvenoktasya bhagavato rūpanānātvaṃ vailakṣaṇyāvailakṣaṇyaṃ parimitāparimitatvaṃ cocyate aghorebhyaḥ | [PABh zu PāśupSūtra, 3, 21 6]
akāro rūpāṇāṃ ghoratvaṃ pratiṣedhati | [PABh zu PāśupSūtra, 3, 21 7]
aghorāṇyatiśāntāni anugrahakarāṇītyarthaḥ | [PABh zu PāśupSūtra, 3, 21 8]
ebhya ityaparimitāparisaṃkhyātebhya ityarthaḥ | [PABh zu PāśupSūtra, 3, 21 9]
āha kimetānyeva ebhya eva vā | [PABh zu PāśupSūtra, 3, 21 10]
taducyate na | [PABh zu PāśupSūtra, 3, 21 11]
yasmādāha | [PABh zu PāśupSūtra, 3, 21 12]
{PABh zu PāśupSūtra, 3, 22}
atra athaśabdo ghorarūpopādhiko draṣṭavyaḥ ghorāṇi aśivāni aśāntāni ananugrahakārīṇītyarthaḥ | [PABh zu PāśupSūtra, 3, 22 1]
ebhya ityaparimitāparisaṃkhyātebhya ityarthaḥ | [PABh zu PāśupSūtra, 3, 22 2]
āha kimetānyeva dvisaṃsthānasaṃsthebhya eva vā | [PABh zu PāśupSūtra, 3, 22 3]
ucyate yasmādāha | [PABh zu PāśupSūtra, 3, 22 4]
{PABh zu PāśupSūtra, 3, 23.1}
atra ghora ityetad bhagavato nāmadheyam | [PABh zu PāśupSūtra, 3, 23.1 1]
dvitīyo ghoraśabdo rūpeṣu draṣṭavyaḥ | [PABh zu PāśupSūtra, 3, 23.1 2]
tara viśeṣaṇe | [PABh zu PāśupSūtra, 3, 23.1 3]
śānatarādivat | [PABh zu PāśupSūtra, 3, 23.1 4]
tebhyo ghorebhyo 'ghorebhyaśca yānyanyāni paśūnāṃ sammohakarāṇi tāni ghoratarāṇītyarthaḥ | [PABh zu PāśupSūtra, 3, 23.1 5]
ebhya ityaparimitāsaṃkhyātebhya ityarthaḥ | [PABh zu PāśupSūtra, 3, 23.1 6]
caśabdo ghorāghorarūpopasaṃhāre draṣṭavyaḥ | [PABh zu PāśupSūtra, 3, 23.1 7]
etānyeva trisaṃkhyāni rūpāṇi nānyānītyarthaḥ | [PABh zu PāśupSūtra, 3, 23.1 8]
āha kutastāni rūpāṇi karoti | [PABh zu PāśupSūtra, 3, 23.1 9]
kutrasthāni vā | [PABh zu PāśupSūtra, 3, 23.1 10]
taducyate | [PABh zu PāśupSūtra, 3, 23.1 11]
{PABh zu PāśupSūtra, 3, 24}
atra yāni rūpakāraṇe | [PABh zu PāśupSūtra, 3, 24 1]
sarvatvaṃ kasmāt | [PABh zu PāśupSūtra, 3, 24 2]
sarvatrānavakāśadoṣāt sūcyagre dvinābhīyabadaravat | [PABh zu PāśupSūtra, 3, 24 3]
kiṃtu kāraṇaśakter avyāhatatvāc ca | [PABh zu PāśupSūtra, 3, 24 4]
sarvatra tānītyarthaḥ | [PABh zu PāśupSūtra, 3, 24 5]
āha rūpakaraṇe karaṇeṣvasyāpratighāta iti kva siddham | [PABh zu PāśupSūtra, 3, 24 6]
taducyate iha | [PABh zu PāśupSūtra, 3, 24 7]
yasmādāha | [PABh zu PāśupSūtra, 3, 24 8]
{PABh zu PāśupSūtra, 3, 25}
atra śarva ityetad bhagavato nāmadheyam | [PABh zu PāśupSūtra, 3, 25 1]
śarvaḥ kasmāt | [PABh zu PāśupSūtra, 3, 25 2]
vidyādikāryasya śaraṇāccharva ityucyate | [PABh zu PāśupSūtra, 3, 25 3]
sarvaṃ vidyādikāryaṃ rudrastham | [PABh zu PāśupSūtra, 3, 25 4]
sarvasmiṃśca bhagavāṃścodakaḥ kāraṇatvena sarvatra | [PABh zu PāśupSūtra, 3, 25 5]
sarvaśabdaḥ trisaṃkhyeṣvapi eṣu niravaśeṣavācī draṣṭavyaḥ | [PABh zu PāśupSūtra, 3, 25 6]
ebhya ityaparimitāsaṃkhyebhya ityarthaḥ | [PABh zu PāśupSūtra, 3, 25 7]
āha athaitāṃ rūpavibhūtiṃ jñātvā sādhakena kiṃ kartavyam | [PABh zu PāśupSūtra, 3, 25 8]
taducyate | [PABh zu PāśupSūtra, 3, 25 9]
{PABh zu PāśupSūtra, 3, 26}
atra nama ityātmaprayukta ityarthaḥ te iti kāraṇāpadeśe | [PABh zu PāśupSūtra, 3, 26 1]
namastubhyaṃ namaste | [PABh zu PāśupSūtra, 3, 26 2]
athavā namaskāreṇātmānaṃ pradāya dharmapracayaparigrahamicchanti | [PABh zu PāśupSūtra, 3, 26 3]
atha katamo'yaṃ parigrahaḥ | [PABh zu PāśupSūtra, 3, 26 4]
taducyate viśiṣṭe parigrahāt | [PABh zu PāśupSūtra, 3, 26 5]
taducyate 'tra rudra iti kāraṇāpadeśe | [PABh zu PāśupSūtra, 3, 26 6]
rudrasya rudratvaṃ pūrvoktam | [PABh zu PāśupSūtra, 3, 26 7]
rūpāṇi yāni śarīrāṇyutpādayati tebhyo rūpebhya ityarthaḥ | [PABh zu PāśupSūtra, 3, 26 8]
atra rūpavyapadeśena rūpiṇi namaskāro draṣṭavyaḥ | [PABh zu PāśupSūtra, 3, 26 9]
kasmāt | [PABh zu PāśupSūtra, 3, 26 10]
tadabhisaṃdhiprayogāt | [PABh zu PāśupSūtra, 3, 26 11]
śivapuri upasthānavat | [PABh zu PāśupSūtra, 3, 26 12]
ebhya iti | [PABh zu PāśupSūtra, 3, 26 13]
aparimitāsaṃkhyātebhya ityarthaḥ | [PABh zu PāśupSūtra, 3, 26 14]
rūpanirdeśārthānyatvāc ca punaruktāpunaruktābhyāṃ śabdā draṣṭavyāḥ | [PABh zu PāśupSūtra, 3, 26 15]
{PABh zu PāśupSūtra, 4, 1}
guhū rakṣaṇe | [PABh zu PāśupSūtra, 4, 1 1]
rakṣitavyā na prakāśayitavyetyarthaḥ | [PABh zu PāśupSūtra, 4, 1 2]
gopanaṃ nāmāprakāśanam | [PABh zu PāśupSūtra, 4, 1 3]
vidyā pūrvoktā svaparānyaprakāśikā pradīpavat | [PABh zu PāśupSūtra, 4, 1 4]
liṅgairgopyā rūḍhavidyā sādhake ityarthaḥ | [PABh zu PāśupSūtra, 4, 1 5]
āha gūḍhavidye sādhake kā kāryaniṣpattiḥ | [PABh zu PāśupSūtra, 4, 1 6]
taducyate tapaānantyāya prakāśate ityeṣa pāṭhaḥ | [PABh zu PāśupSūtra, 4, 1 7]
athavā kuravonmahitavat tapo'nantyāya prakāśata ityeṣa vā pāṭhaḥ | [PABh zu PāśupSūtra, 4, 1 8]
tasmādatra tapastadeva | [PABh zu PāśupSūtra, 4, 1 9]
niruktamasya pūrvoktam | [PABh zu PāśupSūtra, 4, 1 10]
an ityapi niyogaparyāyaḥ gamyate | [PABh zu PāśupSūtra, 4, 1 11]
tapaḥkāryatvād atigatisāyujyavat | [PABh zu PāśupSūtra, 4, 1 12]
āha kiṃ parimiteṣvartheṣvānantyaśabdaḥ utāparimiteṣu kiṃ vā parimitāparimiteṣviti | [PABh zu PāśupSūtra, 4, 1 13]
ucyate parimitāparimiteṣvartheṣu ānantyaśabdaḥ | [PABh zu PāśupSūtra, 4, 1 14]
tatra tāvad īśvarasyaikaikaśaḥ parimiteṣu teṣveva vibhutvād aparimiteṣu tathā parimitāparimiteṣvartheṣu abhivyaktāsya śaktiḥ | [PABh zu PāśupSūtra, 4, 1 15]
tasya kuśalākuśaleṣu bhāveṣv ānantyaśabdaḥ | [PABh zu PāśupSūtra, 4, 1 16]
yasmāduktaṃ na caitāstanavaḥ kevalaṃ mama iti | [PABh zu PāśupSūtra, 4, 1 17]
tathā rudraḥ samudro hi ananto bhāskaro nabhaḥ | [PABh zu PāśupSūtra, 4, 1 18.1]
ātmā brahma ca vāk caiva na śakyaṃ bhedadarśanam | [PABh zu PāśupSūtra, 4, 1 18.2]
anātmavidbhiradhyastāṃ paṅktiṃ yojanamāyatām | [PABh zu PāśupSūtra, 4, 1 19.1]
vedavit punate pārtha niyuktaḥ paṅktimūrdhani | [PABh zu PāśupSūtra, 4, 1 19.2]
tathā ca vedavit paṅktimātmavit punate dvijaḥ | [PABh zu PāśupSūtra, 4, 1 20.1]
ānantyaṃ punate vidvān nābhātvaṃ yo na paśyati | [PABh zu PāśupSūtra, 4, 1 20.2]
ānantyāya iti caturthī tasmāt tapa etat na tu vidyā kāryā | [PABh zu PāśupSūtra, 4, 1 21]
prakāśo nāma bhāvaprakāśyam na tu pradīpavat | [PABh zu PāśupSūtra, 4, 1 22]
katham | [PABh zu PāśupSūtra, 4, 1 23]
yogādhikṛtasya pradīpasthānītayamānaijasthānīyam āvārakam abhibhūya prakāśate | [PABh zu PāśupSūtra, 4, 1 24]
cakṣuḥsthānīyayā vidyayā kuśalavivekādikāryaṃ māhātmyātigatiprakāśapravṛttismṛtisāyujyasthityādiprakāśanaṃ tapaḥkāryamityarthaḥ evaṃ ca gupte brāhmaṇe tapa ānantyāya prakāśata ityarthaḥ | [PABh zu PāśupSūtra, 4, 1 25]
āha svabhāvaguptatvād atīndriyātmagatī vidyā gopyeti | [PABh zu PāśupSūtra, 4, 1 26]
taducyate avyaktapretādyavasthānair liṅgairgopyā ityarthaḥ | [PABh zu PāśupSūtra, 4, 1 27]
āha kāni punastāni vidyāliṅgāni yair guptair vidyā guptā bhavati | [PABh zu PāśupSūtra, 4, 1 28]
taducyate vratādīni | [PABh zu PāśupSūtra, 4, 1 29]
yasmādāha | [PABh zu PāśupSūtra, 4, 1 30]
{PABh zu PāśupSūtra, 4, 2}
atra gūḍhaṃ pracchannam aprakāśamityarthaḥ | [PABh zu PāśupSūtra, 4, 2 1]
vrataṃ nāma yadāyatane snānahasitādyaḥ sādhanavargastad vratam | [PABh zu PāśupSūtra, 4, 2 2]
kasmāt | [PABh zu PāśupSūtra, 4, 2 3]
sākṛtatvād yasmādayaṃ brāhmaṇastathā prayuṅkte yathā laukikānāṃ dharmasādhanabhāvo na vidyata iti ato gūḍhavrata iti | [PABh zu PāśupSūtra, 4, 2 4]
āha avyaktapretatvādeva gūḍhatvaprāpteḥ punaruktam iti | [PABh zu PāśupSūtra, 4, 2 5]
ucyate 'rthānyatvād apunaruktam | [PABh zu PāśupSūtra, 4, 2 6]
tatrāvasthānamātram evāvyaktam | [PABh zu PāśupSūtra, 4, 2 7]
iha tu snānahasitādigopanam | [PABh zu PāśupSūtra, 4, 2 8]
api ca tatra niṣpannaṃ liṅgam avyaktam | [PABh zu PāśupSūtra, 4, 2 9]
iha tu niṣpattikāle ca gopanopadeśaḥ | [PABh zu PāśupSūtra, 4, 2 10]
na vāvyaktapretatvaṃ vā vidyāliṅgam | [PABh zu PāśupSūtra, 4, 2 11]
ataścāpunaruktam | [PABh zu PāśupSūtra, 4, 2 12]
tasmād gūḍhavratopadeśāya sthānāpadeśāpavādāya sthāne vastavyam | [PABh zu PāśupSūtra, 4, 2 13]
snānahasitādayaśca gūḍhāḥ kartavyāḥ | [PABh zu PāśupSūtra, 4, 2 14]
evaṃ vidyā guptā bhavatītyarthaḥ | [PABh zu PāśupSūtra, 4, 2 15]
āha kiṃ vratamevaikaṃ vidyāliṅgaṃ gopyam āhosvid anyadapyasti neti | [PABh zu PāśupSūtra, 4, 2 16]
ucyate 'sti | [PABh zu PāśupSūtra, 4, 2 17]
yasmādāha | [PABh zu PāśupSūtra, 4, 2 18]
{PABh zu PāśupSūtra, 4, 3}
atra gūḍhā guptā pracchannā aprakāśetyarthaḥ | [PABh zu PāśupSūtra, 4, 3 1]
pavitrā nāma satyā saṃskṛtā arghyahetuḥ sampannā na tu viparītetyarthaḥ | [PABh zu PāśupSūtra, 4, 3 2]
sā gopyā | [PABh zu PāśupSūtra, 4, 3 3]
kimarthamiti cet | [PABh zu PāśupSūtra, 4, 3 4]
taducyate jātijñānatapaḥstavasūcanārtham | [PABh zu PāśupSūtra, 4, 3 5]
yathā śaradaṃ kuraraḥ sūcayati | [PABh zu PāśupSūtra, 4, 3 6]
uktaṃ hi | [PABh zu PāśupSūtra, 4, 3 7.1]
śaradaṃ kuraraḥ prāha vasantaṃ prāha kokilaḥ | [PABh zu PāśupSūtra, 4, 3 7.2]
prāha varṣā mayūraśca vāk pavitrāha brāhmaṇam | [PABh zu PāśupSūtra, 4, 3 7.3]
tathā | [PABh zu PāśupSūtra, 4, 3 8.1]
vāgeva hi manuṣyasya śrutamākhyāti bhāṣitā | [PABh zu PāśupSūtra, 4, 3 8.2]
dīpayantī yathā sarvaṃ prabhā bhānumivāmalā | [PABh zu PāśupSūtra, 4, 3 8.3]
ato jātijñānatapaḥstavā bhavanti | [PABh zu PāśupSūtra, 4, 3 9]
stavite cāvasānādimattvayoḥ puṇyapāpakṣayavṛddhyorabhāvaḥ | [PABh zu PāśupSūtra, 4, 3 10]
ata etaduktaṃ gūḍhapavitravāṇiriti | [PABh zu PāśupSūtra, 4, 3 11]
āha kiṃ vrataṃ vāṇī ca dvayamevātra gopyam āhosvid anyadapyasti neti | [PABh zu PāśupSūtra, 4, 3 12]
ucyate asti | [PABh zu PāśupSūtra, 4, 3 13]
yasmādāha | [PABh zu PāśupSūtra, 4, 3 14]
{PABh zu PāśupSūtra, 4, 4}
iti | [PABh zu PāśupSūtra, 4, 4 1]
atra sarvaśabdo dvāraprakṛter niravaśeṣavācī draṣṭavyaḥ | [PABh zu PāśupSūtra, 4, 4 2]
dvārāṇi krāthanādīni | [PABh zu PāśupSūtra, 4, 4 3]
dvārāṇi ca kasmāt | [PABh zu PāśupSūtra, 4, 4 4]
dharmādharmayor āyavyayahetutvād dvārāṇi | [PABh zu PāśupSūtra, 4, 4 5]
dvārāṇīti bahuvacanaṃ vijñānayantrendriyavat | [PABh zu PāśupSūtra, 4, 4 6]
pidhāya iti prāksādhanaprayogamadhikurute | [PABh zu PāśupSūtra, 4, 4 7]
katham | [PABh zu PāśupSūtra, 4, 4 8]
asthānakāladeśakriyāprayogaprayojanāntarāṇi vidhivad vivecya yadā samyaṅ māyayā saṃnādyabhedakrameṇa prayuktāni tadā pihitāni bhavantītyarthaḥ | [PABh zu PāśupSūtra, 4, 4 9]
āha kena tāni pidheyāni | [PABh zu PāśupSūtra, 4, 4 10]
taducyate | [PABh zu PāśupSūtra, 4, 4 11]
{PABh zu PāśupSūtra, 4, 5}
yasmādasya śrotrendriyavat pidhāyeti samyag jñānaprayoge sarvajñena bhagavatā vidyānugṛhītayā buddhyā pidhānamuktaṃ tasmādatra karaṇākhyā buddhyeti na jñānākhyā | [PABh zu PāśupSūtra, 4, 5 1]
kathaṃ gamyate | [PABh zu PāśupSūtra, 4, 5 2.1]
buddhyeti tṛtīyāprayogāt | [PABh zu PāśupSūtra, 4, 5 3]
bhasmanā snānavat | [PABh zu PāśupSūtra, 4, 5 4]
na jñānākhyā | [PABh zu PāśupSūtra, 4, 5 5]
yasya vijñānākhyā buddhirna jñānākhyā kathaṃ gamyate | [PABh zu PāśupSūtra, 4, 5 6]
tasya prāg jñānotpatter acetanapuruṣastasya hy ajñānād asaṃbodhyaḥ syāt | [PABh zu PāśupSūtra, 4, 5 7]
tasmādatra trikaṃ cintyate pidhātā pidhānaṃ pidheyamiti tatra pidhātā sādhakaḥ | [PABh zu PāśupSūtra, 4, 5 8]
pidhānamasya vidyānugṛhītā buddhiḥ | [PABh zu PāśupSūtra, 4, 5 9]
pidheyaṃ vrataṃ vāṇī dvārāṇi ceti | [PABh zu PāśupSūtra, 4, 5 10]
kramavṛttitvāc ca buddhereva prayuṅkte śeṣāṇy akartṛtvenaivāprayuktāni | [PABh zu PāśupSūtra, 4, 5 11]
tadā pihitāni bhavantītyarthaḥ | [PABh zu PāśupSūtra, 4, 5 12]
atredaṃ vidyājñānaprakaraṇaṃ parisamāptamiti | [PABh zu PāśupSūtra, 4, 5 13]
āha kimavyaktapreta ityavasthānadvayamevātra kartavyam | [PABh zu PāśupSūtra, 4, 5 14]
vāgādīni vā gopāyitvā sādhakena kiṃ kartavyam | [PABh zu PāśupSūtra, 4, 5 15]
ucyate | [PABh zu PāśupSūtra, 4, 5 16]
{PABh zu PāśupSūtra, 4, 6}
atra buddhyā antaḥkaraṇānāṃ śrotrādīnāṃ ca bāhyānāṃ vṛttivibhramaḥ kartavyo'sati viṣaye viṣayagrahaṇam | [PABh zu PāśupSūtra, 4, 6 1]
atra | [PABh zu PāśupSūtra, 4, 6 2.1]
pañconmādāḥ samākhyātā vātapittakaphātmakāḥ | [PABh zu PāśupSūtra, 4, 6 2.2]
caturthaḥ saṃnipātastu abhighātastu pañcamaḥ | [PABh zu PāśupSūtra, 4, 6 2.3]
evaṃ grahabahutve sati yo 'yaṃ vātapittaśleṣmaṇāṃ samūhaḥ sāṃnipātiko'yaṃ mahāgrahaḥ | [PABh zu PāśupSūtra, 4, 6 3]
evaṃ sādhanaprayogaḥ kartavyaḥ | [PABh zu PāśupSūtra, 4, 6 4]
tatra yadi kaścid jñānajijñāsanārthaṃ dayārtham anugrahārthaṃ vā pṛcchati taṃ nivartayitvā brūyāt samayataḥ praviśasveti | [PABh zu PāśupSūtra, 4, 6 5]
tato dvāreṇa praviśya viparītam aviparītaṃ vā yadi kaścid brūyāt ko bhavāniti tato vaktavyaṃ māheśvaro'haṃ kaumāro 'hamiti duratyayaṃ kṛtaṃ ca mamāneneti | [PABh zu PāśupSūtra, 4, 6 6]
tato jighāṃsanārthaṃ mayā spṛṣṭo na tu viṣayakrīḍārthaṃ vā | [PABh zu PāśupSūtra, 4, 6 7]
tataḥ parivarjayati ityevaṃ laukikaparīkṣakāṇāṃ sammohanārtham uktam unmattavad iti | [PABh zu PāśupSūtra, 4, 6 8]
kiṃcidunmattapretavat tasyāntaḥkaraṇādivṛttivibhramamātraṃ parigṛhyate | [PABh zu PāśupSūtra, 4, 6 9]
eka ity asaṃvahatā cintyate | [PABh zu PāśupSūtra, 4, 6 10]
ekenetarebhyo vicchinnenāsahāyenety arthaḥ āha ekena kiṃ kartavyamiti | [PABh zu PāśupSūtra, 4, 6 11]
ucyate vihartavyam | [PABh zu PāśupSūtra, 4, 6 12]
yasmādāha vicareta | [PABh zu PāśupSūtra, 4, 6 13]
atra virvistare | [PABh zu PāśupSūtra, 4, 6 14]
caretyārjanam adhikurute dharmārjane | [PABh zu PāśupSūtra, 4, 6 15]
īta ityājñāyāṃ niyoge ca | [PABh zu PāśupSūtra, 4, 6 16]
vistaraniyoga viśeṣataśca vihartavyamityarthaḥ | [PABh zu PāśupSūtra, 4, 6 17]
āha kva vihartavyamiti | [PABh zu PāśupSūtra, 4, 6 18]
ucyate loke | [PABh zu PāśupSūtra, 4, 6 19]
trivarṇāśramiṣu lokasaṃjñā na tu brahmalokādiṣu | [PABh zu PāśupSūtra, 4, 6 20]
kasmāt | [PABh zu PāśupSūtra, 4, 6 21]
utkṛṣṭeṣv asaṃbhavāt | [PABh zu PāśupSūtra, 4, 6 22]
loke iti sāmīpikaṃ saṃnidhānam | [PABh zu PāśupSūtra, 4, 6 23]
paravarṇā lokāsteṣu tadadhyakṣeṣu vihartavyamityarthaḥ | [PABh zu PāśupSūtra, 4, 6 24]
āha kāṃ vṛttimāsthāya loke vihartavyam sarvabhakṣameva | [PABh zu PāśupSūtra, 4, 6 25]
ucyate na | [PABh zu PāśupSūtra, 4, 6 26]
yasmādāha | [PABh zu PāśupSūtra, 4, 6 27]
{PABh zu PāśupSūtra, 4, 7.1}
atra kṛtagrahaṇādakṛtānāṃ bījakāṇḍaphalādīnāṃ pratiṣedhaḥ | [PABh zu PāśupSūtra, 4, 7.1 1]
kṛtaṃ bhinnodbhinnādyaṃ tad bhaikṣam utsṛṣṭaṃ yathālabdhaṃ vidhinā prāptamupayojyam | [PABh zu PāśupSūtra, 4, 7.1 2]
atra kṛtagrahaṇādakṛtapratiṣedhaḥ akṛtapratiṣedhāc ca kṛtsnā hiṃsā tantre pratiṣiddhā draṣṭavyā | [PABh zu PāśupSūtra, 4, 7.1 3]
āha kiṃ tat kṛtaṃ nāma buddhighaṭādyam | [PABh zu PāśupSūtra, 4, 7.1 4]
taducyate na | [PABh zu PāśupSūtra, 4, 7.1 5]
yasmādāha annam | [PABh zu PāśupSūtra, 4, 7.1 6]
tatrānnavacanād anannapratiṣedhaḥ | [PABh zu PāśupSūtra, 4, 7.1 7]
tac ca dviyoni indrābhiṣiktam indriyābhiṣiktaṃ ca tatrendrābhiṣiktaṃ vrīhiyavādyam | [PABh zu PāśupSūtra, 4, 7.1 8]
indriyābhiṣiktaṃ tu māṃsam | [PABh zu PāśupSūtra, 4, 7.1 9.1]
tat pañcavidham bhakṣyaṃ bhojyaṃ lehyaṃ peyaṃ coṣyamiti | [PABh zu PāśupSūtra, 4, 7.1 10]
tathā ṣaḍrasaṃ madhurāmlalavaṇatiktakaṭukaṣāyam iti | [PABh zu PāśupSūtra, 4, 7.1 11]
āha tasya kṛtānnasyārjanaṃ kutaḥ kartavyam | [PABh zu PāśupSūtra, 4, 7.1 12]
taducyate utsṛṣṭam | [PABh zu PāśupSūtra, 4, 7.1 13]
atrotsṛṣṭagrahaṇād bhaikṣayathālabdhapratiṣedhaḥ | [PABh zu PāśupSūtra, 4, 7.1 14]
kiṃ kāraṇam | [PABh zu PāśupSūtra, 4, 7.1 15]
sūnādidoṣaparihārārthatvānnasteyapratigrahādidoṣāt | [PABh zu PāśupSūtra, 4, 7.1 16]
tac ca trividhamutsṛṣṭam | [PABh zu PāśupSūtra, 4, 7.1 17]
tad yathā nisṛṣṭaṃ visṛṣṭam atisṛṣṭamiti | [PABh zu PāśupSūtra, 4, 7.1 18]
tatra sanimittaṃ parityaktamannaṃ pānaṃ vā tan nisṛṣṭam | [PABh zu PāśupSūtra, 4, 7.1 19]
gobrāhmaṇādinimittaṃ tyaktaṃ visṛṣṭam | [PABh zu PāśupSūtra, 4, 7.1 20]
atisṛṣṭam anyataḥ parityaktam | [PABh zu PāśupSūtra, 4, 7.1 21]
dayārtham ānṛśaṃsārthaṃ vā yadi kaścid dadyāt tadapi grāhyameva | [PABh zu PāśupSūtra, 4, 7.1 22]
āha anena sādhakena kiṃ kartavyamiti | [PABh zu PāśupSūtra, 4, 7.1 23]
ucyate upayoktavyam | [PABh zu PāśupSūtra, 4, 7.1 24]
yasmādāha upādadīta atropety abhyupagame | [PABh zu PāśupSūtra, 4, 7.1 25]
atyantāsanmānasayantrasthenetyarthaḥ | [PABh zu PāśupSūtra, 4, 7.1 26]
ādadīta ityupayoge grahaṇe ca vivakṣitasūtragrahaṇe tvāvad bhavati | [PABh zu PāśupSūtra, 4, 7.1 27]
taduktam | [PABh zu PāśupSūtra, 4, 7.1 28.1]
saṃcitvā naramevainaṃ kāmānāmavitṛptikam | [PABh zu PāśupSūtra, 4, 7.1 28.2]
vyāghraḥ paśumivādāya mṛtyurādāya gacchati | [PABh zu PāśupSūtra, 4, 7.1 28.3]
iti | [PABh zu PāśupSūtra, 4, 7.1 29]
upayoge'pi nāthakaṇādavatsam | [PABh zu PāśupSūtra, 4, 7.1 30]
tasmādupayoktavyamiti | [PABh zu PāśupSūtra, 4, 7.1 31]
īta ityājñāyāṃ niyoge ca | [PABh zu PāśupSūtra, 4, 7.1 32]
tadutsṛṣṭaṃ vidhiprāptamupayoktavyam | [PABh zu PāśupSūtra, 4, 7.1 33]
anyathā hi vidhivyapetena krameṇa vṛttyarjanaṃ na kartavyamityarthaḥ | [PABh zu PāśupSūtra, 4, 7.1 34]
āha vratādīni gopayitvā samyaksādhanaprayoge utsṛṣṭopayoge ca vartataḥ ke vārthā niṣpadyante | [PABh zu PāśupSūtra, 4, 7.1 35]
asanmānaprakaraṇasya vā parisamāptiḥ kimasti neti | [PABh zu PāśupSūtra, 4, 7.1 36]
ucyate asti | [PABh zu PāśupSūtra, 4, 7.1 37]
yasmādāha | [PABh zu PāśupSūtra, 4, 7.1 38]
{PABh zu PāśupSūtra, 4, 8}
atra unmattaḥ sa eva | [PABh zu PāśupSūtra, 4, 8 1]
niruktamasya pūrvoktam mūḍha iti | [PABh zu PāśupSūtra, 4, 8 2]
muhu aparijñāne | [PABh zu PāśupSūtra, 4, 8 3]
avyakto'yaṃ preto'yam unmatto'yaṃ mūḍho'yaṃ mūrkho'yamiti vaktāro vadantītyarthaḥ | [PABh zu PāśupSūtra, 4, 8 4]
itiśabdo'rthānāṃ nirvacanatvāt prakaraṇaparisamāptyarthaḥ | [PABh zu PāśupSūtra, 4, 8 5]
evaṃ yasmād avasthānakāladeśakriyāprayogaprayojanagopanavasatyarthakṛtsnatapāṃsi ca vyākhyātāni | [PABh zu PāśupSūtra, 4, 8 6]
evam ityatikrāntāpekṣaṇe | [PABh zu PāśupSūtra, 4, 8 7]
manyate ityavadhāraṇe | [PABh zu PāśupSūtra, 4, 8 8]
itare iti gṛhasthabrahmacārivānaprasthabhikṣupāṣaṇḍināṃ brahmacaryādhikṛtānāṃ grahaṇam | [PABh zu PāśupSūtra, 4, 8 9]
janā iti | [PABh zu PāśupSūtra, 4, 8 10]
janī prādurbhāve | [PABh zu PāśupSūtra, 4, 8 11]
janā iti varṇāśramiṇāṃ janānām adhikṛtānāṃ grahaṇam uktaṃ hi | [PABh zu PāśupSūtra, 4, 8 12.1]
janena hi jano jātaḥ janaṃ janayase jana | [PABh zu PāśupSūtra, 4, 8 12.2]
janaṃ śocasi nātmānaṃ mātmānaṃ śoca mā janam | [PABh zu PāśupSūtra, 4, 8 12.3]
ityevaṃ vaktāro vadantītyarthaḥ | [PABh zu PāśupSūtra, 4, 8 13]
atredam ādhikārikam asanmānacariprakaraṇaṃ samāptam | [PABh zu PāśupSūtra, 4, 8 14]
āha vratādīni gopayitvā samyaksādhanaprayoge utsṛṣṭopayoge ca tataḥ ko guṇaḥ yaṃ guṇaṃ jñātvā avyaktapretonmattādyā vādā niṣpādyā iti | [PABh zu PāśupSūtra, 4, 8 15]
taducyate taṃ guṇaṃ jñātvā vakṣyāmaḥ | [PABh zu PāśupSūtra, 4, 8 16]
api ca avyaktapretonmattādyaṃ brāhmaṇakarmaviruddhaṃ kramaṃ dṛṣṭvā yāvadayaṃ śiṣyaḥ enamarthaṃ na bravīti tattasya hṛdistham aśaṅkitam upalabhyottaraṃ brūma iti kṛtvā bhagavānidaṃ sūtramuvāca | [PABh zu PāśupSūtra, 4, 8 17]
{PABh zu PāśupSūtra, 4, 9}
atra akāro mānapratiṣedhe | [PABh zu PāśupSūtra, 4, 9 1]
māno'tra dvividhaḥ | [PABh zu PāśupSūtra, 4, 9 2]
jātyabhimāno gṛhasthābhimānaśca | [PABh zu PāśupSūtra, 4, 9 3]
tatra jātyabhimāno nāma brāhmaṇo'hamiti | [PABh zu PāśupSūtra, 4, 9 4]
pūjyatvād ūrdhvagamanādīnāṃ kāryāṇām ucchritatvāt trayāṇāmapi varṇānāmupadeśena gurutvād yajñakartṛtvāt trailokyasthitihetoḥ brāhmaṇo'hamiti prathamo māno jātyutkarṣāt | [PABh zu PāśupSūtra, 4, 9 5]
tathā brāhmaṇānāmapi gṛhasthādīnāṃ pūjyatvāt tatkṛtamānaśca | [PABh zu PāśupSūtra, 4, 9 6]
etac ca mānadvayamavyaktaliṅgavacanāt pratiṣiddham | [PABh zu PāśupSūtra, 4, 9 7]
tathā vittaṃ bandhuryaśaḥ karma vidyā bhavati pañcamī | [PABh zu PāśupSūtra, 4, 9 8.1]
etāni mānyasthānāni garīyo yadyaduttaram | [PABh zu PāśupSūtra, 4, 9 8.2]
etāni caikavāsaḥpretācaraṇagūḍhavratopadeśinā sūtrataḥ pratiṣiddhānītyato māno na kartavyaḥ | [PABh zu PāśupSūtra, 4, 9 9]
san iti praśaṃsāyāmastitve ca | [PABh zu PāśupSūtra, 4, 9 10]
agre tadasanmānacariprakaraṇaviśiṣṭaṃ ca | [PABh zu PāśupSūtra, 4, 9 11]
hiśabdo 'yamuttamotkarṣāpekṣo draṣṭavyaḥ | [PABh zu PāśupSūtra, 4, 9 12]
yantrāṇi agniṣṭomādīni māsopavāsādīni ca gṛhasthādīnāṃ śuddhivṛddhikarāṇi | [PABh zu PāśupSūtra, 4, 9 13]
yantrāṇi ca kasmāt | [PABh zu PāśupSūtra, 4, 9 14]
yantraṃ karmādayaḥ | [PABh zu PāśupSūtra, 4, 9 15]
yasmād ayantrā laukikā amaryādāvasthā bhavantītyato yantrāṇām | [PABh zu PāśupSūtra, 4, 9 16]
yantrāṇām iti ṣaṣṭhībahuvacanam | [PABh zu PāśupSūtra, 4, 9 17]
āha bahuvacanaprayogāt saṃdehaḥ atha kiyatāṃ yantrāṇām | [PABh zu PāśupSūtra, 4, 9 18]
taducyate sarveṣām | [PABh zu PāśupSūtra, 4, 9 19.1]
atra sarveṣām ityaśeṣāṇāmityarthaḥ | [PABh zu PāśupSūtra, 4, 9 20]
sarveṣāmiti ṣaṣṭhībahuvacanam | [PABh zu PāśupSūtra, 4, 9 21]
āha ṣaṣṭhyāḥ sākāṅkṣatvāt saṃdehaḥ | [PABh zu PāśupSūtra, 4, 9 22]
teṣāṃ kāraṇātmāno vartante | [PABh zu PāśupSūtra, 4, 9 23]
taducyate uttamaḥ | [PABh zu PāśupSūtra, 4, 9 24]
atrottama iti śreṣṭhatve paramaviśuddhityāgādānabhāvādiṣu | [PABh zu PāśupSūtra, 4, 9 25]
uktaṃ hi | [PABh zu PāśupSūtra, 4, 9 26.1]
vareṇyaḥ sattamo mukhyo variṣṭhaḥ śobhano'thavā | [PABh zu PāśupSūtra, 4, 9 26.2]
uttamaścāparārdhaśca svarthaḥ śreṣṭhārthavācakāḥ | [PABh zu PāśupSūtra, 4, 9 26.3]
śreṣṭhaḥ | [PABh zu PāśupSūtra, 4, 9 27]
iha coktam uttama iti | [PABh zu PāśupSūtra, 4, 9 28]
āha asanmānaḥ sarvayantrāṇāmuttama iti kva siddham | [PABh zu PāśupSūtra, 4, 9 29]
ucyate iha | [PABh zu PāśupSūtra, 4, 9 30]
yasmādāha smṛtaḥ | [PABh zu PāśupSūtra, 4, 9 31]
atra smṛta ityuktaparyāyaḥ maheśvareṇoktaṃ proktaṃ kathitaṃ varṇitamityarthaḥ | [PABh zu PāśupSūtra, 4, 9 32]
viśiṣṭaḥ kasmāt | [PABh zu PāśupSūtra, 4, 9 33]
sarvajñavacanād avisaṃvāditvāc ca | [PABh zu PāśupSūtra, 4, 9 34]
nahi pratyakṣadarśināṃ vacanāni visaṃvadantītyarthaḥ | [PABh zu PāśupSūtra, 4, 9 35]
āha asmin krame uttamatvena vyākhyāyamānaṃ ka ādyaḥ śodhakaḥ | [PABh zu PāśupSūtra, 4, 9 36]
kena vā idaṃ vidhānaṃ cīrṇam | [PABh zu PāśupSūtra, 4, 9 37]
ācaratā vā kiṃ phalaṃ prāptam | [PABh zu PāśupSūtra, 4, 9 38]
so 'smatpratyayārtham vācyaḥ | [PABh zu PāśupSūtra, 4, 9 39]
taducyate | [PABh zu PāśupSūtra, 4, 9 40]
{PABh zu PāśupSūtra, 4, 10}
atra devatānāṃ rājā indraḥ | [PABh zu PāśupSūtra, 4, 10 1]
kathaṃ gamyate asureṣvācaraṇavacanāt | [PABh zu PāśupSūtra, 4, 10 2]
brāhmaṇaścāyamindraḥ śreṣṭhaḥ | [PABh zu PāśupSūtra, 4, 10 3]
sūtre brāhmaṇagrahaṇāt śūdrapratiṣedhāc ca | [PABh zu PāśupSūtra, 4, 10 4]
idi paramaiśvarye dhātuḥ tasyendraḥ | [PABh zu PāśupSūtra, 4, 10 5]
indra utkṛṣṭaḥ śreṣṭhaḥ devagandharvayakṣarākṣasapitṛpiśācādīnāṃ śreṣṭho na tu brahmādīnām | [PABh zu PāśupSūtra, 4, 10 6]
kiṃ tu svargiṇāṃ madhye aiśvaryeṇa vidyayā ājñayā cety ataḥ śreṣṭhatvād indraḥ | [PABh zu PāśupSūtra, 4, 10 7.1]
vāśabdaḥ sambhāvane | [PABh zu PāśupSūtra, 4, 10 8]
anyairapi devaśreṣṭhairidaṃ vidhānamācīrṇam | [PABh zu PāśupSūtra, 4, 10 9]
kutastarhi yuṣmadādibhir manuṣyamātraiḥ | [PABh zu PāśupSūtra, 4, 10 10]
tasmāt saṃbhāvyo'yamarthaḥ | [PABh zu PāśupSūtra, 4, 10 11]
āha kadā cīrṇamiti | [PABh zu PāśupSūtra, 4, 10 12]
ucyate 'gre | [PABh zu PāśupSūtra, 4, 10 13]
atrāgra iti pūrvakālamadhikurute | [PABh zu PāśupSūtra, 4, 10 14]
kuśikeśānasambandhāt prāk | [PABh zu PāśupSūtra, 4, 10 15]
prathamam amaraiścīrṇam | [PABh zu PāśupSūtra, 4, 10 16]
kṛtatretādvāparādiṣu yugeṣvityarthaḥ | [PABh zu PāśupSūtra, 4, 10 17]
āha keṣvācīrṇamiti | [PABh zu PāśupSūtra, 4, 10 18]
ucyate asureṣu | [PABh zu PāśupSūtra, 4, 10 19]
atrāsurā nāma suretarāḥ steyayuktāḥ | [PABh zu PāśupSūtra, 4, 10 20]
prāṇāpaharaṇād vā asurāḥ prajāpatiputrā vijñeyāḥ | [PABh zu PāśupSūtra, 4, 10 21]
asureṣviti sāmīpikaṃ saṃnidhānam | [PABh zu PāśupSūtra, 4, 10 22]
asurasamīpe asurābhyāśe asurāṇāmadhyakṣa ityarthaḥ | [PABh zu PāśupSūtra, 4, 10 23]
āha kiṃ taditi | [PABh zu PāśupSūtra, 4, 10 24]
ucyate pāśupatam | [PABh zu PāśupSūtra, 4, 10 25]
atra paśupatinoktaparigrahādhikāreṣu vartata iti pāśupatam | [PABh zu PāśupSūtra, 4, 10 26]
paśupatirvāsmin cintyata iti pāśupatam | [PABh zu PāśupSūtra, 4, 10 27]
paśupatiprāpakatvād vā pāśupatam | [PABh zu PāśupSūtra, 4, 10 28]
pāśupatamiti samastasya sampūrṇasya vidhānasyaitad grahaṇam | [PABh zu PāśupSūtra, 4, 10 29]
kasmāt | [PABh zu PāśupSūtra, 4, 10 30]
vyaktaliṅgapūrvakatvād avyaktādikramasya | [PABh zu PāśupSūtra, 4, 10 31]
tasmāt kṛtsnamidameva vidhānamācīrṇamindreṇa duḥkhāntārthinā śuddhivṛddhyartham | [PABh zu PāśupSūtra, 4, 10 32]
dharmabāhulyāt surāṇāṃ bhuvyācīrṇam | [PABh zu PāśupSūtra, 4, 10 33]
acarad ityatītaḥ kālaḥ | [PABh zu PāśupSūtra, 4, 10 34]
atīte kāle cīrṇavān ityarthaḥ | [PABh zu PāśupSūtra, 4, 10 35]
āha indreṇāsureṣvācaratā kiṃ phalaṃ prāptam | [PABh zu PāśupSūtra, 4, 10 36]
taducyate | [PABh zu PāśupSūtra, 4, 10 37]
{PABh zu PāśupSūtra, 4, 11}
sa itīndragrahaṇam teṣām ityasuranirdeśaḥ | [PABh zu PāśupSūtra, 4, 11 1]
iṣṭāpūrtam iti dvaṃdvasamāsaḥ | [PABh zu PāśupSūtra, 4, 11 2]
iṣṭaṃ ca pūrtaṃ ceṣṭāpūrtam tatra yan mantrapūrvakeṇa vidhinā dattaṃ hutaṃ stutyādiniṣpannaṃ sukṛtaṃ tad iṣṭam | [PABh zu PāśupSūtra, 4, 11 3]
yad amantrapūrvakeṇaiva tat pūrtam | [PABh zu PāśupSūtra, 4, 11 4.1]
indreṇāsurebhyaḥ kenopāyena dattamiti | [PABh zu PāśupSūtra, 4, 11 5]
ucyate | [PABh zu PāśupSūtra, 4, 11 6]
{PABh zu PāśupSūtra, 4, 12}
krāthanaspandanādiprayogaiḥ dhikkṛtasya nidrāviṣṭo vāyusaṃspṛṣṭo mandakārī asamyakkārī asamyagvādīti yo 'yaṃ duṣṭaśabdo 'bhiyogaśabdaśca niṣpadyate tasminn anṛte māyāsaṃjñā | [PABh zu PāśupSūtra, 4, 12 1]
mānasakāyikābhiyoge ca | [PABh zu PāśupSūtra, 4, 12 2]
māyayā iti tṛtīyā | [PABh zu PāśupSūtra, 4, 12 3]
sukṛtayā iti | [PABh zu PāśupSūtra, 4, 12 4]
su praśaṃsāyām tayā sukṛtayā samyak prayuktayeti sādhakasādhanaprādhānyam | [PABh zu PāśupSūtra, 4, 12 5]
avindata iti prāptau prādhānye ca | [PABh zu PāśupSūtra, 4, 12 6]
sa teṣām iṣṭāpūrtam ādatteti | [PABh zu PāśupSūtra, 4, 12 7]
uktaṃ hi | [PABh zu PāśupSūtra, 4, 12 8.1]
ākrośamāno nākrośenmanyureva titikṣati | [PABh zu PāśupSūtra, 4, 12 8.2]
sa teṣāṃ duṣkṛtaṃ dattvā sukṛtaṃ cāsya vindati | [PABh zu PāśupSūtra, 4, 12 8.3]
āha uttama indraḥ | [PABh zu PāśupSūtra, 4, 12 9]
sa teṣāmiṣṭāpūrtam ityukte parāpadeśenāsya vṛttir nirguṇīkṛtā | [PABh zu PāśupSūtra, 4, 12 10]
athātmāpadeśo'tra kimasti neti | [PABh zu PāśupSūtra, 4, 12 11]
ucyate asti | [PABh zu PāśupSūtra, 4, 12 12]
yasmādāha | [PABh zu PāśupSūtra, 4, 12 13]
{PABh zu PāśupSūtra, 4, 13}
atrāvamānaparibhavādyā nindā | [PABh zu PāśupSūtra, 4, 13 1]
kutsā garhā ityarthaḥ | [PABh zu PāśupSūtra, 4, 13 2]
śabdo nindottamotkarṣopakṣepe draṣṭavyaḥ | [PABh zu PāśupSūtra, 4, 13 3]
uttamādhikārād gamyate | [PABh zu PāśupSūtra, 4, 13 4]
eṣā ityatikrāntāpekṣaṇe | [PABh zu PāśupSūtra, 4, 13 5]
avamānaparibhavaparivādādyā nindetyarthaḥ | [PABh zu PāśupSūtra, 4, 13 6]
anindā ityakāro ninditatvaṃ pratiṣedhati | [PABh zu PāśupSūtra, 4, 13 7]
anindā akutsā agarhā ityarthaḥ | [PABh zu PāśupSūtra, 4, 13 8]
atra tasmācchabdaḥ pūrvottaraṃ cāpekṣate | [PABh zu PāśupSūtra, 4, 13 9]
tatra pūrvākāṅkṣāyāṃ tāvat kṛtsnā nindāprakaraṇaguṇavacane | [PABh zu PāśupSūtra, 4, 13 10]
yasmād indrasyāpi śuddhivṛddhikāriṇī ātmāpadeśena parāpadeśena ca bhagavatā asanmānacarir guṇīkṛtā tasmādityarthaḥ | [PABh zu PāśupSūtra, 4, 13 11]
āha nirākāṅkṣānirdeśāt saṃdeho yathā yathā varṇitaṃ tathā tathā ca vyākhyātam | [PABh zu PāśupSūtra, 4, 13 12]
nindāyā aninditatvaṃ guṇaṃ jñātvā sādhakena kiṃ kartavyam | [PABh zu PāśupSūtra, 4, 13 13]
taducyate | [PABh zu PāśupSūtra, 4, 13 14]
{PABh zu PāśupSūtra, 4, 14}
atra nindā pūrvoktā | [PABh zu PāśupSūtra, 4, 14 1]
nindyamānenaiva nindāyāḥ vartamānakāla ityarthaḥ | [PABh zu PāśupSūtra, 4, 14 2]
cared ity ārjanam adhikurute | [PABh zu PāśupSūtra, 4, 14 3]
dharmārjane niyoge ca | [PABh zu PāśupSūtra, 4, 14 4]
saṃśayānyatvāc cāpunaruktaś cariśabdo draṣṭavyaḥ | [PABh zu PāśupSūtra, 4, 14 5]
atredam ānuṣaṅgikam asanmārgacariprakaraṇaṃ parisamāptam | [PABh zu PāśupSūtra, 4, 14 6]
āha nindyamānaś caredityuktvā ādyaṃ vidhānamācarataḥ ko 'rtho niṣpadyate | [PABh zu PāśupSūtra, 4, 14 7]
niṣpannena vā katham abhilapyate | [PABh zu PāśupSūtra, 4, 14 8]
taducyate | [PABh zu PāśupSūtra, 4, 14 9]
{PABh zu PāśupSūtra, 4, 15}
atra caryottarasambandhād gamyate yadetadaninditaṃ karma dharmaḥ sa eva nindyamānasyācarato niṣpadyate | [PABh zu PāśupSūtra, 4, 15 1]
ataḥ aninditakarmā bhavatītyarthaḥ | [PABh zu PāśupSūtra, 4, 15 2]
āha nindyamānasyācarato 'ninditaṃ karma bhavatīti kva siddham | [PABh zu PāśupSūtra, 4, 15 3]
taducyate iha yasmādāha | [PABh zu PāśupSūtra, 4, 15 4]
{PABh zu PāśupSūtra, 4, 16}
atra ayam iti pratyakṣe | [PABh zu PāśupSūtra, 4, 16 1]
yathāyaṃ puruṣaḥ | [PABh zu PāśupSūtra, 4, 16 2]
yathāvidhiś caririti yāḥ kriyāḥ atrādhikṛtasyāninditaṃ karma bhavatītyāha bhagavān | [PABh zu PāśupSūtra, 4, 16 3]
{PABh zu PāśupSūtra, 4, 17}
kasmāt | [PABh zu PāśupSūtra, 4, 17 1.1]
rudrasamīpaprāpaṇasāmarthyāt | [PABh zu PāśupSūtra, 4, 17 1.2]
anāvṛttiprāpaṇasāmarthyāc cāvikalaḥ | [PABh zu PāśupSūtra, 4, 17 2]
tasmāt sarvajñavacanāvisaṃvāditvāc cāyaṃ satpatha ityarthaḥ | [PABh zu PāśupSūtra, 4, 17 3]
āha kimanyatra panthāno na santi iti | [PABh zu PāśupSūtra, 4, 17 4]
ucyate santi | [PABh zu PāśupSūtra, 4, 17 5]
kiṃtu | [PABh zu PāśupSūtra, 4, 17 6]
{PABh zu PāśupSūtra, 4, 18}
atra ku kutsāyāṃ bhavati | [PABh zu PāśupSūtra, 4, 18 1]
kasmāt | [PABh zu PāśupSūtra, 4, 18 2]
kuśabdaprayogād gamyate | [PABh zu PāśupSūtra, 4, 18 3]
kupuruṣavat | [PABh zu PāśupSūtra, 4, 18 4]
panthāno vidhaya upāyā ityarthaḥ | [PABh zu PāśupSūtra, 4, 18 5]
tuśabdo 'nāvṛttyutkarṣe | [PABh zu PāśupSūtra, 4, 18 6]
anye iti | [PABh zu PāśupSūtra, 4, 18 7]
gṛhasthabrahmacārivānaprasthabhikṣupāṣāṇḍināṃ panthānaḥ | [PABh zu PāśupSūtra, 4, 18 8]
te kupathāḥ | [PABh zu PāśupSūtra, 4, 18 9]
na | [PABh zu PāśupSūtra, 4, 18 10]
āha ayameva satpathaḥ śeṣāḥ kupathā iti kva siddham | [PABh zu PāśupSūtra, 4, 18 11]
kiṃ vāsya satpathatvam | [PABh zu PāśupSūtra, 4, 18 12]
śeṣāṇāṃ vā kupathatvaṃ kimiti | [PABh zu PāśupSūtra, 4, 18 13]
ucyate iha | [PABh zu PāśupSūtra, 4, 18 14]
yasmādāha | [PABh zu PāśupSūtra, 4, 18 15]
{PABh zu PāśupSūtra, 4, 19}
atra anena ity anapekṣaṇe | [PABh zu PāśupSūtra, 4, 19 1.1]
vidhinā bhasmasnānakrāthanādinopāyenety arthaḥ | [PABh zu PāśupSūtra, 4, 19 1.2]
vidhineti tṛtīyā | [PABh zu PāśupSūtra, 4, 19 2]
rudra iti kālopadeśe | [PABh zu PāśupSūtra, 4, 19 3]
rudrasya rudratvaṃ pūrvoktam | [PABh zu PāśupSūtra, 4, 19 4]
samīpam iti yogaparyāyaḥ | [PABh zu PāśupSūtra, 4, 19 5]
kathaṃ gamyate | [PABh zu PāśupSūtra, 4, 19 6]
vidhyanantaroktatvāt | [PABh zu PāśupSūtra, 4, 19 7]
sati vidhiviṣayatve puruṣeśvarayor viṣayādhikārakṛtaṃ viyogaṃ dṛṣṭvā jñānaparidṛṣṭena vidhinādhyayanadhyānādhikṛto viśuddhabhāvaḥ samīpastha ityarthaḥ | [PABh zu PāśupSūtra, 4, 19 8]
gatiḥ prāptirbhāvasyetyarthaḥ | [PABh zu PāśupSūtra, 4, 19 9]
tvā iti vidhikarmaṇorniṣṭhā | [PABh zu PāśupSūtra, 4, 19 10]
āha atraivaṃ vidhyācaraṇaṃ samīpagamanaṃ ca kasyopadiśyate | [PABh zu PāśupSūtra, 4, 19 11]
ucyate na tīrthayātrādidharmavat sarveṣām | [PABh zu PāśupSūtra, 4, 19 12]
kiṃtu saṃskāravad brāhmaṇasyaiva | [PABh zu PāśupSūtra, 4, 19 13]
yasmād āha | [PABh zu PāśupSūtra, 4, 19 14]
{PABh zu PāśupSūtra, 4, 20}
atra nakāropadeśo 'nyācaraṇapratipattipratiṣedhārthaḥ | [PABh zu PāśupSūtra, 4, 20 1]
kaścid iti gṛhasthādyaḥ | [PABh zu PāśupSūtra, 4, 20 2]
sthānamātravailakṣaṇyadarśanād brāhmaṇeṣveva kaścic chabdaḥ | [PABh zu PāśupSūtra, 4, 20 3]
gṛhastho brahmacārī vānaprastho bhikṣur ekavedo dvivedas trivedaś caturvedo gāyatrīmātrasāro vānena vidhinā rudrasamīpaṃ prāptaḥ san na kaścid brāhmaṇaḥ punarāvartata ityarthaḥ | [PABh zu PāśupSūtra, 4, 20 4]
brāhmaṇagrahaṇaṃ brāhmaṇyāvadhāraṇārthaṃ brāhmaṇa eva nānya ityarthaḥ | [PABh zu PāśupSūtra, 4, 20 5]
kṣetrajñe ca brāhmaṇasaṃjñā | [PABh zu PāśupSūtra, 4, 20 6]
kasmāt | [PABh zu PāśupSūtra, 4, 20 7]
upacayajanmayogāt saṃskārayogāt śrutayogāc ca brāhmaṇaḥ | [PABh zu PāśupSūtra, 4, 20 8]
punaḥśabdaḥ punarāvṛttipratiṣedhe | [PABh zu PāśupSūtra, 4, 20 9]
yathā pūrvasaṃjñānādibhir gatvā āvartate punaḥ punaḥ tathānena vidhinā rudrasamīpaṃ gatvā na sakṛdāvartate | [PABh zu PāśupSūtra, 4, 20 10]
punaḥ punaḥ sarvathāpi nāvartata ityarthaḥ | [PABh zu PāśupSūtra, 4, 20 11]
āṅ iti svaśāstroktamaryādām adhikurute abhividhyarthaṃ ca | [PABh zu PāśupSūtra, 4, 20 12]
ye cānena vidhinākṣapitājñānakaluṣapāpamāyādayaḥ kṣīṇāḥ te punaḥ punarāvartante | [PABh zu PāśupSūtra, 4, 20 13]
na taiḥ saha saṃyogo bhavati | [PABh zu PāśupSūtra, 4, 20 14]
na cāparaṃ janma pratipadyata ityarthaḥ | [PABh zu PāśupSūtra, 4, 20 15]
evam adhyāyaparisamāptiṃ kṛtvā yuktaṃ vaktum | [PABh zu PāśupSūtra, 4, 20 16]
{PABh zu PāśupSūtra, 4, 21}
asya pūrvokto'rthaḥ | [PABh zu PāśupSūtra, 4, 21 1]
āha kiṃ punastad brahma | [PABh zu PāśupSūtra, 4, 21 2]
tad ucyate kāraṇādibhāvenoktasya bhagavata ekatvaṃ sādhako jñātvā tatsādhanam ārabhate | [PABh zu PāśupSūtra, 4, 21 3]
{PABh zu PāśupSūtra, 4, 22}
atra pūrvaṃ kāraṇatvabahutvanānātvenopadiṣṭasya parāmarśaḥ tad iti | [PABh zu PāśupSūtra, 4, 22 1]
puruṣa iti pauruṣyānupūraṇāc ca puruṣaḥ | [PABh zu PāśupSūtra, 4, 22 2]
pauruṣyamasyānekeṣu rūpeṣvavasthānāt | [PABh zu PāśupSūtra, 4, 22 3]
tatsaṃsthāni rūpāṇi aghorādīni | [PABh zu PāśupSūtra, 4, 22 4]
tatpuruṣāyeti caturthī | [PABh zu PāśupSūtra, 4, 22 5]
yathā grāmāya tattvaṃ jñātumicchati tathā puruṣāya tattvaṃ jñātumicchati | [PABh zu PāśupSūtra, 4, 22 6]
vidmaha iti | [PABh zu PāśupSūtra, 4, 22 7]
vida jñāne | [PABh zu PāśupSūtra, 4, 22 8]
vidmahe jānīmahe upalabhāmaha ityarthaḥ | [PABh zu PāśupSūtra, 4, 22 9]
āha puruṣabahutvāt saṃdehaḥ | [PABh zu PāśupSūtra, 4, 22 10]
atha katamasmai puruṣāya | [PABh zu PāśupSūtra, 4, 22 11]
taducyate | [PABh zu PāśupSūtra, 4, 22 12]
{PABh zu PāśupSūtra, 4, 23}
atra mahādevatvaṃ ca pūrvoktam mahādevāyeti caturthī | [PABh zu PāśupSūtra, 4, 23 1]
dhīmahi iti | [PABh zu PāśupSūtra, 4, 23 2]
dhīṅ saṃśleṣaṇe | [PABh zu PāśupSūtra, 4, 23 3]
dhyāyemahi līyāmahe jñānakriyāśaktibhyāṃ saṃyujyāmaha ityarthaḥ | [PABh zu PāśupSūtra, 4, 23 4]
atra dhī iti jñānaśaktiparyāyaḥ | [PABh zu PāśupSūtra, 4, 23 5]
yayā sarvapadārthānāṃ tattvamadhigacchati sā jñānaśaktiḥ | [PABh zu PāśupSūtra, 4, 23 6]
mahi iti kriyāśaktiparyāyaḥ | [PABh zu PāśupSūtra, 4, 23 7]
yayā vidhiyogācaraṇasamartho bhavati sā kriyāśaktirityarthaḥ | [PABh zu PāśupSūtra, 4, 23 8]
āha athaite dṛkkriyāśaktī mahādevāt sādhakaḥ kiṃ svaśaktita āsādayati āhosvit paraśaktitaḥ utobhayaśaktitaḥ | [PABh zu PāśupSūtra, 4, 23 9]
taducyate paraśaktitaḥ | [PABh zu PāśupSūtra, 4, 23 10]
yasmādāha | [PABh zu PāśupSūtra, 4, 23 11]
{PABh zu PāśupSūtra, 4, 24}
tad iti dṛkkriyāśaktyorgrahaṇam | [PABh zu PāśupSūtra, 4, 24 1]
na ityātmāpadeśe | [PABh zu PāśupSūtra, 4, 24 2]
asmākamityarthaḥ | [PABh zu PāśupSūtra, 4, 24 3]
rudra iti kāraṇāpadeśe | [PABh zu PāśupSūtra, 4, 24 4]
rudrasya rudratvaṃ pūrvoktam | [PABh zu PāśupSūtra, 4, 24 5]
pra ityādikarmaṇi | [PABh zu PāśupSūtra, 4, 24 6]
cuda preraṇe | [PABh zu PāśupSūtra, 4, 24 7]
codanaṃ nāma jñānakriyāśaktisaṃyogaḥ | [PABh zu PāśupSūtra, 4, 24 8]
yād iti lipsā | [PABh zu PāśupSūtra, 4, 24 9]
saṃyojayasva māmityarthaḥ | [PABh zu PāśupSūtra, 4, 24 10]
uktaṃ hi rudrasyecchāpūrvako yo yogo jñānakriyāśaktibhyāṃ paśvādiṣu sambhavaḥ taccodanam āhur ācāryāḥ | [PABh zu PāśupSūtra, 4, 24 11]
{PABh zu PāśupSūtra, 5, 1.1}
atra akāraḥ saṅgapratiṣedhe | [PABh zu PāśupSūtra, 5, 1.1 1]
atra saṅgo nāma yadetat puruṣe viṣayitvam | [PABh zu PāśupSūtra, 5, 1.1 2]
tena viṣayitvena yogādadharmeṇa cāyaṃ puruṣo yadā adhyayanadhyānādibhyaścyavati | [PABh zu PāśupSūtra, 5, 1.1 3]
dṛṣṭāntaśravaṇaprekṣaṇalakṣaṇo vanagajavat traikālyam ity arthaḥ | [PABh zu PāśupSūtra, 5, 1.1 4]
asaṅgitvam apy atītānāgatavartamānānāṃ viṣayāṇāmanucintanaṃ bhikṣuvat | [PABh zu PāśupSūtra, 5, 1.1 5]
evaṃ maheśvare bhāvasthitis tadasaṅgitvamityarthaḥ | [PABh zu PāśupSūtra, 5, 1.1 6]
āha kim asaṅgitvam evaikamuktaṃ nānyal lakṣaṇam | [PABh zu PāśupSūtra, 5, 1.1 7]
ucyate yasmādāha | [PABh zu PāśupSūtra, 5, 1.1 8]
{PABh zu PāśupSūtra, 5, 2}
iti | [PABh zu PāśupSūtra, 5, 2 1]
atra yogo nāmātmeśvarasaṃyogo yogaḥ pratyetavyaḥ | [PABh zu PāśupSūtra, 5, 2 2]
uktaṃ hi | [PABh zu PāśupSūtra, 5, 2 3.1]
śaṅkhadundubhinirghoṣair vividhair gativāditaiḥ | [PABh zu PāśupSūtra, 5, 2 3.2]
kriyamāṇairna budhyeta etad yuktasya lakṣaṇam | [PABh zu PāśupSūtra, 5, 2 3.3]
iti | [PABh zu PāśupSūtra, 5, 2 4]
āha kiṃ lakṣaṇadvayamevātra yuktasyocyate | [PABh zu PāśupSūtra, 5, 2 5]
na | [PABh zu PāśupSūtra, 5, 2 6]
yasmādāha | [PABh zu PāśupSūtra, 5, 2 7]
{PABh zu PāśupSūtra, 5, 3}
atra nityatvaviśeṣaṇenānityatvaṃ nivartate | [PABh zu PāśupSūtra, 5, 3 1]
nityatvaṃ nāma sati vibhutve puruṣeśvarayor manasā saha gatasyātmatābhāvasya vṛttyākārasya viṣayaṃ prati kramo 'kṣopo 'vasthānaṃ vṛkṣaśakunivat | [PABh zu PāśupSūtra, 5, 3 2]
tasmin nirvṛtte maheśvare yukto nitya ityucyate | [PABh zu PāśupSūtra, 5, 3 3]
ātmā iti kṣetrajñamāha | [PABh zu PāśupSūtra, 5, 3 4]
kathaṃ gamyate | [PABh zu PāśupSūtra, 5, 3 5]
cittasthityupadeśād yogārthaṃ vidyācaraṇopadeśād asaṅgayogiyuktātmājamaitrādīnāṃ cetane sambhavāt na tv acetaneṣu kāryakaraṇapradhānādiṣu | [PABh zu PāśupSūtra, 5, 3 6]
tasmiṃś cetane ātmaśabdaḥ | [PABh zu PāśupSūtra, 5, 3 7]
ātmā ca kasmāt | [PABh zu PāśupSūtra, 5, 3 8]
atatītyātmā | [PABh zu PāśupSūtra, 5, 3 9]
āpūrya kāryakaraṇaṃ viṣayāṃś cetayatīty ātmā | [PABh zu PāśupSūtra, 5, 3 10]
uktaṃ hi | [PABh zu PāśupSūtra, 5, 3 11.1]
yad āpnoti yad ādatte yac cātti viṣayān punaḥ | [PABh zu PāśupSūtra, 5, 3 11.2]
yac cāsya satataṃ bhāvaḥ tasmādātmeti saṃjñitaḥ | [PABh zu PāśupSūtra, 5, 3 11.3]
sa ca śrotā spraṣṭā draṣṭā rasayitā ghrātā mantā vaktā boddhā ityevamādiḥ | [PABh zu PāśupSūtra, 5, 3 12]
uktaṃ hi | [PABh zu PāśupSūtra, 5, 3 13.1]
puruṣaś cetano bhoktā kṣetrajñaḥ pudgalo janaḥ | [PABh zu PāśupSūtra, 5, 3 13.2]
aṇur vedo 'mṛtaḥ sākṣī jīvātmā paribhūḥ paraḥ | [PABh zu PāśupSūtra, 5, 3 13.3]
iti | [PABh zu PāśupSūtra, 5, 3 14.1]
tasya sukhaduḥkhecchādveṣaprayatnacaitanyādibhir liṅgair adhigamaḥ kriyata ityarthaḥ | [PABh zu PāśupSūtra, 5, 3 14.2]
āha kiṃ lakṣaṇatrayamevāsya yuktasyocyate | [PABh zu PāśupSūtra, 5, 3 15]
na yasmādāha | [PABh zu PāśupSūtra, 5, 3 16]
{PABh zu PāśupSūtra, 5, 4}
atra aja ityarthāntaraprādurbhāvapratiṣedho 'bhidhīyate | [PABh zu PāśupSūtra, 5, 4 1]
atrārthāntaraṃ nāma śabdasparśarūparasagandhāntaram adhyayanadhyānasmaraṇādayaḥ | [PABh zu PāśupSūtra, 5, 4 2]
teṣu na jāyata iti ajaḥ | [PABh zu PāśupSūtra, 5, 4 3]
āha kiṃ lakṣaṇacatuṣkamevāsya yuktasyocyate | [PABh zu PāśupSūtra, 5, 4 4]
na | [PABh zu PāśupSūtra, 5, 4 5]
yasmādāha | [PABh zu PāśupSūtra, 5, 4 6]
{PABh zu PāśupSūtra, 5, 5}
atra maitra iti samatāyāṃ bhavati | [PABh zu PāśupSūtra, 5, 5 1]
yathā maitra ādityaḥ | [PABh zu PāśupSūtra, 5, 5 2]
sarvabhūtasthite ca maheśvare sthitacittaḥ icchādveṣavinivṛtto 'pravṛttimān maitra ityucyate | [PABh zu PāśupSūtra, 5, 5 3]
tasmāt kāryakaraṇavān eva cittasthitisamakālam evāsaṅgādibhāvena jāyate | [PABh zu PāśupSūtra, 5, 5 4]
āha atha kathaṃ punaretad gamyate | [PABh zu PāśupSūtra, 5, 5 5]
yathā kāryakaraṇavān eva cittasthitisamakālam evāsaṅgādibhāvena jāyate | [PABh zu PāśupSūtra, 5, 5 6]
ucyate gamyate | [PABh zu PāśupSūtra, 5, 5 7]
yasmādāha | [PABh zu PāśupSūtra, 5, 5 8]
{PABh zu PāśupSūtra, 5, 6}
atra abhiśabdo viśeṣaṇe | [PABh zu PāśupSūtra, 5, 6 1]
ko viśeṣa iti cet | [PABh zu PāśupSūtra, 5, 6 2]
taducyate | [PABh zu PāśupSūtra, 5, 6 3]
yasmādayaṃ saṅgī ayogī anityātmā anajo 'maitraś ca bhūtvā asaṅgādibhāvena jāyata ityeṣa viśeṣaḥ | [PABh zu PāśupSūtra, 5, 6 4]
jāyate iti | [PABh zu PāśupSūtra, 5, 6 5]
janī prādurbhāve | [PABh zu PāśupSūtra, 5, 6 6]
tasmāt kāryakaraṇavān eva cittasthitisamakālam evāsaṅgādibhāvena yugapaj jāyate avaśyādivad ityarthaḥ | [PABh zu PāśupSūtra, 5, 6 7]
asaṅgādibhāve ko 'sāv abhyupāyo yena jāyate | [PABh zu PāśupSūtra, 5, 6 8]
ucyate | [PABh zu PāśupSūtra, 5, 6 9]
{PABh zu PāśupSūtra, 5, 7}
atra jitatā jayaḥ | [PABh zu PāśupSūtra, 5, 7 1]
tasmāj jayād asaṅgatādi bhavati | [PABh zu PāśupSūtra, 5, 7 2]
atra parigrahatayeśvarāṇi indriyāṇi buddhyādīni vāgantāni trayodaśa karaṇāni | [PABh zu PāśupSūtra, 5, 7 3]
teṣām abhijayād ityarthaḥ | [PABh zu PāśupSūtra, 5, 7 4]
āha kathaṃ buddhisiddhiriti cet | [PABh zu PāśupSūtra, 5, 7 5]
taducyate siddhatvāt | [PABh zu PāśupSūtra, 5, 7 6]
atra matibuddhipidhānasthāpanoddeśād ghaṭapaṭavat siddhatvāc ca buddhiḥ siddhā tathā paropadeśāt svātmaparātmaprativibhāgadarśanāt suro'haṃ naro'hamiti bhinnavṛttitvāc cāhaṃkāraḥ siddhaḥ | [PABh zu PāśupSūtra, 5, 7 7]
tathā manaḥ pravartate manojavī mano'mana iti saṃkalpavikalpavṛttinānātvaṃ ca siddham | [PABh zu PāśupSūtra, 5, 7 8]
evaṃ trikālavṛttyantaḥkaraṇaṃ puruṣasya vyākhyātam | [PABh zu PāśupSūtra, 5, 7 9]
tathā buddhīndriyāṇāṃ śrotraṃ vyākhyātam | [PABh zu PāśupSūtra, 5, 7 10]
paraparivādādivacanād uccairubhayathā pramukhe dvir adhiṣṭhāne saṃniviṣṭaṃ sāmantācchabdavyañjanasamarthaṃ siddham | [PABh zu PāśupSūtra, 5, 7 11]
tathātitapopadeśāt tvag antarbahiśca śarīraṃ vyāpya saṃniviṣṭā sparśavyañjanasamarthā siddhā | [PABh zu PāśupSūtra, 5, 7 12]
tathā mūtrapurīṣadarśanapratiṣedhāt kṛtānnādivacanāc ca cakṣuḥ uccair ubhayathā pramukhe dvir adhiṣṭhāne saṃniviṣṭaṃ ghaṭarūpādi vyañjanasamarthaṃ siddham | [PABh zu PāśupSūtra, 5, 7 13]
tathā māṃsalavaṇopadeśāj jihvā tanmukhe māṃsapeśyāṃ saṃniviṣṭā rasajñānajananasamarthā siddhā | [PABh zu PāśupSūtra, 5, 7 14.1]
tathā prāṇāyāmopadeśād ghrāṇaṃ pramukhe uccairubhayathā dvir adhiṣṭhāne saṃniviṣṭaṃ gandhagrahaṇasamarthaṃ siddham | [PABh zu PāśupSūtra, 5, 7 15]
evamadhikārivṛttibhirbudhyaty ebhiḥ puruṣa iti buddhīndriyāṇi | [PABh zu PāśupSūtra, 5, 7 16]
tathā karmendriyāṇi | [PABh zu PāśupSūtra, 5, 7 17]
maṇṭanaviharaṇopadeśāt pādendriyam adhastād dvir adhiṣṭhāne saṃniviṣṭaṃ gamanakriyāsamarthaṃ siddham | [PABh zu PāśupSūtra, 5, 7 18]
tathā mūtrapurīṣadarśanapratiṣedhāt pāyvindriyaṃ guhyapradeśe saṃniviṣṭam utsargakriyāsamarthaṃ siddham | [PABh zu PāśupSūtra, 5, 7 19]
tathā strīpratiṣedhād upasthendriyaṃ trivalīguhyapradeśasaṃniviṣṭam ānandakriyāsamarthaṃ siddham | [PABh zu PāśupSūtra, 5, 7 20]
tathā api tatkarmopadeśāt hastendriyam uccairubhayathā dvir adhiṣṭhāne bhujāntardeśe saṃniviṣṭam ādānakriyāsamarthaṃ siddham | [PABh zu PāśupSūtra, 5, 7 21]
tathā api tadbhāṣaṇopadeśād vāgindriyaṃ vāktālujihvādiṣu sthāneṣu saṃniviṣṭaṃ vacanakriyāsamarthaṃ siddham | [PABh zu PāśupSūtra, 5, 7 22]
atra vikāratadvṛttibhiḥ karmotpattiḥ puruṣe iti karmendriyāṇi evametāni trayodaśa karaṇānīndriyāṇi sūtrato vyākhyātāni | [PABh zu PāśupSūtra, 5, 7 23]
kasmāt | [PABh zu PāśupSūtra, 5, 7 24]
indriyāṇāmiti sāmānyagrahaṇād vikaraṇavat sāmānyapratiṣedhāc ca | [PABh zu PāśupSūtra, 5, 7 25]
indriyāṇām iti ṣaṣṭhībahuvacanam | [PABh zu PāśupSūtra, 5, 7 26]
uktaṃ hi | [PABh zu PāśupSūtra, 5, 7 27.1]
ādānād grahaṇāt tyāgād raṅgaṇād gamanāt tathā | [PABh zu PāśupSūtra, 5, 7 27.2]
iṅganādravaṇāc caiva tasmād indriyamucyate | [PABh zu PāśupSūtra, 5, 7 27.3]
abhijayād iti | [PABh zu PāśupSūtra, 5, 7 28]
abhiśabdaḥ atyantavijaye vaśīkaraṇe ca | [PABh zu PāśupSūtra, 5, 7 29]
ākramya vaśīkartavyāni | [PABh zu PāśupSūtra, 5, 7 30]
vāyukāmakrodhapāṭaliputravat | [PABh zu PāśupSūtra, 5, 7 31]
tasmād akuśalebhyo vyāvartayitvā kāmataḥ kuśalaṃ yojitāni tadā jitāni bhavanti | [PABh zu PāśupSūtra, 5, 7 32]
tasmād uktam indriyāṇām abhijayāditi asaṅgādijanmanimittatvāt pañcamī draṣṭavyā | [PABh zu PāśupSūtra, 5, 7 33]
āha anyatra sāṃkhyayogādīnām asaṅgādiyuktāḥ muktāḥ śāntiṃ prāptāḥ | [PABh zu PāśupSūtra, 5, 7 34]
nirabhilapyā muktā ityucyante mukta eva na yukta iti kva siddham | [PABh zu PāśupSūtra, 5, 7 35]
taducyate iha yasmādāha | [PABh zu PāśupSūtra, 5, 7 36]
{PABh zu PāśupSūtra, 5, 8}
tatra rudra iti kāraṇāpadeśe | [PABh zu PāśupSūtra, 5, 8 1]
rudratvaṃ pūrvoktam | [PABh zu PāśupSūtra, 5, 8 2]
pra ityabhidhānaviśuddhau | [PABh zu PāśupSūtra, 5, 8 3]
prasannendriyavat | [PABh zu PāśupSūtra, 5, 8 4]
vaca vyaktāyāṃ vāci | [PABh zu PāśupSūtra, 5, 8 5]
provāca iti | [PABh zu PāśupSūtra, 5, 8 6]
evaṃ yat sāṃkhyaṃ yogaśca varṇayati asaṅgādiyuktāḥ muktāḥ śāntiṃ prāptā iti tadaviśuddhaṃ teṣāṃ darśanam | [PABh zu PāśupSūtra, 5, 8 7]
taimirikasya cakṣuṣaś candradarśanavat | [PABh zu PāśupSūtra, 5, 8 8]
ayaṃ tu yukta eva na mukta iti viśuddhametaddarśanaṃ draṣṭavyam | [PABh zu PāśupSūtra, 5, 8 9]
kasmāt | [PABh zu PāśupSūtra, 5, 8 10]
sarvajñavacanād avisaṃvāditvāc caitad gamyam | [PABh zu PāśupSūtra, 5, 8 11]
evam etan nānyathetyarthaḥ | [PABh zu PāśupSūtra, 5, 8 12]
kiṃcānyad idam athaśabdādi śivāntaṃ pravacanaṃ rudraproktaṃ tāvat sarvatantrāṇāṃ śreṣṭham | [PABh zu PāśupSūtra, 5, 8 13]
tasmāt kāraṇaśāstrayoḥ parapramāṇabhāvo 'vadhāryata ityarthaḥ | [PABh zu PāśupSūtra, 5, 8 14]
atra śloko nirvacanaḥ | [PABh zu PāśupSūtra, 5, 8 15]
āha kim etānīndriyāṇi parijñānamātrād eva jitāni bhavanti pradhānavat | [PABh zu PāśupSūtra, 5, 8 16]
taducyate na jñānena vacanādibhireṣāṃ jayaḥ kartavyaḥ yasmādeṣāṃ jaye bhagavatā vasatyarthavṛttibalakriyālābhāya vasatā ityatas tajjaye vasatyartha eva tāvad ucyate | [PABh zu PāśupSūtra, 5, 8 17]
yasmādāha | [PABh zu PāśupSūtra, 5, 8 18]
{PABh zu PāśupSūtra, 5, 9.1}
iti | [PABh zu PāśupSūtra, 5, 9.1 1]
atra śūnyamevāgāraṃ śūnyāgāram | [PABh zu PāśupSūtra, 5, 9.1 2]
śūnyaṃ viviktaṃ nirjanamityarthaḥ | [PABh zu PāśupSūtra, 5, 9.1 3]
āgāram iti gṛhaparyāyaḥ āgāraṃ gṛhaṃ veśma sadanamiti paryāyaḥ | [PABh zu PāśupSūtra, 5, 9.1 4]
guhū saṃvaraṇe | [PABh zu PāśupSūtra, 5, 9.1 5]
praviṣṭaṃ sādhakam āvarayati gopayatīti guhā | [PABh zu PāśupSūtra, 5, 9.1 6]
āha āvarakatvāviśeṣāc chūnyāgāraguhayor aviśeṣa iti cet taducyate mṛttṛṇakāṣṭhādikṛtam agāraṃ parvataguhādyā guhā | [PABh zu PāśupSūtra, 5, 9.1 7]
tasmān nāviśeṣa iti | [PABh zu PāśupSūtra, 5, 9.1 8]
yathā sati vibhutve jñatvaṃ sādharmyaṃ puruṣeśvarayoḥ sarvajñatvato viśeṣaḥ | [PABh zu PāśupSūtra, 5, 9.1 9]
tasmād āyatane 'viviktadoṣaṃ dṛṣṭvā śūnyāgāre guhāyāṃ vā yathopapattito vicārya viviktaṃ vivecya yanmātrasthānāsanaśayanādibhir upajīvati tanmātraṃ saṃskaraṇamaryādayopayogakriyābhiniviṣṭena vastavyam | [PABh zu PāśupSūtra, 5, 9.1 10]
vasatisaṃyogād guhāvāsī bhavati | [PABh zu PāśupSūtra, 5, 9.1 11]
pulinavāsivat | [PABh zu PāśupSūtra, 5, 9.1 12]
āha tat kathaṃ jñeyaṃ yathā jitānīndriyāṇi | [PABh zu PāśupSūtra, 5, 9.1 13]
teṣāṃ jitānāṃ vā kiṃ lakṣaṇam | [PABh zu PāśupSūtra, 5, 9.1 14]
taducyate | [PABh zu PāśupSūtra, 5, 9.1 15]
{PABh zu PāśupSūtra, 5, 10}
atra devo bhagavān | [PABh zu PāśupSūtra, 5, 10 1]
tatra yadāsya bhagavati deve nityatā katham | [PABh zu PāśupSūtra, 5, 10 2]
adhyayanadhyānābhyāṃ deve 'dhikṛtasya prādhānyena niścalatā vartate | [PABh zu PāśupSūtra, 5, 10 3]
svalpataravyavadhāne'pi atiyogābhyāsanirantaraprāptiḥ | [PABh zu PāśupSūtra, 5, 10 4]
smṛtistu devanityatetyarthaḥ | [PABh zu PāśupSūtra, 5, 10 5]
āha devanityatāyāḥ kiṃ lakṣaṇam | [PABh zu PāśupSūtra, 5, 10 6]
taducyate jitendriyatvam | [PABh zu PāśupSūtra, 5, 10 7]
yasmād āha | [PABh zu PāśupSūtra, 5, 10 8]
{PABh zu PāśupSūtra, 5, 11}
atra jitendriyatvaṃ nāma utsarganigrahayogyatvam | [PABh zu PāśupSūtra, 5, 11 1]
indriyāṇi buddhyādīni vāgantāni trayodaśa karaṇāni pūrvoktāni | [PABh zu PāśupSūtra, 5, 11 2]
tāni yadā akuśalebhyo vyāvartayitvā kāmataḥ kuśale yojitāni hataviṣadarvīkaravad avasthitāni bhavanti tadā devanityo jitendriya ityarthaḥ | [PABh zu PāśupSūtra, 5, 11 3]
āha kiṃ devanityataivāsya paro niṣṭhāyogaḥ | [PABh zu PāśupSūtra, 5, 11 4]
ucyate na | [PABh zu PāśupSūtra, 5, 11 5]
yasmādāha | [PABh zu PāśupSūtra, 5, 11 6]
{PABh zu PāśupSūtra, 5, 12}
athavānyo dūrasthaḥ sambandhaḥ | [PABh zu PāśupSūtra, 5, 12 1]
yasmāduktam | [PABh zu PāśupSūtra, 5, 12 2.1]
yasya yenārthasambandho dūrasthamapi tena hi | [PABh zu PāśupSūtra, 5, 12 2.2]
arthato 'nyasamānānām ānantarye 'pyasaṃgatiḥ | [PABh zu PāśupSūtra, 5, 12 2.3]
evamihāpi dūrasthaḥ sambandhaḥ kasmāt | [PABh zu PāśupSūtra, 5, 12 3]
iha purastāduktaṃ vijñānāni cāsya pravartante iti etair guṇair yukta iti ca | [PABh zu PāśupSūtra, 5, 12 4]
kiyatā kālenāsya te guṇāḥ pravartante | [PABh zu PāśupSūtra, 5, 12 5]
kiṃ yuktasya kiṃ viyuktasya kiṃ yugapat kramaśo vā kiṃ sakalasya niṣkalasya veti | [PABh zu PāśupSūtra, 5, 12 6]
ityeṣām arthānām anirvacanānāṃ nirvacanārthamidamārabhyate | [PABh zu PāśupSūtra, 5, 12 7]
yasmādāha ṣaṇmāsānnityayuktasya | [PABh zu PāśupSūtra, 5, 12 8]
atra ṣaḍ iti saṃkhyā māsān iti kālanirdeśaḥ | [PABh zu PāśupSūtra, 5, 12 9]
manuṣyagaṇanayā triṃśaddivaso māsaḥ | [PABh zu PāśupSūtra, 5, 12 10]
dvādaśa māsāḥ saṃvatsaraḥ | [PABh zu PāśupSūtra, 5, 12 11]
dvādaśa pakṣā ardhasaṃvatsaraḥ | [PABh zu PāśupSūtra, 5, 12 12]
ṣaṇmāsāniti | [PABh zu PāśupSūtra, 5, 12 13]
tasmāt ṣaṣṭhaprathamamāsayorabhyantare | [PABh zu PāśupSūtra, 5, 12 14]
nityayuktasya | [PABh zu PāśupSūtra, 5, 12 15]
saṃtatamavicchinnamityarthaḥ | [PABh zu PāśupSūtra, 5, 12 16]
yukta iti | [PABh zu PāśupSūtra, 5, 12 17]
ātmeśvarasaṃyogo yogaḥ | [PABh zu PāśupSūtra, 5, 12 18]
nityayuktasya iti ṣaṣṭhī | [PABh zu PāśupSūtra, 5, 12 19]
āha asya yuktasya kiṃ bhavati | [PABh zu PāśupSūtra, 5, 12 20]
taducyate | [PABh zu PāśupSūtra, 5, 12 21]
{PABh zu PāśupSūtra, 5, 13}
atra bhūyiṣṭham iti krame prāye ca bhavati | [PABh zu PāśupSūtra, 5, 13 1]
yathā kramaśo dadāti ādityo vā gato bhūyiṣṭham | [PABh zu PāśupSūtra, 5, 13 2]
tasmāt sūcyagreṇotpalapattraśatabhedanakramavat kramād dūradarśanādayaḥ pravartanta ityarthaḥ | [PABh zu PāśupSūtra, 5, 13 3]
sam ityekībhāve | [PABh zu PāśupSūtra, 5, 13 4]
niṣkalasya kāryakaraṇarahitasyetyarthaḥ | [PABh zu PāśupSūtra, 5, 13 5]
pra ityādikarmaṇy ārambhe bhavati | [PABh zu PāśupSūtra, 5, 13 6]
yuktottare prabhāvād guṇāḥ pravartante ityarthaḥ | [PABh zu PāśupSūtra, 5, 13 7]
vartate kasmin | [PABh zu PāśupSūtra, 5, 13 8]
darśanaṃ dṛśye śravaṇādi śravyādiṣvityarthaḥ | [PABh zu PāśupSūtra, 5, 13 9]
tasmāt ṣaṣṭhaprathamamāsayorabhyantare nityayuktasya kramaśo guṇāḥ sampravartante | [PABh zu PāśupSūtra, 5, 13 10]
kutaḥ | [PABh zu PāśupSūtra, 5, 13 11]
maheśvaraprasādāt | [PABh zu PāśupSūtra, 5, 13 12]
aśivatvasaṃjñake vinivṛtte śivatvaprasādābhyāṃ guṇāḥ pravartante | [PABh zu PāśupSūtra, 5, 13 13]
guṇaśabdo dūradarśanādivacanaḥ | [PABh zu PāśupSūtra, 5, 13 14]
āha kāṃ vṛttimāsthāya śūnyāgāre guhāyāṃ vāsaḥ kāryaḥ | [PABh zu PāśupSūtra, 5, 13 15]
taducyate | [PABh zu PāśupSūtra, 5, 13 16]
{PABh zu PāśupSūtra, 5, 14}
bhikṣāṇāṃ samūho bhaikṣyaṃ kāpotavat | [PABh zu PāśupSūtra, 5, 14 1]
tac ca nagaragrāmādibhyo gṛhād gṛhaṃ paryaṭato bhakṣyabhojyādīnām anyatamaṃ yat prāpyate kṛtānnādivacanād bhaikṣyam | [PABh zu PāśupSūtra, 5, 14 2]
bhayakṣapaṇād bhaikṣyam | [PABh zu PāśupSūtra, 5, 14 3]
bhikṣāvacanād abhaikṣyapratiṣedhaḥ | [PABh zu PāśupSūtra, 5, 14 4]
āha ādhārāttu kṛtvā saṃdehaḥ atha kutra tad bhaikṣyaṃ grāhyam | [PABh zu PāśupSūtra, 5, 14 5]
taducyate pātre | [PABh zu PāśupSūtra, 5, 14 6]
yasmādāha | [PABh zu PāśupSūtra, 5, 14 7]
{PABh zu PāśupSūtra, 5, 15}
atra bhaikṣyavat prasiddhaṃ pātram | [PABh zu PāśupSūtra, 5, 15 1]
alābudāruvastrādīnām anyatamaṃ yat prāpyate tat khalu hiṃsāsteyādirahitena krameṇāhāre yatparyāptaṃ grāhyam | [PABh zu PāśupSūtra, 5, 15 2]
tasmin tadaphalake pātre āgataṃ pātrāgatamityarthaḥ | [PABh zu PāśupSūtra, 5, 15 3]
āha brahmacārikalpe madhumāṃsalavaṇavarjamiti | [PABh zu PāśupSūtra, 5, 15 4]
tat kiṃ madhumāṃsādīny ekāntenaiva duṣṭānīti | [PABh zu PāśupSūtra, 5, 15 5]
taducyate na | [PABh zu PāśupSūtra, 5, 15 6]
yasmādāha | [PABh zu PāśupSūtra, 5, 15 7]
{PABh zu PāśupSūtra, 5, 16}
tatra bhaikṣyavat prasiddhaṃ māṃsam | [PABh zu PāśupSūtra, 5, 16 1]
yasya māhiṣavārāhādīnām anyatamaṃ yat prāpyate tat khalu hiṃsāsteyarahitatvāt | [PABh zu PāśupSūtra, 5, 16 2]
lavaṇena vā | [PABh zu PāśupSūtra, 5, 16 3]
atra lavaṇaṃ nāma saindhavasauvarcalādyaṃ māṃsavat prasiddham | [PABh zu PāśupSūtra, 5, 16 4]
tad etan māṃsasamasaṃsṛṣṭaṃ vā bhaikṣyavidhinā prāptam | [PABh zu PāśupSūtra, 5, 16 5]
aduṣyam akutsitam agarhitamityarthaḥ | [PABh zu PāśupSūtra, 5, 16 6]
vā vikalpe | [PABh zu PāśupSūtra, 5, 16 7]
māṃsena vā lavaṇena vā ubhābhyāmapi sākṣādvā aduṣyam ityarthaḥ | [PABh zu PāśupSūtra, 5, 16 8]
āha bhaikṣyālābhakāle aparyāptikāle vā kimanena kartavyam | [PABh zu PāśupSūtra, 5, 16 9]
taducyate apaḥ pītvā stheyam | [PABh zu PāśupSūtra, 5, 16 10]
yasmādāha | [PABh zu PāśupSūtra, 5, 16 11]
{PABh zu PāśupSūtra, 5, 17}
atra āṇ āpaḥ āpaḥ | [PABh zu PāśupSūtra, 5, 17 1]
āṅ iti atra saṃvṛtaparipūtādimaryādām adhikurute kṛtānnotsṛṣṭavad apadāntaritatvāt | [PABh zu PāśupSūtra, 5, 17 2]
dvitīyāsthāne prathamā draṣṭavyā | [PABh zu PāśupSūtra, 5, 17 3]
āpo'tra lokādiprasiddhāḥ | [PABh zu PāśupSūtra, 5, 17 4]
tṛṇādivyāvṛttam udakamityarthaḥ | [PABh zu PāśupSūtra, 5, 17 5]
vā vibhāge | [PABh zu PāśupSūtra, 5, 17 6]
anyad bhaikṣyam anyā āpa iti | [PABh zu PāśupSūtra, 5, 17 7]
apiśabdaḥ sambhāvane | [PABh zu PāśupSūtra, 5, 17 8]
apy apaḥ pītvā stheyaṃ na tu śāstravyapetena krameṇa vṛttyarjanaṃ kartavyamityarthaḥ | [PABh zu PāśupSūtra, 5, 17 9]
yathā itiśabdaḥ samānārthe | [PABh zu PāśupSūtra, 5, 17 10]
yathā bhaikṣyopadeśaṃ kṛtvā yogakarmaṇyudyamaḥ kartavya iti vyākhyātaṃ tathā apaḥ pītveti | [PABh zu PāśupSūtra, 5, 17 11]
kālo'tra dvividhaḥ alābhakālaḥ aparyāptikālaśca | [PABh zu PāśupSūtra, 5, 17 12]
tatra yadā grāmaṃ nagaraṃ vā kṛtsnamaṭitvā na kiṃcidāsādayati saḥ alābhakālaḥ aparyāptikālo nāma yadā bhikṣāṃ bhikṣādvayaṃ vā āsādayati tadā apaḥ pītvāpi stheyam | [PABh zu PāśupSūtra, 5, 17 13]
āha evaṃ sthitena kimanena kartavyam | [PABh zu PāśupSūtra, 5, 17 14]
taducyate upayoktavyam | [PABh zu PāśupSūtra, 5, 17 15]
yasmādāha aśnīyādanupūrvaśaḥ iti | [PABh zu PāśupSūtra, 5, 17 16]
aśnīyāditi yogakriyānuparodhenāhāralāghavamaryādām adhikurute | [PABh zu PāśupSūtra, 5, 17 17]
aśa bhojane | [PABh zu PāśupSūtra, 5, 17 18]
aśnīyādanupūrvaśaḥ | [PABh zu PāśupSūtra, 5, 17 19]
anu pṛṣṭhakarmakriyāyām | [PABh zu PāśupSūtra, 5, 17 20]
anupūrvaśa iti atikrāntāpekṣaṇe prakāravacane ca | [PABh zu PāśupSūtra, 5, 17 21]
yathāpūrvaṃ grāmādi praviśya bhaikṣyārjanaṃ kṛtvālābhakāle aparyāptikāle vā tadanu paścād apaḥ pītvā stheyamiti kṛtvā bhagavatā etaduktam aśnīyādanupūrvaśa iti | [PABh zu PāśupSūtra, 5, 17 22]
atra śloko nirvacanaḥ | [PABh zu PāśupSūtra, 5, 17 23]
āha śūnyāgāraguhāvasthasyendriyajayena vartato'sya balaṃ kiṃ cintyate kimakaluṣatvameva | [PABh zu PāśupSūtra, 5, 17 24]
taducyate na | [PABh zu PāśupSūtra, 5, 17 25]
yasmādāha | [PABh zu PāśupSūtra, 5, 17 26]
{PABh zu PāśupSūtra, 5, 18}
atra gaur lokādiprasiddho mṛgavat khurakakudaviṣāṇasāsnādimān iti | [PABh zu PāśupSūtra, 5, 18 1]
tathā mṛgo'pi godravyaval lokādiprasiddhaḥ kṛṣṇamṛgādīnām anyatamaḥ | [PABh zu PāśupSūtra, 5, 18 2]
tayostu sati dharmabahutve samāno dharmo gṛhyate ādhyātmikādidvaṃdvasahiṣṇutvam | [PABh zu PāśupSūtra, 5, 18 3]
taduttaratra vakṣyāmaḥ | [PABh zu PāśupSūtra, 5, 18 4]
gomṛgadharmagrahaṇaṃ tu parasparaviśeṣaṇārtham | [PABh zu PāśupSūtra, 5, 18 5]
vāśabdo vikalpārthaḥ | [PABh zu PāśupSūtra, 5, 18 6]
kriyāsāmānyadṛṣṭyā raudrībahurūpīvad ekadharmeṇa caikadharmeṇa vā stheyamityarthaḥ | [PABh zu PāśupSūtra, 5, 18 7]
āha kena balenāsya kāryaniṣpattiḥ | [PABh zu PāśupSūtra, 5, 18 8]
taducyate | [PABh zu PāśupSūtra, 5, 18 9]
{PABh zu PāśupSūtra, 5, 19}
atra adbhiḥ āṅ iva adbhireva āpo jalamityādiprasiddhāḥ pūrvoktāḥ | [PABh zu PāśupSūtra, 5, 19 1]
adbhiriti tṛtīyā | [PABh zu PāśupSūtra, 5, 19 2]
āṅ iti pūrvaprasiddhamātrādimaryādām adhikurute | [PABh zu PāśupSūtra, 5, 19 3]
gomṛgavad dvaṃdvasahiṣṇutvamaryādāyāṃ ca | [PABh zu PāśupSūtra, 5, 19 4]
iva iti upamāyām | [PABh zu PāśupSūtra, 5, 19 5]
yathā adbhiśca mṛdbhiśca prakṣālitāni vastrādīni śuddhāni bhavanti tadvat | [PABh zu PāśupSūtra, 5, 19 6]
gomṛgadharmitvena balena śucirbhavatīti | [PABh zu PāśupSūtra, 5, 19 7]
ucyate na | [PABh zu PāśupSūtra, 5, 19 8]
yasmādāha gomṛgayor akuśaladharmapratiṣedhaṃ kuśaladharme ca niyogaṃ siddhaśaktipraśaṃsayā asiddhaśaktipratiṣedhaṃ ca vakṣyāmaḥ | [PABh zu PāśupSūtra, 5, 19 9]
tadāha | [PABh zu PāśupSūtra, 5, 19 10]
{PABh zu PāśupSūtra, 5, 20}
asiddhastu sarvathāpi vartamāno lipyata ityarthaḥ | [PABh zu PāśupSūtra, 5, 20 1]
ato yogī siddha ityevaṃ prāpte sukhamukhoccāraṇārtham uktaṃ siddhayogī iti | [PABh zu PāśupSūtra, 5, 20 2]
atra | [PABh zu PāśupSūtra, 5, 20 3]
yogo nāmātmeśvarayoryogaḥ | [PABh zu PāśupSūtra, 5, 20 4]
tenāyaṃ yogī | [PABh zu PāśupSūtra, 5, 20 5]
siddho nāma darśanādyaiśvaryaṃ prāptaḥ | [PABh zu PāśupSūtra, 5, 20 6]
sa khalu vaśīkaraṇāveśanapālanādipravīṇaḥ | [PABh zu PāśupSūtra, 5, 20 7]
na lipyate na saṃyujyata ityarthaḥ | [PABh zu PāśupSūtra, 5, 20 8]
āha kena na lipyate | [PABh zu PāśupSūtra, 5, 20 9]
taducyate karmaṇā | [PABh zu PāśupSūtra, 5, 20 10]
atra karmaṇetyucyate | [PABh zu PāśupSūtra, 5, 20 11]
kasmāt | [PABh zu PāśupSūtra, 5, 20 12]
kṛtakatvāt | [PABh zu PāśupSūtra, 5, 20 13]
karmaṇeti tṛtīyā | [PABh zu PāśupSūtra, 5, 20 14]
iṣṭasthānaśarīrendriyaviṣayasambandhakṛtena karmaṇā na lipyate na saṃyujyata ityarthaḥ | [PABh zu PāśupSūtra, 5, 20 15]
āha aninditena śubhena karmaṇā na saṃyujyata ityucyate āho atha kimaśubhena karmaṇā lipyate neti | [PABh zu PāśupSūtra, 5, 20 16]
taducyate na | [PABh zu PāśupSūtra, 5, 20 17]
yasmādāha pātakena | [PABh zu PāśupSūtra, 5, 20 18]
atra pāpākhyena pātakena vāniṣṭasthānaśarīrendriyaviṣayagato 'śubhaṃ bhuṅkte tenāpyaśubhena karmaṇā na lipyate na yujyata ityarthaḥ | [PABh zu PāśupSūtra, 5, 20 19]
vā trikalpe | [PABh zu PāśupSūtra, 5, 20 20]
pātakena vā apātakena vā samastābhyāṃ vā vaśīkaraṇāveśanapālanādiṣu pravartamāno na lipyate na saṃyujyata ityarthaḥ | [PABh zu PāśupSūtra, 5, 20 21]
kasmāt | [PABh zu PāśupSūtra, 5, 20 22]
siddhisāmarthyāt | [PABh zu PāśupSūtra, 5, 20 23]
asiddhaścāyaṃ yogī brāhmaṇo gomṛgadharmāvastho yadi sarvathāpi gomṛgavat pravartate tato lipyate | [PABh zu PāśupSūtra, 5, 20 24]
tasmād gomṛgayor akuśaladharmo na grāhyaḥ | [PABh zu PāśupSūtra, 5, 20 25]
kuśaladharmaśca svādhyātmikādidvaṃdvasahiṣṇutvaṃ parigṛhyate | [PABh zu PāśupSūtra, 5, 20 26]
tenāyaṃ śucirbhavati | [PABh zu PāśupSūtra, 5, 20 27]
āha kimasyāśaucam | [PABh zu PāśupSūtra, 5, 20 28]
taducyate dvaṃdvair yogavyāsaṅgakaraiḥ kāmakrodhaśirorogādinimittaiḥ śītādibhiranyairvā | [PABh zu PāśupSūtra, 5, 20 29]
na lipyate na saṃyujyata ityarthaḥ | [PABh zu PāśupSūtra, 5, 20 30]
kasmāt | [PABh zu PāśupSūtra, 5, 20 31]
prāptabalatvādityarthaḥ | [PABh zu PāśupSūtra, 5, 20 32]
atra śloko nirvacanaḥ | [PABh zu PāśupSūtra, 5, 20 33]
āha śūnyāgāraguhāvasthasyendriyajaye vartataḥ kāḥ kriyāḥ kartavyāḥ | [PABh zu PāśupSūtra, 5, 20 34]
kiṃ snānahasitādyāḥ krāthanaspandanamaṇṭanādyā vā | [PABh zu PāśupSūtra, 5, 20 35]
taducyate na | [PABh zu PāśupSūtra, 5, 20 36]
yasmādāha | [PABh zu PāśupSūtra, 5, 20 37]
{PABh zu PāśupSūtra, 5, 21}
atra ṛcam ṛcāmityapyaduṣṭaḥ pāṭhaḥ | [PABh zu PāśupSūtra, 5, 21 1]
atra ṛcā nāmāghorā | [PABh zu PāśupSūtra, 5, 21 2]
kathaṃ gamyate | [PABh zu PāśupSūtra, 5, 21 3]
sadyojātatatpuruṣeśānavad arcivarcagāḥ | [PABh zu PāśupSūtra, 5, 21 5]
iṣṭā ceyaṃ tatra tatra japtavyatvena guṇīkṛtatvāt | [PABh zu PāśupSūtra, 5, 21 6]
pūrvottarasūtreṣu japtavyatvena gāyatryā sahādhyānād āśubhāvasamādhyāsādanāc ca iṣṭā | [PABh zu PāśupSūtra, 5, 21 7]
adhyayanam iti japyaparyāyaḥ | [PABh zu PāśupSūtra, 5, 21 8]
īta ityājñāyāṃ niyoge ca | [PABh zu PāśupSūtra, 5, 21 9]
mānasam evādhīyītetyarthaḥ | [PABh zu PāśupSūtra, 5, 21 10]
āha kim ṛcaivaikādhyetavyā | [PABh zu PāśupSūtra, 5, 21 11]
ucyate na | [PABh zu PāśupSūtra, 5, 21 12]
yasmād āha gāyatrīm iti | [PABh zu PāśupSūtra, 5, 21 13]
gāyatrī nāma tatpuruṣā | [PABh zu PāśupSūtra, 5, 21 14]
niruktamasyāḥ pūrvoktam | [PABh zu PāśupSūtra, 5, 21 15]
mānasam evādhīyītetyarthaḥ | [PABh zu PāśupSūtra, 5, 21 16]
āha kīdṛśo 'dhīyīteti | [PABh zu PāśupSūtra, 5, 21 17]
taducyate ātmayantritaḥ | [PABh zu PāśupSūtra, 5, 21 18]
ātmayantraṇamiti pratyāhāraparyāyaḥ | [PABh zu PāśupSūtra, 5, 21 19]
ātmeti kṣetrajña ucyate | [PABh zu PāśupSūtra, 5, 21 20]
ātmatvamasya caitanyam | [PABh zu PāśupSūtra, 5, 21 21]
āptavyaṃ kāryaṃ karaṇaṃ viṣayāśca | [PABh zu PāśupSūtra, 5, 21 22]
ātmayantraṇamityatra sati trike yujyate | [PABh zu PāśupSūtra, 5, 21 23]
yantraṇaṃ nāma yathāyam ātmabhāvo brahmaṇy akṣarapadapaṅktyāṃ yukto vartate tadātmā yantrito bhavati | [PABh zu PāśupSūtra, 5, 21 24]
katham | [PABh zu PāśupSūtra, 5, 21 25]
nṛtyaprasaktacittadṛṣṭāntāt kasmāt | [PABh zu PāśupSūtra, 5, 21 26]
ātmātmabhāvayor avyucchedāt | [PABh zu PāśupSūtra, 5, 21 27]
guṇaguṇinorapi tathā yugapadbhāvaḥ | [PABh zu PāśupSūtra, 5, 21 28]
katham | [PABh zu PāśupSūtra, 5, 21 29]
yaṣṭuṃ pravṛtto yantrayituṃ ca pravṛtta eva bhavati | [PABh zu PāśupSūtra, 5, 21 30]
bhikṣuvat | [PABh zu PāśupSūtra, 5, 21 31]
tasmād yantraṇamevaiṣa pratyāhāra iti | [PABh zu PāśupSūtra, 5, 21 32]
āha atra gāyatrībahutvāt saṃdehaḥ | [PABh zu PāśupSūtra, 5, 21 33]
kathamavagamyate ṛcā aghoreṇa vā tatpuruṣeṇeti | [PABh zu PāśupSūtra, 5, 21 34]
ucyate gamyate | [PABh zu PāśupSūtra, 5, 21 35]
yasmādāha | [PABh zu PāśupSūtra, 5, 21 36]
{PABh zu PāśupSūtra, 5, 22}
atra raudrī nāma tatpuruṣā | [PABh zu PāśupSūtra, 5, 22 1]
niruktamasyāḥ pūrvoktam | [PABh zu PāśupSūtra, 5, 22 2]
vāśabdo raudrībahurūpyoḥ prativibhāge draṣṭavyaḥ | [PABh zu PāśupSūtra, 5, 22 3]
bahurūpī nāmāghorā | [PABh zu PāśupSūtra, 5, 22 4]
vā vikalpe | [PABh zu PāśupSūtra, 5, 22 5]
tulyaphalatvāt | [PABh zu PāśupSūtra, 5, 22 6]
vetyata ekā caikā vā | [PABh zu PāśupSūtra, 5, 22 7]
ātmayantrito 'dhīyīta ityarthaḥ | [PABh zu PāśupSūtra, 5, 22 8]
āha ātmayantritasyādhīyataḥ kā kāryaniṣpattiḥ | [PABh zu PāśupSūtra, 5, 22 9]
taducyate | [PABh zu PāśupSūtra, 5, 22 10]
{PABh zu PāśupSūtra, 5, 23}
atra ata iti kāraṇāpadeśe | [PABh zu PāśupSūtra, 5, 23 1]
ātmayantrito'dhīyītetyarthaḥ | [PABh zu PāśupSūtra, 5, 23 2]
tasmādanena kāraṇena hetunā nimittenetyarthaḥ | [PABh zu PāśupSūtra, 5, 23 3]
yoga iti | [PABh zu PāśupSūtra, 5, 23 4]
ātmeśvarasaṃyogo yoga iti mantavyaḥ | [PABh zu PāśupSūtra, 5, 23 5]
pra ityādikarmaṇi | [PABh zu PāśupSūtra, 5, 23 6]
pravartate ityasya pūrvokto'rthaḥ | [PABh zu PāśupSūtra, 5, 23 7]
atra śloko nirvacanaḥ | [PABh zu PāśupSūtra, 5, 23 8]
āha ṛcam adhīyatā brahmaṇyakṣarapadapaṅktyāṃ kiṃ yuktenaiva stheyam | [PABh zu PāśupSūtra, 5, 23 9]
āhosvid dṛṣṭā asyānyā sūkṣmatarā upāsanā kriyādhyānanamaḥstavyam | [PABh zu PāśupSūtra, 5, 23 10]
ucyate dṛṣṭā | [PABh zu PāśupSūtra, 5, 23 11]
yasmādāha | [PABh zu PāśupSūtra, 5, 23 12]
{PABh zu PāśupSūtra, 5, 24}
atra oṃ ityeṣa japyaparyāyo vāmadevādivat | [PABh zu PāśupSūtra, 5, 24 1]
kāraśabdo 'vadhāraṇe draṣṭavyaḥ | [PABh zu PāśupSūtra, 5, 24 2]
kiṃkāraṇam | [PABh zu PāśupSūtra, 5, 24 3]
uktaṃ hi | [PABh zu PāśupSūtra, 5, 24 4.1]
praṇave nityayuktasya vyāhṛtiṣu ca saptasu | [PABh zu PāśupSūtra, 5, 24 4.2]
tripadāyāṃ ca gāyatryāṃ na mṛtyurvindate param | [PABh zu PāśupSūtra, 5, 24 4.3]
ityata oṃkāra evāvadhāryate dhyeyatvena na tu gāyatryādayaḥ | [PABh zu PāśupSūtra, 5, 24 5]
abhir abhyāse | [PABh zu PāśupSūtra, 5, 24 6]
oṃkārasaṃnikṛṣṭacittena bhavitavyam | [PABh zu PāśupSūtra, 5, 24 7]
dhyai cintāyām | [PABh zu PāśupSūtra, 5, 24 8]
dhyānaṃ cintanamityarthaḥ | [PABh zu PāśupSūtra, 5, 24 9]
uktaṃ hi | [PABh zu PāśupSūtra, 5, 24 10.1]
dhyai cintālakṣaṇaṃ dhyānaṃ brahma cauṃkāralakṣaṇam | [PABh zu PāśupSūtra, 5, 24 10.2]
dhīyate līyate vāpi tasmād dhyānamiti smṛtam | [PABh zu PāśupSūtra, 5, 24 10.3]
muhūrtārdhaṃ muhūrtaṃ vā prāṇāyāmāntare'pi vā | [PABh zu PāśupSūtra, 5, 24 11]
dhyeyaṃ cintayamānastu pāpaṃ kṣapayate naraḥ | [PABh zu PāśupSūtra, 5, 24 12]
īta ityājñāyāṃ niyoge ca | [PABh zu PāśupSūtra, 5, 24 13]
oṃkāra eva dhyeyo nānya ityarthaḥ | [PABh zu PāśupSūtra, 5, 24 14.1]
āha oṃkāro dhyeyaḥ | [PABh zu PāśupSūtra, 5, 24 14.2]
ko vā dhyānadeśaḥ | [PABh zu PāśupSūtra, 5, 24 15]
kasmin vā deśe dhāraṇā kartavyā | [PABh zu PāśupSūtra, 5, 24 16]
dhyāyamānena vā kiṃ kartavyam | [PABh zu PāśupSūtra, 5, 24 17]
taducyate | [PABh zu PāśupSūtra, 5, 24 18]
{PABh zu PāśupSūtra, 5, 25}
tatra hṛdi ityātmaparyāyaḥ | [PABh zu PāśupSūtra, 5, 25 1]
kasmāt | [PABh zu PāśupSūtra, 5, 25 2]
pūrvottarasāmarthyāt | [PABh zu PāśupSūtra, 5, 25 3]
yo 'rtho yatra milati sa tatra sthāpayitavyaḥ sa evārtho dhārayitavyaḥ | [PABh zu PāśupSūtra, 5, 25 4]
kiṃca vedaprāmāṇyāduktam | [PABh zu PāśupSūtra, 5, 25 5.1]
aṅgādaṅgāt sambhavasi hṛdayād adhijāyase | [PABh zu PāśupSūtra, 5, 25 5.2]
ātmā vai putranāmāsi sa jīva śaradaḥ śatam | [PABh zu PāśupSūtra, 5, 25 5.3]
anyatrāpi ātmā vijāyate putra ātmā vai ātmanaḥ pitā | [PABh zu PāśupSūtra, 5, 25 6.1]
ātmaprajo bhaviṣyāmi paramaṃ hṛdayaṃ hi saḥ | [PABh zu PāśupSūtra, 5, 25 6.2]
ato hṛdayamātmetyuktam | [PABh zu PāśupSūtra, 5, 25 7]
prakurute bhāvaṃ buddhiradhyavasāyitām | [PABh zu PāśupSūtra, 5, 25 8]
hṛdayaṃ priyāpriye vetti trividhā karaṇasthitiḥ | [PABh zu PāśupSūtra, 5, 25 9]
tathā loke'pi santi vaktāro hṛdayaṃ te jñāsyati | [PABh zu PāśupSūtra, 5, 25 10]
kimuktaṃ bhavati | [PABh zu PāśupSūtra, 5, 25 11]
ātmā te jñāsyatīti | [PABh zu PāśupSūtra, 5, 25 12]
ato'vagamyate hṛdītyātmaparyāyaḥ | [PABh zu PāśupSūtra, 5, 25 13]
hṛdīti aupaśleṣikaṃ saṃnidhānam | [PABh zu PāśupSūtra, 5, 25 14]
atra tu oṃkāro dhāryo nātmā kiṃtu ya evātmanyātmabhāvaḥ | [PABh zu PāśupSūtra, 5, 25 15]
tasyoṃkārāt pracyutasya viṣayebhyo vṛttivikāramātreṇa gatasya pratyānayanaṃ pratyāhāraḥ | [PABh zu PāśupSūtra, 5, 25 16]
pratyāhṛtya hṛdi dhāraṇā kartavyā | [PABh zu PāśupSūtra, 5, 25 17]
dhāryaṃ coṃkārānucintanam | [PABh zu PāśupSūtra, 5, 25 18]
tatraiva sudīrghakālam avasthānamadhyayanam | [PABh zu PāśupSūtra, 5, 25 19]
taddhāraṇāhitaṃ paraṃ dhyānam | [PABh zu PāśupSūtra, 5, 25 20]
niṣṭhāyogastu sthāpayitveti vakṣyāmaḥ | [PABh zu PāśupSūtra, 5, 25 21]
kurvīta iti | [PABh zu PāśupSūtra, 5, 25 22]
ḍukṛñ karaṇe | [PABh zu PāśupSūtra, 5, 25 23]
tasya saptamyante kurvīteti bhavati | [PABh zu PāśupSūtra, 5, 25 24]
hṛdi dhāraṇā kartavyā | [PABh zu PāśupSūtra, 5, 25 25]
īta ityājñāyāṃ niyoge ca | [PABh zu PāśupSūtra, 5, 25 26]
pādajānukaṭināsikādisthāneṣu dhāraṇākartavyatāpratiṣedhārtho niyogaḥ | [PABh zu PāśupSūtra, 5, 25 27]
hṛdi dhāryā nānyatretyarthaḥ | [PABh zu PāśupSūtra, 5, 25 28]
āha oṃkāraḥ kiṃ parapa viṣṇurumā kumāraśca catasro 'rdhamātrā vā | [PABh zu PāśupSūtra, 5, 25 29]
uta samānapuruṣa iti | [PABh zu PāśupSūtra, 5, 25 30]
ucyate na | [PABh zu PāśupSūtra, 5, 25 31]
yasmādāha | [PABh zu PāśupSūtra, 5, 25 32]
{PABh zu PāśupSūtra, 5, 26}
atra ṛṣiḥ ityetad bhagavatā nāmadheyam | [PABh zu PāśupSūtra, 5, 26 1]
ṛṣiḥ kasmāt | [PABh zu PāśupSūtra, 5, 26 2]
ṛṣiḥ kriyāyām | [PABh zu PāśupSūtra, 5, 26 3]
ṛṣitvaṃ nāma kriyāśaṃsanādṛṣiḥ | [PABh zu PāśupSūtra, 5, 26 4]
tathā kṛtsnaṃ kāryaṃ vidyādyamīśata ityataḥ ṛṣiḥ | [PABh zu PāśupSūtra, 5, 26 5]
tathā vipra ityetadapi bhagavato nāma | [PABh zu PāśupSūtra, 5, 26 6]
vipraḥ kasmāt | [PABh zu PāśupSūtra, 5, 26 7]
vida jñāne | [PABh zu PāśupSūtra, 5, 26 8]
vipratvaṃ nāma jñānaśaktiḥ | [PABh zu PāśupSūtra, 5, 26 9]
vyāptamanena bhagavatā jñānaśaktyā kṛtsnaṃ jñeyamityato vipra iti | [PABh zu PāśupSūtra, 5, 26 10]
tathā mahān ityabhyadhikatve | [PABh zu PāśupSūtra, 5, 26 11]
yadetad dṛkkriyālakṣaṇamasti anāgantukam akṛtakamaiśvaryaṃ tadguṇasadbhāvaḥ satattvaṃ tattvadharmaḥ tadakṛtakaṃ puruṣacaitanyavat tan nānyasyetyato 'bhyadhikaḥ utkṛṣṭo'tiriktaśceti mahān | [PABh zu PāśupSūtra, 5, 26 12]
eṣa iti pratyakṣe | [PABh zu PāśupSūtra, 5, 26 13]
eṣa yo mayā pūrvam oṃ iti śrotrapratyakṣīkṛto 'rthaḥ asau viṣṇūmākumārādīnām anyatamo na bhavati | [PABh zu PāśupSūtra, 5, 26 14]
kasmāt | [PABh zu PāśupSūtra, 5, 26 15]
ṛṣitvād vipratvān mahattvāc cetyarthaḥ | [PABh zu PāśupSūtra, 5, 26 16]
āha ṛṣitvaṃ vipratvaṃ ca kīdṛśe maheśvare cintanīyam | [PABh zu PāśupSūtra, 5, 26 17]
kīdṛśo vā oṃkāro dhyeyaḥ | [PABh zu PāśupSūtra, 5, 26 18]
taducyate | [PABh zu PāśupSūtra, 5, 26 19]
{PABh zu PāśupSūtra, 5, 27}
atrāpi vāgviśuddha ityapi bhagavato nāmadheyam | [PABh zu PāśupSūtra, 5, 27 1]
na amī ityanyo bhagavān | [PABh zu PāśupSūtra, 5, 27 2]
sa yathā hy atho hitvā vāṇīṃ manasā saha rūparasagandhavidyāpuruṣādiparo niṣkalo dhyeyaḥ | [PABh zu PāśupSūtra, 5, 27 3]
yasmāduktam | [PABh zu PāśupSūtra, 5, 27 4.1]
ākṛtimapi parihṛtya dhyānaṃ nityaṃ pare rudre | [PABh zu PāśupSūtra, 5, 27 4.2]
yena prāptaṃ yoge muhūrtamapi tat paro yogaḥ | [PABh zu PāśupSūtra, 5, 27 4.3]
paramayoga ityarthaḥ | [PABh zu PāśupSūtra, 5, 27 5]
āha atha yathāyaṃ bālavan niṣkalastathā kiṃ samānapuruṣaḥ | [PABh zu PāśupSūtra, 5, 27 6]
taducyate na | [PABh zu PāśupSūtra, 5, 27 7]
yasmādāha tadāpyayam | [PABh zu PāśupSūtra, 5, 27 8]
{PABh zu PāśupSūtra, 5, 28}
atrānādyajñānadyatinā ṛṣitvavipratvasaṃjñakena mahatā aiśvaryeṇa maheśvara iti siddham iha tu yadāyaṃ vāgviśuddho niṣkalastadā kiṃ samānapuruṣavad anīśvara ityasya saṃśayasya saṃvyudāsārtham ucyate maheśvara iti | [PABh zu PāśupSūtra, 5, 28 1]
yasmād asyaiśvaryaṃ niṣkalasyāpi svaguṇasadbhāvaḥ satattvaṃ tattvadharmaḥ | [PABh zu PāśupSūtra, 5, 28 2]
tadakṛtakatvaṃ puruṣacaitanyavat | [PABh zu PāśupSūtra, 5, 28 3]
atas tadāpyayaṃ mahāneveśvaro maheśvaraḥ | [PABh zu PāśupSūtra, 5, 28 4]
tasmādakṛtaka eva mahacchabda ityato maheśvara iti | [PABh zu PāśupSūtra, 5, 28 5]
evamoṃkāramiti dhyeyamuktam | [PABh zu PāśupSūtra, 5, 28 6]
dhyeyaguṇīkaraṇamuktam ṛṣir vipro mahāneṣa iti | [PABh zu PāśupSūtra, 5, 28 7]
dhyeyāvadhāraṇamuktaṃ vāgviśuddho niṣkala iti | [PABh zu PāśupSūtra, 5, 28 8]
dhyeyaśaktipraśaṃsā coktā maheśvara iti | [PABh zu PāśupSūtra, 5, 28 9]
evaṃ yasmād indriyajaye vartate ato vasatyarthavṛttibalakriyālābhādayaśca vyākhyātā iti | [PABh zu PāśupSūtra, 5, 28 10]
ato'tra yuktaṃ vaktum | [PABh zu PāśupSūtra, 5, 28 11]
śūnyāgāraguhāprakaraṇaṃ parisamāptamiti | [PABh zu PāśupSūtra, 5, 28 12]
āha śūnyāgāraguhāyāṃ yadā jitānīndriyāṇi devanityatā ca prāptā bhavati tadā kiṃ tadeva bhaikṣyaṃ vṛttimāsthāya tatraivānena duḥkhāntaprāpteḥ stheyam | [PABh zu PāśupSūtra, 5, 28 13]
āhosvid dṛṣṭo'syāpi vasatyartho vṛttirbalakriyālābhāśceti | [PABh zu PāśupSūtra, 5, 28 14]
ucyate dṛṣṭaḥ | [PABh zu PāśupSūtra, 5, 28 15]
yasmādāha | [PABh zu PāśupSūtra, 5, 28 16]
{PABh zu PāśupSūtra, 5, 29}
āha śūnyāgāraguhām utsṛjya prayojanābhāvāt śmaśāne saṃkrāntirayukteti cet | [PABh zu PāśupSūtra, 5, 29 1]
taducyate na | [PABh zu PāśupSūtra, 5, 29 2]
yogavyāsaṅgaparihārārthatvāt | [PABh zu PāśupSūtra, 5, 29 3]
ihāvasthānād avasthānaṃ prāpya brāhmaṇasya sarvatra vasatyarthavṛttibalakriyālābhādayo 'yutasiddhā vaktavyāḥ | [PABh zu PāśupSūtra, 5, 29 4]
tatrādidharmā apyasya tāvadāyatane vasatyarthaḥ vṛttirbhaikṣyaṃ balamaṣṭāṅgaṃ brahmacaryaṃ kriyāḥ sthānahasitādyāḥ snānaṃ kaluṣāpohaḥ śuddhiḥ jñānāvāptiḥ akaluṣatvaṃ ca lābhā iti | [PABh zu PāśupSūtra, 5, 29 5]
tathā asanmānaparibhavopadeśād āyatane vasatyarthaḥ vṛttirutsṛṣṭaṃ balamakaluṣatvam indriyadvārapidhānaṃ ca kriyā indriyāṇi pidhāya unmattavadavasthānaṃ pāpakṣayāc chuddhiḥ lābhastu kṛtsno dharmas tulyendriyajaye vartate | [PABh zu PāśupSūtra, 5, 29 6]
tathā vasatyarthaḥ śūnyāgāraguhā vṛttirbhaikṣyaṃ balaṃ gomṛgayoḥ sahadharmitvaṃ kriyā adhyayanadhyānādyā ajitendriyavṛttitāpohaḥ śuddhiḥ lābhastu devanityatā jitendriyatvaṃ ceti | [PABh zu PāśupSūtra, 5, 29 7]
tathehāpi śmaśāne vasatyarthaḥ vasan dharmātmā | [PABh zu PāśupSūtra, 5, 29 8]
yathālabdhamiti vṛttiḥ kriyā smṛtiḥ asmṛtyapohaḥ śuddhiḥ lābhastu sāyujyam | [PABh zu PāśupSūtra, 5, 29 9]
tathottaratra ṛṣir iti vasatyarthaḥ balamapramādaḥ prasāda upāyaḥ duḥkhāpohaḥ śuddhiḥ guṇāvāptiśca lābha iti | [PABh zu PāśupSūtra, 5, 29 10]
tathoktaṃ ca | [PABh zu PāśupSūtra, 5, 29 11.1]
pañca lābhān malān pañca pañcopāyān viśeṣataḥ | [PABh zu PāśupSūtra, 5, 29 11.2]
yastu budhyati pañcārthe sa vidvān nātra saṃśayaḥ | [PABh zu PāśupSūtra, 5, 29 11.3]
prathamo vidyālābhastapaso lābho'tha devanityatvam | [PABh zu PāśupSūtra, 5, 29 12.1]
yogo guṇapravṛttirlābhāḥ pañceha vijñeyāḥ | [PABh zu PāśupSūtra, 5, 29 12.2]
ajñānamadharmaśca viṣayābhyāsaḥ sthiteralābhaśca | [PABh zu PāśupSūtra, 5, 29 13.1]
anaiśvaryaṃ ca malā vijñeyāḥ pañca pañcārthe | [PABh zu PāśupSūtra, 5, 29 13.2]
vāso dhyānam akhilakaraṇanirodhastathā smṛtiścaiva | [PABh zu PāśupSūtra, 5, 29 14.1]
prasāda iti copāyā vijñeyāḥ pañca pañcārthe | [PABh zu PāśupSūtra, 5, 29 14.2]
vāsārtho lokaśca śūnyāgāraṃ tathā śmaśānaṃ ca | [PABh zu PāśupSūtra, 5, 29 15.1]
rudraśca pañca deśā niyataṃ siddhyarthamākhyātāḥ | [PABh zu PāśupSūtra, 5, 29 15.2]
tasmādyuktamuktam | [PABh zu PāśupSūtra, 5, 29 16]
sa eva prāguktaḥ sambandhaḥ śmaśānavāsī iti | [PABh zu PāśupSūtra, 5, 29 17]
atra śmaśānaṃ nāma yad etal lokādiprasiddhaṃ laukikānāṃ mṛtāni śavāni parityajanti tat | [PABh zu PāśupSūtra, 5, 29 18]
śavasambandhāt śmaśānam tasminn ākāśe vṛkṣamūle yathānabhiṣvaṅgamaryādayā jitadvaṃdvena smṛtikriyāniviṣṭena vastavyam | [PABh zu PāśupSūtra, 5, 29 19]
vasatisaṃyogāt śmaśānavāsī bhavati pulinavāsivad ityarthaḥ | [PABh zu PāśupSūtra, 5, 29 20]
āha kimasya gomṛgayoḥ sahadharmitvameva balam | [PABh zu PāśupSūtra, 5, 29 21]
taducyate na | [PABh zu PāśupSūtra, 5, 29 22]
yasmādāha | [PABh zu PāśupSūtra, 5, 29 23]
{PABh zu PāśupSūtra, 5, 30}
atra dharmo nāma ya eṣa yamaniyamapūrvako 'bhivyakto māhātmyādidharmaḥ sa pūrvoktaḥ | [PABh zu PāśupSūtra, 5, 30 1]
so 'syātmani pracitaḥ | [PABh zu PāśupSūtra, 5, 30 2]
tena dharmeṇa dharmātmā bhavatītyarthaḥ | [PABh zu PāśupSūtra, 5, 30 3]
āha kimasya bhaikṣyameva vṛttiḥ | [PABh zu PāśupSūtra, 5, 30 4]
ucyate na | [PABh zu PāśupSūtra, 5, 30 5]
yasmādāha | [PABh zu PāśupSūtra, 5, 30 6]
{PABh zu PāśupSūtra, 5, 31}
atra yathā iti samānārthe amlādiṣu jitendriyatvāt | [PABh zu PāśupSūtra, 5, 31 1]
labdham āsāditam aprārthitam ityarthaḥ | [PABh zu PāśupSūtra, 5, 31 2]
upa iti samīpadhāraṇe | [PABh zu PāśupSūtra, 5, 31 3]
tad yathālabdhamannapānaṃ śmaśānādanirgacchatā divase divase jīvanāya sthityarthaṃ tadupajīvan yathālabdhopajīvako bhavatītyarthaḥ | [PABh zu PāśupSūtra, 5, 31 4]
āha kiṃ jīvanameva paro lābha iti | [PABh zu PāśupSūtra, 5, 31 5]
ucyate na | [PABh zu PāśupSūtra, 5, 31 6]
yasmādāha | [PABh zu PāśupSūtra, 5, 31 7]
{PABh zu PāśupSūtra, 5, 32}
atra labhate vindate āsādayatītyarthaḥ rudra iti kāraṇāpadeśe | [PABh zu PāśupSūtra, 5, 32 1]
rudrasya rudratvaṃ pūrvoktam | [PABh zu PāśupSūtra, 5, 32 2]
sākṣād rudreṇa saha saṃyogaḥ sāyujyam | [PABh zu PāśupSūtra, 5, 32 3]
bhāvagrahaṇam ātmeśvarābhyām anyatra pratiṣedhārtham | [PABh zu PāśupSūtra, 5, 32 4]
yogasya samyaktvaṃ sāyujyamiti yogaparyāyo 'vagamyate | [PABh zu PāśupSūtra, 5, 32 5]
dharmātmavacanād atigatyānantyavad ityarthaḥ | [PABh zu PāśupSūtra, 5, 32 6]
āha tat kenopāyena labhate | [PABh zu PāśupSūtra, 5, 32 7]
kimadhyayanadhyāpanābhyāmeva | [PABh zu PāśupSūtra, 5, 32 8]
taducyate na | [PABh zu PāśupSūtra, 5, 32 9]
yasmādāha | [PABh zu PāśupSūtra, 5, 32 10]
{PABh zu PāśupSūtra, 5, 33}
atra sadā nityaṃ satatam avyucchinnamiti rudramiti kāraṇāpadeśe | [PABh zu PāśupSūtra, 5, 33 1]
rudrasya rudratvaṃ pūrvoktam | [PABh zu PāśupSūtra, 5, 33 2]
rudramiti dvitīyā karmaṇi | [PABh zu PāśupSūtra, 5, 33 3]
anu pṛṣṭhakarmakriyāyām | [PABh zu PāśupSūtra, 5, 33 4]
pūrvokto dhyeyo'rthaḥ satatam anusmartavyaḥ | [PABh zu PāśupSūtra, 5, 33 5.1]
smṛtiḥ cintāyām | [PABh zu PāśupSūtra, 5, 33 5.2]
ūṣmavadavasthitasya karmaṇaścyutihetoḥ kṣapaṇārthaṃ satatam anusmartavyaḥ | [PABh zu PāśupSūtra, 5, 33 6]
smṛtistu devanityatetyarthaḥ | [PABh zu PāśupSūtra, 5, 33 7]
tataḥ kṣīṇe karmaṇi taddoṣahetujālamūlaviśiṣṭasya pratyāsaikanimittābhāvāt sāyujyaprāptau na punaḥ saṃsāraḥ | [PABh zu PāśupSūtra, 5, 33 8]
atra śloko nirvacanaḥ | [PABh zu PāśupSūtra, 5, 33 9]
āha ajñānakaluṣapāpavāsanādiprasaṅgaprasaraṇasambhavāt saṃdehaḥ | [PABh zu PāśupSūtra, 5, 33 10]
sūkṣmavadavasthite karmaṇi kṣīṇe 'tyantaviśuddhaḥ sāyujyamāsādayati āhosvid aviśuddha iti | [PABh zu PāśupSūtra, 5, 33 11]
ucyate viśuddhaḥ | [PABh zu PāśupSūtra, 5, 33 12]
yasmādāha | [PABh zu PāśupSūtra, 5, 33 13]
{PABh zu PāśupSūtra, 5, 34}
atra vyutkramābhidhānāc chedaḥ kramaśo yojanīyaḥ | [PABh zu PāśupSūtra, 5, 34 1]
yantraṇadhāraṇātmakaśchedo draṣṭavyaḥ | [PABh zu PāśupSūtra, 5, 34 2]
kimartham | [PABh zu PāśupSūtra, 5, 34 3]
sūkṣmavadavasthitasya karmaṇaḥ kṣayārthaṃ vasatyarthādinirdeśārthatvāt | [PABh zu PāśupSūtra, 5, 34 4]
kiṃca arthānām anirvacanārthatvāt tatra japa eva kevalo'bhihitaḥ | [PABh zu PāśupSūtra, 5, 34 5]
iha tu yata indriyāṇi jetavyāni yo jetā yayā jetavyāni yathā jetavyāni yatprayojanaṃ jetavyāni yasmiṃśca jite jitāni bhavanti tad vakṣyāmaḥ | [PABh zu PāśupSūtra, 5, 34 6]
tathā yasyātmavṛttir adhyayanadhyānasmaraṇādi ca vakṣyāmaḥ | [PABh zu PāśupSūtra, 5, 34 7]
tathā yata ātmā chettavyaḥ chettāraṃ chedakaraṇaṃ chedaprayojanaṃ chedyaṃ chittiṃ yasmin chinne chinnaṃ bhavati tad vakṣyāmaḥ | [PABh zu PāśupSūtra, 5, 34 8]
taducyate chittvā | [PABh zu PāśupSūtra, 5, 34 9]
atra chedo nāma ātmabhāvaviśleṣaṇamātram | [PABh zu PāśupSūtra, 5, 34 10]
vicchedavacanād gamyate | [PABh zu PāśupSūtra, 5, 34 11]
tvā iti śūnyāgāraguhāvasthitasyādhyayanadhyānadhāraṇayantraṇādikaṃ gamyate | [PABh zu PāśupSūtra, 5, 34 12]
āha kiṃ tat | [PABh zu PāśupSūtra, 5, 34 13]
kebhyo vā chettavyam | [PABh zu PāśupSūtra, 5, 34 14]
taducyate doṣāṇāṃ hetujālasya mūlam iti | [PABh zu PāśupSūtra, 5, 34 15]
atra doṣāḥ śabdasparśarūparasagandhāḥ | [PABh zu PāśupSūtra, 5, 34 16]
kasmāt | [PABh zu PāśupSūtra, 5, 34 17]
kāmārjanādimūlatvāt | [PABh zu PāśupSūtra, 5, 34 18]
yasmāduktam | [PABh zu PāśupSūtra, 5, 34 19.1]
kāmaḥ krodhastathā lobho bhayaṃ svapnaśca pañcamaḥ | [PABh zu PāśupSūtra, 5, 34 19.2]
rāgo dveṣaśca mohaśca | [PABh zu PāśupSūtra, 5, 34 19.3]
tathā arjanarakṣaṇakṣayasaṅgahiṃsādayo doṣāḥ | [PABh zu PāśupSūtra, 5, 34 20]
arjanaṃ nāma pratigrahajayakrayavikrayanirveśyādiṣu varṇināṃ viṣayārjanopāyāḥ | [PABh zu PāśupSūtra, 5, 34 21]
eteṣu ca viṣayāṇāmarjane vartatātmapīḍā parapīḍā vā avarjanīye bhavataḥ | [PABh zu PāśupSūtra, 5, 34 22]
tatra yadyātmānaṃ pīḍayati tena ihaiva loke duḥkhī bhavati | [PABh zu PāśupSūtra, 5, 34 23]
syāt paraṃ pīḍayati tatrāpyasyādharmo duḥkhādiphalaḥ saṃcīyate | [PABh zu PāśupSūtra, 5, 34 24]
tac ca duḥkhaṃ nānyo'nubhavati kartaivānubhavati | [PABh zu PāśupSūtra, 5, 34 25]
api ca kimpākaphalopamā viṣayāḥ | [PABh zu PāśupSūtra, 5, 34 26]
tadyathā śrūyate lavaṇasāgarasaṃnikarṣe kālayavanadvīpe kimpākā nāma viṣavṛkṣāḥ | [PABh zu PāśupSūtra, 5, 34 27]
tatphalāny āsvādenāmṛtopamāni ca kecidajñānād guḍavad bhakṣayanti | [PABh zu PāśupSūtra, 5, 34 28]
bhakṣitāni ca tāni mūrchāṃ chardiṃ ca janayanti | [PABh zu PāśupSūtra, 5, 34 29]
tattīvraduḥkhābhibhūtāḥ pañcatvamāpuḥ | [PABh zu PāśupSūtra, 5, 34 30]
śrutvā tu suhṛdāṃ vākyaṃ yo naro hy avamanyate | [PABh zu PāśupSūtra, 5, 34 31.1]
sa dahyate vipākānte kimpākairiva bhakṣitaiḥ | [PABh zu PāśupSūtra, 5, 34 31.2]
evaṃ kimpākaphalopamā viṣayāḥ sevyamānāḥ sukhaṃ janayanti | [PABh zu PāśupSūtra, 5, 34 32]
pariṇāme saṃsāre janmanimittatvād duḥkhāni pratipadyante | [PABh zu PāśupSūtra, 5, 34 33]
ityevaṃ viṣayāṇāmarjane doṣaṃ jñātvā virajyate śatānāṃ sahasrāṇāṃ vā yadi kaścit | [PABh zu PāśupSūtra, 5, 34 34]
tathā 'nyaḥ katham | [PABh zu PāśupSūtra, 5, 34 35]
astveṣa viṣayāṇāmarjane doṣaḥ | [PABh zu PāśupSūtra, 5, 34 36]
sa bhavatu teṣām | [PABh zu PāśupSūtra, 5, 34 37]
na vayaṃ tat pratiṣedhayāmaḥ | [PABh zu PāśupSūtra, 5, 34 38]
ayaṃ tv anyaḥ kaṣṭo viṣayadoṣaḥ | [PABh zu PāśupSūtra, 5, 34 39]
kaścāsāv iti | [PABh zu PāśupSūtra, 5, 34 40]
ucyate rakṣaṇadoṣaḥ | [PABh zu PāśupSūtra, 5, 34 41]
arjitānām apyeṣām avaśyam evodyatāyudhena rakṣā vidhātavyā | [PABh zu PāśupSūtra, 5, 34 42]
kasmāt | [PABh zu PāśupSūtra, 5, 34 43]
nṛpadahanataskaradāyādasādhāraṇaphalatvāt | [PABh zu PāśupSūtra, 5, 34 44]
tatrātmapīḍā | [PABh zu PāśupSūtra, 5, 34 45]
parapīḍāyāṃ ca yathoktaḥ | [PABh zu PāśupSūtra, 5, 34 46]
uktaṃ hi | [PABh zu PāśupSūtra, 5, 34 47.1]
svadravyaṃ puruṣaṃ corāḥ svamāṃsaṃ piśitāśinaḥ | [PABh zu PāśupSūtra, 5, 34 47.2]
kleśayanti yathā ghorās tathāhi viṣayā naram | [PABh zu PāśupSūtra, 5, 34 47.3]
kleśaṃ samanubhuṅkte ca viṣayāṇāṃ parigrahāt | [PABh zu PāśupSūtra, 5, 34 48.1]
teṣāmeva parityāgāt sarvakleśakṣayo bhavet | [PABh zu PāśupSūtra, 5, 34 48.2]
ātmaduḥkhopaghātārthaṃ tyāgadharmaṃ samācaret | [PABh zu PāśupSūtra, 5, 34 49.1]
nāparityajya viṣayān viṣayī sukhamedhate | [PABh zu PāśupSūtra, 5, 34 49.2]
viṣayāṇāmarjanādau doṣaṃ jñātvā virajyate śatānāṃ sahasrāṇāṃ vā yadi kaścit | [PABh zu PāśupSūtra, 5, 34 50]
tathā anyaḥ katham | [PABh zu PāśupSūtra, 5, 34 51]
astveṣa viṣayāṇām arjanarakṣaṇādau doṣau bhavatasteṣām | [PABh zu PāśupSūtra, 5, 34 52]
na vayaṃ tau pratiṣedhayāmaḥ | [PABh zu PāśupSūtra, 5, 34 53]
ayaṃ tv anyaḥ kaṣṭataro viṣayāṇāṃ doṣaḥ | [PABh zu PāśupSūtra, 5, 34 54]
kaścāsāv iti | [PABh zu PāśupSūtra, 5, 34 55]
ucyate kṣayo doṣaḥ | [PABh zu PāśupSūtra, 5, 34 56]
arjitānāṃ surakṣitānām apyeṣām avaśyam evābhyupagantavyaḥ | [PABh zu PāśupSūtra, 5, 34 57]
viṣayakṣaye ca punarviṣayiṇāṃ tīvraduḥkhamabhivyajyate | [PABh zu PāśupSūtra, 5, 34 58]
matsyādivad yathodakakṣaye nadīnāṃ tadvat tasmād aśobhanam | [PABh zu PāśupSūtra, 5, 34 59]
uktaṃ hi | [PABh zu PāśupSūtra, 5, 34 60.1]
traya eva hradā durgāḥ sarvabhūtāpahāriṇaḥ | [PABh zu PāśupSūtra, 5, 34 60.2]
striyo 'nnapānam aiśvaryaṃ teṣu jāgratha brāhmaṇāḥ | [PABh zu PāśupSūtra, 5, 34 60.3]
nāsti jñānasamaṃ cakṣurnāsti krodhasamo ripuḥ | [PABh zu PāśupSūtra, 5, 34 61.1]
nāsti lobhasamaṃ duḥkhaṃ nāsti tyāgāt paraṃ sukham | [PABh zu PāśupSūtra, 5, 34 61.2]
iti | [PABh zu PāśupSūtra, 5, 34 62]
evaṃ viṣayāṇāṃ kṣayadoṣaṃ jñātvā virajyate śatānāṃ sahasrāṇāṃ vā yadi kaścit | [PABh zu PāśupSūtra, 5, 34 63]
tathānyaḥ katham iti | [PABh zu PāśupSūtra, 5, 34 64]
santvete viṣayadoṣāḥ | [PABh zu PāśupSūtra, 5, 34 65]
ayamanyataraḥ kaṣṭataro doṣaḥ kaścāsāv iti | [PABh zu PāśupSūtra, 5, 34 66]
ucyate saṅgadoṣaḥ | [PABh zu PāśupSūtra, 5, 34 67]
yadi tāvad arjanaṃ kriyate rakṣaṇaṃ ca kṣaye ca punaḥ punararjanaṃ kriyate rakṣaṇaṃ ca | [PABh zu PāśupSūtra, 5, 34 68]
yadi saṅgadoṣo na syāt | [PABh zu PāśupSūtra, 5, 34 69]
katham | [PABh zu PāśupSūtra, 5, 34 70]
yāvad ayam indriyayukto viṣayān abhilaṣati tāvadasya tṛptirupaśāntirautsukyavinivṛttiśca na bhavati | [PABh zu PāśupSūtra, 5, 34 71]
bhūya eva viṣayān anveṣṭum ārabhate | [PABh zu PāśupSūtra, 5, 34 72]
tataḥ punaratṛptyādayo bhavanti tadvat | [PABh zu PāśupSūtra, 5, 34 73]
tasmād aśobhanam | [PABh zu PāśupSūtra, 5, 34 74]
uktaṃ hi | [PABh zu PāśupSūtra, 5, 34 75.1]
na jātu kāmaḥ kāmānām upabhogena śāmyati | [PABh zu PāśupSūtra, 5, 34 75.2]
haviṣā kṛṣṇavartmeva bhūya evābhivardhate | [PABh zu PāśupSūtra, 5, 34 75.3]
yat pṛthivyāṃ vrīhiyavaṃ hiraṇyaṃ paśavaḥ striyaḥ | [PABh zu PāśupSūtra, 5, 34 76.1]
nālamekasya tat tṛptyai tasmād vidvān śamaṃ vrajet | [PABh zu PāśupSūtra, 5, 34 76.2]
iti | [PABh zu PāśupSūtra, 5, 34 77]
evaṃ viṣayāṇāṃ saṅgadoṣaṃ jñātvā virajyate śatānāṃ sahasrāṇāṃ vā yadi kaścit | [PABh zu PāśupSūtra, 5, 34 78]
tathānyaḥ katham iti | [PABh zu PāśupSūtra, 5, 34 79]
santvete viṣayāṇāmarjanādayo doṣāḥ | [PABh zu PāśupSūtra, 5, 34 80]
te bhavantu teṣām | [PABh zu PāśupSūtra, 5, 34 81]
na vayaṃ tān pratiṣedhayāmaḥ | [PABh zu PāśupSūtra, 5, 34 82]
ayaṃ tv anyaḥ kaṣṭatamo viṣayāṇāṃ doṣaḥ | [PABh zu PāśupSūtra, 5, 34 83]
kaścāsāv iti | [PABh zu PāśupSūtra, 5, 34 84]
ucyate hiṃsādoṣaḥ | [PABh zu PāśupSūtra, 5, 34 85]
śakyameteṣāṃ viṣayāṇām arjanādi kartum indriyalaulyadoṣo'pi bhavatu | [PABh zu PāśupSūtra, 5, 34 86]
yadi hiṃsādoṣo na syāt | [PABh zu PāśupSūtra, 5, 34 87]
katham | [PABh zu PāśupSūtra, 5, 34 88]
eteṣāmeva viṣayāṇāmupabhoge vartatā avaśyameva hiṃsādidoṣāḥ kartavyāḥ | [PABh zu PāśupSūtra, 5, 34 89]
kasmāt | [PABh zu PāśupSūtra, 5, 34 90]
nānupahatya bhūtāni viṣayopabhogaḥ śakyate kartum | [PABh zu PāśupSūtra, 5, 34 91]
tatra śabdanimittaṃ tāvadayaṃ kriyate | [PABh zu PāśupSūtra, 5, 34 92]
tadyathā vīṇānimittaṃ khadirādīn chidyamānān dṛṣṭvā tantrīnimittaṃ vā kāṃściddhiṃsyamānān dṛṣṭvā yadi kaścid brūyād aśobhano'yaṃ bhūtavadhaḥ kriyate kadanaṃ karma kriyate sa vaktavyo'tra te na śobhano'yam | [PABh zu PāśupSūtra, 5, 34 93.1]
yadā bhikṣāpradagṛheṣu ramyān śabdān śroṣyasi tatra paraḥ paritoṣo bhaviṣyati | [PABh zu PāśupSūtra, 5, 34 94]
tathā sūtrādinimittaṃ tāvad bhūtavadhaḥ kriyate | [PABh zu PāśupSūtra, 5, 34 95]
tadyathā kośakārādīn vadhyamānān dṛṣṭvā yadi kaścid brūyād aśobhano'yaṃ bhūtavadhaḥ kadanaṃ karma kriyate | [PABh zu PāśupSūtra, 5, 34 96]
sa vaktavyo'tra te na śobhano'yam yadā bhikṣadagṛheṣu mṛdutarasparśāni vāsāṃsi prāpsyasi tatra te paraḥ paritoṣo bhaviṣyati | [PABh zu PāśupSūtra, 5, 34 97]
tathā rūpanimittaṃ tāvad bhūtavadhaḥ kriyate | [PABh zu PāśupSūtra, 5, 34 98]
tadyathā aśokādīn vṛkṣān chidyamānāndṛṣṭvā hastinaśca dantanimittaṃ vadhyamānān dṛṣṭvā yadi kaścid brūyād aśobhano 'yaṃ bhūtavadhaḥ kadanaṃ karma kriyate sa vaktavyo'tra te na śobhano'yam | [PABh zu PāśupSūtra, 5, 34 99]
yadā bhikṣadagṛham alaṃkṛtakavāṭagopuraṃ drakṣyasi tatra te paraḥ paritoṣo bhaviṣyati | [PABh zu PāśupSūtra, 5, 34 100]
tathā rasanimittaṃ tāvad bhūtavadhaḥ kriyate | [PABh zu PāśupSūtra, 5, 34 101]
tadyathā tittirimayūravarāhādīn vadhyamānān dṛṣṭvā yadi kaścid brūyād aśobhano 'yaṃ bhūtavadhaḥ kriyate | [PABh zu PāśupSūtra, 5, 34 102]
sa vaktavyo'tra te na śobhano'yam | [PABh zu PāśupSūtra, 5, 34 103]
yadā bhikṣadagṛheṣu ṣaḍrasamāṃsaprakārair bhokṣyase tatra te paraḥ paritoṣo bhaviṣyati | [PABh zu PāśupSūtra, 5, 34 104]
tathā gandhanimittaṃ tāvad bhūtavadhaḥ kriyate | [PABh zu PāśupSūtra, 5, 34 105.1]
tadyathā pañcanakhādīn vadhyamānān dṛṣṭvā yadi kaścid brūyād aśobhano'yaṃ bhūtavadhaḥ kadanaṃ karma kriyate | [PABh zu PāśupSūtra, 5, 34 105.2]
sa vaktavyo'tra te na śobhano'yam | [PABh zu PāśupSūtra, 5, 34 106]
yadā bhikṣadagṛheṣu sugandhān gandhān prāpsyasi tatra te paritoṣo bhaviṣyati | [PABh zu PāśupSūtra, 5, 34 107]
evam | [PABh zu PāśupSūtra, 5, 34 108.1]
kāmaḥ krodhaśca lobhaśca bhayaṃ svapnaśca pañcamaḥ | [PABh zu PāśupSūtra, 5, 34 108.2]
rāgo dveṣaśca mohaśca | [PABh zu PāśupSūtra, 5, 34 108.3]
iti | [PABh zu PāśupSūtra, 5, 34 108.4]
arjanarakṣaṇakṣayasaṅgahiṃsādimūlatvād ato'tra śabdādayo viṣayā doṣāḥ | [PABh zu PāśupSūtra, 5, 34 109]
doṣāśca katham | [PABh zu PāśupSūtra, 5, 34 110]
cittavaicitye | [PABh zu PāśupSūtra, 5, 34 111]
dūṣayantīti doṣāḥ | [PABh zu PāśupSūtra, 5, 34 112]
dūṣayanti yasmād adhyayanadhyānādiniṣṭhaṃ sādhakaṃ vicittaṃ kurvantīti doṣāḥ | [PABh zu PāśupSūtra, 5, 34 113]
doṣāṇām iti ṣaṣṭhībahuvacanam | [PABh zu PāśupSūtra, 5, 34 114]
āha kiṃ doṣāṇāmeva doṣebhya eva vā chettavyamuktam | [PABh zu PāśupSūtra, 5, 34 115]
na | [PABh zu PāśupSūtra, 5, 34 116]
yasmādāha hetuḥ | [PABh zu PāśupSūtra, 5, 34 117]
atra heturadharmaḥ | [PABh zu PāśupSūtra, 5, 34 118]
kasmāt | [PABh zu PāśupSūtra, 5, 34 119]
cittacyutihetutvāt yasmāt tenāviṣṭaḥ sādhako 'dhyayanasmaraṇādibhyaś cyavatītyato 'trādharmo hetuḥ dharmastu sthityādihetuḥ | [PABh zu PāśupSūtra, 5, 34 120]
āha kasyāyaṃ hetuḥ | [PABh zu PāśupSūtra, 5, 34 121]
ucyate jālasya | [PABh zu PāśupSūtra, 5, 34 122]
atra yadā adharmaḥ kūṭastho 'nārabdhakāryas tadā heturityucyate | [PABh zu PāśupSūtra, 5, 34 123]
yadā tv ajñānavāsanāvaśāddhṛtyā sthityādibhāvam āpannastadā jālākhyāṃ labhate | [PABh zu PāśupSūtra, 5, 34 124]
kasmāt | [PABh zu PāśupSūtra, 5, 34 125]
jālādivat samūhasyetyarthaḥ | [PABh zu PāśupSūtra, 5, 34 126]
anyasya tanmayakāraṇasyābhāvāt | [PABh zu PāśupSūtra, 5, 34 127]
jālasyeti ṣaṣṭhī chedanaśeṣatve vartate | [PABh zu PāśupSūtra, 5, 34 128]
ataśchinnameva bhavati | [PABh zu PāśupSūtra, 5, 34 129]
kasmāt | [PABh zu PāśupSūtra, 5, 34 130]
doṣacittasaṃnipātaprabhavatvāddhetujālayoḥ | [PABh zu PāśupSūtra, 5, 34 131]
āha kiṃ pratisambandhi doṣahetujālasaṃśliṣṭaṃ bhavati | [PABh zu PāśupSūtra, 5, 34 132]
tadā kathamabhilapyate | [PABh zu PāśupSūtra, 5, 34 133]
taducyate mūlam | [PABh zu PāśupSūtra, 5, 34 134]
atra mūlamityukte kasyeti bhavati | [PABh zu PāśupSūtra, 5, 34 135]
doṣacittasaṃnipātaprabhavatvāddhetujālayoḥ pravṛtter ityato 'vagamyate saṃyogamūlamevātra mūlamiti | [PABh zu PāśupSūtra, 5, 34 136]
āha kenāyaṃ chettā mūlacchedaṃ karoti | [PABh zu PāśupSūtra, 5, 34 137]
taducyate | [PABh zu PāśupSūtra, 5, 34 138]
{PABh zu PāśupSūtra, 5, 35}
antaḥkaraṇākhyā buddhirityuktā | [PABh zu PāśupSūtra, 5, 35 1]
tayā dharmasmṛticodanādisahitayā vidyāgṛhītayā buddhyā chedyaṃ sthāpyaṃ cetyarthaḥ | [PABh zu PāśupSūtra, 5, 35 2]
āha kiṃ doṣādisahagatavadhādiviśliṣṭamapi tat paratantramucyate | [PABh zu PāśupSūtra, 5, 35 3]
na | [PABh zu PāśupSūtra, 5, 35 4]
yasmādāha mūlākhyāyāṃ nivṛttāyām | [PABh zu PāśupSūtra, 5, 35 5]
{PABh zu PāśupSūtra, 5, 36}
atra sam iti doṣādiviśliṣṭaṃ svayameva svaguṇatvena parigṛhyate agnyuṣṇatvavadity ānubandhitvāc cetyarthaḥ | [PABh zu PāśupSūtra, 5, 36 1]
āha kiṃ tad iti | [PABh zu PāśupSūtra, 5, 36 2]
ucyate cittam | [PABh zu PāśupSūtra, 5, 36 3]
atra citī saṃjñāne cetayati cinoti vā aneneti cittam | [PABh zu PāśupSūtra, 5, 36 4]
cetayati sukhaṃ duḥkhaṃ padārthān cinoti dharmādharmau arjayatītyataḥ cetayati cinoti vā aneneti cittam | [PABh zu PāśupSūtra, 5, 36 5]
cittaṃ mano 'ntaḥkaraṇamityarthaḥ | [PABh zu PāśupSūtra, 5, 36 6]
atra tv etebhyo doṣahetutvādibhyo yugapac chettavyaṃ vidyamānebhyastu kramaśaḥ kṣapaṇamiti | [PABh zu PāśupSūtra, 5, 36 7]
āha chittvā tac cittaṃ kiṃ kartavyam | [PABh zu PāśupSūtra, 5, 36 8]
ucyate rudrastham | [PABh zu PāśupSūtra, 5, 36 9]
yasmādāha | [PABh zu PāśupSūtra, 5, 36 10]
{PABh zu PāśupSūtra, 5, 37}
atra ṣṭhā gatinivṛttau | [PABh zu PāśupSūtra, 5, 37 1]
cittasya rudrād avyavadhānaṃ sthitirityucyate | [PABh zu PāśupSūtra, 5, 37 2]
vā iti śmaśānādyavasthasya smṛtikarmaṇo niṣṭhā | [PABh zu PāśupSūtra, 5, 37 3]
caśabdaḥ samuccaye | [PABh zu PāśupSūtra, 5, 37 4]
na kevalaṃ chittvā stheyaṃ kiṃtu sthāpayitavyaṃ cetyarthaḥ | [PABh zu PāśupSūtra, 5, 37 5]
rudre iti kāraṇāpadeśe | [PABh zu PāśupSūtra, 5, 37 6]
rudrasya rudratvaṃ pūrvoktam rudra ityaupaśleṣikaṃ saṃnidhānam | [PABh zu PāśupSūtra, 5, 37 7]
rudre cittam upaśleṣayitavyaṃ nānyatrety arthaḥ | [PABh zu PāśupSūtra, 5, 37 8]
evaṃ viṣayebhya indriyāṇāṃ jayaḥ kartavyaḥ | [PABh zu PāśupSūtra, 5, 37 9]
atra yo jetā ātmā | [PABh zu PāśupSūtra, 5, 37 10]
yayā jetavyāni buddhyā | [PABh zu PāśupSūtra, 5, 37 11]
yathā jetavyāni kramaśaśca | [PABh zu PāśupSūtra, 5, 37 12]
yatprayojanaṃ jetavyāni cittasthityartham | [PABh zu PāśupSūtra, 5, 37 13]
yasmiṃśca jite jitāni bhavanti cittam ityetadapi vyākhyātam | [PABh zu PāśupSūtra, 5, 37 14]
evaṃ japayantraṇadhāraṇātmakacchedādiṣvapi yojyam | [PABh zu PāśupSūtra, 5, 37 15]
tathāntaḥkaraṇavṛttim āsthāya kālaviśeṣanimittaraśmimaṇidīpavat tathātmavṛttiradhyayanadhyānasmaraṇādīni cittasthitiśca vyākhyātā | [PABh zu PāśupSūtra, 5, 37 16]
śloko nirvacanaḥ | [PABh zu PāśupSūtra, 5, 37 17]
āha kāryakaraṇaṃ ca tac cittasthitisamakālam eva rudre sthitāni tāni yuktāni | [PABh zu PāśupSūtra, 5, 37 18]
atha kiṃ tānyeva yuktasya lakṣaṇāni iti | [PABh zu PāśupSūtra, 5, 37 19]
ucyate na | [PABh zu PāśupSūtra, 5, 37 20]
yasmādāha | [PABh zu PāśupSūtra, 5, 37 21]
{PABh zu PāśupSūtra, 5, 38}
atra dharmādharmayor vṛttyoruparame avasitaprayojanatvāt pakvaphalavat sarpakañcukavad gataprāyeṣu kāryakaraṇeṣu rudre sthitacitto niṣkala eka ityabhidhīyate | [PABh zu PāśupSūtra, 5, 38 1]
tathā yogavyāsaṅgakare 'dharme nivṛtte doṣādiviśliṣṭo nistīrṇakāntāravad avasthito rudre sthitacittaḥ kṣemī ityabhidhīyate | [PABh zu PāśupSūtra, 5, 38 2]
tathā sūkṣmasthūlasabāhyābhyantarasalakṣaṇavilakṣaṇāsu kriyāsu vinivṛttāsu rudre sthitacitto niṣkriyaḥ san ityabhidhīyate | [PABh zu PāśupSūtra, 5, 38 3]
āha atha niṣkriyo'yamiti kathamavagamyate | [PABh zu PāśupSūtra, 5, 38 4]
kiṃ cātra yuktasya lakṣaṇatrayameva | [PABh zu PāśupSūtra, 5, 38 5]
ucyate na | [PABh zu PāśupSūtra, 5, 38 6]
yasmādāha vītaśokaḥ | [PABh zu PāśupSūtra, 5, 38 7]
atra śokaścintetyanarthāntaram | [PABh zu PāśupSūtra, 5, 38 8]
sā ca cintā dvividhā bhavati | [PABh zu PāśupSūtra, 5, 38 9.2]
kuśalā cākuśalā ca | [PABh zu PāśupSūtra, 5, 38 10]
tatra kuśalā nāma adhyayanadhyānasmaraṇādyā | [PABh zu PāśupSūtra, 5, 38 11]
akuśalā nāma anadhyayanādhyānāsmaraṇādyā | [PABh zu PāśupSūtra, 5, 38 12]
evaṃ japayantraṇadhāraṇādīṃśca kariṣyāmi na kariṣyāmītyevam anekavidhāyāmapi cintāyāṃ vinivṛttāyāṃ vyapagataśoko vītaśoka ityabhidhīyate | [PABh zu PāśupSūtra, 5, 38 13]
evamatra yogapadārthaḥ samāptaḥ | [PABh zu PāśupSūtra, 5, 38 14]
kasmāt | [PABh zu PāśupSūtra, 5, 38 15]
arthānāṃ nirvacanatvāt | [PABh zu PāśupSūtra, 5, 38 16]
yasmād asyādhyāyasyādāv uddiṣṭā ye padārthāste doṣacchedāsaṅgasthityādiṣu vyākhyātāḥ | [PABh zu PāśupSūtra, 5, 38 17]
evamanena yuktena brahmādayo devā viśeṣitā bhavanti | [PABh zu PāśupSūtra, 5, 38 18]
tadasaṅgādivacanāt | [PABh zu PāśupSūtra, 5, 38 19]
āha atha sāṃkhyayogamuktāḥ kiṃ na viśeṣitāḥ | [PABh zu PāśupSūtra, 5, 38 20]
ucyate viśeṣitāḥ | [PABh zu PāśupSūtra, 5, 38 21]
katham | [PABh zu PāśupSūtra, 5, 38 22]
tajjñānātiśayāt | [PABh zu PāśupSūtra, 5, 38 23]
katham | [PABh zu PāśupSūtra, 5, 38 24]
sāṃkhyayogamuktāḥ kaivalyagatāḥ svātmaparātmajñānarahitāḥ saṃmūrchitavat sthitāḥ | [PABh zu PāśupSūtra, 5, 38 25]
asya tu jñānamasti | [PABh zu PāśupSūtra, 5, 38 26]
yasmādāha | [PABh zu PāśupSūtra, 5, 38 27]
{PABh zu PāśupSūtra, 5, 39}
iti | [PABh zu PāśupSūtra, 5, 39 1]
evaṃ kurvan sarvajño 'syāsaṃmohaṃ jñāpayati | [PABh zu PāśupSūtra, 5, 39 2]
uktam | [PABh zu PāśupSūtra, 5, 39 3.1]
kāryakaraṇāñjanebhyo nirañjanebhyaśca sarvapuruṣebhyaḥ | [PABh zu PāśupSūtra, 5, 39 3.2]
aprāptāntaṃ puruṣaṃ yo 'bhyadhikaṃ varṇayet sa budhaḥ | [PABh zu PāśupSūtra, 5, 39 3.3]
āha gataṃ yad gantavyam | [PABh zu PāśupSūtra, 5, 39 4]
atha kimayamupacāraḥ | [PABh zu PāśupSūtra, 5, 39 5]
ucyate na | [PABh zu PāśupSūtra, 5, 39 6]
aparijñānān nāsmākaṃ yoganiṣṭhaṃ tantram | [PABh zu PāśupSūtra, 5, 39 7]
apitu tatkaivalyavyatirikto'pi sarvajñenocyate | [PABh zu PāśupSūtra, 5, 39 8]
apramādād gacched duḥkhānām antamīśaprasādāt | [PABh zu PāśupSūtra, 5, 39 9]
atra pramādaśabdo 'nāgatānavadhānagatatvaṃ pāratantryaṃ ca khyāpayatītyarthaḥ | [PABh zu PāśupSūtra, 5, 39 10]
tadaṅkuraparirakṣaṇavad anāgatakālapratīkārakaraṇena caivāyam apramādīśabdo draṣṭavyaḥ | [PABh zu PāśupSūtra, 5, 39 11]
tasmād yuktenaivāpramādinā stheyam | [PABh zu PāśupSūtra, 5, 39 12]
tathā vartamānena māheśvaramaiśvaryaṃ prāptamevetyuktam | [PABh zu PāśupSūtra, 5, 39 13]
gacched iti gatiḥ prāptirbhavati | [PABh zu PāśupSūtra, 5, 39 14]
gamﾱ sṛpﾱ gatau | [PABh zu PāśupSūtra, 5, 39 15]
prāpnotītyātmeti pattrapāṇḍutāphalapākavat | [PABh zu PāśupSūtra, 5, 39 16]
katham | [PABh zu PāśupSūtra, 5, 39 17]
tasminneva pravartato yo 'yaṃ duḥkhāpoho guṇastatreyaṃ gatiriti saṃjñā kriyata ityarthaḥ | [PABh zu PāśupSūtra, 5, 39 18]
duḥkhānām ityatra prasiddhāni duḥkhānyādhyātmikādhibhautikādhidaivikāni | [PABh zu PāśupSūtra, 5, 39 19]
tatrādhyātmikaṃ dvividhaṃ duḥkhaṃ śārīraṃ mānasaṃ ca | [PABh zu PāśupSūtra, 5, 39 20]
tatra manasi bhavaṃ mānasaṃ krodhalobhamohabhayaviṣāderṣyāsūyādveṣamadamānamātsaryāratyādyaviśeṣadarśanādinimittaṃ tad duḥkham | [PABh zu PāśupSūtra, 5, 39 21]
tathā śārīramapi śirorogadantarogākṣirogajvarapratimatsyātisārakāsaśvāsodarāmayādinimittotpannaṃ duḥkham | [PABh zu PāśupSūtra, 5, 39 22]
tathānyadapi pañcavidhaṃ duḥkhaṃ bhavati | [PABh zu PāśupSūtra, 5, 39 23]
tadyathā garbhajanmājñānajarāmaraṇam iti | [PABh zu PāśupSūtra, 5, 39 24]
tatra garbhe tāvad yadāyaṃ puruṣo māturudare nyastagātraḥ khaṇḍaśakaṭastha iva pumān niyamaśramam anubhavamāno 'vakāśarahitaḥ ākuñcanaprasāraṇādiṣv aparyāptāvakāśaḥ sarvakriyāsu niruddha ityevam advārake andhatamasi mūḍho bandhanastha iva pumān avaśyaṃ samanubhavati | [PABh zu PāśupSūtra, 5, 39 25]
kasmāt | [PABh zu PāśupSūtra, 5, 39 26]
cetanatvād bhoktṛtvāt tanmayatvāc ca na tu kāryakaraṇāni | [PABh zu PāśupSūtra, 5, 39 27]
kasmāt | [PABh zu PāśupSūtra, 5, 39 28]
acetanāvādabhoktṛtvād atanmayatvāc ca | [PABh zu PāśupSūtra, 5, 39 29]
tathā janmaduḥkhamapi | [PABh zu PāśupSūtra, 5, 39 30]
yadāyaṃ puruṣo jāyamānaḥ purīṣapaṅkamagnavadano mūtradhārābhir abhiṣicyamāno dehe saṃvṛtadvārake yoniniḥsaraṇasaṃkaṭe 'tyarthaṃ pīḍyamāno 'sthimarmabandhanaiḥ praghṛṣyamāṇo vikrośan ninadaṃś ca jāyate | [PABh zu PāśupSūtra, 5, 39 31]
paścāt punastasyānucitena bāhyena vāyunā jananāvartena spṛṣṭasya tīvraṃ duḥkhamabhivyajyate | [PABh zu PāśupSūtra, 5, 39 32]
rājapuṣṭakādivat | [PABh zu PāśupSūtra, 5, 39 33]
tena cāsya jātyantarādismṛtihetusaṃskāralopo bhavati | [PABh zu PāśupSūtra, 5, 39 34]
eva janmaduḥkhaṃ puruṣa evānubhavati | [PABh zu PāśupSūtra, 5, 39 35]
kasmāt | [PABh zu PāśupSūtra, 5, 39 36]
cetanatvād bhoktṛtvāt tanmayatvāc ca | [PABh zu PāśupSūtra, 5, 39 37]
na tu kāryakaraṇāni | [PABh zu PāśupSūtra, 5, 39 38]
kasmāt | [PABh zu PāśupSūtra, 5, 39 39]
acetanatvād abhoktṛtvād atanmayatvāc ca | [PABh zu PāśupSūtra, 5, 39 40]
tathā ajñānaduḥkhamapi ahaṃkārasatkṛtagātro na jānan ko 'haṃ kuto'haṃ kasyāhaṃ kena vā bandhanena baddho'hamiti kiṃ kāraṇaṃ kimakāraṇaṃ kiṃ bhakṣyaṃ kimabhakṣyaṃ kiṃ peyaṃ kimapeyaṃ kiṃ satyaṃ kimasatyaṃ kim jñānaṃ kimajñānam ityajñānaduḥkhaṃ puruṣa evānubhavati | [PABh zu PāśupSūtra, 5, 39 41]
kasmāt | [PABh zu PāśupSūtra, 5, 39 42]
cetanatvād bhoktṛtvāt tanmayatvāc ca | [PABh zu PāśupSūtra, 5, 39 43]
na tu kāryakaraṇāni | [PABh zu PāśupSūtra, 5, 39 44]
kasmāt | [PABh zu PāśupSūtra, 5, 39 45]
acetanatvād abhoktṛtvād atanmayatvāc ca | [PABh zu PāśupSūtra, 5, 39 46]
tathā jarāduḥkhamapi | [PABh zu PāśupSūtra, 5, 39 47]
yadāyaṃ puruṣo jarājarjaritaḥ kṛśaśarīraḥ śithilīkṛtanayanakapolanāsikābhrūdaśanāvaraṇaḥ krauñcajānuriva nirviṇṇo 'kṣidūṣikādiṣvapakarṣaṇādiṣv asamartho vihaṃga iva lūnapakṣo laṅghanaplavanadhāvanādiṣv asamarthaḥ pūrvātītāni bhogavyāyāmaśilpakarmāṇy anusmaramāṇaḥ smṛtivaikalyam āpanno 'vaśyaṃ kleśamanubhavati | [PABh zu PāśupSūtra, 5, 39 48]
kasmāt | [PABh zu PāśupSūtra, 5, 39 49]
cetanatvād bhoktṛtvāt tanmayatvāc ca | [PABh zu PāśupSūtra, 5, 39 50]
na tu kāryakaraṇāṇi | [PABh zu PāśupSūtra, 5, 39 51]
kasmāt | [PABh zu PāśupSūtra, 5, 39 52]
acetanatvād abhoktṛtvād atanmayatvāc ca | [PABh zu PāśupSūtra, 5, 39 53]
tathā mṛtyuduḥkhamapi | [PABh zu PāśupSūtra, 5, 39 54]
yadāyaṃ puruṣo maraṇasamaye ślathakaraṇaḥ śirodharam avalambamānaḥ śvāsanocchvasanatatparaḥ khurukhurāyamāṇakaṇṭhaḥ svopārjitamaṇikanakadhanadhānyapatnīputrapaśusaṃghātaḥ kasya bhaviṣyatīty anutapyamānaḥ viṣayānanu dodūyamānaḥ salilādi yācamāno viraktavadano marmabhiś chidyamānair avaśyaṃ kleśamanubhavati | [PABh zu PāśupSūtra, 5, 39 55]
kasmāt | [PABh zu PāśupSūtra, 5, 39 56]
cetanatvād bhoktṛtvāt tanmayatvāc ca | [PABh zu PāśupSūtra, 5, 39 57]
na tu kāryakaraṇāni | [PABh zu PāśupSūtra, 5, 39 58]
kasmāt | [PABh zu PāśupSūtra, 5, 39 59]
acetanatvād abhoktṛtvād atanmayatvāc ca | [PABh zu PāśupSūtra, 5, 39 60]
uktaṃ hi | [PABh zu PāśupSūtra, 5, 39 61.1]
garbhe praviśan duḥkhaṃ nivasan duḥkhaṃ viniṣkraman duḥkham | [PABh zu PāśupSūtra, 5, 39 61.2]
jātaśca duḥkham ṛcchati tasmādapunarbhavaḥ śreyān | [PABh zu PāśupSūtra, 5, 39 61.3]
iti | [PABh zu PāśupSūtra, 5, 39 62]
tathānyadapi pañcavidhaṃ duḥkhaṃ bhavati | [PABh zu PāśupSūtra, 5, 39 63]
tadyathā ihalokabhayaṃ paralokabhayam ahitasaṃprayogaḥ hitaviprayogaḥ icchāvyāghātaśceti | [PABh zu PāśupSūtra, 5, 39 64]
tathānyadapi trividhaṃ duḥkhaṃ bhavati | [PABh zu PāśupSūtra, 5, 39 65]
ādhyātmikamajñānaṃ puruṣe ādhibhautikaṃ viṣayitvam ādhidaivikaṃ ca paśutvaṃ trividham aparaṃ prāhuḥ | [PABh zu PāśupSūtra, 5, 39 66]
ityevamādīni bādhanāyā aprītiphalāyā janmanimittatvād duḥkhānītyupacaryante | [PABh zu PāśupSūtra, 5, 39 67]
āha caraṇādhikāre 'natiprasādād aśivatvasaṃjñake sarvāṇy anatiprasādabījatvāt kuto nātyantanivṛttāni bhavanti | [PABh zu PāśupSūtra, 5, 39 68]
kasmāt | [PABh zu PāśupSūtra, 5, 39 69]
saṃhāraṃ prāptasya nigaḍamuktādhikāravan muktāv atiśayitaguṇaprāptyartham ucyate gacched duḥkhānāmantam | [PABh zu PāśupSūtra, 5, 39 70]
duḥkhānām atyantaṃ paramāpoho guṇāvāptiśca paraṃ bhavatīti | [PABh zu PāśupSūtra, 5, 39 71]
tadubhayamapi ita eva bhavatīti | [PABh zu PāśupSūtra, 5, 39 72]
tadāha īśaprasādāt | [PABh zu PāśupSūtra, 5, 39 73]
atreśa ityetad bhagavato nāmadheyam | [PABh zu PāśupSūtra, 5, 39 74]
īśaḥ kasmāt | [PABh zu PāśupSūtra, 5, 39 75]
vidyādikāryasyeśanādīśaḥ | [PABh zu PāśupSūtra, 5, 39 76]
prasādo nāma sampradānecchā | [PABh zu PāśupSūtra, 5, 39 77]
tasmāt prasādāt sarvaduḥkhāpoho guṇāvāptiś cadim upādhyantarāt paraparivādādivacanāt śuddhiriva yugapadityarthaḥ | [PABh zu PāśupSūtra, 5, 39 78]
evam ayam athaśabdaḥ | [PABh zu PāśupSūtra, 5, 39 79]
paśupater ityuddiṣṭayor duḥkhāntaprasādayor gacched duḥkhānām antamīśaprasādāditi duḥkhāntaṃ parisamāptamiti | [PABh zu PāśupSūtra, 5, 39 80]
evamadhyāyaparisamāptiṃ kṛtvā yuktaṃ vaktum | [PABh zu PāśupSūtra, 5, 39 81]
{PABh zu PāśupSūtra, 5, 40}
iti | [PABh zu PāśupSūtra, 5, 40 1]
asya pūrvokto'rthaḥ | [PABh zu PāśupSūtra, 5, 40 2]
vidhinaiva pūrvoktena vidhinā japtavyam | [PABh zu PāśupSūtra, 5, 40 3]
na tu duḥkhāntagatena gaṇapativadityarthaḥ | [PABh zu PāśupSūtra, 5, 40 4]
āha kāmitvāt kṛpayā bhagavatā duḥkhānto dattaḥ svecchayaiva na punaraduḥkhāntaṃ kariṣyati | [PABh zu PāśupSūtra, 5, 40 5]
athāśaktas tathāpyasya śaktivyāghātaḥ pācakavad akarmāpekṣatvaṃ cocyate | [PABh zu PāśupSūtra, 5, 40 6]
atra yathā nityo duḥkhāntastathā vakṣyāmaḥ | [PABh zu PāśupSūtra, 5, 40 7]
yathā ca kāṅkṣato lipsataś ca sādhakādhikāranivṛttistathā vakṣyāmaḥ | [PABh zu PāśupSūtra, 5, 40 8]
padārthanigamanārthe cocyate | [PABh zu PāśupSūtra, 5, 40 9]
{PABh zu PāśupSūtra, 5, 41}
atra īśanād īśānaḥ | [PABh zu PāśupSūtra, 5, 41 1]
atreśanād īśāna ityuktaṃ kāraṇam | [PABh zu PāśupSūtra, 5, 41 2]
īśānaḥ prabhuḥ dhātetyarthaḥ | [PABh zu PāśupSūtra, 5, 41 3]
āha kasyāyamīśānaḥ | [PABh zu PāśupSūtra, 5, 41 4]
taducyate sarvasyeśānaḥ | [PABh zu PāśupSūtra, 5, 41 5.1]
sarvaśabdo vidyāprakṛter niravaśeṣavācī draṣṭavyaḥ | [PABh zu PāśupSūtra, 5, 41 5.2]
vidyānāṃ dharmārthakāmakaivalyatatsādhanaparāṇām īśānaḥ vidyānāmiti ṣaṣṭhībahuvacanam | [PABh zu PāśupSūtra, 5, 41 6]
āha kiṃ vidyānāmeveśānaḥ na tu vidyābhirye vidanti | [PABh zu PāśupSūtra, 5, 41 7]
ucyate | [PABh zu PāśupSūtra, 5, 41 8]
{PABh zu PāśupSūtra, 5, 42}
atra niratiśaya aiśvaryeṇa īśvaraḥ | [PABh zu PāśupSūtra, 5, 42 1]
puruṣaḥ caitanyavad ityarthaḥ | [PABh zu PāśupSūtra, 5, 42 2]
āha kasyāyamīśvaraḥ | [PABh zu PāśupSūtra, 5, 42 3]
taducyate sarvabhūtānām | [PABh zu PāśupSūtra, 5, 42 4.1]
atra cetanācetaneṣu sarvaśabdaḥ na kevalaṃ pṛthivyādiṣu kiṃtu siddheśvaravarjaṃ cetaneṣveva sarvabhūtaprakṛterniravaśeṣavācī sarvaśabdo draṣṭavyaḥ | [PABh zu PāśupSūtra, 5, 42 4.2]
kasmād bhūtāni | [PABh zu PāśupSūtra, 5, 42 5]
bhāvanatvād bhūtānītyuktam bhūtānāmiti ṣaṣṭhībahuvacanam | [PABh zu PāśupSūtra, 5, 42 6]
āha atra kecid vidyābhūtavyatiriktaṃ brahmāṇamicchanti | [PABh zu PāśupSūtra, 5, 42 7]
tasyāyaṃ kiṃ prabhurbhavati neti | [PABh zu PāśupSūtra, 5, 42 8]
ucyate prabhuḥ | [PABh zu PāśupSūtra, 5, 42 9]
yasmādāha | [PABh zu PāśupSūtra, 5, 42 10]
{PABh zu PāśupSūtra, 5, 43}
atra yo 'yaṃ viriñciḥ paramaḥ patiḥ sarvacetanavyatiriktaḥ kṣetrajñaḥ tasmin brahmasaṃjñā | [PABh zu PāśupSūtra, 5, 43 1]
na tu pradhānādiṣu | [PABh zu PāśupSūtra, 5, 43 2]
kasmāt | [PABh zu PāśupSūtra, 5, 43 3]
adhipativacanavirodhāt | [PABh zu PāśupSūtra, 5, 43 4]
brahma ca kasmāt | [PABh zu PāśupSūtra, 5, 43 5]
bṛṃhaṇatvād bṛhattvād brahmā | [PABh zu PāśupSūtra, 5, 43 6]
bṛṃhayate yasmād vidyākalābhūtāni bṛhac ca tebhya ityato 'dhipatirbrahmā | [PABh zu PāśupSūtra, 5, 43 7]
brahmaṇa iti ṣaṣṭhī | [PABh zu PāśupSūtra, 5, 43 8]
adhir adhiṣṭhātṛtve | [PABh zu PāśupSūtra, 5, 43 9]
tatsvābhāvyāt saṃhṛte cāsaṃhṛte ca kārya ityarthaḥ | [PABh zu PāśupSūtra, 5, 43 10]
patyuḥ patiḥ adhipatiḥ | [PABh zu PāśupSūtra, 5, 43 11]
rājarājavat | [PABh zu PāśupSūtra, 5, 43 12]
patiḥ pālane patirdarśane bhoge ca | [PABh zu PāśupSūtra, 5, 43 13]
pālayate yasmād brahmādīn īśvaraḥ | [PABh zu PāśupSūtra, 5, 43 14]
pāti brahmādikāryam | [PABh zu PāśupSūtra, 5, 43 15.1]
adhipatiḥ brahmā | [PABh zu PāśupSūtra, 5, 43 15.2]
adhipatirīśvaraḥ | [PABh zu PāśupSūtra, 5, 43 16]
evaṃ bṛṃhayate yasmād vidyādikāryaṃ bṛhac ca tebhya ityato 'dhipatirbrahmā bhagavāniti | [PABh zu PāśupSūtra, 5, 43 17]
āha atra kāryakaraṇamahābhāgyam evātra brahmaṇi cintyate na tu sādhakasya lipsā lābho veti | [PABh zu PāśupSūtra, 5, 43 18]
ucyate na | [PABh zu PāśupSūtra, 5, 43 19]
yasmādāha | [PABh zu PāśupSūtra, 5, 43 20]
{PABh zu PāśupSūtra, 5, 44}
atra yeṣāṃ sādhikāratvād anatiprasannas teṣāmaśivatvaṃ dṛṣṭvā duḥkhāntaṃ gateṣu ca śivatvaṃ dṛṣṭvā āha śivo me astu iti | [PABh zu PāśupSūtra, 5, 44 1]
me ityātmāpadeśe mametyarthaḥ | [PABh zu PāśupSūtra, 5, 44 2]
astviti kāṅkṣāyām | [PABh zu PāśupSūtra, 5, 44 3]
kāṅkṣati lipsati mṛgayatītyarthaḥ | [PABh zu PāśupSūtra, 5, 44 4]
āha kiyantaṃ kālaṃ bhagavānasya śivo bhavati | [PABh zu PāśupSūtra, 5, 44 5]
taducyate nityam | [PABh zu PāśupSūtra, 5, 44 6]
yasmādāha | [PABh zu PāśupSūtra, 5, 44 7]
{PABh zu PāśupSūtra, 5, 45}
atra sadā nityaṃ saṃtatam avyucchinnamityarthaḥ | [PABh zu PāśupSūtra, 5, 45 1]
āha kamevamāha | [PABh zu PāśupSūtra, 5, 45 2]
ko vāsya śivo bhavatīti | [PABh zu PāśupSūtra, 5, 45 3]
ucyate | [PABh zu PāśupSūtra, 5, 45 4]
{PABh zu PāśupSūtra, 5, 46}
atra śiva ityetadapi bhagavato nāma | [PABh zu PāśupSūtra, 5, 46 1]
śivaḥ kasmāt | [PABh zu PāśupSūtra, 5, 46 2]
paripūrṇaparitṛptatvācchivaḥ | [PABh zu PāśupSūtra, 5, 46 3]
tasmāt sadāśivopadeśān nityo duḥkhāntaḥ | [PABh zu PāśupSūtra, 5, 46 4]
kāraṇādhikāranivṛttiḥ | [PABh zu PāśupSūtra, 5, 46 5]
tadarthaṃ nityo duḥkhānta iti siddham | [PABh zu PāśupSūtra, 5, 46 6]
evamete pañca padārthāḥ kāryakāraṇayogavidhiduḥkhāntāḥ samāsavistaravibhāgaviśeṣopasaṃhāranigamanataś ca vyākhyātāḥ | [PABh zu PāśupSūtra, 5, 46 7]
uktaṃ hi | [PABh zu PāśupSūtra, 5, 46 8]
ādau yad bhavati samāsoktaṃ madhye tasya vistarataś ca vibhāgataś copanayanigamanena satāmapyeṣa niścayaḥ | [PABh zu PāśupSūtra, 5, 46 9]
iti | [PABh zu PāśupSūtra, 5, 46 10]
atra tāvat patiriti kāraṇapadārthasyopadeśaḥ samāsena | [PABh zu PāśupSūtra, 5, 46 11]
vistarastu vāmo devo jyeṣṭho rudraḥ kāmaḥ śaṃkaraḥ kālaḥ kalavikaraṇo balavikaraṇo'ghoro ghorataraḥ sarvaḥ śarva tatpuruṣo mahādeva oṃkāra ṛṣir vipro mahānīśa īśāna īśvaro 'dhipatirbrahmā śiva ityevamādyo vistaraḥ | [PABh zu PāśupSūtra, 5, 46 12]
vibhāgo'pi anyat patitvam anyad ajātatvam anyad bhavodbhavatvamityādyo vibhāgaḥ | [PABh zu PāśupSūtra, 5, 46 13]
viśeṣaḥ anyeṣāṃ pradhānādīni asmākaṃ tadvyatirikto bhagavānīśvaraḥ | [PABh zu PāśupSūtra, 5, 46 14]
kāraṇādhikāre yasmādāha īśvaraḥ sarvabhūtānāmiti | [PABh zu PāśupSūtra, 5, 46 15]
eṣa upasaṃhāraḥ sārvakāmika ityācakṣate | [PABh zu PāśupSūtra, 5, 46 16]
nigamanam īśa īśāna īśvaro'dhipatirbrahmā śiva iti | [PABh zu PāśupSūtra, 5, 46 17]
tathā paśuriti kāryapadārthasyoddeśaḥ | [PABh zu PāśupSūtra, 5, 46 18]
tasya vistaro vidyā kalā paśavaḥ | [PABh zu PāśupSūtra, 5, 46 19]
utpādyā anugrāhyās tirobhāvyakālpyavikāryam aspadasya bodhyadhiṣṭheyatve cetyevam ādyaḥ sūtravidyādharmārthakāmair bhedair duḥkhāntaḥ vidyā | [PABh zu PāśupSūtra, 5, 46 20]
kalā dvividhāḥ | [PABh zu PāśupSūtra, 5, 46 21]
kāryākhyāḥ karaṇākhyāś ca | [PABh zu PāśupSūtra, 5, 46 22]
tatra kāryākhyāḥ pṛthivyādyāḥ | [PABh zu PāśupSūtra, 5, 46 23]
karaṇākhyā buddhyādyāḥ | [PABh zu PāśupSūtra, 5, 46 24]
paśavaś ca trividhāḥ | [PABh zu PāśupSūtra, 5, 46 25]
devā manuṣyās tiryañcaḥ | [PABh zu PāśupSūtra, 5, 46 26]
tatra devā aṣṭavidhā brahmādyāḥ | [PABh zu PāśupSūtra, 5, 46 27]
mānuṣyaṃ cānekavidhaṃ brāhmaṇādyam | [PABh zu PāśupSūtra, 5, 46 28]
tiryagyoni ca pañcavidhaṃ paśumṛgādyam | [PABh zu PāśupSūtra, 5, 46 29]
paśavaḥ sāñjanā nirañjanāś ca | [PABh zu PāśupSūtra, 5, 46 30]
evamādyo vistaraḥ | [PABh zu PāśupSūtra, 5, 46 31]
vibhāgo'pi anyā vidyā anyāḥ kalāḥ anye ca paśava ityevamādyo vibhāgaḥ | [PABh zu PāśupSūtra, 5, 46 32]
viśeṣaḥ anyeṣāṃ pradhānādīni kāraṇāni tānīha śāstre kāryatvena vyākhyātāni | [PABh zu PāśupSūtra, 5, 46 33]
tatra pradhānaṃ kāraṇam anyeṣāṃ tadiha śāstre paśyanāt pāśakatvāt kāryatvena vyākhyātam | [PABh zu PāśupSūtra, 5, 46 34]
tathā puruṣaḥ kāraṇamanyatra iha śāstre paśutvāt kāryatvena vyākhyātaḥ | [PABh zu PāśupSūtra, 5, 46 35.1]
tathā karmamadhyatvāt kālaḥ svabhāvaḥ upasaṃhāravat | [PABh zu PāśupSūtra, 5, 46 36]
bhūtāni vikāryatvāt kāryatvena vyākhyātāni | [PABh zu PāśupSūtra, 5, 46 37]
ityeṣa viśeṣaḥ | [PABh zu PāśupSūtra, 5, 46 38]
upasaṃhāraḥ sārvakāmika ityarthaḥ | [PABh zu PāśupSūtra, 5, 46 39]
nigamanaṃ vidyākalābhūtāni brahmeti | [PABh zu PāśupSūtra, 5, 46 40]
tathā yogamiti yogapadārthasyoddeśaḥ | [PABh zu PāśupSūtra, 5, 46 41]
tasyaivaṃ carataḥ yogaḥ pravartate ubhayathā yaṣṭavyaḥ atyāgatiṃ gamayate nānyabhaktistu śaṃkare evaṃ devanityatānityayuktatā adhyayanaṃ dhyānaṃ smaraṇaṃ nityasāyujyamiti vistaraḥ vibhāgaḥ kriyālakṣaṇaṃ kriyoparamalakṣaṇaṃ dūradarśanaśravaṇamananavijñānāni gaṇapatiḥ bhūyiṣṭhaṃ sampravartate siddhaḥ gacched duḥkhānāmantam ityevamādyo vibhāgaḥ | [PABh zu PāśupSūtra, 5, 46 42]
jñānaśaktiḥ kriyāśaktiśca | [PABh zu PāśupSūtra, 5, 46 43]
tatra jñānaśaktiḥ śravaṇādyā | [PABh zu PāśupSūtra, 5, 46 44]
kriyāśaktiḥ manojavitvādyā | [PABh zu PāśupSūtra, 5, 46 45]
ityevamādyo vibhāgaḥ | [PABh zu PāśupSūtra, 5, 46 46]
viśeṣaḥ anyeṣāṃ kaivalyam iha tu viśeṣo vikaraṇamiti | [PABh zu PāśupSūtra, 5, 46 47]
pratikaraṇa iti kaivalyadharmātiśaktir niṣkalam aiśvaryamityeṣa viśeṣaḥ | [PABh zu PāśupSūtra, 5, 46 48]
upasaṃhāraḥ ity ebhir guṇairyukta iti | [PABh zu PāśupSūtra, 5, 46 49]
ato yāvanti vākyaviśeṣāṇi saṃnikṛṣṭaviprakṛṣṭāni nirvacanāni tāni ca sarvanirvacanānīti kṛtvā yuktamuktam | [PABh zu PāśupSūtra, 5, 46 50]
evamatra śrībhagavatkauṇḍinyaviracite śrīmadyogapāśupataśāstrasūtravyākhyāne pañcārthabhāṣye pañcamo'dhyāyaḥ saha brahmaṇā granthato 'rthataśca parisamāpta iti | [PABh zu PāśupSūtra, 5, 46 51]
śubham | [PABh zu PāśupSūtra, 5, 46 52]
