{VaikhGS, 1, 1}
atha niṣeka ādi saṃskārān vyākhyāsyāmaḥ | [VaikhGS, 1, 1 366635_1]
ṛtu saṃgamana garbhādhāna puṃsavana sīmanta viṣṇu bali jātakarma utthāna nāmakaraṇa annaprāśana pravāsa āgamana piṇḍa vardhana cauḍaka upanayana pārāyaṇa vrata bandha visarga upākarma samāvartana pāṇigrahaṇāni iti aṣṭādaśa saṃskārāḥ śārīrāḥ | [VaikhGS, 1, 1 366636_1]
yajñāḥ ca dvāviṃśatī | [VaikhGS, 1, 1 366636_2]
brahmayajñaḥ devayajñaḥ pitṛyajñaḥ bhūtayajñaḥ manuṣyayajñaḥ ca iti pañcānām ahar ahar anuṣṭhānam | [VaikhGS, 1, 1 366636_3]
sthālīpākaḥ āgrayaṇam aṣṭakā piṇḍa pitṛyajñaḥ māsiśrāddham caitrī āśvayujī iti sapta pākayajñāḥ | [VaikhGS, 1, 1 366637_1]
agnyādheyam agnihotram darśa pūrṇamāsau āgrayaṇa iṣṭiḥ cāturmāsyaḥ nirūḍhapaśubandhaḥ sautrāmaṇī iti sapta haviryajñāḥ | [VaikhGS, 1, 1 366638_1]
agniṣṭomaḥ atyagniṣṭomaḥ ukthyaḥ ṣoḍaśī vājapeyaḥ atirātraḥ aptoryāmaḥ iti sapta soma yajñāḥ iti | [VaikhGS, 1, 1 366639_1]
ete catvāriṃśat bhavanti | [VaikhGS, 1, 1 366639_2]
niṣekāt ā jātakāt saṃskṛtāyām brāhmaṇyām brāhmaṇāt jāta mātraḥ putra mātraḥ upanītaḥ sāvitrī adhyayanāt brāhmaṇaḥ vedam adhītya śārīraiḥ ā pāṇigrahaṇāt saṃskṛtaḥ pākayajñaiḥ api yajan śrotriyaḥ svādhyāya paraḥ āhitāgniḥ haviryajñaiḥ api anūcānaḥ soma yajñaiḥ api bhrūṇaḥ | [VaikhGS, 1, 1 366640_1]
saṃskāraiḥ etaiḥ upetaḥ niyama yamābhyām ṛṣi kalpaḥ | [VaikhGS, 1, 1 366644_1]
sa aṅga catur veda tapaḥ yogāt ṛṣiḥ | [VaikhGS, 1, 1 366645_1]
nārāyaṇa parāyaṇaḥ nirdvaṃdvaḥ muniḥ | [VaikhGS, 1, 1 366646_1]
iti saṃskāra viśeṣāt pūrvāt pūrvāt parovarīvān iti vijñāyate | [VaikhGS, 1, 1 366647_1]
{VaikhGS, 1, 2}
atha cāturāśramiṇām snāna vidhiḥ | [VaikhGS, 1, 2 366648_1]
abhiṣeka divya vāyavya āgneya guru anujñāḥ iti pañcadhā bhavati | [VaikhGS, 1, 2 366649_1]
nadī taṭāka kūpānām alābhe pūrvasya uttaram upatiṣṭhate | [VaikhGS, 1, 2 366650_1]
prāc mukhaḥ udak mukhaḥ _ ākramya jala sthaleṣu āsīnaḥ gokarṇa vat pāṇim kṛtvā brāhmena tīrthena tris ācamya dvis aṅguṣṭha mūlena āsyam parimārṣṭi | [VaikhGS, 1, 2 366651_1]
aṅguṣṭhasya agniḥ pradeśinyāḥ vāyuḥ madhyamasya prajāpatiḥ anāmikāyāḥ sūryaḥ kaniṣṭhikasya indraḥ iti adhidevatāḥ bhavanti | [VaikhGS, 1, 2 366652_1]
aṅguṣṭha madhyamābhyām sarva tīrthaiḥ _ mukham mārṣṭi aṅguṣṭha anāmikābhyām cakṣuṣī aṅguṣṭha pradeśinībhyām nāsikām aṅguṣṭha kaniṣṭhikābhyām śrotre bhujau tābhyām aṅguṣṭhena _ | [VaikhGS, 1, 2 366653_1]
hṛdayam aṅgulibhiḥ nābhim ca aṅguṣṭhena pratyaṅgam apaḥ ca spṛṣṭvā jaṅghayoḥ vāme pāṇau api abhyukṣya sarvābhiḥ mūrdhānam spṛśati | [VaikhGS, 1, 2 366655_1]
indraḥ aham ubhayābhyām iti kara āvāpaḥ pādau asmin kule iti | [VaikhGS, 1, 2 366656_1]
pādau ca tathā prakṣālya apaḥ punantu iti punar tathā ācāmati | [VaikhGS, 1, 2 366656_2]
ṛgvedaḥ prīṇātu yajurvedaḥ prīṇātu sāmavedaḥ prīṇātu iti tris apaḥ pītvā atharvavedaḥ prīṇātu itihāsavedaḥ prīṇātu candramāḥ prīṇātu iti tridhā mukham mārṣṭi maheśvaraḥ prīṇātu iti mūrdhānam ādityaḥ prīṇātu somaḥ prīṇātu iti cakṣuṣī diśaḥ prīṇantu iti śrotre vāyuḥ prīṇātu iti nāsikām indraḥ prīṇātu iti bhujau viṣṇuḥ prīṇātu iti hṛdayam agniḥ prīṇātu iti nābhim | [VaikhGS, 1, 2 366657_1]
spṛśati iti eke | [VaikhGS, 1, 2 366659_1]
{VaikhGS, 1, 3}
atha apaḥ namaskṛtya avagāhya _ a manaḥ śaṅkam adbhiḥ mṛdā ca gātra śuddhim kṛtvā vastram ā su uditam iti nenekti gāyatryā prāc agrikam udak agrikam _ āstṛṇāti | [VaikhGS, 1, 3 366660_1]
śuṣke tayā eva gṛhṇīyāt | [VaikhGS, 1, 3 366661_1]
idam āpaḥ pravahata iti abhigamya hiraṇya śṛṅgam iti jalam praṇamya sa mṛdā udakena apaḥ punātu iti abhyukṣya idam apaḥ śivāḥ iti apaḥ vigāhya su snāti | [VaikhGS, 1, 3 366661_2]
idam brahma punīmahe iti pavitram gṛhītvā brahma punātu iti aṅgulau nikṣipya śata dhāram iti jalam gṛhītvā payasvatyaḥ oṣadhayaḥ iti ācamya bhūḥ agnayaḥ iti upasthānam ādityasya cit patiḥ iti tribhiḥ anāmikā upāntābhyām sa mṛdā udakena tris pradakṣiṇam āvartya śiraḥ mārṣṭi | [VaikhGS, 1, 3 366662_1]
āpohiraṇya pavamānaiḥ prokṣayati | [VaikhGS, 1, 3 366663_1]
ud vayam iti ādinā ādityam upasthāya mahāvyāhṛtyā jalam abhimantrya karṇau apidhāya abhimukham āditya ardham nimajjya ṛtam ca satyam ca yāsu gandhāḥ iti tris āvartayan aghamarṣaṇam karoti | [VaikhGS, 1, 3 366663_2]
tatas mandam niḥśvasya dhautam paridhāya an upamṛjya vāsaḥ prātar sūryaḥ ca ityādinā ācamya āpohiṣṭhā ādibhiḥ ṛgbhiḥ tisṛbhiḥ prokṣya gāyatryā apaḥ abhimantrya āditya abhimukham vikṣipya pradakṣiṇam karoti | [VaikhGS, 1, 3 366664_1]
prāṇāyāmam eka avaram kṛtvā aṣṭa avarām sāvitrīm abhyasya mitrasya ityādibhiḥ ṛgbhiḥ tisṛbhiḥ tiṣṭhan saṃdhyām upāsīta | [VaikhGS, 1, 3 366665_1]
madhyāhne āpaḥ punantu iti ācamya tathā prokṣya ud vayam ityādibhiḥ yajurbhiḥ tiṣṭhan ādityam upasthāya tathā karoti | [VaikhGS, 1, 3 366666_1]
sāyam agniḥ ca ityādinā ācamya tathā prokṣya yat cit hi ityādibhiḥ sāmbhiḥ upāsya āsīnaḥ tathā karoti | [VaikhGS, 1, 3 366667_1]
udita arkām paścima arkām iti ca saṃdhye yathādiśam | [VaikhGS, 1, 3 366667_2]
tad nāma ādinā diś devatāḥ pitṝn sa apasavyam brahmānam ca | [VaikhGS, 1, 3 366667_3]
udak mukhaḥ nārāyaṇa ādīn namaḥ antena upatiṣṭheta | [VaikhGS, 1, 3 366667_4]
{VaikhGS, 1, 4}
atha ācamya kaurukṣetram iti jalam namaskṛtya mahāvyāhṛtyā jalam abhimantrya hastena tala tīrtha krameṇa kūpyābhyaḥ _ ityādibhiḥ tarpayati bhūpatim tarpayāmi bhuvana patim tarpayāmi bhūtānām patim tarpayāmi prajāpatim tarpayāmi brahmānam tarpayāmi nārāyaṇam tarpayāmi mahādevam tarpayāmi skandam tarpayāmi vināyakam tarpayāmi | [VaikhGS, 1, 4 366668_1]
yathādiśam tad nāma ādinā diś devatāḥ tarpayati indram tarpayāmi yamam tarpayāmi varuṇam tarpayāmi kuberam tarpayāmi agnim tarpayāmi nirṛtim tarpayāmi vāyum tarpayāmi īśānam tarpayāmi ādityam tarpayāmi somam tarpayāmi aṅgārakam tarpayāmi budham tarpayāmi bṛhaspatim tarpayāmi śukram tarpayāmi śanaiścaram tarpayāmi rāhum tarpayāmi ketum tarpayāmi grahān tarpayāmi nakṣatrāṇi tarpayāmi tārān tarpayāmi viśvān devān tarpayāmi sarvāḥ ca devatāḥ tarpayāmi vedān tarpayāmi yajñān tarpayāmi chandāṃsi tarpayāmi | [VaikhGS, 1, 4 366669_1]
sva gotra ādi saptarṣīn tarpayati viśvāmitram tarpayāmi jamadagnim tarpayāmi bharadvājam tarpayāmi gautamam tarpayāmi atrim tarpayāmi vasiṣṭham tarpayāmi kaśyapam tarpayāmi bhṛgum tarpayāmi sarvān ṛṣīn tarpayāmi sarvāḥ ṛṣi patnīḥ tarpayāmi | [VaikhGS, 1, 4 366672_1]
prācīnāvītī pitryāṇi karoti | [VaikhGS, 1, 4 366673_1]
ūrmyā udaka ante iti pitṛbhyaḥ pitāmahebhyaḥ prapitāmahebhyaḥ jñāti vargebhyaḥ pitṛ patnībhyaḥ pitāmaha patnībhyaḥ prapitāmaha patnībhyaḥ jñāti varga patnībhyaḥ svadhā namaḥ tarpayāmi iti tarpayati | [VaikhGS, 1, 4 366674_1]
atha nivītī bhaumān tarpayāmi bhauma divyān tarpayāmi nāgān tarpayāmi nāga divyān tarpayāmi yāvantaḥ jala arthinaḥ tāvantaḥ pratigṛhṇantu iti apaḥ visṛjya ācamya brahmayajñam karoti | [VaikhGS, 1, 4 366675_1]
śuddhe deśe barhiḥ āstīrya brāhmam āsanam āsthāya pavitra pāṇiḥ brahmāñjalim kṛtvā prāc mukhaḥ nityam iṣe tvā ūrje tvā ityādi yathākāmam | [VaikhGS, 1, 4 366676_1]
ṛtam ca satyam ca deva kṛtasya yat mama garbhe tarat saḥ mandī vasoḥ pavitram jātavedase viṣṇoḥ nu kam sahasra śīrṣā eka akṣaram ā tvā āhārṣam tvam agne pavasva ādīn adhīyīta saurābhiḥ ṛgbhiḥ yathākāmam ādityam ca upatiṣṭheta | [VaikhGS, 1, 4 366677_1]
{VaikhGS, 1, 5}
a śaktaḥ nityam pādau prakṣālya ācamya atas deva ādi vaiṣṇavam japtvā divyam vāyavyam āgneyam mantrasnānam _ kṛtvā pūrvavat ācamana ādīni kuryāt | [VaikhGS, 1, 5 366678_1]
divaḥ cyutaiḥ gāṅgeyaiḥ ādhāvaiḥ sa ātapaiḥ varṣaiḥ _ āsecanam divyam | [VaikhGS, 1, 5 366679_1]
gavām pāda udgataiḥ vāyu nītaiḥ pāṃsubhiḥ sparśanam vāyavyam | [VaikhGS, 1, 5 366680_1]
bhasmanā śuddhena sarva aṅgam ālepanam āgneyam | [VaikhGS, 1, 5 366681_1]
āpaḥ hi stha iti mantreṇa āgneyena tīrthena abhyukṣaṇam mantrasnānam | [VaikhGS, 1, 5 366682_1]
dakṣiṇa pāṇeḥ madhya talam āgneyam tīrtham kaniṣṭhā aṅguli mūlam daivam sarva aṅguli mūla agram ārṣam pradeśinī aṅguṣṭhayoḥ madhyam paitṛkam aṅguṣṭhasya mūlam brāhmam | [VaikhGS, 1, 5 366683_1]
daivena tīrthena upavītī daivikam kāryam ārṣeṇa ārṣam paitṛkeṇa pitryam | [VaikhGS, 1, 5 366684_1]
sarvam brāhmena brahma tarpaṇam ācamanam āgneyena tīrthena abhyukṣaṇam karoti | [VaikhGS, 1, 5 366687_1]
dakṣiṇa hastam uddhṛtya upavītam dhārayet upavītī vāmam uddhṛtya prācīnāvītī | [VaikhGS, 1, 5 366688_1]
kaṇṭha sakte nivītī bhavati | [VaikhGS, 1, 5 366688_2]
snātvā puṇye ahani saṃskāra homam juhuyāt iti vijñāyate | [VaikhGS, 1, 5 366689_1]
{VaikhGS, 1, 6}
atha puṇyāhaṃ pañcāvarāñchrotriyān āhūyābhipūjayati | [VaikhGS, 1, 6 1]
ācāryaḥ karakaṃ dhārāsvity adbhir āpūryedam āpaḥ śivā ity apo 'bhimantrya puṣpādyaiḥ sarvatīrthajalam ityabhyarcya prativācakān prāṅmukhān udaṅmukhān vā sthāpayitvodaṅmukhaḥ supuṇyāhaṃ karomīti saṃkalpya svasti suprokṣitam astviti sthānaṃ prokṣya prajāpatiḥ priyatām ityuktvā taiḥ priyatām iti vācayati | [VaikhGS, 1, 6 2]
śāmyantu ghorāṇītyuttarāntaṃ trir apaḥ srāvayati | [VaikhGS, 1, 6 3]
ato devā ityagraṃ daivike saṃ tvā siñcāmītyagraṃ sūtake śucī vo havyetyagraṃ pretake draviṇodāḥ savitā navo navo vidyucchataṃ jīvāṣṭau devā hiraṇyarūpa ṛdhyāma stomamāhārṣaṃ tvāryamaṇaṃ somam rājānam indrāvaruṇā śriye jāto yā guṅgur yas tvā hṛdā yasmai tvaṃ narya prajāṃ sutrāmāṇaṃ śatāyudhāya dakṣiṇāvatāṃ bhadraṃ karṇebhiḥ śataminnv aditir dyaur ityṛtvijaḥ sarve vadeyuḥ | [VaikhGS, 1, 6 4]
{VaikhGS, 1, 7}
devā ṛṣayaḥ pitaro grahā devya ṛṣipatnyaḥ pitṛpatnyo vedā yajñāśca sarvādyāḥ priyantāmantaḥ prativacanam | [VaikhGS, 1, 7 1]
puṇyāhaṃ śivam āyuṣyam arogyam avighnam acalam aiśvaryaṃ yatpāpaṃ tatpratihataṃ yacchreyaḥ śivaṃ karma śivaḥ pakṣa ityastvantāstathāntaḥ prativacanam | [VaikhGS, 1, 7 2]
śivā ṛtavaḥ santu śivāni nakṣatrāṇi bhavantu sarvakarmasamṛddhirastu sarvadhanadhānyasampūrṇam astv ity ekaikam uktavantaḥ prativacanam | [VaikhGS, 1, 7 3]
yatpuṇyaṃ svasti na ṛdhyāsmeti pūrvoktāmitare 'nuvadanti | [VaikhGS, 1, 7 4]
yajamānasya nakṣatranāmādi gotranāma sutāntaṃ mātṛgotranāmāntāt paraṃ śarmāntaṃ nāma praṇavādi bhavanto bruvantu puṇyāhaṃ svastyṛddhyantaṃ pratyekaṃ tridhā tridhā yathāvibhaktivācitamanuvācayeyuḥ | [VaikhGS, 1, 7 5]
āpohiraṇyapavamānaiḥ prokṣayati | [VaikhGS, 1, 7 6]
puṇyāhe kṛte tadahaḥ puṇyaṃ bhavatyādāvante vā puṇyāhena sarvāḥ kriyāḥ puṇyāḥ paripūrṇā bhavanti | [VaikhGS, 1, 7 7]
svāṃkṛto 'sīti dakṣiṇākālamuktavatsu ghṛtāt parīty adbhir yathāśakti dakṣiṇāṃ hastena dakṣiṇena dadāti | [VaikhGS, 1, 7 8]
tvamagne yajñānām hoteti tad ādadīran | [VaikhGS, 1, 7 9]
yatra dakṣiṇādānādāne tatraivaṃ syāditi vijñāyate | [VaikhGS, 1, 7 10]
{VaikhGS, 1, 8}
athāgnyāyatanam | [VaikhGS, 1, 8 1]
prākpravaṇe vottarapravaṇe vā śuddhe deśe gomayenopalipte śuddhābhiḥ sikatābhiḥ prākpaścimaṃ dakṣiṇottaraṃ ca dvātriṃśadaṅgulyāyataṃ dvyaṅgulonnataṃ yathālābhonnataṃ vā sthaṇḍilamagnyāyatanaṃ bhavati | [VaikhGS, 1, 8 2]
paristaraṇabarhiṣaḥ pratidik pañcadaśa sthaṇḍilapramāṇāḥ kuṇḍe ṣaṭtriṃśadaṅgulāstathaikāṅgulipariṇāhā vraṇavakrahīnāḥ paridhayaḥ | [VaikhGS, 1, 8 3]
pañcadaśadarbhairgrathitaṃ caturaṅgulāgraṃ dvyaṅgulagranthi hastamātraṃ prokṣaṇakūrcam | [VaikhGS, 1, 8 4]
tathaiva dvādaśāṅgulamātraṃ pavitram | [VaikhGS, 1, 8 5]
tatpramāṇā yājñikāḥ samidhaḥ pātrasruvādayo yajñe proktāḥ | [VaikhGS, 1, 8 6]
darbheṣu dvaṃdvaṃ pātrādisambhārānuttare daivike pratyekaṃ dakṣiṇataḥ paitṛke saṃbharati | [VaikhGS, 1, 8 7]
nityahome 'gniśālāyāṃ mṛdā caturdiśaṃ dvātriṃśadaṅgulyāyatāṃ caturaṅgulavistārāṃ dvyaṅgulonnatām ūrdhvavediṃ caturaṅgulivistāronnatāṃ tatparigatām adhovediṃ ca madhye nimnaṃ ṣaḍaṅgulam agnikuṇḍaṃ kṛtvāsmin gṛhastho 'gnimaupāsanamādhāya nityaṃ juhoti | [VaikhGS, 1, 8 8]
vanasthasya śrāmaṇakāgneḥ kuṇḍam ādhānaviśeṣaṃ ca dharme vakṣyāmaḥ | [VaikhGS, 1, 8 9]
{VaikhGS, 1, 9}
athāghāravidhānam | [VaikhGS, 1, 9 1]
brāhmaṃ prāṅmukham āsīna eto nvindramityagnyālayaṃ prokṣya mayi devā ityādibhiś caturdiśaṃ darbhānukṣayet | [VaikhGS, 1, 9 2]
uddhanyamānamiti madhyapūrvāparayamāgninirṛtisomeśānamaruto barhiṣā khanati | [VaikhGS, 1, 9 3]
tathā pūta hyātaneti ṣaḍrekhā likhitvāṣṭābandham iti vakritaṃ darbhaṃ dakṣiṇapaścimasyāmutsṛjya rekhā gāyatryā prokṣya jātavedo bhuvanasyetyaraṇiṃ gṛhītvā mathitaṃ laukikaṃ vāgnim ādāyāhareta | [VaikhGS, 1, 9 4]
ghṛtapratīka iti prajvālyāyurdā iti praṇamyopāvaroheti nidhāyāgna āyāhyayaṃ te yoniriti prajvālya mayi gṛhṇāmītyabhivandya karmaṇe vāmiti karau prakṣālayati | [VaikhGS, 1, 9 5]
idam āpaḥ śivā ity apo 'bhimantryādite 'numanyasva dakṣiṇato vediṃ parimṛjāmīti dakṣiṇavediṃ nairṛtyādyantam anumate 'numanyasva paścimato vediṃ parimṛjāmīti tathā paścimavediṃ sarasvate 'numanyasvottarato vediṃ parimṛjāmītyuttaravediṃ vāyavyādyantaṃ deva savitaḥ prasuva purastādvediṃ parimṛjāmīti pūrvavediṃ cāgneyādyantam aṅgulīrāstīrya sādhāvena pāṇinā kūrcena vā parimṛjya gāyatryā vedīḥ prokṣayati | [VaikhGS, 1, 9 6]
brahmasomāvṛtvijau varayitvādhvaryuroṃ bhūpate bhuvanapata iti pratyekaṃ prekṣya tābhyāmahaṃ bhūpatirityukte brahman somaṃ prokṣiṣyāmītyantaṃ tathoktvā punas tābhyāṃ prokṣetyuktas tathā prokṣayati | [VaikhGS, 1, 9 7]
{VaikhGS, 1, 10}
pātrād ādhāvam ādāya pavitre stha iti vedyāṃ barhiṣaḥ sthāpayitvā tān paraśurasīti prokṣya samidho muktabandhāḥ kṛṣṇo 'sīti vedirasīti vediṃ sruvādīn barhiṣo barhirasi srugbhya iti barhiṣo 'graṃ dive tveti madhyam antarikṣāyeti mūlaṃ pṛthivyai tveti prokṣayati | [VaikhGS, 1, 10 1]
poṣāya tvety apo barhirbandhane saṃsrāvya svadhā pitṛbhya iti sāpasavyaṃ dakṣiṇataḥ prokṣyāpāṃ śeṣaṃ paścimasyām uttarāntam ūrg bhaveti srāvayet | [VaikhGS, 1, 10 2]
ubhābhyām iti pāṇī prakṣālayati | [VaikhGS, 1, 10 3]
pūṣā ta iti barhirbandhaṃ visṛjya mūlād ūrdhvamādityaṃ vyañjanamasītyabhimṛśya paścimato vedyadhastāduttarāgram ūrṇāmradasamiti darbhaiḥ paristīrya svāsasthaṃ devebhya iti prāgagraṃ svāsane caikaṃ nidhāya viṣṇoḥ stūpo 'sīti prācyāṃ dakṣiṇata iti yāmyām uttarata ityudīcyāṃ paścimata iti pratīcyāṃ prāguttarāgraṃ paristṛṇātyuttarāgram aiśānyām ūrdhvaṃ kṛtvā gandharvo 'sīti paścimasyām indrasyeti yāmyāṃ mitrāvaruṇāvityudīcyāṃ vedyāṃ prāguttarāgrānparidhīnparidadhāti | [VaikhGS, 1, 10 4]
{VaikhGS, 1, 11}
vāyavyāmuttarāgram ūrdhvaṃ karoti | [VaikhGS, 1, 11 1]
sūryastveti prācyām uttarāntam upariṣṭād ity ūrdhvam adhastānnāgā ityadhaśca pariṣicya vītihotram ity agnyālaye samidhāvagnīśayordiśor ūrdhvāgre nidadhāti | [VaikhGS, 1, 11 2]
paristīryam ityādinaindrādyam udagantam ārṣeṇāpo dattvā sṛtāsītyādibhir dakṣiṇādi tenaiva prāgantam uttarāntaṃ ca pariṣicya taruṇāsīty āgneyādīśānāntaṃ pradakṣiṇam āgneyāntam adbhiḥ pariṣiñcati | [VaikhGS, 1, 11 3]
vānaspatyo 'sīti praṇidhī prakṣālya pṛthivyāpo grahīṣyāmīti sākṣatam adbhir āpūrya vasūnāṃ pavitram ity udagagre pavitre prakṣipya dakṣiṇena pāṇināgramitaradvāmena gṛhītvā devo vaḥ saviteti trirutpūya tathā nidadhāti | [VaikhGS, 1, 11 4]
brahmann apa iti somāpa iti ca brahmasomāvṛtvijau pratyekaṃ prekṣya tābhyāṃ tathā praṇayetyuktaḥ ko va iti praṇīya vedyāṃ dakṣiṇottarayoḥ praṇidhī nidhāya saṃviśantāmiti kūrcena jalaṃ saṃsrāvya gāyatryā sruvaṃ prokṣayet | [VaikhGS, 1, 11 5]
{VaikhGS, 1, 12}
bhūḥ sruvaṃ gṛhṇāmīti sruvaṃ gṛhītvā varṣiṣṭhe adhi nāka iti vedyadhastātsamidhau nyasyāhīno nirvapāmīti sruvaṃ prakṣālya nirdagdhamiti paryagniṃ kṛtvā niṣṭaptamiti samidhor nidadhyāt | [VaikhGS, 1, 12 1]
aditir asyacchidretyājyasthālīṃ gṛhītvottare bhūtakṛtaḥ sthopoḍham ityaṅgāraṃ nyasya sagarāḥ stheti vinyasya mahīnāmiti pacati | [VaikhGS, 1, 12 2]
pūrvavatpavitreṇa trirutpūyājyasthālyāḥ pṛṣṭhabhasmedaṃ viṣṇuriti vedena śodhayitvodbhavaḥ sthod ahamiti barhir dagdhvāṅgāram antaritam ityājyasya darśayati | [VaikhGS, 1, 12 3]
dakṣiṇato 'ṅgāraṃ gāyatryā nyasya tayaiva carusthālīmadhiśritya darbholkena paktvāvatārayati | [VaikhGS, 1, 12 4]
pavitreṇājyaṃ pātre trirutpūya gharmo 'sīti granthiṃ visṛjyottarapaścime nidhāyādbhiḥ prokṣyāpyāyantāmiti pavitraṃ juhoti | [VaikhGS, 1, 12 5]
vītihotramiti samidagraṃ ghṛtāktaṃ vāyavye 'gnau sthāpayitvā devasya tveti sruveṇa homyaṃ dvidhā viharati | [VaikhGS, 1, 12 6]
{VaikhGS, 1, 13}
dakṣiṇapraṇidhau brāhmeṇa tīrthena prajāpatipurogān āvāhayāmītyuttarapraṇidhau daivenāgnyādīn aupāsanayajñaṃ yajñadaivata viśvān devān sarvadevān āvāhayāmītyantaṃ paitṛke vaiśvadevayajñaṃ yajñadaivata viśvān devān āvāhayāmītyantam āvāhayet | [VaikhGS, 1, 13 1]
yathāvāhanaṃ sruveṇājyam ūrdhvaṃ nītvā juṣṭaṃ nirvapāmīti nirvāpaṃ karoti | [VaikhGS, 1, 13 2]
tṛpyadhidvayena dvidhāgnau homyaṃ darśayitvāgnir jyotir dvayena samidulkena dvidhā dahati | [VaikhGS, 1, 13 3]
samidasi svāheti samidhaṃ juhoti | [VaikhGS, 1, 13 4]
sruveṇājyaṃ gṛhītvāmṛtamasīti anuttānam antaritam ity uttānaṃ pratyuṣṭam ity anuttānaṃ homyaṃ pradakṣiṇam abhimantryājyaṃ gṛhītvottānaṃ svato dakṣiṇato vāmataḥ praṇītāyāṃ saṃdhāya citpatistvādibhistribhireva tridhāgnau saṃvapati | [VaikhGS, 1, 13 5]
{VaikhGS, 1, 14}
gāyatryā samidhaḥ prokṣyaikaviṃśatir āhutipramāṇāḥ karasampūrṇā vā samidho gṛhītvā mūlāgrābhyāṃ ghṛtaṃ sparśayitvābhyarcyākṣatājyacarubhirimā me agna iti mūlamadhyāgrāṇi spṛśannadho nītvordhvabhāge madhye ca saṃdadhāti | [VaikhGS, 1, 14 1]
daivena tīrthena dakṣiṇasyām adbhiḥ prāgantam adite 'numanyasveti paścimasyām uttarāntam anumate 'numanyasvetyuttarasyāṃ prāgantaṃ sarasvate 'numanyasveti deva savitaḥ prasuveti pūrvasyāmudagantam āgneyādyantaṃ sarvataśca pradakṣiṇaṃ pariṣiñcati | [VaikhGS, 1, 14 2]
ṣaṣṭiṃ śatety abhimantryāyaṃ ta idhma itīdhmān asaṃkulāñcharo 'ṅgāre 'gnau juhuyāt | [VaikhGS, 1, 14 3]
yasyai devatāyai havirnirupyate tāṃ devatāṃ manasā ha vai dhyāyannirvapedyathā ha vāsya suṣumnā jyotiṣmatī prāṇavatī retodhā ityetā hutaṃ gṛhītvā raśmayaś catasraḥ pṛśnau saṃdadhīran sa ha vā śuddhāmṛtavahā cinuhī divyā lokapāvanīty etābhiś candramasam āpyāyayati | [VaikhGS, 1, 14 4]
asau nu rājā soma āpyāyito mūlagāmī vapāyany amṛtodgārī surapriyetyetābhir amṛtena tāṃ devatāṃ tarpayati | [VaikhGS, 1, 14 5]
{VaikhGS, 1, 15}
sruveṇājyaṃ srāvayanparidhī spṛṣṭvā vāyavyādyāgneyāntaṃ prajāpataye svāheti nairṛtyādīśānāntamindrāya svāhetyāghārau juhuyāt | [VaikhGS, 1, 15 1]
cakṣuṣī buddhvāgnaye svāhā somāya svāhety ājyabhāgāv uttaradakṣiṇayor juhoti | [VaikhGS, 1, 15 2]
yukto vaheti paścimādisaumyāntaṃ yā tiraścīti saumyādīndrāntaṃ saṃrādhanyai devyai svāhetīndrādiyāmyāntaṃ prasādhanyai devyai svāheti yāmyādivāruṇāntaṃ srāvayan hutvā madhyamāsyam iti buddhvā tatra vyāhṛtīr juhoti | [VaikhGS, 1, 15 3]
tadagnimukhamiti brahmavādino vadanti | [VaikhGS, 1, 15 4]
satyenetyabhimṛśyājyena juhotyagnaye svāhā somāya svāhāgnīṣomābhyāṃ svāhā prajāpataye svāhā brahmaṇe svāhendrāya svāhā vasubhyaḥ svāhā marudbhyaḥ svāhā rudrebhyaḥ svāhā viṣṇave svāhā bṛhaspataye svāhā mitrāya svāhā varuṇāya svāhādityebhyaḥ svāhāśvibhyāṃ svāhā pūṣṇe svāhā kakṣāya svāhā kakṣadaivatasomāya svāhaupāsanayajñāya svāhā yajñadaivataviśvebhyo devebhyaḥ svāhā sarvadevebhyaḥ svāhetyantaṃ hutvā darvyābhighārya caruṃ sāvitryā gṛhītvā juhvā vyāhṛtīr juhoti | [VaikhGS, 1, 15 5]
ato devā idaṃ viṣṇur ity ājyaṃ samṛddhyai juhuyāt | [VaikhGS, 1, 15 6]
paitṛke vaiśvadevayajñāya svāhā yajñadaivataviśvebhyo devebhyaḥ svāhetyantaṃ hutvā pakvaṃ juhuyāt | [VaikhGS, 1, 15 7]
iti sarvahomānāmādirāghāro vijñāyate | [VaikhGS, 1, 15 8]
{VaikhGS, 1, 16}
atha sāmānyataḥ kriyāyā homamantrāḥ | [VaikhGS, 1, 16 1]
dhātā dadātu no rayiṃ dhātā prajāyā dhātā dadātu no rayiṃ prācīṃ dhātā dadātu dāśuṣe 'nu no 'dyānumatir anvid anumate tvam ā mā vājasya samāvavarty anumanyatāṃ yasyāmidaṃ rākāmahaṃ yāste rāke sinīvāli yā supāṇiḥ kuhūm ahaṃ kuhūrdevānāmiti dhātādi ṣoḍaśa | [VaikhGS, 1, 16 2]
{VaikhGS, 1, 17}
imaṃ me varuṇa tattvā yāmi tvaṃ no agne sa tvaṃ no agne tvamagne ayāsy ayāsanniti pañca vāruṇam | [VaikhGS, 1, 17 1]
prajāpate na tvatprajāpatirjayānityupāṃśuyāje prājāpatye | [VaikhGS, 1, 17 2]
cittaṃ ca cittiścākūtaṃ cākūtiśca vijñātaṃ cāvijñānaṃ ca manaśca śakvarīśca darśaśca pūrṇamāsaśca bṛhacca rathaṃtaraṃ ca svāheti cittādi dvādaśa jayāḥ | [VaikhGS, 1, 17 3]
agnir bhūtānām adhipatiḥ sa māvatvindro jyeṣṭhānāṃ yamaḥ pṛthivyā vāyurantarikṣasya sūryo divaścandramā nakṣatrāṇāṃ bṛhaspatirbrahmaṇo mitraḥ satyānāṃ varuṇo 'pāṃ samudraḥ srotyānāmannaṃ samrājyānām adhipatiṃ tanmāvatu | [VaikhGS, 1, 17 4]
soma oṣadhīnāṃ savitā prasavānāṃ rudraḥ paśūnāṃ tvaṣṭā rūpāṇāṃ viṣṇuḥ parvatānāṃ maruto gaṇānāmadhipatayaste māvantu pitaraḥ pitāmahāḥ pare 'vara ity aṣṭādaśāgnir bhūtādayo 'bhyātānāḥ | [VaikhGS, 1, 17 5]
{VaikhGS, 1, 18}
ṛtāṣāḍ ṛtadhāmāgnir gandharvastasyauṣadhayo 'psarasa ūrjo nāmeti saṃhito viśvasāmā sūryo gandharvastasya marīcayo 'psarasa āyuvo nāmeti suṣumnaḥ sūryaraśmiś candramā gandharvastasya nakṣatrāṇyapsaraso bekurayo nāmeti bhujyuḥ suparṇo yajño gandharvastasya dakṣiṇā apsarasa stavā nāmeti prajāpatirviśvakarmā mano gandharvas tasyarksāmāny apsaraso vahnayo nāmeti iṣiro viśvavyacā vāto gandharvas tasyāpo 'psaraso mudā nāmeti bhuvanasya pata iti parameṣṭhyadhipatirmṛtyurgandharvastasya viśvamapsaraso bhuvo nāmeti sukṣitiḥ subhūtir bhadrakṛtsuvarvān parjanyo gandharvastasya vidyuto 'psaraso ruco nāmeti dūrehetir amṛḍayo mṛtyurgandharvastasya prajā apsaraso bhīruvo nāmeti cāruḥ kṛpaṇakāśī kāmo gandharvastasyādhayo 'psarasaḥ śocayantīr nāmeti sa no bhuvanasya pata iti | [VaikhGS, 1, 18 1]
ṛtāṣāḍ ṛtādi bhuvanasya sa na iti varjayitvā pratyekaṃ tābhyo 'ntā rāṣṭrabhṛto dvādaśa | [VaikhGS, 1, 18 2]
iti prājāpatyādi mūlahomaḥ | [VaikhGS, 1, 18 3]
babhūva paitṛkayacchānte vyāhṛtiḥ | [VaikhGS, 1, 18 4]
{VaikhGS, 1, 19}
athānte homamantrāḥ | [VaikhGS, 1, 19 1]
yad asyāgnaye sviṣṭakṛte 'gnaye 'nnādāyāgnaye 'nnapataye prajāpataya indrāya viśvebhyo devebhyaḥ sarvābhyo devatābhyaḥ sarvatraivāgnaye | [VaikhGS, 1, 19 2]
sviṣṭakṛte vāstupata iti sviṣṭākāraḥ | [VaikhGS, 1, 19 3]
yanma ātmanaḥ punar agniś cakṣuriti mindāhutī | [VaikhGS, 1, 19 4]
iṣṭebhya ityādi daśānte vyāhṛtirityṛddhiḥ | [VaikhGS, 1, 19 5]
āśrāvitaṃ brahma yad akarmeti kṛtāntam | [VaikhGS, 1, 19 6]
yatpramatto mano jyotir ayāś cāgne yadasminsvasti no yata indra iti vicchinnam edho 'syedhiṣīmahi svāhā bailvam | [VaikhGS, 1, 19 7]
samidasi tejo 'si tejo mayi dhehi svāhā pālāśam | [VaikhGS, 1, 19 8]
yamasya dhīmahi mṛtyorme pāhi svāhā naiyagrodham | [VaikhGS, 1, 19 9]
sūryasya dhīmahi cakṣurme pāhi svāhā āśvattham | [VaikhGS, 1, 19 10]
somasya dhīmahi cittaṃ me pāhi svāhā audumbaram | [VaikhGS, 1, 19 11]
vāyor dhīmahi prāṇānme pāhi svāhā śamīm | [VaikhGS, 1, 19 12]
brahmaṇo dhīmahi buddhiṃ me pāhi svāhā khādiramiti sapta samidhaḥ | [VaikhGS, 1, 19 13]
sapta te agne ṛtudhā neti pūrṇāhutī | [VaikhGS, 1, 19 14]
agnirbhuktam ity upa juhvām ājyaṃ gṛhītvāgnirjīrṇamiti juhvā carumavadāya hutvā samaṅtāṃ barhiriti srāvayañjuhoti | [VaikhGS, 1, 19 15]
tato vāmena sruvaṃ gṛhītvā dakṣiṇenājyapātraṃ saṃgṛhyāgnerupari dhārayannājyaśeṣamindrāya svāheti juhuyāt | [VaikhGS, 1, 19 16]
{VaikhGS, 1, 20}
tatpātreṇādhāvamādāya sruveṇāntaritam agnis tṛpyatv ity upāgni paścimato vedistṛpyatviti vedyāṃ dyaus tṛpyatv ity ākāśe pṛthivī tṛpyatviti bhūmau brahmādyāstṛpyantāmiti dakṣiṇasyāṃ tarpayati | [VaikhGS, 1, 20 1]
praṇītāyāṃ dakṣiṇasyāṃ daivenāpo gṛhītvauṣadhivanaspatigandharvāpsarasaścaiva tṛpyantām ity uttarasyāṃ vedyāṃ tarpayati | [VaikhGS, 1, 20 2]
tathottarasyāṃ praṇītāyāṃ sāpasavyam apo gṛhītvā paitṛkeṇa dakṣiṇataḥ pitaraḥ pitāmahāḥ prapitāmahāścākṣayyamastu tṛpyantāmiti dakṣiṇasyāṃ tarpayati | [VaikhGS, 1, 20 3]
prāsāvīr ityantaiś caturbhiḥ pravāhaṇaṃ kṛtvā dakṣiṇādipraṇidhyor upāntāṅguṣṭhānāmikābhiḥ pavitram akṣataṃ gṛhītvā pavitramasi pūrṇamasi sadasi sarvamasīti paryāyato juhotyakṣitam asīti praṇidhim uttarāṃ cālayitvā tadādhāvena prācyāṃ diśi dakṣiṇāyāṃ diśi pratīcyāṃ diśy udīcyāṃ diśy ūrdhvāyāṃ diśy adho'dharādharair iti yathādiśaṃ pariṣicya māhaṃ prajāmiti gṛhītvā dakṣiṇapraṇidhau svalpam ādhāvaṃ srāvayitvā svāṃ yonimiti dakṣiṇapraṇidhyāṃ jalamudakapātre srāvayati | [VaikhGS, 1, 20 4]
āpohiṣṭhādinā tad adbhiḥ prokṣya praṇidhī visarjayati | [VaikhGS, 1, 20 5]
{VaikhGS, 1, 21}
punardevebhyo havyaṃ vahety agner darśanena sruvaṃ visṛjya | [VaikhGS, 1, 21 1]
varṣiṣṭhā gahvareṣṭho 'gnimiti varṣiṣṭhasamidhau juhuyād ūrdhvaṃ yajñaṃ nayatamityūrdhvasamidhau | [VaikhGS, 1, 21 2]
paścimataḥ paridhimapanayetyevaṃ dakṣiṇata uttarataśca paridhīn | [VaikhGS, 1, 21 3]
paścimato viṣṇoḥ sadanamasītyevaṃ dakṣiṇata uttarataḥ prācyāmiti ca paristaraṇabarhiṣaḥ sarvānparisamūhyāpyāyantāmiti juhoti | [VaikhGS, 1, 21 4]
śudhyantāṃ pitṛṣadanaṃ śudhyantāṃ devasadanamityavicchinnamāstīrya nairṛte dahet | [VaikhGS, 1, 21 5]
avicchinnena brahmavarcasāyeti | [VaikhGS, 1, 21 6]
bhūtiḥ smeti bhasma gṛhītvā lalāṭahṛdbāhukaṇṭhādīnādityaḥ somo nama ity ūrdhvāgram ālipyāpo hi ṣṭheti prokṣya oṃ ca me svara iti bālakṛtaṃ veti cāgniṃ pūrvavadādityaṃ copasthāya punarvedimūlamāsādyāgniṃ vaiśvānarasūktenopasthāya praṇāmaṃ kuryāditi kriyānte homaḥ | [VaikhGS, 1, 21 7]
oṃ ca me svara iti laukikāgnivisarjanamiti vijñāyate | [VaikhGS, 1, 21 8]
{VaikhGS, 2, 1}
atha śārīreṣu saṃskāreṣv ṛtusaṃgamanavarjaṃ nāndīmukhaṃ kuryāt | [VaikhGS, 2, 1 1]
śvaḥ kartāsmīti garbhādhānādikriyāṃ yadahaḥ karoti tad ahar nandī bhavati | [VaikhGS, 2, 1 2]
tasyā mukhaṃ sarvadevapitṛdaivatyaṃ nāndīmukhamabhyudayaśrāddhaṃ daivikavatkaroti | [VaikhGS, 2, 1 3]
pūrvedyureva pūrvāhṇe yugmān brāhmaṇān suprakṣālitapāṇipādāñchrotriyān annena pariveṣyātheḍāmabhyukṣyāthāvanīdamiti maṇḍalānyupalipyāstvāsanamityāsanāni sadarbhayavāni nidhāya teṣvāsīnān puṣpādyair yathopapādam alaṃkaroti | [VaikhGS, 2, 1 4]
śuklabaliśvetasarṣapadadhitaṇḍulamityāmananti catuḥśuklametadādāyāgnerdakṣiṇato 'gnaye somāya prajeśāya viśvebhyo devebhya ṛṣibhyaḥ pitṛbhyo bhūtebhyaḥ sarvābhyo devatābhyo nama ityantena tannāmnā puṣpādibhir abhyarcya baliṃ dadāti | [VaikhGS, 2, 1 5]
{VaikhGS, 2, 2}
carumapūpādi ca nivedyodakumbhaṃ dhārāsv ity adbhir āpūrya namaḥ sulomīti pāpmano 'pahatyai sapallavaṃ kūrcaṃ pavitramābharaṇaṃ tasminnidadhāti | [VaikhGS, 2, 2 1]
pratisarāṃ kutapasya dukūlasya vā trivṛtāṃ puṣpādyapi saṃbhṛtyādāya juhuyādṛco 'gne nayādy agnidevatyāḥ somo dhenvādi saumadaivatyā brahma jajñānādi brahmadaivatye rudram anyam ityādi rudradaivatye ato devādi viṣṇudaivatyā ā no viśvādi viśvedevadaivatyā yataḥ svam asītyādi saptarṣidaivatyā ye bhūtā ityādi bhūtadaivatyā vyāhṛtīragnaye kavyavāhanāya somāya pitṛmate yamāya cāṅgiraspataye ete ya iha pitara uśantastvā sā no dadātvityṛcaḥ pitṛdaivatyāḥ pṛthivīgatebhyaḥ pitṛbhyo 'ntarikṣagatebhyaḥ pitāmahebhyo divigatebhyaḥ prapitāmahebhyaḥ svadhā namaḥ svāheti pitṛbhyaḥ paitṛkam upavītī hutvā vyāhṛtīḥ sāmānyato devatābhyastābhyo 'ṣṭābhyo juhoti | [VaikhGS, 2, 2 2]
pātreṣvājyabhāgaṃ sruveṇābhighārya dvir devaśeṣaṃ pitṛbhyaḥ prāgantaṃ kṣiptvā tadaṅguṣṭhena taccaruṃ sparśayati | [VaikhGS, 2, 2 3]
tato namaskṛtyā satyena rajaseti kṣīreṇa dadhnā vā śvetamannaṃ brāhmaṇānbhojayet | [VaikhGS, 2, 2 4]
anutthitebhyaḥ samūhyocchiṣṭaṃ śodhayitvācāntānanumānya puṇyāhaṃ vācayitvā svastisūktena tāmabhimṛśya svastidā viśaspatiriti pratisarāṃ badhnāti | [VaikhGS, 2, 2 5]
nāndīmukhebhyaḥ pitṛbhyaḥ svadhā namo nāndīmukhebhyaḥ pitāmahebhyaḥ svadhā namo nāndīmukhebhyaḥ prapitāmahebhyaḥ svadhā nama ityukte svadhāstviti prativadato devāntaṃ visarjayati | [VaikhGS, 2, 2 6]
tenodakumbhenāparedyuḥ snāyāt | [VaikhGS, 2, 2 7]
nāndīmukhamiti vijñāyate | [VaikhGS, 2, 2 8]
{VaikhGS, 2, 3}
atha garbhādhānādivarṣe pañcame brahmavarcasakāmamāyuṣkāmamaṣṭame navame śrīkāmaṃ vasante brāhmaṇam upanayītaikādaśe grīṣme rājanyaṃ dvādaśe śaradi vaiśyam ā ṣoḍaśādbrāhmaṇam ā dvāviṃśāt kṣatriyam ā caturviṃśādvaiśyamiti vā | [VaikhGS, 2, 3 1]
atīte sāvitrīpatitā bhavanti | [VaikhGS, 2, 3 2]
teṣām uddālakaprāyaścittam | [VaikhGS, 2, 3 3]
dvau māsau yāvakena māsaṃ kṣīreṇāmikṣayārdhamāsamaṣṭarātraṃ ghṛtenāyācitaṃ ṣaḍrātraṃ trirātram udakenopavāsam ahorātraṃ vartata ity etad uddālakam | [VaikhGS, 2, 3 4]
anena vāśvamedhāvabhṛthasnānena vā vrātyastomena veṣṭvā punargarbhādhānādisaṃskārānkṛtvā śuddhā upaneyāḥ sāvitrīpatitā bhavantīti vijñāyate | [VaikhGS, 2, 3 5]
{VaikhGS, 2, 4}
brāhmaṇasya pālāśo bailvo vā keśānto nirvraṇo 'numṛṣṭo 'nudvejano yūpavad avakro daṇḍaḥ kṛṣṇamṛgasyājinaṃ mauñjī mekhalā | [VaikhGS, 2, 4 1]
kṣatriyasya naiyagrodho lalāṭānto daṇḍo rauravamajinaṃ maurvī mekhalā | [VaikhGS, 2, 4 2]
vaiśyasyaudumbaro nāsikānto daṇḍo bāstavam ajinaṃ śāṇī mekhalā | [VaikhGS, 2, 4 3]
oṃ bhūrbhuvaḥ suvas tatsavituriti sāvitrī oṃ bhūrbhuvaḥ suvas tat savitur āpo jyotī rasa iti prāṇāyāma oṃ bhūrbhuvaḥ suvaḥ svāheti vyāhṛtiḥ | [VaikhGS, 2, 4 4]
agnaye samidhamiti dve agnaye samidhāviti catvāryagnaye samidha iti samidādhānametāni brāhmaṇasya | [VaikhGS, 2, 4 5]
oṃ bhūrbhuvastatsavituriti sāvitrī | [VaikhGS, 2, 4 6]
oṃ bhūrbhuvastatsavitustejo jyotī rasa iti prāṇāyāmaḥ | [VaikhGS, 2, 4 7]
oṃ bhūrbhuvaḥ svāheti vyāhṛtiḥ | [VaikhGS, 2, 4 8]
agnaye samidhamiti dve agnaye samidhāviti samidādhānametāni kṣatriyasya | [VaikhGS, 2, 4 9]
oṃ bhūstatsavituriti sāvitrī | [VaikhGS, 2, 4 10]
oṃ bhūstatsavituragnirjyotī rasa iti prāṇāyāmaḥ | [VaikhGS, 2, 4 11]
oṃ bhūḥ svāheti vyāhṛtiḥ | [VaikhGS, 2, 4 12]
agnaye samidhamiti samidādhānametāni vaiśyasya bhavanti | [VaikhGS, 2, 4 13]
{VaikhGS, 2, 5}
proṣṭhapadahastāv aśvinyanūrādhāpūrvottarapunarvasū mṛgaśiro vā yāvanti puṃnāmāni nakṣatrāṇi tatrāgner vāyavyām upavītājinamekhalāhatavastradaṇḍaśarāvāśmasamiddarbhādisambhārān darbheṣu saṃbhṛtya saṃ ca tve jagmuriti prokṣayati | [VaikhGS, 2, 5 1]
athājyenāghāraṃ hutvācāntaṃ maṅgalayuktaṃ kumāram āsayitvāgner nairṛtyāṃ mastake darbhau prāguttarāgrau vinyasya saromāṇaṃ darbham indra śastramiti caturbhiḥ pradakṣiṇaṃ caturdiśaṃ chittvā yenāvapadyatkṣureṇeti sarvato vapati nādho jatroḥ | [VaikhGS, 2, 5 2]
gośakṛdyukte śarāve keśāngṛhṇīyāt | [VaikhGS, 2, 5 3.2]
yatra mauṇḍyaṃ śikhābhrūvarjam ā nakhaṃ vapati | [VaikhGS, 2, 5 4]
snātvācāntaṃ puṇyāhaṃ vācayitvā bhuktavantam āsayati dakṣiṇe kumāram | [VaikhGS, 2, 5 5]
atha paristīryāyurdā agna āyurdā deveti pradhānaṃ pañca vāruṇaṃ vyāhṛtiparyantaṃ juhoti | [VaikhGS, 2, 5 6]
ātiṣṭheti vāyavyām aśma pādāṅguṣṭhena dakṣiṇena sparśayati | [VaikhGS, 2, 5 7]
yā akṛntanniti vastram iyam duruktāditi mekhalāṃ parīdam ity uttarīyaṃ yajñopavītamityupavītaṃ mitrasya cakṣuriti kṛṣṇājinaṃ tasmai dadāti | [VaikhGS, 2, 5 8]
{VaikhGS, 2, 6}
tato vidhivadācamanaṃ kārayitvā sadasyānanujñāpya devasya tveti bāhū ālabhyottare prāṅmukhaḥ prāṅmukham upanayīta | [VaikhGS, 2, 6 1]
āyuṣ ṭe viśvata iti dakṣiṇapāṇiṃ gṛhītvoddharati | [VaikhGS, 2, 6 2]
agniṣ ṭe hastam agrabhīditi visarjati | [VaikhGS, 2, 6 3]
asāv apo 'śānety ācāraṃ mama hṛdaya iti tasya hṛdayasparśanaṃ kṛtvā bhūrbhuvaḥ suvaḥ suprajā iti praśaṃsati | [VaikhGS, 2, 6 4]
bhūr ṛkṣu tveti bhuvo yajuḥṣu tveti suvaḥ sāmasu tvetīṣṭutasta ity analasya ta itīdaṃ vatsyāva iti ṣaḍbhiḥ karṇe japitvā nāma śarmāntaṃ kuryāt | [VaikhGS, 2, 6 5]
agnir āyuṣmān ityādikaiḥ pañcabhir dakṣiṇahaste kaniṣṭhādyaṅgulyagrāṇi paryāyeṇa visṛjed āyurdā iti dakṣiṇe karṇe pratiṣṭha vāyāviti vāme ca japati | [VaikhGS, 2, 6 6]
svasti devetyagniṃ pradakṣiṇaṃ kārayitvā dakṣiṇe niveśya rāṣṭrabhṛd asīti kūrcaṃ dattvā śaṃ no devīr iti prokṣya mūlahomaṃ vyāhṛtiparyantaṃ juhoti | [VaikhGS, 2, 6 7]
aditis te kakṣyāmiti hutaśeṣaṃ bhojayitvā yoge yoge tavastaram ity ācamanaṃ dadāti | [VaikhGS, 2, 6 8]
śatam in nv ityādityaṃ namaskṛtyāgantrā samaganmahīti pradakṣiṇaṃ kārayitvā śakāya tvety uttamāṅgam abhimṛśyādhīhi bho iti tena prārthito gururathāha sāvitrīṃ bho iti śiṣyam anuśāsti | [VaikhGS, 2, 6 9]
gaṇānāṃ tveti gaṇamukhyamojo 'sīti sāvitrīṃ pāvakā naḥ sarasvatīti sarasvatīṃ ca praṇamya yathoktaṃ sāvitrīṃ paccho 'rdharcaśo vyastāṃ samastāmadhyāpayet | [VaikhGS, 2, 6 10]
{VaikhGS, 2, 7}
dhātādipūrvaṃ savitre kāṇḍarṣaye sadasaspatim ā devo yātv abhīvṛtaṃ sa ghā no vi janāñchyāvā vi suparṇo bhagaṃ dhiyamiti sāvitravratasūktam agne vāyav indrāditya vratānāmiti sāvitravratabandhaṃ pañcabhir vyāhṛtyantaṃ juhoti | [VaikhGS, 2, 7 1]
agnaye samidhamiti dve agnaye samidhāviti catvāry agnaye samidha iti sapta pālāśāṅkurāṇi ghṛtāktāni juhoti | [VaikhGS, 2, 7 2]
sūrya eṣa te putra ityādityaṃ darśayati | [VaikhGS, 2, 7 3]
aṣṭābhiḥ samidbhir homakarmaṇi śiṣyaṃ yojayet | [VaikhGS, 2, 7 4]
yathā heti dakṣiṇādipradakṣiṇaṃ vediṃ parimṛjya pūrvavatparistṛṇāti vyāhṛtīr eṣā te medhāṃ ma indro dadātv apsarāsv ā māṃ medhetyaṣṭau juhoti | [VaikhGS, 2, 7 5]
yathā heti tathā parimṛjya prāsāvīr ityantaiś caturbhiḥ pravāhaṇaṃ kṛtvā bhūtiḥ smeti bhasmālipyāpo hi ṣṭheti prokṣya yatte agne tejas tenety agnim ud vayam ityādityaṃ copatiṣṭheta | [VaikhGS, 2, 7 6]
nityaṃ sāyaṃ prātar evaṃ juhuyād yato brahmadattam idam ijyam agnihotram etanmūlāstadagnaya iti brahmavādino vadanti | [VaikhGS, 2, 7 7]
{VaikhGS, 2, 8}
agniṣ ṭa āyuriti daṇḍamindro marudbhir iti śarāvaṃ kaṭhinaṃ vā bhaikṣapātraṃ dadyāt | [VaikhGS, 2, 8 1]
bhavati bhikṣāṃ dehīti brāhmaṇo brūyāt kṣatriyo bhikṣāṃ bhavati dehīti vaiśyo bhikṣāṃ dehi bhavatīti | [VaikhGS, 2, 8 2]
maunavratena brāhmaṇebhyo bhaikṣamāmam itarebhyo gṛhṇīyāt | [VaikhGS, 2, 8 3]
yasya ta iti gurur bhaikṣam ādāya suśrava iti prokṣayati | [VaikhGS, 2, 8 4]
haviṣāpūpalājasamāyutena mindāhutī hutvāntahomo hūyate | [VaikhGS, 2, 8 5]
maunavratenā saṃdhyāgamāttiṣṭhati | [VaikhGS, 2, 8 6]
tasmā āśramadharmāṇyācakṣīta | [VaikhGS, 2, 8 7]
coditātikrame daṇḍena na hanyādduṣṭavākyairna śapaty atikramānurūpaṃ kṛcchramādiśati | [VaikhGS, 2, 8 8]
guruṇā śiṣyo rakṣitavyo yasmācchiṣyakṛtaṃ duritaṃ prāpnoty avaśyam akurvantaṃ śiṣyaṃ tyajati | [VaikhGS, 2, 8 9]
anyathā tyāge patnīputraśiṣyāṇāṃ patati | [VaikhGS, 2, 8 10]
kāṣāyājinayoranyataravāsā jaṭī śikhī vā mekhalī daṇḍī sūtrājinadhārī brahmacārī śucir akṣāralavaṇāśī yathokteṣu varṇeṣu brahmacāridharmāṇyanutiṣṭhatīti vijñāyate | [VaikhGS, 2, 8 11]
{VaikhGS, 2, 9}
atha pārāyaṇavratāni | [VaikhGS, 2, 9 1]
caturthe pañcame saptame vā puṇye puṃnāmni nakṣatre śiṣyam ācāntaṃ puṇyāhaṃ vācayitvāgniṃ paristīrya prāṅmukham upaveśayati | [VaikhGS, 2, 9 2]
tasyottare mātā brahmacārī vāsīta | [VaikhGS, 2, 9 3]
dhātādipūrvaṃ sāvitravratasūktam agne vāyav indrāditya vratānām ity ūhitvācāriṣaṃ visarjayāmīti sāvitravratavisargaṃ hutvā pūrvāṇi sūtradaṇḍādīny apsu visṛjya snātāya navānyupavītādīni pūrvavad dattvā tam adbhir abhyukṣya dakṣiṇe niveśya dhātādipūrvaṃ prajāpataye kāṇḍarṣaye sadasaspatiṃ prajāpate na tvad rayīṇāṃ patiṃ prajāpate tvaṃ nidhipās taveme lokāḥ prajāpatiṃ prathamaṃ yo rāya ity agnyādiṣu pañcasu prājāpatyam ity ubhayatrohitvā vārṣikaṃ prājāpatyavratabandhaṃ hutvā śiṣyeṇa vrataṃ bandhayati varṣe varṣe | [VaikhGS, 2, 9 4]
tathaiva vratavisargaṃ hutvā tat tad vrataṃ visṛjyānyadvrataṃ badhnāti | [VaikhGS, 2, 9 5]
{VaikhGS, 2, 10}
somāya kāṇḍarṣaye sadasaspatiṃ somo dhenum aṣāḍhaṃ tvaṃ soma kratubhir yā te dhāmāni haviṣā tvamimā oṣadhīr yā te dhāmāni divīti sūktaṃ saumyavratasya | [VaikhGS, 2, 10 1]
agnaye kāṇḍarṣaye sadasaspatimagne naya pra vaḥ śukrāyācchā giro 'gne tvamasmadagne tvaṃ pāraya pra kāravo mananeti sūktamāgneyavratasya | [VaikhGS, 2, 10 2]
viśvebhyo devebhyaḥ kāṇḍarṣaye sadasaspatim ā no viśve śaṃ no devā ye savituragne yāhi dyauḥ pitar viśve devāḥ śṛṇuteti sūktaṃ vaiśvadevavratasya | [VaikhGS, 2, 10 3]
brahmaṇe kāṇḍarṣaye sadasaspatiṃ brahma jajñānaṃ pitā virājāṃ brahma devānantarasmin brahman devāś catasra iti sūktaṃ brāhmavratasya | [VaikhGS, 2, 10 4]
ṛtaṃ ca satyaṃ ca devakṛtasya yan me garbhe tarat sa mandīti prājāpatye vasoḥ pavitraṃ pavasva viśvacarṣaṇa iti saumye jātavedasa ityāgneye viṣṇornu kaṃ sahasraśīrṣā tvamagne rudrā tvāhārṣamiti vaiśvadeve ekākṣaraṃ tvakṣariteti brāhme tattadvratadaivatyaṃ svādhyāyasūktaṃ tattatkāṇḍaṃ cādhīyīta | [VaikhGS, 2, 10 5]
{VaikhGS, 2, 11}
tathaiva dhātādivratavisargaṃ hutvā brāhmavrataṃ visṛjya navānyupavītādīni pūrvavaddattvā pravargyadevatābhyaḥ kalpayāmi sāṃrājyai kalpayāmi mahāvīrāya kalpayāmi pṛthivyai kalpayāmi svāhetyuttare somāya kalpayāmi pitṛbhyaḥ kalpayāmi pitṛbhyo mantrapatibhyaḥ kalpayāmi rudrāya kalpayāmi rudrāya rudrahotre kalpayāmi svāheti dakṣiṇe cāhutīr etā hutvāgne vratapate śukriyavrataṃ bandhayāmīti śukriyavrataṃ ṣāṇmāsikaṃ traimāsikaṃ vā badhnīyāt | [VaikhGS, 2, 11 1]
citaḥ stha paricitaḥ sthetyādinānuvākena śiro 'hatena vāsasāveṣṭayedyathainamahaḥ sūryo nābhitapenmukham asya | [VaikhGS, 2, 11 2]
tasmād rephāyati | [VaikhGS, 2, 11 3]
strīśūdrābhyām anabhibhāṣya śukriyabrāhmaṇāruṇanārāyaṇādyāraṇyakāṇḍam adhīyīta iti vratapārāyaṇaṃ vijñāyate | [VaikhGS, 2, 11 4]
{VaikhGS, 2, 12}
athāṣāḍhopākarma kuryāt | [VaikhGS, 2, 12 1]
āpūryamāṇapakṣe riktāparvaṇī varjayitvā budhavāre tithiṃ gṛhṇāti | [VaikhGS, 2, 12 2]
tatrāghāraṃ hutvāgniṃ paristīrya śiṣyaṃ vāpayitvā snātaṃ puṇyāhaṃ vācayitvā prokṣaṇaiḥ prokṣyāgniṃ pradakṣiṇaṃ kārayitvā kūrcaṃ dadāti | [VaikhGS, 2, 12 3]
āsayitvā dakṣiṇe śaṃ no devīriti prokṣya pradhānāḥ pañcāśadāhutīr ājyacarubhyām akṣatadhānābhyāṃ vā juhotyagnaye pṛthivyai ṛgvedāya yajurvedāya sāmavedāyātharvaṇavedāya vāyave 'ntarikṣāya divasāya sūryāya digbhyaś candramase 'dhyāyāyānadhyāyāyādhyāyadevatāyā anadhyāyadevatāyai śraddhāyai medhāyai dhāraṇāyā ācāryāya chandasa ṛṣibhyaḥ saptarṣibhyo munibhyo gurubhyo 'horātrebhyo 'rdhamāsebhyo māsebhya ṛtubhyaḥ saṃvatsarebhyaḥ parivatsarebhya idāvatsarebhya idvatsarebhyo vatsarebhyo brahmaṇe sāvitryai prajāpataya uśanase cyavanāya bṛhaspataye somāyāṅgirase darbhāya śaṅkhāya likhitāya sthūlaśirase vainateyāya śikhina īśvarāyādhikṛtādhidevatābhyaḥ sadasaspatimadbhutaṃ priyamindrasya kāmyam saniṃ medhāmayāsiṣaṃ svāheti pūrvavat prājāpatyavratabandhaṃ dhātādi pañca vāruṇaṃ mūlahomaṃ sviṣṭākāraṃ ca hutvā hutaśeṣam aditiste kakṣyāmiti bhojayitvā yoge yoge tavastaram ityācamanaṃ dadāti | [VaikhGS, 2, 12 4]
atha prāṅmukham udaṅmukhaṃ vā brahmāñjaliṃ kārayitvā dakṣiṇam adhyāsīnaṃ vedānvedau vedaṃ vā sūtrasahitam adhyāpayati | [VaikhGS, 2, 12 5]
antarāpyevam adhyāpayitukāmo hutvādhyāpayet | [VaikhGS, 2, 12 6]
ardhapañcamānardhaṣaṣṭhān vā māsān adhyāyānupākurvīta | [VaikhGS, 2, 12 7]
ata ūrdhvaṃ śukleṣu | [VaikhGS, 2, 12 8]
kāmaṃ tu vedāṅgāni | [VaikhGS, 2, 12 9]
iti vedopākaraṇam | [VaikhGS, 2, 12 10]
atha śrāvaṇe paurṇamāsyāmagniṃ paristīrya śiṣyaṃ vāpayitvā snātaṃ puṇyāhaṃ vācayitvā pūrvavad vratabandhaṃ dhātādi pañca vāruṇaṃ mūlahomaṃ sviṣṭākāraṃ ca juhoti | [VaikhGS, 2, 12 11]
adhyayanapārāyaṇāyeti śrāvaṇam | [VaikhGS, 2, 12 12]
tathaiva naiṣṭhiko yāvajjīvam āśramadharmāṇy anutiṣṭhetopākurvāṇo vedamadhītya snāyāditi vijñāyate | [VaikhGS, 2, 12 13]
{VaikhGS, 2, 13}
atha samāvartanaṃ vyākhyāsyāmaḥ | [VaikhGS, 2, 13 1]
udagayana āpūryamāṇapakṣe tiṣyottareṣu citrāviśākhayorhastarohiṇyormṛgaśirasi vā nakṣatre yatrāpas tatrāgāre goṣṭhe vāghāraṃ hutvāgniṃ paristīrya tathaiva dhātādivratavisargaṃ hutvā vayaḥ suparṇā iti vastrāvakuṇṭhanaṃ mocayitvā śukriyavrataṃ visṛjati | [VaikhGS, 2, 13 2]
imaṃ stomaṃ tryāyuṣaṃ jamadagneriti pradhānaṃ pañca vāruṇaṃ mūlahomāntaṃ hutvodvayaṃ tamasa ud u tyam ity etābhyām ādityam upasthāyod uttamam ityuttarīyam athā vayamiti sūtradaṇḍādīny apsu visṛjya śivo nāmāsīti kṣuramupalena karṣayitvā sākṣatair ādhāvaiḥ śivā na iti śiro 'ñjayitvā godānam apa undantvoṣadhe trāyasva yatkṣureṇeti caturdiśaṃ yenāvapaditi sarvato nakhāntaṃ vapati | [VaikhGS, 2, 13 3]
śarāve sānaḍuhagośakṛti keśādīny ādāyedam aham amuṣyety udumbaradarbhayor mūle goṣṭhe vā gūhayet | [VaikhGS, 2, 13 4]
annādyāya vyūhadhvamiti dantadhāvanam audumbareṇa kāṣṭhena karoti śītoṣṇābhir adbhir āpo hi ṣṭhetyādibhir ṛgbhis tisṛbhiḥ snāpayitvā hiraṇyapavamānābhyāṃ prokṣayatīti | [VaikhGS, 2, 13 5]
pūrvaṃ tathā pradhānānhutvā purodayādādityasya brāhmavrataṃ visṛjya śukriyavratasya grahaṇavisargāvityeke | [VaikhGS, 2, 13 6]
{VaikhGS, 2, 14}
divi śrayasvetyahate vāsasī gandhābharaṇādīni ca prokṣya namo grahāyeti gandhaṃ gṛhītvā prācīnamañjaliṃ kṛtvāpsarassviti gātrāṇyanulepayet tejovat sava iti vastraṃ paridhāya somasya tanūr asīty uttarīyaṃ gṛhṇāti | [VaikhGS, 2, 14 1]
pūrvavan mekhalādīny ādadīta | [VaikhGS, 2, 14 2]
ābharaṇakuṇḍalamaṇīn badareṇa suvarṇena vā kṛtānācchādya darbheṇa badhnīyāt | [VaikhGS, 2, 14 3]
{VaikhGS, 2, 15}
tadagnāvupari dhārayann āyuṣyaṃ varcasyam uccairvādi śunamahaṃ priyaṃ meyam oṣadhīti pañcabhirjuhuyāt | [VaikhGS, 2, 15 1]
samrājaṃ ca virājaṃ cetyudakapātre pariplāvya ṛtubhiriṣṭvārtavairiyamoṣadhīti tābhyāṃ kuṇḍalābhyāṃ dakṣiṇādikarṇayoralaṃkaroti | [VaikhGS, 2, 15 2]
śubhika iti maṇinā kaṇṭhamāmucyedaṃ brahma punīmaha ity aṅgulīyakaṃ gṛhītvā yad āñjanam iti dakṣiṇaṃ cakṣur yan me mana iti vāmaṃ cāñjanenāñjayitvemāḥ sumanasa iti srajamādāya devasya tvety ādarśamavekṣeta | [VaikhGS, 2, 15 3]
tenaiva vaiṇavaṃ daṇḍamṛjuṃ gṛhṇīyāt | [VaikhGS, 2, 15 4]
indrasya vajro 'sīti vegavejam iti trir unmārṣṭi | [VaikhGS, 2, 15 5]
upānahāvity upānahāvāruhya prajāpateḥ śaraṇaṃ bhuvaḥ punātviti dvābhyāṃ chattraṃ gṛhṇīyād yo me daṇḍa iti punardaṇḍaṃ pramāde satyāharet | [VaikhGS, 2, 15 6]
tato vāhanaṃ pūjayitvā pratiṣṭhe stho devatānām ity abhimṛśya rathaṃtaramasīti ratham aśvo 'si hayo 'sīty aśvam indrasya tvā vajreṇeti hastinam āruhyāvataret | [VaikhGS, 2, 15 7]
abhyāgatam uttamaṃ kanyāpradaḥ saṃ sravantviti nirīkṣya yaśo 'sītyāvasathe viṣṭaraṃ kūrcaṃ pādyamarghyamācamanīyaṃ madhuparkaṃ ca saṃkalpayati | [VaikhGS, 2, 15 8]
{VaikhGS, 2, 16}
tatropaveśya rāṣṭrabhṛdasīti kūrcaṃ dattvāpaḥ pādāviti pādau savyādi prakṣālayati | [VaikhGS, 2, 16 1]
sa dhautapādo virāja iti svahastena taddhastaṃ parimṛśya tenātmano hṛdayam abhimṛśati | [VaikhGS, 2, 16 2]
tato mayi teja ity arghyam ācamanīyaṃ cādadīta | [VaikhGS, 2, 16 3]
ā mā gan yaśaseti madhuparkaṃ dadyāt | [VaikhGS, 2, 16 4]
devasya tveti pratigṛhya yanmadhuno madhavyamiti prāśnīyāt | [VaikhGS, 2, 16 5]
yoge yoga ityācamyācamed amṛtāpidhānamasīti | [VaikhGS, 2, 16 6]
dhenuṃ baddhvā gaur dhenuriti tṛṇamuṣṭiṃ pradāya gaur asy apahateti saṃspṛśya tat subhūtam iti visarjayati | [VaikhGS, 2, 16 7]
virāja iti pādyadānam ā mā gan yaśasety ācamanam amṛtopastaraṇam asīti madhuparkadānaṃ pṛthivīti tasyānnasaṃkalpanam amṛtāpidhānamasīti mukhavāsadānamiti viśeṣa ityeke | [VaikhGS, 2, 16 8]
{VaikhGS, 2, 17}
dyaus tvā dadātviti brāhmaṇānbhojayitvā indrāgnī me varca ity eṣāṃ praṇāmaṃ kuryāt | [VaikhGS, 2, 17 1]
puṇyāhaṃ vācayitvājyena vyāhṛtīr hutvā bāndhavaiḥ saha dhāma bhuñjīta | [VaikhGS, 2, 17 2]
madhudhāmnoścodanāyāṃ toyapiṣṭau pratinidhī gṛhṇīyād yasmād āpo vai sarvā devatāḥ sarvārthasādhakā iti vedyarthaṃ saṃbhārārthaṃ pṛthivī vanaspatayaḥ paśvartham oṣadhaya iti vedānuśāsanaṃ bhavati | [VaikhGS, 2, 17 3]
{VaikhGS, 2, 18}
atha prāṇāgnihotravidhānam | [VaikhGS, 2, 18 1]
svayaṃjyotirātmā yajamānaḥ | [VaikhGS, 2, 18 2]
buddhiḥ patnī | [VaikhGS, 2, 18 3]
hṛdayapuṇḍarīkaṃ vediḥ | [VaikhGS, 2, 18 4]
romāṇi darbhāḥ | [VaikhGS, 2, 18 5]
prāṇo gārhapatyo 'pāna āhavanīyo vyāno 'nvāhārya udānaḥ sabhyaḥ samāna āvasathya iti pañcāgnayo bhavanti | [VaikhGS, 2, 18 6]
jihvādīndriyāṇi yajñapātrāṇi rasādayo viṣayā havīṃṣi | [VaikhGS, 2, 18 7]
asya phalam omarthāvāptiḥ | [VaikhGS, 2, 18 8]
tadevam ekādhvaryurātmayajñaṃ saṃkalpyāmṛtopastaraṇam asīty annaṃ prokṣyānnasūktenābhimṛśyorjaskaram ity ādhāvaṃ pītvāṅguṣṭhānāmikāmadhyamair ādāyānnaṃ prāṇāya svāhāpānāya svāhā vyānāya svāhodānāya svāhā samānāya svāheti pañcāhutīḥ pātraṃ spṛśanneva hutvorjaskaramiti punaścādhāvaṃ pītvāśnīyāt | [VaikhGS, 2, 18 9]
ācamyāpo gṛhītvādityābhimukham oṃ prāṇān āpyāyasvety udaram abhimṛśet | [VaikhGS, 2, 18 10]
dakṣiṇena karāṅguṣṭhāgreṇāṇor aṇīyāniti dakṣiṇapādāṅguṣṭhe saṃsrāvayet | [VaikhGS, 2, 18 11]
evaṃ sāyaṃ prātaḥ prāṇāgnihotraṃ yajeta | [VaikhGS, 2, 18 12]
ātmayājinām idam ijyam agnihotraṃ yāvajjīvakamiti brahmavādino vadanti | [VaikhGS, 2, 18 13]
tadevaṃ bhuktvā gacchantamanṛṇo brahmapadamabhyetīti sāmapūrvaṃ mātā pitā gururvā paitṛkādikam ṛṇatrayaṃ jāyamānasya brāhmaṇasya sahajātamityuktvā vārayediti vijñāyate | [VaikhGS, 2, 18 14]
{VaikhGS, 3, 1}
athātaḥ pāṇigrahaṇam | [VaikhGS, 3, 1 1]
aṣṭau vivāhā bhavanti brāhmo daivaḥ prājāpatya ārṣa āsuro gāndharvo rākṣasaḥ paiśāca iti | [VaikhGS, 3, 1 2]
yadabhirūpaṃ vṛttavayaḥsampannam āhūyārhayitvā kanyālaṃkṛtā dāsyate sa brāhma iti gīyate | [VaikhGS, 3, 1 3]
yadṛtvijo yajñasyātmano 'laṃkṛtya kanyāṃ pratipādayati sa daivaḥ | [VaikhGS, 3, 1 4]
yugapaddharmānuvartinau syātāmiti vācānumānyāgnikāryaṃ svayaṃ kṛtvā yatkanyāmarhayitvā dadyātsa prājāpatyo bhavati | [VaikhGS, 3, 1 5]
yadgomithunenaikena dvābhyāṃ vā kanyāṃ dadāti tamārṣamācakṣate | [VaikhGS, 3, 1 6]
yatkanyāmābharaṇamāropya śaktyā bandhubhyo dhanaṃ dattvāharate tamāsuramāmananti | [VaikhGS, 3, 1 7]
kāmayogo yadubhayoḥ sa gāndharvaḥ | [VaikhGS, 3, 1 8]
prasahya yatkanyāharaṇaṃ sa rākṣasaḥ | [VaikhGS, 3, 1 9]
suptāṃ pramattāṃ vā rahasi yadgacchati sa paiśāco bhavatīti | [VaikhGS, 3, 1 10]
eteṣāṃ prathame catvārastoyapradānapūrvakāḥ śastā brāhmaṇasya netare jaghanyāḥ | [VaikhGS, 3, 1 11]
yasmāttrīnpūrvāṃstrīnaparān ārṣījātaḥ ṣaṭ pūrvānṣaḍaparānprājāpatyenoḍhāyā jātaḥ sapta pūrvānsaptāparāndaivīsuto daśa pūrvāndaśāparānātmānaṃ caikaviṃśatikaṃ brāhmīputraḥ pāvayediti | [VaikhGS, 3, 1 12]
{VaikhGS, 3, 2}
mātur asapiṇḍāṃ pitur asamānaṛṣigotrajātāṃ lakṣaṇasampannāṃ nagnikāṃ kanyāṃ varayitvā pañcāheṣu kulasya pariśuddhyai sapiṇḍaiḥ śrotriyaiḥ saha bhūtaṃ bhuñjīta | [VaikhGS, 3, 2 1]
yasmātsa pūto bhavatīti vijñāyate | [VaikhGS, 3, 2 2]
kanikradādinā kanyāgṛhaṃ gatvā pra su gmanteti tām īkṣitvābhrātṛghnīm iti tayekṣyamāṇo guruṇāgnimukhe kṛte kanyāprado varagotranāma śarmāntaṃ tathaitāmasya sahadharmacāriṇī bhavatīti brāhme vivāhe dharmaprajāsampattyarthaṃ yajñāpattyarthaṃ brahmadevarṣipitṛtṛptyarthaṃ prajāsahatvakarmabhyo dadāmītyudakena tāṃ dadyāt | [VaikhGS, 3, 2 3]
tāṃ prajāpatiḥ striyām ity udakena harate | [VaikhGS, 3, 2 4]
vastragandhābharaṇādīni saṃbhṛtya kanikradādinā kanyāgṛhaṃ saha bāndhavairgatvā teja āyuḥ śriyamiti vastrādinālaṃkṛtya prajāpatiḥ somamiti tathābharaṇamāropyādadītetyeke | [VaikhGS, 3, 2 5]
{VaikhGS, 3, 3}
tataḥ saha snātāyā vadhvā navavastrālaṃkārāyāḥ puṇyāhānte pāṇiṃ gṛhītvā sumaṅgalīr iyaṃ vadhūr ity agniśālām āgatya prāṅmukham āsayitvā tasyai śuddhāmbaraveṣaḥ kūrcaṃ dadāti | [VaikhGS, 3, 3 1]
tataḥ paristīryāgniraitvimāmagnistrāyatāṃ mā te gṛhe dyaus te pṛṣṭham aprajastāṃ devakṛtamiti pañcavāruṇāntaṃ pradhānāñjuhuyāt | [VaikhGS, 3, 3 2]
agner aparasyām āstīrṇeṣu darbheṣvaśmānamātiṣṭheti vadhvāḥ pādāṅguṣṭhena dakṣiṇena sparśayati pratyaṅmukha iti pāṇigrahaṇaṃ sarasvatīti visargam aghoracakṣur ity āsanaṃ ca kṛtvemāṃllājānityabhighāryeyaṃ nārīti tasyā lājāñjalinā juhoti | [VaikhGS, 3, 3 3]
ud āyuṣety uttiṣṭhati | [VaikhGS, 3, 3 4]
pratyaṅmukha iti vadhūmukhekṣaṇaṃ sarasvatīti pāṇigrahaṇam aghoracakṣur iti visargam imāṃllājān iti lājapūraṇamiyaṃ nārīti homam udāyuṣety agnipraṇāmaṃ kuryādityeke | [VaikhGS, 3, 3 5]
{VaikhGS, 3, 4}
viśvā uta tvayety agniṃ pradakṣiṇaṃ kṛtvātigāhemahi dviṣa ity āsitvā tridhaivaṃ lājahomaṃ juhuyāt | [VaikhGS, 3, 4 1]
tato mūlahomānte 'gniṃ patighnyantaṃ vāyuḥ ninditāntamādityaṃ ghorāntaṃ gandharvaṃ yaśoghnyantaṃ candraṃ putraghnyantaṃ hutvā vyāhṛtiḥ | [VaikhGS, 3, 4 2]
prāsāvīr ityantaiś caturbhiḥ pravāhaṇaṃ kṛtvā punaḥ paristīrya sviṣṭakṛnmindāhutī vicchinnam ṛddhisaptasamidvyāhṛtīś ca juhuyāt | [VaikhGS, 3, 4 3]
agner aparasyām āstīryodagagrān sapta barhiṣo vadhvā saha dakṣiṇena pādenaikam iṣe viṣṇuriti dve ūrja iti trīṇi vratāyeti catvārīti pañca paśubhya iti ṣaḍ rāyaspoṣāyeti sapta saptabhya iti tānparyāyeṇākramya gatvā sakheti nivarteta | [VaikhGS, 3, 4 4]
mama hṛdaya iti tasyā hṛdayamabhimṛśati | [VaikhGS, 3, 4 5]
prokṣaṇaiḥ prokṣya puṇyāhaṃ svastighoṣeṇārundhatīndrāṇyaditiḥ śrīriveti vadhvā manuḥ prajāpatiḥ puruṣottamo mahendra iveti varasya ca catvāri stomāny āropayeyuḥ | [VaikhGS, 3, 4 6]
iti pāṇigrahaṇam | [VaikhGS, 3, 4 7]
dhruvadarśanāntamityeke | [VaikhGS, 3, 4 8]
tataḥ prabhṛti gārhasthyaṃ dharmamanutiṣṭhatīti vijñāyate | [VaikhGS, 3, 4 9]
{VaikhGS, 3, 5}
atha caturthīvāsaḥ | [VaikhGS, 3, 5 1]
vaivāhikamagniṃ vadhvā sahādāya saṃpravāhārayanv iti vadhūṃ samaṃ vadhvety agniṃ saṃśāsti dakṣiṇaṃ pādam agre 'tihara dehaliṃ mādhiṣṭhā ityāvasathe praviśya prācyām ardhe samādadhīta | [VaikhGS, 3, 5 2]
agner aparasyām ānaḍuhaṃ carma lohitaṃ kṛṣṇājinaṃ vā prācīnagrīvamuttaralomāstṛṇāti | [VaikhGS, 3, 5 3]
tatra prāṅmukham udaṅmukhaṃ vā vadhūmupaveśya patiriha gāvaḥ prajāyadhvamiti paścān niṣīdeta | [VaikhGS, 3, 5 4]
ā jyotiṣāṃ darśanād vācaṃyamāv anyatarānupetāv āsātām | [VaikhGS, 3, 5 5]
udite nakṣatre prācīm udīcīṃ vā devīḥ ṣaḍ urvīr iti diśamupasthāya mā hāsmahi prajayeti candraṃ saptarṣaya iti saptarṣīn kṛttikā nakṣatrāṇyarundhatīṃ ca dhruvakṣitiriti dhruvaṃ ca dṛṣṭvopatiṣṭheyātāṃ manojñaṃ tayā saha sambhāṣya | [VaikhGS, 3, 5 6]
athāgneyaḥ sthālīpākaḥ | [VaikhGS, 3, 5 7]
prajā sthālīmiti sthālīmabhimṛśyāgnaye juṣṭaṃ nirvapāmīti sthālyāṃ taṇḍulānnirvāpya vācaspataye pavasveti vadhvā caruṃ śrapayati | [VaikhGS, 3, 5 8]
abhighāryodag udvāsya paristīryāgnimupasamādhāya havyavāhamiti sviṣṭakṛtā yajeta | [VaikhGS, 3, 5 9]
hutaśeṣeṇa śrotriyaṃ brāhmaṇaṃ tarpayitvā tasmā ṛṣabhaṃ dattvānṛṇo bhavatīti vijñāyate | [VaikhGS, 3, 5 10]
{VaikhGS, 3, 6}
ata ūrdhvaṃ parvaṇi sthālīpākena yajeta | [VaikhGS, 3, 6 1]
nityaṃ yavairvrīhibhirvā hastena sūryāya svāhā prajāpataye svāheti prātarāhutī agnaye svāhā prajāpataye svāheti sāyamāhutī juhuyāt | [VaikhGS, 3, 6 2]
agnyantarasaṃsarge 'nugate vā patnī kṛcchraṃ carati | [VaikhGS, 3, 6 3]
śrotriyāgārānmathitvā vāgnimādāya punar aupāsanam ādadhīta | [VaikhGS, 3, 6 4]
udakyāśucyādisaṃsarge ca vidhānaṃ yajñaprāyaścitte vakṣyāmaḥ | [VaikhGS, 3, 6 5]
viyoge pakṣasyopāvaroheti samidhaṃ yāvatkṛṣṇaṃ tāvat taptvā samāropya gacchet | [VaikhGS, 3, 6 6]
aharahas tāṃ prajvālya hutvā tathānyāṃ samidhaṃ nidadhāti | [VaikhGS, 3, 6 7]
{VaikhGS, 3, 7}
pacane vāvasathye carumabhighārya vaiśvadevam | [VaikhGS, 3, 7 1]
yathā heti maṇḍalaṃ pradakṣiṇam upalipya parimṛjyāgnaye svāhā somāya svāhetyuttaradakṣiṇayormadhye vyāhṛtīr viśvebhyo devebhyaḥ svāhā dhanvantaraye svāhā kuhvai svāhānumatyai svāhā prajāpataye svāhā dyāvāpṛthivībhyām svāhā vyāhṛtīr imā me agna iti caruṃ sedhmaṃ juhuyād agnihotrāya svāhā vaiśvadevayajñāya svāhā brahmayajñāya svāhā devayajñāya svāhā bhūtayajñāya svāhā manuṣyayajñāya svāhā pitṛyajñāya svadhā namaḥ svāhā pañcamahāyajñāya svāhā vyāhṛtīḥ sviṣṭakṛdvyāhṛtīḥ | [VaikhGS, 3, 7 2]
atha gṛhadevatābhyo yathādiśaṃ baliharaṇaṃ brahmaṇe namo brahmapuruṣebhyo namo vāstoṣpataye nama iti gṛhamadhye | [VaikhGS, 3, 7 3]
indrāya nama indrapuruṣebhyo namo yamāya namo yamapuruṣebhyo namo varuṇāya namo varuṇapuruṣebhyo namaḥ somāya namaḥ somapuruṣebhyo namo 'gnaye namo nirṛtaye namo vāyave nama īśānāya nama iti | [VaikhGS, 3, 7 4]
sarvaṃ dakṣiṇe pitṛbhyo jñātivargapatnyantebhyaḥ | [VaikhGS, 3, 7 5]
kṛtopavītī yāvanto 'nnārthinastāvadbhyo nirvapāmīti nirupyākāśe viśvebhyo devebhyo namo divācarebhyo namo bhūtebhyo namo naktaṃcarebhyo nama iti | [VaikhGS, 3, 7 6]
ucchīrṣake śriyā iti | [VaikhGS, 3, 7 7]
pādato bhadrakālyā iti | [VaikhGS, 3, 7 8]
pratidvāraṃ pūrvāntam uttarāntaṃ vā bhuvaṃgayor marudbhya iti | [VaikhGS, 3, 7 9]
culyāḥ pakṣayoragnaya iti | [VaikhGS, 3, 7 10]
udadhānyām adbhya iti | [VaikhGS, 3, 7 11]
peṣaṇyor ubhayor dṛṣada ity ulūkhalamusalayor vanaspatibhya iti | [VaikhGS, 3, 7 12]
śūrpa oṣadhībhya iti | [VaikhGS, 3, 7 13]
vāstupṛṣṭhe śunāṃ ca patitānāṃ ca śvapacāṃ pāparogiṇām | [VaikhGS, 3, 7 14]
vayasāṃ ca krimīṇāṃ ca bhūmāvannaṃ vapāmyahamiti baliśeṣaṃ nirvapati | [VaikhGS, 3, 7 15]
pūrvavat pravāhaṇaṃ kṛtvā bhūtiḥ smeti bhasmālipyāpo hi ṣṭheti prokṣya yatte agne tejastenetyagnim ud vayam ity ādityaṃ copatiṣṭheta | [VaikhGS, 3, 7 16]
nityaṃ sāyaṃ prātaḥ patnī vā puṣṭikāmā baliṃ haret | [VaikhGS, 3, 7 17]
vaiśvadevakāle prāptamatithiṃ śaktyā tarpayet | [VaikhGS, 3, 7 18]
vaiśvānaro hyeṣa bhavati | [VaikhGS, 3, 7 19]
{VaikhGS, 3, 8}
tad evaṃ trirātram haviṣyāśinau brahmacāriṇau dhautavastravratacāriṇau syātām | [VaikhGS, 3, 8 1]
tato 'parasyāṃ rātrau caturthyām alaṃkṛtyāgnim upasamādhāya nava prāyaścittāni juhuyād agne vāyav ādityāditya vāyav agne 'gne vāyavāditya vyāhṛtir bhūr bhagam iti caturbhirvadhūmūrdhnyājyena juhuyāt | [VaikhGS, 3, 8 2]
agniṃ pradakṣiṇaṃ kṛtvā prācyām udīcyāṃ vā tām upaveśyābhiṣṭvā pañcaśākheneti yonimabhimṛśya saṃ no mana ity upagacchet | [VaikhGS, 3, 8 3]
imām anuvratety āliṅganaṃ madhu he madhv idam iti maithunaṃ kurvīta | [VaikhGS, 3, 8 4]
suprajāstvāyety upagamanaṃ saṃ no mana ity āliṅganam imāmanuvrateti vadhūmukhekṣaṇam ity eke | [VaikhGS, 3, 8 5]
{VaikhGS, 3, 9}
atha trirātramṛtau malavadvāsāḥ snānāñjanādīni varjayet | [VaikhGS, 3, 9 1]
ekabhaktā syāt | [VaikhGS, 3, 9 2]
akharveṇāñjalināyasena vā pibet | [VaikhGS, 3, 9 3]
na śulbenāśnāti | [VaikhGS, 3, 9 4]
na grahānīkṣeta | [VaikhGS, 3, 9 5]
na divā svapet | [VaikhGS, 3, 9 6]
yathoktaṃ vrataṃ kuryāt | [VaikhGS, 3, 9 7]
caturthyāṃ dantadhāvanaṃ gandhāmalakādibhiḥ snātvā śvetavastrānulepanā strīśūdrābhyām anabhibhāṣyāparam adṛṣṭvā bhartāraṃ paśyet | [VaikhGS, 3, 9 8]
yasmād ṛtusnātā yādṛśaṃ puruṣaṃ paśyet tādṛśī prajā bhavati | [VaikhGS, 3, 9 9]
ṛturātrayo dvādaśa bhavanti ṣoḍaśeti cācakṣate | [VaikhGS, 3, 9 10]
prathamās tisro na gamyāḥ | [VaikhGS, 3, 9 11]
pumān samāsu viṣamāsu strī jāyate | [VaikhGS, 3, 9 12]
śālivrīhiyavānāmannaṃ payasā prāśnīyād yasmādāhāramūlā dhātavo bhavanti | [VaikhGS, 3, 9 13]
lakṣmīvaṭaśuṅgasahadevīnām anyatamam abhiṣūya prakṣipeddakṣiṇe nāsāpuṭe putrakāmāyā vāme strīkāmāyāḥ | [VaikhGS, 3, 9 14]
na niṣṭhīvanaṃ kuryāt | [VaikhGS, 3, 9 15]
śokaroṣau varjayati | [VaikhGS, 3, 9 16]
tata enāṃ yanme garbhādibhiḥ prokṣaṇaiḥ prokṣya viṣṇuryoniṃ kalpayatviti tāmupagacchet | [VaikhGS, 3, 9 17]
pariṣicya vaiśvadevaṃ vaiṣṇavaṃ mūlahomāṅgahomau hutvā viṣṇuryoniṃ kalpayatv ity upagamanam ity eke | [VaikhGS, 3, 9 18]
{VaikhGS, 3, 10}
atha gṛhītagarbhāliṅgāni | [VaikhGS, 3, 10 1]
śarīrāṭopaḥ sakthisīdanaṃ dveṣo bharturarucirāhāro lālāprakopaḥ kharatā vācaḥ sphuraṇaṃ yoneriti garbhasya daivānubandhaṃ jñātvāpūryamāṇapakṣe puṇye puṃnāmni śubhe nakṣatra ājyenāghāraṃ hutvā tāṃ maṅgalayuktām upaveśya pariṣicya dhātādi pañca vāruṇaṃ mūlahomaṃ sviṣṭākāraṃ ca hutvā vṛṣo 'sīti yavāndadāti | [VaikhGS, 3, 10 2]
payo dadhi ghṛtaṃ samaṃ gṛhītaṃ trivṛdityāmananti | [VaikhGS, 3, 10 3]
bhūs tvayi dadāmītyenāṃ trivṛtprāśayedācāntāyā nābher ūrdhvam ābhiṣṭvāhaṃ parāñceti darbheṇa trir unmārjya puṇyāhaṃ kuryāt | [VaikhGS, 3, 10 4]
brāhmaṇān annena tarpayati | [VaikhGS, 3, 10 5]
{VaikhGS, 3, 11}
atha garbhādhāna ādi caturthe māsi puṃsavanam bhavati | [VaikhGS, 3, 11 367024_1]
śuklapakṣe śuddhe ahani pūrvāhṇe agnim upasamādhāya pūrvavat su iṣṭa kāra antam hutvā dakṣiṇatas agneḥ aparasyām āsīnāyāḥ vṛṣaḥ asi iti sarṣapa miśritān yavān āṇḍau sthaḥ iti dadyāt | [VaikhGS, 3, 11 367025_1]
alābhe māṣa dhānyau pratinidhī syātām | [VaikhGS, 3, 11 367026_1]
_ bhūḥ bhuvaḥ suvar rākām aham yāḥ te rāke somaḥ eva viśvāḥ _ tvayā iti udaram abhimṛśet | [VaikhGS, 3, 11 367027_1]
pūrvavat trivṛt prāśana ādīni iti vijñāyate | [VaikhGS, 3, 11 367028_1]
{VaikhGS, 3, 12}
atha garbhādhānādyaṣṭame māsi sīmantonnayanaṃ kuryāt | [VaikhGS, 3, 12 1]
pakṣo dinaṃ ca vyākhyātam | [VaikhGS, 3, 12 2]
pūrvavad dhātādi hutvā treṇyā śalalyā saha śalāṭuglapsaṃ sāgrapattraṃ kuśāṅkuraṃ ca darbheṇa trir ābadhyoṃ bhūrbhuvaḥ suvar iti gṛhītvā tasyāstathāsīnāyāḥ sraggandhavatyāḥ sīmante rākāmahaṃ yāste rāka iti sthāpayitvonnayanaṃ kuryāt | [VaikhGS, 3, 12 3]
soma eveti purastādiva kuryāt | [VaikhGS, 3, 12 4]
pūrvavat trivṛt prāśanaṃ puṇyāhāntam ity eke | [VaikhGS, 3, 12 5]
{VaikhGS, 3, 13}
atha viṣṇubalim | [VaikhGS, 3, 13 1]
uttarapraṇidhāvagnyādīndevānoṃ bhūḥ puruṣamoṃ bhuvaḥ puruṣom suvaḥ puruṣamoṃ bhūrbhuvaḥ suvaḥ puruṣaṃ cetyāvāhya tathaiva nirvāpādyāghāraṃ hutvāgneḥ pūrvasyāṃ darbhāsaneṣu keśavaṃ nārāyaṇaṃ mādhavaṃ govindaṃ viṣṇuṃ madhusūdanaṃ trivikramaṃ vāmanaṃ śrīdharaṃ hṛṣīkeśaṃ padmanābhaṃ dāmodaramiti nāmabhirdevaṃ viṣṇum āvāhyāpohiraṇyapavamānaiḥ snāpayitvā tattannāmnārcayati | [VaikhGS, 3, 13 2]
ato devādyair viṣṇor nu kaṃ tadasya priyaṃ pra tad viṣṇuḥ paromātrayā vicakrame trirdeva iti dvādaśāhutīr ājyena hutvā pāyasamājyasaṃyuktaṃ havirdevaṃ nivedya dvādaśanāmabhir ato devādyair viṣṇor nukādyair ājyamiśraṃ pāyasaṃ juhuyāt | [VaikhGS, 3, 13 3]
ṛgyajuḥsāmātharvabhir mantrair vaiṣṇavairdevaṃ saṃstūya namo'ntair nāmabhiḥ praṇamet | [VaikhGS, 3, 13 4]
pāyasaśeṣaṃ patnīṃ prāśayati | [VaikhGS, 3, 13 5]
{VaikhGS, 3, 14}
atha jātakarma vyākhyāsyāmaḥ | [VaikhGS, 3, 14 1]
ariṣṭāgāraṃ yathoktaṃ kṛtvā vṛṣabhoṣitaṃ tilasarṣapairdhūpayitvā tāṃ praveśayet | [VaikhGS, 3, 14 2]
tajjñāḥ striyas tisraś catasro vā parigṛhyaināṃ saṃvāhayeyuḥ | [VaikhGS, 3, 14 3]
kukṣau śithile hṛdayabandhaṃ muktvā saśūle jaghane prajāyata ityavadhārayet | [VaikhGS, 3, 14 4]
garbhasaṅge viśalyāṃ suvarcalāṃ vā yonau niṣpīḍya nidadhyāt | [VaikhGS, 3, 14 5]
dhūpayet piṇḍītakenāhikṛttyā vā yonim | [VaikhGS, 3, 14 6]
hiraṇyapuṣpyā mūlaṃ hastapādayorādadhāti | [VaikhGS, 3, 14 7]
yadā nāsāgraṃ dṛśyate tadāsya grahasthitiṃ jñātvā śubhāśubhaṃ parīkṣeta | [VaikhGS, 3, 14 8]
yasmāt tadguṇānvitaṃ vardhayet | [VaikhGS, 3, 14 9]
jāyamāne mātur udakumbhaṃ dakṣiṇataḥ śirobhāge sthāpayitvā tatas tūryantīṃ pādato nidhāya yathaiva somaḥ pavata ity udaram abhimṛśet | [VaikhGS, 3, 14 10]
kumāre jāte dvāravāme 'śmani paraśuṃ tasminhiraṇyaṃ sthāpayitvāśmā bhavety adharam uttaraṃ karoti | [VaikhGS, 3, 14 11]
tasyoparyaṅgādaṅgāditi kumāramekayā striyā dhārayet | [VaikhGS, 3, 14 12]
tam adbhir abhyukṣya tilade 'vapadyasveti satilam akṣataṃ mūrdhnyādhāyaupāsanamaraṇyāṃ nirharati | [VaikhGS, 3, 14 13]
{VaikhGS, 3, 15}
cullyāṃ kapālamāropya vṛṣabhaśakṛtpiṇḍair jātakāgniṃ sādhayet | [VaikhGS, 3, 15 1]
tam enam uttapanīyam ity udāharanti | [VaikhGS, 3, 15 2]
tenaiva dhūpaṃ dadyāt | [VaikhGS, 3, 15 3]
dvārasya dakṣiṇato nidhāyāṅgāravarṇe paristīrya kaṇasarṣapair hastena śaṇḍe ratho 'yaḥ śaṇḍo marka ālikhanvilikhannaryamṇa āntrīmukhaḥ keśinīretān ghnataitān pūrva eṣāṃ miśravāsaso naktaṃcāriṇo niśīthacāriṇī tāsāṃ tvam ayaṃ te yonir mama nāmeti vyāhṛtīśca hutvā prakṣālya pāṇimavanīmālabhya yatte susīma iti medhāyai ghṛtaṃ karoti | [VaikhGS, 3, 15 4]
vacā pathyā hiraṇyaṃ madhu sarpiriti medhājananāni bhavanti | [VaikhGS, 3, 15 5]
brāhmīghṛtaṃ payo vacādhikaṃ cāmananti | [VaikhGS, 3, 15 6]
suvarṇaṃ darbheṇa baddhvāntardhāya ghṛtaṃ bhūr ṛca iti prāṅmukhaṃ prāśayati | [VaikhGS, 3, 15 7]
nityaṃ sāyaṃ prātar evam ahar ahar hutvā medhāyai pāyayet | [VaikhGS, 3, 15 8]
uṣṇaśītābhir adbhir enaṃ snāpayitvā kṣetriyai tveti nītvā yā daivīr iti māturaṅke sthāpayitvā tāsāṃ tveti stanau prakṣālyāyaṃ kumāra iti dakṣiṇādi pāyayet | [VaikhGS, 3, 15 9]
āpo haviṣṣv iti nyastamudakumbhaṃ śodhayitvā nityaṃ sāyaṃ prātar ādadhāti | [VaikhGS, 3, 15 10]
tathaiva ghṛtaprāśanāntaṃ karma kṛtvā snātvaupāsananirharaṇādi karotītyeke | [VaikhGS, 3, 15 11]
tṛtīye pañcame saptame navame cāhni śayanādikaṃ śodhayatīti | [VaikhGS, 3, 15 12]
{VaikhGS, 3, 16}
atha vāstusavanaṃ vyākhyāsyāmaḥ | [VaikhGS, 3, 16 1]
nave vāstunyuṣite 'pi sūtakapretakayorvāpayitvā mṛnmayāni bhāṇḍāni purāṇāni tyaktvā navāni parigṛhyānyānparicchadānyathoktaṃ śodhayitvā bhūmiyajñeneṣṭvā nivaset | [VaikhGS, 3, 16 2]
yasmād vāstusavanena śuddhivastūnām āghāro vāstusavanasya | [VaikhGS, 3, 16 3]
vāstoṣpate pratijānīhi vāstoṣpate śagmayeti dvābhyāṃ yajeta bhūmiyajñāya svāhā yajñadaivataṃ pra sodaryai svāheti dvau bhūmiyajñadaivatyau medinī devī devī hiraṇyagarbhiṇī samudravatī sāvitrī śṛṅge śṛṅge vāyuparī jalaśayanīti pañca bhūmidaivatyā vyāhṛtīr hutvā puṇyāhamahamagne agniṃ gṛhṇāmīty agniṣṭhād darbhapūlenāgniṃ gṛhītvā prathamād aindrād bhuvaṃgād ārabhya vāstunaḥ kuḍyamūlādbahirantaśca vāmaṃ parītyā brahmasthānāt paryagniṃ kārayitvāparadvāreṇa visṛjet | [VaikhGS, 3, 16 4]
tathaivāṇor aṇīyān iti pātreṇānv apaḥ srāvayitvā śiṣṭābhiḥ sarvatra prokṣayati | [VaikhGS, 3, 16 5]
evaṃ vāruṇād bhuvaṃgād vā yāmyāt saumyād ārabhya paryagnyādhāvasrutī syātām | [VaikhGS, 3, 16 6]
{VaikhGS, 3, 17}
ye te śataṃ varuṇod uttamam ayāś cāgna āpaḥ sṛjantu snigdhānīti catvāro varuṇadaivatyāḥ | [VaikhGS, 3, 17 1]
viśve devasya viśve adyeti dvau vaiśvadevau | [VaikhGS, 3, 17 2]
ato devā idaṃ viṣṇus trīṇi padā viṣṇoḥ karmāṇi tadviṣṇoḥ paramaṃ tad viprāsa iti ṣaḍvaiṣṇavā dvāv ādyāv ity eke | [VaikhGS, 3, 17 3]
rudramanyaṃ tryambakamiti dvau rudradaivatyau | [VaikhGS, 3, 17 4]
brahma jajñānaṃ hiraṇyagarbha iti dvau brahmadaivatyau | [VaikhGS, 3, 17 5]
miśravāsasa etān ghnataitāniti dvau kauberau | [VaikhGS, 3, 17 6]
yuvam etāny agnīṣomāv ānyaṃ diva iti trayo 'gnīṣomīyāḥ | [VaikhGS, 3, 17 7]
bṛhaspatir devānāṃ bṛhaspatiḥ somaṃ bṛhaspate ati yadupayāmagṛhīta iti catvāro bārhaspatyāḥ | [VaikhGS, 3, 17 8]
trātāram indraṃ mahāṁ indro ya ojasā mahāṁ indro nṛvad bhuvas tvam indrendra sānasiṃ pra sasāhiṣe 'smākamindro bhūtasyendro dyaur indraṃ praṇavantam indro vṛtramindro babhūvendro 'smāniti trayodaśaindrāḥ | [VaikhGS, 3, 17 9]
yamo dādhāra namaste nirṛtaya iti dvau yāmyau | [VaikhGS, 3, 17 10]
mitrasya carṣaṇīdhṛto mitro janān pra sa mitreti trayo maitrāḥ | [VaikhGS, 3, 17 11]
bhūmiyajñadaivatyādayo vyāhṛtyantā ijyante | [VaikhGS, 3, 17 12]
tasmād dvyuttaraṃ śatamāhutayo vāstusavanasyāntahomam iti vijñāyate | [VaikhGS, 3, 17 13]
{VaikhGS, 3, 18}
atha daśame dvādaśe vāhni bhavatyutthānam | [VaikhGS, 3, 18 1]
tathaiva jātakāgniṃ samāropya yāvantyasya karmāṇi tāni sarvāṇi mathitvāsminneva kuryādvisṛjya laukikāgnāvityeke | [VaikhGS, 3, 18 2]
snātvāgāraṃ yathoktaṃ śodhayet | [VaikhGS, 3, 18 3]
kṣurakarmādinā śuddho bhūmiyajñamasagotreṇa yājayedityeke | [VaikhGS, 3, 18 4]
tathā haraṇamaupāsanasya dhātādi pañca vāruṇaṃ mūlahomo bhojanaṃ brāhmaṇānām | [VaikhGS, 3, 18 5]
{VaikhGS, 3, 19}
atha nāmakaraṇam | [VaikhGS, 3, 19 1]
ā catvāriṃśaddivasād ā pañcāśaddinādvā pāke naināṃ niyuñjīta | [VaikhGS, 3, 19 2]
tatraiva śubhe puṃnāmni nakṣatre paristīryāgniṃ tathāsīnasyākṣataṃ kumārasya mūrdhni vinyasya pañca vāruṇaṃ prājāpatyaṃ sviṣṭākāraṃ ca hutvāsya pūrvavat trivṛtprāśanam | [VaikhGS, 3, 19 3]
dīrghāntam abhiniṣṭhāntaṃ vā ghoṣavadādyantaraṃ dvipratiṣṭhitāntasthaṃ mṛṣṭākṣarapadasvaraṃ dvivarṇaṃ caturvarṇaṃ vā nāma śasyate | [VaikhGS, 3, 19 4]
yathoktaṃ mama nāma prathamamiti gotranāmayuktaṃ tadarhaṃ nāma kuryāt dve nāmanī tu nakṣatranāma rahasyam | [VaikhGS, 3, 19 5]
agnyādhānāt paramāhitāgnyādisvakarmāntaṃ prakāśaṃ nāma bhavet | [VaikhGS, 3, 19 6]
akṣatodakapuṣpānnarasagandhasamaiḥ pāṇibhyāṃ dakṣiṇetarābhyāṃ kumārasya śāṃkarir iveti kanyāyā nandevānandadāyinīti vadan pādata ārabhya krameṇa dehāṅgasaṃdhau śirasi ca nikṣipet | [VaikhGS, 3, 19 7]
puṇyāham | [VaikhGS, 3, 19 8]
{VaikhGS, 3, 20}
atha varṣavardhanam | [VaikhGS, 3, 20 1]
dārakasya janmanakṣatraṃ yaddaivatyaṃ sāsya devatā pradhānā bhavati | [VaikhGS, 3, 20 2]
tasmād āghāraṃ hutvā tadadhidevatā nakṣatrāṇi ca juhuyāt | [VaikhGS, 3, 20 3]
agnaye kṛttikābhyaḥ prajāpataye rohiṇyai somāya mṛgaśīrṣāya rudrāyārdrāyā adityai punarvasūbhyāṃ bṛhaspataye tiṣyāya sarpebhya āśreṣābhyaḥ pitṛbhyo maghābhyo 'ryamṇe phalgunībhyāṃ bhagāya phalgunībhyāṃ savitre hastāya tvaṣṭre citrāyai vāyave niṣṭyāyā indrāgnibhyāṃ viśākhābhyāṃ mitrāyānūrādhebhya indrāya jyeṣṭhāyai prajāpataye mūlāyādbhyo 'ṣāḍhābhyo viśvebhyo devebhyo 'ṣāḍhābhyo brahmaṇe 'bhijite viṣṇave śroṇāyai vasubhyaḥ śraviṣṭhābhyo varuṇāya śatabhiṣaje 'jāyaikapade proṣṭhapadebhyo 'haye budhniyāya proṣṭhapadebhyaḥ pūṣṇe revatyā aśvibhyām aśvayugbhyāṃ yamāyāpabharaṇībhyaḥ svāheti vyāhṛtiḥ | [VaikhGS, 3, 20 4]
{VaikhGS, 3, 21}
ṛṣabhaṃ vairavaṇam agnīṣomīyaṃ vaiṣṇavaṃ dhātādi mūlahomaṃ yaddevādi kūṣmāṇḍahomam ā sāvitravratabandhāj juhoti | [VaikhGS, 3, 21 1]
upanītasya ca tattadvratasūktāni | [VaikhGS, 3, 21 2]
vedasnātakasya yadahni vivāho bhavati māsike vārṣike cāhni tasmin yat striya āhuḥ pāraṃparyāgataṃ śiṣṭācāraṃ tattatkaroti | [VaikhGS, 3, 21 3]
tathāgniṣṭomādiyajñānām ādhānanakṣatre varṣānte karoti | [VaikhGS, 3, 21 4]
tadevaṃ vartamānasya yadyaṣṭamāsādhikāśītivarṣāṇi ravivarṣeṇādhigānyadhigaccheyuḥ sa dṛṣṭasahasracandro bhavati | [VaikhGS, 3, 21 5]
tamenaṃ kriyāyuktaṃ puṇyakṛttamaṃ brahmaśarīramityācakṣate | [VaikhGS, 3, 21 6]
tasmān nāndīmukhaṃ kṛtvā śuklapakṣe śuddhe 'hani pūrvāhṇe pūrvavaddhutvā tathaiva kapila iveti vṛddhasya vṛddhāyā vā vadann akṣatodakādīn mūrdhnyādadhyāt | [VaikhGS, 3, 21 7]
sarvadevatāḥ sahasraṃ ca brāhmaṇānāmarcanabalibhyāmannena tarpayet | [VaikhGS, 3, 21 8]
grāmaṃ pradakṣiṇīkṛtya sāyaṃ sthaṇḍile sahasraṃ piṣṭena somarūpāṇi karoti | [VaikhGS, 3, 21 9]
rājatena pātreṇa kumudapattraiḥ somasyārcanam | [VaikhGS, 3, 21 10]
tasya dakṣiṇe rohiṇīgaṇaṃ vāme cānāvṛṣṭigaṇamarcayati | [VaikhGS, 3, 21 11]
sahasraśaḥ suvarṇarajatamuktādīni śaktyā vastrataṇḍulāpūpāni ca dadyāt | [VaikhGS, 3, 21 12]
aśvamedhaphalāvāptyai varṣavardhanamiti vijñāyate | [VaikhGS, 3, 21 13]
{VaikhGS, 3, 22}
atha ṣaṣṭhe māsyannaprāśanam | [VaikhGS, 3, 22 1]
śuklapakṣe dine śuddhe tatrājyenāghāraḥ | [VaikhGS, 3, 22 2]
dhātādi mūlahomaṃ pūrvavat trivṛtprāśanam | [VaikhGS, 3, 22 3]
prāṅmukhaṃ maṅgalayuktaṃ kumāraṃ viṣṭaramāropya bhūr apām iti pāyasam annaṃ prāśayet | [VaikhGS, 3, 22 4]
yoge yoge tavastaram ity ācamanaṃ dadāti | [VaikhGS, 3, 22 5]
atha pravāsāgamanam | [VaikhGS, 3, 22 6]
puṣpāpūpadakṣiṇādisambhārān kumāraṃ ca gṛhītvā kanikradādim ālayaṃ guhasya gacchet | [VaikhGS, 3, 22 7]
pradakṣiṇam arcanaṃ praṇāmo guhasya | [VaikhGS, 3, 22 8]
tacchiṣṭena puṣpādinā guhasya śeṣamiti tannāmohitvā bālam alaṃkṛtya śāntiṃ vācayitvā nivartayet | [VaikhGS, 3, 22 9]
prokṣyāgataṃ somasya tvety aṅgam āropyāyuṣe varcasa iti pitā mūrdhni jighrati | [VaikhGS, 3, 22 10]
vṛṣabhaṃ namaskṛtya dakṣiṇapāṇeḥ sāṅguṣṭham aṅgulīr gṛhītvā kaniṣṭhādy agnir āyuṣmān ityādikair visarjanam | [VaikhGS, 3, 22 11]
āyuṣ ṭe viśvataḥ pratiṣṭha vāyāviti dakṣiṇādikarṇayor japanam udaṅmukhaṃ brahmādidevānāṃ gurūṇāṃ ca praṇāmaṃ kārayet | [VaikhGS, 3, 22 12]
pādodakaṃ dattvā pūrvavat saguḍabhakṣyasyānnasya sapiṇḍaiḥ śrotriyaiḥ saha bhojanaṃ svastivācanam | [VaikhGS, 3, 22 13]
piṇḍavardhanamiti vijñāyate | [VaikhGS, 3, 22 14]
{VaikhGS, 3, 23}
atha varṣe prathame tṛtīye vā cauḍakam | [VaikhGS, 3, 23 1]
uttarāyaṇe pakṣa āpūryamāṇe puṃnāmnyāghāraḥ | [VaikhGS, 3, 23 2]
mūlahomānte maṅgalayuktam agner aparasyāṃ kumāram upaveśyottare sākṣataṃ gośakṛccharāve gṛhītvā mātā brahmacārī vā dhārayet | [VaikhGS, 3, 23 3]
śivo nāmāsīti grahaṇaṃ kṣurasya | [VaikhGS, 3, 23 4]
śivā no bhavatheti śilāyāṃ tīkṣṇīkaraṇam | [VaikhGS, 3, 23 5]
godānam unaktv iti gavādidakṣiṇākaraṇam | [VaikhGS, 3, 23 6]
āpa undantvity apāṃ sekaṃ śirasi | [VaikhGS, 3, 23 7]
oṣadhe trāyasvainamiti sākṣatāṅkuradarbhau prāguttarāgrau mastake sthāpayet | [VaikhGS, 3, 23 8]
svadhite mainam hiṃsīriti kṣuraṃ nidhāyordhvāgram oṣadhīriti yenāvapaditi yena pūṣety asāv āyuṣeti pūrvādipradakṣiṇaṃ darbhaṃ saromāṇaṃ chittvā jyok ca sūryaṃ dṛśa iti cūḍāṃ vibhajet | [VaikhGS, 3, 23 9]
ṛṣikrameṇa svasyaikārṣadvyārṣatryārṣapañcārṣasaptārṣāc cūḍā vibhajed anuditasyaikām | [VaikhGS, 3, 23 10]
idam aham amuṣyety udumbaradarbhayor mūle goṣṭhe vācchādayet | [VaikhGS, 3, 23 11]
snātaṃ vastrādinālaṃkṛtyopaveśya dakṣiṇe pañca prāyaścittādi dhātādi pañca vāruṇaṃ mūlahomaṃ hutvā puṇyāhaṃ kṛtvā nāpitāyānnadānaṃ gavādidakṣiṇāṃ gurave surāṇāṃ pūjanaṃ tarpaṇaṃ brāhmaṇānām annena karoti | [VaikhGS, 3, 23 12]
ity aṣṭādaśa saṃskārāḥ śārīrāḥ | [VaikhGS, 3, 23 13]
