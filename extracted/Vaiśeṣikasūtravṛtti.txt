{VaiSūVṛ zu VaiśSū, 2, 1, 1}
ete 'syā rūparasagandhasparśā viśeṣaguṇāḥ anye tu saṅkhyāparimāṇapṛthaktvasaṃyogavibhāgaparatvāparatvagurutvanaimittikadravatvasaṃskārāḥ | [VaiSūVṛ zu VaiśSū, 2, 1, 1 1]
rūpaṃ śuklādi raso madhurādiḥ gandhaḥ surabhirasurabhiśca sparśo'syā anuṣṇāśītatve sati pākajaḥ kāryaṃ bāhyam ādhyātmikaṃ ca | [VaiSūVṛ zu VaiśSū, 2, 1, 1 2]
{VaiSūVṛ zu VaiśSū, 2, 1, 2}
śuklamadhuraśītā eva rūparasasparśāḥ | [VaiSūVṛ zu VaiśSū, 2, 1, 2 1]
dravā iti sāṃsiddhikaṃ dravatvam | [VaiSūVṛ zu VaiśSū, 2, 1, 2 2]
snigdhā iti āsāmeva snehaḥ | [VaiSūVṛ zu VaiśSū, 2, 1, 2 3]
saṅkhyāparimāṇapṛthaktvasaṃyogavibhāgaparatvāparatvagurutvasaṃskārāśca | [VaiSūVṛ zu VaiśSū, 2, 1, 2 4]
kāryaṃ pūrvavat | [VaiSūVṛ zu VaiśSū, 2, 1, 2 5]
{VaiSūVṛ zu VaiśSū, 2, 1, 3}
rūpaṃ bhāsvaraṃ śuklaṃ ca sparśa uṣṇa eva | [VaiSūVṛ zu VaiśSū, 2, 1, 3 1]
saṅkhyāparimāṇapṛthaktvasaṃyogavibhāgaparatvāparatvanaimittikadravatvasaṃskārāśca | [VaiSūVṛ zu VaiśSū, 2, 1, 3 2]
kāryaṃ pūrvavat | [VaiSūVṛ zu VaiśSū, 2, 1, 3 3]
{VaiSūVṛ zu VaiśSū, 2, 1, 4}
anuṣṇāśīto 'pākajaḥ sparśaḥ | [VaiSūVṛ zu VaiśSū, 2, 1, 4 1]
saṅkhyāparimāṇapṛthaktvasaṃyogavibhāgaparatvāparatvagurutvasaṃskārāśca | [VaiSūVṛ zu VaiśSū, 2, 1, 4 2]
kāryaṃ pūrvavat | [VaiSūVṛ zu VaiśSū, 2, 1, 4 3]
bhaumādidehā bhūmyādilokeṣu | [VaiSūVṛ zu VaiśSū, 2, 1, 4 4]
{VaiSūVṛ zu VaiśSū, 2, 1, 5}
te rūparasagandhasparśā na santyākāśe | [VaiSūVṛ zu VaiśSū, 2, 1, 5 1]
tasya guṇāḥ śabdasaṅkhyāparimāṇapṛthaktvasaṃyogavibhāgāḥ | [VaiSūVṛ zu VaiśSū, 2, 1, 5 2]
{VaiSūVṛ zu VaiśSū, 2, 1, 6.1}
madhūcchiṣṭaṃ sikthakam | [VaiSūVṛ zu VaiśSū, 2, 1, 6.1 1]
sarpiṣo jatuno madhūcchiṣṭasya cāgnisaṃyogād dravatā yā saṃjāyate tad adbhiḥ samānatvaṃ pṛthivyāḥ | [VaiSūVṛ zu VaiśSū, 2, 1, 6.1 2]
{VaiSūVṛ zu VaiśSū, 2, 1, 7}
eṣāṃ ca taijasānāṃ yadagnisaṃyogād dravatvamupajāyate tadadbhiḥ sāmānyaṃ tejasaḥ | [VaiSūVṛ zu VaiśSū, 2, 1, 7 1]
{VaiSūVṛ zu VaiśSū, 2, 1, 8}
dṛṣṭāntārthaṃ sūtram | [VaiSūVṛ zu VaiśSū, 2, 1, 8 1]
gotve iti gotvāvacchinnā vyaktiḥ | [VaiSūVṛ zu VaiśSū, 2, 1, 8 2]
viṣāṇaṃ kakudaṃ sāsnā cāsyāstīti viṣāṇī kakudmān sāsnāvān | [VaiSūVṛ zu VaiśSū, 2, 1, 8 3]
prāntaśabdena kaṭibhāgaḥ vālā asmin dhīyanta iti vāladhiśabdena puccham prānte vāladhirasyeti prāntevāladhiḥ | [VaiSūVṛ zu VaiśSū, 2, 1, 8 4]
viṣāṇyādibhiḥ śabdaistadvatpratipādakair api arthavyāpārād dharmā eva vyapadiśyante | [VaiSūVṛ zu VaiśSū, 2, 1, 8 5]
yathā apratyakṣāyāṃ govyaktau kathaṃcid gṛhyamāṇā viṣāṇādayo liṅgaṃ dṛṣṭamanumāpakās tathā | [VaiSūVṛ zu VaiśSū, 2, 1, 8 6]
{VaiSūVṛ zu VaiśSū, 2, 1, 9}
sparśa upalabhyamāno nirāśrayasyānupapatter vāyum anumāpayati | [VaiSūVṛ zu VaiśSū, 2, 1, 9 1]
{VaiSūVṛ zu VaiśSū, 2, 1, 10}
yadi khalvayaṃ kṣityādisparśo 'bhaviṣyad gandharasarūpaiḥ sahopalabhemahi na caivam tasmāt pṛthivyādivyatiriktasya vāyor liṅgam | [VaiSūVṛ zu VaiśSū, 2, 1, 10 1]
{VaiSūVṛ zu VaiśSū, 2, 1, 11.1}
yaḥ paramāṇusvabhāvo vāyuḥ sa khalvadravyavattvāt samavāyikāraṇarahitatvād dravyam | [VaiSūVṛ zu VaiśSū, 2, 1, 11.1 1]
dravyaṃ hyadravyamanekadravyaṃ ca | [VaiSūVṛ zu VaiśSū, 2, 1, 11.1 2]
{VaiSūVṛ zu VaiśSū, 2, 1, 12.1}
kriyāvad guṇavat iti dravyalakṣaṇād yatra kriyā guṇāśca samavetāḥ so'pi mahān vāyurdravyam | [VaiSūVṛ zu VaiśSū, 2, 1, 12.1 1]
{VaiSūVṛ zu VaiśSū, 2, 1, 13}
paramāṇulakṣaṇasya vāyoradravyavattvena samavāyikāraṇarahitatvena nityatvamuktam | [VaiSūVṛ zu VaiśSū, 2, 1, 13 1]
{VaiSūVṛ zu VaiśSū, 2, 1, 14.1}
tiryaggāmino vāyorvāyusaṃmūrcchanena vāyvantarasaṃśleṣeṇordhvagamanaṃ pravartate tata ūrdhvagamanāt saṃśleṣaḥ saṃśleṣād vāyoranekatvamanumīyate | [VaiSūVṛ zu VaiśSū, 2, 1, 14.1 1]
nanu ca | [VaiSūVṛ zu VaiśSū, 2, 1, 14.1 2]
{VaiSūVṛ zu VaiśSū, 2, 1, 15}
yathā ayaṃ gauḥ iti goścakṣuṣā sannikarṣe sati pratyakṣeṇa viṣāṇādīni tadyogitayā dṛṣṭāni kadācilliṅgam naivaṃ tvacā vāyoḥ sannikarṣe sati ayaṃ vāyuriti pratyakṣeṇa tadguṇatayā sparśa upalabdho yenānupalabhyamānaṃ kadācid vāyumanumāpayet | [VaiSūVṛ zu VaiśSū, 2, 1, 15 1]
kṣityādisparśavidharmatvādasya sparśasya nirāśrayasya cābhāvād vāyurāśraya iti cet | [VaiSūVṛ zu VaiśSū, 2, 1, 15 2]
{VaiSūVṛ zu VaiśSū, 2, 1, 16}
ākāśādīnāmapi parokṣatvāt tatpratiṣedhena vāyorevāyaṃ sparśa ityayaṃ viśeṣa etasmāt sāmānyatodṛṣṭānnāvagamyate | [VaiSūVṛ zu VaiśSū, 2, 1, 16 1]
vibhūnāṃ sparśavattve bhāvānāṃ pratighāta iti cet evaṃ tarhi vāyorevāyaṃ bhavatprasiddhasya sparśo na daśamasya dravyasyeti kathaṃ jñāyate | [VaiSūVṛ zu VaiśSū, 2, 1, 16 2]
{VaiSūVṛ zu VaiśSū, 2, 1, 17.1}
tasmād vāyurastīti vākyamāgamikaṃ pravādamātramityarthaḥ | [VaiSūVṛ zu VaiśSū, 2, 1, 17.1 1]
naitat | [VaiSūVṛ zu VaiśSū, 2, 1, 17.1 2]
{VaiSūVṛ zu VaiśSū, 2, 1, 18.1}
asmadādīnāṃ sakāśād yo bhagavān vijñānādibhir viśiṣṭo maheśvarastadīyaṃ saṃjñāpraṇayanaṃ navānāmeva dravyāṇāṃ bhāve liṅgam daśamasya saṃjñānabhidhānāt | [VaiSūVṛ zu VaiśSū, 2, 1, 18.1 1]
tasmānnavaiva dravyāṇi | [VaiSūVṛ zu VaiśSū, 2, 1, 18.1 2]
ato vāyoreva sparśaḥ | [VaiSūVṛ zu VaiśSū, 2, 1, 18.1 3]
asmadviśiṣṭānām iti pūjāyāṃ bahuvacanam | [VaiSūVṛ zu VaiśSū, 2, 1, 18.1 4]
sa kathaṃ jñāyata ityucyate | [VaiSūVṛ zu VaiśSū, 2, 1, 18.1 5]
{VaiSūVṛ zu VaiśSū, 2, 1, 19}
pratyakṣeṇa hi padārthamālocayantaḥ saṃjñāḥ praṇayanti dṛṣṭaṃ ca dārakasya nāmakaraṇe praṇītāścemāḥ khalu saṃjñāḥ tasmānmanyāmahe asti bhagavānasmadviśiṣṭo yo'smadādi parokṣāṇāmapi bhāvānāṃ pratyakṣadarśī yenedaṃ saṃjñādi praṇītamiti | [VaiSūVṛ zu VaiśSū, 2, 1, 19 1]
{VaiSūVṛ zu VaiśSū, 2, 1, 20.1}
yadetanniṣkramaṇaṃ praveśanaṃ ca puruṣasya dvārādinā bhavati na bhittyādau tadākāśakṛtam ato niṣkramaṇapraveśane ākāśasya liṅgamiti | [VaiSūVṛ zu VaiśSū, 2, 1, 20.1 1]
mūrtābhāvo hyākāśam | [VaiSūVṛ zu VaiśSū, 2, 1, 20.1 2]
tanna | [VaiSūVṛ zu VaiśSū, 2, 1, 20.1 3.1]
{VaiSūVṛ zu VaiśSū, 2, 1, 21.1}
niṣkramaṇādi karma puruṣe vartamānam ekadravyaṃ karma ityuktatvānniṣkriyatvāccākāśasya ākāśāvṛtti kathaṃ tad gamayed asaṃbandhāt | [VaiSūVṛ zu VaiśSū, 2, 1, 21.1 1]
yathā loṣṭavṛtti patanaṃ gurutvasya liṅgamevaṃ puruṣavṛtti niṣkramaṇamākāśasya liṅgamiti cet na | [VaiSūVṛ zu VaiśSū, 2, 1, 21.1 2]
{VaiSūVṛ zu VaiśSū, 2, 1, 22.1}
gurutvaṃ karmaṇo'samavāyikāraṇamuktam tad anumīyatām na tvākāśasyāsamavāyikāraṇatvaṃ yujyate nityatvadravyatvānāśritatvair ākāśasya gurutvādinā asamavāyikāraṇena vaidharmyāt | [VaiSūVṛ zu VaiśSū, 2, 1, 22.1 1]
yaduktaṃ niṣkramaṇaṃ cākāśakṛtatvād dvārādinā iti etanna | [VaiSūVṛ zu VaiśSū, 2, 1, 22.1 2]
{VaiSūVṛ zu VaiśSū, 2, 1, 23.1}
bhittyādinā sparśavaddravyeṇa śarīrādeḥ karmādhārasya saṃyogānniṣkramaṇaṃ nivartate na tvākāśābhāvāt tasya sarvagatatvāt tatrāpi bhāvaḥ tasmācchabdaliṅgam evākāśam | [VaiSūVṛ zu VaiśSū, 2, 1, 23.1 1]
bheryādīnāmeva nimittānāṃ śabdo guṇa iti cet na | [VaiSūVṛ zu VaiśSū, 2, 1, 23.1 2]
{VaiSūVṛ zu VaiśSū, 2, 1, 24}
iha ye sparśavatāṃ viśeṣaguṇā ekaikendriyagrāhyāste kāraṇaguṇaiḥ kārye niṣpādyante | [VaiSūVṛ zu VaiśSū, 2, 1, 24 1]
na ca bheryavayaveṣu rūpādaya iva kaścicchabdabhāgaḥ samaveta upalabhyate | [VaiSūVṛ zu VaiśSū, 2, 1, 24 2]
tasmādakāraṇaguṇapūrvatvānna bheryādeḥ sparśavato viśeṣaguṇaḥ śabdaḥ | [VaiSūVṛ zu VaiśSū, 2, 1, 24 3]
yaśca sparśavato viśeṣaguṇaḥ sa kārye yāvatkāryamupalabhyamāno dṛṣṭaḥ | [VaiSūVṛ zu VaiśSū, 2, 1, 24 4]
na caivaṃ śabdaḥ tato na sparśavadviśeṣaguṇaḥ | [VaiSūVṛ zu VaiśSū, 2, 1, 24 5]
kiṃca sparśavadviśeṣaguṇa ārabdhe kārye kāraṇaguṇairārabhyate na ca yadā śabdena śabda ārabhyate tadā kiṃcit kāryamutpannaṃ paśyāmaḥ | [VaiSūVṛ zu VaiśSū, 2, 1, 24 6]
tasmāt kāryāntarāprādurbhāvācca na śabdaḥ sparśavato viśeṣaguṇa iti | [VaiSūVṛ zu VaiśSū, 2, 1, 24 7]
{VaiSūVṛ zu VaiśSū, 2, 1, 25.1}
paratra bahirityarthaḥ | [VaiSūVṛ zu VaiśSū, 2, 1, 25.1 1]
ye khalvātmaguṇāste sukhādaya ivāntaḥśarīramupalabhyante | [VaiSūVṛ zu VaiśSū, 2, 1, 25.1 2]
na caivaṃ śabdaḥ bahirbahubhirupalabhyamānatvāt | [VaiSūVṛ zu VaiśSū, 2, 1, 25.1 3]
na cātmaguṇo bāhyendriyagrāhyaḥ ayaṃ tu śrotrapratyakṣaḥ tasmānnātmaguṇaḥ | [VaiSūVṛ zu VaiśSū, 2, 1, 25.1 4]
ata eva bahirupalabhyamānatvād bāhyendriyapratyakṣatvācca na manoguṇaḥ | [VaiSūVṛ zu VaiśSū, 2, 1, 25.1 5]
śrotrapratyakṣatvācca na dikkālayoḥ | [VaiSūVṛ zu VaiśSū, 2, 1, 25.1 6]
tasmād guṇaḥ san | [VaiSūVṛ zu VaiśSū, 2, 1, 25.1 7]
{VaiSūVṛ zu VaiśSū, 2, 1, 26.1}
tasmādupalabhyamānaḥ śabda ākāśaṃ gamayati | [VaiSūVṛ zu VaiśSū, 2, 1, 26.1 1]
{VaiSūVṛ zu VaiśSū, 2, 1, 27.1}
yathā adravyavattvāt paramāṇubhūto vāyurdravyaṃ nityaśca evamākāśaṃ kāraṇadravyābhāvād dravyaṃ nityaṃ ca | [VaiSūVṛ zu VaiśSū, 2, 1, 27.1 1]
{VaiSūVṛ zu VaiśSū, 2, 1, 28.1}
yathā salliṅgāviśeṣād viśeṣaliṅgābhāvāccaiko bhāva evaṃ śabdaliṅgāviśeṣād viśeṣaliṅgābhāvāccaikam ākāśam | [VaiSūVṛ zu VaiśSū, 2, 1, 28.1 1]
iti dvitīyasyādyamāhnikam | [VaiSūVṛ zu VaiśSū, 2, 1, 28.1 2]
{VaiSūVṛ zu VaiśSū, 2, 2, 1}
puṣpeṇa khalu saṃyukte vastre na puṣpagandhena gandha ārabhyate vastragandhasyāpi sambhavāt puṣpavastragandhābhyāṃ dvābhyāṃ vilakṣaṇaṃ gandhāntaramupajanitamupalabhemahi na caivam api tu puṣpagandham evopalabhāmahe | [VaiSūVṛ zu VaiśSū, 2, 2, 1 1]
tasmāt anārabdhe kārye puṣpagandhena gandha ārabhyate ityayuktam gandhāntaraprasaṅgāt | [VaiSūVṛ zu VaiśSū, 2, 2, 1 2]
{VaiSūVṛ zu VaiśSū, 2, 2, 2}
apāṃ tejasā saṃyoge sati vilakṣaṇasparśānutpattirauṣṇyābhāvasya liṅgam ayāvad dravyabhāvitvaṃ ca salile auṣṇyasya | [VaiSūVṛ zu VaiśSū, 2, 2, 2 1]
sūkṣmāṇāṃ puṣpāvayavānāṃ vastre tejo'vayavānāṃ cāpsu saṅkrānteḥ saṃyuktasamavāyād gandhasparśopalabdhiḥ | [VaiSūVṛ zu VaiśSū, 2, 2, 2 2]
nanv ayāvad dravyabhāvino rūpādayo vastrodakayoḥ puṣpagandhoṣṇasparśopalambhakāle svagandhaśītasparśānupalabdheḥ | [VaiSūVṛ zu VaiśSū, 2, 2, 2 3]
na | [VaiSūVṛ zu VaiśSū, 2, 2, 2 4]
{VaiSūVṛ zu VaiśSū, 2, 2, 3}
pārthive vāsasi vyavasthito'pi svagandhaḥ puṣpagandhābhibhavānnopalabhyate | [VaiSūVṛ zu VaiśSū, 2, 2, 3 1]
kiṃca | [VaiSūVṛ zu VaiśSū, 2, 2, 3 2]
{VaiSūVṛ zu VaiśSū, 2, 2, 4}
tejasyevoṣṇatā vyavasthitā nāpsu saṃkrāmati | [VaiSūVṛ zu VaiśSū, 2, 2, 4 1]
tathā auṣṇyopalabdhikāle | [VaiSūVṛ zu VaiśSū, 2, 2, 4 2]
{VaiSūVṛ zu VaiśSū, 2, 2, 5}
tejo'vayavānupraveśāt saṃyuktasamavāyād uṣṇopalabdhāvapi anupalabhyamānāpi salile śītatā vyavasthitaivābhibhavān nopalabhyate | [VaiSūVṛ zu VaiśSū, 2, 2, 5 1]
kāla idānīṃ kathyate | [VaiSūVṛ zu VaiśSū, 2, 2, 5 2]
{VaiSūVṛ zu VaiśSū, 2, 2, 6}
etānyaparatvavyatikarādīni kālaliṅgāni | [VaiSūVṛ zu VaiśSū, 2, 2, 6 1]
tatra pareṇa divapradeśena saṃyukte yūni paratvajñāne jāte sthavire cāpareṇa dikpradeśena saṃyukte'paratvajñānotpattau kṛṣṇakeśādivalīpalitādiparyālocanayā yena nimittena yūni aparatvajñānaṃ sthavire ca paratvajñānaṃ jāyate sa kālaḥ | [VaiSūVṛ zu VaiśSū, 2, 2, 6 2]
tathā tulyakāryeṣu kartṛṣu yugapat kurvanti ayugapatkurvanti iti yataḥ pratyayo jāyate sa kālaḥ | [VaiSūVṛ zu VaiśSū, 2, 2, 6 3]
tathaikaṃ kriyāphalamuddiśya odanākhyaṃ bhūyasīnāmadhiśrayaṇādikriyāṇāṃ prabandhapravṛttau tulye kartari ciramadya kṛtam kṣipram adya kṛtam iti yataḥ pratyayau bhavataḥ sa kāla iti | [VaiSūVṛ zu VaiśSū, 2, 2, 6 4]
tasya guṇāḥ saṃkhyāparimāṇapṛthaktvasaṃyogavibhāgāḥ | [VaiSūVṛ zu VaiśSū, 2, 2, 6 5]
kiṃca | [VaiSūVṛ zu VaiśSū, 2, 2, 6 6]
{VaiSūVṛ zu VaiśSū, 2, 2, 7}
adravyavattvāt paramāṇuvāyoriva dravyatvanityatve kālasya | [VaiSūVṛ zu VaiśSū, 2, 2, 7 1]
{VaiSūVṛ zu VaiśSū, 2, 2, 8}
yathā salliṅgāviśeṣād viśeṣaliṅgābhāvāccaiko bhāvastathā kālaliṅgāviśeṣād viśeṣaliṅgābhāvāccaikaḥ kālaḥ | [VaiSūVṛ zu VaiśSū, 2, 2, 8 1]
kālasyaikatve kathamārambhakālādivyapadeśa ityatrāha | [VaiSūVṛ zu VaiśSū, 2, 2, 8 2]
{VaiSūVṛ zu VaiśSū, 2, 2, 9}
kāryaṃ kriyā kriyāviśeṣeṇāviṣṭasya vastuna ārambhasthitivināśakriyā dṛṣṭvā ekasyāpi kālasya nānātvopacārād ārambhakālādivyapadeśaḥ | [VaiSūVṛ zu VaiśSū, 2, 2, 9 1]
nanu kriyāmātraṃ kālaḥ | [VaiSūVṛ zu VaiśSū, 2, 2, 9 2]
kutaḥ kālaliṅgānām | [VaiSūVṛ zu VaiśSū, 2, 2, 9 3]
{VaiSūVṛ zu VaiśSū, 2, 2, 10}
yadi kriyāvyatiriktaḥ syānnityaḥ kāla evaṃ nityeṣvapyākāśādiṣu kālaliṅgāni pratibhāseran | [VaiSūVṛ zu VaiśSū, 2, 2, 10 1]
anityeṣveva tu bhavanti | [VaiSūVṛ zu VaiśSū, 2, 2, 10 2]
tasmādabhinirvartyamāneṣvevāvadhiḥ kālaḥ | [VaiSūVṛ zu VaiśSū, 2, 2, 10 3]
tasmāt kriyaiva kāla iti | [VaiSūVṛ zu VaiśSū, 2, 2, 10 4]
naitat vastunirvṛttyuttarakālabhāvitvāt kālaliṅgānyanityeṣu bhavanti na tu kriyāyāḥ kālatvāt | [VaiSūVṛ zu VaiśSū, 2, 2, 10 5]
teṣāṃ tu | [VaiSūVṛ zu VaiśSū, 2, 2, 10 6]
{VaiSūVṛ zu VaiśSū, 2, 2, 11.1}
eṣāṃ kālaliṅgānāṃ nirnimittānāmasambhavāt kriyānimittatve kṛtam iti syāt na yugapat iti | [VaiSūVṛ zu VaiśSū, 2, 2, 11.1 1]
tasmādeṣāṃ yat kāraṇaṃ tasmin kālākhyā | [VaiSūVṛ zu VaiśSū, 2, 2, 11.1 2]
{VaiSūVṛ zu VaiśSū, 2, 2, 12.1}
mūrtadravyamavadhiṃ kṛtvā yata etad bhavati idamasmāt pūrveṇa ityādipratyayas tad diśo liṅgam | [VaiSūVṛ zu VaiśSū, 2, 2, 12.1 1]
guṇāḥ saṃkhyāparimāṇapṛthaktvasaṃyogavibhāgāḥ | [VaiSūVṛ zu VaiśSū, 2, 2, 12.1 2]
kiṃca | [VaiSūVṛ zu VaiśSū, 2, 2, 12.1 3.1]
{VaiSūVṛ zu VaiśSū, 2, 2, 13.1}
adravyavattvād vāyuvad dravyatvanityatve diśaḥ | [VaiSūVṛ zu VaiśSū, 2, 2, 13.1 1]
{VaiSūVṛ zu VaiśSū, 2, 2, 14.1}
digliṅgāviśeṣād viśeṣaliṅgābhāvāccaikā digityarthaḥ | [VaiSūVṛ zu VaiśSū, 2, 2, 14.1 1]
satyekatve | [VaiSūVṛ zu VaiśSū, 2, 2, 14.1 1.1]
{VaiSūVṛ zu VaiśSū, 2, 2, 15}
pūrveṇa devayajanaṃ dakṣiṇena pitṛyajanamityādinā kriyāviśeṣeṇa nānātvasya diśaḥ pūrvadakṣiṇāderupacāraḥ | [VaiSūVṛ zu VaiśSū, 2, 2, 15 1]
{VaiSūVṛ zu VaiśSū, 2, 2, 16}
savituraharādau yena kalpitadikpradeśena saṃyogo'bhūd bhavati bhaviṣyati vā tasmādādityasaṃyogāt prācī iti vyapadeśaḥ prāñcatyata ādityamiti | [VaiSūVṛ zu VaiśSū, 2, 2, 16 1]
{VaiSūVṛ zu VaiśSū, 2, 2, 17}
asmādevādityasamprayogād dakṣiṇādivyapadeśaḥ | [VaiSūVṛ zu VaiśSū, 2, 2, 17 1]
{VaiSūVṛ zu VaiśSū, 2, 2, 18.1}
anenaiva prakāreṇa pūrvadakṣiṇādīni digantarāṇi vyākhyātāni | [VaiSūVṛ zu VaiśSū, 2, 2, 18.1 1]
tatredānīmātmā karaṇairadhigantavyaḥ karaṇāni śabdādibhyo guṇebhyaḥ | [VaiSūVṛ zu VaiśSū, 2, 2, 18.1 2]
nanu guṇatvamasiddhaṃ śabdādīnāṃ siddhaṃ kṛtvocyate | [VaiSūVṛ zu VaiśSū, 2, 2, 18.1 3]
nanu guṇatve kutaḥ saṃśayaḥ āha kiṃ saṃśayo'pi hetumān evametat | [VaiSūVṛ zu VaiśSū, 2, 2, 18.1 4]
ko hetuḥ tadāha | [VaiSūVṛ zu VaiśSū, 2, 2, 18.1 5]
{VaiSūVṛ zu VaiśSū, 2, 2, 19.1}
sthāṇupuruṣayor ūrdhvatāṃ sāmānyaṃ paśyan viśeṣahetūn pāṇyādikoṭarādīn apaśyan smarati ca viśeṣān ataḥ saṃśayaḥ kimayaṃ sthāṇuḥ syāt puruṣo na vā iti | [VaiSūVṛ zu VaiśSū, 2, 2, 19.1 1]
sa dvividhaḥ bāhya ābhyantaraśceti | [VaiSūVṛ zu VaiśSū, 2, 2, 19.1 2]
bāhye'pi dvividhaḥ pratyakṣo'pratyakṣaśca | [VaiSūVṛ zu VaiśSū, 2, 2, 19.1 3]
apratyakṣe tāvat | [VaiSūVṛ zu VaiśSū, 2, 2, 19.1 4]
{VaiSūVṛ zu VaiśSū, 2, 2, 20}
tu prāpto manuṣya ityukte kimimaṃ dṛṣṭaṃ paśyeyamadṛṣṭamiti śravaṇamātrādeva saṃśayaḥ | [VaiSūVṛ zu VaiśSū, 2, 2, 20 1]
pratyakṣe tu | [VaiSūVṛ zu VaiśSū, 2, 2, 20 2]
{VaiSūVṛ zu VaiśSū, 2, 2, 21.1}
samprati dṛṣṭvā puruṣaṃ tameva dṛṣṭamālocayataḥ kimayaṃ mayā dṛṣṭapūrvaḥ kadācidutādṛṣṭa iti saṃśayaḥ | [VaiSūVṛ zu VaiśSū, 2, 2, 21.1 1]
{VaiSūVṛ zu VaiśSū, 2, 2, 22}
ādau kuntalī devadatto dṛṣṭaḥ madhye muṇḍaḥ tṛtīyasyāmavasthāyāṃ kuntalī | [VaiSūVṛ zu VaiśSū, 2, 2, 22 1]
caturthyāmālāpādibhiravagate ārūpamātreṇa ca saṃdhyādau kim ayaṃ kuntalī syād uta muṇḍo vā iti saṃśayaḥ | [VaiSūVṛ zu VaiśSū, 2, 2, 22 2]
pūrvasūtre 'nekārthānusmṛteḥ saṃśayaḥ anena tvekārthe viśeṣānusmaraṇāt | [VaiSūVṛ zu VaiśSū, 2, 2, 22 3]
ābhyantarastu | [VaiSūVṛ zu VaiśSū, 2, 2, 22 4]
{VaiSūVṛ zu VaiśSū, 2, 2, 23.1}
vidyā samyagjñānam avidyā mithyājñānam | [VaiSūVṛ zu VaiśSū, 2, 2, 23.1 1]
daivajñena śubhamādiṣṭaṃ satyamabhūt dvitīyam asatyam tṛtīyasyāmavasthāyāṃ saṃśayaḥ kim ādyāvasthāvat satyamuta dvitīyāvasthāvad asatyamiti | [VaiSūVṛ zu VaiśSū, 2, 2, 23.1 2]
eva kathitaḥ saṃśayaḥ | [VaiSūVṛ zu VaiśSū, 2, 2, 23.1 3]
tatra śabda eva tāvat kathyatām | [VaiSūVṛ zu VaiśSū, 2, 2, 23.1 4]
{VaiSūVṛ zu VaiśSū, 2, 2, 24.1}
śrotreṇa gṛhyate yo'rthaḥ sa śabdaḥ | [VaiSūVṛ zu VaiśSū, 2, 2, 24.1 1]
sāmānyādīnām arthaśabdasyāsaṃketitvācchabdatvaṃ śabdo mā bhūdityarthagrahaṇam | [VaiSūVṛ zu VaiśSū, 2, 2, 24.1 2]
{VaiSūVṛ zu VaiśSū, 2, 2, 25.1}
sādhāraṇarūpatvād dravyāditvena śabde saṃśayaḥ | [VaiSūVṛ zu VaiśSū, 2, 2, 25.1 1]
tadāha | [VaiSūVṛ zu VaiśSū, 2, 2, 25.1 2]
{VaiSūVṛ zu VaiśSū, 2, 2, 26.1}
pṛthivītvaṃ sajātīyāt salilādeḥ pṛthivyā viśeṣo dṛṣṭaḥ asajātīyābhyāṃ ca guṇakarmabhyām | [VaiSūVṛ zu VaiśSū, 2, 2, 26.1 1]
tataḥ śabde'pi kimayaṃ śrotragrāhyatvaṃ viśeṣo guṇaistulyasyārthāntarabhūtasya veti saṃśayaḥ | [VaiSūVṛ zu VaiśSū, 2, 2, 26.1 2]
naitat | [VaiSūVṛ zu VaiśSū, 2, 2, 26.1 3.1]
{VaiSūVṛ zu VaiśSū, 2, 2, 27}
ekasmin dravye ākāśe vartamānatvānna dravyamayaṃ śabdaḥ dravyaṃ hyadravyaṃ paramāṇvādi anekadravyaṃ vā ghaṭādi | [VaiSūVṛ zu VaiśSū, 2, 2, 27 1]
{VaiSūVṛ zu VaiśSū, 2, 2, 28.1}
dravyaṃ karma vā yadindriyāntarapratyakṣaṃ taccākṣuṣamapi dṛṣṭam ayaṃ tu śabdaḥ śrotrapratyakṣo'pi sanna cākṣuṣaḥ | [VaiSūVṛ zu VaiśSū, 2, 2, 28.1 1]
evaṃ sthito guṇaḥ | [VaiSūVṛ zu VaiśSū, 2, 2, 28.1 2]
kiṃtu | [VaiSūVṛ zu VaiśSū, 2, 2, 28.1 3]
{VaiSūVṛ zu VaiśSū, 2, 2, 29.1}
karmabhirasya punarguṇabhūtasyāpi sādharmyamapavargo vināśaḥ utpattyanantaramagrahaṇād vināśo'numīyate | [VaiSūVṛ zu VaiśSū, 2, 2, 29.1 1]
sato'pi nimittādagrahaṇamiti cet na | [VaiSūVṛ zu VaiśSū, 2, 2, 29.1 2]
{VaiSūVṛ zu VaiśSū, 2, 2, 30}
yat sadapi nimittānna gṛhyate tasya liṅgaṃ sadbhāvagrāhakaṃ bhavati śabdasya tūccāraṇādūrdhvaṃ saṃyogyāder liṅgasyābhāvādasattaiva | [VaiSūVṛ zu VaiśSū, 2, 2, 30 1]
kiṃca | [VaiSūVṛ zu VaiśSū, 2, 2, 30 2]
{VaiSūVṛ zu VaiśSū, 2, 2, 31.1}
uccaritapradhvaṃso nityairvaidharmyam tasmādanityaḥ | [VaiSūVṛ zu VaiśSū, 2, 2, 31.1 1]
kiṃca | [VaiSūVṛ zu VaiśSū, 2, 2, 31.1 1.1]
{VaiSūVṛ zu VaiśSū, 2, 2, 32.1}
kāryaśca śabdaḥ saṃyogādibhya utpatteḥ | [VaiSūVṛ zu VaiśSū, 2, 2, 32.1 1]
tasmādanityaḥ | [VaiSūVṛ zu VaiśSū, 2, 2, 32.1 2]
kiṃca | [VaiSūVṛ zu VaiśSū, 2, 2, 32.1 2.1]
{VaiSūVṛ zu VaiśSū, 2, 2, 33.1}
prāgabhāvādityarthaḥ | [VaiSūVṛ zu VaiśSū, 2, 2, 33.1 1]
prāgabhāvavato vināśāt | [VaiSūVṛ zu VaiśSū, 2, 2, 33.1 2]
prāgabhāvaścāsya kāraṇebhya utpatteḥ | [VaiSūVṛ zu VaiśSū, 2, 2, 33.1 3]
na ca tāni vyañjakāni kutaḥ | [VaiSūVṛ zu VaiśSū, 2, 2, 33.1 4]
{VaiSūVṛ zu VaiśSū, 2, 2, 34.1}
yasmād bheryādikāraṇebhyaḥ śabdasya vikāro'vagamyate mahati bheryādau mahān alpe'lpaḥ | [VaiSūVṛ zu VaiśSū, 2, 2, 34.1 1]
abhivyaktau tu | [VaiSūVṛ zu VaiśSū, 2, 2, 34.1 2]
{VaiSūVṛ zu VaiśSū, 2, 2, 35.1}
nityatvenābhivyaktau śabdo'nyena yajñe prayukto nānyena prayujyeta darbhādivad yātayāmatvādidoṣāt | [VaiSūVṛ zu VaiśSū, 2, 2, 35.1 1]
tasmādanityaḥ | [VaiSūVṛ zu VaiśSū, 2, 2, 35.1 2]
kutaḥ kāryatvam ityāha | [VaiSūVṛ zu VaiśSū, 2, 2, 35.1 3]
{VaiSūVṛ zu VaiśSū, 2, 2, 36.1}
bherīdaṇḍasaṃyogād vastradalavibhāgācchabdācca śabdasya vīcisantānavanniṣpatter manyāmahe kāryaḥ śabda iti | [VaiSūVṛ zu VaiśSū, 2, 2, 36.1 1]
{VaiSūVṛ zu VaiśSū, 2, 2, 37.1}
tebhyastrayo vedā ajāyanta iti vacanād vaidikālliṅgād anityaḥ | [VaiSūVṛ zu VaiśSū, 2, 2, 37.1 1]
nanu nityaḥ śabdaḥ | [VaiSūVṛ zu VaiśSū, 2, 2, 37.1 2]
{VaiSūVṛ zu VaiśSū, 2, 2, 38.1}
kāryāṇāṃ hi bhāvānāṃ dve pravṛttī ekā nirvṛttiḥ anyā kāryaviniyogarūpā | [VaiSūVṛ zu VaiśSū, 2, 2, 38.1 1]
śabdasya punar arthapratipattyarthaiva pravṛttiruccāraṇākhyā nātmārthā tasmānnityaḥ | [VaiSūVṛ zu VaiśSū, 2, 2, 38.1 2]
{VaiSūVṛ zu VaiśSū, 2, 2, 39.1}
uccaritapradhvaṃsitve śabdasya dvir ayamāmnātaḥ iti vinaṣṭatvāt saṃkhyābhyāvṛttirna bhavet asti ca tasmānnityaḥ | [VaiSūVṛ zu VaiśSū, 2, 2, 39.1 1]
{VaiSūVṛ zu VaiśSū, 2, 2, 40.1}
prathamāśabdāditi triḥ prathamām anvāha iti vākyam uccaritavināśitve śabdasya prathamāyā ṛco'bhyāvṛttigaṇanaṃ na syāt asti ca tasmānnityaḥ | [VaiSūVṛ zu VaiśSū, 2, 2, 40.1 1]
{VaiSūVṛ zu VaiśSū, 2, 2, 41.1}
vināśitve śabdasya sa evāyaṃ gośabdaḥ iti sampratipattiḥ pratyabhijñā na syāt tasmānnityaḥ | [VaiSūVṛ zu VaiśSū, 2, 2, 41.1 1]
naitat sāram | [VaiSūVṛ zu VaiśSū, 2, 2, 41.1 2]
{VaiSūVṛ zu VaiśSū, 2, 2, 42}
pradīpādāv advipravṛttatvaṃ dṛṣṭam dvir vidyunniḥsṛteti saṃkhyābhāvaḥ sampratipattirjvālādau | [VaiSūVṛ zu VaiśSū, 2, 2, 42 1]
tasmādanityeṣvapi bhāvād bahavo'pyamī hetavaḥ saṃśayitāḥ | [VaiSūVṛ zu VaiśSū, 2, 2, 42 2]
tasmādanityaḥ | [VaiSūVṛ zu VaiśSū, 2, 2, 42 3]
{VaiSūVṛ zu VaiśSū, 2, 2, 43.1}
prathamāśabdaḥ sampratipattibhāvaśceti sādṛśyādete draṣṭavyāḥ | [VaiSūVṛ zu VaiśSū, 2, 2, 43.1 1]
{VaiSūVṛ zu VaiśSū, 3, 1, 1}
śabdādayo yasmād guṇādisvabhāvāḥ prasiddhāḥ tebhyaścendriyāṇi | [VaiSūVṛ zu VaiśSū, 3, 1, 1 1]
ata idānīm | [VaiSūVṛ zu VaiśSū, 3, 1, 1 2]
{VaiSūVṛ zu VaiśSū, 3, 1, 2}
grāhyāṇāmarthānāṃ śabdādīnāṃ yeyaṃ prasiddhiḥ tayā ca śrotrādīnāṃ karaṇānām anayā indriyārthaprasiddhyā ebhyo grāhyagrahaṇebhya indriyārthebhyaḥ paro grahītā ātmā anumīyate | [VaiSūVṛ zu VaiśSū, 3, 1, 2 1]
{VaiSūVṛ zu VaiśSū, 3, 1, 3}
grāhyagrahaṇaprasiddhyākhyo grahītṛsadbhāve yo heturuktaḥ so'napadeśaḥ akāraṇamityarthaḥ | [VaiSūVṛ zu VaiśSū, 3, 1, 3 1]
kimātmakalpanayā kathamindriyāṇi grahītṝṇyeva na bhavanti naitat | [VaiSūVṛ zu VaiśSū, 3, 1, 3 2]
{VaiSūVṛ zu VaiśSū, 3, 1, 4}
bhūtānāmindriyakāraṇānāmajñatvāt tatkāryāṇīndriyāṇyapi ajñāni | [VaiSūVṛ zu VaiśSū, 3, 1, 4 1]
bhūtājñānam | [VaiSūVṛ zu VaiśSū, 3, 1, 4 2]
{VaiSūVṛ zu VaiśSū, 3, 1, 5}
anyasya bhūtakāryasya ghaṭāderajñatvād bhūtānyapyajñāni | [VaiSūVṛ zu VaiśSū, 3, 1, 5 1]
{VaiSūVṛ zu VaiśSū, 3, 1, 6}
bhūtānāmajñānādindriyāṇyapi ajñāni ityupasaṃhārārthamidaṃ sūtram | [VaiSūVṛ zu VaiśSū, 3, 1, 6 1]
{VaiSūVṛ zu VaiśSū, 3, 1, 7}
anyo hetulakṣaṇabāhya ityarthaḥ tathāhi indriyārthaprasiddhir indriyārthadharmatvād ātmanā asaṃbandhānna tamanumāpayet ato'napadeśaḥ | [VaiSūVṛ zu VaiśSū, 3, 1, 7 1]
naitat | [VaiSūVṛ zu VaiśSū, 3, 1, 7 2]
{VaiSūVṛ zu VaiśSū, 3, 1, 8.3}
dhūmo'gneḥ saṃyogi | [VaiSūVṛ zu VaiśSū, 3, 1, 8.3 1]
viṣāṇaṃ goḥ samavāyi | [VaiSūVṛ zu VaiśSū, 3, 1, 8.3 2]
ekārthasamavāyi dvidhā kāryaṃ kāryāntarasya yathā rūpaṃ sparśasya kāraṇaṃ kāraṇāntarasya yathā pāṇiḥ pādasya | [VaiSūVṛ zu VaiśSū, 3, 1, 8.3 3]
caturdhā virodhi abhūtaṃ varṣakarma vāyvabhrasaṃyogasya bhūtasya liṅgam bhūtaṃ varṣakarma vāyvabhrasaṃyogasyābhūtasya liṅgam abhūtā śyāmatā abhūtasyāgnisaṃyogasya liṅgam bhūtaṃ kāryaṃ bhūtasya kāraṇasaṃyogasya liṅgam | [VaiSūVṛ zu VaiśSū, 3, 1, 8.3 4]
tasmādiha prasiddhānām indriyārthānāṃ karaṇatā karmatā ca samavāyinī ātmaliṅgam | [VaiSūVṛ zu VaiśSū, 3, 1, 8.3 5]
na te ātmani samavāyinī iti cet evametat anyathā tu prayogaḥ indriyāṇi kartṛprayojyāni karaṇatvād vāsyādivaditi | [VaiSūVṛ zu VaiśSū, 3, 1, 8.3 6]
saṃyogyādīnyeva kathaṃ liṅgamityāha | [VaiSūVṛ zu VaiśSū, 3, 1, 8.3 7]
{VaiSūVṛ zu VaiśSū, 3, 1, 9}
prasiddho yaḥ saṃyogyādir nāsaṃbaddho yena saha jñātaḥ sa tasyārthāntarasyāpi liṅgaṃ sambaddhatvāt nāsaṃbaddham | [VaiSūVṛ zu VaiśSū, 3, 1, 9 1]
tathāhi | [VaiSūVṛ zu VaiśSū, 3, 1, 9 2]
{VaiSūVṛ zu VaiśSū, 3, 1, 10}
aprasiddho viruddhaḥ yasya sādhyadharmeṇa saha naivāsti sambandhaḥ api tu viparyayeṇa asāvanapadeśo 'hetuḥ | [VaiSūVṛ zu VaiśSū, 3, 1, 10 1]
{VaiSūVṛ zu VaiśSū, 3, 1, 11.1}
asan yaḥ pakṣe nāsti tenārthādasan asiddha ityarthaḥ saṃdigdhaścānapadeśaḥ saṃdigdho 'naikāntika ityarthaḥ | [VaiSūVṛ zu VaiśSū, 3, 1, 11.1 1]
udāharaṇamāha | [VaiSūVṛ zu VaiśSū, 3, 1, 11.1 2]
{VaiSūVṛ zu VaiśSū, 3, 1, 12.1}
ayaṃ padārtho'śvaḥ iti sādhye viṣāṇitvaṃ viruddham aśvaviparyayeṇa viṣāṇitvasya vyāpteḥ | [VaiSūVṛ zu VaiśSū, 3, 1, 12.1 1]
ayaṃ padārtho gauḥ iti sādhye viṣāṇitvam anaikāntikam sādhyaviparyayābhyāṃ vyāptatvāt | [VaiSūVṛ zu VaiśSū, 3, 1, 12.1 2]
caśabdo'nuktasamuccayārthaḥ śaśo viṣāṇī iti sādhye'siddhaṃ viṣāṇitvam pakṣe'vartamānatvāt | [VaiSūVṛ zu VaiśSū, 3, 1, 12.1 3]
prasaṅgādetaduktam | [VaiSūVṛ zu VaiśSū, 3, 1, 12.1 4]
kiṃca | [VaiSūVṛ zu VaiśSū, 3, 1, 12.1 5]
{VaiSūVṛ zu VaiśSū, 3, 1, 13.1}
catuṣṭayasannikarṣād yadutpadyate jñānākhyaṃ kāryaṃ tad anyaddhetvantaram ātmajñāpakamastīti | [VaiSūVṛ zu VaiśSū, 3, 1, 13.1 1]
jñānasya samavāyikāraṇāpekṣitvaṃ kāryatvād ghaṭavat | [VaiSūVṛ zu VaiśSū, 3, 1, 13.1 2]
{VaiSūVṛ zu VaiśSū, 3, 1, 14.1}
pratyagātmeti śarīram | [VaiSūVṛ zu VaiśSū, 3, 1, 14.1 1]
śarīre pravṛttinivṛttī dṛṣṭe ātmānam anumāpayataḥ | [VaiSūVṛ zu VaiśSū, 3, 1, 14.1 2]
śarīraṃ prayatnavatā adhiṣṭhitaṃ hitāhitapravṛttinivṛttimattvād ghaṭavat | [VaiSūVṛ zu VaiśSū, 3, 1, 14.1 3]
{VaiSūVṛ zu VaiśSū, 3, 2, 1}
ātmendriyārthānāṃ sannikarṣe yadabhāvājjñānaṃ na bhavati yadbhāve ca bhavati tanmanaḥ | [VaiSūVṛ zu VaiśSū, 3, 2, 1 1]
evaṃ jñānotpattyanutpattī manaso liṅgam | [VaiSūVṛ zu VaiśSū, 3, 2, 1 2]
guṇāḥ saṃkhyāparimāṇapṛthaktvasaṃyogavibhāgaparatvāparatvasaṃskārāḥ | [VaiSūVṛ zu VaiśSū, 3, 2, 1 3]
{VaiSūVṛ zu VaiśSū, 3, 2, 2}
yathā adravyavattvāt paramāṇuvāyordravyatvaṃ nityatvaṃ ca evaṃ manasaḥ | [VaiSūVṛ zu VaiśSū, 3, 2, 2 1]
{VaiSūVṛ zu VaiśSū, 3, 2, 3}
bahuṣu kāryeṣu jñeyeṣu ca yugapat prayatnā jñānāni vā na prādurbhavantītyataḥ prayatnajñānāyaugapadyādekaṃ manaḥ pratiśarīraṃ mūrtamasparśaṃ niravayavaṃ nityamaṇu āśucārīti | [VaiSūVṛ zu VaiśSū, 3, 2, 3 1]
{VaiSūVṛ zu VaiśSū, 3, 2, 4}
prāṇāpānanimeṣonmeṣā manogatiśca prayatnakāryatvādātmano liṅgam jīvanamadṛṣṭakāryatvāt indriyāntaravikārāḥ smṛtiprabhavatvāt sukhādayo guṇatvāt | [VaiSūVṛ zu VaiśSū, 3, 2, 4 1]
tiryakpavanasya vāyor dehasthitasya yat prāṇāpānakarma tatprayatnakāryam śarīraparigṛhītavāyuviṣayatve sati vikṛtatvāt bhastrāparigṛhītavāyukarmavat | [VaiSūVṛ zu VaiśSū, 3, 2, 4 2]
nimeṣonmeṣakriyāpi prayatnakāryā nimeṣonmeṣakriyāśabdavācyatvāt dāruyantranimeṣonmeṣakriyāvat | [VaiSūVṛ zu VaiśSū, 3, 2, 4 3]
manasā saṃyoga ātmano 'dṛṣṭāpekṣo jīvanam śarīravṛddhyādi tatkāryam api jīvanam śarīraṃ prayatnavatādhiṣṭhitaṃ vṛddhikṣatabhagnasaṃrohaṇanimittatvāt jīrṇagṛhavat | [VaiSūVṛ zu VaiśSū, 3, 2, 4 4]
indriyāntaraṃ prati manaso gamanaṃ manogatiḥ prayatnakāryā abhimatapradeśasambandhanimittatvāt pelakakriyāvat sā hi dārakaprayatnakṛtā | [VaiSūVṛ zu VaiśSū, 3, 2, 4 5]
rūpālocanasaṃskāravyaktirasasmaraṇaprayatnamanaḥkriyārasanamanaḥsambandharasanavikārāṇāṃ pūrvasya pūrvasya kāraṇatvādutpattiḥ jñaptis tu vaiparītyena uttarottarasmāt pūrvasya pūrvasya smaraṇena ātmā anumīyate | [VaiSūVṛ zu VaiśSū, 3, 2, 4 6]
na smṛtirindriyāṇāmanyena dṛṣṭe'rthe'nyasya | [VaiSūVṛ zu VaiśSū, 3, 2, 4 7]
na śarīrāvayavasya avasthābhedena bhidyamānatvāt | [VaiSūVṛ zu VaiśSū, 3, 2, 4 8]
devadattasya rūparasagandhasparśapratyayā ekānekanimittāḥ mayā iti pratyayena pratisaṃdhānāt kṛtasaṃketānāṃ bahūnāmekasmin nartakībhrūkṣepe yugapadanekapratyayavat iti uddyotakaraḥ | [VaiSūVṛ zu VaiśSū, 3, 2, 4 9]
sukhādayaśca guṇisāpekṣāḥ guṇatvāt rūpavat | [VaiSūVṛ zu VaiśSū, 3, 2, 4 10]
{VaiSūVṛ zu VaiśSū, 3, 2, 5}
adravyavattvāt paramāṇuvāyoriva dravyatvanityatve | [VaiSūVṛ zu VaiśSū, 3, 2, 5 1]
nanu ca | [VaiSūVṛ zu VaiśSū, 3, 2, 5 2]
{VaiSūVṛ zu VaiśSū, 3, 2, 6}
yathā cākṣuṣārthasannikarṣe sati yajñadatto 'yam iti pratyakṣaṃ bhavati na tathā prāṇādisukhādisambaddho 'yamātmeti jñānaṃ jāyate | [VaiSūVṛ zu VaiśSū, 3, 2, 6 1]
atha kathamadṛṣṭasambandhaṃ prāṇādi ātmano liṅgam tadāha na prāṇādi dṛṣṭaṃ liṅgam | [VaiSūVṛ zu VaiśSū, 3, 2, 6 2]
{VaiSūVṛ zu VaiśSū, 3, 2, 7}
prāṇādīnāṃ nirnimittānāṃ sukhādīnāṃ cānāśritānāmanutpattiḥ ata eṣāṃ kenāpi nimittenāśrayeṇa bhāvyam ityato'pi sāmānyatodṛṣṭād ākāśādīnām anirāsād aviśeṣaḥ teṣāmapi hetutvasambhavāt | [VaiSūVṛ zu VaiśSū, 3, 2, 7 1]
{VaiSūVṛ zu VaiśSū, 3, 2, 8}
ātmāsti iti pravādamātramityarthaḥ | [VaiSūVṛ zu VaiśSū, 3, 2, 8 1]
naitat | [VaiSūVṛ zu VaiśSū, 3, 2, 8 2.1]
{VaiSūVṛ zu VaiśSū, 3, 2, 9}
ahamiti śabdena kṣityādibhinnātmadravyaviṣayeṇa aikādhikaraṇyāt ahaṃ prāṇādimān ahaṃ sukhavān iti | [VaiSūVṛ zu VaiśSū, 3, 2, 9 1]
tasmāt prāṇādiliṅgatvānnāgamikam | [VaiSūVṛ zu VaiśSū, 3, 2, 9 2]
nanu ca | [VaiSūVṛ zu VaiśSū, 3, 2, 9 3]
{VaiSūVṛ zu VaiśSū, 3, 2, 10}
yadi khalvahaṃ devadatto'haṃ yajñadatta ityātmani dṛṣṭapratyakṣamidaṃ bhavet evaṃ yujyeta ahaṃśabdasyātmavācakatvam yāvatā śarīrābhidhāyakadevadattaśabdaikārthādhikaraṇatvād ahaṃśabdo'pi śarīravācakaḥ | [VaiSūVṛ zu VaiśSū, 3, 2, 10 1]
tasmānna prāṇādisukhādīnyātmanirṇayahetuḥ | [VaiSūVṛ zu VaiśSū, 3, 2, 10 2]
devadattaśabdaḥ kathaṃ śarīre ityāha | [VaiSūVṛ zu VaiśSū, 3, 2, 10 3]
{VaiSūVṛ zu VaiśSū, 3, 2, 11.1}
gamanavācinā gacchati iti śabdena saha prayogād devadattaśabdaḥ śarīravacano 'vasīyate ātmano gatyasambhavāt | [VaiSūVṛ zu VaiśSū, 3, 2, 11.1 1]
tasmād ahaṃśabdo'pi śarīre eva devadattaśabdena saha dṛṣṭatvāt | [VaiSūVṛ zu VaiśSū, 3, 2, 11.1 2]
naitat | [VaiSūVṛ zu VaiśSū, 3, 2, 11.1 3.1]
{VaiSūVṛ zu VaiśSū, 3, 2, 12.1}
devadattaśabdena ekārthādhikaraṇatvād yo'yamupacāro 'haṃśabdasya śarīre sa saṃdigdhaḥ kiṃ śarīrasya ātmopakārakatvād ahaṃśabda ātmābhidhāyaka upacarita uta mukhyatayā śarīrasyābhidhāyakaḥ iti na śarīrātmanor ahaṃśabdasya niścayaḥ | [VaiSūVṛ zu VaiśSū, 3, 2, 12.1 1]
svapakṣe niścayamāha | [VaiSūVṛ zu VaiśSū, 3, 2, 12.1 2]
{VaiSūVṛ zu VaiśSū, 3, 2, 13}
pratyagātmanīti ātmani paratreti śarīre | [VaiSūVṛ zu VaiśSū, 3, 2, 13 1]
yadi ahaṃśabdaḥ śarīravacanaḥ syāt evaṃ sati tasmin piṇḍe devadattaśabda iva sarvaiḥ prayujyeta | [VaiSūVṛ zu VaiśSū, 3, 2, 13 2]
na tvevam ata ātmanyarthāntare | [VaiSūVṛ zu VaiśSū, 3, 2, 13 3]
ahaṃśabdaḥ pratyakṣaḥ | [VaiSūVṛ zu VaiśSū, 3, 2, 13 4]
śarīra iva ātmanyapi parairaprayogānna syāditi cet ata āha | [VaiSūVṛ zu VaiśSū, 3, 2, 13 5]
{VaiSūVṛ zu VaiśSū, 3, 2, 14}
yajñadattaviṣṇumitrayoḥ sambandhinaḥ śarīraviśeṣād yathā dṛṣṭānna tadīye sukhādāvasmadādīnāṃ jāyate jñānaṃ tathaiva na tadīyāhaṅkāro 'smābhiḥ saṃvedyate yato'haṃśabdaḥ prayujyeta | [VaiSūVṛ zu VaiśSū, 3, 2, 14 1]
śarīravācakatve tu yathā śarīraṃ dṛṣṭvā tatra devadattaśabdaṃ prayuñjate tadvadimamapi prayuñjīran na tvevam | [VaiSūVṛ zu VaiśSū, 3, 2, 14 2]
tasmānna śarīre | [VaiSūVṛ zu VaiśSū, 3, 2, 14 3]
ātmavṛttitve tu parair aprayogaḥ | [VaiSūVṛ zu VaiśSū, 3, 2, 14 4]
evamahaṃśabdena ekādhikaraṇatvāt sukhādaya ātmaviṣayāḥ prāṇādayaśca tannimittāḥ | [VaiSūVṛ zu VaiśSū, 3, 2, 14 5]
nanu | [VaiSūVṛ zu VaiśSū, 3, 2, 14 6]
{VaiSūVṛ zu VaiśSū, 3, 2, 15}
yathā salliṅgāviśeṣād viśeṣaliṅgābhāvāccaiko bhāvas tathaiva sukhaduḥkhajñānānāṃ niṣpattyaviśeṣād viśeṣaliṅgābhāvāccaikātmyam | [VaiSūVṛ zu VaiśSū, 3, 2, 15 1]
naitat | [VaiSūVṛ zu VaiśSū, 3, 2, 15 2.1]
{VaiSūVṛ zu VaiśSū, 3, 2, 16.1}
anyasya sukhādiyoge'nyasya tadabhāvādanayā vyavasthayā nānā ātmānaḥ | [VaiSūVṛ zu VaiśSū, 3, 2, 16.1 1]
{VaiSūVṛ zu VaiśSū, 3, 2, 17.1}
grāmakāmo yajeta svargakāmo yajeta ityato'pi śāstrasāmarthyān nānā ātmānaḥ | [VaiSūVṛ zu VaiśSū, 3, 2, 17.1 1]
tasya guṇāḥ buddhisukhaduḥkhecchādveṣaprayatnādṛṣṭasaṃskārā vaiśeṣikāḥ | [VaiSūVṛ zu VaiśSū, 3, 2, 17.1 2]
anye tu saṃkhyāparimāṇapṛthaktvasaṃyogavibhāgāḥ | [VaiSūVṛ zu VaiśSū, 3, 2, 17.1 3]
{VaiSūVṛ zu VaiśSū, 4, 1, 1}
adravyavattvādityanena yat sat kāraṇarahitaṃ tan nityamuktaṃ paramāṇvādi | [VaiSūVṛ zu VaiśSū, 4, 1, 1 1]
upalabdhau tu | [VaiSūVṛ zu VaiśSū, 4, 1, 1 2]
{VaiSūVṛ zu VaiśSū, 4, 1, 2}
tasya paramāṇvāder indriyair agṛhyamāṇasyāpi śarīramahābhūtādi kāryaṃ liṅgam | [VaiSūVṛ zu VaiśSū, 4, 1, 2 1]
{VaiSūVṛ zu VaiśSū, 4, 1, 3}
yasmāt kāraṇebhyastantvādibhyaḥ paṭādi kāryamutpadyate'taḥ kāryasya kāraṇapūrvakatvāt kāraṇasya kāryaṃ liṅgam | [VaiSūVṛ zu VaiśSū, 4, 1, 3 1]
{VaiSūVṛ zu VaiśSū, 4, 1, 4}
yadā khalu sarvaṃ kāryamanityam ityucyate tadānena nityatvasya viśeṣapratiṣedhena kāryaviṣayeṇa kiṃcit kāraṇaṃ nityamiti jñāyate | [VaiSūVṛ zu VaiśSū, 4, 1, 4 1]
{VaiSūVṛ zu VaiśSū, 4, 1, 5}
avidyā agrahaṇamatīndriyatvena paramāṇūnām tadapi anityatvaṃ nivārayati | [VaiSūVṛ zu VaiśSū, 4, 1, 5 1]
adṛśyamāne hyarthe tadgatam anityatvaṃ kena gṛhyeta | [VaiSūVṛ zu VaiśSū, 4, 1, 5 2]
tasmānnānityatā vaktuṃ śakyā | [VaiSūVṛ zu VaiśSū, 4, 1, 5 3]
upalabdhiḥ kathamiti cet | [VaiSūVṛ zu VaiśSū, 4, 1, 5 4]
{VaiSūVṛ zu VaiśSū, 4, 1, 6}
mahattvaparimāṇasamavāyini dravye samavāyikāraṇadravyabahutvād rūpācca śuklāderjñānaṃ bhavati kuta etat yataḥ | [VaiSūVṛ zu VaiśSū, 4, 1, 6 1]
{VaiSūVṛ zu VaiśSū, 4, 1, 7}
satyapi rūpe paramāṇoḥ samavāyikāraṇadravyābhāvān nopalabdhiḥ | [VaiSūVṛ zu VaiśSū, 4, 1, 7 1]
{VaiSūVṛ zu VaiśSū, 4, 1, 8}
satyapi anekadravyavattve mahattve ca rūpākhyasya saṃskārasyābhāvād vāyāvanupalabdhiḥ | [VaiSūVṛ zu VaiśSū, 4, 1, 8 1]
anekadravyatāyā viśiṣṭāyā grahaṇāt tryaṇuke'pyanupalabdhiḥ siddhā | [VaiSūVṛ zu VaiśSū, 4, 1, 8 2]
rūpe katham | [VaiSūVṛ zu VaiśSū, 4, 1, 8 2.1]
{VaiSūVṛ zu VaiśSū, 4, 1, 9}
mahatā anekadravyasamavāyidravyeṇa ghaṭādinā rūpaguṇasya samavāyād rūpaviśeṣācca rūpatvākhyāt sāmānyaviśeṣād upalabdhiḥ | [VaiSūVṛ zu VaiśSū, 4, 1, 9 1]
{VaiSūVṛ zu VaiśSū, 4, 1, 10}
etena anantaroktena nyāyena anekadravyeṇa dravyeṇa samavāyād rasatvādisāmānyaviśeṣebhyaśca rasādīnāmupalabdhiḥ | [VaiSūVṛ zu VaiśSū, 4, 1, 10 1]
{VaiSūVṛ zu VaiśSū, 4, 1, 11.1}
paramāṇurūpasyānekadravyeṇa dravyeṇa samavāyābhāvānnopalabdhiḥ tato'nekadravyeṇa dravyeṇa samavāyasya rūpopalabdheścāvyabhicāraḥ | [VaiSūVṛ zu VaiśSū, 4, 1, 11.1 1]
{VaiSūVṛ zu VaiśSū, 4, 1, 12.1}
rūpīti viśiṣṭaṃ rūpi tena upalabdhiyogyena rūpiṇā samavāyādetāni cākṣuṣāṇi svasāmānyaviśeṣebhyaśca | [VaiSūVṛ zu VaiśSū, 4, 1, 12.1 1]
kutaḥ | [VaiSūVṛ zu VaiśSū, 4, 1, 12.1 2.1]
{VaiSūVṛ zu VaiśSū, 4, 1, 13}
yasmād rūparahiteṣu mahatsu dravyāntareṣu sthitāni na jñāyante | [VaiSūVṛ zu VaiśSū, 4, 1, 13 1]
{VaiSūVṛ zu VaiśSū, 4, 1, 14.1}
yathaiva mahatyanekadravyeṇa samavāyād rūpādīnāṃ samavetānāmupalabdhirevaṃ mahati samaveteṣu guṇeṣu samavetayor guṇatvabhāvayos tais tair guṇai rūpādibhiḥ samavāyād yathāsvaṃ cakṣurādīndriyair upalabdhiḥ na tu sāmānyaviśeṣās teṣūpalambhakās tadabhāvāt | [VaiSūVṛ zu VaiśSū, 4, 1, 14.1 1]
evaṃ tattvādīnāṃ svairindriyaiḥ dravye tu bhāvasya samavāyāt | [VaiSūVṛ zu VaiśSū, 4, 1, 14.1 2]
karmaṇi samavetasamavāyād guṇavat | [VaiSūVṛ zu VaiśSū, 4, 1, 14.1 3]
{VaiSūVṛ zu VaiśSū, 4, 2, 1}
kṣityādipañcakena śarīrārambhe trayāṇāṃ pratyakṣatvād vāyorapratyakṣatvād yathā tadvatā saṃyogo'pyapratyakṣa evaṃ śarīramapratyakṣaṃ syāt pratyakṣāpratyakṣair ārabdhatvāt | [VaiSūVṛ zu VaiśSū, 4, 2, 1 1]
pratyakṣatvāttu manyāmahe na pañcabhir ārabdhamiti | [VaiSūVṛ zu VaiśSū, 4, 2, 1 2]
nanu tribhiḥ pratyakṣair ārabhyeta | [VaiSūVṛ zu VaiśSū, 4, 2, 1 3]
{VaiSūVṛ zu VaiśSū, 4, 2, 2}
kṣitisalilānalair ārambhe vilakṣaṇebhyo rūpādibhyaḥ kārye vilakṣaṇāni rūpāṇi guṇāntarāṇi jāyeran | [VaiSūVṛ zu VaiśSū, 4, 2, 2 1]
na tvevam | [VaiSūVṛ zu VaiśSū, 4, 2, 2 2]
api tu pārthivāneva rūpādīnupalabhāmahe | [VaiSūVṛ zu VaiśSū, 4, 2, 2 3]
tasmānna tryātmakam | [VaiSūVṛ zu VaiśSū, 4, 2, 2 4]
{VaiSūVṛ zu VaiśSū, 4, 2, 3}
ātmaśabdena svarūpam svarūpeṇa pañcānāmapi bhūtānāṃ parasparasaṃyogo na pratiṣidhyate śarīre 'nārambhakatvena | [VaiSūVṛ zu VaiśSū, 4, 2, 3 1]
pārthivaśarīre jalādīni saṃyogīni na samavāyīni | [VaiSūVṛ zu VaiśSū, 4, 2, 3 2]
jalādibhir ayonijameva śarīramārabhyate varuṇalokādau | [VaiSūVṛ zu VaiśSū, 4, 2, 3 3]
kutaḥ | [VaiSūVṛ zu VaiśSū, 4, 2, 3 4]
{VaiSūVṛ zu VaiśSū, 4, 2, 4}
anekadeśāḥ paramāṇavaḥ tairevārabhyate jalādiśarīram na śukraśoṇitābhyām | [VaiSūVṛ zu VaiśSū, 4, 2, 4 1]
tacca | [VaiSūVṛ zu VaiśSū, 4, 2, 4 2.1]
{VaiSūVṛ zu VaiśSū, 4, 2, 5}
dharmaviśeṣāpekṣāḥ paramāṇava eva śarīramārabhante na śukrādi | [VaiSūVṛ zu VaiśSū, 4, 2, 5 1]
kathaṃ hi puṇyavatāṃ śukrādimayaṃ śarīraṃ syāt | [VaiSūVṛ zu VaiśSū, 4, 2, 5 2]
itaśca | [VaiSūVṛ zu VaiśSū, 4, 2, 5 3.1]
{VaiSūVṛ zu VaiśSū, 4, 2, 6}
śalabhādiśarīrākhyāt kāryaviśeṣān manyāmahe santyayonijāni | [VaiSūVṛ zu VaiśSū, 4, 2, 6 1]
itaśca | [VaiSūVṛ zu VaiśSū, 4, 2, 6 2]
{VaiSūVṛ zu VaiśSū, 4, 2, 7}
aṅgārebhyo jāto'ṅgirāḥ ityevamādisamākhyābhāvān manyāmahe santyayonijāni | [VaiSūVṛ zu VaiśSū, 4, 2, 7 1]
{VaiSūVṛ zu VaiśSū, 4, 2, 8}
yataḥ pratyakṣeṇa aṅgārajanmādikam arthaṃ dṛṣṭvā puruṣaiḥ praṇīyante saṃjñāḥ | [VaiSūVṛ zu VaiśSū, 4, 2, 8 1]
aṅgirāḥ ityādayaḥ | [VaiSūVṛ zu VaiśSū, 4, 2, 8 2]
ataḥ saṃjñānāmādimattvāt samākhyā yathārthā | [VaiSūVṛ zu VaiśSū, 4, 2, 8 3]
ataḥ | [VaiSūVṛ zu VaiśSū, 4, 2, 8 4.1]
{VaiSūVṛ zu VaiśSū, 4, 2, 9}
candramā manaso jātaḥ ityādikācca vedaliṅgāt santyayonijāḥ śarīraviśeṣāḥ | [VaiSūVṛ zu VaiśSū, 4, 2, 9 1]
evaṃ jalādiśarīramayonijameva | [VaiSūVṛ zu VaiśSū, 4, 2, 9 2]
pārthivaṃ tu yonijamayonijaṃ ca | [VaiSūVṛ zu VaiśSū, 4, 2, 9 3]
{VaiSūVṛ zu VaiśSū, 5, 1, 1}
svāśrayasaṃyogāpekṣitvāt prayatnasya kriyārambhe ātmahastasaṃyogaḥ karmaṇaḥ kāraṇam | [VaiSūVṛ zu VaiśSū, 5, 1, 1 1]
sāpekṣakāraṇatvāt saṃyogasya prayatno'pi kāraṇam | [VaiSūVṛ zu VaiśSū, 5, 1, 1 2]
ato dvābhyāṃ haste karma | [VaiSūVṛ zu VaiśSū, 5, 1, 1 3]
{VaiSūVṛ zu VaiśSū, 5, 1, 2}
tatheti saṅkhyāmātrātideśaḥ tena hastamusalasaṃyogo musalakarmaṇaḥ kāraṇaṃ pūrvādhikṛtaśca prayatnaḥ | [VaiSūVṛ zu VaiśSū, 5, 1, 2 1]
na tu ātmahastasaṃyogo'samavāyikāraṇaṃ musalakarmaṇi ātmasaṃyuktahastasaṃyogādeva tatsiddheḥ | [VaiSūVṛ zu VaiśSū, 5, 1, 2 2]
{VaiSūVṛ zu VaiśSū, 5, 1, 3}
vegavaddravyasaṃyogo'bhighātaḥ ulūkhalābhighātād utpanne musalasyotpatanakarmaṇi akāraṇaṃ hastamusalasaṃyogaḥ pūrvaprayatnasyābhighātād vinaṣṭatvāt utpatatu musaladravyam itīcchāyā abhāvāt prayatnāntarasyābhāvaḥ saṃyogasya ca guṇakarmārambhe sāpekṣakāraṇatvāt prayatnarahito hastamusalasaṃyogo na kāraṇamutpatanasya | [VaiSūVṛ zu VaiśSū, 5, 1, 3 1]
{VaiSūVṛ zu VaiśSū, 5, 1, 4}
yathaiva hastamusalasaṃyogo musalotpatanakarmaṇi na kāraṇaṃ tathātmahastasaṃyogo'pi hastotpatanakarmaṇi na kāraṇaṃ saṃyogasya sāpekṣakāraṇatvāt | [VaiSūVṛ zu VaiśSū, 5, 1, 4 1]
musalena sahotpatatu hastaḥ iti abhisaṃdher abhāvena prayatnasya cābhāvāt | [VaiSūVṛ zu VaiśSū, 5, 1, 4 2]
kutastayorutpatanamiti cet | [VaiSūVṛ zu VaiśSū, 5, 1, 4 3]
{VaiSūVṛ zu VaiśSū, 5, 1, 5}
ulūkhalābhighāto musalasyotpatanakarmaṇaḥ kāraṇam | [VaiSūVṛ zu VaiśSū, 5, 1, 5 1]
hastamusalasaṃyogastu musalagatavegāpekṣo hastakarmaṇaḥ kāraṇam nābhighāto'samavetatvāt | [VaiSūVṛ zu VaiśSū, 5, 1, 5 2]
{VaiSūVṛ zu VaiśSū, 5, 1, 6}
ātmeti śarīraikadeśaḥ yathā caitadapratyayaṃ haste musale ca karma tathaiva hastāvayavasaṃyogāddhastagatavegāpekṣād hastotpatanakāle'vayave tasminnapratyayaṃ karma jāyate | [VaiSūVṛ zu VaiśSū, 5, 1, 6 1]
{VaiSūVṛ zu VaiśSū, 5, 1, 7}
vibhāgānnivṛtte hastamusalasaṃyoge gurutvāt patanaṃ bhavati | [VaiSūVṛ zu VaiśSū, 5, 1, 7 1]
{VaiSūVṛ zu VaiśSū, 5, 1, 8}
nudyate 'neneti nodanaṃ vegaprayatnāpekṣaḥ saṃyogaviśeṣaḥ prerakaprayatnābhāve nodanābhāvān nordhvaṃ tiryag vā kevalād gurutvān musalādergamanakarma bhavati | [VaiSūVṛ zu VaiśSū, 5, 1, 8 1]
kuto nodanaviśeṣaḥ | [VaiSūVṛ zu VaiśSū, 5, 1, 8 2]
{VaiSūVṛ zu VaiśSū, 5, 1, 9}
atra idaṃ kṣipāmi iti icchāviśeṣajaḥ prayatna utpanno hastāderdravyasya dravyāntareṇa saṃyogaṃ nodanākhyaṃ janayati | [VaiSūVṛ zu VaiśSū, 5, 1, 9 1]
{VaiSūVṛ zu VaiśSū, 5, 1, 10}
dūradeśapreraṇecchāviśiṣṭāt prayatnājjāto nodanaviśeṣo dūradeśakṣepaṇaṃ karoti | [VaiSūVṛ zu VaiśSū, 5, 1, 10 1]
{VaiSūVṛ zu VaiśSū, 5, 1, 11.1}
yad garbhasya spandanādikarma tadātmaśarīraikadeśasaṃyogāj jīvanapūrvakaprayatnāpekṣād bhavatīti sapratyayam mātuḥ kāryāvaskaropasarpaṇakarma garbhasyāpratyayamātmasaṃyogādadṛṣṭāpekṣād bhavatīti | [VaiSūVṛ zu VaiśSū, 5, 1, 11.1 1]
{VaiSūVṛ zu VaiśSū, 5, 1, 12.1}
vyāsakte manasi yad dagdhasya hastāder vikṣepaṇaṃ tadapi jīvanapūrvakaprayatnāpekṣād ātmahastasaṃyogād bhavatīti nāpratyayam | [VaiSūVṛ zu VaiśSū, 5, 1, 12.1 1]
{VaiSūVṛ zu VaiśSū, 5, 1, 13.1}
śarīravidhārakaprayatnābhāve suptasyāṅgānāṃ patanaṃ gurutvād bhavati tadābhisaṃdher abhāvāt | [VaiSūVṛ zu VaiśSū, 5, 1, 13.1 1]
{VaiSūVṛ zu VaiśSū, 5, 1, 14.1}
vegāpekṣād vāyutṛṇasaṃyogāt tṛṇādīnāṃ karma teṣāṃ prayatnābhāvāt | [VaiSūVṛ zu VaiśSū, 5, 1, 14.1 1]
{VaiSūVṛ zu VaiśSū, 5, 1, 15.1}
maṇīnāṃ taskaraṃ prati gamanaṃ sūcīnāṃ cāyaskāntaṃ prati dharmādharmakṛtam ityarthaḥ | [VaiSūVṛ zu VaiśSū, 5, 1, 15.1 1]
{VaiSūVṛ zu VaiśSū, 5, 1, 16.1}
nodanādādyaṃ karma saṃskārād bahūni karmāṇi iṣāvutpadyante | [VaiSūVṛ zu VaiśSū, 5, 1, 16.1 1]
ekasmiṃstu karmaṇi prathameṇaivākāśasaṃyogena vinaṣṭatvāt karmaṇa uttarasaṃyogavibhāgā notpadyeran tasmādiṣāvanekaṃ karma | [VaiSūVṛ zu VaiśSū, 5, 1, 16.1 2]
{VaiSūVṛ zu VaiśSū, 5, 1, 17.1}
jyāśarasaṃyogaḥ prayatnāpekṣo jyāgatavegāpekṣo vā nodanam tata ādyam iṣoḥ karma nodanāpekṣaṃ saṃskāraṃ karoti nirapekṣaṃ tu saṃyogavibhāgau | [VaiSūVṛ zu VaiśSū, 5, 1, 17.1 1]
tataḥ saṃyogād vinaṣṭe karmaṇi nodane vibhāgād vinivṛtte ādyakarmajasaṃskāra uttaramiṣau karma karoti tathottaramuttaraṃ paunaḥpunyenetyarthaḥ | [VaiSūVṛ zu VaiśSū, 5, 1, 17.1 2]
{VaiSūVṛ zu VaiśSū, 5, 1, 18.1}
sparśavaddravyasaṃyogena saṃskāravināśād gurutvaṃ tatpatanakarma karoti | [VaiSūVṛ zu VaiśSū, 5, 1, 18.1 1]
{VaiSūVṛ zu VaiśSū, 5, 2, 1}
samastān vyastāṃśca gurutvadravatvavegaprayatnān apekṣamāṇo yaḥ saṃyogaviśeṣo nodanāt preraṇād avibhāgahetoḥ karmaṇaḥ kāraṇaṃ tannodanam tathāhi pādādibhir nudyamānāyāṃ paṅkākhyāyāṃ pṛthivyāṃ karma jāyate | [VaiSūVṛ zu VaiśSū, 5, 2, 1 1]
vegāpekṣo'bhighātād abhihanyamānasya vibhāgahetoḥ karmaṇaḥ kāraṇaṃ saṃyogo'bhighātaḥ tathāhi rathādibhirabhighātāt pṛthivyekadeśeṣu dṛśyate karma | [VaiSūVṛ zu VaiśSū, 5, 2, 1 2]
saṃyuktasaṃyogācca nudyamānābhihanyamānābhyāṃ ca saṃyukteṣu bhavanti karmāṇi | [VaiSūVṛ zu VaiśSū, 5, 2, 1 3]
{VaiSūVṛ zu VaiśSū, 5, 2, 2}
yat khalu viruddhakriyavāyusaṃyogāt sarvasyāṃ pṛthivyāṃ kampādi karma prajānāṃ śubhāśubhasūcanāyotpadyate tat sarveṣāmeva śubhāśubhasūcanād viśeṣeṇādṛṣṭakāritam | [VaiSūVṛ zu VaiśSū, 5, 2, 2 1]
{VaiSūVṛ zu VaiśSū, 5, 2, 3}
vidhārakavāyvabhrasaṃyogābhāve 'pāṃ gurutvāt patanakarma bhavati | [VaiSūVṛ zu VaiśSū, 5, 2, 3 1]
{VaiSūVṛ zu VaiśSū, 5, 2, 4}
sasyānāṃ samṛddhaye vināśāya vā sarvajanānāmadṛṣṭena janitaṃ patanakarma adṛṣṭakāritam ucyate | [VaiSūVṛ zu VaiśSū, 5, 2, 4 1]
{VaiSūVṛ zu VaiśSū, 5, 2, 5}
vidhārakābhāvād apāṃ syandanakarma dravatvād bhavati | [VaiSūVṛ zu VaiśSū, 5, 2, 5 1]
{VaiSūVṛ zu VaiśSū, 5, 2, 6}
nāḍīti raśmiḥ saviturdvau raśmī śuciśca śukraśca | [VaiSūVṛ zu VaiśSū, 5, 2, 6 1]
śucir apa ādatte śukreṇa vṛddhiṃ karoti | [VaiSūVṛ zu VaiśSū, 5, 2, 6 2]
śucyākhyayā nāḍyā vāyusaṃyuktayā ādityaprayatnāpekṣayārohaṇam | [VaiSūVṛ zu VaiśSū, 5, 2, 6 3]
{VaiSūVṛ zu VaiśSū, 5, 2, 7}
nodanāccitradaṇḍādibhirārohaṇam pīḍanād vastrādibhiḥ pīḍyamānanudyamānābhyāṃ ca saṃyukte | [VaiSūVṛ zu VaiśSū, 5, 2, 7 1]
{VaiSūVṛ zu VaiśSū, 5, 2, 8}
vṛkṣamūle niṣiktānām apāṃ vṛkṣopari gamanamadṛṣṭena kriyata iti | [VaiSūVṛ zu VaiśSū, 5, 2, 8 1]
{VaiSūVṛ zu VaiśSū, 5, 2, 9}
apāṃ saṅghātaḥ kāṭhinyaṃ divyena tejasā saṃyogāt divyabhaumābhyāṃ tu vilayanam | [VaiSūVṛ zu VaiśSū, 5, 2, 9 1]
{VaiSūVṛ zu VaiśSū, 5, 2, 10}
asti divyāsu apsu tejaḥ ityatra tejasaḥ avasphūrjathurabhrānniḥsaraṇaṃ liṅgamiti | [VaiSūVṛ zu VaiśSū, 5, 2, 10 1]
{VaiSūVṛ zu VaiśSū, 5, 2, 11.1}
tā agniṃ garbhaṃ dadhire vabhūṣā iti ca vaidikaṃ vākyaṃ divyāsvapsu tejaso liṅgamiti | [VaiSūVṛ zu VaiśSū, 5, 2, 11.1 1]
{VaiSūVṛ zu VaiśSū, 5, 2, 12.1}
meghāśaniśabdaḥ stanayitnuḥ | [VaiSūVṛ zu VaiśSū, 5, 2, 12.1 1]
viruddhadikkriyābhyāṃ vāyubhyām apāṃ preryamāṇānāṃ taraṅgabhūtānāṃ parasparābhighātākhyāt saṃyogācchabdaḥ | [VaiSūVṛ zu VaiśSū, 5, 2, 12.1 2]
ekenāpi prakupitena vāyunā vyavacchidyamānānām apāṃ vibhāgācchabdaḥ | [VaiSūVṛ zu VaiśSū, 5, 2, 12.1 3]
{VaiSūVṛ zu VaiśSū, 5, 2, 13.1}
yathā nodanābhighātasaṃyuktasaṃyogādṛṣṭebhyaḥ pṛthivyāṃ karma tathā tejaso vāyośca | [VaiSūVṛ zu VaiśSū, 5, 2, 13.1 1]
etadaniyataṃ karma | [VaiSūVṛ zu VaiśSū, 5, 2, 13.1 2]
niyataṃ tu | [VaiSūVṛ zu VaiśSū, 5, 2, 13.1 3]
{VaiSūVṛ zu VaiśSū, 5, 2, 14}
agneravasthāne tiryag vā gamane pacyamānasyābhasmībhāvaḥ syād apāṃ vā tathā vāyor atiryaggamane pūyamānadravyāṇāṃ pavanābhāvo 'gneścāprabodhaḥ vinaṣṭaśarīrāṇāmātmanāṃ sargādau pṛthivyādiparamāṇuṣvādyaṃ parasparopasarpaṇakarma na syāt tathā labdhabhūmīnāṃ yogināṃ kalpānte 'bhisaṃdhāya prayatnena manaḥ śarīrād vyatiricyāvatiṣṭhamānānāṃ sargādau navaśarīrasaṃbandhāya manasa ādyaṃ karma na bhavet adṛṣṭādṛte | [VaiSūVṛ zu VaiśSū, 5, 2, 14 1]
tasmādagner ūrdhvajvalanaṃ vāyośca tiryakpavanam aṇūnāṃ copasarpaṇakarma manasaścādyaṃ karma etāni prāṇināmadṛṣṭena kṛtāni | [VaiSūVṛ zu VaiśSū, 5, 2, 14 2]
{VaiSūVṛ zu VaiśSū, 5, 2, 15.1}
yathātmasaṃyogaprayatnābhyāṃ haste karma tathātmamanaḥsaṃyogāt prayatnācca manasaḥ karma etat sadehasya karma tatra jāgrata icchādveṣapūrvakāt prayatnāt prabodhakāle tu jīvanapūrvakāt | [VaiSūVṛ zu VaiśSū, 5, 2, 15.1 1]
yataḥ saṃyogo yogaḥ sa ca karmakāryo'to yogāṅgaṃ karma yogamokṣau ca karmādhikāre'pyucyete | [VaiSūVṛ zu VaiśSū, 5, 2, 15.1 2]
{VaiSūVṛ zu VaiśSū, 5, 2, 16.1}
yato hetorātmendriyamano'rthasannikarṣo jñānakāraṇatvena sukhaduḥkhe janayatyatastadanārambhaḥ tasya sannikarṣasyānārambho'nutpattirucyata iti | [VaiSūVṛ zu VaiśSū, 5, 2, 16.1 1]
tathā hi | [VaiSūVṛ zu VaiśSū, 5, 2, 16.1 1.1]
{VaiSūVṛ zu VaiśSū, 5, 2, 17.1}
yadā hi ātmani mano'vasthitaṃ nendriyeṣu tadā catuṣṭayasannikarṣasyānārambhāt tatkāryayoḥ sukhaduḥkhayor abhāvarūpo vidyamānaśarīrasyātmano vāyunigrahāpekṣa ātmano manasā saṃyogo yogaḥ | [VaiSūVṛ zu VaiśSū, 5, 2, 17.1 1]
yogāṅgaṃ prāṇāyāmakarma kiṃ noktam | [VaiSūVṛ zu VaiśSū, 5, 2, 17.1 2]
{VaiSūVṛ zu VaiśSū, 5, 2, 18.1}
iha ātmaśabdena vāyuḥ yathātmasaṃyogaprayatnābhyāṃ haste karma tathātmavāyusaṃyogāt prayatnācca prāṇāyāmakarma | [VaiSūVṛ zu VaiśSū, 5, 2, 18.1 1]
{VaiSūVṛ zu VaiśSū, 5, 2, 19.1}
maraṇakāle pūrvaśarīrānmanaso niḥsaraṇamapasarpaṇam śarīrāntareṇābhisambandho manasa upasarpaṇam śukraśoṇitāt prabhṛti garbhasthasya mātrā upayuktenānnapānena nāḍyanupraviṣṭena sambandho 'śitapītasaṃyogaḥ kalalārbudamāṃsapeśīghanaśarīrādibhir ekasminneva saṃsāre ye sambandhāste kāryāntarasaṃyogāḥ tānyapasarpaṇādīnyadṛṣṭenaiva kriyante na prayatnena | [VaiSūVṛ zu VaiśSū, 5, 2, 19.1 1]
{VaiSūVṛ zu VaiśSū, 5, 2, 20.1}
evaṃrūpasyānādyapasarpaṇādinimittasyādṛṣṭasyābhāve jīvanākhyasyātmamanaḥsaṃyogasyābhāvo 'nyasya ca śarīrasyāprādurbhāvo yaḥ sa mokṣaḥ | [VaiSūVṛ zu VaiśSū, 5, 2, 20.1 1]
tamovṛtatvāt sarvasya jñānānutpattau tamo hetuḥ | [VaiSūVṛ zu VaiśSū, 5, 2, 20.1 2]
tat punaḥ | [VaiSūVṛ zu VaiśSū, 5, 2, 20.1 3]
{VaiSūVṛ zu VaiśSū, 5, 2, 21.1}
vināśitvena nityair dravyair vaidharmyād amūrtatvāsparśatvaprakāśavirodhair anityadravyair vaidharmyānna dravyaṃ tamaḥ na ca guṇaḥ karma vā āśrayānupalabdheḥ | [VaiSūVṛ zu VaiśSū, 5, 2, 21.1 1]
tasmāt prakāśasyābhāvamātraṃ tamaḥ | [VaiSūVṛ zu VaiśSū, 5, 2, 21.1 2]
kuta etat | [VaiSūVṛ zu VaiśSū, 5, 2, 21.1 3]
{VaiSūVṛ zu VaiśSū, 5, 2, 22.1}
tejasaḥ savitṛprakāśāderbahiḥ sadbhāvāt parvataguhādau ca dravyāntareṇāvṛte 'bhāvānmanyāmahe tejaso'bhāvamātraṃ tama iti | [VaiSūVṛ zu VaiśSū, 5, 2, 22.1 1]
bāhyaṃ pradīpādinivartyam avidyātmakaṃ tu jñānajyotiṣā ityuktau yogamokṣau | [VaiSūVṛ zu VaiśSū, 5, 2, 22.1 2]
{VaiSūVṛ zu VaiśSū, 5, 2, 23}
ākāśakāladiśo'mūrtāḥ kriyāvataḥ pṛthivyāderamūrtatayā vaidharmyānniṣkriyāḥ | [VaiSūVṛ zu VaiśSū, 5, 2, 23 1]
caśabdādātmāpi niṣkriyaḥ | [VaiSūVṛ zu VaiśSū, 5, 2, 23 2]
{VaiSūVṛ zu VaiśSū, 5, 2, 24.1}
etenāmūrtatvena guṇāḥ karmāṇi ca niṣkriyāṇi draṣṭavyāni caśabdāt sāmānyādayaḥ | [VaiSūVṛ zu VaiśSū, 5, 2, 24.1 1]
{VaiSūVṛ zu VaiśSū, 5, 2, 25.1}
niṣkriyāṇām abhighātādīnāṃ karma samavetaṃ na bhavati svāśraye karmajananāt | [VaiSūVṛ zu VaiśSū, 5, 2, 25.1 1]
{VaiSūVṛ zu VaiśSū, 5, 2, 26.1}
yasya guṇāḥ kāraṇamuktāstasyāsamavāyina eva kāraṇam | [VaiSūVṛ zu VaiśSū, 5, 2, 26.1 1]
{VaiSūVṛ zu VaiśSū, 5, 2, 27.1}
pūrveṇa niṣkramaṇam ityādeḥ pratyayabhedasya diṅ nimittakāraṇaṃ vyākhyātā kāraṇatvenātideśo nāsamavāyitvena | [VaiSūVṛ zu VaiśSū, 5, 2, 27.1 1]
{VaiSūVṛ zu VaiśSū, 5, 2, 28.1}
yenaiva kāraṇena pratyayabhedahetutvena dig vyākhyātā tenaiva yugapat kṛtam ityādi pratyayabhedasya kālo nimittakāraṇaṃ vyākhyātaḥ | [VaiSūVṛ zu VaiśSū, 5, 2, 28.1 1]
{VaiSūVṛ zu VaiśSū, 6, 1, 1}
agnihotraṃ juhuyāt svargakāmaḥ ityevaṃbhūtā racanā bhagavato maheśvarasya buddhipūrvā sā tataḥ pramāṇam āptapraṇītatvasya satyatāvyāpteḥ | [VaiSūVṛ zu VaiśSū, 6, 1, 1 1]
atīndriyamaśakyaṃ jñātumiti cet | [VaiSūVṛ zu VaiśSū, 6, 1, 1 2]
{VaiSūVṛ zu VaiśSū, 6, 1, 2}
liṅgyate'nenārtha iti liṅgaṃ vijñānam | [VaiSūVṛ zu VaiśSū, 6, 1, 2 1]
na hi yādṛśamasmadvijñānaṃ vartamānāvyavahitasambaddhārthaviṣayaṃ tādṛśameva bhagavato vijñānam | [VaiSūVṛ zu VaiśSū, 6, 1, 2 2]
ataḥ sambhavati bhagavato'tīndriyārthaviṣayaṃ vijñānam | [VaiSūVṛ zu VaiśSū, 6, 1, 2 3]
{VaiSūVṛ zu VaiśSū, 6, 1, 3}
vinopadeśena brāhmaṇādikam artham asmākam ālocayatāṃ pratyakṣeṇa na brāhmaṇo'yam iti jñānamutpadyate | [VaiSūVṛ zu VaiśSū, 6, 1, 3 1]
pratyakṣeṇa cārthamālocya saṃjñāpraṇayanaṃ dṛṣṭaṃ putrādiṣu | [VaiSūVṛ zu VaiśSū, 6, 1, 3 2]
santi caitā brāhmaṇādisaṃjñās tā yena pratyakṣamarthamālocya praṇītā iti sūtrārthaṃ varṇayanti | [VaiSūVṛ zu VaiśSū, 6, 1, 3 3]
{VaiSūVṛ zu VaiśSū, 6, 1, 4}
yata eva parameśvarasya kṛtirvedādau vākyapadaracanāto 'yaṃ smārto 'pi dānādividhis tadīyam āmnāyam anantaśākhābhinnam ālocya saṃkṣepamanumanyamānānāṃ bhṛguprabhṛtīnāṃ buddhipūrvaḥ | [VaiSūVṛ zu VaiśSū, 6, 1, 4 1]
evaṃ dānādividhayo dharmahetavaḥ | [VaiSūVṛ zu VaiśSū, 6, 1, 4 2]
{VaiSūVṛ zu VaiśSū, 6, 1, 5}
tathaiva pratigraho'pi prakṣīṇavṛtteravadātajanmanaḥ pratigrahānurūpaguṇayuktasya dharmāyaiva bhavati | [VaiSūVṛ zu VaiśSū, 6, 1, 5 1]
{VaiSūVṛ zu VaiśSū, 6, 1, 6}
yathā bhūtāni anitaretarāṅgaṃ na paraspareṇa kāryakāraṇabhūtāni na hyaraṇī agneḥ kāraṇam api tu svāvayavā eva atha cāraṇyoragneśca kramaḥ | [VaiSūVṛ zu VaiśSū, 6, 1, 6 1]
evametayoḥ pūrvaṃ dānadharmaḥ paścāt pratigrahadharmaḥ na tu kāryakāraṇabhāvaḥ | [VaiSūVṛ zu VaiśSū, 6, 1, 6 2]
kutaḥ | [VaiSūVṛ zu VaiśSū, 6, 1, 6 3]
{VaiSūVṛ zu VaiśSū, 6, 1, 7}
na hyanyadīyā ātmaguṇā anyadīyātmaguṇānāṃ kāraṇaṃ bhavanti | [VaiSūVṛ zu VaiśSū, 6, 1, 7 1]
{VaiSūVṛ zu VaiśSū, 6, 1, 8}
aduṣṭaṃ brāhmaṇaṃ bhojayitvā tadīyād āśīrvādādisamabhivyāhārāt puruṣābhyudayaḥ | [VaiSūVṛ zu VaiśSū, 6, 1, 8 1]
tatkāraṇaṃ dharmo bhavatītyarthaḥ | [VaiSūVṛ zu VaiśSū, 6, 1, 8 2]
{VaiSūVṛ zu VaiśSū, 6, 1, 9}
satyapyāśīrvādādivacane duṣṭaṃ brāhmaṇaṃ bhojayitvābhyudayo na prāpyate | [VaiSūVṛ zu VaiśSū, 6, 1, 9 1]
{VaiSūVṛ zu VaiśSū, 6, 1, 10}
parasya hiṃsāyāṃ śarīramānasaduḥkharūpāyāṃ pravṛttaṃ duṣṭaṃ jānīṣva | [VaiSūVṛ zu VaiśSū, 6, 1, 10 1]
hiṃsāśabda upalakṣaṇam yataḥ | [VaiSūVṛ zu VaiśSū, 6, 1, 10 2]
{VaiSūVṛ zu VaiśSū, 6, 1, 11.1}
kṛtamahāpātakasya saṃbhāṣaṇamātrādeva doṣeṇa yujyate kimuta bhojanādinā iha samabhivyāhāraḥ sambhāṣaṇam pūrvatrāśīrvādaḥ | [VaiSūVṛ zu VaiśSū, 6, 1, 11.1 1]
{VaiSūVṛ zu VaiśSū, 6, 1, 12.1}
tat samabhivyāhāradūṣaṇaṃ hiṃsādirahite brāhmaṇe na vidyate | [VaiSūVṛ zu VaiśSū, 6, 1, 12.1 1]
{VaiSūVṛ zu VaiśSū, 6, 1, 13.1}
na hiṃsādimātrarahite api tu deśakālavijñānācārair viśiṣṭe brāhmaṇe 'bhyudayārthinaḥ pravṛttiḥ | [VaiSūVṛ zu VaiśSū, 6, 1, 13.1 1]
tataḥ | [VaiSūVṛ zu VaiśSū, 6, 1, 13.1 2.1]
{VaiSūVṛ zu VaiśSū, 6, 1, 14.1}
aduṣṭo brāhmaṇo deśādiyukto viśiṣṭa ucyate | [VaiSūVṛ zu VaiśSū, 6, 1, 14.1 1]
eṣāmekena guṇena yuktaḥ samaḥ | [VaiSūVṛ zu VaiśSū, 6, 1, 14.1 2]
sarvair yukto viśiṣṭaḥ | [VaiSūVṛ zu VaiśSū, 6, 1, 14.1 3]
tau tyaktvānyo duṣṭo vā kṣatriyādir vā prāṇimātraṃ vā hīna ucyate | [VaiSūVṛ zu VaiśSū, 6, 1, 14.1 4]
tatrābhyudayepsor mantrapūrvake suvarṇādidāne vaiśākhyādinimitte samahīnayorapravṛttiḥ api tu viśiṣṭe | [VaiSūVṛ zu VaiśSū, 6, 1, 14.1 5]
{VaiSūVṛ zu VaiśSū, 6, 1, 15.1}
etena viparītena krameṇāpadi parasvādānaṃ vyākhyātam | [VaiSūVṛ zu VaiśSū, 6, 1, 15.1 1]
uktaṃ ca | [VaiSūVṛ zu VaiśSū, 6, 1, 15.1 2.1]
hīnād ādeyam ādau tu tadabhāve samādapi | [VaiSūVṛ zu VaiśSū, 6, 1, 15.1 2.2]
asambhave tvādadīta viśiṣṭādapi dhārmikāt | [VaiSūVṛ zu VaiśSū, 6, 1, 15.1 2.3]
{VaiSūVṛ zu VaiśSū, 6, 1, 16.1}
anenaiva viparītakrameṇa brāhmaṇa ātmano hīnai ripubhirmāraṇāyākṣiptastāneva śatrūnabhihanyāt | [VaiSūVṛ zu VaiśSū, 6, 1, 16.1 1]
{VaiSūVṛ zu VaiśSū, 6, 1, 17.1}
ātmanastulyaguṇena śatruṇā prāptasya brāhmaṇasya vikalpaḥ ātmano vadha ātatāyino vā | [VaiSūVṛ zu VaiśSū, 6, 1, 17.1 1]
{VaiSūVṛ zu VaiśSū, 6, 1, 18.1}
ātmano'dhikaguṇena śatruṇā prāptasyātmana eva ripuprayukto vadho'ṅgīkāryaḥ | [VaiSūVṛ zu VaiśSū, 6, 1, 18.1 1]
ihātmāpekṣayā hīnādivyavahāraḥ pratigrahe pratigrahītṝṇām anyonyāpekṣayā | [VaiSūVṛ zu VaiśSū, 6, 1, 18.1 2]
{VaiSūVṛ zu VaiśSū, 6, 2, 1}
śrutismṛtiparidṛṣṭānāṃ snānādīnāṃ dṛṣṭasya malāpakarṣāder anabhisaṃdhāne prayogo'bhyudayāya bhavati | [VaiSūVṛ zu VaiśSū, 6, 2, 1 1]
{VaiSūVṛ zu VaiśSū, 6, 2, 2}
viśiṣṭadeśakālāpekṣeṇāmbhasā yaḥ śarīrasya saṃyogastadabhiṣecanaṃ snānam | [VaiSūVṛ zu VaiśSū, 6, 2, 2 1]
naktaṃ dinaṃ vāso niyamapūrvo'nāhārarūpa upavāsaḥ | [VaiSūVṛ zu VaiśSū, 6, 2, 2 2]
brahmaśabdena ātmā brahmaṇi caraṇamātmamanasor yaḥ saṃyogaḥ stryādiparihārarūpo brahmacaryam | [VaiSūVṛ zu VaiśSū, 6, 2, 2 3]
vijñānādyarthino guruparicaryāparasya tadgṛheṣu vasanaṃ gurukulavāsaḥ | [VaiSūVṛ zu VaiśSū, 6, 2, 2 4]
śāstravidhinā gehānniḥsṛtyāraṇyaṃ prasthito vānaprasthaḥ tasya karma vānaprasthyam | [VaiSūVṛ zu VaiśSū, 6, 2, 2 5]
yajñāḥ pākayajñādayaḥ | [VaiSūVṛ zu VaiśSū, 6, 2, 2 6]
dānaṃ suvarṇādidānam abhayadānaṃ ca | [VaiSūVṛ zu VaiśSū, 6, 2, 2 7]
prokṣaṇaṃ sandhyopāsanādi | [VaiSūVṛ zu VaiśSū, 6, 2, 2 8]
diṅniyamādayo'nye viśeṣāḥ | [VaiSūVṛ zu VaiśSū, 6, 2, 2 9]
diṅniyamaḥ prāṅmukho 'nnāni bhuñjīta | [VaiSūVṛ zu VaiśSū, 6, 2, 2 10]
nakṣatraniyamaḥ kṛttikāsvādadhīta | [VaiSūVṛ zu VaiśSū, 6, 2, 2 11]
mantraniyamaḥ devasya tveti nirvapati | [VaiSūVṛ zu VaiśSū, 6, 2, 2 12]
kālaniyamaḥ vasante brāhmaṇo'gnīn ādadhīta | [VaiSūVṛ zu VaiśSū, 6, 2, 2 13]
evametat sarvaṃ dṛṣṭaprayojanatiraskāreṇa prayujyamānaṃ dharmāya sampadyata iti | [VaiSūVṛ zu VaiśSū, 6, 2, 2 14]
{VaiSūVṛ zu VaiśSū, 6, 2, 3}
yadidaṃ caturṇāmāśramiṇāṃ karma tadupadhayā prayujyamānam adharmāyānupadhayā tu dharmāya bhavati | [VaiSūVṛ zu VaiśSū, 6, 2, 3 1]
kā upadhā | [VaiSūVṛ zu VaiśSū, 6, 2, 3 1.1]
{VaiSūVṛ zu VaiśSū, 6, 2, 4}
bhāvasya abhisaṃdher dambhādidoṣa upadhetyarthaḥ | [VaiSūVṛ zu VaiśSū, 6, 2, 4 1]
kānupadhā | [VaiSūVṛ zu VaiśSū, 6, 2, 4 2]
{VaiSūVṛ zu VaiśSū, 6, 2, 5}
abhisaṃdher dambhādirahitatvam anupadhetyarthaḥ | [VaiSūVṛ zu VaiśSū, 6, 2, 5 1.1]
{VaiSūVṛ zu VaiśSū, 6, 2, 6}
smṛtau yasya rūpādayo na niṣiddhāstacchuci mantrapūrvakaṃ prokṣitaṃ kevalābhir adbhir abhyukṣitaṃ ca | [VaiSūVṛ zu VaiśSū, 6, 2, 6 1]
etadviparītamaśuci | [VaiSūVṛ zu VaiśSū, 6, 2, 6 2]
kiṃca | [VaiSūVṛ zu VaiśSū, 6, 2, 6 3.1]
{VaiSūVṛ zu VaiśSū, 6, 2, 7}
yasya cātyantaśucipratiṣedhastadapyaśuci vāgduṣṭādikam | [VaiSūVṛ zu VaiśSū, 6, 2, 7 1]
{VaiSūVṛ zu VaiśSū, 6, 2, 8}
madyādi ca yat sākṣānniṣidhyate tadapyaśuci | [VaiSūVṛ zu VaiśSū, 6, 2, 8 1]
tataḥ śuci bhoktavyam | [VaiSūVṛ zu VaiśSū, 6, 2, 8 2]
nanu | [VaiSūVṛ zu VaiśSū, 6, 2, 8 3.1]
{VaiSūVṛ zu VaiśSū, 6, 2, 9}
ayatasya viśiṣṭaprayatnarahitasya śucim āhāraṃ yadṛcchayopayuñjānasya abhyudayo nāsti viśiṣṭasyābhisaṃdher abhāvāt | [VaiSūVṛ zu VaiśSū, 6, 2, 9 1]
naitat | [VaiSūVṛ zu VaiśSū, 6, 2, 9 2]
{VaiSūVṛ zu VaiśSū, 6, 2, 10}
na prayatnavyatirekī yamaḥ prayatnābhāve sarvasyāḥ kriyāyā abhāvād vidyate śucim āhāram upayuñjānasya prayatnaḥ | [VaiSūVṛ zu VaiśSū, 6, 2, 10 1]
yadi prayatnaḥ pradhānam vināpi yogādinābhyudayaḥ syāt | [VaiSūVṛ zu VaiśSū, 6, 2, 10 2]
naitat | [VaiSūVṛ zu VaiśSū, 6, 2, 10 3]
{VaiSūVṛ zu VaiśSū, 6, 2, 11}
asati yogādyanuṣṭhāne na prayatnamātrasya bhāvādabhyudayaḥ kriyopadeśavaiyarthyāt | [VaiSūVṛ zu VaiśSū, 6, 2, 11 1]
idānīṃ niḥśreyasahetuṃ dharmamāha | [VaiSūVṛ zu VaiśSū, 6, 2, 11 2]
{VaiSūVṛ zu VaiśSū, 6, 2, 12.1}
stryādiviṣayajanitāt sukhādeva rāgo vardhate | [VaiSūVṛ zu VaiśSū, 6, 2, 12.1 1]
{VaiSūVṛ zu VaiśSū, 6, 2, 13.1}
yair yair asya sukhahetubhiḥ śarīraṃ bhāvitaṃ tanmaya ivāste | [VaiSūVṛ zu VaiśSū, 6, 2, 13.1 1]
tatastanmayatvād rāgaḥ | [VaiSūVṛ zu VaiśSū, 6, 2, 13.1 2]
kiñca | [VaiSūVṛ zu VaiśSū, 6, 2, 13.1 3]
{VaiSūVṛ zu VaiśSū, 6, 2, 14.1}
yadā tṛpto bhavati tadāsya tṛptinimitto rāgo bhavati śarīrapuṣṭeḥ | [VaiSūVṛ zu VaiśSū, 6, 2, 14.1 1]
kiṃca | [VaiSūVṛ zu VaiśSū, 6, 2, 14.1 2]
{VaiSūVṛ zu VaiśSū, 6, 2, 15.1}
apūrvadṛṣṭeṣvanupakārakeṣu ca kasyacid rāgo jāyate'trādṛṣṭa eva kāraṇam | [VaiSūVṛ zu VaiśSū, 6, 2, 15.1 1]
kiṃca | [VaiSūVṛ zu VaiśSū, 6, 2, 15.1 2]
{VaiSūVṛ zu VaiśSū, 6, 2, 16.1}
yathā tiraścāṃ tṛṇādibhojane evaṃ jātiviśeṣādapi rāgaḥ | [VaiSūVṛ zu VaiśSū, 6, 2, 16.1 1]
sukhādibhyo rāgo duḥkhādibhyo dveṣaḥ | [VaiSūVṛ zu VaiśSū, 6, 2, 16.1 2]
tataḥ | [VaiSūVṛ zu VaiśSū, 6, 2, 16.1 3]
{VaiSūVṛ zu VaiśSū, 6, 2, 17.1}
icchāpūrvikā dharme pravṛttiḥ anyena dhanamadādabhibhūtasya vā dveṣapūrvikāpi grāmakāmeṣṭyādau | [VaiSūVṛ zu VaiśSū, 6, 2, 17.1 1]
adharme'pīcchāpūrvikā paradārādiṣu dveṣapūrvikā | [VaiSūVṛ zu VaiśSū, 6, 2, 17.1 2]
evaṃ dharmādharmayoḥ saṃcayaḥ | [VaiSūVṛ zu VaiśSū, 6, 2, 17.1 3]
yata evam | [VaiSūVṛ zu VaiśSū, 6, 2, 17.1 4]
{VaiSūVṛ zu VaiśSū, 6, 2, 18.1}
saṃcitau yadā dharmādharmau bhavataḥ tadā śarīrendriyaiḥ saṃyogo janmākhyo bhavati kṣīṇayośca tayormaraṇakāle viyogaḥ | [VaiSūVṛ zu VaiśSū, 6, 2, 18.1 1]
punarapyābhyāṃ dharmādharmābhyāṃ śarīrādisaṃyogo vibhāgaścetyevam anādir ayaṃ ghaṭīyantravadāvartate jantuḥ | [VaiSūVṛ zu VaiśSū, 6, 2, 18.1 2]
etadviparītakrameṇocyate tathāhi | [VaiSūVṛ zu VaiśSū, 6, 2, 18.1 3]
{VaiSūVṛ zu VaiśSū, 6, 2, 19.1}
ātmeti manaḥ manaḥkarmasu tadabhāve saṃyogābhāvo'prādurbhāvaśca sa mokṣa iti mokṣo vyākhyātaḥ | [VaiSūVṛ zu VaiśSū, 6, 2, 19.1 1]
{VaiSūVṛ zu VaiśSū, 7, 1, 1}
rūpādisūtreṇoddiṣṭā ityarthaḥ | [VaiSūVṛ zu VaiśSū, 7, 1, 1 1]
{VaiSūVṛ zu VaiśSū, 7, 1, 2}
dravyāśrayī ityādinā dravyakarmabhyāṃ vaidharmyaṃ kathitam ityarthaḥ | [VaiSūVṛ zu VaiśSū, 7, 1, 2 1]
{VaiSūVṛ zu VaiśSū, 7, 1, 3}
tathā hyuktaṃ rūparasagandhasparśavatī pṛthivī ityādi | [VaiSūVṛ zu VaiśSū, 7, 1, 3 1]
tatra | [VaiSūVṛ zu VaiśSū, 7, 1, 3 2]
{VaiSūVṛ zu VaiśSū, 7, 1, 4}
ghaṭādeḥ pārthivasya dravyasya vināśāt tadgatānāmapi rūpādīnāṃ vināśa āśrayavināśāt | [VaiSūVṛ zu VaiśSū, 7, 1, 4 1]
{VaiSūVṛ zu VaiśSū, 7, 1, 5}
agnisaṃyogācca pārthiveṣu paramāṇuṣu rūpādīnāṃ vināśaḥ kārye samavetānāṃ tvāśrayaparamāṇuṣvagnisaṃyogād eva kutaḥ | [VaiSūVṛ zu VaiśSū, 7, 1, 5 1]
{VaiSūVṛ zu VaiśSū, 7, 1, 6}
yasmācchyāmādiguṇebhyo vyatiriktaṃ guṇāntaramutpadyate tataḥ pūrve paramāṇuguṇā vinaṣṭāḥ guṇavati guṇānārambhāt | [VaiSūVṛ zu VaiśSū, 7, 1, 6 1]
{VaiSūVṛ zu VaiśSū, 7, 1, 7}
etena guṇāntaraprādurbhāvena nityeṣu paramāṇuṣu rūpādīnāmanityatvamuktaṃ pārthiveṣveva | [VaiSūVṛ zu VaiśSū, 7, 1, 7 1]
yataḥ | [VaiSūVṛ zu VaiśSū, 7, 1, 7 2]
{VaiSūVṛ zu VaiśSū, 7, 1, 8}
salilānalānilaparamāṇurūpādayo nityā āśrayanityatvād virodhiguṇāntarāprādurbhāvācca nāgnisaṃyogād vināśaḥ | [VaiSūVṛ zu VaiśSū, 7, 1, 8 1]
{VaiSūVṛ zu VaiśSū, 7, 1, 9}
anityeṣu salilādiṣu anityā rūpādaya āśrayavināśe teṣāmapi vināśāt | [VaiSūVṛ zu VaiśSū, 7, 1, 9 1]
{VaiSūVṛ zu VaiśSū, 7, 1, 10}
anityāyāṃ kāryarūpāyāṃ pṛthivyāṃ kāraṇaguṇapūrvā rūpādayo jāyante nityāyāṃ tu paramāṇusvabhāvāyāṃ pākajāḥ pākād agnisaṃyogājjātāḥ | [VaiSūVṛ zu VaiśSū, 7, 1, 10 1]
{VaiSūVṛ zu VaiśSū, 7, 1, 11.1}
kārye udakādyavayavini samavāyikāraṇarūpe rūpādaya ārabhyante pākajāstu jalādyaṇuṣu naiva santi virodhiguṇāntarābhāvāt | [VaiSūVṛ zu VaiśSū, 7, 1, 11.1 1]
{VaiSūVṛ zu VaiśSū, 7, 1, 12.1}
aguṇasya dravyasyaivotpannasya kāraṇaguṇairguṇā janyante na guṇakarmaṇām aśeṣāvayavaguṇaikārthasamavāyābhāvāt karmatvavat | [VaiSūVṛ zu VaiśSū, 7, 1, 12.1 1]
{VaiSūVṛ zu VaiśSū, 7, 1, 13.1}
agnisaṃyogānnivṛtteṣu śyāmādiṣu pākajā jāyante iti te'pi guṇarahite siddhāḥ | [VaiSūVṛ zu VaiśSū, 7, 1, 13.1 1]
saṃyogavati saṃyogārambhavad guṇavati pākajā iti cenna | [VaiSūVṛ zu VaiśSū, 7, 1, 13.1 2]
{VaiSūVṛ zu VaiśSū, 7, 1, 14.1}
ekadravyavantaḥ pākajāste kathaṃ tatraivārabhyeran viruddhatvāt saṃyogasya tu saṃyogavatyārambho na duṣyati anekadravyatvāt | [VaiSūVṛ zu VaiśSū, 7, 1, 14.1 1]
parimāṇamidānīṃ vakṣyāmaḥ | [VaiSūVṛ zu VaiśSū, 7, 1, 14.1 2]
{VaiSūVṛ zu VaiśSū, 7, 1, 15.1}
nitye ityadhyāyanāma yadupalabhyate tatrāvaśyaṃ mahattvam aṇutve tu paramāṇudvyaṇukamanasāmanupalabdhiḥ evaṃ nityākhye'dhyāye upalabdhyanupalabdhyoḥ kāraṇe mahattvāṇutve kathite bhavataḥ upalabdhau mahattvasya niyamāt | [VaiSūVṛ zu VaiśSū, 7, 1, 15.1 1]
tryaṇukasya mahattve'pyanupalabdhiḥ | [VaiSūVṛ zu VaiśSū, 7, 1, 15.1 2]
{VaiSūVṛ zu VaiśSū, 7, 1, 16}
tryaṇuke tatkāraṇadvyaṇukagatā bahutvasaṃkhyā mahattvaṃ janayati kāraṇānāmamahattvāt | [VaiSūVṛ zu VaiśSū, 7, 1, 16 1]
dvyaṅgule kāraṇāṅgulimahattvaṃ mahattvaṃ karoti | [VaiSūVṛ zu VaiśSū, 7, 1, 16 2]
praśithilaḥ saṃyogaḥ pracayaḥ | [VaiSūVṛ zu VaiśSū, 7, 1, 16 3]
dvitūlake tūlapiṇḍayorvartamānaḥ pracayaḥ svādhārāvayavapraśithilasaṃyogāpekṣo mahattvamārabhate | [VaiSūVṛ zu VaiśSū, 7, 1, 16 4]
{VaiSūVṛ zu VaiśSū, 7, 1, 17.1}
etasmāt trikāraṇānmahato yad viparītaṃ dvyaṇukaparimāṇaṃ tadaṇu pratyetavyam | [VaiSūVṛ zu VaiśSū, 7, 1, 17.1 1]
{VaiSūVṛ zu VaiśSū, 7, 1, 18.1}
tasmin mahati vastuni kuvalādāv āmalakāpekṣayā aṇuvyavahāraḥ āmalake tu bilvāpekṣayā | [VaiSūVṛ zu VaiśSū, 7, 1, 18.1 1]
evaṃ prakarṣasya bhāvābhāvābhyām ekasminnevāṇumahadvyavahāro bhāktaḥ | [VaiSūVṛ zu VaiśSū, 7, 1, 18.1 2]
kutaḥ | [VaiSūVṛ zu VaiśSū, 7, 1, 18.1 3]
{VaiSūVṛ zu VaiśSū, 7, 1, 19.1}
yata ekasminneva kāle tasminneva vastuni anyāpekṣayā dvau puruṣāvaṇumahadvyavahāraṃ viruddhaṃ kurvāte'to jānīmahe bhākto'yam iti | [VaiSūVṛ zu VaiśSū, 7, 1, 19.1 1]
tatrāpekṣikāṇuvastuni | [VaiSūVṛ zu VaiśSū, 7, 1, 19.1 2]
{VaiSūVṛ zu VaiśSū, 7, 1, 20.1}
yathā śuklatantujanite kārye śuklimaiva na kṛṣṇatā evamato dṛṣṭāntānmahadbhir ārabdhe mahattvameva nāṇutvam | [VaiSūVṛ zu VaiśSū, 7, 1, 20.1 1]
{VaiSūVṛ zu VaiśSū, 7, 1, 21.1}
yathā guṇakarmāṇi nirguṇāni kāryasya rūpāder avayavaguṇair ekārthasamavāyābhāvād evaṃ kāraṇabahutvādibhir ekārthasamavāyābhāvād aṇutvamahattvayos tadabhāvaḥ | [VaiSūVṛ zu VaiśSū, 7, 1, 21.1 1]
{VaiSūVṛ zu VaiśSū, 7, 1, 22.1}
kāraṇabahutvādibhir ekārthasamavāyābhāvād aṇutvamahattve yathā aṇutvamahattvaśūnye evaṃ karmaguṇā aṇutvamahattvaśūnyāḥ | [VaiSūVṛ zu VaiśSū, 7, 1, 22.1 1]
{VaiSūVṛ zu VaiśSū, 7, 1, 23.1}
upalabdhyanupalabdhī mahattvāṇutvavat | [VaiSūVṛ zu VaiśSū, 7, 1, 23.1 1]
kāraṇamahattvādibhyaśca jāyate dīrghatvam viparītaṃ hrasvatvam tasmin viśeṣabhāvādityaupacārikatvaṃ tathaiva | [VaiSūVṛ zu VaiśSū, 7, 1, 23.1 2]
tayor dīrghatvahrasvatvābhāva ityatideśaḥ | [VaiSūVṛ zu VaiśSū, 7, 1, 23.1 3]
{VaiSūVṛ zu VaiśSū, 7, 1, 24.1}
yathā kāraṇabahutvādyekārthasamavāyābhāvād aṇutvamahattvaśūnyā evaṃ dīrghatvahrasvatvaśūnyā ete karmaguṇāḥ | [VaiSūVṛ zu VaiśSū, 7, 1, 24.1 1]
{VaiSūVṛ zu VaiśSū, 7, 1, 25.1}
etaccaturvidhaṃ parimāṇamanitye vartamānatvādanityam | [VaiSūVṛ zu VaiśSū, 7, 1, 25.1 1]
kiṃtu | [VaiSūVṛ zu VaiśSū, 7, 1, 25.1 2]
{VaiSūVṛ zu VaiśSū, 7, 1, 26.1}
paramāṇuparimāṇaṃ parimaṇḍalam tannityam | [VaiSūVṛ zu VaiśSū, 7, 1, 26.1 1]
tasya | [VaiSūVṛ zu VaiśSū, 7, 1, 26.1 2]
{VaiSūVṛ zu VaiśSū, 7, 1, 27.1}
parimāṇarahitasya dravyasyāsambhavaḥ paramāṇūnāṃ paramāṇuparimāṇasya sambhave liṅgam | [VaiSūVṛ zu VaiśSū, 7, 1, 27.1 1]
avidyā asambhavaḥ sambhavo vidyā | [VaiSūVṛ zu VaiśSū, 7, 1, 27.1 2]
{VaiSūVṛ zu VaiśSū, 7, 1, 28.1}
vibhavānmūrtadravyaiḥ samāgatairagacchataḥ saṃyogāt paramamahattvam ākāśasyāstīti gamyate | [VaiSūVṛ zu VaiśSū, 7, 1, 28.1 1]
{VaiSūVṛ zu VaiśSū, 7, 1, 29.1}
ākāśamivātmāpi paramamahān dṛṣṭavyaḥ | [VaiSūVṛ zu VaiśSū, 7, 1, 29.1 1]
asamāsād dikkālāvapi mahāntau | [VaiSūVṛ zu VaiśSū, 7, 1, 29.1 2]
{VaiSūVṛ zu VaiśSū, 7, 1, 30.1}
vibhavasyābhāvān manaso'ṇutvaṃ jñānāyaugapadyācca | [VaiSūVṛ zu VaiśSū, 7, 1, 30.1 1]
{VaiSūVṛ zu VaiśSū, 7, 1, 31}
yatra yatrāvadhiṃ karoti tatra tatra idamasmāt pūrveṇa ityādivyavahāro mūrteṣu pravartate ato mūrtasaṃyogākhyair guṇair dig vyākhyātā mahattvavatī | [VaiSūVṛ zu VaiśSū, 7, 1, 31 1]
tathā | [VaiSūVṛ zu VaiśSū, 7, 1, 31 2]
{VaiSūVṛ zu VaiśSū, 7, 1, 32.1}
yena kāraṇena parāparavyatikarādinā kālo'numīyate tasya sarvatra bhāvāt tenaiva kāraṇena kālo vibhurvyākhyātaḥ | [VaiSūVṛ zu VaiśSū, 7, 1, 32.1 1]
{VaiSūVṛ zu VaiśSū, 7, 2, 1.1}
eko'yam ityādipratyayo na rūpādinimittaḥ tatpratyayavilakṣaṇatvāt | [VaiSūVṛ zu VaiśSū, 7, 2, 1.1 1]
rūpādinimitto hi rūpavān ityādipratyayaḥ syāt | [VaiSūVṛ zu VaiśSū, 7, 2, 1.1 2]
tasmādarthāntaranimittaḥ | [VaiSūVṛ zu VaiśSū, 7, 2, 1.1 3]
ekatvaikapṛthaktve kāryeṣu kāraṇaguṇapūrve | [VaiSūVṛ zu VaiśSū, 7, 2, 1.1 4]
dvitvāder ekatvebhyo 'nekaviṣayabuddhisahitebhyo niṣpattiḥ | [VaiSūVṛ zu VaiśSū, 7, 2, 1.1 5]
tathaiva dvipṛthaktvādeḥ pṛthaktvebhyaḥ kiṃtu ekapṛthaktvādyaparasāmānyābhāvaḥ | [VaiSūVṛ zu VaiśSū, 7, 2, 1.1 6]
{VaiSūVṛ zu VaiśSū, 7, 2, 2}
yathā dravyanityatvāt tejaḥparamāṇurūpasparśau nityau evam ekatvaikapṛthaktve nityadravyavartinī nitye yathā cānitye tejasi dravyānityatvād anityau rūpasparśau tathaiva kāryavartinī anitye ekatvaikapṛthaktve | [VaiSūVṛ zu VaiśSū, 7, 2, 2 1]
{VaiSūVṛ zu VaiśSū, 7, 2, 3}
yathā ca tejasi kārye kāraṇaguṇapūrvā rūpasparśayorutpattir evam ekatvapṛthaktvayoḥ | [VaiSūVṛ zu VaiśSū, 7, 2, 3 1]
evaṃ gurutvadravatvasnehānām | [VaiSūVṛ zu VaiśSū, 7, 2, 3 2]
{VaiSūVṛ zu VaiśSū, 7, 2, 4}
ekatvapṛthaktvayor avayavaguṇaikārthasamavāyābhāvān naikatvapṛthaktve sta ityarthaḥ | [VaiSūVṛ zu VaiśSū, 7, 2, 4 1]
{VaiSūVṛ zu VaiśSū, 7, 2, 5}
tathaivāvayavaguṇaikārthasamavāyābhāvāt karmaguṇā naikatvapṛthaktvavantaḥ | [VaiSūVṛ zu VaiśSū, 7, 2, 5 1]
nanu sarveṣāmeva padārthānāmekatvaṃ sadaviśeṣāt | [VaiSūVṛ zu VaiśSū, 7, 2, 5 2]
{VaiSūVṛ zu VaiśSū, 7, 2, 6}
karmaṇāṃ guṇānāṃ ca saṃkhyārahitatvāt sarvaikatvaṃ naivāsti | [VaiSūVṛ zu VaiśSū, 7, 2, 6 1]
bhāktamekatvaṃ guṇādiṣviti cet | [VaiSūVṛ zu VaiśSū, 7, 2, 6 2]
{VaiSūVṛ zu VaiśSū, 7, 2, 7}
mukhyasyaikatvasyābhāvād guṇādiṣu bhāktaṃ yadekatvaṃ kalpyate tad bhavata ekatvasiddhau na paryāpnoti dravyeṣu mukhyam guṇeṣu bhāktam ityata eva bhedaprasaṅgāt | [VaiSūVṛ zu VaiśSū, 7, 2, 7 1]
nanu kāryakāraṇayor ekatvaṃ prāptaṃ dravye saṃkhyānirviśeṣāt ekatvābhāvādeva pṛthaktvabhāvaḥ syāt | [VaiSūVṛ zu VaiśSū, 7, 2, 7 2]
naitat | [VaiSūVṛ zu VaiśSū, 7, 2, 7 3]
{VaiSūVṛ zu VaiśSū, 7, 2, 8}
dvitvāt kāryakāraṇayor naikatvaṃ kāryasya kāraṇavyatiriktāśrayābhāvān nāpi pṛthaktvam | [VaiSūVṛ zu VaiśSū, 7, 2, 8 1]
{VaiSūVṛ zu VaiśSū, 7, 2, 9}
etatpūrvasūtramanityaviṣayamapi nityeṣvākāśādiṣu yathāsambhavaṃ vyākhyātaṃ boddhavyam | [VaiSūVṛ zu VaiśSū, 7, 2, 9 1]
tathāhi śabdākāśayoḥ kāryakāraṇayor naikatvaṃ nāpi pṛthaktvam | [VaiSūVṛ zu VaiśSū, 7, 2, 9 2]
{VaiSūVṛ zu VaiśSū, 7, 2, 10}
anyatarakarmajaḥ saṃyogaḥ śyenasyopasarpaṇakarmaṇā sthāṇunā | [VaiSūVṛ zu VaiśSū, 7, 2, 10 1]
mallayorupasarpaṇādubhayajaḥ | [VaiSūVṛ zu VaiśSū, 7, 2, 10 2]
saṃyogajaḥ kāraṇākāraṇayoḥ saṃyogāt kāryākāryagataḥ yathāṅgulyākāśasaṃyogābhyāṃ dvyaṅgulākāśasaṃyogaḥ | [VaiSūVṛ zu VaiśSū, 7, 2, 10 3]
{VaiSūVṛ zu VaiśSū, 7, 2, 11.1}
anyatarakarmajo vibhāgaḥ śyenasyāpasarpaṇāt | [VaiSūVṛ zu VaiśSū, 7, 2, 11.1 1]
ubhayakarmajo meṣayorapasarpaṇāt | [VaiSūVṛ zu VaiśSū, 7, 2, 11.1 2]
vibhāgajastu aṅgulyoranyonyavibhāgād vinaṣṭamātre dvyaṅgule'ṅgulyākāśavibhāgaḥ kāraṇākāraṇayorvā hastākāśayor vibhāgāccharīrākāśavibhāgaḥ | [VaiSūVṛ zu VaiśSū, 7, 2, 11.1 3]
{VaiSūVṛ zu VaiśSū, 7, 2, 12.1}
yutasiddhyabhāvānna tau sta ityarthaḥ | [VaiSūVṛ zu VaiśSū, 7, 2, 12.1 1]
{VaiSūVṛ zu VaiśSū, 7, 2, 13}
yutasiddhyabhāvānna saṃyogavibhāgavanta ityarthaḥ | [VaiSūVṛ zu VaiśSū, 7, 2, 13 1]
{VaiSūVṛ zu VaiśSū, 7, 2, 14.1}
kāryakāraṇayoḥ paraspareṇa saṃyogavibhāgau na vidyete yathā ghaṭakapālayoḥ yutasiddhyabhāvāt | [VaiSūVṛ zu VaiśSū, 7, 2, 14.1 1]
yutasiddhir dvayor anyatarasya vā pṛthaggatimattvam sā ca nityayoḥ yutāśrayasamavetatvaṃ cānityayoḥ yathā ghaṭapaṭayoḥ tvagindriyapārthivaśarīrayośca | [VaiSūVṛ zu VaiśSū, 7, 2, 14.1 2]
na ca ghaṭakapālayoḥ yutāśrayasamavāyaḥ ghaṭasya teṣveva samavetatvāt | [VaiSūVṛ zu VaiśSū, 7, 2, 14.1 3]
śabdasyārthena sambandha iti cen na | [VaiSūVṛ zu VaiśSū, 7, 2, 14.1 4]
{VaiSūVṛ zu VaiśSū, 7, 2, 15.1}
ākāśasya guṇatvācchabdo nārthena sambadhyate | [VaiSūVṛ zu VaiśSū, 7, 2, 15.1 1]
{VaiSūVṛ zu VaiśSū, 7, 2, 16}
guṇe ca rūpaṃ rasa ityādiṣu prayujyate kriyāyāṃ ca na ca guṇakarmaṇāṃ guṇaiḥ sambandhaḥ | [VaiSūVṛ zu VaiśSū, 7, 2, 16 1]
{VaiSūVṛ zu VaiśSū, 7, 2, 17.1}
arthasaṃyoge sati śabdo'rthaṃ prāpnuyāt niṣkriyatvācca guṇasya gamanābhāvaḥ | [VaiSūVṛ zu VaiśSū, 7, 2, 17.1 1]
{VaiSūVṛ zu VaiśSū, 7, 2, 18.1}
arthasaṃyoge sati śabdaḥ asati abhāve nāsti iti na prayujyeta | [VaiSūVṛ zu VaiśSū, 7, 2, 18.1 1]
na hyasatā saṃyogāt | [VaiSūVṛ zu VaiśSū, 7, 2, 18.1 2]
tasmāt saṃyogasyābhāvāt | [VaiSūVṛ zu VaiśSū, 7, 2, 18.1 3]
{VaiSūVṛ zu VaiśSū, 7, 2, 19.1}
nanu ca | [VaiSūVṛ zu VaiśSū, 7, 2, 19.1 1]
{VaiSūVṛ zu VaiśSū, 7, 2, 20}
saṃyogisamavāyibhyāṃ daṇḍaviṣāṇābhyāṃ daṇḍiviṣāṇinoḥ pratyayo dṛṣṭaḥ | [VaiSūVṛ zu VaiśSū, 7, 2, 20 1]
asti ca śabdād arthapratyayaḥ tasmādasyāpi sambandho'stīti | [VaiSūVṛ zu VaiśSū, 7, 2, 20 2]
naitat | [VaiSūVṛ zu VaiśSū, 7, 2, 20 3]
{VaiSūVṛ zu VaiśSū, 7, 2, 21.1}
daṇḍiviṣāṇinor dṛṣṭatvād adoṣaḥ iha tu śabdārthayoḥ sambandhasyoktanyāyenādṛṣṭatvādahetur arthapratyayaḥ sambandhe | [VaiSūVṛ zu VaiśSū, 7, 2, 21.1 1]
{VaiSūVṛ zu VaiśSū, 7, 2, 22.1}
yadi śabdo'rthena sambaddhaḥ syād agṛhītasaṃketo 'pi tato'rthaṃ pratipadyeta | [VaiSūVṛ zu VaiśSū, 7, 2, 22.1 1]
tasmādasaṃbaddhau | [VaiSūVṛ zu VaiśSū, 7, 2, 22.1 2]
{VaiSūVṛ zu VaiśSū, 7, 2, 23.1}
nanu śabdenākāśaṃ sambaddham ākāśena cārthaḥ evaṃ sambandhasambandhād arthena sambandha iti | [VaiSūVṛ zu VaiśSū, 7, 2, 23.1 1]
naitat sarvārthānāmākāśena sambandhāt kasminnarthe śabdaḥ prayukta iti sandehādapratipattiḥ syāt | [VaiSūVṛ zu VaiśSū, 7, 2, 23.1 2]
ato na sambandhaḥ | [VaiSūVṛ zu VaiśSū, 7, 2, 23.1 3]
{VaiSūVṛ zu VaiśSū, 7, 2, 24.1}
tasmāt saṅketanimittaḥ śabdādarthe pratyayo na sambandhāt | [VaiSūVṛ zu VaiśSū, 7, 2, 24.1 1]
{VaiSūVṛ zu VaiśSū, 7, 2, 25.1}
ekadikkau piṇḍau dikkṛtayoḥ paratvāparatvayoḥ kāraṇam | [VaiSūVṛ zu VaiśSū, 7, 2, 25.1 1]
ekakālau vartamānakālasambaddhau kālakṛtayoḥ paratvāparatvayoḥ kāraṇam | [VaiSūVṛ zu VaiśSū, 7, 2, 25.1 2]
tau ca saṃnikṛṣṭaviprakṛṣṭabuddhyapekṣayā piṇḍau kāraṇam | [VaiSūVṛ zu VaiśSū, 7, 2, 25.1 3]
{VaiSūVṛ zu VaiśSū, 7, 2, 26.1}
parāparadikpradeśasaṃyogāvasamavāyikāraṇam | [VaiSūVṛ zu VaiśSū, 7, 2, 26.1 1]
tathaiva parāparakālapradeśasaṃyogau | [VaiSūVṛ zu VaiśSū, 7, 2, 26.1 2]
dikkālapradeśaiḥ saṃyogāt saṃnikṛṣṭaviprakṛṣṭayoḥ piṇḍayoḥ saṃnikṛṣṭaviprakṛṣṭabuddhyapekṣayā saṃnikṛṣṭe'paratvam viprakṛṣṭe ca paratvam | [VaiSūVṛ zu VaiśSū, 7, 2, 26.1 3]
{VaiSūVṛ zu VaiśSū, 7, 2, 27.1}
parāparadikkālapradeśasaṃyogāḥ paratvāparatvayoḥ kāraṇam | [VaiSūVṛ zu VaiśSū, 7, 2, 27.1 1]
anayośca yutasiddhyabhāvena saṃyogābhāvāt paratvāparatvābhāvaḥ | [VaiSūVṛ zu VaiśSū, 7, 2, 27.1 2]
{VaiSūVṛ zu VaiśSū, 7, 2, 28.1}
yathā karmaguṇā aṇutvamahattvaśūnyā evaṃ karmaguṇā yutasiddhyabhāvena dikkālapradeśasaṃyogābhāvāt paratvāparatvaśūnyāḥ | [VaiSūVṛ zu VaiśSū, 7, 2, 28.1 1]
{VaiSūVṛ zu VaiśSū, 7, 2, 29.1}
guṇādayaḥ samavāyino dravye | [VaiSūVṛ zu VaiśSū, 7, 2, 29.1 1]
ataḥ samavāyaṃ kathayati iheti yataḥ kāryakāraṇayoḥ pratyaya utpadyate iha tantuṣu paṭaḥ iha ghaṭe rūpādayaḥ iha ghaṭe karma iti sa samavāyaḥ | [VaiSūVṛ zu VaiśSū, 7, 2, 29.1 2]
kāryakāraṇagrahaṇasyopalakṣaṇatvāt | [VaiSūVṛ zu VaiśSū, 7, 2, 29.1 3]
jātervyaktau viśeṣāṇāṃ ca nityadravyeṣu samavāyaḥ ityuktaṃ bhavati | [VaiSūVṛ zu VaiśSū, 7, 2, 29.1 4]
{VaiSūVṛ zu VaiśSū, 7, 2, 30.1}
yathaikadravyavattvānna dravyaṃ bhāvo guṇakarmasu ca bhāvānna karma na guṇa evaṃ samavāyo'pi | [VaiSūVṛ zu VaiśSū, 7, 2, 30.1 1]
{VaiSūVṛ zu VaiśSū, 7, 2, 31.1}
yathā salliṅgāviśeṣād eko bhāvas tathā ihaliṅgāviśeṣādekaḥ samavāyo vṛttirahito nityo niravayavaśca | [VaiSūVṛ zu VaiśSū, 7, 2, 31.1 1]
{VaiSūVṛ zu VaiśSū, 8, 1, 1}
ṣaṇṇāṃ padārthānāṃ madhyād dravyeṣveva jñānaṃ vyākhyātaṃ yathotpadyate sannikarṣāt na tu guṇādiṣu | [VaiSūVṛ zu VaiśSū, 8, 1, 1 1]
tasya | [VaiSūVṛ zu VaiśSū, 8, 1, 1 2.1]
{VaiSūVṛ zu VaiśSū, 8, 1, 2}
mana ātmā ca jñānasya kāraṇaṃ vyākhyātam | [VaiSūVṛ zu VaiśSū, 8, 1, 2 1]
idānīṃ guṇādiṣu jñānamāha | [VaiSūVṛ zu VaiśSū, 8, 1, 2 2]
{VaiSūVṛ zu VaiśSū, 8, 1, 3}
yata indriyasannikarṣeṇa jñānaniṣpattiruktā guṇādīnāṃ cendriyeṇa sannikarṣo nāstītyatastvidānīṃ jñānamucyate teṣām asaṃnikarṣe vijñānaṃ yataḥ | [VaiSūVṛ zu VaiśSū, 8, 1, 3 1]
{VaiSūVṛ zu VaiśSū, 8, 1, 4}
guṇakarmaṇāṃ yato dravyaṃ samavāyikāraṇaṃ tatasteṣu sākṣādindriyeṇāsaṃnikṛṣṭeṣu vijñānaniṣpatteḥ kāraṇasya sannikarṣasya tadeva dravyaṃ kāraṇaṃ na guṇakarmāṇi tasmād guṇakarmasu saṃyuktasamavāyājjñānam caśabdo hetau | [VaiSūVṛ zu VaiśSū, 8, 1, 4 1]
{VaiSūVṛ zu VaiśSū, 8, 1, 5}
sāmānye sattādau viśeṣeṣu cāntyeṣu taddarśināṃ dravyasannikarṣādeva jñānamutpadyate na sāmānyaviśeṣebhyaḥ teṣu tadabhāvāt | [VaiSūVṛ zu VaiśSū, 8, 1, 5 1]
anyatra tu | [VaiSūVṛ zu VaiśSū, 8, 1, 5 1.1]
{VaiSūVṛ zu VaiśSū, 8, 1, 6}
dravyaguṇakarmasu dravyendriyasannikarṣāt sāmānyācca sādeḥ sāmānyaviśeṣācca dravyatvādeḥ sat iti dravyam ityādi ca jñānamutpadyata iti | [VaiSūVṛ zu VaiśSū, 8, 1, 6 1]
iha sūtre sāmānyaṃ sattā viśeṣā dravyatvādayaḥ pūrvasūtre'nyathā | [VaiSūVṛ zu VaiśSū, 8, 1, 6 2]
tatrāpi | [VaiSūVṛ zu VaiśSū, 8, 1, 6 3]
{VaiSūVṛ zu VaiśSū, 8, 1, 7}
cakṣuḥsannikarṣād yajjñānaṃ dravye sāmānyaviśeṣāpekṣaṃ viṣāṇī iti guṇāpekṣaṃ śuklaḥ iti karmāpekṣaṃ gacchati ityutpadyata iti | [VaiSūVṛ zu VaiśSū, 8, 1, 7 1]
dravyādīnāṃ ca viśeṣaṇatvāt pūrvamupalambhaḥ tena viśeṣaṇabuddheḥ kāraṇatvaṃ viśeṣyabuddheḥ kāryatvam | [VaiSūVṛ zu VaiśSū, 8, 1, 7 2]
{VaiSūVṛ zu VaiśSū, 8, 1, 8}
guṇe guṇakarmaṇorabhāvāt karmaṇi ca guṇakarmanimittaṃ guṇakarmasu jñānaṃ na bhavatīti | [VaiSūVṛ zu VaiśSū, 8, 1, 8 1]
dravyādau jñānasya pūrvotpattāvaniyamaḥ yathā | [VaiSūVṛ zu VaiśSū, 8, 1, 8 2]
{VaiSūVṛ zu VaiśSū, 8, 1, 9}
śvetaguṇasamavāyinaḥ śvaityasāmānyāt śvaityasāmānyajñānācca śvetaguṇajñānaṃ jāyate sāmānyaguṇasambandho'pi draṣṭavyaḥ ato viśeṣaṇabuddhiḥ kāraṇaṃ viśeṣyabuddhiḥ kāryam | [VaiSūVṛ zu VaiśSū, 8, 1, 9 1]
viśeṣaṇaviśeṣyabhāve tu | [VaiSūVṛ zu VaiśSū, 8, 1, 9 2]
{VaiSūVṛ zu VaiśSū, 8, 1, 10}
aṇutvān manaso yaugapadyābhāvāt satyapi krame ghaṭapaṭajñānayorna kāryakāraṇabhāvaḥ viśeṣaṇaviśeṣyatvāyogāt | [VaiSūVṛ zu VaiśSū, 8, 1, 10 1]
{VaiSūVṛ zu VaiśSū, 8, 1, 11.1}
gauḥ śuklā gacchatīti ca dravyaguṇakarmasu jñānānāṃ krameṇāpi jāyamānānāṃ na | [VaiSūVṛ zu VaiśSū, 8, 1, 11.1 1]
kāryakāraṇabhāvo viśeṣaṇaviśeṣyatābhāvād ityasya pūrvoktasya kāraṇasyāviśeṣāt | [VaiSūVṛ zu VaiśSū, 8, 1, 11.1 2]
ato dravyajñānaṃ na guṇakarmabuddhyoḥ kāraṇam guṇakarmabuddhī api na parasya kāraṇam | [VaiSūVṛ zu VaiśSū, 8, 1, 11.1 3]
viśeṣaṇanyāyābhāve tu | [VaiSūVṛ zu VaiśSū, 8, 1, 11.1 4]
{VaiSūVṛ zu VaiśSū, 8, 1, 12}
ayam iti saṃnikṛṣṭe eṣaḥ iti ca kiṃcid viprakṛṣṭe pratyayaḥ kṛtaṃ tvayā iti karmakartṛpratyayo bhojayainam iti kartṛkarmapratyayau | [VaiSūVṛ zu VaiśSū, 8, 1, 12 1]
saṃnikṛṣṭāpekṣo viprakṛṣṭe pratyayaḥ kṛtam iti karmāpekṣaḥ kartari bhojaya iti kartrapekṣaḥ karmaṇi | [VaiSūVṛ zu VaiśSū, 8, 1, 12 2]
kutaḥ sāpekṣā iti cet | [VaiSūVṛ zu VaiśSū, 8, 1, 12 3]
{VaiSūVṛ zu VaiśSū, 8, 1, 13.1}
dṛṣṭeṣu satsu yataḥ saṃnikṛṣṭādiṣu viprakṛṣṭādipratyayā bhavanti nādṛṣṭeṣu ataḥ sāpekṣā api santo na kāryakāraṇabhūtā viśeṣaṇaviśeṣyatvāyogāt | [VaiSūVṛ zu VaiśSū, 8, 1, 13.1 1]
buddhīnām arthendriyāpekṣatve 'pyarthas tāvad ucyate | [VaiSūVṛ zu VaiśSū, 8, 1, 13.1 2]
{VaiSūVṛ zu VaiśSū, 8, 1, 14.1}
vināpyarthatvena sāmānyena triṣveva dravyādiṣu tatra prasiddhyā arthaśabdaḥ paribhāṣyate | [VaiSūVṛ zu VaiśSū, 8, 1, 14.1 1]
kveva yathā sāmānyaviśeṣeṣu vinā sāmānyāntareṇa yathā sattādiṣu sāmānyeṣu sāmānyaṃ sāmānyam iti jñānaṃ tathā viśeṣeṣu viśeṣāntarābhāve'pi viśeṣo viśeṣaḥ iti taddarśināṃ vijñānamevaṃ dravyādiṣu vināpyarthatvena pāribhāṣiko 'rthaśabdaḥ | [VaiSūVṛ zu VaiśSū, 8, 1, 14.1 2]
indriyāṇyucyante tāni ca na pañcātmakāni yataḥ | [VaiSūVṛ zu VaiśSū, 8, 1, 14.1 3]
{VaiSūVṛ zu VaiśSū, 8, 1, 15.1}
yato dravyeṣvārabdhavyeṣu pañcabhūtānyārambhakāṇi na vidyante api tu yānyārabhante catvāri tāni svāṃ svāṃ jātimārabhante | [VaiSūVṛ zu VaiśSū, 8, 1, 15.1 1]
evamindriyāṇyapi pratiniyatabhūtakāryāṇi tathā hi | [VaiSūVṛ zu VaiśSū, 8, 1, 15.1 2]
{VaiSūVṛ zu VaiśSū, 8, 1, 16.1}
gandhajñānaṃ ghrāṇam tasminnārabdhavye pṛthivī kāraṇaṃ bhūyastvāt śarīrāpekṣayā tu bhūyastvam | [VaiSūVṛ zu VaiśSū, 8, 1, 16.1 1]
bhūyastvaṃ ca ghrāṇe pṛthivyāḥ pādādinā gandhopalabdhyabhāvāt | [VaiSūVṛ zu VaiśSū, 8, 1, 16.1 2]
gandhavattvācca yataśca svasamavāyinā gandhena ghrāṇendriyaṃ gandhamabhivyanaktyatastasya gandhavatī pṛthivyeva kāraṇam bhūtāntarāṇi tu saṃyogīni svalpānyeva | [VaiSūVṛ zu VaiśSū, 8, 1, 16.1 3]
{VaiSūVṛ zu VaiśSū, 8, 1, 17.1}
svasamavāyinā madhurāpākajena rasena rūpeṇa śuklabhāsvareṇa sparśena apākajānuṣṇā śītena yato rasanānayanasparśanāni rasarūpasparśānabhivyañjantyato rasavattvād rūpavattvāt sparśavattvācca bhūtāntarair nimittair anabhibhūtatvena bhūyastvācca triṣvindriyeṣu yathāsaṅkhyam āpas tejo vāyuśca samavāyikāraṇāni draṣṭavyāni | [VaiSūVṛ zu VaiśSū, 8, 1, 17.1 1]
ākāśaṃ tu svata eva śrotraṃ karṇaśaṣkulyavacchinnaṃ na prakṛtiranārambhakatvāt | [VaiSūVṛ zu VaiśSū, 8, 1, 17.1 2]
evaṃ pratyakṣaṃ vyākhyātam | [VaiSūVṛ zu VaiśSū, 8, 1, 17.1 3]
{VaiSūVṛ zu VaiśSū, 9, 1.1}
na tāvat kāryaṃ prāgutpatteḥ pratyakṣeṇa gṛhyate | [VaiSūVṛ zu VaiśSū, 9, 1.1 1]
nāpyanumānena sati liṅge tasya bhāvāt liṅgābhāvaśca tadīyayoḥ kriyāguṇayoranupalabdheḥ na cānyad vyapadeśaśabdasūcitaṃ liṅgamasti | [VaiSūVṛ zu VaiśSū, 9, 1.1 2]
tasmāt prāgutpatterasat | [VaiSūVṛ zu VaiśSū, 9, 1.1 3]
paścāt | [VaiSūVṛ zu VaiśSū, 9, 1.1 4]
{VaiSūVṛ zu VaiśSū, 9, 2}
sadbhūtaṃ ca kāryaṃ pradhvastamuttarakālamasadeva na satastirodhānaṃ kriyāguṇavyapadeśābhāvād eva | [VaiSūVṛ zu VaiśSū, 9, 2 1]
madhye tu | [VaiSūVṛ zu VaiśSū, 9, 2 2]
{VaiSūVṛ zu VaiśSū, 9, 3}
pradhvaṃsāt pūrvam utpatter uttarakālam asato 'rthāntarabhūtaṃ vastu sat ityucyate kriyāguṇavyapadeśānāṃ bhāvāt | [VaiSūVṛ zu VaiśSū, 9, 3 1]
{VaiSūVṛ zu VaiśSū, 9, 4}
sadapi vastu bhāvāntaraniṣedhena gauraśvo na bhavatīti kāryākaraṇena nāyaṃ gauryo na vahati asat ityupacaryate | [VaiSūVṛ zu VaiśSū, 9, 4 1]
{VaiSūVṛ zu VaiśSū, 9, 5}
sataśca vastuno yadanyadatyantābhāvarūpaṃ prāgupādhipradhvaṃsābhāvāviṣayaṃ śaśaviṣāṇādi tadapyasadeva | [VaiSūVṛ zu VaiśSū, 9, 5 1]
asatāmaviśeṣāt prāgasati kathaṃ kārakapravṛttirnānyatreti cet na viśeṣagrahaṇāt | [VaiSūVṛ zu VaiśSū, 9, 5 2]
{VaiSūVṛ zu VaiśSū, 9, 6}
pradhvaṃsāsati asat iti jñānaṃ bhūtasya vastunaḥ pūrvavadidānīṃ darśanābhāvāt tasya ca bhūtasya vastunaḥ smaraṇād virodhinaśca kapālādergrahaṇād vināśaṃ parikalpyotpadyate anyathā tat kathamiva na dṛśyeta tathātvasyāviśeṣāt | [VaiSūVṛ zu VaiśSū, 9, 6 1]
prāgabhāve tu | [VaiSūVṛ zu VaiśSū, 9, 6 2]
{VaiSūVṛ zu VaiśSū, 9, 7}
mṛtpiṇḍāvasthāyāṃ prāgabhāve ghaṭaviṣayaṃ pratyakṣajñānaṃ nābhūt idānīṃ tu ghaṭaviṣayaṃ viruddhaṃ vijñānamudabhūt smaryate cābhāvāvasthā tasmād idānīm ayaṃ bhāvaḥ samabhūt pūrvam asyābhāva eva cāsīditi prāgabhāve asat iti niścayajñānam | [VaiSūVṛ zu VaiśSū, 9, 7 1]
{VaiSūVṛ zu VaiśSū, 9, 8}
yadā hi sthālyāṃ ghaṭa ityutpannavijñānasya kāraṇāntarataḥ samyakpratyaya utpadyate nāyaṃ ghaṭaḥ sthālīyam iti tadapi ghaṭapratyayasyābhāvāt tasya ca smaraṇād viruddhasya ca sthālyāderdarśanād boddhavyam | [VaiSūVṛ zu VaiśSū, 9, 8 1]
evamaśve agauḥ iti | [VaiSūVṛ zu VaiśSū, 9, 8 2]
tathā sāmānyato darśanād rātrisnānāderdharmatve saṃbhāvite adharmaḥ ityutpadyata iti cetanācetanātīndriyabhedenodāharaṇatrayam | [VaiSūVṛ zu VaiśSū, 9, 8 3]
{VaiSūVṛ zu VaiśSū, 9, 9}
prākpradhvaṃsopādhyabhāvebhyo yadatyantābhāvarūpaṃ śaśaviṣāṇādi tad abhūtam nāsti iti paryāyaśabdābhyāmavyatiriktamucyate nāsya paryāyaśabdair arthāntaratā kathyate ato 'sya paryāyaśabdairevopadarśanaṃ lakṣaṇam nāsya deśakālādiniṣedhaḥ | [VaiSūVṛ zu VaiśSū, 9, 9 1]
anyatra tu | [VaiSūVṛ zu VaiśSū, 9, 9 2]
{VaiSūVṛ zu VaiśSū, 9, 10}
nāsti ghaṭo'smin deśe kāle veti deśādiniṣedho ghaṭādeḥ na svarūpato niṣedhaḥ kriyata iti | [VaiSūVṛ zu VaiśSū, 9, 10 1]
{VaiSūVṛ zu VaiśSū, 9, 11.1}
nāsti dvitīyaś candramāḥ iti saṅkhyāpratiṣedhena sāmānyāccandratvākhyāccandramā nivartyate iti kṛtvā candratvaṃ sāmānyaṃ nāstītyuktaṃ bhavati | [VaiSūVṛ zu VaiśSū, 9, 11.1 1]
deśakālabhāvasāmarthyopādhīnām abhāve tadatyantāsata eva prabhedaścandratvasāmānyaniṣedha iti varṇayanti | [VaiSūVṛ zu VaiśSū, 9, 11.1 2]
sikatābhyo'nutpatterdadhnaḥ kṣīrāccotpatteḥ pratyakṣeṇa cāgrahaṇāt sadasat kāryaṃ kāraṇe | [VaiSūVṛ zu VaiśSū, 9, 11.1 3]
{VaiSūVṛ zu VaiśSū, 9, 12.1}
sattvāsattvayor yugapadviruddhatvānna sadasat kāryaṃ kāraṇe | [VaiSūVṛ zu VaiśSū, 9, 12.1 1]
tasmādasadeva | [VaiSūVṛ zu VaiśSū, 9, 12.1 2]
pratyakṣaparokṣaviṣayatvād yogipratyakṣaṃ pratyakṣānumānayormadhye vyākhyāyate | [VaiSūVṛ zu VaiśSū, 9, 12.1 3]
{VaiSūVṛ zu VaiśSū, 9, 13.1}
āhṛtya viṣayebhya indriyāṇi tebhyaśca mana ātmanyeva yadā samādhīyate tadā yogajadharmāpekṣād ātmāntaḥkaraṇasaṃyogād viśiṣṭāttatrabhavatāṃ svasminnātmani jñānaṃ pratyakṣam utpadyate | [VaiSūVṛ zu VaiśSū, 9, 13.1 1]
{VaiSūVṛ zu VaiśSū, 9, 14.1}
pratiṣiddhātmasaṃyogeṣu vyāpakadravyeṣvātmanāsaṃyukteṣu apratiṣiddhātmasaṃyogeṣu ca paramāṇvādiṣūbhābhyāṃ saṃyukteṣu jñānamutpadyate | [VaiSūVṛ zu VaiśSū, 9, 14.1 1]
kiṃca | [VaiSūVṛ zu VaiśSū, 9, 14.1 2.1]
{VaiSūVṛ zu VaiśSū, 9, 15.1}
sūkṣmavyavahitaviprakṛṣṭeṣvartheṣu teṣāṃ catuṣṭayasaṃnikarṣādapi pratyakṣaṃ jāyate | [VaiSūVṛ zu VaiśSū, 9, 15.1 1]
tathāsmadādipratyakṣeṣu | [VaiSūVṛ zu VaiśSū, 9, 15.1 2]
{VaiSūVṛ zu VaiśSū, 9, 16.1}
yathāntaḥkaraṇasaṃyogād dravyāntareṣu jñānamutpadyate tathaiva taddravyasamaveteṣu karmaguṇeṣu jñānamutpadyate | [VaiSūVṛ zu VaiśSū, 9, 16.1 1]
yathā ca catuṣṭayasannikarṣāt sūkṣmādiṣv asmatpratyakṣeṣu ca jñānaṃ tathaiva tatsamaveteṣu guṇakarmasu jñānamutpadyate saṃyuktasamavāyāt | [VaiSūVṛ zu VaiśSū, 9, 16.1 2]
{VaiSūVṛ zu VaiśSū, 9, 17.1}
yathātmamanaḥsaṃyogāt svasminnātmani jñānaṃ tathaiva svātmasamaveteṣu sukhādiṣu jñānamutpadyate | [VaiSūVṛ zu VaiśSū, 9, 17.1 1]
yogipratyakṣaṃ vyākhyāyānumānaṃ vyācaṣṭe | [VaiSūVṛ zu VaiśSū, 9, 17.1 2]
{VaiSūVṛ zu VaiśSū, 9, 18.1}
asyedamiti sambandhamātraṃ darśayitvā kāryaṃ kāraṇam ityādinā viśinaṣṭi | [VaiSūVṛ zu VaiśSū, 9, 18.1 1]
kāryakāraṇagrahaṇena samavāyimātropalakṣaṇājjātyāderapi grahaṇam sambandhiśabdena saṃyogino grahaṇaṃ dhūmādeḥ | [VaiSūVṛ zu VaiśSū, 9, 18.1 2]
anyad vyākhyātaṃ saṃyogyādisūtre | [VaiSūVṛ zu VaiśSū, 9, 18.1 3]
tatra evaṃvidhaprasiddhasambandhasyārthaikadeśam asaṃdigdhaṃ paśyataḥ śeṣānuvyavasāyo yaḥ sa liṅgadarśanāt saṃjāyamāno laiṅgikam iti vṛttikāraḥ | [VaiSūVṛ zu VaiśSū, 9, 18.1 4]
{VaiSūVṛ zu VaiśSū, 9, 19}
yathā kāryādismṛtisavyapekṣam anumānaṃ trikālaviṣayam atīndriyārthaṃ ca tathaiva śābdaṃ saṅketasmṛtyapekṣaṃ trikālaviṣayam atīndriyārthaṃ ca | [VaiSūVṛ zu VaiśSū, 9, 19 1]
ato'numānenaikayogakṣematvād anumānam evetyuktaṃ bhavati | [VaiSūVṛ zu VaiśSū, 9, 19 2]
kaḥ śabdo 'rthasya cet taducyate | [VaiSūVṛ zu VaiśSū, 9, 19 3]
{VaiSūVṛ zu VaiśSū, 9, 20.1}
hetvādiśabdaistātparyeṇa kāraṇaṃ kathayati | [VaiSūVṛ zu VaiśSū, 9, 20.1 1]
heturapadeśaḥ kāraṇamityarthaḥ | [VaiSūVṛ zu VaiśSū, 9, 20.1 2]
evaṃ śabdaḥ kāraṇaṃ sadarthasya pratipattau liṅgaṃ kuta iti cet | [VaiSūVṛ zu VaiśSū, 9, 20.1 3]
{VaiSūVṛ zu VaiśSū, 9, 21}
yathā arthasya pratipattāviyaṃ hastaceṣṭā kāraṇaṃ pratipattavyā iti vṛttasaṅketaḥ tāṃ hastaceṣṭāṃ dṛṣṭvā tataḥ śabdāt kāraṇādarthaṃ pratipadyate evam asyārthasya pratipattāvayaṃ śabdaḥ kāraṇam iti prasiddhasaṅketastataḥ śabdāt kāraṇādarthaṃ pratipadyate yathā abhinayāderapi arthaṃ pratipadyante laukikā evaṃ śabdo'rthasya saṅketavaśena vyañjakatvāt kāraṇam iti vṛttikāraḥ | [VaiSūVṛ zu VaiśSū, 9, 21 1]
evamupamānādīnāmantarbhāvaḥ | [VaiSūVṛ zu VaiśSū, 9, 21 2]
evaṃ dve eva pramāṇe | [VaiSūVṛ zu VaiśSū, 9, 21 3]
pramāṇatvaṃ ca pramīyate'neneti pramāṇaṃ pramā pramāṇamiti vā | [VaiSūVṛ zu VaiśSū, 9, 21 4]
anumānāṅgaṃ smṛtirucyate | [VaiSūVṛ zu VaiśSū, 9, 21 5]
{VaiSūVṛ zu VaiśSū, 9, 22.1}
agnyarthino dhūmadarśanaṃ yadutpannaṃ tadapekṣādātmāntaḥkaraṇasaṃyogād viśiṣṭācca bhāvanākhyasaṃskārād yatra dhūmastatrāgniḥ iti smṛtirutpadyate | [VaiSūVṛ zu VaiśSū, 9, 22.1 1]
{VaiSūVṛ zu VaiśSū, 9, 23.1}
uparatendriyasya pralīnamanaskasyāntaḥkaraṇenaiva jñānaṃ svapnaḥ svapne'pi svapnajñānaṃ svapnāntikam tadubhayaṃ pūrvapratyayāpekṣād ātmamanaḥsaṃyogaviśeṣād bhāvanāsahāyādutpadyate | [VaiSūVṛ zu VaiśSū, 9, 23.1 1]
{VaiSūVṛ zu VaiśSū, 9, 24.1}
ananubhūtārthaviṣayamapi svapnajñānaṃ śubhāśubhasūcakaṃ dharmāt caśabdād adharmācceti | [VaiSūVṛ zu VaiśSū, 9, 24.1 1]
jāgratastu | [VaiSūVṛ zu VaiśSū, 9, 24.1 2]
{VaiSūVṛ zu VaiśSū, 9, 25.1}
vātādidoṣeṇopahatendriyasya pūrvarajatānubhavajanitāt saṃskārādātmamanaḥsaṃyogācca viśiṣṭād adharmāpekṣād atasmiṃstaditi jñānaṃ yathā śuktikāyāṃ rajatamiti | [VaiSūVṛ zu VaiśSū, 9, 25.1 1]
anadhyavasāyo yathā dākṣiṇātyasyoṣṭradarśane | [VaiSūVṛ zu VaiśSū, 9, 25.1 2]
{VaiSūVṛ zu VaiśSū, 9, 26.1}
yadetat saṃśayaviparyayānadhyavasāyasvapnalakṣaṇaṃ tad duṣṭamapramāṇamiti | [VaiSūVṛ zu VaiśSū, 9, 26.1 1]
{VaiSūVṛ zu VaiśSū, 9, 27.1}
yadaduṣṭaṃ pratyakṣānumānākhyaṃ tadvidyetyucyate | [VaiSūVṛ zu VaiśSū, 9, 27.1 1]
{VaiSūVṛ zu VaiśSū, 9, 28.1}
tatra yalliṅganirapekṣam atītānāgatavartamāneṣu dharmādiṣvatīndriyeṣu granthairanupātteṣu devarṣīṇāṃ yat prātibhamutpadyate vijñānaṃ laukikānāṃ kadācideva śvo me bhrātā āgantā hṛdayaṃ me kathayati iti anavadhāraṇaphalaṃ kevalaṃ tarkeṇa nīyate tadārṣamityucyate | [VaiSūVṛ zu VaiśSū, 9, 28.1 1]
añjanarasāyanādi siddhānāṃ tu sūkṣmavyavahitaviprakṛṣṭārthaviṣayaṃ yadvā divyāntarikṣādinimittebhyaḥ prāṇināṃ dharmādharmavipākaparijñānaṃ tatsiddhadarśanam | [VaiSūVṛ zu VaiśSū, 9, 28.1 2]
tacca pratyakṣānumānābhyāṃ na bhidyate ārṣaṃ bhidyata iti varṇayanti | [VaiSūVṛ zu VaiśSū, 9, 28.1 3]
tadetadārṣaṃ siddhadarśanaṃ ca viśiṣṭād dharmādātmamanaḥsaṃyogāccotpadyate | [VaiSūVṛ zu VaiśSū, 9, 28.1 4]
{VaiSūVṛ zu VaiśSū, 10, 1}
ātmanyeva yaḥ samavāyaḥ sukhaduḥkhayor asau pañcabhyaḥ kṣityādibhyastadāśrayibhyaśca guṇebhyo gandharasarūpasparśebhyo 'rthāntaratve hetuḥ anyaguṇānām anyatrāsamavāyāt | [VaiSūVṛ zu VaiśSū, 10, 1 1]
ātmasamavāyaś caitayor ahaṅkāreṇaikavākyabhāvāt | [VaiSūVṛ zu VaiśSū, 10, 1 2]
ātmasamavāyitve'pi | [VaiSūVṛ zu VaiśSū, 10, 1 3]
{VaiSūVṛ zu VaiśSū, 10, 2}
stryādikāraṇajanyaṃ sukham | [VaiSūVṛ zu VaiśSū, 10, 2 1]
viṣādikāraṇajanyaṃ duḥkham | [VaiSūVṛ zu VaiśSū, 10, 2 2]
parasparaviruddhe ca sukhaduḥkhe anyonyavināśenotpatteḥ | [VaiSūVṛ zu VaiśSū, 10, 2 3]
ato'nayorbhedaḥ naikatvam ekārthasamavāyāt | [VaiSūVṛ zu VaiśSū, 10, 2 4]
saṃśayanirṇayau parasparābhāvamātram na vastusantāviti cen na | [VaiSūVṛ zu VaiśSū, 10, 2 5]
{VaiSūVṛ zu VaiśSū, 10, 3}
arthāntarāt parasparavilakṣaṇāt kāraṇād bhāva utpattiḥ saṃśayanirṇayayoḥ | [VaiSūVṛ zu VaiśSū, 10, 3 1]
tathāhi viśeṣaṃ jijñāsor agṛhītaviśeṣasya sāmānyālocanāt saṃśayo jāyate | [VaiSūVṛ zu VaiśSū, 10, 3 2]
saṃśayāt parataḥ pramāṇāntareṇa viśeṣagrahaṇāt | [VaiSūVṛ zu VaiśSū, 10, 3 3]
sthāṇurevāyam iti niścayaḥ | [VaiSūVṛ zu VaiśSū, 10, 3 3.1]
yadi caitau na vastusantau bhavetāṃ naitau vilakṣaṇakāraṇābhyāmutpadyeyātām | [VaiSūVṛ zu VaiśSū, 10, 3 4.1]
ato jñānāntarabhūtau saṃśayanirṇayau parasparataḥ nirṇayastu pratyakṣānumānābhyāṃ na bhidyata iti kecit | [VaiSūVṛ zu VaiśSū, 10, 3 5]
{VaiSūVṛ zu VaiśSū, 10, 4}
yathā smṛtimata ātmanaḥ pratyakṣaṃ liṅgaṃ dṛṣṭvā apratyakṣe jñānamutpadyate tathaiva sāmānyamātradarśanāt smṛtimato viśeṣaṃ jijñāsoragṛhīte viśeṣe sthāṇuḥ puruṣo vā iti jāyate saṃśayaḥ | [VaiSūVṛ zu VaiśSū, 10, 4 1]
yathā ca bhūtārthasambandhavaśena ayam evaṃbhūto'rthaḥ iti pratyakṣamutpadyate tathaiva viśeṣasambandhavaśena nivṛtte saṃśaye idamevaṃbhūtam iti nirṇayo jāyate | [VaiSūVṛ zu VaiśSū, 10, 4 2]
idānīṃ kāryakāraṇabuddhī nirūpayati | [VaiSūVṛ zu VaiśSū, 10, 4 3]
{VaiSūVṛ zu VaiśSū, 10, 5}
svakāraṇebhya utpanne kārye bhūtaṃ niṣpannamidaṃ kāryam iti kāryajñānam viśeṣaṇajñānād viśeṣyajñānam iti nyāyena tad vyākhyātam tacca mukhyam | [VaiSūVṛ zu VaiśSū, 10, 5 1]
anyatra tvaupacārikaṃ kāryābhāvāt | [VaiSūVṛ zu VaiśSū, 10, 5 2]
tathāhi niṣpatsyamāne kārye | [VaiSūVṛ zu VaiśSū, 10, 5 3]
{VaiSūVṛ zu VaiśSū, 10, 6}
yathābhūtāyāḥ sāmagryā anantaraṃ paṭādi kāryamutpannaṃ dṛṣṭaṃ tathābhūtasāmagrīdarśanād idānīm anutpanne'pi kārye kāryaśabdamupacarya bhaviṣyati kāryam iti jāyate kāryabuddhiḥ | [VaiSūVṛ zu VaiśSū, 10, 6 1]
niṣpadyamāne'pi | [VaiSūVṛ zu VaiśSū, 10, 6 2]
{VaiSūVṛ zu VaiśSū, 10, 7}
yadā prastāritāṃstantūn pūrvapūrvasaṃyogāpekṣān upalabhamānaḥ paścāt paścāduttarottaratantusaṃyoge sati anapekṣānupalabhate tadāsya paṭṭikādyavāntaraṃ kāryaṃ paśyata utpadyamāne kāryadravye niṣpannāniṣpannasaṃyogaparyālocanayā bhavati kāryam utpadyate kāryam iti jāyate buddhiḥ | [VaiSūVṛ zu VaiśSū, 10, 7 1]
yathā cotpattau evaṃ vināśe'pi prayatnānantarotpattīnāṃ ghaṭādidravyāṇāṃ vināśe abhūt iti pratyayasya bhūtapratyakṣābhāvāt ityādinā kathitatvād idānīṃ pāriṇāmike śarīrādau kathyate | [VaiSūVṛ zu VaiśSū, 10, 7 2]
tatra vinaṣṭe | [VaiSūVṛ zu VaiśSū, 10, 7 3]
{VaiSūVṛ zu VaiśSū, 10, 8}
abhūtād vinaṣṭādityarthaḥ | [VaiSūVṛ zu VaiśSū, 10, 8 1]
pāṇipādagrīvādīnavayavān vibhaktānupalabhya vinaṣṭād asamavāyikāraṇāt saṃyogādvinaṣṭe kārye abhūtkāryaṃ śarīrākhyam iti jāyate buddhiḥ | [VaiSūVṛ zu VaiśSū, 10, 8 2]
vinaśyati punaḥ | [VaiSūVṛ zu VaiśSū, 10, 8 3.1]
{VaiSūVṛ zu VaiśSū, 10, 9}
sati saṃyoge caśabdādasati ghātakādivināśakāraṇavyāpāre'pi keṣāṃcid grīvādyavayavānāmanivṛtte saṃyoge vibhāgācca pāṇyādīnāṃ vinivṛtte kāryasya śarīrāderasamavāyād vināśakāraṇāghrātatvena pracalitatvād vinaṣṭāvinaṣṭasaṃyogālocanena kāryaṃ naśyati iti jñānamutpadyate | [VaiSūVṛ zu VaiśSū, 10, 9 1]
anye tu abhūt kāryam iti vyācakṣate tadayuktaṃ tadabhiprāyeṇaiva kāryasya vinaṣṭatvāt | [VaiSūVṛ zu VaiśSū, 10, 9 2]
eṣā ca buddhiḥ | [VaiSūVṛ zu VaiśSū, 10, 9 3]
{VaiSūVṛ zu VaiśSū, 10, 10}
śarīrādau kvacidekasminnarthe yadā pāṇyādayo'vayavāḥ samavāyina upalabdhāḥ athāsya teṣu ekadeśabuddhirutpannā idānīṃ tān vibhajya vibhaktānupalabhya etasminnekadeśini abhūta kāryam iti jñānotpattiḥ | [VaiSūVṛ zu VaiśSū, 10, 10 1]
ke te'vayavā ityāha | [VaiSūVṛ zu VaiśSū, 10, 10 2]
{VaiSūVṛ zu VaiśSū, 10, 11.1}
svasāmānyaviśeṣebhyaḥ śirastvādibhyo yeṣu jñānaṃ jāyate śirādayo 'vayavā ityarthaḥ | [VaiSūVṛ zu VaiśSū, 10, 11.1 1.1]
kāraṇabuddhistu | [VaiSūVṛ zu VaiśSū, 10, 11.1 2]
{VaiSūVṛ zu VaiśSū, 10, 12.1}
kāryaṃ dravyaṃ guṇān karma vā samavetaṃ dravye paśyato dravyaṃ kāraṇam iti mukhyā buddhiḥ kāryasya jātatvāt | [VaiSūVṛ zu VaiśSū, 10, 12.1 1]
ajāte tu | [VaiSūVṛ zu VaiśSū, 10, 12.1 2]
{VaiSūVṛ zu VaiśSū, 10, 13.1}
janiṣyamāṇe'pi kārye tantvādīnāṃ paraspareṇa saṃyogādasya paṭaṃ prati teṣu kāraṇabuddhirutpadyate | [VaiSūVṛ zu VaiśSū, 10, 13.1 1]
{VaiSūVṛ zu VaiśSū, 10, 14.1}
saṃyogavibhāgeṣu nirapekṣakāraṇatvāt tatkāraṇadravye samavetatvāt karmotpannamātrameva kāraṇabuddhiṃ janayati | [VaiSūVṛ zu VaiśSū, 10, 14.1 1]
idānīṃ guṇeṣu | [VaiSūVṛ zu VaiśSū, 10, 14.1 2]
{VaiSūVṛ zu VaiśSū, 10, 15.1}
kāryarūpasya samavāyikāraṇe paṭādau yat samavāyikāraṇaṃ tantavasteṣu kāraṇakāraṇeṣu samavetatvāt kāraṇaṃ rūpādaya ityucyante caśabdādanutpanne'pi kāryarūpe kāraṇabuddhiḥ | [VaiSūVṛ zu VaiśSū, 10, 15.1 1]
{VaiSūVṛ zu VaiśSū, 10, 16.1}
kāryasya paṭādeḥ samavāyikāraṇeṣu tantvādiṣu samavetatvāt saṃyoge dravyaṃ prati kāraṇabuddhiḥ | [VaiSūVṛ zu VaiśSū, 10, 16.1 1]
guṇakarmārambhe tu | [VaiSūVṛ zu VaiśSū, 10, 16.1 2]
{VaiSūVṛ zu VaiśSū, 10, 17.1}
kāraṇe ghaṭe'kāraṇe cāgnāvagnisaṃyogaḥ samavetatvāt kāraṇaṃ pākajānām | [VaiSūVṛ zu VaiśSū, 10, 17.1 1]
abhighātye karmakāraṇe 'bhihantari cākāraṇe samavetatvād vegavaddravyasaṃyogaḥ karmaṇaḥ kāraṇam | [VaiSūVṛ zu VaiśSū, 10, 17.1 2]
pākajārambhe tu | [VaiSūVṛ zu VaiśSū, 10, 17.1 3]
{VaiSūVṛ zu VaiśSū, 10, 18.1}
aṇūnāṃ pākajarūpādyārambhe'ṇubhiḥ saṃyukte'gnau samavetamuṣṇasparśaṃ vaiśeṣikaṃ guṇam apekṣate saṃyogaḥ | [VaiSūVṛ zu VaiśSū, 10, 18.1 1]
dravyaṃ varjayitvānyatra saṃyogaḥ sāpekṣaḥ kāraṇam | [VaiSūVṛ zu VaiśSū, 10, 18.1 2]
atīndriye bhūtādāvarthe | [VaiSūVṛ zu VaiśSū, 10, 18.1 3]
{VaiSūVṛ zu VaiśSū, 10, 19}
laiṅgikaṃ parokṣamucyate bhaviṣyati ityādi kāryāṇāṃ yenāvagamyate tadanumānaṃ pramāṇaṃ vyākhyātam | [VaiSūVṛ zu VaiśSū, 10, 19 1]
śāstrādau dharmo vyākhyeyatayā pratijñātaḥ atastasya pratyāmnāyānusaṃdhānārthaṃ sūtradvayaṃ gatamapi punarucyate | [VaiSūVṛ zu VaiśSū, 10, 19 2]
{VaiSūVṛ zu VaiśSū, 10, 20.1}
śrutau smṛtau ca dṛṣṭānāṃ dṛṣṭasya prayojanasyābhāve prayogo'bhyudayāya dharmāyetyarthaḥ | [VaiSūVṛ zu VaiśSū, 10, 20.1 1]
tasya cāmnāyāt samadhigama uktaḥ | [VaiSūVṛ zu VaiśSū, 10, 20.1 2]
āmnāyasya ca siddhaṃ prāmāṇyam | [VaiSūVṛ zu VaiśSū, 10, 20.1 3]
{VaiSūVṛ zu VaiśSū, 10, 21.1}
tanubhuvanādikāryatayā vijñāto bhagavān īśvaraḥ tatpraṇayanāccāmnāyasya siddhaṃ prāmāṇyam | [VaiSūVṛ zu VaiśSū, 10, 21.1 1]
itiśabdaḥ samāptyarthaḥ | [VaiSūVṛ zu VaiśSū, 10, 21.1 2]
evaṃ dravyādīnāṃ sādharmyavaidharmyaparijñānād vairāgyadvāreṇa jñānotpatteḥ ātmā jñātavyaḥ ityādivākyebhyaścopāsākrameṇa vijñānāvāpterniḥśreyasādhigamaḥ | [VaiSūVṛ zu VaiśSū, 10, 21.1 3]
jagato'syānandakaraṃ vidyāśarvaryāḥ sadaiva yaścandram | [VaiSūVṛ zu VaiśSū, 10, 21.1 4.1]
ānandayati sa vṛttiṃ candrānando vyadhādetām | [VaiSūVṛ zu VaiśSū, 10, 21.1 4.2]
