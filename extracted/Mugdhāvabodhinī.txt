{MuA zu RHT, 1, 1.2}
śrīmanmahāgaṇādhipataye namaḥ | [MuA zu RHT, 1, 1.2 1.1]
bhavabhayarakṣaṇadakṣaṃ natvā mugdhāvabodhinīṃ tanute | [MuA zu RHT, 1, 1.2 1.2]
rasahṛdayasuprayuktāṃ ṭīkāmṛjubhāvagāmāptaḥ | [MuA zu RHT, 1, 1.2 1.3]
guṇavāridhikuralakule hariharamiśraḥ pratītamahimākhyaḥ | [MuA zu RHT, 1, 1.2 2.1]
tatputro bhuvi mahito maheśa iti nāmavikhyātaḥ | [MuA zu RHT, 1, 1.2 2.2]
tadanvaye bhāratībhāvasaṃyutas tadātmajaḥ prastutavāgbhirīśvaraḥ | [MuA zu RHT, 1, 1.2 3.1]
caturbhujo bhāvitabhāvamānasaḥ svalokajātasya kulānubhāvataḥ | [MuA zu RHT, 1, 1.2 3.2]
jyeṣṭho'bhūd bhuvi pārijātakataruḥ khaṇḍelavālānvaye tatputraḥ kila nāthaballavasudaḥ prāṇair yaśo'rthānvitaḥ | [MuA zu RHT, 1, 1.2 4.1]
tatputreṇa ca sāvareṇa patinā bandhasya dharmārthinā gīrvāṇāśu rugoñcajena satataṃ tenātra yatnaḥ kṛtaḥ | [MuA zu RHT, 1, 1.2 4.2]
iha śāstrārambhe ācāryaśrīmadgovindapādāḥ śiṣṭasamayaparipālanārthe śāstrasya deśayato gurupādasya bhagavato vastunirdeśarūpaṃ maṅgalam ācaranti jayatītyādi | [MuA zu RHT, 1, 1.2 5]
maṅgalalakṣaṇaṃ yathā āśīr namaskriyā vastunirdeśo maṅgala iti | [MuA zu RHT, 1, 1.2 6]
vastunirdeśaḥ pañcadhā yathāsti bhāti priyaṃ rūpaṃ nāma cetyaṃśapañcakam | [MuA zu RHT, 1, 1.2 7]
ādyaṃ trayaṃ brahmarūpaṃ śaktirūpaṃ tato dvayam iti | [MuA zu RHT, 1, 1.2 8]
sa haro jayati sarvotkarṣeṇa vartate | [MuA zu RHT, 1, 1.2 9]
akhilaṃ jagat paśyata iti vastunirdeśābjayaddraṣṭā | [MuA zu RHT, 1, 1.2 10]
tathā ca śrutiḥ apāṇipādo javano grahītā | [MuA zu RHT, 1, 1.2 11]
paśyatyacakṣuḥ sa śṛṇotyakarṇaḥ | [MuA zu RHT, 1, 1.2 12.1]
sa vetti vedyaṃ na ca tasya vettā tamāhur agryaṃ puruṣaṃ purāṇam iti | [MuA zu RHT, 1, 1.2 12.2]
yasya hṛdayasyaiva rasarūpiṇī karuṇā ghṛṇā jātā prādurbhūtā | [MuA zu RHT, 1, 1.2 13]
kiṃbhūtvā galitvā dravitvā galitasya sthānāccyutir iti yuktam | [MuA zu RHT, 1, 1.2 14]
eṣā hṛdayasthaiva | [MuA zu RHT, 1, 1.2 15]
evāvyayam anyasthānaniṣedhavāci | [MuA zu RHT, 1, 1.2 16]
rasarūpiṇīti rasaḥ pāradastatsvarūpaṃ yasyāḥ sā | [MuA zu RHT, 1, 1.2 17]
tathā ca vākyam | [MuA zu RHT, 1, 1.2 18.1]
raso jalaṃ raso harṣo rasaḥ śṛṅgārapūrvakaḥ | [MuA zu RHT, 1, 1.2 18.2]
svādvādiṣu ca niryāse pārade'pi raso viṣe | [MuA zu RHT, 1, 1.2 18.3]
ityanekārthaḥ | [MuA zu RHT, 1, 1.2 18.4]
sāmānyatastadrūpaṃ dravatvaṃ viśeṣato rasarūpaṃ sarvopakāritvam | [MuA zu RHT, 1, 1.2 19]
tathā ca vākyaṃ rasaratnākare | [MuA zu RHT, 1, 1.2 20.1]
ājanmapāpakṛtanirdahanaikavahnir dāridryaduḥkhagajavāraṇasiṃharūpaḥ iti | [MuA zu RHT, 1, 1.2 20.2]
kiṃbhūtasya harasya dainyagadākulaṃ jagat saṃsāraṃ paśyataḥ dainyayaṃ ca gadāśca tair ākulaṃ vyāptaṃ dainyaṃ dīnabhāvo dāridryaṃ gadā vyādhaya iti | [MuA zu RHT, 1, 1.2 21]
akhilamiti sarvavyāpipadam | [MuA zu RHT, 1, 1.2 22]
yathā mañjaryā | [MuA zu RHT, 1, 1.2 23.1]
yasya rogasya yo yogastenaiva saha dāpayet | [MuA zu RHT, 1, 1.2 23.2]
rasendro haro rogānnarakuñjaravājinām | [MuA zu RHT, 1, 1.2 23.3]
iti | [MuA zu RHT, 1, 1.2 24]
anyanmataṃ ca | [MuA zu RHT, 1, 1.2 25.1]
rasabhasma vinā tatra kathyate saṃhitākramaḥ | [MuA zu RHT, 1, 1.2 25.2]
anuktamapi vijñeyaṃ tatra tatrāṅgaśāntaye | [MuA zu RHT, 1, 1.2 25.3]
iti | [MuA zu RHT, 1, 1.2 26]
{MuA zu RHT, 1, 2.2}
pītetyādi | [MuA zu RHT, 1, 2.2 1]
anena padyena kavirharajasya hareśca samatvaṃ sūcayati | [MuA zu RHT, 1, 2.2 2]
sa purāṇakavivarṇito harajo jayati sarvotkarṣeṇa vartate harādīśvarājjāto harajaḥ | [MuA zu RHT, 1, 2.2 3]
sa utprekṣyate haririva viṣṇur iva | [MuA zu RHT, 1, 2.2 4]
kiṃbhūto hariḥ pītāmbaraḥ pīte ambare vastre yasya saḥ dukūlayugmatvāt | [MuA zu RHT, 1, 2.2 5]
punaḥ kimbhūto balijit baliṃ balināmānaṃ daityaviśeṣaṃ jayatīti tathoktaḥ | [MuA zu RHT, 1, 2.2 6]
punaḥ kiṃbhūtaḥ nāgakṣayetyādi nāgānāṃ śeṣādīnāṃ kṣayāya nāśāya bahalarāgo bahuprīto yo 'sau garuḍaḥ khageśvaraḥ tatra carati gacchati tathoktaḥ | [MuA zu RHT, 1, 2.2 7]
punaḥ kiṃviśiṣṭaḥ vidalitetyādiḥ viśeṣaṇena dalito dūrīkṛto bhavasya saṃsārasya duḥkhabharo yena saḥ dainyaṃ dāridryaṃ duḥkhaṃ vyādhirūpaṃ tayorbharo bāhulyam iti | [MuA zu RHT, 1, 2.2 8]
adhunā harajaṃ viśeṣayati kiṃviśiṣṭaḥ pītāmbaraḥ pītāmbaraḥ pūrvārthaḥ | [MuA zu RHT, 1, 2.2 9]
kathaṃ yuktaḥ tamarthe spaṣṭayatyanena sūtarājenāpi catvāri vāsāṃsi dhṛtāni viprādivarṇabhedāt | [MuA zu RHT, 1, 2.2 10]
rasaratnākare yathā | [MuA zu RHT, 1, 2.2 11.1]
śvetāruṇaharidrābhakṛṣṇā viprādipāradāḥ iti | [MuA zu RHT, 1, 2.2 11.2]
brāhmaṇakṣatriyavaiśyaśūdrāḥ śvetaraktapītakṛṣṇavastradhāriṇo jñātavyāḥ na tv eṣāṃ svarūpam iti | [MuA zu RHT, 1, 2.2 12]
rasamañjaryā yathā | [MuA zu RHT, 1, 2.2 13.1]
antaḥ sunīlo bahirujjvalo yo madhyāhnasūryapratimaprakāśaḥ iti | [MuA zu RHT, 1, 2.2 13.2]
antaḥ svarūpaṃ bahirvāsāṃsīti kiṃvadantī | [MuA zu RHT, 1, 2.2 14]
atheti samuccaye prasādaḥ | [MuA zu RHT, 1, 2.2 15]
atheti maṅgalānantarārambhapraśnakālasvādhikārapratijñāsamuccayeṣv iti | [MuA zu RHT, 1, 2.2 16]
punaḥ kiṃviśiṣṭaḥ balijit balīn jayatīti baliścarma jarākṛtam | [MuA zu RHT, 1, 2.2 17]
ityanekārthaḥ | [MuA zu RHT, 1, 2.2 18]
punaḥ kiṃviśiṣṭaḥ nāgakṣayetyādi nā puṃsvarūpaḥ punaḥ kiṃviśiṣṭaḥ gamyate 'neneti gaḥ pakṣayor gaḥ gakṣaye pakṣanāśe sati bahalarāgo bahurāgavān yaḥ sa rasaḥ tena garuḍa iva cāryate iti | [MuA zu RHT, 1, 2.2 19]
kiṃ pāradaḥ pakṣanāśe sati ākāśagamanaṃ dadātīti tātparyārthaḥ | [MuA zu RHT, 1, 2.2 20]
rasaratnākare yathā | [MuA zu RHT, 1, 2.2 21.1]
hato hanti jarāmṛtyuṃ mūrchito vyādhighātakaḥ | [MuA zu RHT, 1, 2.2 21.2]
datte ca khe gatiṃ baddhaḥ ko 'nyaḥ sūtāt kriyākaraḥ | [MuA zu RHT, 1, 2.2 21.3]
iti | [MuA zu RHT, 1, 2.2 22]
punaḥ kiṃviśiṣṭaḥ vidalitetyādiḥ pūrvārthaḥ karuṇāparatvena dainyaduḥkhahāritvaṃ sūcayati | [MuA zu RHT, 1, 2.2 23]
{MuA zu RHT, 1, 3.2}
yaḥ pūrvaviśiṣṭo harajas tasmādanyaḥ karuṇāparo dayāvān kaḥ na ko 'pi yato rujaṃ śarīravyathāṃ harati | [MuA zu RHT, 1, 3.2 1]
kiṃbhūtvā mūrchitvā mūrchito bhūtvā | [MuA zu RHT, 1, 3.2 2]
mūrchitalakṣaṇaṃ rasaratnākare | [MuA zu RHT, 1, 3.2 3.1]
kajjalābho yadā sūto vihāya ghanacāpalam | [MuA zu RHT, 1, 3.2 3.2]
dṛśyate 'sau tadā jñeyo mūrchitaḥ sūtarāḍbudhaiḥ | [MuA zu RHT, 1, 3.2 3.3]
iti | [MuA zu RHT, 1, 3.2 4]
punarbandhanamanubhūya dhṛtvā muktido bhavati muktiṃ dadātīti | [MuA zu RHT, 1, 3.2 5]
muktiścaturdhā varṇitā sālokyasārūpyasāmīpyasāyujyabhedāt | [MuA zu RHT, 1, 3.2 6]
bandhanaṃ ca mukhyatayā dvividham avāntaravyāpāreṇa ca caturvidham | [MuA zu RHT, 1, 3.2 7]
adhunā dvividhabandhanoddeśaḥ nirbījabaddho bījabaddhaśca | [MuA zu RHT, 1, 3.2 8]
nirbījabaddho yathā rasamañjaryām | [MuA zu RHT, 1, 3.2 9.1]
rasastu pādāṃśasuvarṇajīrṇaḥ piṣṭīkṛto gandhakayogataśca | [MuA zu RHT, 1, 3.2 9.2]
tulyāṃśagandhaiḥ puṭitaḥ krameṇa nirbījanāmākhilarogahartā | [MuA zu RHT, 1, 3.2 9.3]
iti | [MuA zu RHT, 1, 3.2 10]
punar bījabaddho yathā | [MuA zu RHT, 1, 3.2 11.1]
bījīkṛtair abhrasattvahematārārkakāntaiḥ saha sādhito yaḥ | [MuA zu RHT, 1, 3.2 11.2]
yutastataḥ ṣaḍguṇagandhacūrṇaiḥ sa bījabaddhe 'pyadhikaprabhāvaḥ | [MuA zu RHT, 1, 3.2 11.3]
iti | [MuA zu RHT, 1, 3.2 12]
avāntaracaturvidhabandhoddeśo yathā | [MuA zu RHT, 1, 3.2 13.1]
poṭaḥ khoṭo jalaukā ca bhasmatvaṃ ca caturvidham | [MuA zu RHT, 1, 3.2 13.2]
bandhaścaturvidhaḥ sūte vijñeyo bhiṣaguttamaiḥ | [MuA zu RHT, 1, 3.2 13.3]
iti | [MuA zu RHT, 1, 3.2 14]
tallakṣaṇaṃ saṃketakalikāyām | [MuA zu RHT, 1, 3.2 15.1]
poṭaḥ parpaṭībandhaḥ piṣṭīstambhastu khoṭakaḥ | [MuA zu RHT, 1, 3.2 15.2]
dhmāto druto bhavetkhoṭas tv āhataścūrṇatāṃ vrajet | [MuA zu RHT, 1, 3.2 15.3]
punardhmāto drutaḥ khoṭa iti khoṭasya lakṣaṇam | [MuA zu RHT, 1, 3.2 16.1]
jalaukā pāṭabandhaśca bhasma bhasmanibhaṃ bhavet | [MuA zu RHT, 1, 3.2 16.2]
iti | [MuA zu RHT, 1, 3.2 17]
punaḥ sumṛtaḥ san amarīkarotīti | [MuA zu RHT, 1, 3.2 18]
sumṛta iti suḥ iti pūjāyāṃ yathā vidagdhamukhamaṇḍanabahirlāpikāyām | [MuA zu RHT, 1, 3.2 19.1]
pūjāyāṃ kiṃ padaṃ proktam astanaṃ ko bibhartyuraḥ | [MuA zu RHT, 1, 3.2 19.2]
ka āyudhatayā khyātaḥ pralambāsuravidviṣaḥ | [MuA zu RHT, 1, 3.2 19.3]
sunāsīraḥ iti pūjyaḥ | [MuA zu RHT, 1, 3.2 20]
mṛta iti viśeṣārthaḥ | [MuA zu RHT, 1, 3.2 21]
mṛto yathā | [MuA zu RHT, 1, 3.2 22.1]
ārdratvaṃ ca ghanatvaṃ ca cāpalyaṃ gurutaijasam | [MuA zu RHT, 1, 3.2 22.2]
yasyaitāni na vidyante taṃ vidyānmṛtasūtakam | [MuA zu RHT, 1, 3.2 22.3]
iti | [MuA zu RHT, 1, 3.2 23]
pūjya iti rasendramaṅgale yathā | [MuA zu RHT, 1, 3.2 24.1]
abaddhasūtaṃ tu hataṃ pramādāt karoti kaṣṭaṃ prabalaṃ rasendraḥ | [MuA zu RHT, 1, 3.2 24.2]
iti | [MuA zu RHT, 1, 3.2 25]
mūrchanādibandhanaparamparayā yo mṛtaḥ sa pūjyo nānyathā | [MuA zu RHT, 1, 3.2 26]
yathā ca rasamañjaryām | [MuA zu RHT, 1, 3.2 27.1]
ajīrṇaṃ cāpyabījaṃ ca sūtakaṃ yastu ghātayet | [MuA zu RHT, 1, 3.2 27.2]
brahmahā sa durācārī mama drohī maheśvari | [MuA zu RHT, 1, 3.2 27.3]
iti yukto'yam arthaḥ | [MuA zu RHT, 1, 3.2 28]
karuṇāparatvaṃ satāṃ svabhāva iti | [MuA zu RHT, 1, 3.2 29]
yathā | [MuA zu RHT, 1, 3.2 30.1]
chede'pi candanataruḥ surabhayati mukhaṃ kuṭhārasya iti | [MuA zu RHT, 1, 3.2 30.2]
{MuA zu RHT, 1, 4.2}
suretyādi | [MuA zu RHT, 1, 4.2 1]
tasmāt sūtarājāt anyo dvitīya pavitratara atiśayena pavitraḥ kaḥ kila śrūyate na ko 'pi | [MuA zu RHT, 1, 4.2 2]
yasmāddhetoḥ apīti niścayena asādhyaṃ rujaṃ śamayati sarvarūpānvitamasādhyaṃ divyauṣadhibhir api karmavipākenāpi sādhyate tacca kiṃviśiṣṭam asādhyaṃ suretyādiḥ surāś ca guravaś ca gāvaś ca dvijāś ca teṣāṃ yā hiṃsā hananam avamānanaṃ vātād utpanno yaḥ pāpakalāpo duṣkṛtapaṭala etasmād udbhavatīti | [MuA zu RHT, 1, 4.2 3]
{MuA zu RHT, 1, 5.2}
tasyetyādi | [MuA zu RHT, 1, 5.2 1]
kavinānenānumānena lokapratītaḥ kriyate | [MuA zu RHT, 1, 5.2 2]
yaḥ pūrvoktaḥ sūtarājas tasya ko 'pyanirvacanīyaḥ sa sarvadeśīyatvena śāṃkaraḥ prādurbhāvaḥ śamayatīti duḥkhamupaśamayatīti śaṃ prasādaḥ śaṃ karotīti śaṃkaraḥ tasyāyaṃ śāṃkaraḥ duḥkhopaśamāyāyaṃ prādurbhavatīti tātparyārthaḥ | [MuA zu RHT, 1, 5.2 3]
duḥkhamādhivyādhyātmakena dvividhaṃ punar ādhibhautikādhidaivikādhyātmikabhedācca trividham | [MuA zu RHT, 1, 5.2 4]
sa punarasya sūtarājasya svayaṃ sphurati prakāśata iti | [MuA zu RHT, 1, 5.2 5]
anyathā anyaprakāreṇa śāṃkaraprādurbhāvaṃ vinā pāparujaṃ kuṣṭhaṃ suragurugodvijahiṃsāpāpakalāpodbhavaṃ kathaṃ śamayati | [MuA zu RHT, 1, 5.2 6]
kutaḥ vilasanmātrāt dṛṣṭigocaratvāt | [MuA zu RHT, 1, 5.2 7]
rasendramaṅgale yathā | [MuA zu RHT, 1, 5.2 8.1]
śatāśvamedhena kṛtena puṇyaṃ gokoṭidānena gajendrakoṭibhiḥ | [MuA zu RHT, 1, 5.2 8.2]
suvarṇabhūdānasamānadharme naro labhet sūtakadarśanena iti | [MuA zu RHT, 1, 5.2 8.3]
{MuA zu RHT, 1, 6.2}
mūrchitabaddhamṛtasyāvasthayā trividhaṃ sūtarājasya bandhanaṃ praśaṃsati kaviḥ rasa ityādi | [MuA zu RHT, 1, 6.2 1]
bho janāḥ rasabandhaḥ pāradabandhanaṃ dhanyaḥ yasya prārambhe satataṃ nirantaraṃ karuṇā jāyata iti śeṣaḥ | [MuA zu RHT, 1, 6.2 2]
kiṃrūpā ahaṃ govindanāmā rase siddhe sati samyagbandhanatvaṃ prāpte sati mahīṃ medinīṃ nirjarāmaraṇaṃ yathā tathā kariṣye | [MuA zu RHT, 1, 6.2 3]
atisāmīpyādvartamāna eva ﾱṭ | [MuA zu RHT, 1, 6.2 4]
nirjarāmaraṇamiti kriyāviśeṣaṇam | [MuA zu RHT, 1, 6.2 5]
jarā pālityaṃ maraṇaṃ prāṇatyāga ābhyāṃ rahitaṃ yathā mahyāṃ jarāmaraṇaṃ na yuktam | [MuA zu RHT, 1, 6.2 6]
atra mahīpadena mahīmadhikṛtya nivasanti ye manujādayas ta eva lakṣaṇāvṛttitvāt | [MuA zu RHT, 1, 6.2 7]
punā rasāyanavaśājjarāniṣedho bhaved iti yuktam | [MuA zu RHT, 1, 6.2 8]
hitopadeśe yathā | [MuA zu RHT, 1, 6.2 9.1]
yajjarāvyādhividhvaṃsi bheṣajaṃ tad rasāyanam | [MuA zu RHT, 1, 6.2 9.2]
ādye vayasi madhye vā śuddhakāyaḥ samācared | [MuA zu RHT, 1, 6.2 9.3]
iti | [MuA zu RHT, 1, 6.2 9.4]
maraṇaniṣedhaḥ kathamauṣadhena anyauṣadhiśaktihrāsato na yuktaḥ raseśvaraśaktyādhikyād yuktaḥ | [MuA zu RHT, 1, 6.2 10]
rasaratnākare yathā | [MuA zu RHT, 1, 6.2 11.1]
mṛtyorjarāviṣadharasya ca vainateya tubhyaṃ namāmi suravanditasūtarāja | [MuA zu RHT, 1, 6.2 11.2]
iti | [MuA zu RHT, 1, 6.2 11.3]
{MuA zu RHT, 1, 7.2}
jarāmaraṇaniṣedhatvena kimādhikyaṃ tadāha ya ityādi | [MuA zu RHT, 1, 7.2 1]
ye evaṃvidharasasiddhāste vandyā abhivādanayogyāḥ stutyāśca | [MuA zu RHT, 1, 7.2 2]
vadi abhivādanastutyoḥ | [MuA zu RHT, 1, 7.2 3]
kiṃviśiṣṭā atyaktaśarīrāḥ na tyaktaṃ śarīraṃ yaiste jīvanmuktā ityarthaḥ | [MuA zu RHT, 1, 7.2 4]
śarīraṃ dvividhaṃ sthūlasūkṣmabhedāt pṛthivyaptejovāyvākāśātmakaṃ sthūlaṃ kośatrayātmakaṃ sūkṣmam | [MuA zu RHT, 1, 7.2 5]
yathā sūtram | [MuA zu RHT, 1, 7.2 6.1]
vijñānamayaṃ manomayaṃ prāṇamayam etat kośatrayaṃ militaṃ sūkṣmaśarīramutpadyate | [MuA zu RHT, 1, 7.2 6.2]
anye eva sūkṣmaśarīram | [MuA zu RHT, 1, 7.2 7]
atyaktaśarīrarasasiddhāśca ucyante | [MuA zu RHT, 1, 7.2 8.1]
manthānabhairavo yogī siddhabuddhaśca kanthaḍī | [MuA zu RHT, 1, 7.2 8.2]
koraṇṭakaḥ surānandaḥ siddhapādaśca carpaṭī | [MuA zu RHT, 1, 7.2 8.3]
kaṇerī pūjyapādaśca nityanātho nirañjanaḥ | [MuA zu RHT, 1, 7.2 9.1]
kapālī bindunāthaśca kākacaṇḍīśvaro gajaḥ | [MuA zu RHT, 1, 7.2 9.2]
āllamaḥ prabhudevaśca ghoḍācolī ca ṭhiṇṭhinī | [MuA zu RHT, 1, 7.2 10.1]
bhālukir nāgadevaśca khaṇḍī kāpālikas tathā | [MuA zu RHT, 1, 7.2 10.2]
ityādayo mahāsiddhā rasabhogaprasādataḥ | [MuA zu RHT, 1, 7.2 11.1]
khaṇḍayitvā kāladaṇḍaṃ trilokyāṃ vicaranti te | [MuA zu RHT, 1, 7.2 11.2]
iti | [MuA zu RHT, 1, 7.2 12]
punaḥ kiṃviśiṣṭāḥ tanuṃ prāptāḥ śarīraṃ grahītāraḥ | [MuA zu RHT, 1, 7.2 13]
kiṃviśiṣṭāṃ tanuṃ haragaurīsṛṣṭijāṃ haro mahādevaḥ gaurī pārvatī tayoḥ sṛṣṭiḥ sarjanaṃ maithunasaṃyogas tajjātā putrā evetyarthaḥ | [MuA zu RHT, 1, 7.2 14]
punaryeṣāṃ mantragaṇāḥ kiṃkarāḥ mantrasamūhā ājñākarā ityarthaḥ | [MuA zu RHT, 1, 7.2 15]
{MuA zu RHT, 1, 9.2}
tāvaditi sākalye yāvattāvad ityetau sākalyāvadhimānavadhāraṇeṣv iti prasādataḥ | [MuA zu RHT, 1, 9.2 1]
idaṃ sukṛtaphalaṃ suvihitakarmaphalam idaṃ kiyat sukṛte śubhānvaye janma svatantrā dhīḥ svādhīnabuddhir ityarthaḥ | [MuA zu RHT, 1, 9.2 2]
apīti niścayena | [MuA zu RHT, 1, 9.2 3]
sā buddhiḥ sakalamahītalatulanaphalā sakalasya niravaśeṣasya mahītalasya tulanaṃ phalaṃ yasyāḥ sā tathoktā | [MuA zu RHT, 1, 9.2 4]
tulanam iti tulayā svatantrabuddhirūpayā sakalamahītalasya tulanaṃ bhavatyeveti yuktaṃ kimākārā kiyanmānā kaiḥ śritā kair dhṛtā ca bhūr iti jyotiṣasiddhāntavidhānād adṛṣṭāntā bhūr buddhyopalakṣyate | [MuA zu RHT, 1, 9.2 5]
punaḥ sukulajanmasvatantrabuddhibhyāṃ bhūtalaṃ suvidheyaṃ pūjyaṃ jñātavyam | [MuA zu RHT, 1, 9.2 6]
ekadeśagrahaṇāt sarvaṃ grāhyaṃ mahāntastokā bhūtalaṃ bahu īdṛśā mahānto yatra tiṣṭhanti tatsthānaṃ pūjyaṃ vettumaśakyatvāt sarvamiti | [MuA zu RHT, 1, 9.2 7]
sukulajanmasambandho vyākhyāyate bhūtaletyādi | [MuA zu RHT, 1, 9.2 8]
bhūtalavidheyatāyāḥ bhūtale pṛthivīmaṇḍale yā vidheyatā sarvakarmapravīṇatā tasyā arthāḥ kāryāṇi kathaṃbhūtāḥ vividhabhogaphalāḥ vividhāśca te bhogāśca vividhabhogāḥ nānābhogāḥ phalaṃ yeṣāṃ te tathoktāḥ | [MuA zu RHT, 1, 9.2 9]
te phalaṃ phalarūpāḥ | [MuA zu RHT, 1, 9.2 10]
bhogāḥ śarīre santi bhavanti | [MuA zu RHT, 1, 9.2 11]
kutaḥ yato vedāntasūtraṃ prārabdhakarmaphalabhogāyatanaṃ śarīram iti | [MuA zu RHT, 1, 9.2 12]
ata eva bhogānām āśrayāḥ śarīram | [MuA zu RHT, 1, 9.2 13]
aho iti kaṣṭe āścarye vā | [MuA zu RHT, 1, 9.2 14]
etaccharīraṃ tu sarvotkṛṣṭamiti tātparyārthaḥ | [MuA zu RHT, 1, 9.2 15]
sā muktiḥ piṇḍapātane iti vacanāt | [MuA zu RHT, 1, 9.2 16]
{MuA zu RHT, 1, 10.2}
sarvasādhanaṃ śarīraṃ matvābhimataṃ diśati bho janāḥ sadā sarvasmin kāle aharniśaṃ yatanīyam kiṃ kṛtvā dhanaśarīrabhogān anityān naśvarān matvā yatanīyam iti | [MuA zu RHT, 1, 10.2 1]
kiṃ yathā śarīraṃ nityasthāyi bhavati śarīre nitye sarvaṃ nityam ityarthaḥ | [MuA zu RHT, 1, 10.2 2]
tasya śarīrasya nityasya jñānāt sarvotkṛṣṭenānenaiva śarīraṃ nityaṃ bhaved ityavabodhāt tasyaivābhyāsācca muktir bhavati | [MuA zu RHT, 1, 10.2 3]
kva sati sthire dehe sati | [MuA zu RHT, 1, 10.2 4]
manaso dharmaiḥ śarīrāśritaiḥ ṣaṅkikāraś ca dehāsthiratvam etanniṣedhatvaṃ dehasthiratvaṃ mokṣaḥ | [MuA zu RHT, 1, 10.2 5]
tadevāha rāmaṃ prati gurorvacanam | [MuA zu RHT, 1, 10.2 6.1]
na mokṣo nabhasaḥ pṛṣṭhe na pātāle na bhūtale | [MuA zu RHT, 1, 10.2 6.2]
sarvāśāsaṃkṣayaś cetaḥ śamo mokṣam itīkṣate iti | [MuA zu RHT, 1, 10.2 6.3]
{MuA zu RHT, 1, 11.2}
tasya dehasya sthairyeṇa sthirabhāvena kṛtvā rasāyanaṃ jarāvyādhināśanaṃ prati samarthaṃ kārakataram | [MuA zu RHT, 1, 11.2 1]
apīti niścayena | [MuA zu RHT, 1, 11.2 2]
kiṃ sūtalohādiḥ sūtaḥ pāradaḥ lohāḥ svarṇādayo navakāḥ kṛtrimākṛtrimabhedayuktāḥ rājarītikharparīghoṣāḥ kṛtrimāḥ svarṇatāratāmranāgavaṅgalohā akṛtrimāḥ ādiśabdānmahārasā uparasāśca jñātavyāḥ | [MuA zu RHT, 1, 11.2 3]
ke ta ime rasāvatāre yathā | [MuA zu RHT, 1, 11.2 4.1]
hiṅgūlatāpyavimalācalasasyakāntavaikrāntapakṣipatayaś ca mahārasāḥ syuḥ | [MuA zu RHT, 1, 11.2 4.2]
sauvīragandhakaśilālaviraṅgadhātukāsīsakāṃkṣy uparasāḥ kathitā rasajñaiḥ iti | [MuA zu RHT, 1, 11.2 4.3]
athavā sthairyeṇa samarthe tat dehaṃ prati rasāyanaṃ kiṃ sūtalohādi | [MuA zu RHT, 1, 11.2 5]
sūte yadabhivyāptaṃ grāsamānena lohādi tattathoktaṃ sūte iti abhivyāpake | [MuA zu RHT, 1, 11.2 6]
adhikaraṇe saptamī | [MuA zu RHT, 1, 11.2 7]
taddehaṃ svayamasthiram asthirībhāvatvabhāvaṃ punar dāhyaṃ dagdhuṃ śakyaṃ punaḥ kledyam ārdrībhāvena śīrṇayituṃ śakyaṃ punaḥ śodhyaṃ śoṣayitum agnijalānilaiḥ dāhyaṃ kledyaṃ śoṣyaṃ ca śarīramityarthaḥ | [MuA zu RHT, 1, 11.2 8]
sūtalohādinā dehamanityaṃ nityaṃ bhavet ayameva yatna iti tātparyārthaḥ | [MuA zu RHT, 1, 11.2 9]
{MuA zu RHT, 1, 13.2}
pūrvaśloke sūtalohādikamuktaṃ tatrādhivyāpakādhikaraṇasya kramaṃ darśayati kāṣṭhauṣadhya ityādi | [MuA zu RHT, 1, 13.2 1]
kāṣṭhauṣadhyaḥ kumārikādayaḥ nāge līyante tannāgaṃ vaṅge līyate tadvaṅgamapi śulbe tāmre līyate tacchulbaṃ tāre līyate tattāraṃ rūpyaṃ kanake suvarṇe līyate tatkanakaṃ sūte pārade līyate iti | [MuA zu RHT, 1, 13.2 2]
kathaṃ līyate vidhānata ekaikena yuktaṃ samudāyenāpi ca | [MuA zu RHT, 1, 13.2 3]
dhātūnām arivargatvān mahārasoparasānām api yogam apiśabdāśca | [MuA zu RHT, 1, 13.2 4]
samudāyatvenopavarṇayati paramātmanītyādi | [MuA zu RHT, 1, 13.2 5]
asau eko dhātvādyantarbhūto rasarājaḥ śarīramajarāmaraṃ jarāmaraṇavarjitaṃ kurute | [MuA zu RHT, 1, 13.2 6]
rasair mahārasoparasair antarbhūto rājate śobhate vā prakāśate iti rasarājaḥ athavā raseṣu mahārasoparaseṣu anādarībhūteṣu satsu rājata iti viśeṣārthaḥ | [MuA zu RHT, 1, 13.2 7]
tathā ca sūtraṃ ṣaṣṭhīsaptamyau cānādare iti athavā rasānāṃ mahārasoparasadhātūnāṃ rājā teṣu mukhyatvenopadiṣṭaḥ mukhyatvenāsya grahaṇamityupalakṣaṇam | [MuA zu RHT, 1, 13.2 8]
anenaiva sarvasaṃgrahaṇaṃ jñātavyam | [MuA zu RHT, 1, 13.2 9]
iveti sādṛśye | [MuA zu RHT, 1, 13.2 10]
ātmani brahmaṇi niyataṃ niścitaṃ sarvasattvānāṃ sakalajīvānāṃ layo bhavati layo'ntarbhāvaḥ vā tasminsarve | [MuA zu RHT, 1, 13.2 11]
sattvā līnā eva tiṣṭhantītyātmānaḥ taṭasthasvarūpataitallakṣaṇadvayam uktam | [MuA zu RHT, 1, 13.2 12]
tathā rasarāje'pi darśayati kāṣṭhauṣadhīdhātumahārasoparasādīnāṃ layo jñeyaḥ taṭasthalakṣaṇena layasya krama upadiṣṭaḥ | [MuA zu RHT, 1, 13.2 13]
svarūpalakṣaṇenauṣadhīdhātumahārasoparasādayaḥ pṛthaktvena sthitā api guṇairantarbhūtā eva jñātavyāḥ yataḥ sarveṣāṃ guṇāntarbhūtaḥ sūtas tato 'nantaguṇa ācāryair upavarṇitaḥ | [MuA zu RHT, 1, 13.2 14]
layaviśeṣādubhayoḥ sāmyamiti rahasyam | [MuA zu RHT, 1, 13.2 15]
{MuA zu RHT, 1, 14.2}
sarvaṃ samīkartumāha amṛtatvamityādi | [MuA zu RHT, 1, 14.2 1]
te svātmanā ātmanā saha yogakartṛkā yogino yathā haramūrtau mahādevaśarīre līnāḥ santaḥ amṛtatvaṃ bhajante muktatvaṃ prāpnuvanti | [MuA zu RHT, 1, 14.2 2]
muktiḥ kaivalyanirvāṇaśreyoniḥśreyasāmṛtam ityamaraḥ | [MuA zu RHT, 1, 14.2 3]
tadvattenaiva prakāreṇa rasarāje pārade kavalitagagane grāsīkṛtābhrake sati hemalohādyā līnāḥ santaḥ amṛtatvaṃ pīyūṣabhāvaṃ bhajante amarīkaraṇayogyā bhavanti | [MuA zu RHT, 1, 14.2 4]
hema ca lohaśca hemalohau ādyau yeṣāṃ vā hemasaṃjñako loha ādyo yeṣāṃ te tathoktāḥ | [MuA zu RHT, 1, 14.2 5]
abhrake kavalite sati cāraṇā syānnānyatheti | [MuA zu RHT, 1, 14.2 6]
{MuA zu RHT, 1, 15.2}
adhunā sthiradehasya phalaṃ vyanakti sthiretyādi | [MuA zu RHT, 1, 15.2 1]
pūrvoktasyaiva rasarājasyābhyāsāt sevanāddhetoḥ sthiradehaḥ pumān brahmapadaṃ prāpnoti | [MuA zu RHT, 1, 15.2 2]
brahmapadaṃ paramānandasvarūpam | [MuA zu RHT, 1, 15.2 3]
kiṃkṛtvā jñānaṃ prāpya | [MuA zu RHT, 1, 15.2 4]
kīdṛśaṃ jñānaṃ guṇāṣṭakopetam aṇimādyaṣṭasiddhyupetam | [MuA zu RHT, 1, 15.2 5]
kathaṃ brahmapadaṃ prāpnoti | [MuA zu RHT, 1, 15.2 6]
yathā punaraprathamaṃ bhavāvāsaduḥkhe saṃsāranivāsanatāpatrayātmakakaṣṭe na patatītyarthaḥ | [MuA zu RHT, 1, 15.2 7]
jñānaṃ prāpya brahmapadaṃ prāpnoti | [MuA zu RHT, 1, 15.2 8]
katham ṛte jñānānna muktiriti | [MuA zu RHT, 1, 15.2 9]
anyacca kiṃ mokṣatarorbījaṃ samyagjñānaṃ kriyāsahitam iti praśnottararatnamālāyām | [MuA zu RHT, 1, 15.2 10]
{MuA zu RHT, 1, 16.2}
jñānagamyaṃ brahmopavarṇayaty ekāṃśenetyādi | [MuA zu RHT, 1, 16.2 1]
kiṃviśiṣṭaṃ brahma paraṃ jyotiḥ prakāśasvarūpaṃ tatparaṃ jyotir jaganti saṃsārāṇi svargamṛtyupātālādīni viṣṭabhya vyāpya sthitaṃ kena ekāṃśena anekabrahmāṇḍanāyakatvāt ekaikasmin brahmāṇḍe bahūni saṃsārāṇi vartante ata ekāṃśenetyuktaṃ punas tatparaṃ jyotīrūpam amṛtaṃ tribhiḥ pādair abhyāsasthiradehajñānasaṃjñakaiḥ sulabhaṃ sukhena labhyam ityarthaḥ | [MuA zu RHT, 1, 16.2 2]
prathamam abhyāso'mṛtasulabhatve | [MuA zu RHT, 1, 16.2 3]
heturekaḥ sthiradehaś ca dvitīyo hetur jñānaṃ tṛtīyaheturmokṣe yathāvākyaṃ na viraktimātram | [MuA zu RHT, 1, 16.2 4]
{MuA zu RHT, 1, 17.2}
pūrvāparābhyāmabhyāsajñānābhyāṃ sthiradeho heturgarīyāniti sūcayannāha netyādi | [MuA zu RHT, 1, 17.2 1]
ubhayoḥ sādhakatvāt tādṛśadehavyatiriktaṃ kathaṃcidapi kiṃcin na sidhyatītyarthaḥ | [MuA zu RHT, 1, 17.2 2]
kiṃviśiṣṭena vyādhijarāmaraṇaduḥkhavidhureṇa vyādhirāmayaḥ jarā pālityaṃ maraṇaṃ prāṇatyāgaḥ duḥkhaṃ mohaśokādikam etair vidhuraṃ tāḍitaṃ vyadha tāḍane ityasya ghāto rūpaṃ vidhuram urapratyayāntam | [MuA zu RHT, 1, 17.2 3]
punaḥ kiṃviśiṣṭena kṣaṇabhaṅgureṇa kṣaṇavināśinā dehena tadbrahma cidghanānandasvarūpam upāsituṃ sevituṃ kathaṃ kena prakāreṇa śakyaṃ kuto yataḥ sūkṣmam indriyāgrāhyatvāt | [MuA zu RHT, 1, 17.2 4]
{MuA zu RHT, 1, 18.2}
sarvopāyena śarīraṃ sthiraṃ kāryam ityāha nāmetyādi | [MuA zu RHT, 1, 18.2 1]
dehasiddheḥ śarīravibhūteḥ nāmāpyabhidhānamapi ko gṛhṇīyānna ko 'pītyarthaḥ | [MuA zu RHT, 1, 18.2 2]
kena vinā śarīreṇa śarīramantareṇa siddhirastu paraṃ tannāma kenāpi na gṛhyate śarīranāmagrahaṇamiti tātparyārthaḥ | [MuA zu RHT, 1, 18.2 3]
anaśvaraṃ śarīraṃ bhavatu cet tad amalaṃ nirañjanaṃ tattvaṃ brahmāvaśyaṃ prāpyate | [MuA zu RHT, 1, 18.2 4]
tattattvaṃ manaso'pi na gocaraṃ cittenāpi na gamyam ityarthaḥ | [MuA zu RHT, 1, 18.2 5]
tarhi kena gamyam ubhayor melanam ekīkaraṇaṃ yogastenaiva prakṛtipuruṣayor ekīkaraṇenetyarthaḥ | [MuA zu RHT, 1, 18.2 6]
{MuA zu RHT, 1, 19.2}
adhunā yogasya sarvakarmabhya utkṛṣṭatvaṃ darśayati yajñād ityādi | [MuA zu RHT, 1, 19.2 1]
atyantaṃ śreya iti adhikatarakalyāṇaṃ sarvopadravanivāraṇātmakaṃ bhaved ityadhyāhāraḥ | [MuA zu RHT, 1, 19.2 2]
kutaḥ yajñādaśvamedhādeḥ na kevalaṃ yajñāt punardānāt dhanasyārpaṇāt pātreṣu punastapasaḥ kṛcchrātikṛcchracāndrāyapasaṃcāgnitapanādeḥ punarvedādhyayanāt vedānām ṛgyajuḥsāmātharvaṇāṃ adhyayanaṃ pāṭhākramastataḥ punardamāt vedāntānusāreṇa damastāvat bāhyendriyāṇāṃ tadvyatiriktaviṣayebhyo manasā nirvartanaṃ tadvyatiriktaṃ śravaṇādivyatiriktaṃ tataḥ punaḥ sadācārāt brāhmamuhūrtam ārabhya prātaḥsaṃgavamadhyāhnāparāhṇasāyāhnādiṣu śayanaparyantaṃ vedabodhito vidhiḥ sadācārastata iti samudāyaḥ śreyaskaro nātmasaṃvittikaraḥ punarātmasaṃvittiḥ brahmavedanaṃ yogavaśādeva syāt yogaḥ pūrvamuktaḥ | [MuA zu RHT, 1, 19.2 3]
{MuA zu RHT, 1, 20.2}
yasya jīvasya yogavaśātsaṃvittirjātā sa kīdṛśa ityāha galitetyādi | [MuA zu RHT, 1, 20.2 1]
galitānalpavikalpa iti galito dūrībhūto 'nalpo bahutaro vikalpo mithyājñānaṃ yasya īdṛk syāt | [MuA zu RHT, 1, 20.2 2]
punaḥ kīdṛk sarvārthavivarjitaḥ sarve ca te arthāśca tair vivarjitāḥ samyagrahito bhavati kāryāṇāṃ smaraṇakaraṇayorabhāva ityarthaḥ | [MuA zu RHT, 1, 20.2 3]
punaḥ kathaṃbhūtaḥ cidānandaś cidā prakāśena ānandaḥ sukhasampattir yasya sa tathoktaḥ | [MuA zu RHT, 1, 20.2 4]
prakāśahetunā ānandatā bhavet jaḍahetunā tadviparyayaḥ | [MuA zu RHT, 1, 20.2 5]
īdṛk saḥ sphurito'pi prakāśamāno'pi asphuritatanorjantuvargasya aprakāśaśarīrasya jīvasamūhasya kiṃ karoti pṛcchāṃ karoti | [MuA zu RHT, 1, 20.2 6]
kimiti pṛcchājugupsayoḥ iti prasādaḥ | [MuA zu RHT, 1, 20.2 7]
pṛcchati ca hasati ca roditi pramattavan mānavo'pi tallīna iti | [MuA zu RHT, 1, 20.2 8]
{MuA zu RHT, 1, 21.2}
ātmasaṃvitter viralatvaṃ sūcayann āha bhrūyugetyādi | [MuA zu RHT, 1, 21.2 1]
yat bhrūyugamadhyagataṃ bhrūdvayāntargataṃ sat prakāśate tatra dṛṣṭiṃ nidhāya yoginaḥ paśyanti khecaryā mudrayā haṭhapradīpikāyāṃ padyam | [MuA zu RHT, 1, 21.2 2.1]
kapālakuhare jihvā praviṣṭā viparītagā | [MuA zu RHT, 1, 21.2 2.2]
bhruvor antargatā dṛṣṭirmudrā bhavati khecarī | [MuA zu RHT, 1, 21.2 2.3]
iti | [MuA zu RHT, 1, 21.2 3]
punaḥ śikhividyutsu vahnisaudāminīṣu nirmalaṃ sat yatprakāśate punaryat jagadbhāsi jagat saṃsāraṃ prakāśate tat cinmayaṃ prakāśapracuraṃ jyotiḥ keṣāṃcit puṇyakṛtāṃ suvihitakarmakartṝṇām unmīlati prādurbhavati na tu sarveṣāṃ yato nirmalaṃ prakāśaṃ dhyātvā vipulapuṇyena nirmalatvāya jāyate ataḥ prakāśo yuktaḥ | [MuA zu RHT, 1, 21.2 4]
{MuA zu RHT, 1, 22.2}
pūrvavarṇitaṃ cinmayaṃ viśeṣayannāha paramānandaikamayam ityādi | [MuA zu RHT, 1, 22.2 1]
tadbrahma īdṛśaṃ jñeyaṃ paramānandaikamayamiti parama utkṛṣṭo 'sāv ānandaḥ paramānandaḥ sa eva eko 'dvitīyas tātprācuryaṃ yasmiṃs tathoktaṃ punaḥ kiṃviśiṣṭaṃ paramaṃ jyotiḥsvabhāvaṃ paramaṃ yajjyotiḥ tatsvabhāvaḥ svarūpaṃ yasya tad aśarīratvātsvaprakāśitvācca punaḥ avikalpaṃ mithyājñānaśūnyaṃ punarvigalitasarvakleśaṃ vigalitā viśeṣeṇa dūrīkṛtāḥ sarvakleśāḥ duḥkhāni yasmāt tat svarūpatvāt punaḥ śāntaṃ śamamayaṃ punaḥ svayaṃvedyam anyena veditum aśakyam ātmanaiva vedyaṃ tasmānnāparo'stīti bhāvāt | [MuA zu RHT, 1, 22.2 2]
{MuA zu RHT, 1, 23.2}
jñeyopadeśamāha tasminnityādi | [MuA zu RHT, 1, 23.2 1]
tasminnādhāyeti pūrvanirūpite tasminnevātmani mana ādhāya saṃsthāpya pumān utsannakarmabandho bhavet tyaktakarmapāśaḥ syāt | [MuA zu RHT, 1, 23.2 2]
sa ihaiva janmani brahmatvaṃ prāpnotīti viśeṣaḥ brahmavid brahmaiva bhavati iti śruteḥ | [MuA zu RHT, 1, 23.2 3]
sa pumān mana ādadhāti | [MuA zu RHT, 1, 23.2 4]
kiṃ kurvan san akhilaṃ jagat sarvasaṃsāraṃ cinmayaṃ prakāśasvarūpaṃ cidvikāraṃ paśyan avalokamāno manaścakṣuṣā kiṃviśiṣṭaṃ jagat sphurat adhyāropāpadeśena dedīpyamānam | [MuA zu RHT, 1, 23.2 5]
tathā ca bhagavadvacanam | [MuA zu RHT, 1, 23.2 6.1]
karmaṇyakarma yaḥ paśyedakarmaṇi ca karma yaḥ | [MuA zu RHT, 1, 23.2 6.2]
sa buddhimānmanuṣyeṣu sa yuktaḥ kṛtsnakarmakṛt | [MuA zu RHT, 1, 23.2 6.3]
iti | [MuA zu RHT, 1, 23.2 7]
he pārtha sa pumān manuṣyeṣu buddhimān | [MuA zu RHT, 1, 23.2 8]
anena sāmānyatvamuktam | [MuA zu RHT, 1, 23.2 9]
viśeṣaśca yathā rajjau sarpabhramo yathā śuktau rajatajñānaṃ yathā gandharvanagaraṃ yathā marusthale vāri tathaiva saṃsāro nāsīt nāsti na bhaviṣyatīti advaitavādānmithyaiva | [MuA zu RHT, 1, 23.2 10]
{MuA zu RHT, 1, 24.2}
utsannakarmabandhasya viṣayā astaṃ yānti | [MuA zu RHT, 1, 24.2 1]
prāṇāntaḥkaraṇasaṃyogāt na indriyāṇāṃ sphuraṇaṃ bhavet | [MuA zu RHT, 1, 24.2 2]
tathā ca nyāyaśāstre ātmā manasā saṃyujyate mana indriyeṇa indriyamarthenetīndriyāṇāṃ vastuprāpyaprakāśakāritvaniyamād iti | [MuA zu RHT, 1, 24.2 3]
ato hetośca duḥkhasukhe na sphurataḥ | [MuA zu RHT, 1, 24.2 4]
ātmanaḥ prakāśāt prāṇāntaḥkaraṇānāṃ prakāśaḥ prāṇāntaḥkaraṇāni tameva prakāśaṃ prāpyendriyāṇi prakāśayanti | [MuA zu RHT, 1, 24.2 5]
ata ubhayoḥ paraprakāśaḥ | [MuA zu RHT, 1, 24.2 6]
tadvad gahanatama agrāhyamandhakāraṃ cidbhinnaṃ prakāśena prakāśitaṃ syāditi | [MuA zu RHT, 1, 24.2 7]
abhāvapadārthatvād indriyatamasorjaḍatvāt sāmyam | [MuA zu RHT, 1, 24.2 8]
{MuA zu RHT, 1, 25.2}
adhunā antaḥkaraṇānāṃ pravṛttiṃ darśayati rāgetyādi cidbrahmasaṃsparśāditi cidbrahmaṇi prakāśasvarūpe ātmani yaḥ sparśaḥ tanniṣṭhā tato hetoḥ puruṣā rāgadveṣaviyuktāḥ snehaśatrutvavirahitāḥ syuḥ | [MuA zu RHT, 1, 25.2 1]
punaḥ satyaḥ ācāraḥ pravṛttidharmo yeṣāṃ te punarmṛṣārahitāḥ atyācārādyasatyavarjitā ityarthaḥ punaḥ sarvatra nirviśeṣāḥ sarvasmin mānāpamānayoḥ samāḥ tathā ca bhagavadvacanam | [MuA zu RHT, 1, 25.2 2.1]
samaḥ śatrau ca mitre ca tathā mānāpamānayoḥ | [MuA zu RHT, 1, 25.2 2.2]
ityādi | [MuA zu RHT, 1, 25.2 3]
{MuA zu RHT, 1, 26.2}
ātmani sparśatvamuktiprāptiṃ darśayannāha tiṣṭhantītyādi | [MuA zu RHT, 1, 26.2 1]
ye brahmabhāvamamṛtaṃ muktisārūpyatvaṃ prāptāste kṛtakṛtyāḥ kṛtasarvakāryāḥ pūrṇatāṃ prāptā ityarthaḥ punaste aṇimādiyutā aṇimādibhiryutā iha jagati tiṣṭhantīti aṇimādayo yathā | [MuA zu RHT, 1, 26.2 2.1]
aṇimā mahimā cātha laghimā garimā tathā | [MuA zu RHT, 1, 26.2 2.2]
prāptiḥ prākāmyamīśitvaṃ vaśitvaṃ cāṣṭabhūtayaḥ | [MuA zu RHT, 1, 26.2 2.3]
iti | [MuA zu RHT, 1, 26.2 3]
punarvilasaddehāḥ tejaḥprāyaśarīrāḥ punaḥ sadānandāḥ kena mudā harṣeṇa sadā sarvasminkāle ānando yeṣāṃ te tathoktāḥ paramānande magnatvāt | [MuA zu RHT, 1, 26.2 4]
{MuA zu RHT, 1, 27.2}
śarīramūlaṃ sarve jñātavyamityāhāyatanam ityādi | [MuA zu RHT, 1, 27.2 1]
ekam ajarāmaraṃ jarāmaraṇavarjitaṃ śarīraṃ vihāya tyaktvā anyat paramutkṛṣṭaṃ śreyaḥ kalyāṇasvarūpaṃ kiṃ na kim apītyarthaḥ | [MuA zu RHT, 1, 27.2 2]
kiṃviśiṣṭaṃ śarīram āyatanaṃ vidyānāṃ vyākaraṇādicaturdaśasaṃkhyākāṅgānāṃ nivāsasthānaṃ punaḥ kiṃviśiṣṭaṃ mūlaṃ dharmārthakāmamokṣāṇāṃ caturṇāṃ padārthānāṃ mūlaṃ hetuḥ dharmādayaś catvāraḥ pratītā eva | [MuA zu RHT, 1, 27.2 3]
{MuA zu RHT, 1, 28.2}
ātmano 'vekṣayā sūte sugamatvaṃ sūcayannāha pramāṇata ityādi | [MuA zu RHT, 1, 28.2 1]
yaḥ puruṣaḥ sūtakaṃ rasendraṃ na jānāti kutaḥ pramāṇataḥ pramākaraṇaṃ pramāṇaṃ pramitisādhanaṃ vā tataḥ kimbhūtāt pramāṇataḥ pratyakṣāc cakṣurindriyagrāhyarūpāt sa pumān cinmayam atisūkṣmam ātmānaṃ kathaṃ jñāsyati na katham apītyarthaḥ indriyāgocaratvāt | [MuA zu RHT, 1, 28.2 2]
kiṃviśiṣṭam anādivigraham ādiśca vigrahaṃ ca ādivigrahe te na vidyete yatra saḥ taṃ utpattiśarīrayorabhāvāt sthūlajñānābhāva iti tātparyārthaḥ | [MuA zu RHT, 1, 28.2 3]
{MuA zu RHT, 1, 30.2}
śarīrasya vayovibhāgenāsthiratvaṃ darśayannāha bāla ityādi | [MuA zu RHT, 1, 30.2 1]
ṣoḍaśavarṣa iti ṣoḍaśa varṣāṇi yasya vayasi sa ṣoḍaśābdo bāla ityarthaḥ | [MuA zu RHT, 1, 30.2 2]
granthāntare bālatve'pi vayobhedā vartante | [MuA zu RHT, 1, 30.2 3]
yathā padyam | [MuA zu RHT, 1, 30.2 4.1]
ā pañcamācca kaumāraḥ paugaṇḍo navahāyanaḥ | [MuA zu RHT, 1, 30.2 4.2]
ā ṣoḍaśācca kiśoro yauvanaṃ ca tataḥ param | [MuA zu RHT, 1, 30.2 4.3]
iti | [MuA zu RHT, 1, 30.2 5]
bālo vastujñāne aśaktaḥ | [MuA zu RHT, 1, 30.2 6]
punaḥ ṣoḍaśavarṣebhyaḥ paraḥ viṣayarasāsvādalampaṭo bhavati viṣayāḥ śabdasparśarūparasagandhā rasāḥ śṛṅgārahāsyakaruṇaraudravīrabhayānakabībhatsādbhutaśāntāḥ | [MuA zu RHT, 1, 30.2 7]
kecit śāntaṃ rasaṃ na bruvanti nirvikāratvāt eteṣām āsvādaḥ svādas tatra lampaṭo vyāsaktaḥ atha vā viṣayānantaraṃ snehastatreti | [MuA zu RHT, 1, 30.2 8]
ataḥ parato jātaviveko bhavati utpannavicāro bhavati | [MuA zu RHT, 1, 30.2 9]
tadā vṛddho'kṣamaḥ paraṃ manuṣyaḥ muktiṃ kaivalyaṃ katham āpnuyāt na kathamapītyartho vayasyupaplavabhāvāt | [MuA zu RHT, 1, 30.2 10]
{MuA zu RHT, 1, 31.2}
pūrvapadyābhiprāyaṃ vicārya muktiprāptau praśaṅkitaḥ prāhāsminn ityādi | [MuA zu RHT, 1, 31.2 1]
asmin śarīre vartamāne kṣetrarūpe yeṣāṃ puṃsām ātmasaṃvedo na jātaḥ brahmajñānaṃ na jātaṃ teṣāṃ puṃsāmeva dehatyāgād ūrdhvaṃ śarīrotsargataḥ paścāt tadbrahma dūrataraṃ dūrāddūrataram ityarthaḥ | [MuA zu RHT, 1, 31.2 2]
{MuA zu RHT, 1, 32.2}
adhunā pūrvamataṃ draḍhayati brahmādaya ityādi | [MuA zu RHT, 1, 32.2 1]
yasmin brahmādayo viṣṇurudrendrādayo brahmavido yajante saṃgatiṃ kurvanti samāpnuvantītyarthaḥ yaja devapūjāsaṃgatikaraṇadāneṣu atra saṃgatikaraṇam artho darśitaḥ | [MuA zu RHT, 1, 32.2 2]
kiṃ kṛtvā prāpnuvanti divyāṃ tanuṃ paramāṃ samāśritya samprāpya tebhyo brahmādibhyo 'pyanye apare munayo nāradādayo jīvanmuktā yajante saṃgatiṃ kurvanti | [MuA zu RHT, 1, 32.2 3]
te 'pi kiṃviśiṣṭāḥ kalpāntasthāyinaḥ pralayānte'pi tiṣṭhantīti bhāvaḥ | [MuA zu RHT, 1, 32.2 4]
brahmādayas tiṣṭhanta eva | [MuA zu RHT, 1, 32.2 5]
{MuA zu RHT, 1, 33.2}
iti bahudhā vicāryeṣṭavastustutim āha tasmād ityādi | [MuA zu RHT, 1, 33.2 1]
yato brahmādayo jīvanmuktāś cānye divyāṃ tanuṃ vidhāya muktiṃ prāptās tasmāddhetor yoginā yogayuktena prathamaṃ divyā tanur vidheyā dṛḍhaśarīraṃ kāryam ityarthaḥ | [MuA zu RHT, 1, 33.2 2]
kiṃviśiṣṭena yoginā jīvanmuktiṃ samīhamānena yoginā divyā tanur vidheyā | [MuA zu RHT, 1, 33.2 3.1]
kutaḥ haragaurīsṛṣṭisaṃyogāt | [MuA zu RHT, 1, 33.2 4]
umeśvarasṛṣṭo rasendras tasya sevanād ityarthaḥ | [MuA zu RHT, 1, 33.2 5]
dṛḍhaśarīreṇa vāñchitaṃ sādhyate na tv anyathā | [MuA zu RHT, 1, 33.2 6]
{MuA zu RHT, 1, 34.2}
divyatanorhetutvād rasendrasya sādhanavidhau sādhanopadeśe sudhiyā pūjyamatinā puṃsā prathamam aṣṭādaśasaṃskārāḥ prayatnena jñātavyāḥ | [MuA zu RHT, 1, 34.2 1]
saṃskriyanta iti saṃskārāḥ | [MuA zu RHT, 1, 34.2 2]
puṃsyapi garbhādhānādayaḥ ṣoḍaśa saṃskārā vartante ata eva saṃskārair ubhayoḥ sāmyaṃ doṣābhāvatvaṃ guṇavattvaṃ ca syāt | [MuA zu RHT, 1, 34.2 3]
ato brāhmaṇakṣatriyavaiśyaśūdrāḥ syuḥ | [MuA zu RHT, 1, 34.2 4]
kiṃviśiṣṭāḥ saṃskārāḥ pratikarmanirmalāḥ karma karma prati nirdoṣāḥ | [MuA zu RHT, 1, 34.2 5]
{MuA zu RHT, 2, 2.2}
yasyopajīvyate kīrtiḥ saṅgameva sudhābhujām | [MuA zu RHT, 2, 2.2 1.1]
sa śrīmān kārayāmāsa vṛttiṃ mugdhāvabodhinīm | [MuA zu RHT, 2, 2.2 1.2]
āryādvayena rasāṣṭādaśasaṃskāroddeśaḥ kṛtaḥ | [MuA zu RHT, 2, 2.2 2]
{MuA zu RHT, 2, 3.2}
adhunā saṃskārāṇāṃ sādhane lakṣaṇam āha | [MuA zu RHT, 2, 3.2 1]
tatra prathamoddiṣṭasya svedanasaṃskārasya sādhanaṃ spaṣṭayannāha āsurītyādi | [MuA zu RHT, 2, 3.2 2]
sūtasya pāradasya tridinaṃ dinatrayaparimāṇaṃ yathā syāttathā mṛduvahninā svalpāgninā svedaḥ svedanaṃ kāryam | [MuA zu RHT, 2, 3.2 3]
kena kāñjikena sauvīreṇa | [MuA zu RHT, 2, 3.2 4]
kaiḥ saha āsurīpaṭukaṭukatrayacitrārdrakamūlakaiḥ saha | [MuA zu RHT, 2, 3.2 5]
āsurī rājikā paṭu saindhavaṃ lavaṇaviśeṣaḥ kecitpaṭuśabdena kṣāramapi vyācakṣate kaṭukatrayaṃ śuṇṭhīmaricapippalyaḥ citrakaṃ pratītam ārdrakaṃ kandaviśeṣo nāgarahetuḥ mūlakaṃ kandaviśeṣaḥ prasiddhaḥ | [MuA zu RHT, 2, 3.2 6]
kiṃviśiṣṭairetaiḥ kalāṃśaiḥ ṣoḍaśāṃśaiḥ ṣoḍaśāṃśaḥ pratyekaṃ saṃyujyate | [MuA zu RHT, 2, 3.2 7]
sarvasaṃmatamidaṃ vyākhyānām | [MuA zu RHT, 2, 3.2 8]
atra viśeṣaḥ kāñjike sarvadhānyāmlasaṃdhānaṃ tuṣavarjye tu kārayet | [MuA zu RHT, 2, 3.2 9]
uragā triphalā krāntā laghuparṇī śatāvarī | [MuA zu RHT, 2, 3.2 10]
tena yuktaṃ rasasvinnaṃ tridinaṃ mṛduvahninā | [MuA zu RHT, 2, 3.2 11]
dolāyantreṇa tīvreṇa mardayitvā punaḥ punaḥ | [MuA zu RHT, 2, 3.2 12.1]
iti rasendramaṅgalāt | [MuA zu RHT, 2, 3.2 12.2]
kṣārāmlair oṣadhair vāpi dolāyantre sthitasya hi | [MuA zu RHT, 2, 3.2 13.1]
pācanaṃ svedanākhyaṃ syānmalaśaithilyakārakam | [MuA zu RHT, 2, 3.2 13.2]
iti paribhāṣā | [MuA zu RHT, 2, 3.2 13.3]
dravadravyeṇa bhāṇḍasya pūritārdhodarasya ca | [MuA zu RHT, 2, 3.2 14.1]
mukhasyobhayato dvāradvayaṃ kṛtvā prayatnataḥ | [MuA zu RHT, 2, 3.2 14.2]
tasyopari kṣipeddaṇḍaṃ tanmadhye rasapoṭalīm | [MuA zu RHT, 2, 3.2 15.1]
baddhvā tu svedayedetaddolāyantramiti smṛtam | [MuA zu RHT, 2, 3.2 15.2]
iti dolāyantralakṣaṇam | [MuA zu RHT, 2, 3.2 15.3]
{MuA zu RHT, 2, 4.2}
dvitīyoddiṣṭasya mardanasya sādhanaṃ spaṣṭayannāha guḍetyādi | [MuA zu RHT, 2, 4.2 1]
etair auṣadhair dinatrayaṃ parimāṇaṃ rasasya mardanaṃ kāryam | [MuA zu RHT, 2, 4.2 2]
etaiḥ kaiḥ guḍadagdhorṇālavaṇaiḥ guḍa ikṣuvikāraḥ prasiddhaḥ dagdhorṇā dagdhā cāsau ūrṇā ceti samāsaḥ ūrṇā pratītā meṣaromanicayam ityarthaḥ lavaṇaṃ saindhavamekaṃ guḍadagdhorṇārajanī iti vā pāṭhaḥ tatra haridrā grāhyā na saindhavam | [MuA zu RHT, 2, 4.2 3]
rasaṣoḍaśāṃśamānaiḥ rasātṣoḍaśāṃśapramāṇaiḥ | [MuA zu RHT, 2, 4.2 4]
aṃśa ityasya pratyekaṃ sambandhaḥ | [MuA zu RHT, 2, 4.2 5]
viśeṣaścātra vastraiścaturguṇair baddhaḥ sūtaḥ sthāpyaḥ śubhe 'hani | [MuA zu RHT, 2, 4.2 6]
lohārkāśmajakhalve tu tapteṣveva tu mardayet | [MuA zu RHT, 2, 4.2 7]
uddiṣṭair oṣadhaiḥ sārdhaṃ sarvāmlaiḥ kāñjikairapi | [MuA zu RHT, 2, 4.2 8.1]
peṣaṇaṃ mardanākhyaṃ syāttadbahirmalanāśanam iti paribhāṣā | [MuA zu RHT, 2, 4.2 8.2]
atra yantraṃ tu khalvākhyaṃ jñeyam | [MuA zu RHT, 2, 4.2 9]
tallakṣaṇaṃ tu khalvayogyā śilā nīlā śyāmā snigdhā dṛḍhā guruḥ | [MuA zu RHT, 2, 4.2 10]
ṣoḍaśāṅgulikotsedhā navāṅgulikavistarā iti | [MuA zu RHT, 2, 4.2 11]
khalvayogyaśilālakṣaṇaṃ prasaṅgād uktam | [MuA zu RHT, 2, 4.2 12]
utsedhena navāṅgulaḥ khalu kalātulyāṅgulāyāmavān vistāreṇa daśāṅgulo 'tha munibhir nimnas tathaivāṅgulaiḥ | [MuA zu RHT, 2, 4.2 13]
pālyāṃ hy aṅgulavistaraśca masṛṇo 'tīvārdhacandropamo gharṣo dvādaśakāṅgulaśca tadayaṃ khalvo mato mardane iti | [MuA zu RHT, 2, 4.2 14]
{MuA zu RHT, 2, 6.2}
rasasya pāradasya doṣās trayo vartante | [MuA zu RHT, 2, 6.2 1]
kiṃviśiṣṭāḥ malaśikhiviṣābhidhānāḥ malaśca śikhī ca viṣaṃ ca tānyevābhidhānaṃ nāma yeṣāṃ te tathoktāḥ | [MuA zu RHT, 2, 6.2 2]
punaḥ kiṃviśiṣṭāḥ naisargikāḥ nisarga utpattis tatsambandhinaḥ sahajā ityarthaḥ | [MuA zu RHT, 2, 6.2 3]
viśeṣaścātra malādyāḥ pañcadoṣāḥ syur bhūjādyāḥ saptakañcukāḥ | [MuA zu RHT, 2, 6.2 4]
kuṣṭānaṣṭau rasāntaḥsthā rase te 'nantadoṣadāḥ iti rasasaṃketakalikāyām | [MuA zu RHT, 2, 6.2 5]
yadyapi rasendramaṅgale pañca malādayo naisargikā doṣāḥ kathitās tathāpyatra traya eva anye dve gurutvacapalatve naisargikadoṣarūpe kuto na staḥ tribhiḥ svedanamardanamūrchanātmakaiḥ saṃskārair anivṛtteḥ | [MuA zu RHT, 2, 6.2 6]
naisargikagrahaṇād vaikārikāṇām api grahaṇaṃ syāt | [MuA zu RHT, 2, 6.2 7]
atra naisargikā uktā vaikārikāḥ kuto noktāḥ vaikārikāṇāṃ bhāvābhāvāt | [MuA zu RHT, 2, 6.2 8]
raso doṣatrayāvṛtaḥ prāśyamānaḥ kiṃ karoti malena maladoṣeṇa mūrchām indriyamohaṃ kurute śikhinā vahninā dāhaṃ viṣeṇa mṛtyuṃ maraṇaṃ ceti samuccaye | [MuA zu RHT, 2, 6.2 9]
eṣāmapaharaṇaṃ kāryamiti bhāvaḥ | [MuA zu RHT, 2, 6.2 10]
svarūpasya vināśena piṣṭitvāpādanaṃ hi yat | [MuA zu RHT, 2, 6.2 11.1]
vidvadbhir jitasūto 'sau naṣṭapiṣṭaḥ sa ucyate | [MuA zu RHT, 2, 6.2 11.2]
mardanoddiṣṭabhaiṣajyair naṣṭapiṣṭatvakārakam | [MuA zu RHT, 2, 6.2 12.1]
tanmūrchanam iti proktaṃ doṣatrayavināśanam iti | [MuA zu RHT, 2, 6.2 12.2]
yantram atra khalvam eva pūrvoktaṃ yat | [MuA zu RHT, 2, 6.2 13]
tridoṣāpaharaṇaṃ mūrchanaṃ cāha gṛhakanyetyādi | [MuA zu RHT, 2, 6.2 14]
gṛhakanyā gṛhakumārikā malaṃ prathamaṃ doṣaṃ harati | [MuA zu RHT, 2, 6.2 15]
punastriphalā trayāṇāṃ phalānāṃ samāhāraḥ triphalā agniṃ dvitīyaṃ doṣaṃ harati samāhāro yathā ekā harītakī yojyā dvau ca yojyau vibhītakau | [MuA zu RHT, 2, 6.2 16.1]
catvāryāmalakānyeva triphaleyaṃ prakīrtitā | [MuA zu RHT, 2, 6.2 16.2]
iti | [MuA zu RHT, 2, 6.2 16.3]
punaścitrako'gniḥ viṣaṃ tṛtīyaṃ doṣaṃ harati dūrīkarotītyarthaḥ | [MuA zu RHT, 2, 6.2 17]
tasmāddhetor ebhis tribhir gṛhakanyātriphalācitrakair miśritair ekīkṛtai rasaṃ sapta vārānmūrchayet vidhivanmūrchanaṃ kuryāt | [MuA zu RHT, 2, 6.2 18]
viśeṣaścātra | [MuA zu RHT, 2, 6.2 19.1]
mūrchanaṃ rasarājasya kartavyaṃ vādibhiḥ sadā | [MuA zu RHT, 2, 6.2 19.2]
viṣais triphalayā pūrvaṃ bṛhatyopaviṣastathā | [MuA zu RHT, 2, 6.2 19.3]
karkoṭī kṣārakandābhyāṃ citreṇa gṛhakanyayā | [MuA zu RHT, 2, 6.2 20.1]
ekenāpyatha saṃmardyo yāmamekaṃ tu pāradaḥ | [MuA zu RHT, 2, 6.2 20.2]
kiṃnarayantram ādāya hy oṣadhyā lepayettalam | [MuA zu RHT, 2, 6.2 21.1]
navatārayutaṃ sūtaṃ yantramadhyagataṃ nyaset | [MuA zu RHT, 2, 6.2 21.2]
dadyād rasopari śarāvaṃ saṃdhilepaṃ dṛḍhaṃ mṛdā | [MuA zu RHT, 2, 6.2 22.1]
lavaṇena ca sampūrya dvāraṃ saṃrudhya yatnataḥ | [MuA zu RHT, 2, 6.2 22.2]
cuhlikopari saṃsthāpya dīptāgniṃ jvālayet sudhīḥ | [MuA zu RHT, 2, 6.2 23.1]
yāmaikena taduttārya kartavyaḥ śītalo rasaḥ | [MuA zu RHT, 2, 6.2 23.2]
yantrāduddhṛtya yatnena sūtamutthāpya mūrchitam | [MuA zu RHT, 2, 6.2 24.1]
amūrchitas tadā deyaḥ kalāṃśaṃ mūrchite rasaḥ | [MuA zu RHT, 2, 6.2 24.2]
sindhūtthaṭaṅkaṇābhyāṃ ca mardayen madhusaṃyutaṃ dolāyantre tataḥ svedyaḥ kṣārāmlalavaṇaiḥ saha | [MuA zu RHT, 2, 6.2 25.1]
utthāpya mūrchayetpaścāt vāraṃvāraṃ raseśvaram | [MuA zu RHT, 2, 6.2 25.2]
punarutthāpitaṃ kuryād ekaviṃśativārakam | [MuA zu RHT, 2, 6.2 25.3]
iti rasasāre | [MuA zu RHT, 2, 6.2 26]
{MuA zu RHT, 2, 7.2}
sūto nāgavaṅgaparimukto bhavati nāgavaṅgābhyāṃ doṣābhyāṃ virahitaḥ pārado bhavatītyarthaḥ kiṃviśiṣṭaḥ san samutthitaḥ san | [MuA zu RHT, 2, 7.2 1]
pātanayantre sthālīdvayasampuṭe samyagvidhānenotthitaḥ san | [MuA zu RHT, 2, 7.2 2]
kasmāt kāñjikaṃ sauvīraṃ pūrvavarṇitaṃ tatkvāthasaṃyogād ityarthaḥ | [MuA zu RHT, 2, 7.2 3]
hi niścitam | [MuA zu RHT, 2, 7.2 4]
amunā virecanena uktaśodhanena sūtaḥ suviśuddho bhavet viśeṣaśuddho bhaved ityutthāpanam | [MuA zu RHT, 2, 7.2 5]
anena vidhinā hiṅgulasthasya sūtasyāpi utthāpanaṃ bhavati | [MuA zu RHT, 2, 7.2 6]
svedanādikayogena svarūpāpādanaṃ punaḥ | [MuA zu RHT, 2, 7.2 7]
tadutthāpanamityuktaṃ mūrchāvyāpattināśanam iti | [MuA zu RHT, 2, 7.2 8]
ut ūrdhvaṃ sthāpanam utthāpanam | [MuA zu RHT, 2, 7.2 9]
atra yantraṃ tu | [MuA zu RHT, 2, 7.2 10.1]
aṣṭāṅgulaparīṇāhamānāhena daśāṅgulam | [MuA zu RHT, 2, 7.2 10.2]
caturaṅgulakotsedhaṃ toyādhāro 'ṅgulādadhaḥ | [MuA zu RHT, 2, 7.2 10.3]
adhobhāṇḍe mukhaṃ ca tasya bhāṇḍasyoparivartinaḥ | [MuA zu RHT, 2, 7.2 11.1]
ṣoḍaśāṅgulavistīrṇapṛṣṭhasyāsye praveśayet | [MuA zu RHT, 2, 7.2 11.2]
pārśvayor mahiṣīkṣīracūrṇamaṇḍūraphāṇitaiḥ | [MuA zu RHT, 2, 7.2 12]
vilipya śoṣayet saṃdhiṃ jalādhāre jalaṃ kṣipet | [MuA zu RHT, 2, 7.2 13.1]
cullyām āropayedetat pātanāyantram īritam | [MuA zu RHT, 2, 7.2 13.2]
iti | [MuA zu RHT, 2, 7.2 14]
{MuA zu RHT, 2, 8.2}
pañcamoddiṣṭaṃ pātanasaṃskāraṃ spaṣṭayannāha kṛtvetyādi | [MuA zu RHT, 2, 8.2 1]
tu punaḥ utthitaṃ sūtaṃ śulbapiṣṭiṃ kṛtvā śulbena tāmreṇa saha tayormelanaṃ yathā syāttathā peṣaṇaṃ vidhāya tasmin pātanayantre nipātyate karmavideti śeṣaḥ | [MuA zu RHT, 2, 8.2 2]
kutaḥ nāgavaṅgaśaṅkātaḥ nāgavaṅgadoṣaglānitaḥ | [MuA zu RHT, 2, 8.2 3]
tathā uktavidhānena nipatati sati pātanakarmaṇi kṛte sati śuddhaḥ sūto bhavet | [MuA zu RHT, 2, 8.2 4]
vāramityanukte granthāntare trisaptaikaviṃśativāraṃ pātanakarmaṇi kṛte sati samyak nāgavaṅgaśaṅkā naśyatīti bhāvaḥ | [MuA zu RHT, 2, 8.2 5]
viśeṣaścātra pātanayantre | [MuA zu RHT, 2, 8.2 6.1]
dvau bhāgau śuddhasūtasya śulbabhāgaikasaṃyutau | [MuA zu RHT, 2, 8.2 6.2]
viṃśāṃśaṃ lavaṇaṃ dattvā piṣṭīkuryācca sundaram | [MuA zu RHT, 2, 8.2 6.3]
aṣṭāṅgulavistīrṇaṃ dairghyeṇa daśāṅgulaṃ tv adhobhāṇḍam | [MuA zu RHT, 2, 8.2 7.1]
kaṇṭhādadhaḥ samantāccaturaṅgulīkṛtajalādhāram | [MuA zu RHT, 2, 8.2 7.2]
antaḥ praviṣṭatalabhāṇḍavadanaṃ jalamagnanijamukhaprāntam | [MuA zu RHT, 2, 8.2 8.1]
upariṣṭāc ciṇṭighaṭī deyodaraṣoḍaśāṅgulaviśālā | [MuA zu RHT, 2, 8.2 8.2]
tasminnadhordhvabhāṇḍe nipātitaḥ sakaladoṣanirmuktaḥ | [MuA zu RHT, 2, 8.2 9.1]
sutarāṃ bhavati rasendro jīrṇagrāso'pi pātyo'sau | [MuA zu RHT, 2, 8.2 9.2]
adha ūrdhvaṃ tathā tiryak pātastrividha ucyate | [MuA zu RHT, 2, 8.2 10.1]
yatra tiṣṭhati sūtendro vahnis tatrānyathā jalam | [MuA zu RHT, 2, 8.2 10.2]
uktauṣadhairmarditapāradasya yantrasthitasyordhvam adhaśca tiryak | [MuA zu RHT, 2, 8.2 11.1]
niryāpanaṃ pātanasaṃjñamuktaṃ vaṅgāhisamparkajakañcukaghnam | [MuA zu RHT, 2, 8.2 11.2]
iti | [MuA zu RHT, 2, 8.2 12]
ūrdhvapāte rasasyordhvagamanaṃ tatrādhaḥpātre vahniḥ jalamūrdhvapātre adhaḥpāte tu rasasyādhastādgamanaṃ bhavati yantraṃ tadeva paraṃ tu agnijalayorvyatyāsaḥ jalam atrādhaḥpātre agnirūrdhvapātre tiryakpāte tu rasastiryak patati tatraikapātrapṛṣṭhe jalam anyapātrādho vahniḥ | [MuA zu RHT, 2, 8.2 13]
{MuA zu RHT, 2, 16.2}
ṣaṣṭhoddiṣṭaṃ nirodhanasaṃskāraṃ spaṣṭayannāha mardanetyādi | [MuA zu RHT, 2, 16.2 1]
etair mardanamūrchanapātaiḥ saṃskāraviśeṣaṃ kṛtvā mandavīryatvāt kadarthito bhavati | [MuA zu RHT, 2, 16.2 2]
kutsitavidhānena kadarthito bhavatītyarthaḥ punaḥ sūtaḥ sṛṣṭyambujaiḥ saha mardanānantaraṃ nirodhāt mūṣādvayasampuṭe kūpikāyāṃ vā nirodhāt rundhanāt labdhāpyāyaḥ prāptabalaḥ san na ṣaṇḍhaḥ syāt na śukrarahito bhavati | [MuA zu RHT, 2, 16.2 3]
sṛṣṭiḥ mūtraśukraśoṇitarūpā ambujaṃ lavaṇaṃ saindhavaṃ kamalam iti mandāḥ | [MuA zu RHT, 2, 16.2 4]
sṛṣṭiryathā | [MuA zu RHT, 2, 16.2 5.1]
go'jāvinaranārīṇāṃ mūtraṃ śukraṃ ca śoṇitam | [MuA zu RHT, 2, 16.2 5.2]
sṛṣṭireṣā samākhyātā ṣaṇḍhadoṣavināśinī | [MuA zu RHT, 2, 16.2 5.3]
iti śaktyavatārāt | [MuA zu RHT, 2, 16.2 5.4]
yantraṃ yathā | [MuA zu RHT, 2, 16.2 6.1]
raktasaindhavakhoṭena mūṣādvaṃdvaṃ prakalpayet | [MuA zu RHT, 2, 16.2 6.2]
tatsampuṭe rasaṃ kṣiptvā navasāraṃ sanimbukam | [MuA zu RHT, 2, 16.2 6.3]
sampuṭasya prayatnena lepayet saṃdhimuttamam | [MuA zu RHT, 2, 16.2 7.1]
vajramṛtsnāṃ samādāya veṣṭayettatprayatnataḥ | [MuA zu RHT, 2, 16.2 7.2]
chāyāśuṣkaṃ ca tatkṛtvā bhūgarte sthāpayettataḥ | [MuA zu RHT, 2, 16.2 8.1]
aṣṭāṅgulapramāṇena mūṣordhvaṃ tatra pūraṇam | [MuA zu RHT, 2, 16.2 8.2]
trisaptadinaparyantaṃ karīṣāgniṃ ca kārayet | [MuA zu RHT, 2, 16.2 9.1]
dine dine prakartavyā mūṣā saindhavanūtanā | [MuA zu RHT, 2, 16.2 9.2]
svedayet tat prayatnena bhūgarbhe sthāpayettataḥ | [MuA zu RHT, 2, 16.2 10.1]
athavā kūpikāmadhye sūtaṃ saindhavasaṃyutam | [MuA zu RHT, 2, 16.2 10.2]
bhūgarbhe ca tataḥ sthāpyam ekaviṃśaddināvadhi | [MuA zu RHT, 2, 16.2 11.1]
ayaṃ nirodhako nāmnā mahāmukhakaro rase | [MuA zu RHT, 2, 16.2 11.2]
iti | [MuA zu RHT, 2, 16.2 12]
{MuA zu RHT, 2, 17.2}
saptamoddiṣṭasaṃskāraṃ spaṣṭayannāha itītyādi | [MuA zu RHT, 2, 17.2 1]
iti pūrvoktavidhānena yantraṇādinā tadanu rodhanānantaram asau capalaścañcalo raso niyamyate karmavidā saṃniyamanaṃ kriyate | [MuA zu RHT, 2, 17.2 2]
kasmāt phaṇīlaśunāmbujamārkavakarkoṭīciñcikāsvedāt phaṇī tāmbūlaṃ laśunaṃ rasonaḥ ambujaṃ lavaṇaṃ mārkavaḥ bhṛṅgarājaḥ karkoṭīti pratītā vandhyā ciñcikā amlikā etābhiḥ saha yaḥ svedaḥ yantre agnitāpaḥ tasmāt | [MuA zu RHT, 2, 17.2 3]
kiṃviśiṣṭaḥ samyak labdhavīryaḥ prāptabalo vīryavān rasaḥ capalatvanivṛttaye niyamyata ityarthaḥ | [MuA zu RHT, 2, 17.2 4]
viśeṣaścātra kācakūpīṃ mṛdā lipya raso madhye vimucyate | [MuA zu RHT, 2, 17.2 5.1]
kalāṃśaṃ ṭaṅkaṇaṃ dattvā madhye kiṃcit pradīyate | [MuA zu RHT, 2, 17.2 5.2]
dvāramudrā prakartavyā vajramṛttikayā dṛḍhā | [MuA zu RHT, 2, 17.2 6.1]
bhūgarbhe kūpikāṃ sthāpya sitayā garbhapūraṇam | [MuA zu RHT, 2, 17.2 6.2]
karīṣāgniḥ prakartavya ekaviṃśaddināvadhi | [MuA zu RHT, 2, 17.2 7.1]
ayaṃ niyāmako nāma vahnipratyantakārakaḥ | [MuA zu RHT, 2, 17.2 7.2]
rodhanāllabdhavīryasya capalatvanivṛttaye | [MuA zu RHT, 2, 17.2 8.1]
kriyate yo rasasvedaḥ proktaṃ niyamanaṃ hi tat | [MuA zu RHT, 2, 17.2 8.2]
iti | [MuA zu RHT, 2, 17.2 9]
yantralakṣaṇaṃ tu | [MuA zu RHT, 2, 17.2 10.1]
catuḥprasthajalādhāraṃ caturaṅgulakānanam | [MuA zu RHT, 2, 17.2 10.2]
ghaṭayantramidaṃ proktaṃ tadāpyāyanakaṃ smṛtam iti | [MuA zu RHT, 2, 17.2 10.3]
{MuA zu RHT, 2, 18.2}
aṣṭamoddiṣṭasya dīpanasaṃskārasya vidhiṃ spaṣṭayannāha bhūkhagetyādi | [MuA zu RHT, 2, 18.2 1]
asau pūrvasaṃskṛtarasa etair auṣadhais tridinaṃ nirantaraṃ yathā syāt tathā svedena dīpitaḥ kṣutpīḍitaḥ san grāsārthī kavalābhilāṣī jāyate | [MuA zu RHT, 2, 18.2 2]
etair oṣadhaiḥ bhūkhagaṭaṅkaṇamaricaiḥ na kevalam etaiḥ punar lavaṇāsurīśigrukāñjikaiḥ | [MuA zu RHT, 2, 18.2 3]
bhūḥ tuvarī khagaḥ kāsīsaṃ ṭaṅkaṇaṃ saubhāgyaṃ maricam ūṣaṇam etaiḥ | [MuA zu RHT, 2, 18.2 4]
punaḥ lavaṇaṃ saindhavam āsurī rājikā śigruḥ saubhāñjanaṃ vṛkṣaviśeṣaḥ kāñjikaṃ pūrvoktam amlībhūtam etaiśceti | [MuA zu RHT, 2, 18.2 5]
viśeṣaścātra | [MuA zu RHT, 2, 18.2 6.1]
svedanaṃ rasarājasya kṣārāmlaviṣamadyakaiḥ | [MuA zu RHT, 2, 18.2 6.2]
bījapūraṃ samādāya vṛntamutsṛjya kārayet | [MuA zu RHT, 2, 18.2 6.3]
tasya madhye kṣipetsūtaṃ kalāṃśakṣārasaṃyutaṃ | [MuA zu RHT, 2, 18.2 7.1]
dvāraṃ nirudhya yatnena vastramadhye nibandhayet | [MuA zu RHT, 2, 18.2 7.2]
dolāsvedaḥ prakartavya ekaviṃśaddināvadhi | [MuA zu RHT, 2, 18.2 8.1]
dine dine prakartavyaṃ nūtanaṃ bījapūrakam | [MuA zu RHT, 2, 18.2 8.2]
lelihāno hi dhātūṃśca pīḍyamāno bubhukṣayā | [MuA zu RHT, 2, 18.2 9.1]
amunaiva prakartavyaṃ rasarājasya dīpanam | [MuA zu RHT, 2, 18.2 9.2]
tryahaṃ saptadinaṃ vātha caturdaśaikaviṃśatim | [MuA zu RHT, 2, 18.2 10.1]
saṃskāraḥ sūtarāje tu kramāt kramataraṃ varam | [MuA zu RHT, 2, 18.2 10.2]
iti | [MuA zu RHT, 2, 18.2 11]
{MuA zu RHT, 2, 19.2}
kṛtāṣṭasaṃskārasya pāradasya saṃskārāntarasiddhāṃ parīkṣām āha itītyādi | [MuA zu RHT, 2, 19.2 1]
iti pūrvoktaprakāreṇa rasarājo dīpitaḥ san kṣudutpīḍitaḥ san viśuddho bhavati | [MuA zu RHT, 2, 19.2 2]
yadīdṛśo bhavati rasarājastadā cāryaḥ cāraṇakarma kāryam | [MuA zu RHT, 2, 19.2 3]
kīdṛk pracalitavidyullatāsahasrābhaḥ prakarṣeṇa calatyaś calanaśīlā yā vidyutastāsāṃ sahasrasyeva bhā dīptir yasya sa tathoktaḥ | [MuA zu RHT, 2, 19.2 4]
kiṃ kṛtvā cāryaḥ idamagre vakṣyamāṇaṃ kiṃcit dhātūparasamahārasaratnasaṃjñakaṃ dvitīyaṃ rasarājasambandhinaṃ dattvā saṃyojyetyarthaḥ | [MuA zu RHT, 2, 19.2 5]
{MuA zu RHT, 2, 21.1}
kiṃ dvitīyamityāśaṅkya taṃ spaṣṭayannāha pītetyādi | [MuA zu RHT, 2, 21.1 1]
ādau prathamaṃ mukhaṃ vidheyam ityadhyāhāraḥ pāradasya mukhaṃ kāryamityarthaḥ | [MuA zu RHT, 2, 21.1 2]
tataścetpītakriyā bhavanti svarṇasambandhīni kāryāṇi bhavanti tadā pītaṃ svarṇaṃ deyam | [MuA zu RHT, 2, 21.1 3]
śvetakriyāsu śvetaṃ deyaṃ śvetaṃ tāram ityarthaḥ | [MuA zu RHT, 2, 21.1 4]
svarṇatārādikaṃ khalve dattaṃ kṛtamukho rasaścarati | [MuA zu RHT, 2, 21.1 5]
punarnirmukho rasaḥ akṛtamukho rasaḥ khalve ghṛṣṭo gharṣitaḥ san pūrvoktaṃ carati bhakṣayati | [MuA zu RHT, 2, 21.1 6]
kābhiḥ saha divyauṣadhībhir vakṣyamāṇābhiḥ saha | [MuA zu RHT, 2, 21.1 7]
yathā padyam | [MuA zu RHT, 2, 21.1 8.1]
sāsyo rasaḥ syātpaṭuśigrututthaiḥ sarājikair vyoṣaṇakais trirātram | [MuA zu RHT, 2, 21.1 8.2]
piṣṭastataḥ svinnatanuḥ suvarṇamukhānayaṃ khādati sarvadhātūn | [MuA zu RHT, 2, 21.1 8.3]
iti | [MuA zu RHT, 2, 21.1 9]
nirmukhaśca amlavargeṇa saṃyuktaṃ yathālābhena mardayet | [MuA zu RHT, 2, 21.1 10.1]
abhrakādīṃśca carate sūtako vāsanāmukhaḥ | [MuA zu RHT, 2, 21.1 10.2]
iyanmānasya sūtasya bhojyadravyātmikā mitiḥ | [MuA zu RHT, 2, 21.1 11.1]
iyatītyucyate yāsau grāsamānamitīritam | [MuA zu RHT, 2, 21.1 11.2]
iti paribhāṣā | [MuA zu RHT, 2, 21.1 12]
iti śrīmatkuralakulapayodhisudhākaramiśramaheśātmajacaturbhujamiśraviracitāyāṃ mugdhāvabodhinyāṃ rasahṛdayaṭīkāyāṃ rasaśodhanātmako dvitīyo'vabodhaḥ | [MuA zu RHT, 2, 21.1 13]
{MuA zu RHT, 3, 1.2}
sudhākaragrāsasattvaṃ padmākarasukhāvaham | [MuA zu RHT, 3, 1.2 1.1]
tathā vibhūtayaścāsya sajjanānandakārakāḥ | [MuA zu RHT, 3, 1.2 1.2]
anena padyena granthasya guṇādhikyaṃ saṃmatatvaṃ ca varṇayannāha ghanetyādi | [MuA zu RHT, 3, 1.2 2]
ye evaṃvidhāḥ puruṣāste kṛpaṇā eva | [MuA zu RHT, 3, 1.2 3]
kiṃviśiṣṭāḥ ghanarahitabījacāraṇasamprāptadalādidravyakṛtakṛtyāḥ ghanenābhrakeṇa rahitaṃ varjitaṃ yad bījacāraṇam anyadhātvādīnāṃ bījakavalanaṃ tena yatprāptaṃ dalādidravyaṃ pattrarañjanavarṇavṛddhitārakṛṣṭī melāpakādikaṃ vastu tena ye kṛtakṛtyāḥ pūrṇāḥ ātmānaṃ manyante ityadhyāhāraḥ | [MuA zu RHT, 3, 1.2 4]
kiṃviśiṣṭāḥ kṛpaṇāḥ samudraṃ prāpya ratnākaraṃ labdhvā varāṭikālābhasaṃtuṣṭāḥ kapardikālābhena saṃtuṣṭiṃ prāptaḥ daridrabhāvāditi bhāvaḥ | [MuA zu RHT, 3, 1.2 5]
tathā evaṃvidhāḥ kṛpaṇā idaṃ śāstraṃ ratnākararūpaṃ bahuratnaṃ prāpya dalādidravyeṇa kṛtakṛtyāḥ | [MuA zu RHT, 3, 1.2 6]
śāstrasamudrayor guṇaratnaiḥ sāmyaṃ varāṭikādalādirdravyayoḥ sāmyaṃ tucchatayā yata ubhāv api nikṛṣṭāv eva | [MuA zu RHT, 3, 1.2 7]
yata etacchāstraṃ bahupradaṃ mudrikāvedhasparśavedhadhūmavedhaśabdavedhadhāmyavedhādhāmyadhātuvedhapradatvāt | [MuA zu RHT, 3, 1.2 8]
{MuA zu RHT, 3, 2.2}
punaratra granthe guṇādhikyaśataṃ ca varṇayannāhānye ityādi | [MuA zu RHT, 3, 2.2 1]
punar ity aprathamaviśeṣaṇayor iti prasādaḥ | [MuA zu RHT, 3, 2.2 2]
atra punarviśeṣaṇe | [MuA zu RHT, 3, 2.2 3]
anye pūrvebhyo mahānto vartante | [MuA zu RHT, 3, 2.2 4]
kiṃ kurvantaḥ parāmṛtaṃ labdhavantaḥ santa amarā jātā maraṇarahitā jīvanmuktā jātā ityarthaḥ | [MuA zu RHT, 3, 2.2 5]
paraṃ ca tadamṛtaṃ ceti samāsaḥ mokṣam ityarthaḥ | [MuA zu RHT, 3, 2.2 6]
kiṃ kṛtvā lakṣmīkarirājakaustubhādīni avadhīrya avahelanaṃ vidhāya lakṣmīrharipriyā karirāja airāvata indravāraṇaḥ kaustubho harermaṇiḥ ityādīni caturdaśaratnāni | [MuA zu RHT, 3, 2.2 7]
satām ayameva svabhāvaḥ daridrāṇāṃ kṛpaṇānāṃ pūrvavat | [MuA zu RHT, 3, 2.2 8]
ata evaitacchāstraṃ kṛpaṇamahatāṃ nikaṣarūpam | [MuA zu RHT, 3, 2.2 9]
{MuA zu RHT, 3, 3.2}
sarvotkṛṣṭatvena gaganagrāsasādhanam āha kṣāretyādi | [MuA zu RHT, 3, 3.2 1]
kṣudbodho rasarājasya jāyate iti śeṣaḥ | [MuA zu RHT, 3, 3.2 2]
kaiḥ kṛtvā kṣārauṣadhipaṭvamlaiḥ kṣārauṣadhayo 'himārādayaḥ paṭu saindhavam amlam amlavetasādi etaiḥ kṣudutpattir bhaved ityarthaḥ | [MuA zu RHT, 3, 3.2 3]
kṣārauṣadhayo yathā | [MuA zu RHT, 3, 3.2 4.1]
ahimāramapāmārge taṇḍulīyakasaṃyutam | [MuA zu RHT, 3, 3.2 4.2]
snuhyarkakaravīraṃ ca lāṅgalīkṣīrakandau | [MuA zu RHT, 3, 3.2 4.3]
karkoṭīṃ kañcukīṃ tumbāṃ palāśaṃ cāgnimanthakam | [MuA zu RHT, 3, 3.2 5.1]
karīraṃ citrakaṃ śigruṃ varuṇaṃ vetasaṃ vaṭam | [MuA zu RHT, 3, 3.2 5.2]
paṭolyarjunakūṣmāṇḍakadalīvajrakandakam | [MuA zu RHT, 3, 3.2 6.1]
aśvatthaṃ sūraṇaṃ jālīṃ dahet kandān anekaśaḥ | [MuA zu RHT, 3, 3.2 6.2]
antardhūmena sarvāṃśca devadālīṃ dahettathā | [MuA zu RHT, 3, 3.2 7.1]
auṣadhikṣāranāmāsau gaṇastu parikīrtitaḥ | [MuA zu RHT, 3, 3.2 7.2]
iti | [MuA zu RHT, 3, 3.2 8]
amlaṃ yathā | [MuA zu RHT, 3, 3.2 9.1]
amlavetasajambīraṃ lakucaṃ bījapūrakam | [MuA zu RHT, 3, 3.2 9.2]
cāṅgerī caṇakāmlaṃ ca nāraṅgaṃ tittiḍī tathā | [MuA zu RHT, 3, 3.2 9.3]
ambaṣṭhā karamardaśca kapitthaḥ karaṇādikaḥ | [MuA zu RHT, 3, 3.2 10.1]
pañcāmlasaṃyuto vā syādamlavargaḥ prakīrtitaḥ | [MuA zu RHT, 3, 3.2 10.2]
caṇakāmlaṃ ca sarveṣām ekameva praśasyate | [MuA zu RHT, 3, 3.2 11.1]
amlavetasamekaṃ vā sarveṣāmuttamottamam | [MuA zu RHT, 3, 3.2 11.2]
iti | [MuA zu RHT, 3, 3.2 12]
ityetaiḥ kṣārauṣadhipaṭvamlaiḥ kṣudbodho bhavet rāgabandhane ca bhavetāṃ rāgo rañjanaṃ bandhanaṃ pūrvam upavarṇitam | [MuA zu RHT, 3, 3.2 13]
kuto hetoḥ etaiḥ pūrvoktaiḥ karaṇarūpaiḥ svedāt | [MuA zu RHT, 3, 3.2 14]
punariti viśeṣaṇe | [MuA zu RHT, 3, 3.2 15]
pakṣacchedaḥ rasapakṣāpakartanaṃ yathā sthiro bhavati dravyatvaṃ guṇavattvaṃ vā gaganamabhrakaṃ vinā na bhavatītyarthaḥ | [MuA zu RHT, 3, 3.2 16]
{MuA zu RHT, 3, 4.2}
dravyatvam abhrakeṇāhābhrakajīrṇa ityādi | [MuA zu RHT, 3, 4.2 1]
balarahite atikṣudbodhe ṣaṇḍhatā bhavet | [MuA zu RHT, 3, 4.2 2]
yathā | [MuA zu RHT, 3, 4.2 3.1]
śītatvānmardanābhāvāl lohāśuddhasya jāraṇāt | [MuA zu RHT, 3, 4.2 3.2]
viḍaprabhūtadānād vā bhuṅkte jīrṇādajīrṇagaḥ | [MuA zu RHT, 3, 4.2 3.3]
atyagnito nirāhārāt krāmaṇārahitasya ca | [MuA zu RHT, 3, 4.2 4.1]
ityetā vikriyā jñeyā aṣṭabhiḥ ṣaṇḍhatāṃ vrajet | [MuA zu RHT, 3, 4.2 4.2]
iti | [MuA zu RHT, 3, 4.2 5]
ato raso'ṣṭasaṃskārānantaram abhrakajīrṇaḥ kartavyaḥ yato'bhrakajīrṇaṃ balavān bhavati | [MuA zu RHT, 3, 4.2 6]
abhrakajīrṇe grāsanyāye na jāritaṃ yasmin sa tathoktaḥ | [MuA zu RHT, 3, 4.2 7]
tasyābhrajāraṇāyogyasya rasasya cāraṇe kevalakavalane ete proktāḥ | [MuA zu RHT, 3, 4.2 8]
ete ke saṃdhānavāsanauṣadhinirmukhasamukhā eva mahāyogāḥ mahaddravyatvakārakāḥ saṃdhānaṃ sarvadhānyānām aṣṭauṣadhyādīnāṃ ca saṃdhānaṃ yathā sarvadhānyāni nikṣipya āranālaṃ tu kārayet | [MuA zu RHT, 3, 4.2 9]
sapattramūlasaṃyuktā auṣadhīstatra niḥkṣipet | [MuA zu RHT, 3, 4.2 10]
kṣitikāsīsasāmudrasindhutryuṣaṇarājikaiḥ | [MuA zu RHT, 3, 4.2 11.1]
saṃyuktaṃ kārayettattu soṣme saptāhasaṃsthitam | [MuA zu RHT, 3, 4.2 11.2]
taccāranālasaṃyuktaṃ tāmrabhāṇḍe tu saṃdhayet | [MuA zu RHT, 3, 4.2 12.1]
ityabhrakacāraṇārthaṃ saṃdhānam | [MuA zu RHT, 3, 4.2 12.2]
vāsanauṣadhyo yathā | [MuA zu RHT, 3, 4.2 13.1]
vijñeyamauṣadhīvargaṃ yathā śāstrairudāhṛtam | [MuA zu RHT, 3, 4.2 13.2]
jalajaṃ sthalajaṃ caiva samyak jñātvā tu kārayet | [MuA zu RHT, 3, 4.2 13.3]
jalajā utpalī padmā sthalajā ca prasāriṇī | [MuA zu RHT, 3, 4.2 14.1]
jālinī abhracandrā ca citraparṇī triparṇikā | [MuA zu RHT, 3, 4.2 14.2]
rasacandraukasaś caiva tathā ca jalamūlakaḥ | [MuA zu RHT, 3, 4.2 14.3]
samaṅgā vāribhūtā ca apāmārgo jalodbhavā | [MuA zu RHT, 3, 4.2 14.4]
ajamārī upāmbuśca kumbhikā jalapippalī | [MuA zu RHT, 3, 4.2 15.1]
jalapūrvāmbusītā ca kumārī nāginī tathā | [MuA zu RHT, 3, 4.2 15.2]
sitajaṅghā svaraścaiva tathā sarpaḥ sugandhikā | [MuA zu RHT, 3, 4.2 16.1]
vṛddhā ca bṛhatī tadvanmūrtir mārjārapādikā | [MuA zu RHT, 3, 4.2 16.2]
tathā jalacakorī ca mīnākṣī ahilocanā | [MuA zu RHT, 3, 4.2 17.1]
jayāṃvica varāhī ca apattrā īśvarī tathā | [MuA zu RHT, 3, 4.2 17.2]
kurkurī halinī caiva bṛhatī vajrakandakam | [MuA zu RHT, 3, 4.2 18.1]
musalī vanamālā ca vidārī mohinī tathā | [MuA zu RHT, 3, 4.2 18.2]
māṇḍūkī lavaṇā caiva ugrā ca uttamā tathā | [MuA zu RHT, 3, 4.2 19.1]
śikhipādī kapotī ca nandinī vṛścikālikā | [MuA zu RHT, 3, 4.2 19.2]
haṃsapādī śikhā caiva sārivā vāyasī tathā | [MuA zu RHT, 3, 4.2 19.3]
dantī gojihvikā caiva garuḍī hemapuṣpikā | [MuA zu RHT, 3, 4.2 19.4]
samaṅgā jalajā caiva māṃsī pāṣāṇabhedikā | [MuA zu RHT, 3, 4.2 20.1]
alambuṣā meghanādā śukanādā kapotikī | [MuA zu RHT, 3, 4.2 20.2]
kṣīrikā tulasī dhānyā meṣikā ca vanārjakā | [MuA zu RHT, 3, 4.2 21.1]
vārāhī caṇakāyāsī tathā ca aparājitā | [MuA zu RHT, 3, 4.2 21.2]
catuḥṣaṣṭigaṇo hy eṣa auṣadhīnāṃ prakīrtitaḥ | [MuA zu RHT, 3, 4.2 22.1]
ṣaṣṭhāṣṭakaprayogena avasthāṃ naiva kārayet | [MuA zu RHT, 3, 4.2 22.2]
iti | [MuA zu RHT, 3, 4.2 23]
ayamoṣadhīgaṇaḥ saṃdhāne 'pi yojyaḥ | [MuA zu RHT, 3, 4.2 24]
saṃdhānaṃ ca vāsanauṣadhayaśca tābhiḥ kṛtvā ye nirmukhasamukhā eva yogāḥ akṛtamukhakṛtamukhā ityarthaḥ | [MuA zu RHT, 3, 4.2 25]
{MuA zu RHT, 3, 5.2}
nirmukhatvenābhrakacāraṇopāyamāha niścandrikam ityādi | [MuA zu RHT, 3, 5.2 1]
hi niścitaṃ yadgaganamabhrakaṃ niścandrikaṃ candrarahitaṃ bhavati vajrasaṃjñakam ityarthaḥ tadgaganaṃ rucirair nirdoṣair manoramair vividhaiḥ kṣārāmlair bhāvitaṃ plāvitaṃ kāryaṃ kṣārā yavakṣārasvarjikṣāraṭaṅkaṇakṣārādayo 'mlā amlavetasajambīrādyāḥ pūrvoktāḥ | [MuA zu RHT, 3, 5.2 2]
nanu kṣārā rucirāḥ kathaṃ bhavanti ucyate yathā sarjikācūrṇabhāgaikaṃ viṃśadbhāgaṃ jalasya ca | [MuA zu RHT, 3, 5.2 3]
tāvatkvāthyaṃ kṣiped bhāṇḍe yāvatphenaṃ sitaṃ bhavet | [MuA zu RHT, 3, 5.2 4]
kṣīṇe kṣīṇe jalaṃ dattvā śvetaphenaṃ ca gṛhyate | [MuA zu RHT, 3, 5.2 5]
tadā tu ḍekayantreṇa drāvayedagniyogataḥ | [MuA zu RHT, 3, 5.2 6]
triḥsaptavāraṃ kartavyaṃ drāvaṇaṃ mūtrasaṃyutam | [MuA zu RHT, 3, 5.2 7]
svarjikākṣāranāmāyaṃ drāvaṇe paramo mataḥ | [MuA zu RHT, 3, 5.2 8]
iti viśeṣavidhiḥ | [MuA zu RHT, 3, 5.2 9]
evamatyuttamāḥ kṣārāḥ syuḥ sampakvāḥ himāḥ | [MuA zu RHT, 3, 5.2 10]
punaḥ sṛṣṭitrayanīrakaṇātumbarurasamarditaṃ go'jāvinārīṇāṃ mūtraṃ śukraṃ ca śoṇitaṃ sṛṣṭitrayaṃ nīrakaṇā jalapippalī paṭuriti loke tumburu pratītaṃ jalakaṇā ca tumbaruśca anayo rasaḥ sṛṣṭitrayaṃ ca jalakaṇātumbarurasaśca tābhyāṃ mardanaṃ kāryam | [MuA zu RHT, 3, 5.2 11]
rasaḥ pāradaḥ nirmukho'pi evaṃvidhaṃ gaganaṃ carati grāsīkaroti | [MuA zu RHT, 3, 5.2 12]
karaṇaṃ granthāntare'sti | [MuA zu RHT, 3, 5.2 13.1]
dugdhatrayaṃ kumāryambu gaṅgāputraṃ trimūtrakam | [MuA zu RHT, 3, 5.2 13.2]
vaṭaśuṅgamajāraktam ebhir abhraṃ sumarditam | [MuA zu RHT, 3, 5.2 13.3]
śatadhā puṭitaṃ cāpi jāyate padmarāgavat | [MuA zu RHT, 3, 5.2 14.1]
niścandrikaṃ mṛtaṃ tv abhraṃ vṛddhadehe rasāyanam | [MuA zu RHT, 3, 5.2 14.2]
kāminīmadadarpaghnaṃ śastaṃ puṃstvopaghātinām | [MuA zu RHT, 3, 5.2 15.1]
iti | [MuA zu RHT, 3, 5.2 15.2]
{MuA zu RHT, 3, 6.2}
vidhānāntaramāha yavetyādi | [MuA zu RHT, 3, 6.2 1]
punarabhrakaṃ yavaciñcikāmbupuṭitaṃ kāryaṃ yavaciñcikā pratītā yavaciñciketi loke tasyā ambudravaḥ tena puṭitam ātapayogena bhāvitam | [MuA zu RHT, 3, 6.2 2]
punastanmūlaśatāvarīgadākulitaṃ kāryaṃ tasyā yavaciñcikāyā mūlaṃ tanmūlaṃ śatāvarī śatapād gadaḥ kuṣṭhaḥ etair ākulaṃ vyāptaṃ pariplutam | [MuA zu RHT, 3, 6.2 3]
yadā sarasauṣadhābhāvas tadāyaṃ vidhiḥ yathā | [MuA zu RHT, 3, 6.2 4.1]
śuṣkadravyam upādāya svarasānām asaṃbhave | [MuA zu RHT, 3, 6.2 4.2]
vāriṇyaṣṭaguṇe sādhyaṃ grāhyaṃ pādāvaśeṣitam | [MuA zu RHT, 3, 6.2 4.3]
iti | [MuA zu RHT, 3, 6.2 5]
punar ghanaravaśigrupunarnavarasabhāvitaṃ kāryaṃ ghanaravas taṇḍulīyakaḥ śigru saubhāñjanaṃ suhijanā iti loke punarnavā varṣābhūḥ pratītā eteṣāṃ rasena bhāvitaṃ pariplutam ātapayogena śoṣyam ityarthaḥ | [MuA zu RHT, 3, 6.2 6]
evaṃvidham abhraṃ rasaś carati | [MuA zu RHT, 3, 6.2 7]
nirmukhena bhāvanāśabdena śatavāraṃ jñātavyaṃ granthāntarasāmyāt | [MuA zu RHT, 3, 6.2 8]
atra viśeṣaḥ | [MuA zu RHT, 3, 6.2 9]
somavallīrase piṣṭvā dāpayecca puṭatrayam | [MuA zu RHT, 3, 6.2 10.1]
somavallīrasenaiva sapta vārāṃśca bhāvayet | [MuA zu RHT, 3, 6.2 10.2]
dāpayenmṛnmaye bhāṇḍe rasena saṃyutam | [MuA zu RHT, 3, 6.2 11.1]
mūlaṃ tu śarapuṅkhāyā gavyakṣīreṇa gharṣayet | [MuA zu RHT, 3, 6.2 11.2]
kalkena melayet sūtaṃ gaganaṃ tadadhaūrdhvagam | [MuA zu RHT, 3, 6.2 11.3]
sthāpayedravitāpe tu nirmukho grasate kṣaṇāt | [MuA zu RHT, 3, 6.2 12.1]
jāyate piṣṭikā śīghraṃ nātra kāryā vicāraṇā | [MuA zu RHT, 3, 6.2 12.2]
iti | [MuA zu RHT, 3, 6.2 13]
anyacca | [MuA zu RHT, 3, 6.2 14.1]
tilaparṇīrasaṃ nītvā gaganaṃ tena bhāvayet | [MuA zu RHT, 3, 6.2 14.2]
mardanājjāyate piṣṭī nātra kāryā vicāraṇā | [MuA zu RHT, 3, 6.2 14.3]
iti | [MuA zu RHT, 3, 6.2 15]
anyacca | [MuA zu RHT, 3, 6.2 16.1]
muṇḍīniryāsake nāgaṃ bahuśastu niṣecayet | [MuA zu RHT, 3, 6.2 16.2]
tenābhrakaṃ tu saṃyojya bhūyo bhūyaḥ paṭe dahet | [MuA zu RHT, 3, 6.2 16.3]
citrakārdrakamūlānām ekaikena tu saptadhā | [MuA zu RHT, 3, 6.2 17.1]
plāvitavyaṃ prayatnena gandhakābhrakacūrṇakam | [MuA zu RHT, 3, 6.2 17.2]
nāgamuṇḍīrasākṣiptaṃ rasaluṅgāmlabhāvitam | [MuA zu RHT, 3, 6.2 18.1]
ṣoḍaśāṃśena dātavyaṃ dolāyantre caredrasaḥ | [MuA zu RHT, 3, 6.2 18.2]
iti nirmukhacāraṇam | [MuA zu RHT, 3, 6.2 19]
{MuA zu RHT, 3, 9.2}
samukhacāraṇamāha sarjītyādi | [MuA zu RHT, 3, 9.2 1]
āranālaṃ svedanasaṃskāre yaduktaṃ kāñjikaṃ tat | [MuA zu RHT, 3, 9.2 2]
arkabhājane tāmrapātre | [MuA zu RHT, 3, 9.2 3]
tridinaṃ yāvattāvatparyuṣitaṃ saṃdhānīkaraṇaṃ kuryāt | [MuA zu RHT, 3, 9.2 4]
kīdṛgvidham āranālaṃ sarjīkṣitikhagaṭaṅkaṇalavaṇānvitaṃ sarjī pratītā sājīti loke kṣitiḥ sphaṭikā khagaḥ kāsīsaṃ ṭaṅkaṇaṃ saubhāgyaṃ sohāgā iti loke lavaṇaṃ saindhavaṃ tadabhāve lavaṇāṣṭakeṣu yatra yallabhyaṃ tadeva yojyaṃ lavaṇoddeśaḥ | [MuA zu RHT, 3, 9.2 5.1]
saindhavaṃ rucakaṃ kṛṣṇaṃ viḍaṃ sāmudram audbhidam | [MuA zu RHT, 3, 9.2 5.2]
romakaṃ pāṃśujaṃ ceti lavaṇāṣṭakam ucyate | [MuA zu RHT, 3, 9.2 5.3]
iti etair anvitaṃ militaṃ kuryāt | [MuA zu RHT, 3, 9.2 6]
tadāranālaṃ gaganādikabhāvane abhrakādiplāvane śastaṃ pradhānam abhrakādikā agre vakṣyamāṇāḥ | [MuA zu RHT, 3, 9.2 7]
nirmukhā samukhā ceti dvividhā cāraṇā matā nirmukhā cāraṇā proktā bījādhānena bhāgataḥ | [MuA zu RHT, 3, 9.2 8]
śuddhaṃ svarṇaṃ ca rūpyaṃ ca bījam ityabhidhīyate | [MuA zu RHT, 3, 9.2 9]
catuḥṣaṣṭyaṃśato bījaprakṣepo mukham ucyate | [MuA zu RHT, 3, 9.2 10]
evaṃ kṛte raso grāsalolupo mukhavān bhavet | [MuA zu RHT, 3, 9.2 11.1]
kaṭhinānyapi lohāni kṣamo bhavati bhakṣaṇe | [MuA zu RHT, 3, 9.2 11.2]
iyaṃ hi samukhā proktā cāraṇā varavārttikaiḥ | [MuA zu RHT, 3, 9.2 12.1]
iti | [MuA zu RHT, 3, 9.2 12.2]
abhrakādyapadhātūnāṃ nirmukhacāraṇaṃ hemādidhātūnāṃ samukhacāraṇam iti viveko jñeyaḥ | [MuA zu RHT, 3, 9.2 13]
rasāyane śarīrakārye nāgavaṅgau na cāraṇīyau kiṃtu svarṇādikaṃ bījaṃ cāraṇīyam iti bhāvaḥ | [MuA zu RHT, 3, 9.2 14]
ādiśabdena nāgavaṅgayor adhikāraviśeṣam āha tasminnityādi | [MuA zu RHT, 3, 9.2 15]
tasmin pūrvoktasaṃdhāne śuddhaṃ nirmalīkṛtaṃ nāgaṃ sīsakaṃ pradrāvya jalarūpaṃ vidhāya vahniyogāt iti śeṣaḥ niṣecayet niṣekaḥ kartavyaḥ vā tatraiva saṃdhāne vaṅgaṃ raṅgaṃ pradrāvya niṣecayet | [MuA zu RHT, 3, 9.2 16]
kativārān śataṃ vārān pratiśatam ityarthaḥ | [MuA zu RHT, 3, 9.2 17]
tadvaṅgaṃ tāravidhau rūpyavidhāne yojyaṃ rasena saha militaṃ kāryam ityarthaḥ | [MuA zu RHT, 3, 9.2 18]
āsyām āryāyāṃ svarṇādhikāre'nuktamapi nāgaṃ granthāntarāt samāyojyam iti viśeṣārthaḥ | [MuA zu RHT, 3, 9.2 19]
tannāgaṃ vaṅgaṃ ca rasāyane śarīrasiddhinimittaṃ na yojyamiti yato nāgavaṅgaprabhavāv aupādhikau doṣau galabandhagulmadau kathitau etannāgaṃ vaṅgaṃ ca grāsārthe yojyamiti yuktaṃ yata etenāntargatenānyadapi grāhyaṃ dravyaṃ grasatīti bhāvaḥ | [MuA zu RHT, 3, 9.2 20]
vaṅge viśeṣaḥ | [MuA zu RHT, 3, 9.2 21.1]
khurakaṃ miśrakaṃ ceti dvividhaṃ vaṅgam ucyate | [MuA zu RHT, 3, 9.2 21.2]
khurakaṃ guṇataḥ śreṣṭhaṃ miśrakaṃ na rase hitam | [MuA zu RHT, 3, 9.2 21.3]
iti rajatakarmaṇi yogyaṃ grāhyam | [MuA zu RHT, 3, 9.2 22]
gaganādikramaṃ spaṣṭayann āha gaganetyādi | [MuA zu RHT, 3, 9.2 23]
anena pūrvoktasaṃdhānena sarvaṃ sakalaṃ bhāvyaṃ bhāvitaṃ kuryāt | [MuA zu RHT, 3, 9.2 24]
sarvamiti kiṃ gaganarasoparasāmṛtaloharasāyasādicūrṇāni | [MuA zu RHT, 3, 9.2 25]
gaganamabhrakaṃ vajrasaṃjñikaṃ rasā mahārasā hiṅgulasvarṇamākṣikarūpyamākṣikaśilājatucapalacumbakavaikrāntakharparagairikasphaṭikakāsīsasaṃjñakā amṛtaṃ viṣaṃ vā amṛtalohā na mṛtā amṛtā amṛtāśca te lohāś ca dhāvata iti rasāḥ pūrvoktāḥ āyasā lohās teṣāṃ saṃyogajāni yāni cūrṇāni kalkāni śulbābhrādīni | [MuA zu RHT, 3, 9.2 26]
ādiśabdād uparasānām api grahaṇam | [MuA zu RHT, 3, 9.2 27]
na kevalametānyeva saṃdhānena bhāvyāni kiṃtvanyad api yat kiṃcic cāraṇāvastu cāraṇayogyaṃ dravyaratnādikaṃ tadapyetena saṃdhānena bhāvyaṃ cāraṇārtham | [MuA zu RHT, 3, 9.2 28]
{MuA zu RHT, 3, 10.2}
svarṇarūpyayoradhikāraviśeṣam āhādāv ityādi | [MuA zu RHT, 3, 10.2 1]
tato'nantaraṃ hemnaḥ svarṇasya piṣṭīṃ khalve mṛditāṃ vakṣyamāṇena iti śeṣaḥ | [MuA zu RHT, 3, 10.2 2]
tāṃ piṣṭīṃ rasaścarati | [MuA zu RHT, 3, 10.2 3]
kiṃ kṛtvā piṣṭīṃ dadyāt ādau prathamataḥ sūteśvare gaganamabhrakaṃ dattvā | [MuA zu RHT, 3, 10.2 4]
hemno'dhikāro darśitaḥ | [MuA zu RHT, 3, 10.2 5]
hemakarmaṇi hemaiva tārakarmaṇi tārameva dadyāt | [MuA zu RHT, 3, 10.2 6]
hemni viśeṣaḥ | [MuA zu RHT, 3, 10.2 7.1]
svarṇaṃ pañcavidhaṃ proktaṃ prākṛtaṃ sahajāgnijam | [MuA zu RHT, 3, 10.2 7.2]
etatsvarṇatrayaṃ caiva yojyaṃ ṣoḍaśavarṇakam | [MuA zu RHT, 3, 10.2 7.3]
khanijaṃ rasavādotthaṃ supattrīkṛtaśodhitam | [MuA zu RHT, 3, 10.2 8.1]
taccaturdaśavarṇāḍhyaṃ manujānāṃ rujāpaham | [MuA zu RHT, 3, 10.2 8.2]
iti | [MuA zu RHT, 3, 10.2 9]
tāre'pi viśeṣaḥ | [MuA zu RHT, 3, 10.2 10.1]
kailāse sahajaṃ rūpyaṃ khanijaṃ kṛtrimaṃ tathā | [MuA zu RHT, 3, 10.2 10.2]
vyutkrameṇa guṇaiḥ śreṣṭhaṃ nāgottīrṇe rase hitam | [MuA zu RHT, 3, 10.2 10.3]
iti | [MuA zu RHT, 3, 10.2 11]
tāramapi pūrvavarṇaṃ cāryam | [MuA zu RHT, 3, 10.2 12]
{MuA zu RHT, 3, 11.2}
piṣṭīmardane pātrauṣadhānyāha truṭiśa ityādi | [MuA zu RHT, 3, 11.2 1]
abhrahemalohādīni abhramabhrakaṃ pratītaṃ hema kanakaṃ tadeva lohaḥ abhrakaṃ ca hemalohaśca tāv ādī yasya tat | [MuA zu RHT, 3, 11.2 2]
evaṃvidhaṃ dravyaṃ kṣitikhagavetasabījapūrāmlaiḥ kṣitiśca khagaś ca vetasaṃ ca bījapūraś ca kṣitikhagabījapūrāḥ bījapūro mātuluṅgaḥ teṣāṃ trayāṇāmamlāḥ tair mṛditaṃ gharṣitaṃ sat rasendraś carati | [MuA zu RHT, 3, 11.2 3]
kiṃ kṛtvā mṛditaṃ truṭiśo 'lpamātraṃ dattvā | [MuA zu RHT, 3, 11.2 4]
kasmin sāre khalve | [MuA zu RHT, 3, 11.2 5]
sārasya tīkṣṇajātasyāyaṃ sārastasminnevaṃvidhe | [MuA zu RHT, 3, 11.2 6]
sāre viśeṣaḥ | [MuA zu RHT, 3, 11.2 7.1]
muṇḍaṃ tīkṣṇaṃ tathā kāntaṃ bhedāstasya trayodaśa | [MuA zu RHT, 3, 11.2 7.2]
mṛdu kuṇṭhaṃ ca kaḍāraṃ trividhaṃ muṇḍamucyate | [MuA zu RHT, 3, 11.2 7.3]
kharasāraṃ ca hannālaṃ tārāvartaṃ viḍaṃ tathā | [MuA zu RHT, 3, 11.2 8.1]
kālalohaṃ gajākhyaṃ ca ṣaḍvidhaṃ tīkṣṇamucyate | [MuA zu RHT, 3, 11.2 8.2]
kāntaṃ lohaṃ caturdhoktaṃ romakaṃ bhrāmakaṃ tathā | [MuA zu RHT, 3, 11.2 9.1]
cumbakaṃ drāvakaṃ ceti guṇās tasyottarottarāḥ | [MuA zu RHT, 3, 11.2 9.2]
iti | [MuA zu RHT, 3, 11.2 10]
khalvo yathā | [MuA zu RHT, 3, 11.2 11.1]
khalvo'śmādyo nirudgāro dvir aṅgulakaṭāhakaḥ | [MuA zu RHT, 3, 11.2 11.2]
aṣṭāṅgulāvaṭī kāryā dīrghā vā vartulā tathā | [MuA zu RHT, 3, 11.2 11.3]
dvādaśāṅguladīrgheṇa mardakaś caturaṅgulaḥ | [MuA zu RHT, 3, 11.2 12.1]
mukhaṃ vṛttaṃ tu kartavyaṃ darpaṇodarasaṃnibham | [MuA zu RHT, 3, 11.2 12.2]
iti | [MuA zu RHT, 3, 11.2 13]
aśmādya iti aśmalohārkāṇāṃ jñātavyaḥ | [MuA zu RHT, 3, 11.2 14]
{MuA zu RHT, 3, 13.2}
dhātvādīnāṃ cāraṇāyāṃ parimāṇamāha samukham ityādi | [MuA zu RHT, 3, 13.2 1]
iti pūrvoktaṃ pattrābhrakam uktaṃ pattrābhrakacāraṇam ityarthaḥ | [MuA zu RHT, 3, 13.2 2]
samukhaṃ mukhasahitaṃ cāraṇaṃ bhavatu vātha nirmukhaṃ mukhavarjitaṃ cāraṇaṃ bhavatu ubhayatrāpi tulyaṃ samānaṃ sūtaṃ cārayet dhātvādīniti śeṣaḥ | [MuA zu RHT, 3, 13.2 3]
atra vikalpo dviguṇaṃ sūtād dviguṇitaṃ cārayed vā caturguṇitaṃ sūtāccaturguṇitaṃ vā aṣṭaguṇaṃ sūtādaṣṭaguṇitaṃ vā ṣoḍaśaguṇaṃ sūtāt ṣoḍaśaguṇitaṃ vā dvātriṃśatāguṇitaṃ sūtād dvātriṃśadguṇitaṃ cārayet | [MuA zu RHT, 3, 13.2 4]
tena vidhānena pūrvoktena vidhānena truṭiśo dattvetyādinā | [MuA zu RHT, 3, 13.2 5]
cāraṇā trilakṣaṇā bhavati trīṇi lakṣaṇāni cihnāni yasyāṃ sā tathoktā | [MuA zu RHT, 3, 13.2 6]
kathaṃ grāsaḥ abhrakasya grāsanaṃ nirmukhatvena samukhatvena vāparā piṣṭī rasenābhrāder melanaṃ punargarbho rasasya garbhe rasarūpaṃ gaganaṃ tiṣṭhatīti | [MuA zu RHT, 3, 13.2 7]
ślokadvayānvayasambandhād yugmam | [MuA zu RHT, 3, 13.2 8]
{MuA zu RHT, 3, 15.2}
iti gaganādigrāsapramāṇaṃ kathitam atha cāraṇāvidhānamāha dolanavidhinetyādi | [MuA zu RHT, 3, 15.2 1]
gaganamabhrakaṃ yair auṣadhaiḥ piṣṭaṃ peṣitaṃ bhavati tair evauṣadhair nālpamānair bahumānair nānāvidhabhaṅgasaṃskṛtaṃ kuryāditi śeṣaḥ | [MuA zu RHT, 3, 15.2 2]
nānāvidhā anekaprakārā ye bhaṅgās taraṃgā āgamābdhijātās taiḥ saṃskṛtam upaskṛtam | [MuA zu RHT, 3, 15.2 3]
kiṃviśiṣṭaṃ gaganaṃ māraṇavidhinā pañcatvavidhānena uddiṣṭam uddeśitam | [MuA zu RHT, 3, 15.2 4.1]
evaṃvidham api gaganaṃ dolanavidhinā cāraṇāyāṃ yojyamiti bhāvaḥ | [MuA zu RHT, 3, 15.2 4.2]
adhunālpamatīnāṃ matam āhānya ityādi | [MuA zu RHT, 3, 15.2 5.1]
anye mahadbhyo 'pare tucchamatayas tucchā stokā matirbuddhiryeṣāṃ te tathoktāḥ alpabuddhaya iti yāvat | [MuA zu RHT, 3, 15.2 5.2]
rasaṃ jīrṇaṃ jāraṇasaṃskāropapannaṃ rasaṃ manyante iti | [MuA zu RHT, 3, 15.2 6]
kiṃ gandhakaniṣpiṣṭiśulbapiṣṭirajo gandhakena yā niṣpiṣṭiḥ piṣṭībhūtā śulbena yā piṣṭiḥ piṣṭībhūtā tāmrapiṣṭītyarthaḥ gandhakaniṣpiṣṭiśca śulbapiṣṭiśca tayoryadrajaḥ pāṃśuḥ gandhakapiṣṭī yathā | [MuA zu RHT, 3, 15.2 7.1]
gandhapāṣāṇacūrṇaṃ ca caṇakasya rasena tu | [MuA zu RHT, 3, 15.2 7.2]
bhāvayetsaptavāraṃ tu strīraktena ca saptadhā | [MuA zu RHT, 3, 15.2 7.3]
śuddhasūtaṃ palaikaṃ tu kharpare dāpayettataḥ | [MuA zu RHT, 3, 15.2 8.1]
bhāvitaṃ gandhakaṃ dadyānnarapiṇḍena saṃyutam | [MuA zu RHT, 3, 15.2 8.2]
dolāyantre'pi tāpena piṣṭikā bhavati kṣaṇāt | [MuA zu RHT, 3, 15.2 9]
iti | [MuA zu RHT, 3, 15.2 10]
eva śulbapiṣṭyapi jāyate | [MuA zu RHT, 3, 15.2 11]
kimbhūtaṃ gandhakaniṣpiṣṭiśulbapiṣṭirajaḥ dolanavidhinodbhūtaṃ dolikāyantravidhānenotpannam | [MuA zu RHT, 3, 15.2 12]
iti yaduktaṃ tadasamañjasamiti bhāvaḥ | [MuA zu RHT, 3, 15.2 13]
{MuA zu RHT, 3, 16.2}
samukhacāraṇāntarbhūtaṃ vāsanāmukhacāraṇaṃ darśayannāha tailetyādi | [MuA zu RHT, 3, 16.2 1]
rasarājaḥ pārado hāṭakatārādi svarṇarūpyādi dhātudravyaṃ kṛtrimākṛtrimātmakanavasaṃkhyākaṃ pūrvamuktaṃ carati bhakṣati | [MuA zu RHT, 3, 16.2 2]
kena golakamukhena | [MuA zu RHT, 3, 16.2 3]
golakaśca mukhaviśeṣaḥ tena viḍasya golakenetyarthaḥ | [MuA zu RHT, 3, 16.2 4]
kva sati tailādikataptarase sati | [MuA zu RHT, 3, 16.2 5]
tailam ādiḥ yeṣāṃ te tailādikās tailavasāmūtraśukrapuṣpāḥ etaistapto yo rasa uṣṇatvaṃ nīto yo 'sau pāradastasmin satyevaṃ ghanamabhrakaṃ carati rasendraḥ | [MuA zu RHT, 3, 16.2 6]
punarhemādibhirnavakairgrāsīkṛtaiḥ piṇḍatvameti nibiḍatvaṃ prāpnoti | [MuA zu RHT, 3, 16.2 7]
tailāni yathā | [MuA zu RHT, 3, 16.2 8.1]
kaṅguṇītumbinīghoṣākarañjaśrīphalodbhavam | [MuA zu RHT, 3, 16.2 8.2]
kaṭuvātārisiddhārthasomarājīvibhītajam | [MuA zu RHT, 3, 16.2 8.3]
atasījaṃ mahākālīnimbajaṃ tilajaṃ tathā | [MuA zu RHT, 3, 16.2 9.1]
apāmārgo devadālī dantītumbaruvigrahāḥ | [MuA zu RHT, 3, 16.2 9.2]
aṅkolonmattabhallātaphalebhyas tailasambhavaḥ | [MuA zu RHT, 3, 16.2 10.1]
iti | [MuA zu RHT, 3, 16.2 10.2]
vasā yathā | [MuA zu RHT, 3, 16.2 11.1]
ajoṣṭrakharameṣāṇāṃ mahiṣasya vasā tathā | [MuA zu RHT, 3, 16.2 11.2]
iti | [MuA zu RHT, 3, 16.2 11.3]
mūtrapuṣpaśukrāṇi yathā | [MuA zu RHT, 3, 16.2 12.1]
mūtrāṇi hastikarabhamahiṣīkharavājinām | [MuA zu RHT, 3, 16.2 12.2]
striyaḥ puṃsas tathā mūtraṃ puṣpaṃ vīryaṃ ca yojayet | [MuA zu RHT, 3, 16.2 12.3]
iti | [MuA zu RHT, 3, 16.2 12.4]
{MuA zu RHT, 3, 17.2}
tasminnabhiprāye 'nyamatam āhānya ityādi | [MuA zu RHT, 3, 17.2 1]
eke uktavidhānena cāraṇāṃ kurvanti anye apare rasaṃ pāradaṃ svacchaṃ kṛtvā svedanādyaṣṭasaṃskāropasaṃskṛtaṃ vidhāya vā hiṅgulotthaṃ ghanam abhrakaṃ cārayanti abhrakasya cāraṇāṃ kurvanti | [MuA zu RHT, 3, 17.2 2]
kena śukapicchamukhena śukapicchaṃ saṃdhānaviśeṣaḥ mukhaṃ viśeṣo yeṣāṃ saṃdhānānāṃ tena | [MuA zu RHT, 3, 17.2 3]
kva sati cārayanti āśitagrāse sati bhuktakavale sati punaś cāryam ityarthaḥ | [MuA zu RHT, 3, 17.2 4]
kena siddhopadeśavidhinā siddhā rasasiddhā nityanāthavīranāthādayaḥ pūrvoktāḥ teṣāṃ ya upadeśavidhis tena | [MuA zu RHT, 3, 17.2 5]
na śuṣkeṇa saṃdhānenārdrībhāvāt nīrasatāṃ prāptena punaścāraṇā na syāt | [MuA zu RHT, 3, 17.2 6]
śukapicchaṃ yathā | [MuA zu RHT, 3, 17.2 7.1]
bhasmakṣārān suśuṣkāṃstu kṣārāṃśca lavaṇāni ca | [MuA zu RHT, 3, 17.2 7.2]
āloḍya hy amlavargeṇa śulbabhāṇḍe nidhāpayet | [MuA zu RHT, 3, 17.2 7.3]
yāvacca śukapicchābhamabhrakaṃ tena bhāvayet | [MuA zu RHT, 3, 17.2 8.1]
grasate tatkṣaṇāt sūto golakastu vidhīyate | [MuA zu RHT, 3, 17.2 8.2]
iti | [MuA zu RHT, 3, 17.2 9]
{MuA zu RHT, 3, 18.2}
anyamatābhiprāye prakārāntaram āhāthavetyādi | [MuA zu RHT, 3, 18.2 1]
pūrvoktaṃ vidhānaṃ kuryāt athavā pakṣāntare idaṃ vakṣyamāṇaṃ kuryāt | [MuA zu RHT, 3, 18.2 2]
mākṣikagaganamiti mākṣikena yuktaṃ gaganam abhrakaṃ samabhāgaṃ dvayaṃ tulyabhāgaṃ puṭitaṃ bhāvitaṃ yat paṭu saindhavaṃ lavaṇaṃ śāstrāntarasāmyād amlavargeṇa puṭitaṃ tena yutaṃ militaṃ sat pakvaṃ vahnipuṭitaṃ kuryāt iti śeṣaḥ | [MuA zu RHT, 3, 18.2 3]
kiṃ kṛtvā lohapātre muṇḍādibhājane prakṣipya madhye sthāpya | [MuA zu RHT, 3, 18.2 4]
evaṃvidhaṃ kṛṣṇābhraṃ svedāntarvahnitāpamadhye rasaḥ pāradaś carati grasati mākṣikasaṃyogāt kṣipram iti bhāvaḥ | [MuA zu RHT, 3, 18.2 5]
{MuA zu RHT, 3, 19.2}
upadeśavidhānamāha tam ityādi | [MuA zu RHT, 3, 19.2 1.1]
yenopadeśena gandhābhrakapraveśanaṃ gandhapāṣāṇasaṃyogād yadabhrapraveśena bhavati abhrasya pāradāntaḥpraveśo bhavati tamupadeśamahaṃ kavir vakṣyāmi kathayiṣye | [MuA zu RHT, 3, 19.2 1.2]
atisāmīpyād vartamāna eva ﾱṭ | [MuA zu RHT, 3, 19.2 2]
tu punaḥ | [MuA zu RHT, 3, 19.2 3]
pakṣachinnaśca raso rasarasāyanayor yogyaḥ rase jvarādiroganāśake jvarāṅkuśādau rasāyane ca jarāvyādhināśane prayoge yogyaḥ samarthaḥ | [MuA zu RHT, 3, 19.2 4]
yathā mañjaryām | [MuA zu RHT, 3, 19.2 5.1]
mārito dehaśuddhyarthaṃ mūrchito vyādhināśanaḥ | [MuA zu RHT, 3, 19.2 5.2]
rasabhasma kvacidroge dehārthe mūrchitaṃ kvacit | [MuA zu RHT, 3, 19.2 5.3]
baddhaṃ dvābhyāṃ prayuñjīta śāstradṛṣṭena karmaṇā | [MuA zu RHT, 3, 19.2 6]
iti | [MuA zu RHT, 3, 19.2 7]
gandhābhrakapraveśena pakṣachinno 'calo bhaved iti bhāvaḥ | [MuA zu RHT, 3, 19.2 8]
{MuA zu RHT, 3, 20.2}
gandhakaṃ viśeṣayannāha rasarājetyādi | [MuA zu RHT, 3, 20.2 1]
rasabandhane pāradabandhane gandhako 'bhitaḥ lelinakaḥ sarvotkṛṣṭaḥ | [MuA zu RHT, 3, 20.2 2]
kuto yataḥ sūtakapakṣacchedī gandhakaḥ sūtasya pāradasya pakṣau chinatti | [MuA zu RHT, 3, 20.2 3]
punaḥ kuto rasarājarāgadāyī rasarājaḥ pāradaḥ tasya rāgaṃ rañjanaṃ dadātīti | [MuA zu RHT, 3, 20.2 4]
punaḥ kuto bījānāṃ pākajāraṇasamarthaḥ pākaśca jāraṇaṃ ca pākajāraṇe | [MuA zu RHT, 3, 20.2 5]
{MuA zu RHT, 3, 24.1}
gandhakābhrakābhyāṃ rasapakṣāpakartanaṃ yathā syāttathāha dattvetyādi | [MuA zu RHT, 3, 24.1 1]
ādau prathamaṃ khalve lohārkāśmamaye gandhakaṃ truṭiśo dattvā alpamātraṃ vāraṃ vāraṃ gandharasau dattvā tāvanmardanīyaṃ yāvat sā piṣṭikā ekaśarīratā bhavati kajjaliketi vyaktārthaḥ | [MuA zu RHT, 3, 24.1 2]
tadanu tatpaścāt rasagandhakapiṣṭīkaraṇānantaraṃ tatra rasagandhakapiṣṭyā gaganam abhrakaṃ samabhāganiyojitaṃ gandharasābhyāṃ tulyāṃśaṃ militaṃ kāryam ityarthaḥ | [MuA zu RHT, 3, 24.1 3]
kayā kṛtvā drutabalivasayā drutā dravībhūtā yā balivasā bhekamatsyakarkaṭaśiśumārāṇāṃ tailarūpā śarīrajātā tayā | [MuA zu RHT, 3, 24.1 4]
samabhāgābhrakaniyojanānantaraṃ balivasayā mardanaṃ kāryamiti tātparyārthaḥ | [MuA zu RHT, 3, 24.1 5]
balivasā yathā | [MuA zu RHT, 3, 24.1 6.1]
bhekamatsyabhavā yā tu karkaṭasya vasāthavā | [MuA zu RHT, 3, 24.1 6.2]
bhāvyam ebhiḥ kramād gandhaṃ śiśumāravasāpi vā | [MuA zu RHT, 3, 24.1 6.3]
etāsvekā balivasā samyak sūtasya bandhinī | [MuA zu RHT, 3, 24.1 7.1]
rañjanaṃ caiva kurute maṇimūṣavidhikramāt | [MuA zu RHT, 3, 24.1 7.2]
eṣā balivasā nāma kṣaṇādbadhnāti sūtakam | [MuA zu RHT, 3, 24.1 8.1]
iti | [MuA zu RHT, 3, 24.1 8.2]
rasagandhābhrapiṣṭiṃ kurvītetyarthaḥ | [MuA zu RHT, 3, 24.1 9]
sā pūrvoktā rasagandhābhrapiṣṭir athetyanantaraṃ dīpikāyantre 'dhaḥpātane raso nirmuktamalas tyaktadoṣo bhavati | [MuA zu RHT, 3, 24.1 10]
tasminnirmuktamale sati nikṛntapakṣaḥ chinnapakṣo bhavati | [MuA zu RHT, 3, 24.1 11]
kābhyām abhragandhābhyām abhraṃ ca gandhaśca abhragandhau tābhyāṃ gandhakāntaḥ saṃyogāt sukhaṃ rasābhrapiṣṭirbhavet yato gandhako dvaṃdvamelanasamarthaḥ kiṃ punarbalivasayeti tṛtīyaślokārthaḥ | [MuA zu RHT, 3, 24.1 12]
kulakam iti | [MuA zu RHT, 3, 24.1 13]
pūrvasaṃskṛtarasasyākāraṃ kāryāntarasampattiṃ cāha bhasmetyādi | [MuA zu RHT, 3, 24.1 14]
ca punaḥ | [MuA zu RHT, 3, 24.1 15]
tato'dhaḥpātanād raso bhasmākāro bhasmasadṛśo bhavet | [MuA zu RHT, 3, 24.1 16]
sa ca bhasmākāro rasaḥ hemnā svarṇena sārdham ubhayamelane yujyate karmavidā iti śeṣaḥ | [MuA zu RHT, 3, 24.1 17]
athavā samuccaye avyayo rekārthasambandhāt pakṣāntare ca | [MuA zu RHT, 3, 24.1 18]
{MuA zu RHT, 3, 25.2}
athavā hemnā saha pūrvarasavidhānena gandhapiṣṭiṃ kuryāt athavā drutagandhakasya dravībhūtagandhakasya madhye paktvā vahniyogena supakvaṃ kṛtvā rasaṃ piṣṭivat rasahemagandhapiṣṭiṃ kuryādityarthaḥ | [MuA zu RHT, 3, 25.2 1]
pūrvoddiṣṭasya dvaṃdvamelanasya vidhānamāha setyādi | [MuA zu RHT, 3, 25.2 2]
ca punaḥ | [MuA zu RHT, 3, 25.2 3]
sā pūrvoktā hemapiṣṭiḥ rasahemagandhakṛtaretasoḥ sambandhaḥ sadātanaḥ | [MuA zu RHT, 3, 25.2 4]
hemnā militā yā piṣṭimelanaviśet sā hemapiṣṭī bhūyaḥ punaḥ gandhake vipacyate yuktyā pākaḥ kāryaḥ pūrvavad gandhake | [MuA zu RHT, 3, 25.2 5]
ittham uktavidhānena hemnā saha sūtaḥ pārado milati granthimeti kva sati dvaṃdve sati ubhayasaṃyoge sati | [MuA zu RHT, 3, 25.2 6]
tathoktavidhānena dvaṃdve milati sati tatkālād alpakālato mriyate pañcatvamupayāti | [MuA zu RHT, 3, 25.2 7]
alpakriyāntarakaraṇānmṛto bhavatīti bhāvaḥ | [MuA zu RHT, 3, 25.2 8]
iti pakṣacchedavidhiḥ | [MuA zu RHT, 3, 25.2 9]
{MuA zu RHT, 3, 26.2}
etāvatā rasapakṣakartanena nālaṃ bhavitavyamityāha itare ityādi | [MuA zu RHT, 3, 26.2 1]
ye puruṣā iti uktavidhānena pakṣacchedaṃ rasapakṣāpakartanaṃ vāñchanti punaḥ dvaṃdve rasamāraṇaṃ dvaṃdvena pūrvoktena rasahemagandhakena kṛtvā yadrasamāraṇaṃ tanna vāñchanti punarbījānāmapi raktābhrahemarasakādīnāmapi pākaṃ vahniyogena supakvakaraṇaṃ na vāñchanti te puruṣāḥ pūrvaṃ pakṣacchedaṃ jñātvā hṛṣyanti harṣayuktā bhavanti pakṣacchedaṃ vinānyakāryasiddhiṃ jñātvetyarthas tadanu ca kāryāsiddhau tapyanti paritāpayuktā bhavanti | [MuA zu RHT, 3, 26.2 2]
{MuA zu RHT, 3, 27.2}
gaganacāraṇaṃ nirdiśyānyasaṃskāraṃ stuvannāha itthamityādi | [MuA zu RHT, 3, 27.2 1]
mayā granthakartrā asmin śāstre karmaṇyati saṃvādī prakāraḥ agrimaprakaraṇe sattvaniṣkāsanarūpaḥ nirdiśyate nirdeśaḥ kriyate | [MuA zu RHT, 3, 27.2 2]
saṃvedyate saṃskriyate saṃskāravidbhiriti saṃvādī | [MuA zu RHT, 3, 27.2 3]
kiṃ kṛtvā itthamuktaprakāreṇa anekairdoṣaiḥ anekakaṣṭaiḥ bahuśramairbahvāyāsairgaganacāraṇaṃ matvā abhrakacāraṇaṃ jñātvā | [MuA zu RHT, 3, 27.2 4]
gaganacāraṇānantaramanyotkṛṣṭaprakāro nirdiśyate iti bhāvaḥ | [MuA zu RHT, 3, 27.2 5]
{MuA zu RHT, 3, 29.1}
prakārāntaraṃ darśayannāha agrāhya ityādi | [MuA zu RHT, 3, 29.1 1]
evaṃvidho harajo yāvadyonau abhrake na viśati na milati yāvadbandhaṃ bandhanaṃ kuto bhajate prāpnoti na kuto'pi yonāv apraviśati sati na bandhanamāpnotītyarthaḥ | [MuA zu RHT, 3, 29.1 2]
kiṃviśiṣṭo harajaḥ agrāhyaḥ haraḥ kathamapi na gṛhyate 'navayavatvāt harajas tadguṇa eva kāraṇānurūpaṃ kāryamiti nyāyāt | [MuA zu RHT, 3, 29.1 3.1]
punaḥ kiṃviśiṣṭo nirlepaḥ vaikārikair doṣaguṇairna lipyata iti doṣaguṇanivṛtteḥ | [MuA zu RHT, 3, 29.1 3.2]
punaḥ sūkṣmagatiḥ sūkṣmā gatir gamanaṃ pravartanaṃ vā yasya saḥ dhūmarūpāvalokanatvāt | [MuA zu RHT, 3, 29.1 4]
punarvyāpakaḥ dehalohādervyāpakatvāt | [MuA zu RHT, 3, 29.1 5]
punarakṣayaḥ na kṣayo yasyetyakṣayaḥ sarvadā bhāvarūpatvāt | [MuA zu RHT, 3, 29.1 6]
punarjīvaḥ ajīve prakāśatvābhāvaḥ svatvaṃ vihāya malinopādhikatvānnirupādhāv upādhisampattiriti tātparyārthaḥ | [MuA zu RHT, 3, 29.1 7]
tadāśrayā tadviṣayā anādyavidyeti vedāntavacanāt | [MuA zu RHT, 3, 29.1 8]
iti śrīmatkuralavaṃśapayodhisudhāramiśramaheśātmajacaturbhujaviracitāyāṃ mugdhāvabodhinyāṃ rasahṛdayaṭīkāyāṃ nirmukhavāsanāmukhāntarbhūtasamukhapattrādhrakacāraṇātmakas tṛtīyo 'vabodhaḥ | [MuA zu RHT, 3, 29.1 9]
{MuA zu RHT, 4, 1.2}
adhunābhrasattvacāraṇaṃ tatra pītakarmaṇi gaganavarṇabhedānāha kṛṣṇa ityādi | [MuA zu RHT, 4, 1.2 1]
kṛṣṇo ghano rakto ghanaḥ pīto ghanaśceti trividhaḥ pātitasattvaḥ pātitaṃ sattvaṃ yasyeti samāsaḥ | [MuA zu RHT, 4, 1.2 2]
evaṃvidho vajrī pītakarmaṇi suvarṇakārye yojyaḥ | [MuA zu RHT, 4, 1.2 3]
vajriṇo lakṣaṇaṃ dhmāto'pi haṭhāgnau saṃyojito 'pi yaḥ sthūlatārakārahito bhavati sthūlāśca tāstārakāśca tābhī rahitaḥ dalasamuccayarūpāḥ sthūlatārakāḥ | [MuA zu RHT, 4, 1.2 4]
anukto'pi śvetavarṇo ghanaḥ śvetakarmaṇi yojyaḥ granthāntarasāmyād ayam abhiprāyaḥ | [MuA zu RHT, 4, 1.2 5]
yathā granthāntare raktaṃ pītaṃ kṛṣṇaṃ śastaṃ hemakriyāsu gaganaṃ hi | [MuA zu RHT, 4, 1.2 6]
tārakriyāsu śuklaṃ rasāyane sarvameva tu śreṣṭham iti | [MuA zu RHT, 4, 1.2 7]
abhre 'pi vṛttikṛdviśeṣamāha kadācid girijā devī haraṃ dṛṣṭvā manoharam | [MuA zu RHT, 4, 1.2 8]
amocayat tadā vīryaṃ tajjātaṃ śvetamabhrakam | [MuA zu RHT, 4, 1.2 9]
śvetaṃ raktaṃ tathā pītaṃ kṛṣṇaṃ tadbhūmisaṃgamāt | [MuA zu RHT, 4, 1.2 10.1]
pinākaṃ darduraṃ nāgaṃ vajrābhraṃ ca caturvidham | [MuA zu RHT, 4, 1.2 10.2]
dhmātaṃ vahnau dalacayaṃ pinākaṃ visṛjatyalam | [MuA zu RHT, 4, 1.2 11.1]
phūtkāraṃ bhujagaḥ kuryād darduraṃ bhekaśabdavat | [MuA zu RHT, 4, 1.2 11.2]
caturthaṃ khecaraṃ vajraṃ naivāgnau vikṛtiṃ bhajet | [MuA zu RHT, 4, 1.2 12.1]
tasmād vajrābhrakaṃ śreṣṭhaṃ vyādhivārdhakyamṛtyujit iti | [MuA zu RHT, 4, 1.2 12.2]
{MuA zu RHT, 4, 2.2}
cāraṇāyām abhrapattre vaiṣamyaṃ sattve ca sugamatvaṃ sūcayannāha niścandrikam ityādi | [MuA zu RHT, 4, 2.2 1]
ihāsmin cāraṇāsaṃskāre niścandrikaṃ gaganaṃ tārakārahitam abhraṃ vāsanābhiḥ pūrvoktābhir vāsanauṣadhibhiḥ śatadhā śataprakāraṃ vāsitaṃ mathitam api rasendraḥ pāradas tadapi bahuśramaiḥ saṃskṛtamapyabhraṃ na carati grāsīkaroti | [MuA zu RHT, 4, 2.2 2]
atra cāraṇe sattvaṃ yatnataḥ prayatnāt kathaṃ prabhavet kathamapi samarthībhavet sattvaṃ yatnataḥ samarthībhavedityarthaḥ | [MuA zu RHT, 4, 2.2 3]
{MuA zu RHT, 4, 3.2}
sugamatvādguṇādhikatvācca sattvaṃ praśaṃsati muktvetyādi | [MuA zu RHT, 4, 3.2 1]
abhrasattvamekaṃ muktvā tyaktvā anyo 'paro rasapakṣāpakartanasamartho na pāradapakṣacchettā na tena sattvena sukhaṃ yathā syāttathā rasaḥ pārado niyamyate pāradasya niyamanaṃ bhavedityarthaḥ badhyate ca bandhanaṃ prāpyate raso baddho bhavatītyarthaḥ | [MuA zu RHT, 4, 3.2 2]
kimbhūtaḥ san niyamanaṃ bandhanaṃ ca pnoti niruddhaprasaraḥ san niruddha ārundhittaḥ prasaraḥ prasaraṇaṃ prakṛṣṭena gamanaṃ yasya tādṛśaḥ san | [MuA zu RHT, 4, 3.2 3]
{MuA zu RHT, 4, 4.2}
rasabandhane 'dhikāritvaṃ darśayannāha pakṣacchedam ityādi | [MuA zu RHT, 4, 4.2 1]
yo vādī abhrasattvagrasanena vinā pakṣacchedam kṛtvā pakṣāpakartanam avidhāya rasabandhaṃ kartuṃ pāradabandhanaṃ vidhātum īhate ceṣṭate sa vādī na kiṃtu jaḍa evam apaṇḍita iti bhāvaḥ | [MuA zu RHT, 4, 4.2 2]
kaḥ kṛtvā rasabandhanaṃ kartumīhate bījaiḥ raktābhrahemarasakair ityādibhiḥ | [MuA zu RHT, 4, 4.2 3]
evāvyayam anyadravyavyavacchedī | [MuA zu RHT, 4, 4.2 4]
pakṣacchedanaṃ kṛtvā bandhanaṃ kāryamayaṃ vidhiḥ anyathā tv avidhiḥ | [MuA zu RHT, 4, 4.2 5]
avidher dṛṣṭāntamāha yathā ajitendriyo lampaṭaḥ pumān mokṣaṃ vāñchati | [MuA zu RHT, 4, 4.2 6]
ajitendriyajaḍayoḥ sāmyamiti | [MuA zu RHT, 4, 4.2 7]
{MuA zu RHT, 4, 5.2}
pakṣacchinnapāradasya lakṣaṇamāha netyādi | [MuA zu RHT, 4, 5.2 1]
evaṃvidhaḥ pāradaḥ sūto yaḥ sa pakṣacchinnaḥ pakṣau chinnau cheditau yasyeti samāsaḥ | [MuA zu RHT, 4, 5.2 2]
sa kaḥ yo nādhaḥ patati adhaḥpātane kṛte ūrdhvato 'dhobhāgo na patati punaradhobhāgata ūrdhvapātane kṛte ūrdhvaṃ na yāti anudgārī acañcalo bhavet yantre svastha eva tiṣṭhatītyarthaḥ | [MuA zu RHT, 4, 5.2 3]
punaḥ kiṃviśiṣṭaḥ abhrajīrṇaḥ abhrakaṃ jīrṇaṃ niḥśeṣatām āptaṃ yasmin rasa iti samāsaḥ | [MuA zu RHT, 4, 5.2 4]
grāsamātreṇa pakṣacchedo na jāyate yāvanna cāritamabhrakaṃ jaratīti dhvanyarthaḥ | [MuA zu RHT, 4, 5.2 5]
sa pakṣacchinnaḥ sūta iti | [MuA zu RHT, 4, 5.2 6]
{MuA zu RHT, 4, 6.2}
vajrābhraṃ vihāya pinākanāgabhekāḥ satvamocane'samarthā iti darśayannāha śvetetyādi | [MuA zu RHT, 4, 6.2 1]
ye dhmātāḥ sthūlatārakārahitāḥ pattracayena varjitā raktapītakṛṣṇāḥ kathitāḥ pūrvaṃ varṇitāste śvetādicaturvarṇā bhavanti | [MuA zu RHT, 4, 6.2 2]
trayāṇāṃ raktapītakṛṣṇavarṇābhrāṇāṃ cet śvetavarṇa ādau yujyate tadā caturvarṇā bhavantītyarthaḥ | [MuA zu RHT, 4, 6.2 3]
teṣāṃ caturvarṇānāṃ madhye yo vajrī vajrasaṃjñako ghanaḥ sa satvaṃ muñcati dhmātaḥ san satvaṃ tyajati nānye | [MuA zu RHT, 4, 6.2 4]
apare pinākanāgabhekāhvayāḥ dhmātāḥ santaḥ kācatāṃ yānti kācākāratvam āpnuvanti na ca sattvanirgama iti | [MuA zu RHT, 4, 6.2 5]
{MuA zu RHT, 4, 7.2}
sasattvabalavatvābhyām utkṛṣṭatvād vajrābhraṃ punaḥ praśaṃsati sitetyādi | [MuA zu RHT, 4, 7.2 1]
loke saṃsāre ye kecit ghanā udāhṛtāḥ kathitāste alpabalāḥ alpaṃ balaṃ yeṣu te tathoktāḥ | [MuA zu RHT, 4, 7.2 2]
niḥsattvāḥ satvavarjitāḥ dhmāteṣu teṣu satvābhāva ityarthaḥ | [MuA zu RHT, 4, 7.2 3]
te ke ghanāḥ sitaraktāsitapītāḥ śvetaraktakṛṣṇapītavarṇāḥ nānye varṇāḥ santīti bhāvaḥ | [MuA zu RHT, 4, 7.2 4]
sarveṣāṃ caturvarṇānāṃ madhye vajrī vajrasaṃjñakaḥ śreṣṭhaḥ pradhānaḥ | [MuA zu RHT, 4, 7.2 5]
{MuA zu RHT, 4, 8.2}
deyamabhramāha sūte'pītyādi | [MuA zu RHT, 4, 8.2 1]
rasāyanināṃ rasāyanaṃ jarāvyādhividhvaṃsibheṣajaṃ vidyate yeṣāṃ yeṣu vā te rasāyaninaḥ teṣāṃ paraṃ pradhānaṃ satvamabhrasatvaṃ parikīrtitaṃ saṃkathitaṃ yathā granthāntare | [MuA zu RHT, 4, 8.2 2.1]
satvasevī vayaḥstambhaṃ kṛtaśuddhirlabhetsudhīḥ | [MuA zu RHT, 4, 8.2 2.2]
iti | [MuA zu RHT, 4, 8.2 2.3]
abhrasatvaṃ sūte'pi pārade'pi paramamutkṛṣṭaṃ pakṣacchedanasamarthaṃ baladaṃ ca | [MuA zu RHT, 4, 8.2 3]
punastrividhaṃ gaganam abhakṣyam abhojyaṃ rasāyanināṃ sūte'pi | [MuA zu RHT, 4, 8.2 4]
kiṃ tattrividham ekaṃ kācaṃ vahnau dhamanātkācākāratāṃ nītaṃ dvitīyaṃ kiṭṭaṃ yaddhamanātkiṭṭasvarūpaṃ prāptaṃ tṛtīyaṃ pattrarajaḥ patrāṇāṃ samāhitaṃ yadrajas tadevaṃ trividham abhakṣyaṃ sadoṣatvāt | [MuA zu RHT, 4, 8.2 5]
{MuA zu RHT, 4, 9.2}
satvapātanavidhānaṃ darśayannāha muñcatītyādi | [MuA zu RHT, 4, 9.2 1]
ghanas tṛṇasāravikārakaiḥ svinnaḥ tṛṇameva sāro yeṣāṃ te tṛṇasārāḥ teṣāṃ ye vikārakā viśeṣās tair auṣadhaiḥ sūryāvartakādibhiḥ kṛtvā svinnau vahnau dhmāto ghanaḥ satvaṃ muñcati sattvapātaṃ vidadhāti | [MuA zu RHT, 4, 9.2 2]
punaḥ kācaṃ kiṭṭaṃ ca parihṛtya sattvaṃ patitakācakiṭṭayuktaṃ yadā bhavati tadā prayatnena grāhyam ityarthaḥ | [MuA zu RHT, 4, 9.2 3]
{MuA zu RHT, 4, 10.2}
adhunā viśeṣaprakārāntaram āha svedya ityādi | [MuA zu RHT, 4, 10.2 1.1]
svedyo ghanaḥ pūrvoktaistṛṇasāravikāraiḥ sveditamabhraṃ svedavidhiruktaḥ punarghanasya piṇḍaṃ baddhvā kaiḥ saha māhiṣadadhidugdhamūtraśakṛdājyaiḥ kṛtvā mahiṣyā idaṃ māhiṣaṃ evaṃbhūtaṃ yaddadhi dugdhaṃ mūtraṃ śakṛdviṣṭhā ājyaṃ ghṛtaṃ caitaiḥ piṇḍaṃ baddhvā | [MuA zu RHT, 4, 10.2 1.2]
atheti samuccaye | [MuA zu RHT, 4, 10.2 2]
pañcagavyaiḥ gavāṃ dugdhadadhimūtraśakṛdājyaiḥ saṃyuktaḥ kāryaḥ piṇḍaṃ baddhvetyarthaḥ | [MuA zu RHT, 4, 10.2 3]
etatpiṇḍaṃ lohanibhaṃ muṇḍaprabhaṃ sattvaṃ pātayati pūrvasaṃbadhāt ghanasya ityadhyāhāraḥ | [MuA zu RHT, 4, 10.2 4]
{MuA zu RHT, 4, 11.2}
sūryātapapītarasā iti sūryātape savitṛgharme pītāḥ śoṣitā rasā dravā yaiḥ evaṃvidhā dhātavo dhmātāḥ santaḥ svalpaṃ īṣanmātraṃ sattvaṃ muñcanti tyajanti | [MuA zu RHT, 4, 11.2 1]
punasta eva sūryātapapītarasā dhātavaḥ svasthānasthāḥ svakīyaṃ yatsthānaṃ draveṇa sthānapiṇḍaṃ rūpaṃ tasmin tiṣṭhantīti evaṃvidhāḥ santo bahalaṃ bhūyiṣṭhaṃ satvaṃ muñcanti dravantītyarthaḥ | [MuA zu RHT, 4, 11.2 2]
sūryātapapītarasā iti keṣāṃ sūryāvartakadalīvandhyākarkoṭakyādīnāṃ drāvakauṣadhīnām | [MuA zu RHT, 4, 11.2 3]
{MuA zu RHT, 4, 12.2}
patitasattvalakṣaṇam āha bahugambhīram ityādi | [MuA zu RHT, 4, 12.2 1]
megho ghano bahugambhīraṃ yathā syāttathā dhmātaḥ san suvarṇadhārābhiḥ śobhanavarṇadhārābhiḥ vā suvarṇavat kanakavat varṇo yāsāṃ tābhiḥ nirmalatvāt prakāśakatvācca varṣati dhārāpātaṃ vidadhāti | [MuA zu RHT, 4, 12.2 2]
kathaṃbhūtaṃ devamukhatulyaṃ vahninā tulyaṃ samaṃ amalaṃ nirmalaṃ haritapītaraktādidhūmarahitatvāt patitaṃ satvaṃ tathā vindyāt ghanasyetyarthaḥ | [MuA zu RHT, 4, 12.2 3]
tathā granthāntare | [MuA zu RHT, 4, 12.2 4.1]
bhastrānalena tīvreṇa mahājvāle hutāśane | [MuA zu RHT, 4, 12.2 4.2]
atidīpte bhavedbuddhā aṅgārāḥ kṣayamāgatāḥ | [MuA zu RHT, 4, 12.2 4.3]
punaranyā na cenmūrdhni dvistrirvārāṇi buddhimān | [MuA zu RHT, 4, 12.2 5.1]
yadā dīpto bhavedvahniḥ śuddhajvālo mahābalaḥ | [MuA zu RHT, 4, 12.2 5.2]
patitaṃ tu tadā vindyāt tatsattvaṃ nātra saṃśayaḥ | [MuA zu RHT, 4, 12.2 6.1]
patitaṃ tu pṛthakkāryaṃ kiṭṭāṅgāravivarjitam | [MuA zu RHT, 4, 12.2 6.2]
nirguṇaṃ lakṣayitvā tu punar dhāmyo yathāvatā | [MuA zu RHT, 4, 12.2 7.1]
dvistrirevamaśeṣaṃ tu dhmātaḥ sattvaṃ vimuñcati | [MuA zu RHT, 4, 12.2 7.2]
{MuA zu RHT, 4, 14.2}
mākṣikasatvāntarasaṃyogāt sattvasya guṇādhikyaṃ darśayannāha mākṣiketyādi | [MuA zu RHT, 4, 14.2 1]
gagane bhavaṃ gaganaṃ aṇpratyayāntaṃ ṇito vā iti sūtreṇa na vṛddhiḥ gaganaṃ abhrasatvam | [MuA zu RHT, 4, 14.2 2]
mākṣike bhavaṃ mākṣikaṃ mākṣikasatvaṃ tena sahitaṃ pūrvasatvaṃ cet dhmātaṃ tadubhayasatvaṃ mukhapradaṃ bhavati rasasya iti śeṣaḥ | [MuA zu RHT, 4, 14.2 3]
mukhaṃ prakṛṣṭena dadātīti samāsaḥ | [MuA zu RHT, 4, 14.2 4]
tadanu ca tatpaścācca nāgair vaṅgaiḥ sahitaṃ pūrvaṃ yadgaganaṃ abhrasatvaṃ mukhapradamityarthaḥ | [MuA zu RHT, 4, 14.2 5]
vā sukhapradaṃ iti pāṭhaḥ asmin yoge bahukleśaṃ vihāya sukhena cāraṇaṃ bhavatīti vikalpārthaḥ | [MuA zu RHT, 4, 14.2 6]
{MuA zu RHT, 4, 15.2}
mākṣikasatvaṃ mukhyatvenāha mākṣiketyādi | [MuA zu RHT, 4, 15.2 1]
sūtakaḥ pārado ghanasatvaṃ abhrasatvaṃ nikhilaṃ samastaṃ carati | [MuA zu RHT, 4, 15.2 2]
kasmāt mākṣikasatve yogāt mākṣikaṃ svarṇamākṣikaṃ tatsatve yo yogastasmāt | [MuA zu RHT, 4, 15.2 3]
niyataṃ niścitam | [MuA zu RHT, 4, 15.2 4]
mākṣikasattvayogād ghanasattvaṃ carati raso garbhadrāvī garbhe drāvayati sattvaṃ dravarūpaṃ vidhatte yaḥ sa tathoktaḥ | [MuA zu RHT, 4, 15.2 5]
sūtasyodare mākṣikābhrasatvaṃ drutirūpaṃ tiṣṭhatītyarthaḥ | [MuA zu RHT, 4, 15.2 6]
evamamunā vidhānena saha sūtakaḥ pārado rajyate rāgavān bhavati badhyate baddhaśca bhavatītyarthaḥ | [MuA zu RHT, 4, 15.2 7]
{MuA zu RHT, 4, 16.2}
mākṣikayogānantaram aparo'bhidhīyate sattvam ityādi | [MuA zu RHT, 4, 16.2 1]
ghanasyābhrasya satvaṃ tathā kāntaṃ lohaviśeṣaṃ tālakayuktaṃ tālakena haritālena yuktaṃ surundhitaṃ dhmātaṃ sat trayamapi satvarūpaṃ bhavati yadaikavāradhamanena satvaṃ na milati tathā punardvistrivelābhir dhamanaṃ kāryam | [MuA zu RHT, 4, 16.2 2]
samabhāgatālakayojanaṃ ghanasatvamākṣikasatvayogadrāvaṇāddhamitādatyarthaṃ tatsatvaṃ rakhe pārade bandhakāri bhavati paramamutkṛṣṭaṃ bandhanapradaṃ bhavati | [MuA zu RHT, 4, 16.2 3]
tatsattvasya cāraṇato raso bandhanamavāpnotīti bhāvaḥ | [MuA zu RHT, 4, 16.2 4]
kāntalakṣaṇaṃ | [MuA zu RHT, 4, 16.2 5.1]
pātre yasmin praviśati jale tailabindurna sarpet hiṅgurgandhaṃ visṛjati nijaṃ tiktatāṃ nimbakalkaḥ | [MuA zu RHT, 4, 16.2 5.2]
pāke dugdhaṃ bhavati śikharākāratāṃ naiva bhūmau kāntaṃ lohaṃ viduriti ca tallakṣaṇoktaṃ na cānyat | [MuA zu RHT, 4, 16.2 5.3]
iti | [MuA zu RHT, 4, 16.2 5.4]
{MuA zu RHT, 4, 17.2}
kāntābhrasatvālayogakaraṇam āha lohamityādi | [MuA zu RHT, 4, 17.2 1]
ceti samuccaye | [MuA zu RHT, 4, 17.2 2]
lohaṃ pūrvoktalakṣaṇaṃ muṇḍādikaṃ abhrasatvaṃ ca tālakasamabhāgasāritaṃ tālakasya samabhāgena pūrvavidhānena mukhādinā yatsāritaṃ ekaśarīratāṃ nītaṃ sṛ gatāvityasya dhāto rūpaṃ sāritaṃ pramilitam ityarthaḥ evaṃvidhaṃ kāntābhrasatvālaṃ rasaścarati | [MuA zu RHT, 4, 17.2 3]
ca punaḥ aṅgulimṛditaṃ aṅgulinā marditaṃ tat kāntābhrasatvālaṃ garbhe rasodare dravati tatsvarūpatvena milati | [MuA zu RHT, 4, 17.2 4]
kasmāt abhiṣavayogāt abhiṣavaḥ saṃmardanaṃ tadyogāt | [MuA zu RHT, 4, 17.2 5]
lohasya trayo daśabhedānāṃ madhyāt kenāpi bhedena sahayogaḥ kārya iti lohaśabdena dhvanitam | [MuA zu RHT, 4, 17.2 6]
{MuA zu RHT, 4, 18.2}
lohayogamuktvā vaṅgayogamāha vaṅgamityādi | [MuA zu RHT, 4, 18.2 1]
atha lohakathanānantaraṃ vaṅgaṃ khurasaṃjñakaṃ abhrakaṃ ca etaddvayaṃ tālakaṣaḍbhāgasāritaṃ tālakasya ṣaḍaṃśena ekaśarīratāṃ nītaṃ tatsvarūpaṃ rasaścarati | [MuA zu RHT, 4, 18.2 2]
kasmāt abhiṣavayogāt abhiṣavaḥ saṃmardanaṃ tadyogāt ṣuñ abhiṣave ityasya dhāto rūpaṃ abhiṣavaḥ | [MuA zu RHT, 4, 18.2 3]
punaḥ rasaścarati milati | [MuA zu RHT, 4, 18.2 4]
cāritaṃ yat taddravati taddrutaṃ rase vrajati pṛthaktvāt saṃ milati nātrasandehaḥ niḥ saṃdigdhamiva | [MuA zu RHT, 4, 18.2 5]
vaṅgasya laghudravitvāt ṣaḍaṃśayogastālakasya yuktaḥ lohajāteḥ kāṭhiṇyāt samabhāgatvaṃ uditam | [MuA zu RHT, 4, 18.2 6]
{MuA zu RHT, 4, 20.2}
abhrasatvavidhānamāha bahalamityādi | [MuA zu RHT, 4, 20.2 1]
vaṭakīkṛtaṃ ca tanmṛtaṃ ca gaganaṃ tathoktaṃ na vaṭako vaṭakaḥ kriyata iti vaṭakīkṛtaṃ atra abhūtatadbhāve cviḥpratyayaḥ | [MuA zu RHT, 4, 20.2 2]
pañcabhirniculapuṭaiḥ pañcasaṃkhyābhirvetasavṛkṣadravabhāvanābhir bhāvitaṃ yanmṛtagaganaṃ mṛtābhraṃ vaṭakīkṛtaṃ satsatvaṃ patati taddrāvakauṣadhayogaṃ vidhāya vahninā vidhamanāditi śeṣaḥ | [MuA zu RHT, 4, 20.2 3]
kiyanmānaṃ satvaṃ patati bahalaṃ bahu anyavidheradhikam | [MuA zu RHT, 4, 20.2 4]
kīdṛśaṃ svarṇavarṇaṃ pītaśvetaṃ prakāśākhyaṃ punarnirañjanaṃ nirmalaṃ kiṭṭarahitaṃ ca | [MuA zu RHT, 4, 20.2 5]
asmin satve kācakiṭṭābhāvaḥ | [MuA zu RHT, 4, 20.2 6]
sarvotkṛṣṭavidhirayaṃ pūrvamuditāt bahalasatvapātādityarthaḥ | [MuA zu RHT, 4, 20.2 7]
kevalasatvacāraṇavidhānamāha tadityādi | [MuA zu RHT, 4, 20.2 8]
tatastadabhrasatvapātanavidheranantaraṃ tadevābhrasatvaṃ cūrṇīkṛtya kalkaṃ vidhāya kṣārāmlairbhāvitaṃ kuryāt kṣārāḥ svarjikādayaḥ amlā jambīrādayaḥ tairbahuśo bahuvāraṃ gharmapuṭitaṃ kuryādityarthaḥ | [MuA zu RHT, 4, 20.2 9]
punaḥ sṛṣṭitrayanīrakaṇātumbururasamarditaṃ sṛṣṭiḥ pūrvoktā tattrayaṃ mūtraśukraśoṇitamiti nīrakaṇā jalapippalī tumbaru pratītaṃ eteṣāṃ rasena marditaṃ kuryāt | [MuA zu RHT, 4, 20.2 10]
abhrasattvamevaṃ kṛtaṃ sat carati grasati rasaḥ ityadhyāhāraḥ | [MuA zu RHT, 4, 20.2 11]
{MuA zu RHT, 4, 22.2}
atha śulbābhramāha ghanetyādi | [MuA zu RHT, 4, 22.2 1]
ghanasatvaśulbamākṣikasamabhāganiyojitaṃ ghanasatvam abhrasatvaṃ śulbaṃ tāmraṃ mākṣikaṃ svarṇamākṣikaṃ samabhāgena tulyabhāgena niyojitaṃ prayuktaṃ tanmilitaṃ sat śulbābhraṃ kathitam | [MuA zu RHT, 4, 22.2 2]
atra śulbaṃ kīdṛśaṃ prayojyaṃ tadāha | [MuA zu RHT, 4, 22.2 3.1]
dvāvarkau mlecchanepālau rase nepāla uttamaḥ | [MuA zu RHT, 4, 22.2 3.2]
ghanaghātasahaḥ snigdho raktapatro'malo mṛduḥ | [MuA zu RHT, 4, 22.2 3.3]
mlecchastu kṣālitaḥ kṛṣṇo rūkṣasnigdho ghanāsahaḥ | [MuA zu RHT, 4, 22.2 4.1]
miśrito nāgalohābhyāṃ na śreṣṭho rasakarmaṇi | [MuA zu RHT, 4, 22.2 4.2]
iti ato nepālakaṃ grāhyamityarthaḥ | [MuA zu RHT, 4, 22.2 4.3]
tacchulvābhraṃ rasaḥ kṣipraṃ carati punaḥ kṣipraṃ śīghraṃ tacchulbaṃ jīryati jāraṇamāpnoti | [MuA zu RHT, 4, 22.2 5]
atra mākṣikayogaḥ śulbābhrasatvamelanārthaṃ rasaprītyeti bhāvaḥ | [MuA zu RHT, 4, 22.2 6]
śulbābhracāraṇavidhānamāha itītyādi | [MuA zu RHT, 4, 22.2 7]
iti pūrvoktaṃ tāpyaśulbasahitaṃ tāpyaṃ svarṇamākṣikaṃ śulbaṃ tāmraṃ nepālasaṃjñakaṃ tābhyāṃ sahitaṃ miśritaṃ ghanasatvaṃ taptalohakhalvake mṛditaṃ kāryaṃ mardanīyaṃ kaiḥ kṛtvā kāñjikavetasajambīrabījapūrāmlaiḥ kāñjikamuktavidhānaṃ sauvīraṃ vetasaṃ cukraṃ jambīraṃ prasiddhaṃ bījapūro mātuluṅgaḥ eteṣāmamlaiḥ dravarūpaiḥ | [MuA zu RHT, 4, 22.2 8]
tataḥ śulvābhraṃ rasendraḥ pāradaścarati grasati | [MuA zu RHT, 4, 22.2 9]
lohakhalvasya kathanāt taptakhalvake mardanaṃ kuryāditi tātparyārthaḥ | [MuA zu RHT, 4, 22.2 10]
{MuA zu RHT, 4, 23.2}
prakārāntaramāha itītyādi | [MuA zu RHT, 4, 23.2 1]
iti pūrvoktalakṣaṇaṃ tīkṣṇaśulbanāgaṃ tīkṣṇaṃ tāmraṃ nāgaṃ ca etattrayaṃ mākṣikayuktaṃ svarṇamākṣikayutaṃ samaṃ tulyabhāgaṃ kuryāt | [MuA zu RHT, 4, 23.2 2]
tatkṛtaṃ khoṭaṃ taiḥ sarvaiḥ piṣṭīstambhena khoṭabhasma kāryam | [MuA zu RHT, 4, 23.2 3]
puṭavidhinā vahnipuṭavidhānena tatkṛtaṃ khoṭaṃ bhasma kāryaṃ punaḥ tadbhasma satve nirvyūḍhaṃ nirvāhitaṃ sat satvarañjakaṃ bhavati khasatve abhrasatve rāgadāyi bhavati rañjitaṃ tatsatvaṃ rasarañjakaṃ bhavediti | [MuA zu RHT, 4, 23.2 4]
{MuA zu RHT, 4, 24.2}
rañjitaghanasatvasya cāraṇamāha cāryamityādi | [MuA zu RHT, 4, 24.2 1]
tadvidhaṃ pūrvarañjitaṃ ghanasatvam abhrasatvaṃ ca ghanaṃ kevalaghanodbhavaṃ satvaṃ arañjitaṃ rase pārade cāryaṃ grāsagrasanamānenaitad abhrasatvaṃ rase saṃyojyam | [MuA zu RHT, 4, 24.2 2]
vā satve sarvabījaṃ sarvaṃ rāgadāyi dravyaṃ saṃyojya nirvāhyaṃ nirvāhitaṃ kuryāt | [MuA zu RHT, 4, 24.2 3]
kutaḥ dvandvasaṃkarataḥ dvandvānāṃ saṃkaro melāpaḥ saṅkaro'vakara ityamaraḥ | [MuA zu RHT, 4, 24.2 4]
nirvāhyaṃ iti vaha prāpaṇe ityasya rūpaṃ pūrvavat | [MuA zu RHT, 4, 24.2 5]
niravyayaṃ niścayārthaṃ nirniścayaniṣedhayoḥ ityamaraḥ | [MuA zu RHT, 4, 24.2 6]
{MuA zu RHT, 4, 25.2}
atha rasacāraṇe jñeyamāha abhraketyādi | [MuA zu RHT, 4, 25.2 1]
yo vādī rasakartā ādau prathamaṃ abhracāraṇaṃ na jānāti yathā raso'bhrakaṃ carati grasati punaḥ tatpaścāt garbhadruticāraṇaṃ yadrasagarbhe drutaṃ dravarūpaṃ tiṣṭhatyabhrādikaṃ tasya cāraṇaṃ grasanaṃ punarante hemnaḥ svarṇasya cāraṇaṃ grasanaṃ na jānāti sa vṛthaiva mithyaiva arthakṣayaṃ dhananāśaṃ kurute kāryasiddherabhāvāt | [MuA zu RHT, 4, 25.2 2]
sarvajña eva rasakriyāyāṃ pravarteteti bhāvaḥ | [MuA zu RHT, 4, 25.2 3]
{MuA zu RHT, 4, 26.2}
grāsarahasyamāha gaganetyādi | [MuA zu RHT, 4, 26.2 1]
ahaṃ śrīmadgovindabhagavatpūjyapādācāryaḥ ekamadvitīyaṃ gaganagrāsarahasyaṃ abhrakakavalane grāsakautukaṃ vakṣyāmi kathayāmi | [MuA zu RHT, 4, 26.2 2]
kasmāt ghanārkasaṃyogāt ghanaṃ abhrakasatvaṃ arkastāmraṃ etayoḥ saṃyogaḥ tasmāt ubhayasatvakṛtakhoṭaṃ cāryam | [MuA zu RHT, 4, 26.2 3]
athaśabdaḥ pakṣāntarasūcakaḥ | [MuA zu RHT, 4, 26.2 4]
abhrasatvasya yasya dhāto rūpaṃ tena saha yasya dhātorvā saṃyogo bhavati dvandvabhāvāt saṅkarataḥ tatsaṃyuktamabhidhānaṃ bhavati yathā śulvābhraṃ nāgābhraṃ vaṅgābhraṃ mākṣikābhraṃ hemābhram iti evaṃ sarvatra saṃyogānnāmaniṣpattiḥ | [MuA zu RHT, 4, 26.2 5]
grastasya drāvaṇaṃ garbhe garbhadrutirudāhṛtā bahireva dravīkṛtya ghanasatvādikaṃ khalu | [MuA zu RHT, 4, 26.2 6.1]
jāraṇāya rasendrasya sā bāhyadrutirucyate | [MuA zu RHT, 4, 26.2 6.2]
{MuA zu RHT, 5, 1.2}
vāco marīcibhistaptaṃ toṣaya janakairavam | [MuA zu RHT, 5, 1.2 1.1]
kumudāni ca kāsārodvartīni cirabhāsayā | [MuA zu RHT, 5, 1.2 1.2]
atha garbhadrutibāhyadrutipraśaṃsanamāha yadītyādi | [MuA zu RHT, 5, 1.2 2]
yadi ced ghanasatvam abhrasatvaṃ garbhe pāradasyāntarna patati dravatvaṃ nāpnoti vā bījāni śulbābhrādīni pāradasyodare no dravanti na rasarūpā bhavanti ca punaḥ bāhyadrutir na yujyate cedevaṃ na syāttarhi iha asyāṃ kriyāyāṃ prāptāyāṃ satyāṃ sūto rasaḥ kathaṃ badhyate anyathā na ko'pyupāyaḥ | [MuA zu RHT, 5, 1.2 3]
{MuA zu RHT, 5, 2.2}
garbhadruterādhikyaṃ darśayannāha garbhetyādi | [MuA zu RHT, 5, 2.2 1]
cīrṇo 'pi grāsaḥ cāraṇatāṃ prāpto 'pi kavalaḥ yadi garbhadrutyā rahito bhavet rasasyodare rasarūpakaraṇavarjito bhavet tadā ekatāṃ na yāti rasarūpo na bhavati | [MuA zu RHT, 5, 2.2 2]
punarekībhāvena vinā grāso na jīryate jāraṇatvaṃ nāpnoti | [MuA zu RHT, 5, 2.2 3]
tena hetunā garbhadrutipūrvikā jāraṇā kāryā rasabandhe jāraṇaṃ heturiti bhāvaḥ | [MuA zu RHT, 5, 2.2 4]
{MuA zu RHT, 5, 3.2}
jāraṇāyāṃ prathamaṃ kartavyamāha bījānāmityādi | [MuA zu RHT, 5, 3.2 1]
bījānāṃ śulbābhrādīnāṃ ko'pyanirvacanīyaḥ saṃskāro garbhe drutikārakaḥ prathamaṃ kartavyaḥ saṃskriyata iti saṃskāraḥ | [MuA zu RHT, 5, 3.2 2]
kiṃviśiṣṭaḥ tādṛśaḥ taiḥ bījaiḥ sadṛśaḥ yathā bījāni śaktimanti santi tathā saṃskāro 'pi śaktimān kartavya ityarthaḥ | [MuA zu RHT, 5, 3.2 3]
saṃskāraḥ kena kartavyaḥ amlavargeṇa jambīrādinā | [MuA zu RHT, 5, 3.2 4]
yena saṃskāreṇa rasarājasya garbhe rasodare bījāni dhātūpadhātujātāni śulbābhrādīni dravantītyarthaḥ | [MuA zu RHT, 5, 3.2 5]
{MuA zu RHT, 5, 4.2}
hemabījapraśaṃsanamāha sametyādi | [MuA zu RHT, 5, 4.2 1]
samamākṣikakṛtavāpaṃ samabhāgaṃ tulyāṃśaṃ hemnā yanmākṣikaṃ tasya kṛtvā vāpo vāraṃ vāram ākṣepo 'gniyogād yasmin tathoktaṃ punastaddhema samamākṣikasatvasaṃyutaṃ hemnā samaṃ tulyaṃ yanmākṣikasatvaṃ tena saṃyutaṃ kṛtakhoṭaṃ kuryāt | [MuA zu RHT, 5, 4.2 2]
tatkhoṭarūpaṃ hema garbhe pāradāntardravati | [MuA zu RHT, 5, 4.2 3]
punastaddrāvitaṃ hema jarati jīrṇatām āpnoti | [MuA zu RHT, 5, 4.2 4]
taddhema jaritaṃ sat sūtaṃ raseśvaraṃ badhnāti | [MuA zu RHT, 5, 4.2 5]
anyathā anyaprakāreṇa sūto bandhanaṃ nāpnoti | [MuA zu RHT, 5, 4.2 6]
mākṣikasya vāpo hemno varṇotkarṣaprada iti bhāvaḥ | [MuA zu RHT, 5, 4.2 7]
{MuA zu RHT, 5, 5.2}
mākṣikasatvacāraṇādrase guṇotkarṣam āha mākṣikasatvamityādi | [MuA zu RHT, 5, 5.2 1]
mākṣikasatvaṃ vahnyauṣadhayogadrutaṃ yaddhemamākṣikasāraṃ hemnā kanakena saha sūte pārade pūrvaṃ yadgutaṃ punaḥ pādādikajāritaṃ pādādikavibhāgena pādārdhasatvena niḥśeṣatāmāptaṃ sat ayaṃ sūtaḥ tārāriṣṭaṃ tāraṃ rūpyādi ariṣṭaṃ śubhaṃ varakanakaṃ kurute pūrṇavarṇamityarthaḥ | [MuA zu RHT, 5, 5.2 2]
kena vidhānena pattralepanena patraṃ kaṇṭakabhedi tatra yo'sau lepaḥ vahniyogāditi śeṣaḥ tena | [MuA zu RHT, 5, 5.2 3]
hemamākṣikasatvajāritasya rūpyapatralepena kanakaṃ syāditi vyaktārthaḥ | [MuA zu RHT, 5, 5.2 4]
{MuA zu RHT, 5, 6.2}
garbhadruter lakṣaṇamāha sametyādi | [MuA zu RHT, 5, 6.2 1]
yadi grāsaḥ samarasatāṃ yāto bhavedrasatulyarūpatāṃ prāpto bhavet punarvastrādgalito bhavet caturguṇaśvetavastrānniḥsṛto bhavet punastulanāyāṃ tulākarmaṇi yadādhiko'pi syāttadā garbhe pāradasyāntar druto grāso jñātavyaḥ garbhadruto raso veditavya iti vyaktārthaḥ | [MuA zu RHT, 5, 6.2 2]
punarasau raso drutvā dravarūpaṃ śīghraṃ prāpto jīryati dhātūnapi vidhāneneti śeṣaḥ | [MuA zu RHT, 5, 6.2 3]
{MuA zu RHT, 5, 7.2}
mākṣikasatvotkarṣamāha netyādi | [MuA zu RHT, 5, 7.2 1]
mākṣikasatvena vinā svarṇamākṣikasāram antareṇa hema kanakaṃ vā tāraṃ rūpyaṃ na dravati | [MuA zu RHT, 5, 7.2 2]
kaiḥ kṛtvā viḍaiḥ kṛtvā śaṅkhacūrṇārkakṣārādikṛtapiṇḍaiḥ kṛtvā granthāntare ca | [MuA zu RHT, 5, 7.2 3.1]
lavaṇakṣāroparasair ebhir amlairbiḍo mataḥ | [MuA zu RHT, 5, 7.2 3.2]
same garbhe tu saṃsthāpyo hyanenaiva dravībhavet | [MuA zu RHT, 5, 7.2 3.3]
iti | [MuA zu RHT, 5, 7.2 3.4]
na kevalaṃ biḍaiḥ kiṃtu kṣārairapi na kṣāraiḥ svarjikāyavakṣāraṭaṅkaṇādyaiḥ | [MuA zu RHT, 5, 7.2 4]
na kevalaṃ kṣāraiḥ kiṃtu snehairapi na snehāni yathā | [MuA zu RHT, 5, 7.2 5.1]
kaṅguṇikaṃ vinādoṣākarañjaśrīphalodbhavam | [MuA zu RHT, 5, 7.2 5.2]
kaṭuvātārisiddhārthasomarājīvibhītajam | [MuA zu RHT, 5, 7.2 5.3]
atasījaṃ mahākālanimbajaṃ tilajaṃ tathā | [MuA zu RHT, 5, 7.2 5.4]
apāmārgadevadālīdantītumbaravigrahā | [MuA zu RHT, 5, 7.2 5.5]
aṅkolonmattabhallātaphalebhyastailasaṃbhavaḥ | [MuA zu RHT, 5, 7.2 5.6]
iti | [MuA zu RHT, 5, 7.2 5.7]
tailairapi na dravati | [MuA zu RHT, 5, 7.2 6.1]
punarmākṣikasatvena garbhe drutirjāyate | [MuA zu RHT, 5, 7.2 6.2]
kiṃviśeṣeṇa mākṣikasatvena raktena raktavargeṇa | [MuA zu RHT, 5, 7.2 7]
tridinaṃ dinatrayaṃ nihitena raktavargāntaḥsthāpitena | [MuA zu RHT, 5, 7.2 8]
raktavargo yathā | [MuA zu RHT, 5, 7.2 9.1]
dāḍimaṃ kiṃśukaṃ caiva bandhūkaṃ ca kusumbhakam | [MuA zu RHT, 5, 7.2 9.2]
samāñjiṣṭho haridrādyo lākṣārasasamanvitaḥ | [MuA zu RHT, 5, 7.2 9.3]
raktacandanasaṃyukto raktavargaḥ prakīrtitaḥ | [MuA zu RHT, 5, 7.2 9.4]
iti | [MuA zu RHT, 5, 7.2 9.5]
{MuA zu RHT, 5, 12.2}
svarṇajāraṇayantravidhānamāha lavaṇamityādi | [MuA zu RHT, 5, 12.2 1]
prathamaṃ lavaṇaṃ saindhavaṃ devīsvarasaplutaṃ kuryāt brāhmīsvakīyarasena saṃmiśraṃ kuryāt | [MuA zu RHT, 5, 12.2 2]
punar brāhmīrasaplutaṃ lavaṇaṃ ca ahipatraṃ tāmbūlidalaṃ tacca dvayaṃ śilayā vitatagrāveṇa cūrṇitaṃ peṣitaṃ kuryāt | [MuA zu RHT, 5, 12.2 3]
punaretad ayaḥpātre lohabhājane saṃsthāpayet | [MuA zu RHT, 5, 12.2 4]
etat sthāpitaṃ dravyaṃ puṭatritayāt tripuṭakaraṇādagnisaṃyogena sumṛtaṃ syāt | [MuA zu RHT, 5, 12.2 5]
tasya devīsvarasaplutasya sumṛtasaindhavasya mukhādhārā sphuṭavikaṭakaṭorikā pātrī kāryā mukhameva ādhāro yasyāḥ sā evaṃvidhā sphuṭā prakaṭā vikaṭā viparītā adhomukhetyarthaḥ sā kaṭorikā vihitā kāryā ayaḥpātrasya | [MuA zu RHT, 5, 12.2 6]
tasyāḥ kaṭorikāyā upari ūrdhvabhāge eṣā kaṭorikā ādeyā sthāpyā | [MuA zu RHT, 5, 12.2 7]
kiṃviśiṣṭā aṅgulotsedhā aṅgula utsedhaḥ parimāṇaṃ yasyāḥ sā tathoktā | [MuA zu RHT, 5, 12.2 8]
punaḥ kiṃviśiṣṭā ardhāṅgulanimnā ardhāṅgulaparimāṇanimnā madhyagā | [MuA zu RHT, 5, 12.2 9]
punaḥ kiṃviśiṣṭā vihitachidratritayā vihitāni kṛtāni chidratritayāni yasyāṃ sā evaṃvidhā śastā ca saṃtulavihitachidratritayā | [MuA zu RHT, 5, 12.2 10]
caturaṅgulordhvā taduparibhāge kaṭorikā caturaṅgulipramāṇonnateti bhāvaḥ | [MuA zu RHT, 5, 12.2 11]
punaśchidreṣu triṣu śalākā yojyā lohaśalākāḥ kṣepyāḥ punastatrāpi chidreṣu hemapatrāṇi kaṇṭakavedhīni kanakapatrāṇi yojyānīti | [MuA zu RHT, 5, 12.2 12]
evaṃvidhe pūrvaṃ nirmite yantre hemapatrāṇi sthāpya vidhūpyante | [MuA zu RHT, 5, 12.2 13]
tato'gniṃ pradīpayet yantrādhastād yantrādhobhāge vahniṃ prajvālayet tadā tāni hemapatrāṇi kṛṣṇāni śyāmavarṇāni bhavanti | [MuA zu RHT, 5, 12.2 14]
kasmāt dhūmopalepamātrāt dhūmaścāsāvupalepaśca dhūmopalepas tanmātrāt tatpramāṇāt | [MuA zu RHT, 5, 12.2 15]
yenauṣadhena dhūpo niruktastenauṣadhenopalepaḥ kāryaḥ patreṣviti | [MuA zu RHT, 5, 12.2 16]
punaḥ kiṃbhūtāni hemapatrāṇi rasendro jarati agnitāpitāni santi vahniyogāttaptāni kṛtāni | [MuA zu RHT, 5, 12.2 17]
svarṇajāraṇamidaṃ gaditam | [MuA zu RHT, 5, 12.2 18]
iti pañcabhiḥ ślokaiḥ kulakam | [MuA zu RHT, 5, 12.2 19]
{MuA zu RHT, 5, 13.2}
atha rūpyajāraṇamāha tenetyādi | [MuA zu RHT, 5, 13.2 1]
tenaiva vidhinā pūrvapidhānena tārapatraṃ rūpyadalaṃ kṛṣṇavarṇaṃ śyāmalaprabhaṃ jāyate | [MuA zu RHT, 5, 13.2 2]
kena saṃsvedya yantrayogena saṃsvedaḥ prabalāgnis tasyedaṃ sambandhi yadyantraṃ yasya yo yogastena | [MuA zu RHT, 5, 13.2 3]
tattārapatraṃ punaḥ garbhe rasodare dravati jalatvamāpnoti | [MuA zu RHT, 5, 13.2 4]
punastasmin yantre dravati caśabdāt rasendrastatpatraṃ jarati tārakṛṣṇīti | [MuA zu RHT, 5, 13.2 5]
{MuA zu RHT, 5, 14.2}
atha yogāntaraṃ āha athavetyādi | [MuA zu RHT, 5, 14.2 1]
athaveti samuccaye ekārthaniṣṭhatvāt | [MuA zu RHT, 5, 14.2 2]
balinā gandhena saha vaṅgaṃ yantrayogena kṛṣṇaṃ jāyeta | [MuA zu RHT, 5, 14.2 3]
kevalaṃ vaṅgaṃ punarnāgābhidhānena saha nāgavidhānamapyevaṃ syāditi vyaktiḥ | [MuA zu RHT, 5, 14.2 4]
nāgābhidhāneneti nāganāmnā ākhyāhve abhidhānaṃ ca nāmadheyaṃ ca nāma ca ityamaraḥ | [MuA zu RHT, 5, 14.2 5]
evaṃvidhaṃ vaṅgaṃ vā nāgaṃ vā hemāhvaṃ hemapatraṃ vā tāraṃ tārapatraṃ vā etatsarvaṃ balinā kṛṣṇaṃ jāyeta mṛtaṃ ca sarvaṃ garbhe rasāntare dravati nātra saṃdehaḥ asaṃdigdhamidamuktam | [MuA zu RHT, 5, 14.2 6]
caśabdājjarati niḥśeṣatvamāpnoti | [MuA zu RHT, 5, 14.2 7]
{MuA zu RHT, 5, 15.2}
prayogāntaramāha rasakamityādi | [MuA zu RHT, 5, 15.2 1]
rasakaṃ kharparikaṃ balinā gandhena saha yuktaṃ sat militaṃ sat samabhāgena iti śeṣaḥ kena kṛtvā pūrvoktavidhānayogena pūrvoktaṃ yadvidhānaṃ yantrādikaṃ tasya yo'sau yogastena kṛtvā tāvadbhṛśamatyarthaṃ pakvaṃ kāryaṃ yāvadaśarīratāṃ yāti taccūrṇaṃ garbhe rasodare dravati garbhadrutirbhavati caśabdājjarati ca | [MuA zu RHT, 5, 15.2 2]
{MuA zu RHT, 5, 16.2}
vidhyantaramāha vyūḍha ityādi | [MuA zu RHT, 5, 16.2 1]
athetyanantaram | [MuA zu RHT, 5, 16.2 2]
gandhakāśmā gandhapāṣāṇaḥ śataguṇasaṃkhyaṃ yathā syāttathā uttame hemni pūrṇavarṇe vyūḍho nirvāhyaḥ tadgandhavyūḍhaṃ hema sūte pārade piṣṭirbhavati hi niścitaṃ garbhe rasāntardravati garbhadrutir bhavatītyatravismayo | [MuA zu RHT, 5, 16.2 3]
{MuA zu RHT, 5, 17.2}
vidhyantaramāha athavetyādi | [MuA zu RHT, 5, 17.2 1]
athaveti samuccaye rasakavaraṃ śreṣṭhaṃ kharparikaṃ śuddhahemni pūrṇavarṇe śatanirvyūḍhaṃ kuryāt śataguṇanirvāhaḥ kāryaḥ ekaguṇasvarṇe śataguṇanirvāha iti yuktaṃ evaṃ kṛte sati varabījaṃ śreṣṭhabījaṃ bhavati tadbījaṃ garbhe rasodare dravati garbhe drutirbhavati rasendre pārade śīghraṃ avilambitaṃ jarati ca niḥśeṣatām āpnoti vidhānena iti śeṣaḥ atra dravaṇe jaraṇe ca na sandehaḥ | [MuA zu RHT, 5, 17.2 2]
{MuA zu RHT, 5, 18.2}
pūrvārthe vidhyantaramāha athavetyādi | [MuA zu RHT, 5, 18.2 1]
tālakasatvaṃ haritālasāraṃ śataguṇaṃ śataguṇitaṃ hemni kanake nirvyūḍhaṃ andhamūṣāyāṃ vā prakāśamūṣāyāṃ vahniyogena iti śeṣaḥ tālakasatvasya hemni nirvāhaḥ kārya iti vyaktiḥ tacca tat sattvaṃ kevalaṃ vā śilayā manaḥśilayā sārdhaṃ nirvyūḍhaṃ kāryaṃ taddhema garbhe rasodare dravati atha rasendro rasarājaḥ drutaṃ jarati vidhāneneti | [MuA zu RHT, 5, 18.2 2]
{MuA zu RHT, 5, 21.2}
atha vidhyantaramāha rasetyādi | [MuA zu RHT, 5, 21.2 1]
rasadaradābhrakatāpyamiti rasaḥ pāradaḥ darado hiṅgulaḥ abhrakaṃ pratītaṃ tāpyaṃ svarṇamākṣikaṃ vimalā rukmamākṣikaṃ mṛtaṃ yacchulbaṃ tāmraṃ loho muṇḍādiśca eteṣāṃ rasādīnāṃ rasaparpaṭīvat parpaṭikā kāryā | [MuA zu RHT, 5, 21.2 2]
tayā yutaṃ nāgaṃ punaḥ kaṅkuṣṭhaśilāyutaṃ kaṅkuṣṭhaṃ haritapītavarṇo viṣaharapāṣāṇajātiḥ śilā manohvā tābhyāṃ yutaṃ miśritaṃ yannāgaṃ sīsakaḥ snuhyarkadugdhapiṣṭaṃ kāryaṃ snuhī sehuṇḍaḥ arkaḥ prasiddho viṭapī tayordugdhena piṣṭaṃ pāṃśubhūtaṃ mṛtaṃ yannāgaṃ kukkuṭapuṭavidhāneneti śeṣaḥ etadapi bījaṃ siddhaṃ garbhe dravati ca pūrvasaṃbandhāt | [MuA zu RHT, 5, 21.2 3]
atha vaṅgabījavidhānamāha abhraketyādi | [MuA zu RHT, 5, 21.2 4]
ciñcākṣāravimiśraṃ yadvaṅgaṃ amlikākṣārayuktaṃ vaṅgaṃ abhrakatālakaśaṅkharasasahitaṃ abhrakaṃ pratītaṃ tālakaṃ haritālaṃ śaṅkhaṃ kambugrīvaṃ rasaḥ pāradaḥ etaiścaturbhiḥ sahitaṃ yathā syāttathā punaḥ punaḥ vāraṃ vāraṃ nirutthaṃ yāvat tāvatpuṭitaṃ kuryāt | [MuA zu RHT, 5, 21.2 5]
etadauṣadhasyāṃśabhāgena saha puṭanādvaṅgaṃ nirjīvatāṃ yāti pañcatvamāpnoti etadapi bījaṃ siddhaṃ garbhadrāvaṇe jāraṇārthe ca pūrvasaṃbandhāt | [MuA zu RHT, 5, 21.2 6]
nāgavaṅgayor etad auṣadhaṃ kāraṇamityāha vidhinetyādi | [MuA zu RHT, 5, 21.2 7]
anena vidhinā uktavidhānena nāgaṃ sīsakaṃ puṭitaṃ sat mriyate mṛtaṃ bhavatīti vāmunā vidhānenaiva nirutthatāṃ gataṃ aśarīratāṃ prāptaṃ vaṅgaṃ sarvakarmasu cāraṇajāraṇabhakṣaṇādikāryeṣu niyujyate rasajñairiti śeṣaḥ | [MuA zu RHT, 5, 21.2 8]
nāgavaṅgamāraṇam ekavidham evoktam atas tadbhakṣaṇādiṣu parasparaṃ guṇādhikayogyaṃ natu jāraṇādiṣu | [MuA zu RHT, 5, 21.2 9]
{MuA zu RHT, 5, 22.2}
nāgavaṅgaśulvatīkṣṇānāṃ jāraṇavidhānamāha mṛtanāgamityādi | [MuA zu RHT, 5, 22.2 1]
mṛtanāgamiti mṛtaṃ nirjīvatāṃ gataṃ yannāgaṃ sīsakaṃ tathānena vidhānena mṛtaṃ vaṅgaṃ tathā mṛtaṃ nirutthatāṃ gataṃ varaśulbaṃ tāmraṃ tathā ca mṛtaṃ tīkṣṇam arivargeṇeti śeṣaḥ eṣāṃ madhye ekaikaṃ nāgaṃ vā vaṅgaṃ vā śulbaṃ vā tīkṣṇaṃ vā pṛthaktvena hemavare pūrṇavarṇe svarṇe śatanirvyūḍhaṃ hemnaḥ śataguṇanirvāhitaṃ kuryāt tatsiddhaṃ garbhe rasodare dravati caśabdājjarati ca | [MuA zu RHT, 5, 22.2 2]
{MuA zu RHT, 5, 23.2}
mahābījaprabhāvaṃ darśayannāha samagarbha ityādi | [MuA zu RHT, 5, 23.2 1]
ihāsmiñśāstre vidhinā śāstroktarītyā yāni bījānyuktāni tāni kartavyāni sāmānyeneti bhāvaḥ paraṃ garbhadrutyarthaṃ ayaṃ vārttikendro yogaḥ vārttāsu kuśalā vārtikāḥ śāstropadeśarahitā ityarthaḥ atra bhāvādyarthe ikpratyayaḥ teṣu vārtikeṣu indraḥ pravaro yogaḥ tathānenaiva prakāreṇa ekamataścāyaṃ śāstropadeśikānāṃ śāstropadeśarahitānāṃ ca abhimata ityarthaḥ | [MuA zu RHT, 5, 23.2 2]
{MuA zu RHT, 5, 26.2}
rasodare bījadrāvaṇavidhānamāha athavetyādi | [MuA zu RHT, 5, 26.2 1]
athaveti samuccaye | [MuA zu RHT, 5, 26.2 2]
ūrdhvaṃ dīrghatamamūṣāyantrasya talabhāge piṣṭī rasendrabījayor nirmitā piṣṭikā ca punaḥ sudṛḍhā yathā syāttathā lagnā kartavyā | [MuA zu RHT, 5, 26.2 3]
kiṃ kṛtvā kharparasyārdhe mṛnmayapātrasya khaṇḍārdhe khaṇḍaikadeśa ityarthaḥ dīrghatamāṃ adhobhāgamukhīṃ adhobhāge mukhaṃ yasyāḥ sā tathoktā tāṃ dattvā | [MuA zu RHT, 5, 26.2 4]
punaḥ kiṃ kṛtvā gandhakadhūmaṃ dattvā vā stokaṃ stokaṃ alpamalpaṃ tālakadhūmaṃ dattvā vā śilāhvarasakasya śilāhvā manaḥśilā rasakaḥ kharparaḥ cakavad bhāvasamāsaḥ tasya dhūmaṃ dattvā | [MuA zu RHT, 5, 26.2 5]
punastatkharparaṃ adhomukhamukhāṃ ca mṛdā liptāṃ mṛdveṣṭitāṃ karīṣāgnau dhmāpayet karīṣavahnāvityarthaḥ | [MuA zu RHT, 5, 26.2 6]
evaṃ adhomukhāṃ kharparaṃ ca dattvā daityendraṃ balināmānaṃ prastāvādgandhakaṃ tadanu tatkaraṇapaścād dāhayet | [MuA zu RHT, 5, 26.2 7]
evaṃ kṛte sati rasendramilitaṃ yadbījaṃ tadgarbhe rasendrāntardravati | [MuA zu RHT, 5, 26.2 8]
punarbījasahito rasendro 'dhike dāhe sati mriyata ityarthaḥ | [MuA zu RHT, 5, 26.2 9]
ślokatrayasaṃbandhādviśeṣakam | [MuA zu RHT, 5, 26.2 10]
{MuA zu RHT, 5, 27.2}
atha suvarṇajāraṇārthaṃ biḍamāha gandhaketyādi | [MuA zu RHT, 5, 27.2 1]
gandhakatālakaśailā iti gandhakaṃ pratītaṃ tālakaṃ haritālaṃ śailaḥ śilājatuḥ dvaṃdvaḥ samāsaḥ tena tathoktāḥ samabhāgāḥ kāryāḥ | [MuA zu RHT, 5, 27.2 2]
punaḥ sauvīrakaṃ śuklāñjanaṃ rasakaṃ kharparikaṃ gairikaṃ dhātugairikaṃ daradaṃ hiṅgulaṃ atraikavadbhāvasamāsaḥ tattathoktaṃ samabhāgaṃ kāryam | [MuA zu RHT, 5, 27.2 3]
punaḥ kṣārāmlalavaṇāni kṣārā yavakṣārādayaḥ amlaṃ jambīrādi lavaṇāni saindhavādīni etānyapi samabhāgāni | [MuA zu RHT, 5, 27.2 4]
kaiḥ saha mākṣikavaikrāntavimalasamabhāgaiḥ saha mākṣikaṃ svarṇamākṣikaṃ vaikrāntaṃ vajrabhūmijaṃ rajaḥ vimalaṃ rukmamākṣikaṃ etāni samabhāgāni tairbiḍa ucyate sarvaiḥ samabhāgaiḥ sumarditair biḍaḥ kārya ityarthaḥ | [MuA zu RHT, 5, 27.2 5]
{MuA zu RHT, 5, 28.2}
biḍayogādyathā bījaṃ garbhe dravati tathāha kṛtvetyādi | [MuA zu RHT, 5, 28.2 1]
pūrvoktā yā piṣṭī tāmanenaivoktabiḍayogena tapte khalve taptasaṃbandhāllohamaye tripuṭaiḥ karīṣāgnyātmakair mṛditā gharṣitā sati anenaiva ca veṣṭitā kāryā | [MuA zu RHT, 5, 28.2 2]
kiṃ kṛtvā suvarṇapiṣṭīṃ kanakapiṣṭīṃ vā anyasyāpi dhātoḥ suvarṇapiṣṭīṃ śobhanavarṇāṃ piṣṭīṃ kṛtvā | [MuA zu RHT, 5, 28.2 3]
khalve mṛditā satī tathā tenaiva prakāreṇa natvanyaprakāreṇa garbhe rasodare dravati salilarūpā tiṣṭhati | [MuA zu RHT, 5, 28.2 4]
{MuA zu RHT, 5, 29.2}
atha vaikrāntagarbhadrutimāha rakta ityādi | [MuA zu RHT, 5, 29.2 1]
vaikrāntabhasma vajrabhūmijaṃ rajas tadudbhavaṃ bhasma rakte raktagaṇe śatanirvyūḍhaṃ śatavāraṃ nirvāhitaṃ kuryāt | [MuA zu RHT, 5, 29.2 2]
kiṃviśiṣṭaṃ netrahitaṃ netrahitaśabdena maṇitvaṃ darśitaṃ maṇayo netrahitā iti | [MuA zu RHT, 5, 29.2 3]
vimalaṃ rūpyamākṣikaṃ śvetavarṇaṃ yanmākṣikaṃ raktagaṇe śatanirvyūḍhaṃ kuryāt | [MuA zu RHT, 5, 29.2 4]
tadubhayaṃ vaikrāntaṃ vimalaṃ ca raktaśatanirvyūḍhaṃ sat raso grāsavidhānaṃ vihāya samaṃ grasati kavalayati stadgrasitaṃ garbhe rasāntardravati jarati ca iti caśabdārthaḥ | [MuA zu RHT, 5, 29.2 5]
{MuA zu RHT, 5, 30.2}
raktagaṇādhikyaṃ darśayannāha ya ityādi | [MuA zu RHT, 5, 30.2 1]
ye kecidviḍayogā atra granthāntareṣvapi ca kathitāḥ tathā kṣārāmlalavaṇāni kathitāni kṣārā yavakṣārādayaḥ atha ca vṛkṣauṣadhisamudbhavāḥ amlā jambīrādayaḥ amlavṛkṣaśākasamudbhavāśca yānyetāni kathitāni ca punarye dīptavargāḥ kathitā dīptikarā yogā abhihitāḥ te sarve biḍakṣārāmlalavaṇadīptavargāḥ śatanirvyūḍhā garbhadrutikārakāḥ garbhe rasodare drutaṃ dravarūpaṃ kurvanti dhātumaṇiratnādīnīti śeṣaḥ | [MuA zu RHT, 5, 30.2 2]
{MuA zu RHT, 5, 32.2}
śatanirvāhitādau samādividhānamāha śatetyādi | [MuA zu RHT, 5, 32.2 1]
śatanirvyūḍha iti śatavāraṃ nirvāhite raktagaṇe iti śeṣaḥ samaṃ tulyaṃ grasati rasa iti śeṣaḥ | [MuA zu RHT, 5, 32.2 2]
punaḥ pañcasaptativyūḍhe sati pādonaṃ caturthāṃśavarjitaṃ samagraṃ grasatīti | [MuA zu RHT, 5, 32.2 3]
punaḥ pañcāśannirvyūḍhe sati tadardhaṃ samasyārdhamiti | [MuA zu RHT, 5, 32.2 4]
punaḥ pañcaviṃśatike sati pādaścaturthāṃśam | [MuA zu RHT, 5, 32.2 5]
nyūnādhike nirvyūḍhe sati nyūnādhikāṃśo jñeya iti viśeṣārthaḥ | [MuA zu RHT, 5, 32.2 6]
alpanirvyūḍhakramamāha aṣṭāṃśamityādi | [MuA zu RHT, 5, 32.2 7]
tu punastadardhe sārdhadvādaśake nirvyūḍhe sati aṣṭāṃśaṃ tadardhe ṣaḍvāranirvyūḍhe sati ṣoḍaśāṃśamiti punastasyārdhe trivāranirvyūḍhe sati dvātriṃśadaṃśaṃ tadardhanirvyūḍhe ekadvivāranirvyūḍhe sati catuḥṣaṣṭyaṃśaṃ raso grasatītyarthaḥ | [MuA zu RHT, 5, 32.2 8]
{MuA zu RHT, 5, 33.2}
garbhadrutau satyāṃ kartavyamāha itītyādi | [MuA zu RHT, 5, 33.2 1]
ityuktavidhānena gaditāṃ kathitāṃ garbhadrutiṃ jñātvā tapte khalvatale lohamaye karīṣāgninā uṣṇatāṃ nīte mṛditāṃ kuryāt | [MuA zu RHT, 5, 33.2 2]
kena abhiṣavayogena abhiṣavaḥ saṃmardanaṃ tasya yogena na kevalamanena amlavargeṇa ca jambīrādinā na kevalamanenāpi svedanavidhinā ca svedanavidhiḥ svedanasaṃskāroktatvānnātrābhihitaḥ jāraṇahetoriti śeṣaḥ | [MuA zu RHT, 5, 33.2 3]
{MuA zu RHT, 5, 34.2}
mardanasvedanayoḥ pūrvopakaraṇaṃ darśayannāha jñātvetyādi | [MuA zu RHT, 5, 34.2 1]
bījabalābalamardanayogaṃ kṛtaṃ jñātvā bījānāṃ dhātūpadhātuyogajanitānāṃ balābale nyūnādhike yo'sau mardanayogastameva kṛtaṃ jñātvā viditvā rasarāje svedavidhānaṃ kuryāt vā puṭaṃ vahniyogaṃ kuryāt vā yantraṃ vihitarasakarma kuryāt vihitaṃ kṛtaṃ rasasya karma saṃskārarūpaṃ yatra tathoktaṃ garbhayantrādikamityarthaḥ | [MuA zu RHT, 5, 34.2 2]
{MuA zu RHT, 5, 35.2}
sūtakarmaṇo durbodhatvādgurupādaṃ stuvannāha sūtetyādi | [MuA zu RHT, 5, 35.2 1]
yathā yena prakāreṇa sūtavaraṃ pāradaḥ lakṣayate jñāyate karmakṛteti śeṣaḥ punaryathā bījaṃ upekṣatāṃ na yāti samyak milati tadvattenaiva prakāreṇa gurupādanirdiṣṭaṃ karma ācāryavaryadarśitaṃ pūjyaṃ saṃskārarūpaṃ vidhinā ācāryoktavidhānena kuryāt | [MuA zu RHT, 5, 35.2 2]
gurupādalakṣaṇam | [MuA zu RHT, 5, 35.2 3.1]
sarvaśāstraviśeṣajñaḥ kuśalo rasakarmaṇi | [MuA zu RHT, 5, 35.2 3.2]
evaṃlakṣaṇasaṃyukto rasavidyāgururbhavet | [MuA zu RHT, 5, 35.2 3.3]
iti | [MuA zu RHT, 5, 35.2 3.4]
iti garbhadrutijāraṇaprakaraṇam | [MuA zu RHT, 5, 35.2 4]
{MuA zu RHT, 5, 36.2}
bāhyadrutiṃ praśaṃsannāha bāhyadrutir ityādi | [MuA zu RHT, 5, 36.2 1]
drutirdvidhoktā garbhadrutirbāhyadrutiśceti | [MuA zu RHT, 5, 36.2 2]
garbhadrutiḥ pūrvamuktā bāhyadrutir adhunābhidhīyate | [MuA zu RHT, 5, 36.2 3]
kiṃviśiṣṭā ativimalā nirmalatarā | [MuA zu RHT, 5, 36.2 4]
eṣā ca punaḥ keṣāṃcideva siddhānāṃ sphurati siddhā rasavidyāpāragā nityanāthādayaḥ teṣāṃ te jānantīti | [MuA zu RHT, 5, 36.2 5]
duṣprāpyatvāt bāhyadrutiriha viralā | [MuA zu RHT, 5, 36.2 6]
tebhyaḥ samyak jñātvā tathā tenaiva siddhodeśavidhānena drutayo bāhyadrutayaḥ | [MuA zu RHT, 5, 36.2 7]
{MuA zu RHT, 5, 38.2}
atha nāgajāraṇamāha varanāgamityādi | [MuA zu RHT, 5, 38.2 1]
varanāgaṃ śreṣṭhajāti sīsakaṃ jāraṇayogyaṃ rasarājaṃ uktasaṃskāraiḥ saṃskṛtaṃ pāradaṃ bījavaraṃ hemabījaṃ etattrayaṃ sāritaṃ militaṃ kāryaṃ punargandhakaśilālasahitaṃ gandhakaṃ pratītaṃ śilā manaḥśilā ālaṃ haritālaṃ dvandvastāni taiḥ sahitaṃ ca kāryaṃ etat sarvaṣaṭkaṃ dīpavartitaḥ prajvālitadīpavartiyogāt nirnāgaṃ nāgavarjitaṃ bhavati nāgaṃ jaratītyarthaḥ | [MuA zu RHT, 5, 38.2 2]
yathā nirṇāgaṃ syāttathā vidhānam āha baddhvetyādi | [MuA zu RHT, 5, 38.2 3]
tatpūrvoktaṃ ṣaṭkaṃ sudṛḍhe vastre nūtane vastre atropaśleṣike 'dhikaraṇe saptamī poṭalikāyāṃ baddhvā punastaile tilodbhave tatṣaṭkaṃ magnaṃ nimajjitaṃ kṛtvā tadadhaḥ śikhīkṛto dīpo'vadhāryaḥ na śikhī śikhāyuktaḥ kṛtaḥ śikhīkṛtaḥ śikhāvānityarthaḥ | [MuA zu RHT, 5, 38.2 4]
anena vidhinā kṣipraṃ śīghraṃ nirnāgaṃ syāditi | [MuA zu RHT, 5, 38.2 5]
{MuA zu RHT, 5, 40.2}
nirnāgakaraṇe vidhānamāha kṛtvetyādi | [MuA zu RHT, 5, 40.2 1]
tu punaḥ dīrghāṃ gostanākārāṃ sudṛḍhāṃ nirvraṇavajropamāṃ mūṣāṃ kṛtvā tāṃ mūṣāṃ prati śilālacūrṇaṃ kṣiptvā śilā manohvā ālaṃ haritālaṃ etayoścūrṇaṃ paścātsūtaṃ pūrvoktaṃ pāradaṃ kṣiptvā tato'nantaraṃ śilācūrṇaṃ kṣiptvā tāmeva rasasaṃyuktāṃ mūṣāṃ bhasmagartāyāṃ bhasmanā yuktā yā gartā tasyāṃ dhmātaṃ kuryāt punastāvadbhasmanā ācchādya yāvatsvāṅgaśītalaṃ svayameva śītalaṃ syāt | [MuA zu RHT, 5, 40.2 2]
tatra tasyāṃ mūṣāyāṃ sakalaṃ samastaṃ nāgaṃ subhakṣitaṃ jīrṇatāṃ gataṃ jñātvā sūtaṃ ākṛṣya uddhārya nirnāgakaraṇavidhānam etat | [MuA zu RHT, 5, 40.2 3]
{MuA zu RHT, 5, 41.2}
nirnāgānantaraṃ yatkartavyaṃ tadāha jñātvetyādi | [MuA zu RHT, 5, 41.2 1]
nāgaṃ sīsakaṃ truṭitaṃ buddhvā punarapi nāgaṃ dahyāt pūrvoktavidhānena pārade iti śeṣaḥ | [MuA zu RHT, 5, 41.2 2]
yathā nāgaṃ triguṇitaṃ bhavettathaiva kuryāt | [MuA zu RHT, 5, 41.2 3]
paścātsūtaṃ śuddhaṃ kṛtvā pāradaṃ nirnāgaṃ vidhāya tadanu nāgajāraṇānantaraṃ bījavaraṃ pūrvoktaṃ yojayet | [MuA zu RHT, 5, 41.2 4]
{MuA zu RHT, 5, 42.2}
atha tārayogam āha athavetyādi | [MuA zu RHT, 5, 42.2 1]
athaveti vidhānāntaram | [MuA zu RHT, 5, 42.2 2]
tāraṃ vaṅgaṃ sūtam iti tāraṃ rūpyaṃ vaṅgaṃ khurakaṃ sūtaṃ saṃskṛtapāradaṃ etattritayaṃ saṃsārya melanaṃ vidhāya vaṅgaparihīnaṃ kuryāt tathā tenaiva vidhānena tālasya yo'sau yogastena yantrayogena ca dīrghamūṣāyogena ca nirvaṅgaṃ vaṅgavivarjitaṃ kuryāt | [MuA zu RHT, 5, 42.2 3]
{MuA zu RHT, 5, 43.2}
vidhyantaramāha athavetyādi | [MuA zu RHT, 5, 43.2 1]
athavā tāraṃ vaṅgaṃ vaṭakākāraṃ taile tilodbhave pakvaṃ kuryāt nūnaṃ niścitaṃ tadvaṭakaṃ tathā pakvaṃ kuryādyathā nirvaṅgaṃ jāyate vahniyogena iti śeṣaḥ | [MuA zu RHT, 5, 43.2 2]
{MuA zu RHT, 5, 46.2}
vidhānāntaramāha piṣṭītyādi | [MuA zu RHT, 5, 46.2 1]
bījavareṇaiva pūrvakanakabījenaiva sāritaṃ militaṃ sat piṣṭīstambhaṃ khoṭastambhaṃ kṛtvā tadanu tatpaścāt athaveti prakārāntaraṃ darśayati tu punaḥ baddharasena khoṭabaddharasena sahitaṃ surañjitaṃ śobhanavidhānena varṇavṛddhīkṛtaṃ bījaṃ svarṇabījaṃ saṃyutaṃ kuryāt yoga eva kārya iti dvividhānam uktam | [MuA zu RHT, 5, 46.2 2]
anyaccāha gandhaketyādi | [MuA zu RHT, 5, 46.2 3]
gandhakanihitaṃ gandhake nihitaṃ sthāpitaṃ sūtaṃ ūrdhvādho gandhakaṃ dattvā sūtaṃ madhyasthaṃ kuryādityarthaḥ | [MuA zu RHT, 5, 46.2 4]
ca punarevaṃvidhaṃ sūtaṃ śṛṅkhalāyāṃ śṛṅkhalīkaraṇayoge nihitānihitaṃ yannihitaṃ tadanihitam ajāritaṃ kāryaṃ nihitānihitasaṃyogāt śṛṅkhaleyaṃ nūnaṃ niścitaṃ yojitanirvyūḍharase pūrvaṃ yojitaṃ paścānnirvāhitaṃ nirvyūḍhaṃ yatra tattasminnevaṃvidharase garbhadrutiḥ pāradasyodare bījāni dravanti | [MuA zu RHT, 5, 46.2 5]
piṣṭīvidhinā jāraṇamāha sūtaketyādi | [MuA zu RHT, 5, 46.2 6]
tu punaḥ rasendrake garbhe rasendrakṛto yo'sau garbhastasmin bījaṃ kṛtvā vidhinā piṣṭīrvidheyā sā piṣṭī mṛditā kāryā kasmāt abhiṣavayogāt saṃmardanayogāt kena saha sūtakabhasmavareṇa saha sūtakasya yadbhasmavaraṃ tena sā piṣṭī garbhe dravati caśabdājjarati ca | [MuA zu RHT, 5, 46.2 7]
{MuA zu RHT, 5, 49.2}
bījavaravidhānamāha patrābhrakam ityādi | [MuA zu RHT, 5, 49.2 1]
patrābhrakamiti abhrakasya patrāṇi vābhrakasya satvaṃ punaḥ kāṃkṣī saurāṣṭrī kāntamākṣikaṃ kāntaścumbakaḥ mākṣikaṃ svarṇamākṣikaṃ eteṣāṃ dvandva ekatvaṃ punaretat nirguṇḍīgṛhakanyācāṅgerīpalāśaśākaiḥ puṭitaṃ nirguṇḍī sephālikā gṛhakanyā kumārī cāṅgerī amlaśākaḥ palāśo brahmavṛkṣaḥ śāko vṛkṣaviśeṣaḥ eteṣāṃ dvandvasamāsaḥ eteṣāṃ rasaṃ gṛhītvā pūrvauṣadhapuṭitaṃ kuryāt gharme iti śeṣaḥ | [MuA zu RHT, 5, 49.2 2]
tadauṣadhaṃ puṭitaṃ kṛtvā punastatpuṭitamauṣadhaṃ tatpādaśeṣaṃ caturthāṃśaṃ lavaṇaṃ saindhavaṃ dattvā haṇḍikāpākena haṇḍikāyāṃ mṛdbhājane yaḥ pākastena pācitaṃ vahnau puṭitaṃ tāvatkuryād yāvat sindūrasaṃprabhaṃ sindūratulyavarṇaṃ bhavati | [MuA zu RHT, 5, 49.2 3]
kathaṃ pācitaṃ kuryāt sudṛḍhaṃ yathā syāttathā ekaikaṃ śatavyūḍhamiti | [MuA zu RHT, 5, 49.2 4]
pūrvoktānāṃ sindūrīkṛtānām uparasānām adharāt ekaikaṃ ekaṃ ekaṃ pṛthaktvena śatavyūḍhaṃ śatavāraṃ vāhitaṃ bījavaraṃ jāyate kanake iti śeṣaḥ tadbījaṃ rasendrasya garbhe dravati caśabdāt kṣipraṃ śīghraṃ jarati ca | [MuA zu RHT, 5, 49.2 5]
kathaṃ aṅgulyā anāmikayā yo 'bhiṣavayogaḥ saṃmardanayogasteneti viśeṣakam | [MuA zu RHT, 5, 49.2 6]
{MuA zu RHT, 5, 50.2}
nāgena bījakaraṇamāha ujjvalahemavare svarṇaśreṣṭhe āvartye samyagdrute nāgaṃ śuddhasīsakaṃ āvartyaṃ pradrāvyaṃ kiṃ kṛtvā samaṃ svarṇasamabhāgakṣepaṃ kṣiptvā punarnāgopari triguṇaśilāprativāpaṃ triguṇā yā śilā tasyā nirvāpaṃ kuryāt | [MuA zu RHT, 5, 50.2 1]
śilā manaḥśilā | [MuA zu RHT, 5, 50.2 2]
tatsiddhaṃ ahibījaṃ nāgayogena bījaṃ samuddiṣṭaṃ rasavidbhiḥ iti śeṣaḥ | [MuA zu RHT, 5, 50.2 3]
{MuA zu RHT, 5, 51.2}
atha vaṅgayogena bījamāha vaṅgamityādi | [MuA zu RHT, 5, 51.2 1]
tena pūrvoktena vidhinā vidhānena tu punaḥ hemavare pūrvavarṇite vaṅgaṃ kṣepya tālavāpena haritālanikṣepeṇa nirvyūḍhaṃ kuryāt vā tāre āvartye vaṅgaṃ nikṣipya nirvyūḍhaṃ nirvāhitaṃ sadbījavaraṃ bhavet | [MuA zu RHT, 5, 51.2 2]
kasmāt truṭitasaṃyogāt truṭitaṃ bhavati tathā bījavaramiti vaṅgabījaṃ tat pūrvavat dravati jarati ca | [MuA zu RHT, 5, 51.2 3]
{MuA zu RHT, 5, 52.2}
suvarṇābhidhānabījapraśaṃsanamāha ya ityādi | [MuA zu RHT, 5, 52.2 1]
bhujaṅgāt sīsakāt niḥsṛtaḥ bhujaṅgaśilāvāpena kṣayaṃ nītvā yaḥ pṛthagbhūtaḥ sa rasakesarīvajrapañjaraḥ kathitaḥ rasa eva kesarī siṃhaḥ tadarthaṃ vajrapañjaraḥ vajreṇa vyadhitaḥ pañjaro'tidṛḍhatvāt siṃharakṣaṇasamartha ityarthaḥ | [MuA zu RHT, 5, 52.2 2]
punarviśeṣeṇocyate ayaṃ vajrapañjaro na kiṃtu ayaṃ rasāṅkuśaḥ raso gajarūpaḥ tasyāṅkuśaḥ vaśīkaraṇasamarthaḥ | [MuA zu RHT, 5, 52.2 3]
nāma saṃbhāvanāyām | [MuA zu RHT, 5, 52.2 4]
vikhyātaḥ prakathitaḥ | [MuA zu RHT, 5, 52.2 5]
kasmāt kuṭilāt kimapi vastuharaṇāt kuṭilo vakro bhavati duṣṭasvabhāva eva anena hemnā nāgaharaṇaṃ kṛtam | [MuA zu RHT, 5, 52.2 6]
kathaṃbhūtāt kuṭilāt phaṇī bhujaṅgaḥ hema svarṇaṃ tayorguṇā vidyante yasmin evaṃvidhāt kuṭilādeśo yuktaḥ aṅkuśo'pi vakro bhavatīti | [MuA zu RHT, 5, 52.2 7]
atra bhrāntimānalaṅkāraḥ hemabīje vajrapañjaragajāṅkuśadarśanād bhrāntirjāteti | [MuA zu RHT, 5, 52.2 8]
{MuA zu RHT, 5, 58.2}
bījasyāsya piṣṭīkaraṇamāha evamityādi | [MuA zu RHT, 5, 58.2 1]
evaṃ amunā prakāreṇa vidhinārthād upadeśena pakvaṃ yadbījavaraṃ tathā pūrvasaṃskṛtaḥ sūtarāṭ pāradaḥ amlena jambīrādinā saṃsvedyaḥ svedākhyo vidhiḥ kartavyaḥ | [MuA zu RHT, 5, 58.2 2]
atra kimavadhistatkartavyo yāvat ślakṣṇā spaṣṭā piṣṭī ekaśarīratā bhavet rasabījayoriti śeṣaḥ | [MuA zu RHT, 5, 58.2 3]
vidhyantaramāha tailenetyādinā | [MuA zu RHT, 5, 58.2 4]
tena pūrvoktena vidhinā vadhavidhānena tilatailena svinnā sveditā satī piṣṭirbhavati vahnāviti śeṣaḥ | [MuA zu RHT, 5, 58.2 5]
athaveti vidhānāntaraṃ darśayati | [MuA zu RHT, 5, 58.2 6]
śilayā dṛṣanmayayā nighṛṣṭabījaṃ nighṛṣṭaṃ gharṣitaṃ yadbījaṃ nāgākhyaṃ tat sūteneti śeṣaḥ akhilaṃ samastaṃ yathā syāttathā piṣṭirbhavatīti | [MuA zu RHT, 5, 58.2 7]
yathā vaṭakaḥ pācyastathāha pāka ityādi | [MuA zu RHT, 5, 58.2 8]
vaṭakavidhinā māṣavaṭakavidhinā tailayogena pākaḥ kartavyaḥ vahnau pācanaṃ vidheyamityarthaḥ | [MuA zu RHT, 5, 58.2 9]
kiṃ kṛtvā krāmaṇapiṇḍe kṣiptvā biḍapiṇḍamadhye sthāpya ca punarmāṣair annaviśeṣair dṛḍhapiṇḍatvaṃ syāt māṣacūrṇaveṣṭitaṃ krāmaṇapiṇḍaṃ dṛḍhaṃ bhavediti vyaktiḥ | [MuA zu RHT, 5, 58.2 10]
tadvidhānamāha mṛdvityādi | [MuA zu RHT, 5, 58.2 11]
māṣacūrṇitajātaṃ krāmaṇapiṇḍaṃ tāvat supakvaṃ kartavyaṃ yāvaddagdhaṃ na bhavet | [MuA zu RHT, 5, 58.2 12]
kena supakvaṃ mṛdvagninā komalavahninā puṭaḥ tatpiṇḍataḥ śeṣaṃ śiṣṭaṃ taṃ nirmalapāradaṃ ākṛṣya gṛhītvā piṇḍamanyasmin piṇḍe tathā pūrvaprakāreṇa pācyamiti | [MuA zu RHT, 5, 58.2 13]
aparaṃ cāha athavetyādi | [MuA zu RHT, 5, 58.2 14]
athaveti prakārāntare | [MuA zu RHT, 5, 58.2 15]
punarapi piṣṭīrdolātapte auṣadhapiṇḍe dolayottapte uṣṇatāṃ nīte krāmaṇauṣadhānāṃ piṇḍe kṣepya madhye sthāpya kasyopari kharpare mṛnmayapātropari | [MuA zu RHT, 5, 58.2 16]
kena vidhinā pūrvoktena tailena vā amleneti | [MuA zu RHT, 5, 58.2 17]
kiyatkālaṃ yāvadgarbhe rasodare piṣṭī dravati tāvadbiḍāntare piṇḍāntare kṣepyeti tātparyārthaḥ | [MuA zu RHT, 5, 58.2 18]
aparaṃ cāha evamityādi | [MuA zu RHT, 5, 58.2 19]
evaṃ amunā prakāreṇa garbhe rasodare jarati niḥśeṣatvaṃ rasodare prāpnoti ca punargarbhadrutyā rahitaṃ draveṇa varjitaṃ bījavaraṃ biḍairjarati drutabījamāraṇasamartho biḍa ityarthaḥ | [MuA zu RHT, 5, 58.2 20]
drutagrāsaparimāṇo biḍayantrādiyogataḥ | [MuA zu RHT, 5, 58.2 21.1]
jāraṇetyucyate tasyāḥ prakārāḥ santi koṭiśaḥ | [MuA zu RHT, 5, 58.2 21.2]
prakārā yantrāṇāṃ iti śeṣaḥ | [MuA zu RHT, 5, 58.2 21.3]
jāraṇabhedāstu | [MuA zu RHT, 5, 58.2 22.1]
grāsasya cāraṇaṃ garbhadrāvaṇaṃ jāraṇaṃ tathā | [MuA zu RHT, 5, 58.2 22.2]
iti trirūpā nirdiṣṭā jāraṇā varavārtikaiḥ | [MuA zu RHT, 5, 58.2 22.3]
iti | [MuA zu RHT, 5, 58.2 22.4]
{MuA zu RHT, 6, 3.1}
garbhadrutijāraṇamāha grāsamityādi | [MuA zu RHT, 6, 3.1 1]
pūrvoktaprakāreṇa grāsaṃ kavalaṃ yathāsaṃkhyaṃ cārayitvā punargarbhadrutiṃ kṛtvā tatastadanantaraṃ tadgarbhadrutaṃ sūtaṃ bhūrje bhūrjavṛkṣatvakpuṭake sthāpayedityarthaḥ | [MuA zu RHT, 6, 3.1 2]
kiṃviśiṣṭe bhūrje lavaṇakṣārāmlasudhāsurabhimūtreṇa kṛtalepe lavaṇāni saindhavādīni kṣārāḥ svarjikādayaḥ amlo jambīrādiḥ sudhā śukticūrṇaṃ surabhī dhenustanmūtraṃ etena yogena kṛtvā kṛto lepo yasmin | [MuA zu RHT, 6, 3.1 3]
udaradrutiyuktaḥ sūtaḥ sthāpya ityarthaḥ | [MuA zu RHT, 6, 3.1 4]
jāraṇavidhānamāha dṛḍhetyādi | [MuA zu RHT, 6, 3.1 5]
dṛḍhavastrabāhyabaddhe iti dṛḍhaṃ nūtanaṃ ghanaṃ ca yadvastraṃ tena bāhye sarvato baddhe saṃyate pūrvoktena dolāsvedena dolāyantravidhinā yaḥ svedastaṃ kṛtvā grāsaṃ rasāntardrutaṃ kavalaṃ jārayet | [MuA zu RHT, 6, 3.1 6]
kutra kumbhe kalaśe kiṃviśiṣṭe sauvīreṇārdhapūrṇe sauvīreṇa svedanasaṃskāroditakāñjikena kṛtvā ardhapūrṇe | [MuA zu RHT, 6, 3.1 7]
athaveti vidhyantare | [MuA zu RHT, 6, 3.1 8]
sakṣāramūtrakaiḥ saha kṣāraḥ svarjikādibhiḥ vartante yāni mūtrāṇi go'jāvinārīṇāmiti śeṣaḥ etaiḥ ardhabhṛte kumbhe jārayedityarthaḥ | [MuA zu RHT, 6, 3.1 9]
atha rasajāraṇe kālasaṃkhyāmāha amunetyādi | [MuA zu RHT, 6, 3.1 10]
amunā krameṇeti uktaprakāreṇa tribhistribhirdivasaiḥ tribhiḥ saṃkhyākairdivasaiḥ grāse jāte anyagrāsaḥ kriyate garbhadrutagrāsaḥ kriyate garbhadrutagrāsaḥ tridivasairjaratīti bhāvaḥ | [MuA zu RHT, 6, 3.1 11]
{MuA zu RHT, 6, 7.2}
atheti tridinasvedānantaraṃ jīrṇasya rasasya lakṣaṇaṃ jñeyaṃ grāso jīrṇo na veti jñātavyaḥ | [MuA zu RHT, 6, 7.2 1]
kiṃ kṛtvā yantrāddolikābhidhānād uddhṛtya yantrād bahir gṛhītveti | [MuA zu RHT, 6, 7.2 2]
rasamalāpanayanamāha uddhṛtetyādi | [MuA zu RHT, 6, 7.2 3]
uddhṛtamātramiti yantrād bahir gṛhītamātraṃ tatpātre bhājane mṛnmaye kāñjikena prakṣālya | [MuA zu RHT, 6, 7.2 4]
punar ato rasātsamalaṃ malasaṃyutaṃ kāñjikaṃ haraṇīyaṃ bahiḥ kāryam | [MuA zu RHT, 6, 7.2 5]
kena kṛtvā vastrayogena vastre kṣiptaṃ sat tadeva tiṣṭhati na kāñjikam | [MuA zu RHT, 6, 7.2 6]
tasyaiva vidhānaṃ cāha tadanvityādi | [MuA zu RHT, 6, 7.2 7]
tadanu vastrayogānantaraṃ sukhoṣṇe pātre asau rasaḥ saṃmardyaḥ | [MuA zu RHT, 6, 7.2 8]
kathaṃ yathā na hīyate nāśaṃ nāpnuyāt atyauṣṇyāt vā kāṃsyatāmranāgavaṅgakanakatārapātrāt vā dṛḍhakaraghātād raso hīna eva syāt ato'sau pāradas tāvan saṃmardyo yāvallagnakāñjikaṃ rasasaṃsargasauvīraṃ śuṣyati niḥśeṣatāṃ yātītyarthaḥ | [MuA zu RHT, 6, 7.2 9]
tasyaiva vidhānaṃ cāha itthamityādi | [MuA zu RHT, 6, 7.2 10]
itthaṃ amunā prakāreṇa karamardanataḥ hastatalamardanataḥ sunirmalībhūto malarahitaḥ śoṣitajalo rasaścaturguṇena vastreṇa kṛtvā pānasyopari pīḍyaḥ | [MuA zu RHT, 6, 7.2 11]
jīrṇagrāsalakṣaṇam āha yadītyādi | [MuA zu RHT, 6, 7.2 12]
tadā pārado jīrṇagrāso jñeyaḥ jīrṇo niḥśeṣatvamāpanno grāso yasmin sa tathoktaḥ | [MuA zu RHT, 6, 7.2 13]
yadi sakalaḥ sarvaḥ vastrātparigalitaḥ caturguṇavastrāt cyuto bhavati pātre iti śeṣaḥ | [MuA zu RHT, 6, 7.2 14]
punaryadi grāsena saha ekatāṃ yātaḥ san militaḥ san raso daṇḍadharo na bhavati sthirarūpo na syāt tadā jīrṇagrāso jñātavya ityarthaḥ | [MuA zu RHT, 6, 7.2 15]
{MuA zu RHT, 6, 8.2}
rasājīrṇalakṣaṇamāha grāsādityādi | [MuA zu RHT, 6, 8.2 1]
grāsāt kavalasaṃyogāt ajīrṇapiṣṭīṃ ajīrṇā aparipakvā yā piṣṭī pūrvoktalakṣaṇā tāṃ sūtāt rasāt yantre pātanakarmocite pātayet | [MuA zu RHT, 6, 8.2 2]
evaṃ grāsātpṛthakkṛtya patitaḥ svastho nirmalo bhavati | [MuA zu RHT, 6, 8.2 3]
punargrāsaḥ pakvo vahnitale dattvā pakvaḥ kṛtastaṃ rasendro jaratīti | [MuA zu RHT, 6, 8.2 4]
{MuA zu RHT, 6, 9.2}
grāsajāraṇāyāṃ yantrādikaraṇamāha dolāyāmityādi | [MuA zu RHT, 6, 9.2 1]
yathākrameṇaiva catuḥṣaṣṭyādinaiva catvāro grāsā dolāyāṃ jāryāḥ śeṣā grāsāścatvāraḥ asaṃkhyā vā kacchapayantre jalayantre ca jāryāḥ | [MuA zu RHT, 6, 9.2 2]
śeṣāścatvāraḥ kutaḥ yato 'nyaśāstreṣu aṣṭaiva grāsāḥ | [MuA zu RHT, 6, 9.2 3]
jāraṇe kimavadhiḥ yāvaddviguṇādikaṃ jarati pāradāddviguṇitaṃ ādiśabdena dviguṇānnyūnaṃ na kāryaṃ adhikamadhikaṃ ca bhavatu | [MuA zu RHT, 6, 9.2 4]
śaktyavatare'ṣṭau bṛhacchāstre kvacid aṣṭau grāsā uktāḥ kvacidviṃśatigrāsā iti | [MuA zu RHT, 6, 9.2 5]
{MuA zu RHT, 6, 12.2}
grāse'nirdiṣṭasaṃkhyatvaṃ darśayannāha netyādi | [MuA zu RHT, 6, 12.2 1]
atrāsmin śāstre ādau prathamaṃ grāsapramāṇaniyamaḥ kartuṃ na śakyaḥ | [MuA zu RHT, 6, 12.2 2]
yataḥ kāraṇāt gaganamabhraṃ sarvāṅgaṃ na grasate rasa iti śeṣaḥ | [MuA zu RHT, 6, 12.2 3]
tatsarvāṅgagrastaṃ gaganamabhraṃ lakṣaṇaireva jñātavyamityarthaḥ | [MuA zu RHT, 6, 12.2 4]
catuḥṣaṣṭyaṃśādigrāse rasākāram āha yadītyādi | [MuA zu RHT, 6, 12.2 5]
yadi cedrasaḥ catuḥṣaṣṭyaṃśān pramāṇato grāsaṃ grasati hi niścitaṃ tadā daṇḍaṃ dhārayet vastrānna kṣaratītyarthaḥ | [MuA zu RHT, 6, 12.2 6]
punaścatvāriṃśadbhāgapraveśato rasodare iti śeṣaḥ tadā pāyasākāraḥ kvathitadugdhākāro bhavet nibiḍatvāt | [MuA zu RHT, 6, 12.2 7]
tadevāha bhavatītyādi | [MuA zu RHT, 6, 12.2 8]
viṃśadbhāgāt triṃśadbhāgasya jāraṇato jalaukākāro bhavet rasa ityadhyāhāraḥ | [MuA zu RHT, 6, 12.2 9]
punaḥ viṃśatyā viṃśadbhāgajāraṇena avipluṣo bhaved āsanānna calati | [MuA zu RHT, 6, 12.2 10]
punaḥ ṣoḍaśāṃśāt ṣoḍaśāṃśabhāgajāraṇataḥ chedī bhavet kṣurikādibhiḥ chede kṛte pṛthaktvamāpnoti | [MuA zu RHT, 6, 12.2 11]
ataḥ ṣoḍaśabhāgādūrdhvaṃ grāso durjaro bhavet | [MuA zu RHT, 6, 12.2 12]
{MuA zu RHT, 6, 13.2}
taccāha pañcabhirityādi | [MuA zu RHT, 6, 13.2 1]
evaṃ uktaprakāreṇa punargarbhadrāve nipuṇaḥ rasodare abhradhātvādīnāṃ drutikaraṇe pravīṇaḥ pumān kalāṃśena grāsaṃ yojayet | [MuA zu RHT, 6, 13.2 2]
kiṃ kṛtvā pañcabhiḥ pūrvoktaiḥ grāsaiścāru yathā syāttathā ghanasatvamādau jārayitvā pañcabhirgrāsair ghanasatvajāraṇānantaraṃ ṣoḍaśabhāgena bījaṃ jārayedityarthaḥ | [MuA zu RHT, 6, 13.2 3]
{MuA zu RHT, 6, 15.2}
abhrakajīrṇarasalakṣaṇam āha dhūmra ityādi | [MuA zu RHT, 6, 15.2 1]
abhrajīrṇarasa evaṃvidho bhavati abhraṃ jīrṇaṃ yasmin sa tathoktaḥ | [MuA zu RHT, 6, 15.2 2]
vahniyogāt prathamaṃ dhūmro dhūmrābho bhavati punaściṭiciṭiśabdo bhavati tato maṇḍūkagatirbhavati punastathā tena prakāreṇa dhṛte sati sakampo bhavati punarvahnau niṣkampaḥ svastho bhavati abhrasatvadrutasya lakṣaṇamiti | [MuA zu RHT, 6, 15.2 3]
tadevāha kapila ityādi | [MuA zu RHT, 6, 15.2 4]
punarevaṃvidho raso'bhrajīrṇo vijñātavyaḥ | [MuA zu RHT, 6, 15.2 5]
kīdṛśaḥ kapilaḥ varṇataḥ nirudgārī sthirabhāvaḥ punaḥ sa raso vipluṣabhāvaṃ cañcalatvaṃ muñcate | [MuA zu RHT, 6, 15.2 6]
punarniṣkampaḥ svasthaḥ punargatirahitaḥ pakṣacchinnaḥ iti lakṣaṇānyabhrajīrṇasya bhavanti | [MuA zu RHT, 6, 15.2 7]
{MuA zu RHT, 6, 18.2}
kacchapayantramāha jaletyādi | [MuA zu RHT, 6, 18.2 1]
jalapūrṇapātramadhye iti jalapūrṇaṃ yatpātraṃ tasya madhye suvistīrṇaṃ sundarāyataṃ ghaṭakharparaṃ kumbhakhaṇḍaṃ dattvā tadupari kharparopari biḍamadhyagataḥ sūtaḥ sthāpyaḥ | [MuA zu RHT, 6, 18.2 2]
kutra kuḍye mṛdā vinirmite viśālamukhe laghulohakaṭorikayā atilaghvī yā lohasya muṇḍādeḥ kaṭorikā pātraviśeṣaḥ tayā viḍāvṛtaṃ sūtaṃ ācchādya ā samantāt saṃrudhya | [MuA zu RHT, 6, 18.2 3]
kiṃviśiṣṭayā kṛtapaṭamṛtsandhilepayā kṛtaḥ paṭamṛdbhyāṃ sandherlepo rodho yasyāḥ sā tayā | [MuA zu RHT, 6, 18.2 4]
punastatkuḍyāntargataghaṭakharparaṃ aṅgāraiḥ pūrṇaṃ kiṃviśiṣṭaiḥ karīṣatuṣamiśraiḥ karīṣo gomayasya cūrṇaṃ tuṣāḥ śālyāderdhānyasya tair miśritairiti | [MuA zu RHT, 6, 18.2 5]
kacchapayantre yadvihitaṃ tadāha svedanata ityādi | [MuA zu RHT, 6, 18.2 6]
kacchapayantrastho raso jarati grāsaṃ iti śeṣaḥ | [MuA zu RHT, 6, 18.2 7]
kutaḥ svedanataḥ vahnau paritāpataḥ | [MuA zu RHT, 6, 18.2 8]
na kevalaṃ svedanato mardanataśca viḍādinā ityadhyāhāraḥ | [MuA zu RHT, 6, 18.2 9]
tato 'gnibalenaiva sarvalohānāṃ svarṇādīnāṃ asminnantarāle garbhadrutirbhavati atrāgnibalameva mukhyaṃ | [MuA zu RHT, 6, 18.2 10]
{MuA zu RHT, 6, 19.2}
jāraṇāyāṃ vidhidvayamāha evamityādi | [MuA zu RHT, 6, 19.2 1]
evamamunā prakāreṇa kacchapayantre nidhāya jīryati grāsaṃ rasa iti śeṣaḥ | [MuA zu RHT, 6, 19.2 2]
yathā raso na kṣayati kṣayaṃ nāpnoti tathā kāryo vidhiḥ iti śeṣaḥ | [MuA zu RHT, 6, 19.2 3]
kāryasyāśrayarakṣaṇāyeti bhāvaḥ | [MuA zu RHT, 6, 19.2 4]
punaḥ kṣārabiḍaiḥ kṣayameti nāśamāpnoti grāsa ityadhyāhāraḥ | [MuA zu RHT, 6, 19.2 5]
punaḥ sa rasa uparasairgandhādibhiḥ grāsaṃ utprāvalyena girati gilatītyarthaḥ | [MuA zu RHT, 6, 19.2 6]
kṣārairamlaiśca gandhādyair mūtraiḥ paṭubhireva ca | [MuA zu RHT, 6, 19.2 7.1]
rasagrāsasya jīrṇārthaṃ biḍaḥ sa parikīrtitaḥ | [MuA zu RHT, 6, 19.2 7.2]
iti paribhāṣā | [MuA zu RHT, 6, 19.2 7.3]
biḍaśabdena piṇḍaḥ | [MuA zu RHT, 6, 19.2 8]
{MuA zu RHT, 7, 1.2}
biḍairjāraṇāyāḥ sugamatvamāha grāsamityādi | [MuA zu RHT, 7, 1.2 1]
grāsaṃ na muñcati ca punastam evānyagrāsaṃ na vāñchati bhūyaḥ punaḥ bhuktavibhuktimātrāt kāṃścidguṇān nityaṃ bhajati dadhāti grāsagrasanamātrāt guṇaṃ karotītyarthaḥ | [MuA zu RHT, 7, 1.2 2]
yato hetorbiḍairvakṣyamāṇalakṣaṇaiḥ kṛtvā jīryate grāsamityarthaḥ | [MuA zu RHT, 7, 1.2 3]
kutaḥ pracurakevalavahniyogāt pracura udagro yaḥ kevalavahniyogaḥ śuddhāgniyogastasmāt | [MuA zu RHT, 7, 1.2 4]
kiṃviśiṣṭaiḥ sunibiḍaiḥ ghanaiḥ | [MuA zu RHT, 7, 1.2 5]
yato biḍāḥ śreṣṭhās tasmādviḍair eva jāraṇā syāt sugamatvāditi bhāvaḥ | [MuA zu RHT, 7, 1.2 6]
{MuA zu RHT, 7, 2.2}
biḍavidhānamāha sauvarcaletyādi | [MuA zu RHT, 7, 2.2 1]
tāmradalānyapi jārayati buddhimān iti śeṣaḥ svarṇabījādīnāṃ kā katheti bhāvaḥ | [MuA zu RHT, 7, 2.2 2]
kaiḥ kṛtvā biḍaiḥ kṛtvā | [MuA zu RHT, 7, 2.2 3]
kiṃviśiṣṭair biḍaiḥ sauvarcalakaṭukatrayakāṃkṣīkāsīsagandhakaiḥ sauvarcalaṃ rucakaṃ kaṭutrayaṃ śuṇṭhīmaricapippalyātmakaṃ kākṣī saurāṣṭrī kāsīsaṃ puṣpakāsīsaṃ gandhakaṃ lelitakaṃ etānyauṣadhāni yeṣu viḍeṣu santi te tathoktāḥ taiḥ | [MuA zu RHT, 7, 2.2 4]
punaḥ kiṃviśiṣṭaiḥ śigro rasaśatabhāvyaiḥ śigroḥ saubhāñjanasya rasena śatavāraṃ bhāvyāḥ ye biḍāstaiḥ evaṃ niṣpannairviḍairniścitaṃ jāraṇā syāditi bhāvaḥ | [MuA zu RHT, 7, 2.2 5]
{MuA zu RHT, 7, 3.2}
biḍāntaramāha sarvetyādi | [MuA zu RHT, 7, 3.2 1]
sarvāṅgadagdhamūlakabhasma pratigālitamiti sarvāṅgena mūlatvakpatrapuṣpaphalena saha dagdhaṃ bhasmatāṃ prāptaṃ yanmūlakakandaṃ tadbhasma surabhimūtreṇa gojalena gālitaṃ kāryaṃ kṣāro grāhya ityarthaḥ | [MuA zu RHT, 7, 3.2 2]
punarbalivasayā balamukhyā yā jalaukā maṇḍūkādīnāṃ vasā yathā ca | [MuA zu RHT, 7, 3.2 3.1]
bhekamatsyavasā yā tu kukkuṭasya vasāthavā | [MuA zu RHT, 7, 3.2 3.2]
bhāvyam ebhiḥ kramādgandhaṃ śiśumāravasāpi vā | [MuA zu RHT, 7, 3.2 3.3]
ekā balivasā samyak sūtasya bandhinī param | [MuA zu RHT, 7, 3.2 4.1]
rañjanaṃ caiva kurute maṇimūṣāvidhikramāt | [MuA zu RHT, 7, 3.2 4.2]
iti | [MuA zu RHT, 7, 3.2 4.3]
balivasayā śataṃ śatavāraṃ kṣārabhūtaṃ bhasma bhāvyaṃ punaḥ tacchatabhāvyam auṣadhaṃ tatkṣaṇataḥ tatkālato hema svarṇaṃ jāryate raso grāsabhūtaṃ hema jaratīti biḍayogāditi bhāvaḥ | [MuA zu RHT, 7, 3.2 5]
{MuA zu RHT, 7, 7.2}
atha kṣāravṛkṣagulmauṣadhiviśeṣānāha kadalītyādi | [MuA zu RHT, 7, 7.2 1]
yathālābhaṃ lābham anatikramya eṣāṃ kṣāraḥ kartavyaḥ | [MuA zu RHT, 7, 7.2 2]
te ke kadalīpalāśatilaniculakanakasuradālivāstukairaṇḍāḥ kadalī rambhā palāśo brahmavṛkṣaḥ tilāḥ pratītāḥ niculo vetasavṛkṣaḥ kanako dhattūraḥ suradālī devadālī vāstukaṃ kṣāraśākaṃ eraṇḍo vātāriḥ ete kṣārasaṃbhavāḥ | [MuA zu RHT, 7, 7.2 3]
kiṃviśiṣṭā ete varṣābhūvṛṣamokṣakasahitāḥ varṣābhūḥ punarnavā vṛṣo vāsakaḥ mokṣako mokhāvṛkṣa iti pratītaḥ etaiḥ saṃyutā ityuddeśaḥ | [MuA zu RHT, 7, 7.2 4]
kṣārakaraṇavidhānam āhānīyetyādi | [MuA zu RHT, 7, 7.2 5]
prathamaṃ kṣāravṛkṣān pūrvoktān ānīya vanāntarādgṛhītvā | [MuA zu RHT, 7, 7.2 6]
kiṃviśiṣṭān kusumaphalaśiphātvakpalāśairupetān kusumāni prasūnāni pratītāni śiphā mūlaṃ tvaktvacā pravālā nūtanapallavāḥ etaiḥ pañcāṅgāhvayair upetān saṃyutān | [MuA zu RHT, 7, 7.2 7]
khaṇḍaśaḥ bahuśakalān kṛtvā | [MuA zu RHT, 7, 7.2 8]
na kevalaṃ khaṇḍaśaḥ vipulataraśilāpiṣṭagātrātiśuṣkān kṛtvā vipulatarā ativistīrṇā yā śilā tasyāṃ piṣṭāni gātrāṇi yeṣāṃ te'śuṣkā nirasāḥ tānevaṃvidhān kṛtvā | [MuA zu RHT, 7, 7.2 9]
punastāneva ca tilānāṃ kāṇḍairnālaiḥ saha dagdhvā | [MuA zu RHT, 7, 7.2 10]
punaḥ karisurabhihayāmbhobhiḥ hastigo'śvānāṃ mūtrairāsrāvya āplutya tadbhasma tyaktvā vastrair jalaṃ grāhyamiti śeṣaḥ | [MuA zu RHT, 7, 7.2 11]
tajjalaṃ mṛduśikhini komalāgnau pacet kena vaṃśapākena vaṃśānāṃ samavahnitvāt | [MuA zu RHT, 7, 7.2 12]
kṣārajalapākalakṣaṇamāha tadityādi | [MuA zu RHT, 7, 7.2 13]
tajjalaṃ kṣārapānīyaṃ śuṣyamāṇaṃ sat niścitaṃ yadā sabāṣpabudbudān vidhatte saha bāṣpeṇa jalātyayadhūmena vartante ye budbudāstān tadā kṣāro niṣpanno jñeyaḥ | [MuA zu RHT, 7, 7.2 14]
punastadā tryūṣaṇaṃ śuṇṭhīmaricapippalyaḥ hiṅgu rāmaṭhaṃ gandhakaṃ lelītakaṃ punaḥ kṣāratrayaṃ sarjikāyavāgrajaṭaṅkaṇāhvayaṃ lavaṇāni ṣaṭ saindhavādīni bhūḥ tuvarī khagaṃ kāsīsaṃ etāni kṣipet etatkṣāreṇārdreṇa saha miśraṃ kāryamityarthaḥ | [MuA zu RHT, 7, 7.2 15]
tathā ca dravyāṇi tryūṣaṇādīni saṃmiśrya ekīkṛtya nivṛtya ca saṃmardya śastrakaṭorikāpuṭe lohamayapātrasaṃpuṭe vyavasthitaṃ saptadināni dhānyagataṃ kasyaciddhānyasya madhyagataṃ sthāpayet kutra bhūtale pṛthivyā āsthāne tato'nantaraṃ tatsiddhaṃ rasajāraṇādikaṃ prati prayojyaṃ etadbiḍarūpaṃ rasajāraṇādiṣu praśastamityarthaḥ | [MuA zu RHT, 7, 7.2 16]
{MuA zu RHT, 7, 8.2}
jāraṇāyāṃ kṣāravidhānamāha jambīretyādi | [MuA zu RHT, 7, 8.2 1]
kṣārā uktavṛkṣodbhavāḥ nitarām atiśayena garbhadrutijāraṇe rasāntargrāsajāraṇe śastā utkṛṣṭā bhavanti | [MuA zu RHT, 7, 8.2 2]
kutaḥ jambīrabījapūrakacāṅgerīvetasāmlasaṃyogāt jambīraḥ pratītaḥ bījapūrako mātuluṅgaḥ cāṅgerī amlapatrikā vetasāmlaṃ cukrakaṃ eṣāṃ yo rasastasya saṃyogāt etairbhāvitāḥ kṣārā biḍavatkāryakarā iti bhāvaḥ | [MuA zu RHT, 7, 8.2 3]
{MuA zu RHT, 7, 9.2}
rase viḍayojanamāha biḍamityādi | [MuA zu RHT, 7, 9.2 1]
ādau prathamaṃ sūtasya rasasyāṣṭamāṃśena pūrvanirmitaṃ viḍaṃ adharottaraṃ adha uparibhāgaṃ ca dattvā evaṃ amunā prakāreṇa jāraṇaṃ kuryāt punaḥ kramyate aneneti kramo biḍarūpaḥ tatkramaḥ paraṃparā tasmāt agniṃ vivardhayet karmakṛt ityadhyāhāraḥ vāraṃvāraṃ biḍasaṃprayogādagnirvardhate | [MuA zu RHT, 7, 9.2 2]
{MuA zu RHT, 8, 2.2}
dyotate divi candro 'sau jīrṇe'bhre kāntimattayā | [MuA zu RHT, 8, 2.2 1.1]
tatheha tāmupāśritya śālate manujeṣu ca | [MuA zu RHT, 8, 2.2 1.2]
susiddhabiḍadhātvādijāraṇena rasasya hi | [MuA zu RHT, 8, 2.2 2.1]
pītādirāgajananaṃ rañjanaṃ parikīrtitam | [MuA zu RHT, 8, 2.2 2.2]
iti paribhāṣā | [MuA zu RHT, 8, 2.2 2.3]
abhrasya chāyāviśeṣam āha jīrṇābhraka ityādi | [MuA zu RHT, 8, 2.2 3]
rasendro yadā jīrṇābhro bhavati tadā ghanānurūpiṇīṃ jīrṇābhrasamavarṇāṃ chāyāṃ darśayati | [MuA zu RHT, 8, 2.2 4]
kṛṣṇe jīrṇe kṛṣṇāṃ rakte'bhre jīrṇe raktāṃ pīte pītāṃ tathā site śubhre sitāṃ evaṃ caturvidhāṃ chāyāṃ darśayati | [MuA zu RHT, 8, 2.2 5]
punardvayostrayāṇāṃ vā caturṇāṃ saṃkare melāpe sati dvitricaturṇām anurūpiṇīṃ chāyāṃ darśayatītyarthaḥ | [MuA zu RHT, 8, 2.2 6]
abhrayogād varṇaviśeṣamāha kṛṣṇetyādi | [MuA zu RHT, 8, 2.2 7]
kṛṣṇābhrakeṇa jīrṇena raso balavān bhavet tu punaḥ asitarāgaiḥ kṛṣṇarāgairyujyate | [MuA zu RHT, 8, 2.2 8]
tathā śvetena śvetai rāgair yujyate raktena raktaiḥ pītena pītaiḥ kapilāgnerdivyasyāpi sarvasyādarśanarūpaṃ kṣayakarasya balairdravyāṇāṃ tādṛśo varṇo rasavarṇato varṇakovidairjñeyaḥ | [MuA zu RHT, 8, 2.2 9]
{MuA zu RHT, 8, 3.2}
rañjitarasapraśaṃsām āha athetyādi | [MuA zu RHT, 8, 3.2 1]
athānantaraṃ rasaḥ rasendro yadā vakṣyamāṇaiḥ śvetādibhiḥ rāgaiḥ rajyate tadā nijakarme varṇaṃ svakīyameva svābhāvikaṃ rūpaṃ na jahāti na tyajati punastaireva rāgaiḥ nirṇikto raktaḥ san rañjanaṃ kurute rāgadāyī bhavatīti | [MuA zu RHT, 8, 3.2 2]
tathā no rakto na rañjanaṃ kurute avidyamānatvānniṣedhaḥ | [MuA zu RHT, 8, 3.2 3]
{MuA zu RHT, 8, 4.2}
abhrasatvādīnāṃ yoge rase vyavasthāmāha balamityādi | [MuA zu RHT, 8, 4.2 1]
abhrakasatve'dhikaraṇe balamāste abhrasatvasaṃyogena raso balamāpnotītyarthaḥ | [MuA zu RHT, 8, 4.2 2]
punastīkṣṇe lohabhede jāraṇarāgā jāraṇena tīkṣṇasthā rāgāḥ pratiṣṭhitā bhavantītyarthaḥ | [MuA zu RHT, 8, 4.2 3]
sāraṇamatha nāgavaṅgābhyām iti nāgavaṅgābhyāṃ duḥsaraṇaṃ sāraṇadravyaṃ sarata iti | [MuA zu RHT, 8, 4.2 4]
{MuA zu RHT, 8, 5.2}
sarvakāraṇaṃ tīkṣṇamāha krāmatītyādi | [MuA zu RHT, 8, 5.2 1]
tīkṣṇena lohabhedena rasaḥ krāmati krāmaṇaṃ vidadhāti punas tīkṣṇena kṛtvā grāsaḥ kṣaṇādalpakālato jīryate jāraṇam āpnoti punarhemnaḥ suvarṇasya yonirutpattisthānaṃ tīkṣṇamasti punaḥ rāgān rañjanabhāvān tīkṣṇena kṛtvā raso gṛhṇāti svasmin rāgān dadhātītyarthaḥ | [MuA zu RHT, 8, 5.2 2]
{MuA zu RHT, 8, 6.2}
tīkṣṇasya hiṅgulayogena guṇādhikyamāha tadapītyādi | [MuA zu RHT, 8, 6.2 1]
api niścayena tat tīkṣṇaṃ daradena hiṅgulena hataṃ māritaṃ vā mākṣikena svarṇamākṣikena ravisahitaṃ tāmrasaṃyutaṃ tīkṣṇaṃ hataṃ māritaṃ punarvāsanayā vāsanauṣadhena vāsitaṃ paribhāvitaṃ ghanavad abhravat cāryaṃ jāryaṃ ca satvābhravat nānyathā | [MuA zu RHT, 8, 6.2 2]
{MuA zu RHT, 8, 7.2}
tīkṣṇavadetānāha kāntam ityādi | [MuA zu RHT, 8, 7.2 1]
rasarañjane rasendre rāgakarmaṇi kāntaṃ cumbakapāṣāṇotthaṃ lohaṃ śreṣṭhaṃ veti samuccaye tīkṣṇaṃ lohabhedo vā kāñcīṃ svarṇamākṣikaṃ vā vajrasasyakādīnāṃ vajrasasyakāvādiryeṣāṃ te teṣāṃ hīrakacapalādīnāṃ ekatamaṃ tanmadhyādekatamaṃ sarvaṃ vā atrābhīṣṭaśabdasya pratyekaṃ saṃbandhaḥ hīrakādīni ratnāni sasyakādyā upadhātavaḥ | [MuA zu RHT, 8, 7.2 2]
vā rasarañjane ayameva saṃkaraḥ sarveṣāṃ kāntādīnāṃ melāpaḥ sarvatrābhīṣṭaḥ | [MuA zu RHT, 8, 7.2 3]
{MuA zu RHT, 8, 9.2}
sve sve vikāre vakṣyamāṇamāha balamityādi | [MuA zu RHT, 8, 9.2 1]
dhātuvido rasavaidyā iti śaṃsanti | [MuA zu RHT, 8, 9.2 2]
iti kiṃ kuṭile balaṃ abhyadhikaṃ sarvādhikaṃ punastīkṣṇe'bhyadhiko rāgaḥ rañjanaṃ tu punaḥ pannage nāge'bhyadhikaṃ snehaḥ snigdhatvaṃ tu punaḥ rāgasnehabalāni trīṇyevoktāni kamale tāmre kuṭilatīkṣṇapannagānāṃ jāraṇādrase yathā balarāgasnehā bhavanti tathaikatāmrajāraṇāt trayo bhavantītyarthaḥ | [MuA zu RHT, 8, 9.2 3]
rasabandhanopāyamāha sarvairityādi | [MuA zu RHT, 8, 9.2 4]
biḍayogena pūrvoktena jīrṇo jāraṇamāpanno rasarājo bandhamupayāti bandhanamādatte | [MuA zu RHT, 8, 9.2 5]
kaiḥ saha jīrṇaḥ ebhiḥ pūrvoktaiḥ sarvair lohairdhātubhiḥ | [MuA zu RHT, 8, 9.2 6]
kiṃviśiṣṭaiḥ mākṣikanihataiḥ svarṇamākṣikamāritaiḥ | [MuA zu RHT, 8, 9.2 7]
punaḥ kiṃviśiṣṭaiḥ garbhe rasodare drutairvidrutairiti | [MuA zu RHT, 8, 9.2 8]
{MuA zu RHT, 8, 11.2}
vakṣyamāṇadhātūnāṃ māraṇavidhānamāha tālaketyādi | [MuA zu RHT, 8, 11.2 1]
vaṅgaśastrādīn vaṅgaṃ trapuṣaṃ śastraṃ tīkṣṇaṃ te ādiryeṣāṃ te tān | [MuA zu RHT, 8, 11.2 2]
kābhiḥ saha puṭo vahet tālakadaradaśilābhiḥ tālakaṃ haritālaṃ daradaṃ hiṅgulaṃ śilā manaḥśilā tābhiḥ | [MuA zu RHT, 8, 11.2 3]
kiṃviśiṣṭābhiḥ snehakṣārāmlalavaṇasahitābhiḥ snehaḥ tailaṃ kaṅguṇitumbinyādīnāṃ kṣāraḥ svarjikādiḥ amlaṃ jambīrādi lavaṇāni saindhavādīni etaiḥ sahitābhiḥ | [MuA zu RHT, 8, 11.2 4]
ekadhātuto dvādaśāṃśād ārabhya yāvatsamakadviguṇatriguṇabhāgāḥ samāpyante tāvatpuṭo vahediti vyaktiḥ | [MuA zu RHT, 8, 11.2 5]
puṭitadhātukṛtyam āha raktetyādi | [MuA zu RHT, 8, 11.2 6]
uktadhāturgarbhitaṃ rasaṃ raktasnehaniṣekaiḥ rakto raktavargaḥ snehaḥ kaṅguṇyādīnāṃ anayorniṣekāḥ siñcanāni taiḥ śeṣaṃ dhātuvarjitaṃ kuryāt iyaṃ rasasya kṛṣṭiḥ rasasya guṇākarṣaṇaṃ punariyaṃ kṛṣṭiḥ rasendraṃ indragopanibhaṃ kurute atiriktavarṇaṃ kurute | [MuA zu RHT, 8, 11.2 7]
kutaḥ cāraṇajāraṇamātrāt punaḥ puṭitadhātūnāṃ cāraṇaṃ ca jāraṇaṃ jīrṇaṃkaraṇaṃ ca tanmātrāt vā cāraṇasya dravyasya jāraṇaṃ tanmātrāt ubhayoḥ pakṣayoreka evārthaḥ paramuktiviśeṣaḥ | [MuA zu RHT, 8, 11.2 8]
{MuA zu RHT, 8, 12.2}
mukhyatvena tāmrapraṃśasanam āha athavetyādi | [MuA zu RHT, 8, 12.2 1]
athaveti vidhānāntare kevalaṃ śuddhaṃ vānyasaṃyogena varjitaṃ amalaṃ jātapūrvaśodhanaṃ triguṇaṃ cīrṇajīrṇaṃ kuryādityarthaḥ pūrvaṃ cīrṇaṃ cāraṇamāptaṃ paścājjīrṇaṃ jāraṇamāpannaṃ evaṃbhūtaṃ tāmraṃ sūtaṃ lākṣārasasannibhaṃ alaktakaprabhaṃ kurute | [MuA zu RHT, 8, 12.2 2]
{MuA zu RHT, 8, 13.2}
vidhyantaramāha raktetyādi | [MuA zu RHT, 8, 13.2 1]
raktagaṇena dāḍimakiṃśukabandhūkādinā pūrvoktena galitaṃ yat paśujalaṃ gomūtraṃ tena bhāvitā yās tāpyagandhakamanaḥśilās tāsāṃ madhyād ekena tāpyena svarṇamākṣikena vā gandhakena vā śilayā vāpitamṛtaṃ sat kamalaṃ tāmraṃ rasaṃ rañjayati rāgaṃ dadātītyarthaḥ | [MuA zu RHT, 8, 13.2 2]
{MuA zu RHT, 8, 14.2}
rāgādhikārigandhakādīn āha | [MuA zu RHT, 8, 14.2 1]
tatra gandhakaḥ kīdṛśaṃ rāgaṃ dadāti tatsvarūpamāha bāhya ityādi | [MuA zu RHT, 8, 14.2 2]
gandhakarāgo bāhyo bahirbhavaḥ punarmanaḥśilātāle manaḥśilā manohvā tālaṃ haritālaṃ tāvubhe vilulitarāge cañcalarāge punar mākṣikasatvarasakau svarṇamākṣikasatvakharparikau dvāveva rañjane rasarāge śastau gandhakamanaḥśilātālebhyaḥ pradhānau atyadhikāvityarthaḥ | [MuA zu RHT, 8, 14.2 3]
{MuA zu RHT, 8, 15.2}
pradhānayostāmrakharparayoḥ kṛtyamāha kramavṛttāvityādi | [MuA zu RHT, 8, 15.2 1]
kramavṛttau ravirasakau saṃśuddhau viśeṣavidhānena śodhitau vā uttamajātīyau mūkamūṣikādhmātau andhamūṣāyāṃ dhmātau vahniyogīkṛtau kāryau etattriguṇaṃ yathā syāttathā cīrṇo jīrṇaśca sūtaḥ hemanibho jāyate etena cāraṇamāpannaḥ paścāttenaiva jāraṇām āpanno rasaḥ svarṇaprabho bhavedityarthaḥ | [MuA zu RHT, 8, 15.2 2]
{MuA zu RHT, 8, 16.2}
abhrakayogamāha athetyādi | [MuA zu RHT, 8, 16.2 1]
atha rasakayogānantaraṃ kṛṣṇavarṇābhrakacūrṇaṃ śyāmavarṇābhrakarajaḥ tathā ravirasakavidhānena kharparakeṇa sahitaṃ puṭitaṃ sat sakalaṃ samastaṃ raktaṃ bhavet tadraktabhūtamabhraṃ triguṇaṃ yathā syāttathā cīrṇaḥ cāraṇamāpannas tato jīrṇo jāraṇamāpannaśca san sūto hemadrutisannibhaḥ svarṇadravasadṛśo bhaved ityarthaḥ | [MuA zu RHT, 8, 16.2 2]
{MuA zu RHT, 8, 18.2}
atha svarṇamāraṇamāha triguṇenetyādi | [MuA zu RHT, 8, 18.2 1]
tu punaḥ triguṇena mākṣikeṇa svarṇatriguṇitena tāpyena yatkanakaṃ mṛtaṃ tatkanakaṃ indragopako varṣākālīno raktavarṇo jīvaviśeṣaḥ tadvannibhā dīptiryasya tadindragopanibhaṃ bhavatīti śeṣaḥ | [MuA zu RHT, 8, 18.2 2]
kiṃviśiṣṭaṃ kanakaṃ mṛtaṃ rasakatālayutaṃ rasakaṃ kharparaṃ tālaṃ haritālaṃ tābhyāṃ yutaṃ miśritaṃ sat yanmṛtaṃ pañcatvamāptamityarthaḥ | [MuA zu RHT, 8, 18.2 3]
punaḥ paṭusahitaṃ lavaṇamiśritaṃ punar haṇḍikayā bhājanena pakvaṃ vahnipuṭitaṃ tadapi pūrvavat | [MuA zu RHT, 8, 18.2 4]
mṛtakanakacūrṇaṃ sūtavare pārade triguṇaṃ cīrṇaṃ jīrṇaṃ cāritaṃ jāritaṃ ca sat sūto drutahemanibho bhavet galitasvarṇaprabha ityarthaḥ | [MuA zu RHT, 8, 18.2 5]
evaṃ rañjito rasaḥ sarvalohāni dhātūni kṛtrimākṛtrimāni navavidhāni rañjati svarṇarūpāṇi karotītyarthaḥ | [MuA zu RHT, 8, 18.2 6]
{MuA zu RHT, 8, 19.2}
sarveṣāṃ dhāturasānāmuttarottaraṃ viśeṣatvam āha patrādityādi | [MuA zu RHT, 8, 19.2 1]
patrādaṣṭaguṇaṃ satvaṃ abhrapatre jīrṇe sati rase yo guṇastasmādaṣṭaguṇo guṇastatsatve ityarthaḥ punaḥ sattvāt drutistaddravarūpā aṣṭaguṇā punardruter bījaṃ dhātūparasasaṃyogajanitaṃ pūrvopavarṇitaṃ tadaṣṭaguṇaṃ tataḥ sarvotkṛṣṭatvādbījaṃ jārayennatvanyat | [MuA zu RHT, 8, 19.2 2]
{MuA zu RHT, 9, 1.2}
himāṃśuriva dīptyāsau caṇḍāṃśuriva tejasā | [MuA zu RHT, 9, 1.2 1.1]
niśāhnoriva kartā ca durjanaiḥ sahanālayaḥ | [MuA zu RHT, 9, 1.2 1.2]
nirvāpaṇaviśeṣeṇa tadvadvarṇaṃ bhavedyadā | [MuA zu RHT, 9, 1.2 2.1]
mṛdulaṃ citrasaṃskāraṃ tadbījamiti kathyate | [MuA zu RHT, 9, 1.2 2.2]
iti paribhāṣā | [MuA zu RHT, 9, 1.2 3]
bījapraśaṃsanamāha itītyādi | [MuA zu RHT, 9, 1.2 4]
ityuktavidhānena rakto'pi rasendro bījena vinā karmakṛnna bhavati bījenaiva karmakārī syādityarthaḥ | [MuA zu RHT, 9, 1.2 5]
tadbījaṃ dvividhaṃ dviprakāraṃ pītasitaṃ ekaṃ pītaṃ aparaṃ sitaṃ śvetaṃ svarṇarūpyakriyāyogyam ityarthaḥ | [MuA zu RHT, 9, 1.2 6]
tadbījaṃ siddhaṃ sarvalakṣaṇopetaṃ rase pārade niyojyaṃ nāsiddhamiti | [MuA zu RHT, 9, 1.2 7]
{MuA zu RHT, 9, 2.2}
tasyetyādi | [MuA zu RHT, 9, 2.2 1]
tasya bījasya viśuddhiḥ śodhanaṃ bahudhā bahuprakāraiḥ kṛtvā rasoparasadhātūnāṃ bahuvidhatvāt | [MuA zu RHT, 9, 2.2 2]
kaiḥ kṛtvā gaganarasalohacūrṇaiḥ gaganamabhraṃ rasā vaikrāntādayo'ṣṭau vakṣyamāṇāḥ uparasā gandhakādayaḥ lohā dhātavaḥ teṣāṃ cūrṇāni taiḥ | [MuA zu RHT, 9, 2.2 3]
ca punaḥ tair gaganarasoparasalohacūrṇair aśuddhaiḥ śuddhivarjitaistadbījaṃ na śudhyate śuddhihīnaṃ syāt kāraṇānurūpaṃ kāryamitinyāyāt | [MuA zu RHT, 9, 2.2 4]
{MuA zu RHT, 9, 3.2}
aśuddhabījaprabhāvamāha ya ityādi | [MuA zu RHT, 9, 3.2 1]
punarviśeṣeṇa yaḥ saṃskārakṛdetairgaganādyair aśuddhaiḥ kṛtvā rasasya karma kurute tasya puruṣasya rasaḥ pārado 'vyāpako 'saraṇaśīlo bhavet pataṅgī ūrdhvagāmī ca bhavet yantrasyādhobhāge na tiṣṭhatītyarthaḥ | [MuA zu RHT, 9, 3.2 2]
{MuA zu RHT, 9, 4.2}
ete vakṣyamāṇā aṣṭau rasāḥ rasasaṃjñakāḥ syuḥ | [MuA zu RHT, 9, 4.2 1]
ete ke vaikrāntakāntasasyakamākṣikavimalādridaradarasakāś ceti vaikrāntaṃ vajrabhūmijaṃ rajaḥ kāntaṃ cumbakotthaṃ sasyakaṃ capalaṃ mākṣikaṃ tāpyaṃ vimalā raupyamākṣikaṃ adri śilājatu daradaṃ hiṅgulaṃ rasakaḥ kharparikaḥ ete rasasaṃjñikā jñeyāḥ | [MuA zu RHT, 9, 4.2 2]
tathā eṣāṃ satvāni sārāṇi rasāyanāni jarāvyādhināśanāni syuriti | [MuA zu RHT, 9, 4.2 3]
{MuA zu RHT, 9, 5.2}
uparasasaṃjñakānāha gandhaketyādi | [MuA zu RHT, 9, 5.2 1]
idaṃ vakṣyamāṇaṃ uparasasaṃjñakaṃ syāt | [MuA zu RHT, 9, 5.2 2]
kimidaṃ gandhakagairikaśilālakṣitikhecaram iti gandhakaṃ pratītaṃ gairikaṃ dhātugairikaṃ śilā manohvā ālaṃ haritālaṃ kṣitiḥ sphaṭikā khecaraṃ kāsīsaṃ etat sarvamiti ca punaḥ añjanaṃ nīlāñjanaṃ punaḥ kaṅkuṣṭhaṃ viraṅgaṃ ityaṣṭau uparasasaṃjñakā ityarthaḥ | [MuA zu RHT, 9, 5.2 3]
{MuA zu RHT, 9, 6.2}
śikhiśaśinau svarṇatārakau sāralohākhyau sāralohasaṃjñakāvityarthaḥ | [MuA zu RHT, 9, 6.2 1]
pūtilohasaṃjñānāha tāmretyādi | [MuA zu RHT, 9, 6.2 2]
tāmrāratīkṣṇakāntābhrasatvalohānīti tāmraṃ nepālakaṃ āraṃ rājarītiḥ tīkṣṇaṃ sāraṃ kāntaṃ cumbakodbhavaṃ abhrasatvaṃ gaganasāraṃ lohaṃ muṇḍaṃ etānīti punarvaṅganāgau ete pūtisaṃjñakāḥ kathitāḥ | [MuA zu RHT, 9, 6.2 3]
teṣāṃ pūtilohasaṃjñakānāṃ śodhanaṃ samyaṅmalāpanayanaṃ kāryamiti | [MuA zu RHT, 9, 6.2 4]
{MuA zu RHT, 9, 7.2}
lavaṇakṣārasaṃjñe āha sauvarcaletyādi | [MuA zu RHT, 9, 7.2 1]
etāni vakṣyamāṇāni lavaṇasaṃjñānyāhuḥ ācāryāḥ iti śeṣaḥ | [MuA zu RHT, 9, 7.2 2]
kāni sauvarcalasaindhavakacūlikasāmudraromakabiḍānīti sauvarcalaṃ rucakaṃ saindhavaṃ maṇikamanthāhvayaṃ cūlikaṃ kācalavaṇaṃ sāmudraṃ kṣārābdhijaṃ romakaṃ pratītaṃ biḍaṃ lavaṇaviśeṣaḥ etānīti | [MuA zu RHT, 9, 7.2 3]
{MuA zu RHT, 9, 7.2}
punaḥ svarjī sarjikā ṭaṅkaṇaṃ saubhāgyaṃ yavakṣāraḥ pratītaḥ ete kṣārāḥ kṣārasaṃjñikāḥ rasakarmaṇi ityadhyāhāraḥ | [MuA zu RHT, 9, 7.2 1]
{MuA zu RHT, 9, 9.2}
sadrāvakaṃ śodhakagaṇamāha sūryāvarta ityādi | [MuA zu RHT, 9, 9.2 1]
sūryaṃ prati āvartako bhramaṇaṃ yasyetyevaṃvidhaḥ kadalī rambhā vandhyā phalarahitā karkoṭī kośātakī jālinī suradālī devadālī śigruḥ saubhāñjanaṃ vajrakando vadasūraṇakandaḥ nīrakaṇā jalapippalī kākamācī vāyasī iti gaṇaḥ śodhanadrāvaṇayogya iti | [MuA zu RHT, 9, 9.2 2]
śodhanadrāvakāṇāṃ śodhanadrāvaṇavidhānam āha āsāmityādi | [MuA zu RHT, 9, 9.2 3]
āsāṃ pūrvauṣadhīnāṃ madhyāt ekarasena ekasyā rasena rasoparasā vaikrāntādayo'ṣṭau rasāḥ gandhakādayo 'ṣṭāvuparasāḥ bahuśo'nekavāraṃ bhāvitā gharmapuṭitāḥ kāryāḥ punarlavaṇakṣārāmlabhāvitāśca lavaṇāni sauvarcalādīni ṣaṭ kṣārāḥ svarjikādayaḥ amlā jambīrādayaḥ tairbahuvāraṃ bhāvitās tīvragharmapuṭitā rasoparasāḥ śudhyanti doṣavarjitā bhavanti punaste dhmātāḥ santaḥ satvāni svīyasārāṇi muñcanti tyajantīti | [MuA zu RHT, 9, 9.2 4]
{MuA zu RHT, 9, 10.2}
rasānāṃ krameṇa śodhanamāha svinnamityādi | [MuA zu RHT, 9, 10.2 1]
sakṣārāmlairvaikrāntakaṃ svinnaṃ dolābhidhānena sveditaṃ kuryāt tat svinnaṃ vaikrāntaṃ haṭhāt prābalyāt dhmātaṃ sat dravati sāraṃ muñcati drutamātraṃ satvanirgamamātrameva śudhyati pūrvasaṃbandhāt dravati | [MuA zu RHT, 9, 10.2 2]
{MuA zu RHT, 9, 11.2}
taccāha sasyakamityādi | [MuA zu RHT, 9, 11.2 1]
sasyakamapi capalamapi raktagaṇairdāḍimakiṃśukabandhūkādibhiḥ subhāvitaṃ kuryāt | [MuA zu RHT, 9, 11.2 2]
kiṃviśiṣṭaṃ sneharāgasaṃsiktaṃ snehaḥ kaṅguṇitumbunyādīnāṃ rāgo raktavarṇadravaḥ tābhyāṃ vahnau taptaṃ sasyakaṃ saṃsiktaṃ secitamiti ghṛtaiḥ saṃsiktaṃ komalaṃ bhāvanāyogyaṃ syāt | [MuA zu RHT, 9, 11.2 3]
katibhirvāraiḥ subhāvitaṃ kuryāt saptabhiḥ saptasaṃkhyākaiḥ | [MuA zu RHT, 9, 11.2 4]
ataḥ paraṃ kārye bījādike yujyate | [MuA zu RHT, 9, 11.2 5]
{MuA zu RHT, 9, 12.2}
taccāha kṣārairityādi | [MuA zu RHT, 9, 12.2 1]
vimalaṃ raupyamākṣikaṃ ādau prathamaṃ kṣāraiḥ svarjikādibhiḥ snehaistailaiḥ kaṅguṇyādīnāṃ bhāvitaṃ kuryāt paścādamlena jambīrādinā bhāvitaṃ kuryāt evaṃvidhaṃ kṛtaṃ sat śudhyati | [MuA zu RHT, 9, 12.2 2]
tathā tenaiva vidhinā rasakaṃ kharparakaṃ śudhyati daradaṃ hiṅgulaṃ caivaṃ mākṣikamapyeva śudhyati | [MuA zu RHT, 9, 12.2 3]
{MuA zu RHT, 9, 13.2}
svarṇarūpyayoḥ śodhanamāha tanurityādi | [MuA zu RHT, 9, 13.2 1]
lavaṇetyādi | [MuA zu RHT, 9, 13.2 2]
lavaṇāni sauvarcalādīni kṣārāḥ svarjikādayaḥ amlāḥ jambīrādayaḥ ravirarkaḥ snuhī sudhā tayoḥ kṣīrāṇi etaiḥ tanurapi sūkṣmamapi patraṃ dalaṃ sāralohākhyayoḥ iti śeṣaḥ liptaṃ dhmātaṃ sat bahuśo'nekavāraṃ nirguṇḍīrase saṃsiktaṃ śephālīdrave siñcitaṃ kuryāt | [MuA zu RHT, 9, 13.2 3]
tarhi svarṇaṃ rūpyaṃ ca raktaṃ āraktachaviyutaṃ bhavedityarthaḥ caśabdācchudhyati | [MuA zu RHT, 9, 13.2 4]
{MuA zu RHT, 9, 14.2}
lohaśodhanamāha śudhyatītyādi | [MuA zu RHT, 9, 14.2 1]
nāgaḥ sīsakaḥ nirguṇḍīrasasekaiḥ śephālīrasaṃsecanaiḥ śudhyati nirdoṣo bhavati vaṅgaśca śudhyati | [MuA zu RHT, 9, 14.2 2]
evaṃ raviṇā tāmreṇa saha ghoṣo'pi kāṃsyamapi śudhyati | [MuA zu RHT, 9, 14.2 3]
kativāraṃ secanaiḥ munibhiḥ saptasaṃkhyākaiḥ tanmūlarajaḥ nirguṇḍīśiphācūrṇaṃ tatpravāpaiḥ galiteṣu nāgavaṅgaravighoṣeṣu rajo nikṣepaṇaiśca catvāraḥ śudhyantīti | [MuA zu RHT, 9, 14.2 4]
{MuA zu RHT, 9, 15.2}
taccāha raktagaṇetyādi | [MuA zu RHT, 9, 15.2 1]
tīkṣṇaṃ sārākhyaṃ raktagaṇagalitapaśujalabhāvitaṃ puṭitaṃ sat raktagaṇena saha galitaṃ militaṃ yat paśujalaṃ gomūtraṃ tena bhāvitaṃ tato vahnipuṭitaṃ sat rajyate rāgamāpnoti | [MuA zu RHT, 9, 15.2 2]
punastīkṣṇaṃ kadalīśikhirasabhāvitapuṭitaṃ vā rambhācitrakarasabhāvitaṃ gharmapuṭitaṃ tato vahnipuṭitaṃ ca sat tribhirvāraiḥ śudhyatītyarthaḥ | [MuA zu RHT, 9, 15.2 3]
{MuA zu RHT, 9, 16.2}
sāmānyena sarvalohānāṃ śodhanamāraṇamāha sarva ityādi | [MuA zu RHT, 9, 16.2 1]
sarvo loho dhātuvargaḥ śudhyati mṛtaśca bhavati punaḥ rajyati ca | [MuA zu RHT, 9, 16.2 2]
kena bhṛśaṃ atyarthaṃ yathā syāttathā mākṣikadaradena tāpyahiṅgulena kṛtvā yo vāpaḥ galiteṣu loheṣu mākṣikadaradaprakṣepaṇaṃ tasmāt suragopasaṃnibha indragopasadṛśaḥ sarvo loho bhavet | [MuA zu RHT, 9, 16.2 3]
vā śulbaṃ tāmraṃ mākṣikadaradavāpena suragopasannibhaṃ syāt vā gandhena gandhakavāpena mṛtamapyeva syādityarthaḥ | [MuA zu RHT, 9, 16.2 4]
{MuA zu RHT, 10, 1.3}
dattavānsatataṃ saukhyaṃ śuddhebhyaśca khalaṃ tathā | [MuA zu RHT, 10, 1.3 1.1]
duḥkhamṛtyapyamātmānaḥ kopasya samakārakam | [MuA zu RHT, 10, 1.3 1.2]
vaikrāntādīnāṃ rasasaṃjñikānāṃ sattvapraśaṃsanam āha vaikrāntamityādi | [MuA zu RHT, 10, 1.3 2]
vaikrāntakāntasasyakamākṣikavimalādayaḥ śuddhā api dvandve na milanti | [MuA zu RHT, 10, 1.3 3]
vaikrāntaṃ vajrabhūmijaṃ rajaḥ kāntaṃ cumbakaṃ sasyakaścapalaḥ mākṣikaṃ tāpyaṃ vimalā raupyamākṣikam ityādayo gandhakādayaścoparasaṃjñakā na milanti ekaśarīratāṃ nāpnuvanti | [MuA zu RHT, 10, 1.3 4]
kva dvandve ubhayamelāpe | [MuA zu RHT, 10, 1.3 5]
punastān śuddhānapi rasaḥ sūto na grasati | [MuA zu RHT, 10, 1.3 6]
{MuA zu RHT, 10, 3.2}
vaikrāntaprādhānyam āha nāgetyādi | [MuA zu RHT, 10, 3.2 1]
evaṃlakṣaṇaṃ vaikrāntakaṃ jñātavyam | [MuA zu RHT, 10, 3.2 2]
kiṃviśiṣṭaṃ nāganāsikābhidhānaṃ nāgānāṃ phaṇināṃ nāsikā eva abhidhānaṃ saṃjñā yasya tat | [MuA zu RHT, 10, 3.2 3]
punaḥ kiṃviśiṣṭaṃ candrodakaṃ candramasaḥ sambandhi yadudakaṃ balaṃ tasmādevāmṛtaṃ | [MuA zu RHT, 10, 3.2 4]
āptakāṭhinyaṃ prāptaṃ kāṭhinyaṃ yena pūrvametacca mṛdūtpannamityarthaḥ | [MuA zu RHT, 10, 3.2 5]
evaṃvidhaṃ rasavaikrāntaṃ rasasaṃjñakaṃ vaikrāntaṃ rasaṃ sūtaṃ badhnāti | [MuA zu RHT, 10, 3.2 6]
kena svasatvena svīyasāreṇeti | [MuA zu RHT, 10, 3.2 7]
vaikrāntaprakāramāha nānetyādi | [MuA zu RHT, 10, 3.2 8]
pūrvamupavarṇitaṃ vaikrāntaṃ nānāvidhasaṃsthānamasti nānāvidhamanekaprakāraṃ saṃsthānaṃ lakṣaṇaṃ yasya tat saṃsthānaṃ vyañjanaṃ liṅgaṃ lakṣaṇaṃ cihnamākṛtiḥ iti mādhavanidānaṃ sitāsitaraktapītavarṇatvān nānāvidhasaṃsthānam ityarthaḥ | [MuA zu RHT, 10, 3.2 9]
punarnirjaraśikhariśikharasambhūtaṃ nirjarāṇāṃ devānāṃ yaḥ śikharī parvatastasya śikharaṃ śṛṅgaṃ tatra sambhūtam utpannam | [MuA zu RHT, 10, 3.2 10]
nānāvidhasaṃsthānaṃ kutaḥ dhārodambhasi dhārābhirudanta unmattamambho yatra samaye tasmin varṣākāle śailodakaṃ śilāsaṃbandhi yadudakaṃ jalaṃ tat prāpya śreṣṭhaṃ tadaśma vaikrāntābhidhānaṃ nānāvarṇaṃ bhavati yataḥ śilodakasya nānāvidhatvam | [MuA zu RHT, 10, 3.2 11]
{MuA zu RHT, 10, 5.2}
vaikrāntasatvapātanamāha bhastretyādi | [MuA zu RHT, 10, 5.2 1]
tadvaikrāntaṃ pañcamāhiṣasubaddhaṃ dadhidugdhājyamūtraśakṛdbhiḥ pañcasaṃkhyākair māhiṣaiḥ saha subaddhaṃ piṇḍākṛti kṛtaṃ sat bhastrādvayena khallayugmena haṭhato balāt dhmātavyam | [MuA zu RHT, 10, 5.2 2]
kiṃ kṛtvā daśāṃśasarjikapaṭuṭaṅkaṇaguñjikākṣārān dattvā daśāṃśavibhāgena sarjikālavaṇasaubhāgyaraktikāyavakṣārān piṣṭavaikrānte kṣepyetyarthaḥ | [MuA zu RHT, 10, 5.2 3]
dhmātaṃ sat kiṃ syāttadāha tadityādi | [MuA zu RHT, 10, 5.2 4]
sphuliṅgakākāraṃ vahnikaṇanibhaṃ satvaṃ sāraṃ muñcati | [MuA zu RHT, 10, 5.2 5]
punastatsatvaṃ kaṭhinatvaṃ gacchati kaṭhinaṃ syādityarthaḥ | [MuA zu RHT, 10, 5.2 6]
tatsatvaṃ ākārato muktānikaraprāyaṃ mauktikarāśisadṛśaṃ syāt evaṃvidhaṃ satvaṃ kācaṃ adhivarjya dūrīkṛtya tat nirmalaṃ grāhyamityarthaḥ | [MuA zu RHT, 10, 5.2 7]
yugmam | [MuA zu RHT, 10, 5.2 8]
{MuA zu RHT, 10, 6.2}
vaikrāntasatvayogamāha rasetyādi | [MuA zu RHT, 10, 6.2 1]
tadrasavaikrāntakaṃ sattvaṃ hemnā samaṃ svarṇena samabhāgaṃ dvandvānvitaṃ sat dvandvamelāpakauṣadhasahitaṃ sat evamamunā vidhānena milati rase iti śeṣaḥ | [MuA zu RHT, 10, 6.2 2]
punastena satvena saha ghanasatvamabhrasāraṃ nirvyūḍhaṃ nirvāhitaṃ sat tenobhayasatvasaṃyogena rasaḥ sūto bandhamupayāti bandhanamāpnoti | [MuA zu RHT, 10, 6.2 3]
{MuA zu RHT, 10, 7.2}
satvapātanavidhānamāha vajretyādi | [MuA zu RHT, 10, 7.2 1]
dṛḍhāṅgārair iti dṛḍhakathanāt khadirādīnāṃ pūrvoktatvādbhastrādvayena ca dhmātā satī vajrābhrakāntasasyakamākṣikaprabhṛtisakaladhātūnāṃ vajrasaṃjñakaṃ yadabhraṃ tadvajrābhraṃ kāntaṃ cumbakaṃ sasyakaṃ capalā mākṣikaṃ svarṇamākṣikaṃ itiprabhṛtayaḥ sakaladhātavaḥ sarvoparasāsteṣāṃ piṇḍī satvaṃ pātayati | [MuA zu RHT, 10, 7.2 2]
{MuA zu RHT, 10, 8.2}
śaktimattvena mākṣikasatvapraśaṃsanam āha hitvetyādi | [MuA zu RHT, 10, 8.2 1]
mākṣikasatvaṃ tāpyasāraṃ hitvā tyaktvā anyeṣāṃ rasoparasānāṃ śaktiḥ sāmarthyaṃ nāsti | [MuA zu RHT, 10, 8.2 2]
kiṃbhūtā śaktiḥ lohaghnīti lohān hantīti vigrahaḥ | [MuA zu RHT, 10, 8.2 3]
punastāvatsattvaṃ na patati yāvadbhastrā ante satvasamīpe na āhrīyeta na prāpyeta tasmādalpenāgninā satvāpravṛttirityarthaḥ | [MuA zu RHT, 10, 8.2 4]
{MuA zu RHT, 10, 9.2}
mākṣikasatvam udāsyānyasatvapravṛttim āha raktamityādi | [MuA zu RHT, 10, 9.2 1]
raktaṃ lohitaṃ nāgasamaṃ sīsakatulyaṃ mṛdu komalaṃ evaṃvidhaṃ satvaṃ yasmāddhetor mākṣikāt patati tāpyāt nirgacchati tadvattasmāddhetor vā tasmādvidhānataḥ gandhāśmano gandhakasya yatnena mṛdubhāvaṃ kāryaṃ yathā gandhako'pi mṛdurbhavatītyarthaḥ | [MuA zu RHT, 10, 9.2 2]
{MuA zu RHT, 10, 10.2}
mākṣikasatvavidhānamāha lavaṇetyādi | [MuA zu RHT, 10, 10.2 1]
mākṣikaṃ tāpyaṃ lavaṇāmlena lavaṇaṃ mukhyatvāt granthāntarasāmyācca saindhavaṃ amlo jambīrādiḥ tena marditaṃ punaramlena jambīrādinā vidhinā uktarītyā puṭitaṃ vahnau pratāpitaṃ sat muñcati pūrvaślokasaṃbandhāt sattvaṃ iti śeṣaḥ | [MuA zu RHT, 10, 10.2 2]
itthaṃ patitaṃ satvaṃ grāhyam | [MuA zu RHT, 10, 10.2 3]
lavaṇāmlena gandhakamapi mṛdu syāt | [MuA zu RHT, 10, 10.2 4]
tu punaḥ soṣṇe āyasapātre vahnau tāpite lohapātre piṣṭikā bhavati raktavarṇarajorūpety arthaḥ | [MuA zu RHT, 10, 10.2 5]
{MuA zu RHT, 10, 11.2}
tutthādīnāṃ satvapātanamāha tutthādityādi | [MuA zu RHT, 10, 11.2 1]
tutthāt tutthaṃ śikhigrīvaṃ tasmāt tāpyajasamamiti mākṣikasatvavat mākṣikasatvavidhānenāsya satvapāta ityarthaḥ | [MuA zu RHT, 10, 11.2 2]
samasṛṣṭaṃ samaṃ tāpyena tulyaṃ varṇamārdavābhyāṃ sṛṣṭaṃ kathitamityarthaḥ | [MuA zu RHT, 10, 11.2 3]
evaṃvidhaṃ tutthakasatvaṃ patati | [MuA zu RHT, 10, 11.2 4]
abhraketyādi abhrakaṃ pratītaṃ vaikrāntaṃ rasavaikrāntaṃ kāntaṃ cumbakaṃ itiprabhṛtīnām ityādīnāṃ tattvaṃ patrasatvapātanayoge lohanibhaṃ muṇḍavarṇam ityarthaḥ | [MuA zu RHT, 10, 11.2 5]
{MuA zu RHT, 10, 12.2}
punarmākṣikavidhānāntaram āha strītyādi | [MuA zu RHT, 10, 12.2 1.1]
tāpyaṃ strīvajrīdugdhabhāvitaṃ strī nārī vajrī sehuṇḍaḥ tayordugdhaṃ tena bhāvitaṃ gharmapuṭitaṃ kuryāt | [MuA zu RHT, 10, 12.2 1.2]
punareraṇḍasnehena śataṃ śatavāraṃ bhāvitaṃ ca kuryāt | [MuA zu RHT, 10, 12.2 2]
tato vāraistribhireva dhmātaṃ sat haimaṃ svarṇamākṣikaṃ tasyedaṃ haimaṃ satvaṃ śulbasamaṃ tāmranibhaṃ bhavati rañjakaṃ rase rāgadāyī syātkanake'pi ca | [MuA zu RHT, 10, 12.2 3]
{MuA zu RHT, 10, 13.2}
vidhyantaramāha kadalītyādi | [MuA zu RHT, 10, 13.2 1]
tāpyaṃ mākṣikaṃ kadalīrasaśatabhāvitamadhvairaṇḍatailaparipakvam iti prathamaṃ rambhādraveṇa śatavāraṃ bhāvitaṃ paścāt madhvairaṇḍatailābhyāṃ saha paripakvaṃ samyak pācitaṃ sat satvaṃ muñcati | [MuA zu RHT, 10, 13.2 2]
kaiḥ kṛtvā trisaṃtāpaiḥ trivāraṃ dhamanaiḥ | [MuA zu RHT, 10, 13.2 3]
evaṃ rasakaṃ kharparakamapi satvaṃ muñcatīti | [MuA zu RHT, 10, 13.2 4]
{MuA zu RHT, 10, 14.2}
satvapātane piṇḍīmāha ūrṇetyādi | [MuA zu RHT, 10, 14.2 1]
ūrṇā iti ūrṇā meṣaroma ṭaṅkaṇaṃ saubhāgyaṃ guḍaḥ pratītaḥ puro gugguluḥ lākṣā jatu sarjaraso rālaḥ etaiḥ kiṃviśiṣṭaiḥ sarvadhātubhiḥ rasoparasairvā svarṇādibhiḥ saha piṣṭaiḥ peṣitaiḥ punaḥ chāgīkṣīreṇa ajāpayasā kṛtā yā piṇḍī sā satvavidhau satvapātanakarmaṇi śastā pradhānā | [MuA zu RHT, 10, 14.2 2]
dhāturasoparasānāṃ satvaṃ pātayatyeveti | [MuA zu RHT, 10, 14.2 3]
{MuA zu RHT, 10, 17.2}
vidhyantaramāha cūrṇitetyādi | [MuA zu RHT, 10, 17.2 1]
cūrṇitasatvasamānaṃ cūrṇitaṃ piṣṭaṃ yat satvaṃ sāraṃ tatsamānaṃ viśuddhatvāt satvasamānaṃ dhāturasoparasacūrṇaṃ iti śeṣaḥ | [MuA zu RHT, 10, 17.2 2]
evaṃvidhaṃ viśuddhaṃ cūrṇaṃ ādareṇa prītyā ādau saṃgṛhya ṭaṅkaṇapalasaptayutaṃ kuryāt saubhāgyasya palaiḥ saptasaṃkhyākaiḥ sahitaṃ kuryādityarthaḥ | [MuA zu RHT, 10, 17.2 3]
viśuddhe cūrṇe triṃśatpale saptapalaṃ saubhāgyaṃ yojyaṃ evaṃ ṭaṅkaṇavidhānena ca punaḥ guñjāpalatritayena raktikāpalatritayaparimāṇena yojitaṃ kuryād iti | [MuA zu RHT, 10, 17.2 4]
tilacūrṇakakiṭṭapalaiḥ tilaṃ pratītaṃ teṣāṃ cūrṇakaṃ kiṭṭaṃ muṇḍādīnāṃ malaṃ tayoḥ palaiḥ palamānairgodhūmabaddhapiṇḍī bahuśo bahuvāraṃ gopañcakabhāvitaṃ gavāṃ kṣīrājyadadhimūtraviṭkena bhāvitā kiṃ kṛtvā matsyair āloḍya matsyaiḥ kṣudrajalacarair āloḍya saṃmiśryetyarthaḥ | [MuA zu RHT, 10, 17.2 5]
koṣṭhake koṣṭhikāyantre dhamanavidhinā utkṣipyotkṣipya dhamanena bhastrānalena tat satvaṃ patati pūrvasaṃbandhāt tāpyādīnāṃ iti śeṣaḥ | [MuA zu RHT, 10, 17.2 6]
ca punarabhrasatvaṃ abhrakātsāraṃ saṃdravati | [MuA zu RHT, 10, 17.2 7]
tathaivoktavidhānena sarvāṇi samastāni satvāni sārāṇi patanti anuktānāṃ iti śeṣaḥ | [MuA zu RHT, 10, 17.2 8]
{MuA zu RHT, 11, 2.1}
suvṛttaḥ sadrṛtārambhaḥ sujñaḥ saṃjñānadarśakaḥ | [MuA zu RHT, 11, 2.1 1.1]
abhūcca dhanadharmajño hārī kuñjanasaṃpadām | [MuA zu RHT, 11, 2.1 1.2]
ādau haimapraśaṃsām āha svīkṛtyetyādi | [MuA zu RHT, 11, 2.1 2]
haimaṃ svarṇamākṣikasatvaṃ saṃmiliti kiṃkṛtvā sarvalohaguṇān sarvaloheṣu samastadhātuṣu saṃmilitā miśritāḥ ye guṇās tān gṛhītvā tathā rase praviśati yathā gaṅgā sarvā nadyaḥ saritaḥ svīkṛtya aṅgīkṛtya jaladhau samudre praviśati | [MuA zu RHT, 11, 2.1 3]
tāpyasatvādhikāram āha jīryatītyādi | [MuA zu RHT, 11, 2.1 4]
tat haimaṃ tāpyasatvaṃ śulbe tāmre milati sati sattvaṃ jīryati jāraṇatvamāpnoti rase iti śeṣaḥ | [MuA zu RHT, 11, 2.1 5]
tasmin satve śulbe milati sati kiṭṭatāṃ yāti lohamalasadṛśaṃ syāt | [MuA zu RHT, 11, 2.1 6]
{MuA zu RHT, 11, 2.2}
prathamaṃ tatsatvaṃ kariṇā nāgena saha hemakriyāsu svarṇakāryeṣu nirvyūḍhaṃ rase nirvāhitaṃ kuryādityarthaḥ | [MuA zu RHT, 11, 2.2 1]
punastrapuṇā vaṅgena saha tārakriyāsu rūpyakāryeṣu nirvyūḍhaṃ kuryāt nāgavaṅgau sarvatra pītasitakāryeṣu praśastāvityarthaḥ | [MuA zu RHT, 11, 2.2 2]
{MuA zu RHT, 11, 3.2}
abhrasatvayogamāha ghanasatvam ityādi | [MuA zu RHT, 11, 3.2 1]
khalu niścaye vākyālaṅkāre vā ghanasatvam abhrasāraṃ raviṇā tāmreṇa saha rasāyane jarāvyādhināśane dvaṃdvakaṃ ghanasatvatāmraṃ yojyaṃ punaḥ raktagaṇapātabhāvitagirijatumākṣikagairikadaradaiḥ raktagaṇasya yaḥ pātaḥ pātanaṃ nikṣepo vā tena bhāvitāni gharmapuṭitāni girijatumākṣikagairikadaradāni girijatu śilājatu mākṣikaṃ pratītaṃ daradaṃ hiṅgulaṃ etairbījaśeṣaṃ kuryād ityāgāmiślokājjñeyam | [MuA zu RHT, 11, 3.2 2]
{MuA zu RHT, 11, 4.2}
vidhyantaramāha mṛduletyādi | [MuA zu RHT, 11, 4.2 1]
mṛdulaṃ nepālasaṃjñikaṃ tāmraṃ kāntaṃ lohajāti ghanasatvamabhrasāraṃ punarmṛtaṃ nāgaṃ sīsakaṃ tīkṣṇaṃ lohajāti kanakaṃ hema etattrayaṃ bījaṃ śulbāditrayaṃ ca bījasaṃjñakaṃ daradaśilātālamākṣikairvāpāt daradaṃ hiṅgulaṃ śilā manohvā tālaṃ haritālaṃ etaiḥ kṛtvā vāpaḥ vahnitapte parikṣepaḥ tasmāt bījaśeṣaṃ kurvīta ubhayorbīje abhrasatvahemnaḥ śeṣe kuryādityarthaḥ vā evaṃ kṛte yaccheṣaṃ tiṣṭhati tadbījamiti | [MuA zu RHT, 11, 4.2 2]
{MuA zu RHT, 11, 5.2}
vidhyantaramāha mṛtaṃ nāgam ityādi | [MuA zu RHT, 11, 5.2 1]
mayannāgaṃ sīsakaṃ tanmṛtanāgaṃ ca mṛtaṃ yadvaṅgaṃ raktagaṇāvāpamṛtaṃ ca yacchulvaṃ vā ghanasatvatārakanakaṃ ghanasatvamabhrasāraṃ tāraṃ rūpyaṃ kanakaṃ hema etannadugaṇasarvaṃ vā pratyekaṃ pṛthak giriṇā śilājatunā saha dhmātaṃ kuryāt adhikaśodhanaiḥ daradaśilātālairvāpāt bījaśeṣaṃ kuryāditi pūrvasaṃbandhaḥ | [MuA zu RHT, 11, 5.2 2]
{MuA zu RHT, 11, 7.2}
raktagaṇaṃ dāḍimakiṃśukādikaṃ vā pītagaṇaṃ yathā | [MuA zu RHT, 11, 7.2 1.1]
kiṃśukaḥ karṇikāraśca haridrādvitayaṃ tathā | [MuA zu RHT, 11, 7.2 1.2]
pītavargo'yamuddiṣṭo rasarājasya karmaṇi iti | [MuA zu RHT, 11, 7.2 1.3]
vā mākṣikaṃ tāpyaṃ vā rājāvartaṃ rājavarto lājavarada iti bhāṣāyāṃ atha vimalaṃ tāramākṣikaṃ ityekatamaṃ sarvameva vā gairikakunaṭīkṣitigandhakakhagaiḥ gairikaṃ pratītaṃ kunaṭī manohvā kṣitiḥ sphaṭakī gandhakaḥ pratītaḥ khagaḥ kāsīsaṃ etairiti | [MuA zu RHT, 11, 7.2 2]
etaiḥ pūrvoktaireva rase nirvyūḍhe raso rāgādi rañjanādi gṛhṇāti ādiśabdāt sāraṇaṃ ca vijñeyaṃ punarbandham upayāti bandhanamāpnoti punaḥ mṛtalohoparasādyaiḥ mṛtāśca te lohāśca dhātavaśca ta eva uparasā gandhakādyāḥ ādyaśabdāt rasā api tairnirvyūḍhaiḥ kṛtvā śṛṅkhalābījaṃ uttarottaraṃ rañjakaṃ bhavatītyarthaḥ | [MuA zu RHT, 11, 7.2 3]
{MuA zu RHT, 11, 8.2}
rasalohairiti rasā vaikrāntādayo lohā dhātavaḥ pratītās tair nirvyūḍhaṃ kiṃviśiṣṭaiḥ advandvākhyaiḥ ekātmaiḥ saṃkarairvā sarvaiḥ saṃkaro'vakare ityamaraḥ evaṃ niṣpanne bījaṃ jāraṇayogyaṃ sadityarthaḥ | [MuA zu RHT, 11, 8.2 1]
{MuA zu RHT, 11, 9.2}
viśeṣavidhyantaramāha bījamityādi | [MuA zu RHT, 11, 9.2 1]
idaṃ niṣpannabījaṃ raktagaṇe niṣecitaṃ kuryāt | [MuA zu RHT, 11, 9.2 2]
punastena raktagaṇena kṛtavāpaṃ kṛto vāpo yasmin tat | [MuA zu RHT, 11, 9.2 3]
punastadbījaṃ cāritajāritamātraṃ pūrvaṃ ca paścāt jāritaṃ santaṃ sūtaṃ rañjayati rāgaṃ prāpayati badhnāti ceti | [MuA zu RHT, 11, 9.2 4]
{MuA zu RHT, 11, 10.2}
taccāha raktetyādi | [MuA zu RHT, 11, 10.2 1]
raktasneha iti raktagaṇo dāḍimakiṃśukādikaḥ snehaḥ kaṅguṇyādīnāṃ etairviśodhitāḥ paścānmṛtā ye dhātavo rasādayaśca rasoparasāstaiḥ sarveṣāṃ bījānāṃ pūrvoktānāṃ vāpaṃ kuru rase iti śeṣaḥ vā rakte raktavarṇe snehe snehavarge niṣekaṃ ca vidhānadvayamidam | [MuA zu RHT, 11, 10.2 2]
{MuA zu RHT, 11, 11.2}
pītakriyāyāṃ bījānyuktāni atha śvetakriyāyāṃ bījānyāha vaṅgetyādi | [MuA zu RHT, 11, 11.2 1]
vaṅgābhramiti vaṅgaṃ raṅgaṃ abhraṃ gaganaṃ ete bījahetave iti śeṣaḥ | [MuA zu RHT, 11, 11.2 2]
punarabhratāraṃ abhraṃ gaganaṃ tāraṃ rūpyaṃ iti ca sitaṃ śvetaṃ yacchailamalaṃ śilājatu tena āhatau samyak mṛtau sitavaṅgau tāraraṅgau kāryau punaḥ raktaṃ hema sitaṃ tāraṃ tāpyaṃ mākṣikaṃ tābhyāṃ hataṃ māritaṃ kuryāt | [MuA zu RHT, 11, 11.2 3]
punastāraṃ rūpyaṃ nirvyūḍhaṃ vaṅgaṃ cābhraṃ ca yatra tadevaṃvidhaṃ kuryāt | [MuA zu RHT, 11, 11.2 4]
etatsarvaṃ rase tārakriyāsu yojyamityarthaḥ | [MuA zu RHT, 11, 11.2 5]
{MuA zu RHT, 11, 12.2}
bīje'bhrasatvaṃ pradhānamāha nirvāhaṇetyādi | [MuA zu RHT, 11, 12.2 1]
eṣaḥ kimarthaḥ aśeṣadoṣaśamanāya dhātvādīnāṃ samastadoṣanāśanāyetyarthaḥ | [MuA zu RHT, 11, 12.2 2]
evamamunā prakāreṇa yathā dhātunirvāhaṇavidhistathā bījānāṃ rase nirvāhaṇaṃ kuryāt sarvabījanirvāhaṇe abhrakasatvaṃ prathamaṃ nirvāhyamiti jñeyam | [MuA zu RHT, 11, 12.2 3]
{MuA zu RHT, 11, 13.2}
nirvāhaṇavidhānamāha chāgetyādi | [MuA zu RHT, 11, 13.2 1]
evaṃvidhāṃ mūṣāṃ kṛtvā dhātunirvāhaṇaṃ kuryāt iti śeṣaḥ | [MuA zu RHT, 11, 13.2 2]
kiṃbhūtāṃ chāgāsthibhasmanirmitamūṣāmiti chāgo bastastasyāsthīni tadbhasmanā nirmitā kṛtā yā mūṣā tām | [MuA zu RHT, 11, 13.2 3]
punaḥ kiṃbhūtāṃ mallakākārāṃ gostanasadṛśīm | [MuA zu RHT, 11, 13.2 4]
punaḥ kiṃviśiṣṭāṃ ghanarandhrāṃ nibiḍachidrām | [MuA zu RHT, 11, 13.2 5]
punaḥ ṭaṅkaṇaviṣaguñjākṛtalepāṃ ṭaṅkaṇaṃ saubhāgyaṃ viṣaṃ saktukaṃ guñjā raktikā tābhiḥ kṛto lepo yasyāṃ sā tām | [MuA zu RHT, 11, 13.2 6]
evaṃbhūtā mūṣā dalayoge patramelane kāryetyarthaḥ | [MuA zu RHT, 11, 13.2 7]
{MuA zu RHT, 12, 1.3}
vācāṃ vilāsena sudhānukārī nu jagatkaroti | [MuA zu RHT, 12, 1.3 1.1]
kiṃcitsvayaṃ yatpuruṣatvameva sudhādvijihvāśritam ityadoṣaḥ | [MuA zu RHT, 12, 1.3 1.2]
atha dvandvayogaprakāramāha yāvadityādi | [MuA zu RHT, 12, 1.3 2]
yāvadityavadhau | [MuA zu RHT, 12, 1.3 3]
lohāni hemādīni nāgāṅgatayā bhujaṅgaśarīratayā na milanti sugamatvena ekaśarīratāṃ nāpnuvanti | [MuA zu RHT, 12, 1.3 4]
keṣu sarvasattveṣu abhrādīnāṃ sāreṣu sattvasya kāṭhinyādvinopāyaṃ naikatāṃ yānti lohāni | [MuA zu RHT, 12, 1.3 5]
atastāvadrasaḥ sarvāṅgaṃ na carati | [MuA zu RHT, 12, 1.3 6]
kena kṛtvā satveṣu lohāni milanti dvandvayogena daradādinā vā guḍapuraṭaṅkaṇādineti | [MuA zu RHT, 12, 1.3 7]
{MuA zu RHT, 12, 2.2}
sattvamelanavidhānam āha mākṣiketyādi | [MuA zu RHT, 12, 2.2 1]
lohaṃ svarṇādi | [MuA zu RHT, 12, 2.2 2]
mākṣikaṃ tāpyaṃ rasakaṃ kharparikaṃ sasyakaṃ capalā daradaṃ hiṅgulaṃ etena catuṣkeṇa vā ebhyo 'nyatamenoktarasoparasena vāpitaṃ sudhmātaṃ śobhanayuktyā dhmātaṃ ca sat niviḍabhāvaṃ saṃtyajati sattve saṃmilati ca | [MuA zu RHT, 12, 2.2 3]
{MuA zu RHT, 12, 3.2}
vidhyantaramāha guḍetyādi | [MuA zu RHT, 12, 3.2 1]
idaṃ dvaṃdvitaṃ dvaṃdvīkṛtaṃ lohaṃ sattvena militaṃ rasāyane jarāvyādhināśane yojyam | [MuA zu RHT, 12, 3.2 2]
kairdvandvamelāpakaiḥ kṛtvā dvaṃdvitamityāha guḍetyādi | [MuA zu RHT, 12, 3.2 3]
guḍaḥ pratītaḥ puro gugguluḥ ṭaṅkaṇaṃ saubhāgyaṃ lākṣā jatu sarjaraso rālā etaiḥ dhātakīsamāyuktaiḥ dhātakī pratītā tatsamāyuktaiḥ punaḥ strīstanyena nārīdugdhena piṣṭairmarditaiḥ etairdvandvamelāpakaiḥ kṛtvā | [MuA zu RHT, 12, 3.2 4]
{MuA zu RHT, 12, 4.2}
sarve dvandveṣu satvaṃ prati dvandveṣu milanti ekībhavanti lohāni iti śeṣaḥ | [MuA zu RHT, 12, 4.2 1]
etaiḥ kaiḥ ūrṇādibhiḥ | [MuA zu RHT, 12, 4.2 2]
ūrṇā pratītā ṭaṅkaṇaṃ saubhāgyaṃ girijatu śilājatu karṇākṣimalaṃ manuṣyasya indragopako jīvaviśeṣaḥ karkaṭakaścakulīraḥ syātkulīraḥ karkaṭakaḥ ityamaraḥ etaiḥ | [MuA zu RHT, 12, 4.2 3]
kiṃviśiṣṭaiḥ nārīpayasā strīdugdhena piṣṭaiḥ kalkitaiḥ trayo'pi dvandvamelāpakayogā iti | [MuA zu RHT, 12, 4.2 4]
{MuA zu RHT, 12, 5.2}
vidhyantaramāha rasetyādi | [MuA zu RHT, 12, 5.2 1]
evamuktavidhānena rasavaikrāntakaṃ dvandvānvitaṃ svakīyadvandvasahitaṃ milati pṛthagbhāvaṃ tyajati | [MuA zu RHT, 12, 5.2 2]
kena samaṃ hemnā saha | [MuA zu RHT, 12, 5.2 3]
tadrasavaikrāntasattvaṃ hemnā saha nirvyūḍhaṃ kuryāt tena rasavaikrāntasattvahemayogena raso bandhamupayāti baddho bhavatīti | [MuA zu RHT, 12, 5.2 4]
{MuA zu RHT, 12, 6.2}
atha viśeṣavidhyantaramāha śastamityādi | [MuA zu RHT, 12, 6.2 1]
evaṃvidhaṃ bījaṃ śastaṃ kva sarvadvandve | [MuA zu RHT, 12, 6.2 2]
punaretaiḥ kṛtvā bījaṃ śastaṃ syāt | [MuA zu RHT, 12, 6.2 3]
kaiḥ girijatulelītakendragopādyaiḥ girijatu śilājatu lelītako gandhakaḥ indragopaḥ surendragopo jīvaviśeṣaḥ ete ādyā yeṣāṃ taiḥ | [MuA zu RHT, 12, 6.2 4]
na kevalametair mahiṣīkarṇamalādyaiśca mahiṣyāḥ karṇayormala ādyo yeṣāṃ te ādyaśabdānnāsākṣimalaṃ ca | [MuA zu RHT, 12, 6.2 5]
punaṣṭaṅkaṇālaviṣaiḥ ṭaṅkaṇaṃ saubhāgyaṃ ālaṃ haritālaṃ viṣaṃ kandajaṃ etaiḥ piṣṭairdvandvamelāpaḥ syāditi punaḥ saṃbandhaḥ | [MuA zu RHT, 12, 6.2 6]
{MuA zu RHT, 12, 7.2}
vidhyantaramāha madhvityādi | [MuA zu RHT, 12, 7.2 1]
etaiḥ pūrvoktair yogaiḥ madhusahitaiḥ kṣaudrayutaiḥ tārābhraṃ rūpyagaganaṃ milati | [MuA zu RHT, 12, 7.2 2]
ca punastāpyakanakaṃ mākṣikasvarṇaṃ idaṃ dvandvaṃ ca milati | [MuA zu RHT, 12, 7.2 3]
na kevalaṃ pūrvoktayogair milati punaretair eraṇḍatailaṭaṅkaṇakaṅkuṣṭhaśilendragopaiśca eraṇḍatailaṃ vātārisnehaḥ ṭaṅkaṇaṃ saubhāgyaṃ kaṅkuṣṭhaṃ viraṅgaṃ śilā manohvā indragopako jīvaviśeṣaḥ etaiśca madhusahitaiḥ kṛtvā dvandvaṃ milatītyavaśyam | [MuA zu RHT, 12, 7.2 4]
{MuA zu RHT, 12, 8.2}
tadvidhānamāha sūtenetyādi | [MuA zu RHT, 12, 8.2 1]
prathamaṃ sūtena rasena saha śuddhakanakaṃ niṣpiṣya saṃmardya punaḥ samābhrayojitaṃ kṛtvā samaṃ ca tadabhraṃ ca tena yojitaṃ kṛtvā paścātpādena caturthāṃśavibhāgena pūrvoktadvandvānyatamakaṃ kalpyaṃ pūrvoktadvandvam eraṇḍatailādikaṃ girijatvādikaṃ ca tebhyo 'nyatamakaṃ dvandvaṃ yojyamiti | [MuA zu RHT, 12, 8.2 2]
{MuA zu RHT, 12, 10.1}
vidhyantaramāha rasetyādi | [MuA zu RHT, 12, 10.1 1]
rasoparasasya vaikrāntagandhakādermadhye śuddhamākṣikaṃ nirdoṣaṃ tāpyaṃ hemno dviguṇaṃ kanakāddviguṇitaṃ dattvā dviguṇamākṣikayutaṃ hema dattvetyarthaḥ | [MuA zu RHT, 12, 10.1 2]
etadrasoparasādikaṃ kākamācyā vāyasyāḥ svarasena mṛdnīyāt mardanaṃ kuryāt | [MuA zu RHT, 12, 10.1 3]
rambhākandena ca kadalīkandenāpītyarthaḥ | [MuA zu RHT, 12, 10.1 4]
etatpūrvauṣadhaṃ piṇḍaṃ golākāraṃ kuryāt | [MuA zu RHT, 12, 10.1 5]
itividhānena hemābhraṃ milati hematāpyaṃ ceti | [MuA zu RHT, 12, 10.1 6]
kva vajramūṣāyām | [MuA zu RHT, 12, 10.1 7]
tathāha | [MuA zu RHT, 12, 10.1 8.1]
mṛdastribhāgāḥ śaṇaladdibhāgau bhāgaśca nirdagdhatuṣopalādeḥ | [MuA zu RHT, 12, 10.1 8.2]
kiṭṭārdhabhāgaṃ parikhaṇḍya vajramūṣāṃ vidadhyātkhalu satvapāte | [MuA zu RHT, 12, 10.1 8.3]
iti | [MuA zu RHT, 12, 10.1 8.4]
{MuA zu RHT, 12, 10.2}
evam amunā vidhinā raviśaśitīkṣṇaiḥ saha ravistāmraṃ śaśī rūpyaṃ tīkṣṇaṃ lohajātiḥ etaiḥ sārdhaṃ gaganādisatvāni abhrādīnāṃ sārāṇi milantīti yugmam | [MuA zu RHT, 12, 10.2 1]
{MuA zu RHT, 12, 11.2}
abhrasatvasyādhikāramāha saṃkaretyādi | [MuA zu RHT, 12, 11.2 1]
saṅkarabījānāmapi vidhānaṃ kartavyārthopadeśa iti yāvat | [MuA zu RHT, 12, 11.2 2]
ityādi pūrvoktaṃ tu punaḥ gaganasatvayogena abhrakasattvena sārdhaṃ mākṣīkayogād anyaṃ yojyaṃ abhrasatvena saha mākṣīkaṃ na syāditi vyaktiḥ | [MuA zu RHT, 12, 11.2 3]
{MuA zu RHT, 12, 13.1}
kāntetyādi | [MuA zu RHT, 12, 13.1 1]
mākṣikeṇa mṛtaṃ yannāgaṃ tālaṃ haritālaṃ śilā manohvā ca tattathā pūrvoktakalkasahitaṃ yatkalkaṃ rasoparasādīnāṃ tena sahitaṃ yuktaṃ kāntamukhaṃ yathā | [MuA zu RHT, 12, 13.1 2.1]
abhāve'bhrakasattvasya kāntasattvaṃ pradāpayet | [MuA zu RHT, 12, 13.1 2.2]
kāntasatvasya vābhāve tīkṣṇalohaṃ tu dāpayet | [MuA zu RHT, 12, 13.1 2.3]
iti | [MuA zu RHT, 12, 13.1 2.4]
{MuA zu RHT, 13, 1.2}
madhuni mādhava eva madhuvrataḥ prakurute mudito madhuraṃ ravam | [MuA zu RHT, 13, 1.2 1.1]
vararavo'pi satāṃ ca samāgamaṃ śabalatā kimupaiti na cārutām | [MuA zu RHT, 13, 1.2 1.2]
saṃkarabījānāṃ madhye mahābījasaṃjñānyāha mākṣiketyādi | [MuA zu RHT, 13, 1.2 2]
etattrikaṃ mahābījaṃ kimetat mākṣīkakāntatīkṣṇaṃ mākṣīkakāntaśulbaṃ tīkṣṇābhrakaṃ ca mākṣīkaṃ tāpyaṃ kāntaṃ cumbakaṃ śulbaṃ tāmraṃ tīkṣṇaṃ lohajātir abhrakaṃ gaganaṃ etattritayaṃ bījaṃ mahābījaṃ etattritrimukhaṃ pratyekaṃ mahāsaṃjñam | [MuA zu RHT, 13, 1.2 3]
viśeṣo'tra | [MuA zu RHT, 13, 1.2 4.1]
bījapākaṃ pravakṣyāmi jāraṇārthaṃ rasasya tu | [MuA zu RHT, 13, 1.2 4.2]
sūtrakramo'yaṃ bījena samajīrṇena śudhyati | [MuA zu RHT, 13, 1.2 4.3]
iti | [MuA zu RHT, 13, 1.2 4.4]
avāntaratvena ca pratyekaṃ dravyaṃ bījasaṃjñābhimatam | [MuA zu RHT, 13, 1.2 5]
{MuA zu RHT, 13, 2.2}
taccāha mākṣīketyādi | [MuA zu RHT, 13, 2.2 1]
mākṣīkakāntaśulbaṃ mākṣīkaṃ tāpyaṃ kāntaṃ cumbakaṃ śulbaṃ tāmraṃ etadapi mahābījaṃ jñeyam | [MuA zu RHT, 13, 2.2 2]
punaḥ śulbābhrakamākṣīkaṃ punaḥ kāntābhrakamākṣīkaṃ kāntaṃ kāntapāṣāṇaṃ abhrakaṃ gaganaṃ mākṣīkaṃ tāpyaṃ tathā tāpyakaśulbābhrakaṃ etadapi ca mahābījaṃ jñeyamiti | [MuA zu RHT, 13, 2.2 3]
{MuA zu RHT, 13, 3.2}
taccāha mākṣīketyādi | [MuA zu RHT, 13, 3.2 1]
mākṣīkatīkṣṇaśulbaṃ mākṣikaṃ tāpyaṃ tīkṣṇaṃ sāralohajātiḥ śulbaṃ tāmram | [MuA zu RHT, 13, 3.2 2]
punastīkṣṇaśulbābhrakaṃ tīkṣṇaṃ sāraṃ śulbaṃ tāmraṃ abhrakaṃ gaganam | [MuA zu RHT, 13, 3.2 3]
punarmākṣīkakāntakanakaṃ mākṣīkaṃ tāpyaṃ kāntaṃ kāntapāṣāṇaṃ kanakaṃ svarṇam | [MuA zu RHT, 13, 3.2 4]
punaḥ kanakāruṇamākṣikaṃ kanakaṃ svarṇaṃ aruṇaṃ tāmraṃ mākṣikaṃ svarṇamākṣikaṃ ceti catuṣṭayaṃ mahābījaṃ pravarabījam ityarthaḥ | [MuA zu RHT, 13, 3.2 5]
caturṇāṃ pratyekaṃ mahābījasaṃjñeti | [MuA zu RHT, 13, 3.2 6]
{MuA zu RHT, 13, 4.2}
taccāha mākṣīkatīkṣṇatāramiti | [MuA zu RHT, 13, 4.2 1]
mākṣīkaṃ tāpyaṃ tīkṣṇaṃ sāraṃ tāraṃ rūpyam | [MuA zu RHT, 13, 4.2 2]
punastārāruṇamākṣikaṃ evamuktavidhānena idamapi tāraṃ rūpyaṃ aruṇaṃ tāmraṃ mākṣīkaṃ tāpyam | [MuA zu RHT, 13, 4.2 3]
punaḥ kānte cumbake'bhivyāpake adhikaraṇe śulbaṃ tāmraṃ tāpyaṃ svarṇamākṣikaṃ yat prayuktam | [MuA zu RHT, 13, 4.2 4]
apīti niścayena | [MuA zu RHT, 13, 4.2 5]
śulbābhratāpyakāñcanaṃ vā śulbaṃ tāmraṃ abhraṃ gaganaṃ tāpyaṃ svarṇamākṣikaṃ kāñcanaṃ hema etaccatuṣṭayamapi mahābījaṃ jñeyam | [MuA zu RHT, 13, 4.2 6]
mahābījasaṃbandhaḥ pratyekamiti vyaktiḥ | [MuA zu RHT, 13, 4.2 7]
{MuA zu RHT, 13, 5.2}
taccāha kāntendusasyatāpyamiti | [MuA zu RHT, 13, 5.2 1]
kāntaṃ kāntapāṣāṇaṃ industāraṃ sasyaṃ capalā tāpyaṃ svarṇamākṣikaṃ ceti | [MuA zu RHT, 13, 5.2 2]
punaḥ kāntābhrakatīkṣṇamākṣikaṃ tathā hemābhraśulbatāpyaṃ punarhemābhrakaśulbamākṣikaṃ vā hema kanakaṃ abhrakaṃ gaganaṃ śulbaṃ tāmraṃ mākṣīkaṃ tāpyaṃ etaccatuṣṭayamapi mahābījaṃ jñeyam | [MuA zu RHT, 13, 5.2 3]
pratyekadravye bījasaṃjñā ceti dhvanyarthaḥ | [MuA zu RHT, 13, 5.2 4]
{MuA zu RHT, 13, 6}
taccāha kāntetyādi | [MuA zu RHT, 13, 6 1]
kāntābhraśulbatāpyaṃ kāntaṃ cumbakaṃ abhrakaṃ gaganaṃ śulbaṃ tāmraṃ tāpyaṃ mākṣikaṃ ityapi mahābījam | [MuA zu RHT, 13, 6 2]
eteṣāṃ mahābījānāṃ cet saṃkarabījaṃ pratyekaṃ dravyasya bījasaṃjñā sā tarhi catuḥṣaṣṭipramāṇā syādityarthaḥ | [MuA zu RHT, 13, 6 3]
{MuA zu RHT, 13, 7.2}
bījavidhānam āha sarveṣām ityādi | [MuA zu RHT, 13, 7.2 1]
ādau prathamaṃ sarveṣāṃ bījānāṃ yathoktaṃ saṃyogaṃ catuḥṣaṣṭīnāṃ uktasaṃjñānāṃ dravyāṇāṃ saṃyogaṃ ekatrīkaraṇaṃ kṛtvā yadekatrīkṛtaṃ vahnau drāvitaṃ bhavati tatsarvaṃ śatavāpyaṃ bījaṃ siddhaṃ prayatnena syāditi śabdārthaḥ | [MuA zu RHT, 13, 7.2 2]
{MuA zu RHT, 13, 8.2}
sūtabandhane hetūnāha netyādi | [MuA zu RHT, 13, 8.2 1]
yadi garbhe rasodare ghanasattvaṃ abhrakasāraṃ na patati na prāpnoti vā garbhe bījāni asminnadhyāye abhihitāni mākṣikakāntaśulbādīni yāvanno dravanti ca punarbāhyadrutistasyā yogo rase drutimelanaṃ na syāt tattasmāddhetoḥ sūta ihāsyāṃ kriyāyāmasatyāṃ kathaṃ badhyate ghanatvaṃ dhatte | [MuA zu RHT, 13, 8.2 2]
garbhadrutibāhyadrutibhyāṃ sūto badhyate niyatamityabhiprāyaḥ | [MuA zu RHT, 13, 8.2 3]
{MuA zu RHT, 14, 1.2}
śaradi śāradamegho varṣati varṣāsu vārṣiko vārdaḥ | [MuA zu RHT, 14, 1.2 1.1]
madhusamaye parapuṣṭaḥ pravarajavaḥ śobhate satatam | [MuA zu RHT, 14, 1.2 1.2]
bījajāraṇātkiṃ bhavati tadāha samādītyādi | [MuA zu RHT, 14, 1.2 2]
samaṃ sūtatulyaṃ adhiśabdād aparimitaṃ samādadhikaṃ yajjīrṇaṃ jāraṇamāptaṃ bījaṃ niṣpannabījaṃ tenaiva jīrṇena bījena saha āvartatā kāryā āvarta iti āvartaḥ | [MuA zu RHT, 14, 1.2 3]
kiṃ tat yasmādvidhānāddhema kanakaṃ jāyate khalu niścayena tatkaraṇaṃ tasya vidhānasya karaṇam | [MuA zu RHT, 14, 1.2 4]
samādijīrṇasya sūtasya rūpyādiṣu prayogātkanakaṃ bhavediti vyaktiḥ | [MuA zu RHT, 14, 1.2 5]
{MuA zu RHT, 14, 8.1}
sūtamāraṇavidhānam āha pradrāvyetyādi | [MuA zu RHT, 14, 8.1 1]
śastrapātre tīkṣṇamayapātre aupaśleṣike'dhikaraṇe saptamī | [MuA zu RHT, 14, 8.1 2]
gandhapādena gandhasya turyāṃśavibhāgena sūtakaṃ dadyāt tatpātroparibhāge dattaṃ pradrāvya vahninā iti śeṣaḥ | [MuA zu RHT, 14, 8.1 3]
punaḥ oṣadhīnāṃ svarasena auṣadhyo granthāntare yathā | [MuA zu RHT, 14, 8.1 4.1]
mṛdnīyātkhalu tāvat piṣṭamañjanasadṛśaṃ bhavedyāvat | [MuA zu RHT, 14, 8.1 4.2]
tadanu ca niyāmakānāṃ śatāvarīkandukīsudhādīnām | [MuA zu RHT, 14, 8.1 4.3]
iti | [MuA zu RHT, 14, 8.1 4.4]
śatāvaryādīnāṃ svakīyarasena niṣpiṣya pramardya vaṭikāṃ badarākarāṃ kurvīteti | [MuA zu RHT, 14, 8.1 5]
taccāha saṃsthāpyetyādi | [MuA zu RHT, 14, 8.1 6]
tāṃ pūrvoktāṃ vaṭikāṃ chāyāśuṣkāṃ lohaphalake śastrapātre saṃsthāpya punaḥ laghulohakaṭorikayā pūrvoktalohaphalakāt laghvī yā lohakaṭorikā tayā sthagayitvā ācchādya dṛḍhaṃ gāḍhaṃ yathā syāttathā lepayet vakṣyamāṇeneti śeṣaḥ | [MuA zu RHT, 14, 8.1 7]
taccāha lavaṇetyādi | [MuA zu RHT, 14, 8.1 8]
tāṃ pūrvoditāṃ laghulohakaṭorikāṃ sudṛḍhaṃ yathā syāttathā lavaṇārdramṛdā lavaṇena saindhavādinā yutā yā ārdrā jalasiktā mṛt tayā liptāṃ kurvīta | [MuA zu RHT, 14, 8.1 9]
kimarthaṃ dhūmrarodhāya yathā yantrādbahirdhūmodgamo na syāt | [MuA zu RHT, 14, 8.1 10]
punaḥ sudṛḍhāṅgārān khadirādīnāṃ dattvā bhastrādvayavahninā khalu dvayāgninā dhamyād iti agrimaślokasaṃbandhāt | [MuA zu RHT, 14, 8.1 11]
kva sati nirdhūme sati rase dhūmaniḥsaraṇavarjite sati | [MuA zu RHT, 14, 8.1 12]
taccāha tāvadityādi | [MuA zu RHT, 14, 8.1 13]
sandhiliptā pūrvoktā lohaśarāvikā tāvadavadhau dhmātā kāryā yāvatkālapramāṇaṃ raktābhā raktadyutiyuktā khoṭikā bhavati khoṭasyeva ākṛtiryasyāḥ sā khoṭikā | [MuA zu RHT, 14, 8.1 14]
tato'nantaraṃ kaṭorikāṃ svabhāvaśītalāṃ svato himāṃ matvā jñātvā punaraṅgārānapanīya apasārya kaṭorikāmutkhanya raso grāhya iti śeṣaḥ āgamiślokasaṃbandhāt | [MuA zu RHT, 14, 8.1 15]
taccāha utkhanyetyādi | [MuA zu RHT, 14, 8.1 16]
tato'nantaraṃ laghulohakaṭorikāṃ pūrvavarṇitāṃ utkhanyotkhanya prabalatvenotpāṭya rasaḥ sūto grāhyaḥ | [MuA zu RHT, 14, 8.1 17]
utkhanyotkhanyeti kaṭhinataratvādvā atyādareṇa vīpsā | [MuA zu RHT, 14, 8.1 18]
kutaḥ kaṭorikāsakāśāt eṣa itthamutpanno mṛtasūtarājo jñeyaḥ | [MuA zu RHT, 14, 8.1 19]
sa ca sukhādhmātaḥ san golakavadbhavati vajramūṣāyāṃ iti śeṣaḥ | [MuA zu RHT, 14, 8.1 20]
kācaḥ pratītaḥ ṭaṅkaṇaṃ saubhāgyaṃ tataḥ raso 'ti maryādāmatikramya dhmātaḥ san ekaraso bhavati samarasa ityarthaḥ | [MuA zu RHT, 14, 8.1 21]
keṣāṃ śikhigalatāṃ śikhini galantīti vigrahaḥ śikhigalatāṃ dhātūnāṃ evaṃ galite rase triguṇaṃ vaṅgaṃ raṅgaṃ dadyāt tato vaṅgadānānantaraṃ krameṇa alpamalpadānena nāgaṃ sīsakaṃ ca dadyāditi | [MuA zu RHT, 14, 8.1 22]
taccāha paścādityādi | [MuA zu RHT, 14, 8.1 23]
paścāt triguṇasīsakadānānantaraṃ hemnā kanakena saha rasabījaṃ mahābījaṃ yojyaṃ hemnā sārdhaṃ mahābījaṃ kīdṛgbhavati | [MuA zu RHT, 14, 8.1 24]
{MuA zu RHT, 14, 9.1}
rasabandhakaraṃ pāradabandhapradaṃ ca punaḥ tālakaṃ haritālaṃ sūto rasaḥ tenāpi niyāmakauṣadhibhiśca śatāvaryādibhiḥ pūrvoktābhir guṭikāṃ kṛtvā nigṛhya dhūmaṃ rundhitadhūmaṃ yathā syāttathā sudhiyā matimatā rasajñena evamamunā vidhinā rasamāraṇaṃ kāryaṃ pāradabandhaḥ kārya ityarthaḥ | [MuA zu RHT, 14, 9.1 1]
{MuA zu RHT, 14, 9.3}
anyaccāha athavetyādi | [MuA zu RHT, 14, 9.3 1]
athavā vidhyantare śilayā manohvayā kṛtvā vā mākṣikayogena tāpyasaṃyogaṃ kṛtvā sādhitastālakayogavat sūto rasaḥ śuklavarṇo jayeta | [MuA zu RHT, 14, 9.3 2]
kena dhūmarodhena saindhavārdramṛdā lepena vā tābhyāṃ śilāmākṣikābhyām ubhābhyāṃ tālakayogavat sādhitaḥ san sūtaḥ śuklavarṇo bhaved iti | [MuA zu RHT, 14, 9.3 3]
{MuA zu RHT, 14, 10.2}
anyaccāha mṛtetyādi | [MuA zu RHT, 14, 10.2 1]
mṛtaśulbatāpyacūrṇaṃ mṛtaṃ ca yat śulbaṃ tāmraṃ tāpyaṃ svarṇamākṣikaṃ ca taccūrṇaṃ kiṃviśiṣṭaṃ kāntayutaṃ cumbakamiśritaṃ tena mṛtaśulbatāpyacūrṇena kāntayutena pūrvaṃ niṣpannaṃ khoṭaṃ rañjayet | [MuA zu RHT, 14, 10.2 2]
kiṃviśiṣṭaṃ ghanasattvahemayutaṃ abhrasatvasvarṇamiśritam | [MuA zu RHT, 14, 10.2 3]
evaṃvidhaṃ tatkhoṭaṃ rasāyane jarāvyādhināśane yojyam | [MuA zu RHT, 14, 10.2 4]
{MuA zu RHT, 14, 12.2}
anyaccāha balinetyādi | [MuA zu RHT, 14, 12.2 1]
triguṇena balinā gandhakena saha rasaṃ sūtaṃ sudṛḍhaṃ yathā syāttathā marditaṃ kuryāt ityadhyāhāraḥ | [MuA zu RHT, 14, 12.2 2]
kiṃviśiṣṭena balinā parpaṭikayutena parpaṭiko lohaparpaṭikaḥ pratītastena yutena militena niyamasaṃskāroktāḥ niyamakāḥ divyauṣadhayaḥ śatāvarīpramukhās tābhiḥ tato vaṭikā chāyāśuṣkā kāryā chāyāgharmarūpā śuṣkā nīrasā tathā kāryā iti | [MuA zu RHT, 14, 12.2 3]
anyaccāha mūṣetyādi | [MuA zu RHT, 14, 12.2 4]
mūṣādhṛtaparpaṭikā mūṣāyāṃ yā parpaṭikā pūrvoktalohaparpaṭikā sā nigūḍhasudṛḍhena nigūḍhaścāsau sudṛḍhaśca tena mūlakādikṣārabiḍena kṛtvā madhye svāntaḥ ācchādya dhmātaṃ kriyate punas tadūdhmātaṃ sat khoṭaṃ gacchati khoṭatvamāpnoti | [MuA zu RHT, 14, 12.2 5]
tatkhoṭaṃ hemayutaṃ svarṇamilitaṃ sūtabandhakaraṃ syāt rasabandhanapradam ityarthaḥ | [MuA zu RHT, 14, 12.2 6]
{MuA zu RHT, 14, 14.2}
vidhyantaramāha balītyādi | [MuA zu RHT, 14, 14.2 1]
pūrvoktā yā parpaṭikā lohaparpaṭikā baliyuktā gandhakamiśritā snuhyarkabhāvitā ca snuhī vajrī arko mandāras tābhyāṃ bhāvitā plutā etayoḥ payaseti bhāvaḥ mṛditā ca gharṣitā ca evaṃ kṛtavidhānā parpaṭikā sati guṭikā vaṭikā kāryā madhye guṭikāntaḥ gartā kāryā sā gartā tataḥ sūtabhṛtā sūtapūritā satī tadanu gartakaraṇānantaraṃ ācchāditā kāryā parpaṭikayeti bhāvaḥ | [MuA zu RHT, 14, 14.2 2]
taccāha bāhya ityādi | [MuA zu RHT, 14, 14.2 3]
bāhye sūtodaraguṭikopari nigaḍaṃ dattvā suliptamūṣodare suliptā sāraṇakarmābhihitauṣadhīriti śeṣaḥ evaṃvidhā yā mūṣā tasyā yadudaraṃ tasmindṛḍhaṃ yathā syāttathā nigaḍaṃ nyastaṃ sthāpitaṃ kuryāditi śeṣaḥ | [MuA zu RHT, 14, 14.2 4]
mūṣodaraguṭikāntasthaḥ sūtaḥ puṭito vahniyogāt mriyate pañcatvamāpnoti | [MuA zu RHT, 14, 14.2 5]
punaḥ dhmātaḥ san khoṭo bhavati | [MuA zu RHT, 14, 14.2 6]
evāvyayamanyaniṣedhavāci | [MuA zu RHT, 14, 14.2 7]
{MuA zu RHT, 14, 15.2}
anyaccāha evamityādi | [MuA zu RHT, 14, 15.2 1]
evaṃ lohaparpaṭikāvidhānena tālaśilābhyāṃ dhmātaṃ sat yutaṃ yat khoṭaṃ tadvimalaṃ malavarjitaṃ syāt | [MuA zu RHT, 14, 15.2 2]
ca punaḥ mākṣikarasakaistāpyakharparikaiḥ daradaśikhisahitaiśca hiṅgulaśikhimilitaiśca karaṇarūpairvimalaṃ ca punaḥ puṭayogād vahnisaṃparkāt dhmātaṃ mriyate | [MuA zu RHT, 14, 15.2 3]
ādau malalakṣaṇamuktam | [MuA zu RHT, 14, 15.2 4]
{MuA zu RHT, 14, 16.2}
taccāha kiṭṭapurasaṃyogāt | [MuA zu RHT, 14, 16.2 1]
kiṭṭaṃ lohamalaṃ puro gugguluḥ tayoḥ saṃyogāt dhmātaiḥ mākṣikarasadaradarūpaiḥ pūrvoktaiḥ kiṭṭo bhavet punaḥ kiṭṭato rasasākaṃ sūtamiśritaṃ sattvaṃ sāraṃ nipatati tatsattvaṃ bhasma janayati utpādayati | [MuA zu RHT, 14, 16.2 2]
tasyāpi bhasmanaḥ sattvaṃ ca nipatatītyarthaḥ | [MuA zu RHT, 14, 16.2 3]
{MuA zu RHT, 14, 17.2}
vidhyantaramāha vaṅgarasagandhatālamiti | [MuA zu RHT, 14, 17.2 1]
vaṅgaṃ trapu rasaḥ sūtaḥ gandhako baliḥ tālaṃ haritālaṃ etaccatuṣṭayaṃ khaṭikāyā yogataḥ khaṭikā citrakarajastasyā yogataḥ suparpaṭikāṃ pūrvoktāṃ lohaparpaṭikāṃ rañjayati sūtena vināpi kimuta rasamilitena tālasattveneti vyaktiḥ | [MuA zu RHT, 14, 17.2 2]
{MuA zu RHT, 14, 18.2}
mahābījānāṃ bījānāṃ ca viśeṣavidhānamāha evamityādi | [MuA zu RHT, 14, 18.2 1]
evam uktavidhānena bījaṃ vidhāya rañjanavidhinā rañjanavidhānena surañjanaṃ kāryam | [MuA zu RHT, 14, 18.2 2]
tatkārye rasasya sūtasya triguṇaṃ hema saṃyojyaṃ punas tasya hemnaḥ triguṇaṃ varabījaṃ yojyaṃ iti viśeṣavidhiḥ | [MuA zu RHT, 14, 18.2 3]
{MuA zu RHT, 15, 1.2}
bhāratī bharatakhaṇḍamaṇḍitā pacaremānandamañjarī | [MuA zu RHT, 15, 1.2 1.1]
kastayā na rasamalaṃ kuto jayā vakrapadmamadhisthayā sadā | [MuA zu RHT, 15, 1.2 1.2]
bāhyadrutipraśaṃsāmāha vakṣya ityādi | [MuA zu RHT, 15, 1.2 2]
ahaṃ kaviḥ abhrakasattvādgaganasārato vimaladrutiṃ pakṣe vimalā cāsau drutiśceti vigrahaḥ | [MuA zu RHT, 15, 1.2 3]
kiṃviśiṣṭāṃ akhilaguṇagaṇādhārām akhilāśca te guṇagaṇāśca guṇapaṭalāśca teṣāṃ yā ādhārā tāṃ bahavo guṇās tiṣṭhantyasyāmiti vyaktiḥ | [MuA zu RHT, 15, 1.2 4]
sā rasabhūtā drutiḥ rasaṃ sūtāṃ nibadhnāti niścayena badhnātītyarthaḥ | [MuA zu RHT, 15, 1.2 5]
kiṃbhūtā satī | [MuA zu RHT, 15, 1.2 6]
militā satī tulyamiśritā satī punaḥ drutiḥ sukhena milati patrāder durmilāpatvāt | [MuA zu RHT, 15, 1.2 7]
{MuA zu RHT, 15, 2.2}
drutividhānamāha vajravallyā ityādi | [MuA zu RHT, 15, 2.2 1]
vajravallyāḥ svarasena svakīyena rasena gaganamabhrasattvaṃ sauvarcalānvitaṃ rucakasahitaṃ piṣṭaṃ kuryāt iti śeṣaḥ | [MuA zu RHT, 15, 2.2 2]
kiṃviśiṣṭaṃ gaganaṃ niculapuṭair vetasadravabhāvanābhiḥ pakvaṃ vahnipuṭitaṃ tatpakvaṃ san nirlepaṃ saṃparkavarjitaṃ rasarūpaṃ bhavati pāradasya rūpamityarthaḥ | [MuA zu RHT, 15, 2.2 3]
{MuA zu RHT, 15, 3.2}
vidhyantaramāha ajetyādi | [MuA zu RHT, 15, 3.2 1]
drujātarabhrakasattvaṃ abhrakasatvaṃ gaganasāraṃ mūṣāyāṃ vajrasaṃjñāyāṃ drutaṃ sat rasasaṃnibhaṃ bhavati pāradabhūtam ityarthaḥ | [MuA zu RHT, 15, 3.2 2]
kena ajajalaśataparibhāvitakapitindukacūrṇavāpamātreṇa ajaḥ chāgastasya jalena mūtreṇa śataṃ śatavāraṃ paribhāvitaṃ gharmapuṭitaṃ yatkapitindukacūrṇaṃ tasya vāpamātreṇa drute'bhrasattve vāpe | [MuA zu RHT, 15, 3.2 3]
{MuA zu RHT, 15, 4.2}
abhrakasattvaṃ vahniyogena drutaṃ āste dravarūpamevāvatiṣṭhate | [MuA zu RHT, 15, 4.2 1]
kiṃviśiṣṭaṃ sattvaṃ nijarasaśataparibhāvitetyādi nijarasena svakīyadraveṇa paribhāvitaṃ yatkañcukikandotthacūrṇaṃ tasya āvāpena yathā śatabhāvitakañcukikandotthacūrṇena sattvaṃ drutamāste tadvatsarvāṇi lohāni drutāni tiṣṭhanti | [MuA zu RHT, 15, 4.2 2]
{MuA zu RHT, 15, 5.2}
anyaccāha gaganetyādi | [MuA zu RHT, 15, 5.2 1]
gaganaṃ abhrasāraṃ cikuratailaghṛṣṭaṃ cikuratailaṃ keśatailaṃ pratītaṃ grantheṣu tena ghṛṣṭaṃ marditaṃ gomayaliptaṃ gomayena liptaṃ yathā syāttathā kuliśamūṣāyāṃ vajrābhidhānāyāṃ sudhmātaṃ sat acireṇālpakālena jalākāraṃ bhavatītyanvayaḥ | [MuA zu RHT, 15, 5.2 2]
{MuA zu RHT, 15, 6.2}
sāmānyenābhradrutividhānamāha gaganetyādi | [MuA zu RHT, 15, 6.2 1]
ihāsmin śāstre sattve gaganasāre jāte sāṅgatayā gaganadrutiḥ bhavatītyadhyāhāryam | [MuA zu RHT, 15, 6.2 2]
ayaṃ pratyakṣāntargataḥ hi niścitaṃ rasasya sūtasya saṃpradāyo jñeyaḥ | [MuA zu RHT, 15, 6.2 3]
punaḥ prathamādau sattvaṃ abhrasāraṃ nipātya tasmindrute sattve vahninā dravarūpe sati vāpaḥ kāryaḥ kathitauṣadhīnāṃ iti śeṣaḥ | [MuA zu RHT, 15, 6.2 4]
{MuA zu RHT, 15, 7.2}
atha suvarṇadrutividhānamāha suragopakadeharaja iti | [MuA zu RHT, 15, 7.2 1]
indragopaśarīracūrṇaṃ suradālīphalaiḥ samāṃśakaiḥ suragopacūrṇatulyabhāgaiḥ kṛtvā vāpo deyaḥ drute satyuparikṣepa iti suvarṇe vāpe kṛte suvarṇaṃ drutamāste kiṃviśiṣṭaṃ rasaprakhyaṃ jalatulyam ityarthaḥ | [MuA zu RHT, 15, 7.2 2]
{MuA zu RHT, 15, 8.2}
anyaccāha athetyādi | [MuA zu RHT, 15, 8.2 1]
athendragopadevadālīyogakathanānantaraṃ kanakaṃ hema nijarasaparibhāvitaṃ yat suradālīcūrṇaṃ tasya vāpamātreṇa galite hemni kṣepamātreṇa drutamevāste galitam evāvatiṣṭhatītyarthaḥ punaḥ kanakaṃ kāṭhinyaṃ sthiratvaṃ na labhate iti cirakālaprayojanam | [MuA zu RHT, 15, 8.2 2]
{MuA zu RHT, 15, 9.2}
atha tīkṣṇavidhānamāha suradālītyādi | [MuA zu RHT, 15, 9.2 1]
suradālībhasmagalitaṃ suradālī devadālī tasyāḥ bhasma dāhasambhūtaṃ tena galitaṃ trisaptakṛtvā ekaviṃśativāraṃ gojalaṃ surabhimūtraṃ bhāvitaṃ kuryādityadhyāhāraḥ | [MuA zu RHT, 15, 9.2 2]
atha mūṣāgataṃ vajrasaṃjñāyāṃ sthitaṃ tīkṣṇaṃ sāraṃ vāpena nikṣepaṇena jalasadṛśaṃ jalatulyaṃ kurute karmaviditi śeṣaḥ | [MuA zu RHT, 15, 9.2 3]
{MuA zu RHT, 15, 10.2}
atha mākṣikadrutividhānamāha kūrmetyādi | [MuA zu RHT, 15, 10.2 1]
kūrmāsthi śilājatukaṃ pratītaṃ meṣī meṣapatnī mṛgo hariṇaḥ gauḥ pratītā pratīto vā teṣāṃ yānyasthīni tair nirvāpitā yā kāñcī svarṇamākṣikaṃ sā jalasadṛśī bhavati kiyatkālaparimāṇaṃ sadā nityaṃ punaḥ drutāyāṃ galitāyāṃ vāpo deyaḥ vāpo nikṣepaṇam | [MuA zu RHT, 15, 10.2 2]
{MuA zu RHT, 15, 11.2}
sāmānyābhradruter adhikāramāha abhradrutirityādi | [MuA zu RHT, 15, 11.2 1]
gaganadravaḥ aviśeṣā sāmānyāpi vidhānena kṛtā nirlepā asparśā samā sūtatulyabhāgayojitā satī āroṭaṃ rasanajaṃ pūrvasaṃskāraiḥ saṃskṛtaṃ sūtaṃ badhnāti kena dvandvayogena ubhayamelāpakauṣadhena | [MuA zu RHT, 15, 11.2 2]
hiśabdo yuktārtha iti | [MuA zu RHT, 15, 11.2 3]
{MuA zu RHT, 15, 12.2}
pūrvoktānāṃ melanam āha kṛṣṇetyādi | [MuA zu RHT, 15, 12.2 1]
imā drutayaḥ soṣṇatuṣakarīṣādinā tāpite khalve mṛditāḥ satyo milanti rasena saha tathā kāryam | [MuA zu RHT, 15, 12.2 2]
kaiḥ kṛtvā kṛṣṇāgarunābhisitaiḥ | [MuA zu RHT, 15, 12.2 3]
kṛṣṇāgarukastūrikāghanasāraiḥ kṛtvā na kevalametaiḥ rasonasitarāmaṭhaiśca laśunaśarkarāhiṅgubhiḥ punaḥ strīkusumapalāśabījarasaiḥ strīkusumaṃ ca palāśasya bījāni ca rasaśceti dvaṃdvaḥ etaistribhiryogaiḥ pṛthagbhūtairmilanti sarvaiśceti | [MuA zu RHT, 15, 12.2 4]
{MuA zu RHT, 15, 13.2}
itthaṃ baddharasarājasya māhātmyamāha itītyādi | [MuA zu RHT, 15, 13.2 1]
iti pūrvoktena drutividhānena baddho rasarājaḥ sūtaḥ ekena palena ṣoḍaśikayā kalpāyutaṃ jīvitaṃ kurute kalpānām ayutaṃ sahasraparimāṇaṃ jīvitamiti | [MuA zu RHT, 15, 13.2 2]
kasmāt nityaṃ yathā syāttathā guñjāmātropayogataḥ dinaṃ dinaṃ prati raktikāparimāṇasya rasasya yo'sau upayogastena | [MuA zu RHT, 15, 13.2 3]
{MuA zu RHT, 15, 14.2}
vidhinā grāsajārito raso guṇavānityāha athetyādi | [MuA zu RHT, 15, 14.2 1]
atha drutiyogānantaraṃ rasaḥ sūtaḥ pūrvoktagrāsakramāt yojitakavalakramāt vidhivat śāstroktavidhānena biḍādinā jarate ca punaretāḥ pūrvoktadrutayo rasarājaphaladā bhavanti sūte prayuktāḥ phaladāḥ syurityarthaḥ | [MuA zu RHT, 15, 14.2 2]
{MuA zu RHT, 15, 15.2}
adhikadruter jāraṇād adhikaguṇe raso bhavatītyāha samajīrṇa iti | [MuA zu RHT, 15, 15.2 1]
iti samā tulyabhāgā drutirjīrṇā yasminniti | [MuA zu RHT, 15, 15.2 2]
drute dviguṇā yā drutiḥ tasyāścaraṇāt kramaśaḥ koṭivedhī koṭyaṃśena vedhakaḥ syāt | [MuA zu RHT, 15, 15.2 3]
drutibhāgo vṛddhau hyadhikaḥ syāditi vyaktiḥ | [MuA zu RHT, 15, 15.2 4]
{MuA zu RHT, 15, 16.2}
grāsavṛddhyā guṇānāha ṣoḍaśetyādi | [MuA zu RHT, 15, 16.2 1]
yadā ṣoḍaśagrāsā vā dvātriṃśadgrāsā vā catuḥṣaṣṭigrāsā jīrṇā jāraṇamāpannā bhavanti tadā rasendraḥ sūtaḥ lohaṃ dhātusaṃjñakaṃ vidhyati vedhaṃ karoti kutaḥ dhūmāvalokanataḥ dhūmasya yadavalokanaṃ darśanaṃ | [MuA zu RHT, 15, 16.2 2]
{MuA zu RHT, 16, 1.2}
mano manīṣāyatam āyatātmanā samācaretkarma paropakārī | [MuA zu RHT, 16, 1.2 1.1]
arcīva śobhāṃ labhate parātparāṃ parāpavādādapi saṃnivṛttaḥ | [MuA zu RHT, 16, 1.2 1.2]
sūte satailayantrasthe svarṇādikṣepaṇaṃ ca yat | [MuA zu RHT, 16, 1.2 2.1]
vedhādhikyakaraṃ lohe sāraṇaṃ tatprakīrtitam | [MuA zu RHT, 16, 1.2 2.2]
iti paribhāṣā | [MuA zu RHT, 16, 1.2 2.3]
sāraṇamutkṛṣṭaṃ matvā stuvannāha itītyādi | [MuA zu RHT, 16, 1.2 3]
iti pūrvoktena vidhānena rakto'pi rāgavānapi rasendraḥ sūtaḥ jaritabījo'pi jāritāni bījāni yasminniti sāraṇarahitaḥ sāraṇā vakṣyamāṇasaṃskārastena varjitaḥ vyāpī na bhavati dehe lohe ca vyāpako na syāt hi niścitaṃ athavāpi sāraṇārahito rasendraḥ ṣaṇḍhatāṃ yāti nirvīryatvam āpnoti | [MuA zu RHT, 16, 1.2 4]
{MuA zu RHT, 16, 5.2}
sāraṇāya vasātailamāha maṇḍūketyādi | [MuA zu RHT, 16, 5.2 1]
maṇḍūko bhekaḥ matsyo jalacaraviśeṣaḥ kacchapaḥ kamaṭhaḥ pratītaḥ jalaukāḥ pratītāḥ ahiḥ sarpaḥ sūkaro varāhaḥ ādiśabdād gomahiṣagajoṣṭrakharanarakarkaṭaśiśumārā api grāhyāḥ | [MuA zu RHT, 16, 5.2 2]
atha teṣāṃ madhye ekaikasya pṛthaktvena vasāṃ saṃyojya sāraṇaṃ tailaṃ sāraṇameva tailaṃ tatpacediti vahninā iti śeṣaḥ | [MuA zu RHT, 16, 5.2 3]
sāraṇatailaviśeṣamāha jyotiṣmatītyādi | [MuA zu RHT, 16, 5.2 4]
jyotiṣmatīvibhītakakarañjakaṭutumbītailaṃ jyotiṣmatī kaṅguṇī vibhītakaḥ kalidrumaḥ karañjaḥ pratītaḥ kaṭutumbī kaṭukā yā tumbī etāsāṃ tailaṃ ekaṃ ato dviguṇito yo raktakaṣāyaḥ raktagaṇasya kvāthaḥ taṃ niyojya pūrvasaṃbandhāt | [MuA zu RHT, 16, 5.2 5]
kena saha caturguṇavasayā tathā tailataḥ caturguṇitena dugdhena saha pacet pākaṃ kuryāditi | [MuA zu RHT, 16, 5.2 6]
sāraṇatailavidhānāya raktavargamāha dāḍimetyādi | [MuA zu RHT, 16, 5.2 7]
dāḍimaṃ pratītaṃ palāśo brahmavṛkṣaḥ bandhūkapuṣpaṃ madhyāhnavikāśikusumaṃ rajanī haridrā etābhiḥ aruṇasahitābhiḥ aruṇaṃ āraktaṃ yaddravyaṃ kārpāsakusumādikaṃ tatsahitābhiḥ | [MuA zu RHT, 16, 5.2 8]
kiṃviśiṣṭo'yaṃ raktavargaḥ mañjiṣṭhālākṣārasacandanasahitaḥ mañjiṣṭhā pratītā lākṣārasaḥ alaktakaḥ candanaṃ raktacandanam | [MuA zu RHT, 16, 5.2 9]
sāraṇataile kalkamāha vidrumetyādi | [MuA zu RHT, 16, 5.2 10]
vidrumaṃ latāmaṇir bhūnāgamalaṃ gaṇḍūpadapurīṣaṃ makṣikādhvāṅkṣaśalabhānāṃ makṣikā jīvaviśeṣaḥ dhvāṅkṣāḥ kākāḥ śalabhaḥ pataṅgaḥ iti haimaḥ teṣāṃ viṭ śakṛt punarmahiṣīṇāṃ karṇamalaṃ krameṇa kalāṃśena ṣoḍaśāṃśena kalkaṃ prativāpaṃ dattvā pūrvatailamuttārayet | [MuA zu RHT, 16, 5.2 11]
{MuA zu RHT, 16, 8.2}
siddhatailakṛtyamāha paṭetyādi | [MuA zu RHT, 16, 8.2 1]
tatsiddhatailaṃ paṭagālitaṃ vastrapūtaṃ gṛhītvā tadanu tatpaścāt | [MuA zu RHT, 16, 8.2 2]
sampūrṇadīrghamūṣāyāṃ gostanākārāyāṃ taptataile koṣṇasāraṇataile sūtaṃ kṣipet | [MuA zu RHT, 16, 8.2 3]
kiṃ kṛtvā bījaṃ samaṃ samabhāgaṃ rasatulyaṃ yadbhāvyaṃ mahābījaṃ tat bhāvitaṃ kṛtvetyarthaḥ | [MuA zu RHT, 16, 8.2 4]
sāraṇayantrasya vidhānamāha mūṣetyādi | [MuA zu RHT, 16, 8.2 5.1]
samakālam ekakālaṃ yathā syāttathā bījaṃ mūṣāntarnikṣipya tato'nantaraṃ mūṣāvaktraṃ sthagayet ācchādayet | [MuA zu RHT, 16, 8.2 5.2]
kena tailārdrapaṭena sāraṇatailārdravastreṇa | [MuA zu RHT, 16, 8.2 6]
kiṃviśiṣṭena latādvayena vastracīradvayena protaṃ ca tadvitataṃ vistīrṇaṃ ca tat naddhaṃ baddhaṃ tena | [MuA zu RHT, 16, 8.2 7]
akṣīyamāṇo milati na kṣīyata ityarthaḥ | [MuA zu RHT, 16, 8.2 8]
sūte milati baddho jñeyaḥ bījaiḥ saha milito baddho bhavatītyarthaḥ | [MuA zu RHT, 16, 8.2 9]
pītādivarṇakathanenāpi kartuṃ sūcitam | [MuA zu RHT, 16, 8.2 10]
{MuA zu RHT, 16, 9.2}
sūtabījasāraṇānantaraṃ kanakasāraṇamāha tadvadityādi | [MuA zu RHT, 16, 9.2 1]
tadvat pūrvavidhānena gabhīramūṣe dīrghamūṣāyāṃ sāraṇatailārdraṃ sāraṇatailāplutaṃ eva niścayena rasarājaṃ kuryāditi śeṣaḥ | [MuA zu RHT, 16, 9.2 2]
tadanu tatpaścātsūtāddviguṇaṃ yatkanakaṃ hema tadatra dattvā pratisārayetsāraṇaṃ kuryātpūrvavat | [MuA zu RHT, 16, 9.2 3]
{MuA zu RHT, 16, 10.1}
vidhyantaramāha bījenetyādi | [MuA zu RHT, 16, 10.1 1]
prakāśasthaṃ prakāśamūṣāgataṃ sūtaṃ triguṇena bījena anusārayet pratisārayet | [MuA zu RHT, 16, 10.1 2]
{MuA zu RHT, 16, 10.2}
kiṃ kṛtvā īṣadalpaṃ nāgaṃ dattvā trividhāyāṃ sāraṇāyāmevaṃ vidheyam iti | [MuA zu RHT, 16, 10.2 1]
{MuA zu RHT, 16, 12.2}
sāraṇayantramāha kṛtvetyādi | [MuA zu RHT, 16, 12.2 1]
prathamaṃ dīrghāṃ mūṣāṃ kṛtvā ca punaḥ tāṃ bandhitatribhāgapraṇālikāṃ bandhitā tribhāge praṇālikā yasyāḥ sā tāṃ ca kṛtvā tasyāgre yantrasyāgre praṇālikāyāṃ mūṣāntarityarthaḥ | [MuA zu RHT, 16, 12.2 2]
sudṛḍhamṛttikāliptā sacchidrā randhrasahitā prakaṭamūṣā prakāśamūṣā kāryeti yantram | [MuA zu RHT, 16, 12.2 3]
tasminyantre sāraṇatailānvitaṃ rasaṃ prakṣipya tato'nantaraṃ tulyaṃ kanakaṃ pradrāvya gālayitvā tasminneva tapte yantre kṣipte sati raso milati ekatāṃ yāti | [MuA zu RHT, 16, 12.2 4]
{MuA zu RHT, 16, 16.2}
anyadyantramāha kṛtvetyādi | [MuA zu RHT, 16, 16.2 1]
pūrvavaddīrghāṃ dhūrtakusumasaṃkāśāṃ dhattūrapuṣpasaṃkāśāṃ pūrvayantranalikāyāḥ sthāne evaṃvidhāṃ ṣaḍaṅgulāṃ nalikāṃ kuryād iti vyaktiḥ | [MuA zu RHT, 16, 16.2 2]
mūṣāpi adho vilagnā nalikāyāstalabhāge mūṣā vilagnā saṃlagnā kāryā | [MuA zu RHT, 16, 16.2 3]
sā ca mṛdā mṛtsnayā lepyā | [MuA zu RHT, 16, 16.2 4]
punarapi aparā sūkṣmā nālikā saptāṅgulā saptāṅgulaparimāṇā sudṛḍhā manoharakaṭhinā kāryā yathā madhye ṣaḍaṅgulanālikāntaḥ praviśati tadvattathā kāryā | [MuA zu RHT, 16, 16.2 5]
kiṃbhūtā dṛḍhamukhā dṛḍhaṃ mukhaṃ yasyāḥ sā evaṃrūpā tasmin saṃsiddhe yantre sāraṇatailānvitaḥ sūtaḥ kṣiptaḥ san madanaruddhamukhaḥ kāryaḥ madanena sikthakena ruddhaṃ mudritaṃ mukhaṃ yasya saḥ | [MuA zu RHT, 16, 16.2 6]
tadanu tatpaścāt hemakoṣṭhikayā hemno yā koṣṭhī eva koṣṭhikā tayā hema svarṇaṃ pradrāvya drāvayitvā tatra kṣipet ityadhyāhāryam | [MuA zu RHT, 16, 16.2 7]
tasminyantre madhye'ntaḥ nalikāgraṃ nalikāyāḥ saptāṅgulāyā agrabhāgaṃ kṣiptvā adhomukhīṃ kuryāt punarūrdhvaṃ bhārākrāntāṃ kuryāt | [MuA zu RHT, 16, 16.2 8]
iti kṛte sati rasaḥ sarati hemnā milati na saṃdehaḥ niyatamityarthaḥ | [MuA zu RHT, 16, 16.2 9]
{MuA zu RHT, 16, 18.2}
anyadyantravidhānamāha kṛtvetyādi | [MuA zu RHT, 16, 18.2 1]
aṣṭāṅgulamūṣāṃ aṣṭāṅgulaparimāṇadīrghāṃ dhūrtakusumopamāṃ kanakapuṣpasadṛśāṃ dṛḍhāṃ kaṭhināṃ ślakṣṇāṃ masṛṇāṃ evaṃvidhāṃ mūṣāṃ kṛtvā aparā dvitīyā saptāṅgulā saptāṅgulaparimāṇadīrghā sacchidrā randhrayuktā sā madhyagatā antaḥpraviṣṭā kāryā apītyavaśyaṃ iti mūṣādvayayantraṃ siddham | [MuA zu RHT, 16, 18.2 2]
taccāha pūrvoktāyāmantaḥpraviṣṭāyāṃ saptāṅgulāyāṃ sūtaṃ tailasaṃyuktaṃ sāraṇatailasahitaṃ prakṣipya niruddhatāṃ ca kṛtvā nirdhūmaṃ yathā syāt tathā karṣāgnau mūṣāṃ sthāpya punaḥ kiṃ kṛtvā susaṃdhitāṃ sandhimudritāṃ kṛtvā pūrvavatsārayedityarthaḥ | [MuA zu RHT, 16, 18.2 3]
{MuA zu RHT, 16, 21.2}
anyayantravidhānamāha mūṣe kārye | [MuA zu RHT, 16, 21.2 1]
kiṃviśiṣṭe tadagrato vitastimātranalike vitastiparimāṇe nalike yayoste evaṃvidhe sudṛḍhe ubhe kārye ityabhiprāyaḥ | [MuA zu RHT, 16, 21.2 2]
tayormadhye ekā mūṣā uttānā kāryā aparā nimneti bhāvaḥ | [MuA zu RHT, 16, 21.2 3]
uttānā kiṃviśiṣṭā niśchidrā nirvraṇā chidramudritā chidraṃ mudritaṃ yasyāṃ tanau mūṣāśarīre iti | [MuA zu RHT, 16, 21.2 4]
taccāha pūrvaṃ prathamaṃ sūtaṃ yantre pūrvokte sāraṇatailānvitaṃ dattvā bhuvi nidhāpya tasyāṃ uktāyāṃ uttānāyāṃ mūṣāyāṃ bījaṃ mahābījaṃ samāvṛtya dravīkṛtya dattvetyarthaḥ | [MuA zu RHT, 16, 21.2 5]
tato'nantaraṃ bījaṃ svacchamamalaṃ dravarūpaṃ jñātvā chidrasaṃsthitaṃ kuryāt chidrāntaḥ kṣipedityabhiprāyaḥ chidrāntaḥkṣepaṇāt bījaṃ rasasyopari patati sati sūtaṃ asaṃdehaṃ yathā syāttathā badhnāti bīje chidrāntaḥkṣepaṇānantaraṃ chidramacchidraṃ syādityarthaḥ | [MuA zu RHT, 16, 21.2 6.1]
{MuA zu RHT, 16, 23.2}
setyādi | [MuA zu RHT, 16, 23.2 1]
punaḥ sā vitastimātranalikā prakāśamūṣā ardhāṅgulasuniviṣṭā mūṣāntaḥ praviṣṭā nyubjā adhomukhī kāryā tasyāḥ prakāśamūṣāyāḥ nalikā praṇālikā vidhinā śāstravārtikasaṃpradāyena kāryā yathordhve sūto bhavedadho bījamityarthaḥ mūṣām ityādi | [MuA zu RHT, 16, 23.2 2]
mūṣāṃ nirudhya randhraṃ dūrīkṛtya vidhinā koṣṭhe koṣṭhīyantre sā mūṣā dhmātā kāryā drutaṃ dravarūpaṃ kṛtaṃ bījaṃ jñātvā parivartya ca mūṣāyāṃ bījasya parivartanaṃ kṛtvā tato bījaṃ sūtarājaṃ badhnātīti | [MuA zu RHT, 16, 23.2 3]
{MuA zu RHT, 16, 24.2}
athānyadyantram āha athavetyādi | [MuA zu RHT, 16, 24.2 1]
vidhinā sāraṇavidhānena ḍamarukayantre uktalakṣaṇapātanakaraṇocite yantre sūto niyojitaḥ san sarati bījena milati | [MuA zu RHT, 16, 24.2 2]
{MuA zu RHT, 16, 25.2}
kiṃ kṛtvā rasendro niyojitaḥ jñātvā tatkarmakauśalyaṃ rasendrakarmaprāvīṇyaṃ jñātveti | [MuA zu RHT, 16, 25.2 1]
{MuA zu RHT, 16, 26.2}
pūrvoktaṃ dṛḍhīkartumāha krāmaṇetyādi | [MuA zu RHT, 16, 26.2 1]
sūto vidhinoktavidhānena krāmaṇocitā yā vasā maṇḍūkādīnāṃ tā eva ādayo yeṣāṃ teṣāṃ yogātsarati sāraṇā syāt punarbījayuto'pi sūtaḥ capalatvātilaghutvāt capalatvaṃ cañcalatvaṃ ca atilaghutvaṃ ca tasmāddhetoḥ avipluṣaḥ sthiraḥ kāryaḥ | [MuA zu RHT, 16, 26.2 2]
{MuA zu RHT, 16, 27.2}
pūrvoktaguṇānāha saratītyādi | [MuA zu RHT, 16, 27.2 1]
pūrvavidhānā sūtaḥ sarati sāritaḥ sūto mukhaṃ na dahati hastapādādi ca aṅgavibhāgaṃ naiva dahati | [MuA zu RHT, 16, 27.2 2]
punaḥ phaṇiyogāt nāgasaṃyogataḥ mākṣikayutahemagairikayā saha tāpyamilitasvarṇagairikayā sārdhaṃ krāmati | [MuA zu RHT, 16, 27.2 3]
{MuA zu RHT, 16, 28.2}
sukhena sāraṇavidhānamāha mākṣiketyādi | [MuA zu RHT, 16, 28.2 1]
kanakaṃ hema mākṣikasattvayogāt phaṇisaṃyogānnāgasaṃyogācca śīghraṃ dravati kanake dravati sati vidhinā sāraṇatailādinā saṃsāryate sāraṇā kriyata iti | [MuA zu RHT, 16, 28.2 2]
{MuA zu RHT, 16, 29.2}
sāraṇayā pāradaguṇānāha tasmādityādi | [MuA zu RHT, 16, 29.2 1]
tasmāddhetoḥ sūto dravyavidhāyī syāt iti śeṣaḥ dravyakartetyartha | [MuA zu RHT, 16, 29.2 2]
alaghunā bījena analpaparimāṇena mahābījena sāritaḥ san samasāritaḥ san baddho bhavet ityadhyāhāraḥ | [MuA zu RHT, 16, 29.2 3]
mūṣāyāṃ samāvarto dravaṇaṃ syāt vahnidhamanāt iti śeṣaḥ | [MuA zu RHT, 16, 29.2 4]
{MuA zu RHT, 16, 30.2}
sāraṇakramamāha sarityādi | [MuA zu RHT, 16, 30.2 1]
sāritavartitasūtaḥ sāritaścāsau vartitaś ceti vigrahaḥ | [MuA zu RHT, 16, 30.2 2]
yaḥ samānabījena tulyamahābījena milati sa sāryaḥ yo dviguṇena milati saḥ pratisāryaḥ yaśca triguṇena so'nusārya iti sāraṇākramo darśitaḥ | [MuA zu RHT, 16, 30.2 3]
{MuA zu RHT, 16, 31.2}
sāraṇakramasya guṇānāha śatetyādi | [MuA zu RHT, 16, 31.2 1]
yaḥ sāryaḥ samasāritaḥ sa śatavedhī syād ityabhiprāyaḥ | [MuA zu RHT, 16, 31.2 2]
punaḥ pratisāritaḥ dviguṇabījena sārito yaḥ sūtaḥ sa sahasravedhī syāt | [MuA zu RHT, 16, 31.2 3]
ca punaḥ anusāritaḥ triguṇabījena sāritaḥ sa ayutena ayutavedhī syāditi vyaktiḥ | [MuA zu RHT, 16, 31.2 4]
vidhinā ityuktavidhānena | [MuA zu RHT, 16, 31.2 5]
balābalaṃ jñātvā nyūnādhikyaṃ matvā vidhinā yukta iti śeṣaḥ | [MuA zu RHT, 16, 31.2 6]
{MuA zu RHT, 16, 32.2}
sāritapratisāritādanusāritasya viśeṣamāha anvityādi | [MuA zu RHT, 16, 32.2 1]
tu punaḥ svacchaḥ pradhānasaṃskāraiḥ saṃskṛtaḥ sūtaḥ anusāritena samaḥ triguṇabījena sārito'nusāritastena tulyo yadi syātsa ca lakṣavedhī syāt | [MuA zu RHT, 16, 32.2 2]
evaṃ pratisāritaḥ sūtaḥ samena sārito 'yutavedhī syāt | [MuA zu RHT, 16, 32.2 3]
evaṃ svecchātisvacchavṛddhau vedhasyāpi vṛddhiḥ syāditi rahasyam | [MuA zu RHT, 16, 32.2 4]
{MuA zu RHT, 16, 33.2}
tathottarasattvena guṇādhikyamāha koṭimityādi | [MuA zu RHT, 16, 33.2 1]
sūte sarito bījena grāsanyāyaṃ vihāya samena bījenānusārito yaḥ sa koṭisaṃkhyāṃ dhātūnāmiti śeṣaḥ sūto vidhyati | [MuA zu RHT, 16, 33.2 2]
yathoktasārite sūte daśaguṇavṛddhiḥ sarvatraiveti veditavyam | [MuA zu RHT, 16, 33.2 3]
{MuA zu RHT, 16, 34.2}
viśeṣamāha pratītyādi | [MuA zu RHT, 16, 34.2 1]
pratisāritaḥ sūto dviguṇabījena vāraikena sārito rasaḥ abjasaṃkhyāṃ vidhyati | [MuA zu RHT, 16, 34.2 2]
tu punar anusāritaḥ triguṇena bījena vāraikena sāritaḥ sūtaḥ kharvavedhī syāt kharvasaṃkhyāke dravyasaṃbandhaṃ karotītyabhiprāyaḥ | [MuA zu RHT, 16, 34.2 3]
evamuktaprakāreṇa vidhinā śāstrajñavārtikasaṃpradāyena sāraṇayogāt yathepsitaṃ vedhaṃ kurute yathāvāñchitam ityarthaḥ | [MuA zu RHT, 16, 34.2 4]
{MuA zu RHT, 16, 35.2}
punarviśeṣamāha anvityādi | [MuA zu RHT, 16, 35.2 1]
anusāritena triguṇaprathamagrāsanyāyena bījena sāritaḥ sūto nikharvasaṃkhyākaṃ śulbaṃ vidhyati tu punaḥ pratisāritaḥ ṣaḍguṇaprathamagrāsanyāyena sāritaḥ sūtaḥ padmasaṃkhyākaṃ vidhyati | [MuA zu RHT, 16, 35.2 2]
punar anusārito navaguṇagrāsanyāyena bījena sāritaḥ sūtaḥ śaṅkhasaṃkhyāṃ vidhyatīti | [MuA zu RHT, 16, 35.2 3]
{MuA zu RHT, 16, 37.1}
punarviśeṣamāha vidhyedityādi | [MuA zu RHT, 16, 37.1 1]
kanakaṃ hema dattvā śanakair nīcais tāvadanuvāhayet yāvaddivyaṃ pravaraṃ kanakaṃ bhavediti śeṣaḥ | [MuA zu RHT, 16, 37.1 2]
punaryāvatsakalaṃ samastaṃ nāgaṃ pronmīlayenniḥśeṣaṃ kuryādityabhiprāyaḥ | [MuA zu RHT, 16, 37.1 3]
punastatkanakaṃ dviguṇaṃ svato dravyaṃ vidhyet vā sūtakena sāritaṃ sat dravyaṃ kanakaṃ śatasahasrādisaṃkhyāto dviguṇasaṃkhyākaṃ dravyaṃ śulbādikaṃ vidhyed iti rahasyam | [MuA zu RHT, 16, 37.1 4]
{MuA zu RHT, 17, 1.2}
susaṃskṛtā mukhāntaḥsthā viśadāśca hitārthakāḥ | [MuA zu RHT, 17, 1.2 1.1]
tathā parocitāḥ pūtā bhavantyamarajā giraḥ | [MuA zu RHT, 17, 1.2 1.2]
atha krāmaṇapraśaṃsām āha itītyādi | [MuA zu RHT, 17, 1.2 2]
uktavidhānena kṛtaḥ sāraṇasya vidhir yasmin sūtarāje evaṃvidhiḥ sūtarāṭ balavān bhavediti śeṣaḥ | [MuA zu RHT, 17, 1.2 3]
kutaḥ kriyāyogāt kṛtyakaraṇāt | [MuA zu RHT, 17, 1.2 4]
yādṛk kṛtyaṃ kriyate tādṛk balavān syād ityabhiprāyaḥ | [MuA zu RHT, 17, 1.2 5]
evaṃvidho'pi krāmaṇārahitaḥ krāmaṇavarjito lohaṃ na viśati lohāntaḥpraveśaṃ na karoti tato hetor lohaṃ dhātuṃ saṃveṣṭya pariveṣṭanaṃ kṛtvā tiṣṭhati bāhyarāgadāyī syāditi | [MuA zu RHT, 17, 1.2 6]
{MuA zu RHT, 17, 2.2}
dehalohayoḥ sādṛśyamāha annamityādi | [MuA zu RHT, 17, 2.2 1]
yatheti sādṛśye | [MuA zu RHT, 17, 2.2 2]
annaṃ godhūmādikaṃ vā dravyaṃ auṣadhaṃ anupānena saha jalādinā sārdhaṃ dhātuṣu māṃsādiṣu saptasu kramate vyāpnoti tathā amunā vakṣyamāṇavidhānena krāmaṇayogāt krāmaṇāya yogaḥ kunaṭīmākṣikaviṣādis tataḥ sūtarājo loharūpyādiṣu viśati bāhyābhyantaraṃ vidhyatītyarthaḥ | [MuA zu RHT, 17, 2.2 3]
{MuA zu RHT, 17, 5.2}
krāmaṇayogamāha kāntaviṣetyādi | [MuA zu RHT, 17, 5.2 1]
kāntaṃ cumbakaṃ viṣaṃ kandajaṃ viṣaṃ kandaviṣāṇi kālakūṭādīni trayodaśa daradaṃ hiṅgulaṃ taiḥ ca punaḥ raktatailendragopādyaiḥ rakto raktakavargaḥ tailaṃ kaṅguṇyādeḥ indragopo jīvaviśeṣaḥ ityādyāḥ krāmaṇocitās tacca | [MuA zu RHT, 17, 5.2 2]
etat śreṣṭhaṃ sarvottamaṃ krāmaṇaṃ anena sūtaḥ krāmati viśati loheṣviti vyāptiḥ tatkrāmaṇaṃ kathitam | [MuA zu RHT, 17, 5.2 3]
tallepe kṣepe ca yojyamityarthaḥ | [MuA zu RHT, 17, 5.2 4]
{MuA zu RHT, 17, 6.2}
anyaccāha śilayetyādi | [MuA zu RHT, 17, 6.2 1]
nāgaḥ sīsakaḥ śilayā manohvayā nihato māritaḥ punaḥ vaṅgaṃ śuddhena doṣavarjitena tālena nihataṃ kramaśaḥ krameṇa pīte hemakarmaṇi śukle rūpyakarmaṇi etatkrāmaṇaṃ samuddiṣṭaṃ samyak prakāśitaṃ pītakarmaṇi nāgaḥ śuklakarmaṇi vaṅgaṃ ca niyojitavyam ityarthaḥ | [MuA zu RHT, 17, 6.2 2]
{MuA zu RHT, 17, 7.2}
anyaccāha tīkṣṇamityādi | [MuA zu RHT, 17, 7.2 1]
daradena hiṅgulena hataṃ māritaṃ tīkṣṇaṃ sāro vidhinā arivargavidhānena tāpyena svarṇamākṣikena māritaṃ śulbaṃ tāmraṃ etadapi krāmaṇaṃ kathitaṃ vā kāntamukhaṃ kāntaṃ lohajāti uktaṃ granthādau tat mukhaṃ pradhānaṃ yasya tat mākṣikairvā māritaṃ niyojyaṃ iti śeṣaḥ | [MuA zu RHT, 17, 7.2 2]
{MuA zu RHT, 17, 8.2}
viśeṣavidhānamāha mākṣikasattvam ityādi | [MuA zu RHT, 17, 8.2 1]
mākṣikasattvaṃ tāpyasāraṃ nāgaḥ sīsakaḥ taṃ vihāya nānyatkimapyasti krāmaṇaṃ na krāmaṇamiti bhāvaḥ | [MuA zu RHT, 17, 8.2 2]
khalviti jijñāsāyām | [MuA zu RHT, 17, 8.2 3]
dalasiddhe vidhau saṃskāraiḥ pūrṇatāṃ nīte sati asau vidhiḥ saphalaḥ | [MuA zu RHT, 17, 8.2 4]
{MuA zu RHT, 18, 1.2}
vyavāyibheṣajopete dravye kṣipto rasaḥ khalu | [MuA zu RHT, 18, 1.2 1.1]
vedha ityucyate tajjñaiḥ sa ca naikavidhaḥ smṛtaḥ | [MuA zu RHT, 18, 1.2 1.2]
iti paribhāṣā | [MuA zu RHT, 18, 1.2 1.3]
krāmaṇasaṃskārādhikāramāha anayetyādi | [MuA zu RHT, 18, 1.2 2]
anayā uktayā sāraṇayā saha krāmaṇasaṃskāre kṛte sati raso viśati krāmati punarvedhavidhau kṛte sati rasaḥ svaguṇān prakāśayatīti veditavyam | [MuA zu RHT, 18, 1.2 3]
{MuA zu RHT, 18, 2.2}
vedhavidhānamāha rasetyādi | [MuA zu RHT, 18, 2.2 1]
rasaḥ sūtaḥ daradaṃ hiṅgulaṃ tāpyaṃ mākṣikaṃ gandhakaḥ pratītaḥ manaḥśilā manohvā rājavarttakaṃ rājāvartaṃ vimalaṃ raupyamākṣikaṃ ekavadbhāvadvandvaḥ | [MuA zu RHT, 18, 2.2 2]
puṭamṛtaśulbaṃ rasādīnāṃ puṭena mṛtamityarthaḥ | [MuA zu RHT, 18, 2.2 3]
evaṃvidhaṃ śulbaṃ tāre nirvāhitaṃ iyaṃ hemakṛṣṭiḥ svarṇakaraṇamityarthaḥ | [MuA zu RHT, 18, 2.2 4]
{MuA zu RHT, 18, 3.2}
vedhavidhānamāha aṣṭānavatir ityādi | [MuA zu RHT, 18, 3.2 1]
eṣa rasadaradetyādiśatāṃśavedhavidhiḥ kathaṃ atra śatāṃśe aṣṭānavatirbhāgāstārasya rūpyasya punariha kanakabhāgaḥ syāt eka eveti punaḥ sūtasya daradādimilitarasasyaiko bhāgaḥ ekāṃśaḥ iti sarve śatāṃśāḥ śatāṃśena vedha iti | [MuA zu RHT, 18, 3.2 2]
{MuA zu RHT, 18, 4.2}
anyaccāha ekonapañcāśadityādi | [MuA zu RHT, 18, 4.2 1]
ekonapañcāśadbhāgāḥ tārasya rūpyasya kāryāḥ tathaiva śulvasya tāmrasya ekonapañcāśadbhāgāśca kāryāḥ punaḥ kanakasya hemnaśca eko bhāgaḥ kāryaḥ sūtasya ca ekena bhāgena vedha iti eṣo'pi śatāṃśavidhiḥ | [MuA zu RHT, 18, 4.2 2]
{MuA zu RHT, 18, 5.2}
pūrvoktavidher viśeṣamāha evamityādi | [MuA zu RHT, 18, 5.2 1]
evaṃ śatāṃśavedhanyāyena daśavṛddhivibhāgena sahasravedhī syāt | [MuA zu RHT, 18, 5.2 2]
evaṃ ca jāraṇabījavaśena jāraṇāyāṃ yadbījaṃ kiyadguṇajāritamiti bhāvaḥ tadvaśena koṭivedhī ca syāt | [MuA zu RHT, 18, 5.2 3]
kiṃ kṛtvā tenaiva jāraṇabījavaśena yattasya balābalaṃ nyūnādhikyaṃ tat jñātvetyabhiprāyaḥ | [MuA zu RHT, 18, 5.2 4]
{MuA zu RHT, 18, 6.2}
viśeṣeṇa vedhavidhānamāha dattvetyādi | [MuA zu RHT, 18, 6.2 1]
ādau prathamaṃ lākṣāmatsyādipittabhāvanayā lākṣā pratītā matsyādipittāni matsyamāhiṣamayūrājasūkarasaṃbhavāni pittāni teṣāṃ bhāvanayā kṛtvā prativāpaṃ galite nikṣepaṃ tattāre dattvā athavā śulbe prativāpaṃ kuryāt athavā kṛṣṭau hemakaraṇe vāpaṃ dattvā niyuñjyāditi śeṣaḥ | [MuA zu RHT, 18, 6.2 2]
{MuA zu RHT, 18, 7.2}
viśeṣāccāha tadanvityādi | [MuA zu RHT, 18, 7.2 1]
tadanu lākṣāmatsyādipittabhāvanāyā anantaraṃ tasmin lākṣādikalke krāmaṇamṛdite kāntarasakadaradaraktatailendragopādyair mṛdite sati punastatkalkena taccūrṇenāpi piṇḍitarasena vedhaḥ kartavya iti śeṣaḥ | [MuA zu RHT, 18, 7.2 2]
kasmin tāre vā śulbe vā vidrute jalarūpe kārya ityarthaḥ | [MuA zu RHT, 18, 7.2 3]
{MuA zu RHT, 18, 8.2}
viśeṣamāha tadityādi | [MuA zu RHT, 18, 8.2 1]
vedhyaṃ vedhocitaṃ dravyaṃ rasarājakrāmaṇārthaṃ yathā raso viśati tadarthaṃ taṃ tailārdrapaṭena sāraṇatailārdravastreṇa sthagayet ācchādayet vā palalena kenacinmāṃsena vā bhasmanā ācchādayedityarthaḥ | [MuA zu RHT, 18, 8.2 2]
{MuA zu RHT, 18, 9.1}
viśeṣamāha itītyādi | [MuA zu RHT, 18, 9.1 1]
sāritasya uktavidhānena sāraṇākṛtasya vedhādi krāmaṇaṃ karma vedhavidhānoditakrāmaṇaṃ karma kathitam | [MuA zu RHT, 18, 9.1 2]
{MuA zu RHT, 18, 9.2}
pādādijīrṇabījaḥ pādādinā pādārdhena samato nyūnena ca jīrṇaṃ bījaṃ yasmin saḥ patralepena yujyate ataḥ patrarañjanaṃ syādityabhiprāyaḥ | [MuA zu RHT, 18, 9.2 1]
{MuA zu RHT, 18, 10.2}
atiśuddhaṃ nirmalaṃ amlādyudvartitaṃ tārāriṣṭaśabdātsitaṃ svarṇaṃ grāhyaṃ tataḥ rasenālipya tataḥ kramaṇālipte krāmaṇapiṇḍena lepe kṛte sati puṭeṣu utpalāgnau viśrāntaṃ sthāpitaṃ kuryāt | [MuA zu RHT, 18, 10.2 1]
patrarañjanavidhir ayam | [MuA zu RHT, 18, 10.2 2]
{MuA zu RHT, 18, 11.2}
atha svarṇavidhānamāha ardhenetyādi | [MuA zu RHT, 18, 11.2 1]
ardhena ardhavibhāgena rañjitadalādita iti jñeyam | [MuA zu RHT, 18, 11.2 2]
jyeṣṭhena hemnā pravarakanakena taddalaṃ rañjitapatraṃ miśrayitvā puṭitaṃ kuryāt yathā milati | [MuA zu RHT, 18, 11.2 3]
punaḥ kṣitikhagapaṭuraktamṛdā kṛtvā kṣitiḥ sphaṭikaḥ khagaḥ pītakāsīsaṃ paṭu saindhavaṃ lavaṇaṃ raktamṛt gairikaṃ ekavadbhāvadvandvaḥ tena kṣityādinopari liptaṃ dalaṃ prati ayaṃ puṭo deyaḥ vanopalair iti śeṣaḥ | [MuA zu RHT, 18, 11.2 4]
{MuA zu RHT, 18, 12.2}
varṇavidhānamāha bhūpatītyādi | [MuA zu RHT, 18, 12.2 1]
bhūpativartakacūrṇaṃ rājāvartarajaḥ bahuśo bahuvāraṃ śirīṣapuṣparasabhāvitaṃ kuryāt ityadhyāhāryam | [MuA zu RHT, 18, 12.2 2]
bhāvitaṃ gharmapuṭitamiti vidhānavit iti śeṣaḥ | [MuA zu RHT, 18, 12.2 3]
{MuA zu RHT, 18, 13.2}
anyaccāha rasetyādi | [MuA zu RHT, 18, 13.2 1.1]
rasaḥ sūtaḥ daradaṃ hiṅgulaḥ vimalaṃ tāpyabhedaḥ paṭu saiṃdhavaṃ śilā manohvā mākṣikaṃ pratītaṃ vaṇigdravyaṃ nṛpo rājāvartaḥ pravālaṃ vidrumaṃ kaṅkuṣṭhaṃ viraṅgaṃ ṭaṅkaṇaṃ saubhāgyaṃ gairikaṃ pratītaṃ etaiḥ prativāpitaṃ sitadravyaṃ kanakaṃ bhavet ityadhyāhāryam | [MuA zu RHT, 18, 13.2 1.2]
{MuA zu RHT, 18, 14.2}
anyaccāha tāpībhavetyādi | [MuA zu RHT, 18, 14.2 1]
tāpībhavaṃ mākṣikasattvaṃ nṛpāvartaṃ rājāvartakaṃ etaddvayaṃ bījapūrarasārditaṃ mātuluṅgarasamarditaṃ kuryāt etadubhayoryogāt kanakaṃ puṭapākena vahnividhānena kanakaṃ pūrvoktaṃ yatkanakaṃ vā hīnavarṇakanakaṃ sindūrasannibhaṃ karoti | [MuA zu RHT, 18, 14.2 2]
sindūravannibhā yasyeti samāsaḥ | [MuA zu RHT, 18, 14.2 3]
{MuA zu RHT, 18, 15.2}
atha tāravarṇavidhānamāha vaṅgetyādi | [MuA zu RHT, 18, 15.2 1]
vaṅgābhramiti vaṅgaṃ trapu abhraṃ śvetābhraṃ punaḥ sitamākṣīkaṃ vimalaṃ śailaṃ śvetaśilājatu vā site tāre vāhayet | [MuA zu RHT, 18, 15.2 2]
punardaśāṃśena etadauṣadhanicayaṃ tārato daśamavibhāgena kṛtvā hi niścitaṃ tārotkarṣaṃ karoti hīnavarṇata uttamaṃ karotītyabhiprāyaḥ | [MuA zu RHT, 18, 15.2 3]
{MuA zu RHT, 18, 16.2}
tāre viśeṣamāha nāga ityādi | [MuA zu RHT, 18, 16.2 1]
nāgaḥ sīsakas tāre nirvyūḍho mṛdutāṃ komalatvaṃ karoti | [MuA zu RHT, 18, 16.2 2]
punaḥ ravistāmraṃ nirvyūḍhaṃ sat tāṃ mṛdutāṃ ca punaḥ raktatāṃ lohitanibhāṃ karoti | [MuA zu RHT, 18, 16.2 3]
ca punastīkṣṇaṃ tāranirvyūḍhaṃ tāṃ raktatāṃ pītatāṃ ca karoti | [MuA zu RHT, 18, 16.2 4]
punaḥ kācaḥ pratīto loke sa kālikavināśaṃ karotīti tāre nirvyūḍha iti saṃbandhaḥ | [MuA zu RHT, 18, 16.2 5]
{MuA zu RHT, 18, 17.2}
hemno viśeṣamāha kanakāruṇetyādi | [MuA zu RHT, 18, 17.2 1]
kanakaṃ hema aruṇaṃ tāmraṃ samaṃ tulyabhāgaṃ mākṣikaṃ tāpyaṃ ayaṃ gaṇaḥ karañjatailapluto dhmātaḥ kāryaḥ | [MuA zu RHT, 18, 17.2 2]
punaḥ pāte pāte vāraṃvāraṃ nikṣepe sati daśa daśa guṇotkarṣaṃ vidanti dhmāta ityadhyāhāraḥ | [MuA zu RHT, 18, 17.2 3]
hi niścitam | [MuA zu RHT, 18, 17.2 4]
kiyatkālaṃ yāvatkoṭisaṃkhyāṃ vindati | [MuA zu RHT, 18, 17.2 5]
{MuA zu RHT, 18, 18.2}
viśeṣamāha sa ityādi | [MuA zu RHT, 18, 18.2 1]
saḥ karañjatailapluto yogo bahuśo vāraṃvāraṃ kaṅguṇītailena secito yathā syāttathāyaṃ ati vilīnaḥ san mākṣikaravinivāpāṃ punaḥ kārya evaṃvidhaṃ ca kanakaṃ śatāṃśena śatavibhāgena vidhyati sitakanakam iti | [MuA zu RHT, 18, 18.2 2]
{MuA zu RHT, 18, 19.2}
viśeṣamāha śulbetyādi | [MuA zu RHT, 18, 19.2 1]
śulbahataṃ śulbena saha hataṃ rasagandhaṃ sūtagandhaṃ tena āhataṃ pañcatvam āpannaṃ yatkhagapītaṃ pītakāsīsaṃ etadauṣadhasamuccayaṃ sudṛḍhaṃ yathā syāttathā marditaṃ kuryāt punastat nirvyūḍhaṃ daśāṃśena vidhyati sitakanakaṃ kurute svarṇamiti viśeṣaḥ | [MuA zu RHT, 18, 19.2 2]
{MuA zu RHT, 18, 20.2}
anyaccāha rasaketyādi | [MuA zu RHT, 18, 20.2 1]
tato'nantaraṃ arkacandralepena kanakaṃ rasakasamaṃ dhmātaṃ kuryāt punaretadauṣadhaṃ bhuktvā kanakaṃ syāt punarmākṣikasattvaṃ hemnā saha jīrṇaṃ rasaṃ śatāṃśena vidhyatītyarthaḥ | [MuA zu RHT, 18, 20.2 2]
{MuA zu RHT, 18, 21.2}
anyaccāha aṣṭaguṇetyādi | [MuA zu RHT, 18, 21.2 1]
aṣṭaguṇaṃ mṛtaśulbaṃ arivargeṇa saha hataṃ yat śulbaṃ tāmraṃ tataḥ kaladhautena ṣoḍaśāṃśena jīrṇaṃ śatārdhena pañcāśadvibhāgena tāraṃ vidhyati kanakaṃ karotītyarthaḥ | [MuA zu RHT, 18, 21.2 2]
{MuA zu RHT, 18, 22.2}
anyaccāha āvṛtyetyādi | [MuA zu RHT, 18, 22.2 1]
kanakakariṇau samahemanāgau āvṛtya gālayitvā śilayā manohvayā prativāpitau tato'nantaraṃ dolāyantre kanakakariṇau bhuktvā gandhakajīrṇo yo rasaḥ sa tāre daśāṃśavedhī syāt daśāṃśena vidhyatītyarthaḥ | [MuA zu RHT, 18, 22.2 2]
{MuA zu RHT, 18, 23.2}
anyaccāha ripunihatetyādi | [MuA zu RHT, 18, 23.2 1]
ripunihatalohaṣaṭkaṃ ripubhir arivargair nihataṃ māritaṃ yat lohaṣaṭkaṃ svarṇatāratāmranāgavaṅgalohābhidhānaṃ tat caturmāsaṃ yathā syāttathā dhānyasthito'nnakoṣṭhīdhṛto raso jīrṇaḥ | [MuA zu RHT, 18, 23.2 2]
kiṃviśiṣṭo dhānyasthitaḥ purasurābhyāṃ guggulumadirābhyāṃ sahito militaḥ śatāṃśena ghoṣaṃ kāṃsyaṃ vidhyati kanakaṃ karotītyarthaḥ | [MuA zu RHT, 18, 23.2 3]
{MuA zu RHT, 18, 24.2}
viśeṣamāha vakṣya ityādi | [MuA zu RHT, 18, 24.2 1]
bho budhāḥ mayā prakāśyamānaṃ sat śṛṇuta sāvadhānā ityadhyāhāryam | [MuA zu RHT, 18, 24.2 2]
tatkiṃ saṃprati yad bījaṃ samarase tulyasūte samyak jīrṇaṃ jāraṇamāpannaṃ tadahaṃ govindanāmā vakṣye kathayāmi | [MuA zu RHT, 18, 24.2 3]
punaḥ piṣṭistambhādividhiṃ piṣṭistambha ādir yasya vidhestaṃ vidhiṃ pāṭakhoṭajalaukākhyaṃ ca vakṣye | [MuA zu RHT, 18, 24.2 4]
{MuA zu RHT, 18, 40.3}
atha nāgamāha rājāvartaketyādi | [MuA zu RHT, 18, 40.3 1]
rājāvartakaṃ prasiddhaṃ vimalaṃ śvetamākṣikaṃ pītābhraṃ pītavarṇaṃ yadabhraṃ gandho gandhakaḥ tāpyaṃ svarṇamākṣikaṃ rasakaṃ kharparikaṃ etaiḥ punaretaiḥ kāṅkṣī kāhīti loke kāsīsaṃ pītakāsīsaṃ śilā manohvā daradaṃ hiṅgulaṃ taiśca samanvitaṃ militaṃ nāgaṃ kuryādityarthaḥ | [MuA zu RHT, 18, 40.3 2]
taccāha ahītyādi | [MuA zu RHT, 18, 40.3 3]
pūrvauṣadhasaṃyutaṃ nāgaṃ ahimārarasaiḥ karavīradrāvaiḥ puṭitaṃ kuryāt | [MuA zu RHT, 18, 40.3 4]
nāgaṃ sīsakaṃ tāvanmāraya yāvannirutthakaṃ yathā punarutthitaṃ na syāt | [MuA zu RHT, 18, 40.3 5]
tadanu tatpaścāt tasya nāgasya madhye śulbaṃ tāmraṃ gandhaṃ pratītaṃ lavaṇaṃ saindhavaṃ kaṅkuṣṭhaṃ viraṅgaṃ etatsarvaṃ miśritaṃ kuryāt ityadhyāhāryam | [MuA zu RHT, 18, 40.3 6]
{MuA zu RHT, 18, 46.2}
krāmaṇamāha krāmaṇam ityādi | [MuA zu RHT, 18, 46.2 1]
prāgapīti pūrvādhyāye'pi proktaṃ iti śeṣaḥ | [MuA zu RHT, 18, 46.2 2]
punaretadvakṣyamāṇaṃ krāmaṇaguṇaṃ kuryād ityadhyāhāraḥ | [MuA zu RHT, 18, 46.2 3]
sa kathaṃ tadāha mākṣiketyādi | [MuA zu RHT, 18, 46.2 4]
mākṣikaṃ tāpyaṃ daradaṃ hiṅgulaṃ gandhakaḥ pratītaḥ śilā manohvā tābhiḥ | [MuA zu RHT, 18, 46.2 5]
punaḥ rājāvartaketyādi | [MuA zu RHT, 18, 46.2 6]
rājāvartakaṃ lājavarada iti bhāṣāyāṃ vimalaṃ sitamākṣikaṃ pravālaṃ vidrumaṃ kaṅkuṣṭhaṃ viraṅgaṃ tutthakaṃ śikhigrīvaṃ viṣaṃ saktukādikandajaṃ etaiśca | [MuA zu RHT, 18, 46.2 7]
kāntetyādi kāntaṃ cumbakaṃ gairikaṃ pratītaṃ ṭaṅkaṇaṃ saubhāgyaṃ bhūmilatā bhūnāgaḥ rudhiraṃ śakragopaḥ raso viṣaṃ punaruktādviṣamatra dviguṇaṃ taiḥ | [MuA zu RHT, 18, 46.2 8]
ca punar mahiṣīṇāṃ karṇamalair hayāripatnīnāṃ śravaṇayor malāni taiḥ saha mṛtalohaṃ mṛtaṃ ca tallohaṃ ceti vāyasasya kākasya viṣṭhā śakṛt | [MuA zu RHT, 18, 46.2 9]
pārāvatasya viṣṭhā kapotaśakṛt strīpayo nārīkṣīraṃ etatsarvaṃ mākṣikādistrīkṣīrāntam ekataḥ kṛtvā miśritaṃ vidhāya ca punaretatkrāmaṇakalkaṃ raktapītagaṇaiḥ kiṃśukādiharidrādyaiḥ śatavārān bhāvayedityāgāmiślokasaṃbandhāt | [MuA zu RHT, 18, 46.2 10]
sāraṇakalkavidhānamāha bhāvyam ityādi | [MuA zu RHT, 18, 46.2 11]
pūrvoktasāraṇakalkaṃ kaṅguṇītaile jyotiṣmatīsnehe bhāvyaṃ tataḥ krauñcīpittabhāvanāḥ sapta deyāḥ dātavyāḥ | [MuA zu RHT, 18, 46.2 12]
punaḥ sāritapiṣṭiṃ sāritā yā rasendrabījapiṣṭis tām anena kalkena haṇḍikāyāṃ pacet vahninā pākaḥ kartavyaḥ | [MuA zu RHT, 18, 46.2 13]
sāraṇakalkapācanamāha yāvadityādi | [MuA zu RHT, 18, 46.2 14]
pūrvakalkasaṃyutāṃ piṣṭiṃ kiyatkālaṃ pacet yāvadraktā bhavati nāgaṃ ca gacchati nāganāśaḥ syāt nāge gacchati sati samuttārya punastāvatsarvasminsāraṇādau ca kṣepakrameṇa kṣepaṃ kṣipet | [MuA zu RHT, 18, 46.2 15]
puṃstvādyān ākāśagamanaparyantān bhogān dadātītyabhiprāyaḥ | [MuA zu RHT, 18, 46.2 16]
{MuA zu RHT, 18, 48.2}
piṣṭividhyantaramāha abhrakam ityādi | [MuA zu RHT, 18, 48.2 1]
abhrakaṃ pratītaṃ mākṣikaṃ tāpyaṃ kanakaṃ hema nāgayutaṃ nāgena sīsakena yutaṃ sahitaṃ vidhinā kartavyopadeśena etatsarvaṃ sūte militaṃ sat piṣṭiḥ kāryā divyauṣadhiyogataḥ puṭitā piṣṭiḥ kāryā iti | [MuA zu RHT, 18, 48.2 2]
tāre hemākṛṣṭim āha ṣaḍityādi | [MuA zu RHT, 18, 48.2 3]
pūrvoktāyāṃ piṣṭyāṃ ṣaḍguṇagandhakadāhaḥ kāryaḥ punaḥ ṣaḍguṇaśilayā kṛtvā nāgaṃ samuttārya sīsakamapahāya sā niṣpannā piṣṭī ṣoḍaśāṃśena tāre rūpye militā satī hemākṛṣṭiḥ syātkanakoddhāraṇaṃ bhavet tāmranāgādiṣu dhātuṣu hema sthitameva tata ākṛṣṭiśabdo yuktaḥ | [MuA zu RHT, 18, 48.2 4]
{MuA zu RHT, 18, 50.2}
nāgamāraṇavidhānamāha mākṣiketyādi | [MuA zu RHT, 18, 50.2 1]
mākṣikeṇa nihataṃ māritaṃ yat śulvaṃ śilayā manaḥśilayā nāgaṃ ca nihataṃ māritaṃ ubhayaṃ tulyāṃśaṃ samabhāgaṃ kāryaṃ punar jambīrarasaiḥ jambīradrāvaiḥ saindhavasahitam ubhayaṃ puṭitaṃ bhāvitaṃ satpacedvahninā pakvaṃ kuryāt | [MuA zu RHT, 18, 50.2 2]
kva sthālyāṃ mṛdbhājane ityarthaḥ | [MuA zu RHT, 18, 50.2 3]
{MuA zu RHT, 18, 52.2}
nāge tāre hemākṛṣṭimāha śulvamityādi | [MuA zu RHT, 18, 52.2 1]
balinā gandhakena nihataṃ sat samabhāgaṃ tulyāṃśaṃ kuryāt iti śeṣaḥ | [MuA zu RHT, 18, 52.2 2]
ubhayamekīkṛtya saṃmiśrya mātārasenaiva nārīkṣīreṇa puṭayet paced iti ślokārthaḥ | [MuA zu RHT, 18, 52.2 3]
hemākṛṣṭervidhānamāha tāre ityādi | [MuA zu RHT, 18, 52.2 4]
pūrvoktaṃ cūrṇaṃ śulbajaṃ tīkṣṇajaṃ vā tāre triguṇaṃ vyūḍhaṃ vāhitaṃ sat mārjārākṣasaṃnibha otunetrābhaṃ tāraṃ bhavet | [MuA zu RHT, 18, 52.2 5]
hemārdhena mātrayā tārārdhabhāgena parimāṇena hemnā tulyam anyūnādhikaṃ rasena payasā | [MuA zu RHT, 18, 52.2 6]
{MuA zu RHT, 18, 55.2}
punarnāgavidhānamāha liptamityādi | [MuA zu RHT, 18, 55.2 1]
triguṇaṃ yathā syāt tathā pādayuktena rasena caturthāṃśasahitasūtena saha nāgaṃ sīsakaṃ kharparakasthaṃ mṛdbhājanakhaṇḍasthitaṃ kṛtvā vidhinā rasajñopadeśena dṛḍhaṃ tāpyaṃ vahniyutaṃ sat nihataṃ kuryāditi vākyārthaḥ | [MuA zu RHT, 18, 55.2 2]
taccāha nirguṇḍītyādi | [MuA zu RHT, 18, 55.2 3]
pakvaṃ nāgacūrṇaṃ ślakṣṇaṃ śreṣṭhavidhānaṃ yathā syāttathā śilayā vartitaṃ san nirguṇḍīrasabhāvitapuṭitaṃ pūrṇaṃ bhāvitaṃ gharmapuṭitaṃ paścātpuṭitaṃ vahnipuṭitaṃ kuryāt | [MuA zu RHT, 18, 55.2 4]
punaryāvannirutthabhāvaṃ aśīratvaṃ vrajet tāvanmṛditapuṭitaṃ marditapācitaṃ kuryād ityarthaḥ | [MuA zu RHT, 18, 55.2 5]
taccāha tāre ityādi | [MuA zu RHT, 18, 55.2 6]
tannirutthanāgacūrṇaṃ yāvatpītaṃ pītavarṇaṃ tāraṃ bhavet tāvadvāraṃ nirvyūḍhaṃ kuryāt | [MuA zu RHT, 18, 55.2 7]
punarhemasamena kanakatulyāṃśena mātrātulyaṃ militaṃ sat ruciraṃ manoramaṃ kanakaṃ sarvaṃ bhavedityarthaḥ | [MuA zu RHT, 18, 55.2 8]
{MuA zu RHT, 18, 57.1}
tāpyavidhānamāha tāpyamityādi | [MuA zu RHT, 18, 57.1 1]
aṅgulisaṃjñaṃ tāpyaṃ svarṇamākṣikaṃ cūrṇaṃ kṛtvā tadantare taccūrṇam antare madhye dattvā śulbasya tāmrasya guptamūṣā andhamūṣā kāryā tatra nale ityabhiprāyaḥ | [MuA zu RHT, 18, 57.1 2]
sā mūṣā puṭitā dhmātā kāryeti vidhānam uktam | [MuA zu RHT, 18, 57.1 3]
taccāha hemnetyādi | [MuA zu RHT, 18, 57.1 4]
pakvaṃ yanmākṣikacūrṇaṃ taddhemnā kṛtvā | [MuA zu RHT, 18, 57.1 5]
{MuA zu RHT, 18, 59.1}
pādādijīrṇasūte pādādinā pādārdhasamānadinā jīrṇo yo'sau sūtaḥ tasmin hemakṛṣṭīnāṃ patrāṇi kaluṣakanakānāṃ patrāṇi lihyāt krāmaṇayogena lepayedityāgāmiślokāt | [MuA zu RHT, 18, 59.1 1]
taccāha krāmaṇetyādi | [MuA zu RHT, 18, 59.1 2]
tato rasalepānantaraṃ krāmaṇayogena kunaṭīmākṣikaviṣam ityādinoktena vilipya tulyādhaḥ tulyaṃ yathā syāttathā adhobhāge nidhāya mūṣodare dhmātaṃ kuryāt | [MuA zu RHT, 18, 59.1 3]
punaḥ paścāddhemnā kanakena sahitaṃ āvartya dhmātaṃ kuryāt | [MuA zu RHT, 18, 59.1 4]
{MuA zu RHT, 18, 63.2}
taccāha yantramityādi | [MuA zu RHT, 18, 63.2 1]
vā yantraṃ pañcamṛdā valmīkamṛt gairikaṃ khaṭikā saindhavaṃ iṣṭikā ceti pañcamṛdaḥ tayā kṛtvā haṇḍyāṃ sthālyāṃ pakvaṃ kāryam | [MuA zu RHT, 18, 63.2 2]
atha puṭapakvaṃ gajapuṭādinā pācyamityarthaḥ | [MuA zu RHT, 18, 63.2 3]
lepanavidhiṃ vakṣyāmi yathā patreṣu lepaḥ kāryaḥ punar yathā patreṣu kramati svaguṇān prakāśayati punaryena vidhinā rañjanaṃ rāgaṃ dadāti samāsataḥ saṃkṣepataḥ vidhinā vidhānataḥ sūtarāja evaṃvidho bhavet tamupāyaṃ vakṣyāmīti | [MuA zu RHT, 18, 63.2 4]
atha lepakrāmaṇaṃ rañjanavidhānamāha kṛtvālaktakavastram ityādi | [MuA zu RHT, 18, 63.2 5]
prathamaṃ ālaktakaṃ vastraṃ alaktena rañjitaṃ yadvastraṃ tad ālaktakaṃ anu paścāt snehaṃ kaṅguṇyādīnāṃ tailaṃ liptaṃ kāryaṃ tattailaliptavastropari vakṣyamāṇauṣadhānāṃ cūrṇena avacūrṇanaṃ kuryāt tailaliptavastraṃ gandhakaśilayā avacūrṇitaṃ kṛtvā tadupari dātavyaṃ darśayati | [MuA zu RHT, 18, 63.2 6]
punastadupari gandhakaśilācūrṇopari śṛtaṃ dattvā punargandhakaśilācūrṇaṃ sūtavare sūtarājopari dattvā paścāttatkaraṇānantaraṃ vartiḥ kāryā sā vartir āyase lohamaye same samabhūmau pātre dhṛtvā tatropari kāryā | [MuA zu RHT, 18, 63.2 7]
vidhyantaraṃ darśayati dīpam ityādi | [MuA zu RHT, 18, 63.2 8]
tato varteḥ pātropari karaṇānantaraṃ dīpaṃ pratibodhya prajvālya tato vāraṃvāraṃ stokamalpaṃ tailaṃ dattvā yāvadyāmasya praharasya ardhaṃ syāttāvatpākaṃ kuryāt iti śeṣaḥ | [MuA zu RHT, 18, 63.2 9]
tato'nantaraṃ tatpatitaṃ tailaṃ svāṅgaśītaṃ kāryaṃ aṅge tailadravarūpe śarīre yathāsvaṃ svayameva śītaṃ yathā syāttathā kāryam | [MuA zu RHT, 18, 63.2 10]
taccāha gṛhṇīyād ityādi | [MuA zu RHT, 18, 63.2 11]
atha śītakaraṇānantaram | [MuA zu RHT, 18, 63.2 12]
sūtakṛṣṭīṃ ca gṛhṇīyāt karmavit iti śeṣaḥ | [MuA zu RHT, 18, 63.2 13]
tato'nantaraṃ sā sūtakṛṣṭī tena patreṇa liptā satī krāmaṇayogair liptvā hemni suvarṇe nirdhmātā kāryeti | [MuA zu RHT, 18, 63.2 14]
{MuA zu RHT, 18, 67.2}
vidhyantaramāha athavetyādi | [MuA zu RHT, 18, 67.2 1]
darado hiṅgulaḥ śilā manohvā ālaṃ haritālaṃ taiḥ gandhakaḥ pratītaḥ mākṣikaṃ yatpakvaṃ sindūrīkṛtaṃ mṛtanāgaśca taiḥ | [MuA zu RHT, 18, 67.2 2]
punaḥ kaṅkuṣṭhapravālasahitaiḥ kaṅkuṣṭhaṃ viraṅgaṃ pravālaṃ vidrumaṃ tābhyāṃ sahitaiḥ | [MuA zu RHT, 18, 67.2 3]
punaretaiḥ kaṅguṇītaile jyotiṣmatītaile piṣṭaiś cūrṇīkṛtaiḥ madhye sūto yuktaḥ kārya ityagrimaślokasaṃbandhāt | [MuA zu RHT, 18, 67.2 4]
taccāha madhye ityādi | [MuA zu RHT, 18, 67.2 5]
pūrvoktairauṣadhaiḥ kṛtvā madhye auṣadhāntaḥ sūto yuktaḥ kāryaḥ | [MuA zu RHT, 18, 67.2 6]
punarmardayitvā vaṃśanalikāṃ riktodarāṃ prati saṃvedya dinatrayaṃ dolāyantreṇa sveditaṃ kuryādityarthaḥ | [MuA zu RHT, 18, 67.2 7]
taccāha liptvetyādi | [MuA zu RHT, 18, 67.2 8]
etāni sveditauṣadhāni saṃyuktāni taiḥ kṛṣṇaiḥ kṛṣṇalavaṇaiḥ pūrvoktavidhānena sūtakṛṣṭīvidhānena patraṃ liptvā punaḥ prakaṭaṃ yathā syāt tathā stokaṃ alpamalpaṃ krameṇa nāgaṃ dattvā kanakaṃ jāyate ityagrimaślokasaṃbandhaḥ | [MuA zu RHT, 18, 67.2 9]
evaṃ kṛte sati akṣīṇaṃ akṣayaṃ divyaṃ pravaraṃ devayogyaṃ devā indrādayastadyogyaṃ kanakaṃ bhavati | [MuA zu RHT, 18, 67.2 10]
yukto'yamarthaḥ | [MuA zu RHT, 18, 67.2 11]
evaṃ jāritasūte jāritakarmakṛte rase khalu niścitaṃ sarvā haṇḍikāḥ sarve dhātvādyāḥ sakalāḥ saprasavāḥ syurityarthaḥ | [MuA zu RHT, 18, 67.2 12]
{MuA zu RHT, 18, 68.2}
viśeṣamāha nirbījamityādi | [MuA zu RHT, 18, 68.2 1]
nirbījaṃ yathā syāttathā samajīrṇaṃ pādena turyāṃśena phalaṃ dadāti tathā ardhena jīrṇena ṣoḍaśāṃśena phalaṃ dadāti ca punastadardhena jīrṇena tatpādayogaṃ tatpādena ekena tatpādayogaṃ phalaṃ dadātīti sarvatra vācyam | [MuA zu RHT, 18, 68.2 2]
tulyakanakaṃ ca jīrṇaṃ pūrṇaṃ phalaṃ dadātīti | [MuA zu RHT, 18, 68.2 3]
{MuA zu RHT, 18, 69.2}
hemākṛṣṭyanantaraṃ tārākṛṣṭiṃ vakṣye ahaṃ kaviḥ kathayāmi mṛtavaṅgaṃ māritaṃ vaṅgaṃ tālakena haritāleneti | [MuA zu RHT, 18, 69.2 1]
atha tāmraṃ tulyāṃśaṃ lambitaṃ vistīrṇaṃ yathā syāt tathā nirdhmātaṃ sat tārachaviṃ vahati rūpyadyutiṃ prāpnotītyarthaḥ | [MuA zu RHT, 18, 69.2 2]
{MuA zu RHT, 18, 70.2}
taccāha paścādityādi | [MuA zu RHT, 18, 70.2 1]
paścādvaṅgatāmrayogānantaraṃ prakāśamūṣāsu yāvat nirmalaṃ malavarjitaṃ syāttāvannāgaṃ deyaṃ punaryāvannirmalam ujjvalaṃ nistaraṅgaṃ nāgormivarjitaṃ syāt tāvadvidhinā dhmātaṃ kuryādityarthaḥ | [MuA zu RHT, 18, 70.2 2]
{MuA zu RHT, 18, 72.2}
viśeṣamāha tāletyādi | [MuA zu RHT, 18, 72.2 1]
tālaṃ haritālaṃ śilā manohvā sarjikā pratītā tābhiḥ saindhavaṃ ca tat lavaṇaṃ ca tena nayanahitasahitaiḥ etaiḥ kṛtvā ekaikaṃ pṛthaktvena vā sahitam ekatvena punaḥ śulve tāmre vedhaṃ pratidadhyāditi | [MuA zu RHT, 18, 72.2 2]
tāravedhaniṣekānyāha chagaṇam ityādi | [MuA zu RHT, 18, 72.2 3]
chagaṇaṃ vanotpannaṃ māhiṣaṃ takraṃ mahiṣyāḥ idaṃ māhiṣaṃ snuhikṣīreṇa sehuṇḍadugdhena saha punaḥ sarpiṣā ghṛtena saha guḍadugdhamadhubhir miśraiḥ militaṃ kṛtvā kramaśo vedhakarmaṇi niṣekaḥ kāryaḥ | [MuA zu RHT, 18, 72.2 4]
{MuA zu RHT, 18, 73.2}
tārākṛṣṭimāha kāñcītyādi | [MuA zu RHT, 18, 73.2 1]
kāñcī svarṇamākṣikaṃ brāhmī somāhvā kuṭilaṃ sīsaṃ tālakaṃ pratītaṃ etatsamayojitaṃ samāṃśamelitaṃ sat dhmātaṃ kuryāt punaranena kāñcyādigaṇena viddhaṃ śulbaṃ divyā manoramā tārākṛṣṭirbhavet | [MuA zu RHT, 18, 73.2 2]
{MuA zu RHT, 18, 75.2}
tārākṛṣṭimāha evamityādi | [MuA zu RHT, 18, 75.2 1]
evaṃ uktavidhānena sāritena sāraṇākarmakṛtena liptvā viddhā satī tārākṛṣṭirbhavet | [MuA zu RHT, 18, 75.2 2]
punariyaṃ tārākṛṣṭiḥ tāraṃ vimalaṃ malavarjitaṃ karoti vā pādajīrṇādi pādena jīrṇaṃ yasmin ādiśabdād ardhasamagrahaṇaṃ kāryaṃ tat lepamiti | [MuA zu RHT, 18, 75.2 3]
viśeṣamāha itītyādi | [MuA zu RHT, 18, 75.2 4]
iti pūrvoktavidhānena miśrīkṛtaṃ militaṃ viddhaṃ kramitaṃ mātṛkātulyaṃ samāṃśaṃ sat tāradalaṃ rūpyapatraṃ bhavati tadrūpyadalaṃ chedanatāḍananikaṣaiḥ chedanaṃ khaṇḍanaṃ tāḍanaṃ ghanaghātaḥ nikaṣaṃ śilopari parīkṣaṇaṃ tairiti tāpaiśca nirdoṣaṃ tadbhavati | [MuA zu RHT, 18, 75.2 5]
{MuA zu RHT, 18, 76.2}
evaṃ amunā prakāreṇa śāstravidhijñena śāstrasya vidhiṃ jānātīti saḥ tena karmanipuṇena saṃskārapravīṇena kuśalena kartrā gurūpadeśaṃ gururuktalakṣaṇo granthādau tasya upadeśaṃ jñātvā vedhavidhānaṃ kartavyam ityarthaḥ | [MuA zu RHT, 18, 76.2 1]
{MuA zu RHT, 19, 1.2}
atha bhakṣaṇavidhānamāha itītyādi | [MuA zu RHT, 19, 1.2 1]
rasarājasya vidhau rasendrakarmavidhāne vedhavidhānaṃ prasaṅgataḥ prastāvataḥ proktaṃ na tu svaprajñāsamam | [MuA zu RHT, 19, 1.2 2]
adhunā proktānapi api śabdādanubhūtānapi rasāyane jarāvyādhināśanavidhau yogān dravyasamudāyātkān vakṣyāmi kathayāmītyarthaḥ | [MuA zu RHT, 19, 1.2 3]
{MuA zu RHT, 19, 4.2}
kāyaśodhanamāha ādāvityādi | [MuA zu RHT, 19, 4.2 1]
prathamaṃ prātaḥ prātaḥ pratyūṣe tridinaṃ saindhavamilitaṃ ghṛtam ājyaṃ pibet | [MuA zu RHT, 19, 4.2 2]
anyasaṃyogamāha tadanu ghṛtasaindhavānantaraṃ ketakītanujaṃ kvāthaṃ ketakyāḥ tanuḥ śarīraṃ tasmājjātaṃ ketakīmūlasaṃbhavam ityarthaḥ aṅge'pyanukte vihitaṃ tu mūlaṃ iti nyāyāt tridinaṃ prayuñjīyādityarthaḥ | [MuA zu RHT, 19, 4.2 3]
vidhyantaram āha vidhinetyādi | [MuA zu RHT, 19, 4.2 4]
tato vidhinā svedavidhānena dehaḥ śarīraṃ vārtikendreṇa rasasaṃpradāyavidā svedyaḥ svinnaḥ kartavyaḥ | [MuA zu RHT, 19, 4.2 5]
anyatkiṃ kaṭurohiṇyāḥ tiktāyāḥ kvathitaṃ prasādhitaṃ samyak śuddhikaraṇaṃ anuprayuñjīta svedānantaram ityabhiprāyaḥ | [MuA zu RHT, 19, 4.2 6]
vidhyantaramāha tad ityādi | [MuA zu RHT, 19, 4.2 7]
tadanu kaṭukarohiṇīsevanānantaraṃ śuddhād ūrdhvaṃ yathā syāt tathā śleṣmāntarecite sati yathā śleṣmaṇo'ntaḥ syāttathā recite sati tridinaparimāṇaṃ yāvakapathyaṃ ghṛtasahitaṃ prayuñjīteti | [MuA zu RHT, 19, 4.2 8]
{MuA zu RHT, 19, 7.2}
vidhyantaramāha punarapītyādi | [MuA zu RHT, 19, 7.2 1]
punarapīti yāvakapathyayogānantaraṃ ca punaḥ pānayogaṃ vakṣyāmi kimarthaṃ sakalabhuvanahitakṛtaye samastasaṃsārahitakaraṇāya idaṃ vakṣyamāṇaṃ cūrṇaṃ pathyādyaṃ uṣṇodakasamaṃ taptajalena saha prathamayāme prathamapraharāntaḥ pītvā śuddhaśarīro bhaved ityāgāmiślokasaṃbandhāt | [MuA zu RHT, 19, 7.2 2]
śodhanāya cūrṇamāha pathyetyādi | [MuA zu RHT, 19, 7.2 3]
pathyā harītakī saindhavaṃ pratītaṃ dhātrī āmalakaṃ marīcam ūṣaṇaṃ vacā ugragandhā guḍaḥ pratītaḥ viḍaṅgaṃ kṛmighnaṃ rajanī haridrā śuṇṭhīpippalyor apīti śuṇṭhī nāgaraṃ pippalī māgadhī āsāṃ auṣadhīnāṃ cūrṇaṃ tridinaṃ prayuñjīta | [MuA zu RHT, 19, 7.2 4]
uṣṇajalasamamiti jñeyam | [MuA zu RHT, 19, 7.2 5]
amunetyādi | [MuA zu RHT, 19, 7.2 6.1]
amunā vakṣyamāṇavirecanena yāvakādinā śuddhaśarīraḥ san parihatasaṃsargadoṣabalī bhavati saṃsargeṇa ye doṣāḥ śarīrābhyantarāste saṃsargadoṣāḥ te parihatā jitā yena saḥ parihatasaṃsargadoṣaḥ tena balī balayuktaḥ doṣanivṛttau guṇapravṛttir ityavaśyam | [MuA zu RHT, 19, 7.2 6.2]
kiṃ kṛtvā parihatadoṣaḥ amunā payasā uṣṇodakena yāvakaṃ alaktaṃ pītvā śuddho bhavedityarthaḥ | [MuA zu RHT, 19, 7.2 7]
{MuA zu RHT, 19, 8.2}
saṃśodhanasyākaraṇe doṣamāha akṛtetyādi | [MuA zu RHT, 19, 8.2 1]
yo naraḥ pumān akṛtakṣetrīkaraṇe dehe iti śeṣaḥ na kṛtaṃ akṛtaṃ kṣetrīkaraṇaṃ yasmin tasminsati rasāyanaṃ jarāvyādhivināśanauṣadhaṃ prayuñjīta tasya puṃso raso na krāmati svaguṇānna prakāśayati tarhi kiṃ sarvāṅgadoṣakṛdbhavati bāhucaraṇādiṣu ṣaṭsvaṅgeṣu vikārakṛt syāt | [MuA zu RHT, 19, 8.2 2]
{MuA zu RHT, 19, 9.2}
rasāyanādhikāratvam āha itītyādi | [MuA zu RHT, 19, 9.2 1]
pūrvoktavidhānena śuddhaḥ san yo jātabalo bhavati sa kṣetrīkṛtanijadehaḥ akṣetraṃ kṣetraṃ kriyata iti kṣetrīkṛto nijadehaḥ śarīraṃ yena saḥ matimān rasāyanaṃ vidhivatprakurvīta | [MuA zu RHT, 19, 9.2 2]
kaiḥ jātabalaḥ śālyodanaṃ ca yāvakākhyaṃ ca mudgāśca taiḥ | [MuA zu RHT, 19, 9.2 3]
{MuA zu RHT, 19, 11.2}
vidhyantaramāha suratarvityādi | [MuA zu RHT, 19, 11.2 1]
antaritaśuddhaḥ antaritaṃ śuddhaṃ yasya saḥ grahaṇīrogādivarjita ityarthaḥ etāni auṣadhāni nirmathya pītvā viśuddhakoṣṭho bhavati viśuddhaṃ malavarjitaṃ koṣṭhaṃ udaraṃ kasyetyevaṃvidho bhavati | [MuA zu RHT, 19, 11.2 2]
tāni kāni suratarutailetyādīni suratarur devavṛkṣaḥ tattailapeṣaṇaṃ tailamityarthaḥ ghṛtaṃ ājyaṃ madhu kṣaudraṃ dhātrīrasaḥ āmalakīsalilaṃ payo dugdhaṃ etāni sarvāṇi nirmathya ekīkṛtyetyarthaḥ | [MuA zu RHT, 19, 11.2 3]
etadauṣadhabhakṣaṇaguṇaṃ māsakrameṇāha māsenetyādi | [MuA zu RHT, 19, 11.2 4]
asya auṣadhasya māsena māsapramāṇena bhakṣaṇāt kāntir bhavati medhā ceti dvābhyāṃ dvimāsābhyāṃ doṣanikaraṃ gadasamudāyaṃ praśamayati śāntiṃ nayati punarmāsatritayena trimāsapramāṇena svāt svasāmānyaśarīrāt amaravapurdevaśarīro mahātejāḥ dīptimān syādityarthaḥ | [MuA zu RHT, 19, 11.2 5]
{MuA zu RHT, 19, 12.2}
yogāntaramāha suradārvityādi | [MuA zu RHT, 19, 12.2 1]
suradārutailaṃ devadārutailaṃ ājyaṃ ghṛtaṃ triphalārasasaṃyutaṃ triphalāyā rasena draveṇa saṃyutaṃ sahitaṃ ca punaḥ samabhāgaṃ tulyāṃśaṃ tatpītaṃ sat saptāhāt saptadinapramāṇataḥ nayanavikāraṃ netrasaṃbhavaṃ rogaṃ śamaṃ nayati śāntiṃ prāpayati | [MuA zu RHT, 19, 12.2 2]
{MuA zu RHT, 19, 13.2}
yogāntaramāha suratarutailam ityādi | [MuA zu RHT, 19, 13.2 1]
devadārutailaṃ saghṛtaṃ sājyaṃ etadubhayaṃ pītvā sakṣīraṃ śālyodanaṃ bhuktvā ṣaṣṭikaudanam ityabhiprāyaḥ punarjīrṇāhāre pratidinaṃ dināntavīradvaye veditavyam | [MuA zu RHT, 19, 13.2 2]
ca punaḥ sakuṣṭhān kuṣṭhaiḥ saha vartante evaṃvidhān pīnasādīn rogān harati dūrīkaroti | [MuA zu RHT, 19, 13.2 3]
{MuA zu RHT, 19, 14.2}
yogāntaramāha ghṛtasahita ityādi | [MuA zu RHT, 19, 14.2 1]
amaradāruraso devadārujalaṃ ghṛtasahitaṃ ājyamiśritaḥ pittakṛtān rogān harati nāśayati | [MuA zu RHT, 19, 14.2 2]
punastailayutastailena miśrito devadārurasaḥ vātasaṃbhavān rogān hanti | [MuA zu RHT, 19, 14.2 3]
punarguḍasahitaḥ vā madhunā kṣaudreṇa sahito devadārurasaḥ vātasaṃbhavān rogān hanti | [MuA zu RHT, 19, 14.2 4]
punar guḍasahitaḥ vā madhunā kṣaudreṇa sahito devadārurasaḥ kaphajān rogān hantīti vākyārthaḥ | [MuA zu RHT, 19, 14.2 5]
{MuA zu RHT, 19, 15.2}
rasāyane bhojyābhojyamāha varjitetyādi | [MuA zu RHT, 19, 15.2 1]
varjitakāñjikaśākaṃ varjitaṃ kāñjikaṃ sauvīraṃ śākaṃ vāstukādi ca yasmin tattathā payasā kṣīreṇa saha śālyodanaṃ bhuñjīta | [MuA zu RHT, 19, 15.2 2]
punaḥ śālyodanaṃ kiyanmānaṃ dvicatuḥṣaṭpalamānam | [MuA zu RHT, 19, 15.2 3]
atra mātrādhamamadhyamajyeṣṭhā dvicatuḥṣaṭpalapramāṇā adhamamadhyamottamabaleṣu prayojyetyarthaḥ | [MuA zu RHT, 19, 15.2 4]
{MuA zu RHT, 19, 18.1}
atha rasayogamāha tadityādi | [MuA zu RHT, 19, 18.1 1]
tadanu pathyamātropayogānantaraṃ pātanaśuddhaṃ pātanena śuddhaṃ sūtakaṃ āroṭam eva sāmānyam evāśnīyāt bhakṣayet | [MuA zu RHT, 19, 18.1 2]
ca punaḥ svedanamūrchotthāpanarodhāśca svedanaṃ ca mūrchā ca utthāpanaṃ ca pātanāni ca nirodhaśceti dvandvaḥ ete yadyapi santi niyamaśca yadyapyasti tathāpyāroṭaḥ pātanena syād ityarthaḥ | [MuA zu RHT, 19, 18.1 3]
prasaṅgataḥ pātanamāha abhraketyādi | [MuA zu RHT, 19, 18.1 4]
sūtaḥ abhrakasahitaḥ gaganamilitaḥ san pātyaḥ | [MuA zu RHT, 19, 18.1 5]
kena vidhānena ḍamarukayantrādinā | [MuA zu RHT, 19, 18.1 6]
punastāvadyāvatsthiro bhavati | [MuA zu RHT, 19, 18.1 7]
athavā vidhyantare sūto mākṣikasahitaḥ pātyo vidhānena ayamapi yāvatsthiro bhavati | [MuA zu RHT, 19, 18.1 8]
rasāyane sūtasya āroṭādividhānamāha itītyādi | [MuA zu RHT, 19, 18.1 9]
āroṭa iti pūrvoktena pātanakarmaṇā ūrdhvādhastiryagbhavena sādhita āroṭaḥ saḥ prathamaṃ yathā syāttathā rasāyane jarāvyādhināśane niyujyate iti | [MuA zu RHT, 19, 18.1 10]
{MuA zu RHT, 19, 18.2}
athavā kalkayogena rasādisambhūtena raso bhasma kṛtvā | [MuA zu RHT, 19, 18.2 1]
{MuA zu RHT, 19, 19.2}
dvividhaṃ bhasma ūrdhvagaṃ talabhasma ca varṇabhedena ṣaḍvidhaṃ śvetaṃ bhasma pītaṃ bhasma haritaṃ bhasma raktaṃ bhasma kṛṣṇaṃ bhasma karburaṃ bhasma iti ṣaḍvidhaṃ tatkṛtvā kṣetrīkaraṇe niyujyate prathamam | [MuA zu RHT, 19, 19.2 1]
rasayogamāha mākṣiketyādi | [MuA zu RHT, 19, 19.2 2]
mākṣikaṃ tāpyaṃ śilājatu prasiddhaṃ lohacūrṇaṃ māritamuṇḍasya rajaḥ pathyā harītakī akṣo vibhītakaḥ viḍaṅgaṃ kṛmighnaṃ ghṛtam ājyaṃ madhu kṣaudraṃ etaiḥ samprayuktaṃ rasaṃ kṣetrīkaraṇāya prayuñjīteti vākyārthaḥ | [MuA zu RHT, 19, 19.2 3]
{MuA zu RHT, 19, 20.2}
ityuktavidhānena kalkīkṛtaṃ sūtaṃ bhuktvā amaratāṃ devatvaṃ gacchet | [MuA zu RHT, 19, 20.2 1]
iti kiṃ ghanakāntamadhughṛtādisaṃyuktaṃ ghano'bhrakaḥ kāntaṃ lohajāti madhu kṣaudraṃ ghṛtam ājyaṃ ādiśabdāt sitā grāhyā etaiḥ saṃyuktaṃ sat kalkīkṛtaṃ idaṃ ca pradhānaṃ kṣetrīkaraṇaṃ kṣetrī kriyate'neneti | [MuA zu RHT, 19, 20.2 2]
ityāroṭakriyā | [MuA zu RHT, 19, 20.2 3]
{MuA zu RHT, 19, 21.2}
atha patrābhrakriyā | [MuA zu RHT, 19, 21.2 1]
kṛṣṇaṃ śyāmavarṇaṃ ghanaṃ abhraṃ pītaṃ pītavarṇaṃ ghanaṃ vā bahuśo naikavāraṃ śikhiprabhaṃ agniprabhaṃ sat surabhīkṣīraniṣiktaṃ secitaṃ kāryaṃ punargatagiridoṣaṃ yathā syāttathā gatā girijā doṣā mahīdharasaṃbhavā doṣā yasmāt tadevaṃ saṃśodhayitvā tat ghanaṃ rasāyane jarāvyādhivināśakaraṇe yojyam | [MuA zu RHT, 19, 21.2 2]
{MuA zu RHT, 19, 22.2}
abhrakayogamāha niścandrikamityādi | [MuA zu RHT, 19, 22.2 1]
ghanaṃ niścandrikamapi śuddhaṃ candrikārahitamapi nirdoṣaṃ viḍaṅgatriphalājyamadhurasamāyuktaṃ kṛmighnaharītakīvibhītakāmalakaghṛtakṣaudramilitaṃ pratidivasaṃ pratidinaṃ ekapalapramāṇaṃ sarvaṃ bhuktvā vidhinā śuddhaśarīravidhānena kṣīrāśano bhavet kṣīreṇa saha śālyodanāśanaṃ samācaredityarthaḥ | [MuA zu RHT, 19, 22.2 2]
{MuA zu RHT, 19, 23.2}
taccāha trikaṭuketyādi | [MuA zu RHT, 19, 23.2 1]
vyoma abhrakaṃ trikaṭukaviḍaṅgatriphalāmākṣikaśilājatuyutaṃ pippalīmaricanāgaraharītakīvibhītakāmalakakṣaudraśilājatumilitaṃ aśnīyād bhakṣayet | [MuA zu RHT, 19, 23.2 2]
punaḥ kṣīraudanaṃ pathyamaśnīyāt | [MuA zu RHT, 19, 23.2 3]
eva kṛte sati jantuḥ śataṃ jīvati jantujanyuśarīriṇaḥ ityamaraḥ | [MuA zu RHT, 19, 23.2 4]
iti patrābhrakaprakriyā | [MuA zu RHT, 19, 23.2 5]
{MuA zu RHT, 19, 24.2}
abhrakasyottarottaraṃ darśayannāha itītyādi | [MuA zu RHT, 19, 24.2 1]
ityevamādayaḥ iti pūrvoktā yogā ādayo yeṣāṃ te anye kāñjikayuktāśca kāñjikenāranālena yuktāḥ yogīkṛtāḥ granthāntare rasāvatārādau bahuśaḥ kīrtitāḥ kathitāḥ te patrābhrakayogāḥ niryuktikāḥ niryukte bhavā ikpratyayāntās te varjyāḥ sevane'yogyā ityarthaḥ | [MuA zu RHT, 19, 24.2 2]
{MuA zu RHT, 19, 25.2}
avidhinā patrābhrakayogo vikārāyetyata āha ya ityādi | [MuA zu RHT, 19, 25.2 1]
ye ajñātadravyaguṇaiḥ ajñātā dravyāṇāṃ abhrādināṃ guṇā yais tair evaṃvidhaiḥ puṃbhiḥ vidhinā sāmānyavidhānena patrābhrakayogāḥ rasāyanārthaṃ kīrtitās tair eva jarā mṛtyuśca upadiṣṭaḥ jarā pālityaṃ mṛtyur vyādhiḥ | [MuA zu RHT, 19, 25.2 2]
{MuA zu RHT, 19, 26.2}
jarāmṛtyorupadeśe hetumāha aprāptetyādi aprāptalokabhavaṃ yathā syāttathā asya kartuḥ ghanaḥ | [MuA zu RHT, 19, 26.2 1]
jaṭharāgniṃ vināpi pumān naśyati nāśaṃ prāpnoti | [MuA zu RHT, 19, 26.2 2]
kiṃbhūtaḥ san vividharogagaṇaiḥ nānārogasamūhaiḥ paribhūto vijitaḥ san iti vākyārthaḥ | [MuA zu RHT, 19, 26.2 3]
kāṣṭhe sthitam api ghanapaṭalamadhye'pi abhre'bhrasattvaṃ sthitaṃ tadāha abhrasatvaṃ ghanasāraṃ ghanapaṭale sthitamapi nijakāryaṃ svakīyakṛtyaṃ tathā na kurute vahniragniḥ | [MuA zu RHT, 19, 26.2 4]
kāṣṭhe dāruṇi sthitaḥ san nijakāryaṃ na kurute tu punaḥ yathā ghṛtaṃ payasi dugdhe sthitaṃ sat svīkāryaṃ na kurute cāgrahir iva dhanasthamiva madhye sthitaṃ kāryaṃ kurute'tiniḥsṛtaṃ sat pṛthagbhūtaṃ sat nijakāryaṃ kuruta iti bhāvaḥ | [MuA zu RHT, 19, 26.2 5]
{MuA zu RHT, 19, 27.2}
bhakṣyābhakṣyam abhramāha abhrasyetyādi | [MuA zu RHT, 19, 27.2 1]
abhrakasatvamiha kṣetrīkaraṇe rasāyanināṃ jarāvyādhivināśecchūnāṃ param utkṛṣṭaṃ bhakṣyaṃ aśanayogyaṃ kīrtitam | [MuA zu RHT, 19, 27.2 2]
punastrividhaṃ triprakāraṃ gaganamabhraṃ abhakṣyaṃ abhojyam | [MuA zu RHT, 19, 27.2 3]
kiṃ tat kācaḥ kācarūpaṃ kiṭṭaṃ malarūpaṃ pattrarajaḥ sāmānyābhracūrṇaṃ ceti trividhamityarthaḥ | [MuA zu RHT, 19, 27.2 4]
{MuA zu RHT, 19, 33.2}
adhunā ghanasattvalohasādhanam āha ādāvityādi | [MuA zu RHT, 19, 33.2 1]
ādau prathamaṃ ghanaloharajaḥ ghanamabhrasatvaṃ loharajaḥ kāntacūrṇaṃ triphalārasabhāvanaiḥ harītakīvibhītakāmalakadravapuṭanair nirghṛṣṭaṃ sat añjanasadṛśaṃ sauvīrāñjanatulyaṃ kurvīta kaiḥ kṛtvā sūryakaraiḥ kena sthagitavastreṇa ācchāditapaṭena vastreṇācchādya sūryakarasannidhau dhāryamityarthaḥ | [MuA zu RHT, 19, 33.2 2]
itthamityādi | [MuA zu RHT, 19, 33.2 3]
itthamamunā prakāreṇa ślakṣṇam añjanasannibhaṃ yathā syāt tathā ghanasatvakāntaṃ kṛtvā punarlohaghanaṃ lohaṃ muṇḍādi ghanaṃ abhrasatvaṃ etadubhayaṃ vividhakāntalohacūrṇasamaṃ vividhā nānājātayaḥ ayaskāntabhedāḥ teṣāṃ cūrṇaṃ tatsamaṃ kṛtvā bhṛṅgeṇa ca bahuśo'nekavāraṃ sādhayedbhāvayedityarthaḥ | [MuA zu RHT, 19, 33.2 4]
taccāha triphaletyādi | [MuA zu RHT, 19, 33.2 5]
tadbhṛṅgarājena bahuśo bhāvitaṃ ghanasatvakāntaṃ idam amṛtaṃ sudhāsamaṃ na mṛtamamṛtaṃ tat triphalāmadhughṛtamiśritaṃ harītakīvibhītakāmalakaghṛtakṣaudramilitaṃ dhānye kasyacidannasyāntaḥ māsasthitaṃ kuryāt māsaikaparimāṇaṃ tatra vidhātavyamiti vyaktiḥ | [MuA zu RHT, 19, 33.2 6]
kiṃviśiṣṭaṃ mantraiśca sampūjitam | [MuA zu RHT, 19, 33.2 7]
tathā mantrastu | [MuA zu RHT, 19, 33.2 8.1]
mandāramālākulitālakāyai kapālamālāṅkitaśekharāya | [MuA zu RHT, 19, 33.2 8.2]
divyāmbarāyai ca digambarāya namaḥ śivāyai ca namaḥ śivāya | [MuA zu RHT, 19, 33.2 8.3]
ityādibhiḥ | [MuA zu RHT, 19, 33.2 8.4]
taccāha māsenetyādi | [MuA zu RHT, 19, 33.2 9]
dhānyānmāsena māsaikaparimāṇenoddhṛtya bahirnītvā punarapi balaṃ jñātvā prayuñjīta bhoktre dadyāt atha viśeṣaṃ darśayati kāntaṃ vinā abhrakasatvameva kṛtvā prayuñjīta ca punargaganaṃ vinā kāntaṃ kevalaṃ pūrvavidhānena sādhayitvā prayuñjītetyarthaḥ | [MuA zu RHT, 19, 33.2 10]
phalamāha sthaulyam ityādi | [MuA zu RHT, 19, 33.2 11]
sthaulyamiti medorogaḥ paṭalakācatimirāṇi netrarogāḥ arbudaṃ granthiviśeṣaḥ karṇanādaḥ pratītaḥ śūlamaṣṭavidhaṃ etāni hanti arśāṃsi gudajāni bhagandaramehaplīhādi bhagandaraḥ gudavraṇaṃ mehaḥ pramehaḥ bījavikāraḥ plīhā plīharogaḥ ete rogā ādiryasya tat hanti pālityaṃ jarāṃ ca nāśayatītyarthaḥ | [MuA zu RHT, 19, 33.2 12]
pathyam āha etadityādi | [MuA zu RHT, 19, 33.2 13]
etanniṣpannauṣadhabhakṣaṇaṃ kurvan matimān puruṣaḥ gorasamastupradhānaṃ goraso godugdhaṃ mastu dadhimastu evaṃpradhānamannamaśnīyāt bhuñjīta | [MuA zu RHT, 19, 33.2 14]
punarjāṅgalamudgājyapayo'śnīyāt jāṅgalasyedaṃ jāṅgalaṃ svalpāmbuśākhīdeśaḥ jāṅgalaḥ mudgaḥ pratīto'nnaviśeṣaḥ ājyaṃ ghṛtaṃ payo dugdhaṃ vā salilaṃ yanmudgājyapayaḥ taccāśnīyāt | [MuA zu RHT, 19, 33.2 15]
ca punaḥ śālyodanamaśnīyāt | [MuA zu RHT, 19, 33.2 16]
etatsarvaṃ brahmacaryeṇa kartavyamityarthaḥ | [MuA zu RHT, 19, 33.2 17]
iti satvābhrakriyā | [MuA zu RHT, 19, 33.2 18]
{MuA zu RHT, 19, 34.2}
atha jīrṇarasasyādhikyaṃ darśayannāha ghanetyādi | [MuA zu RHT, 19, 34.2 1]
ghanasatvaṃ pādapramāṇaṃ jīrṇaṃ yasmin saḥ | [MuA zu RHT, 19, 34.2 2]
kāntajīrṇa iti pādapramāṇakāntajīrṇa ityarthaḥ | [MuA zu RHT, 19, 34.2 3]
punastīkṣṇaṃ samaṃ jīrṇaṃ yasminnevaṃvidho rasaḥ | [MuA zu RHT, 19, 34.2 4]
kṣetrīkaraṇaṃ pradhānaṃ sarvatretyarthaḥ | [MuA zu RHT, 19, 34.2 5.1]
baddho yaḥ khoṭatāṃ yāto dhmāto dhmātaḥ kṣayaṃ vrajet | [MuA zu RHT, 19, 34.2 5.2]
khoṭo bandhaḥ sa vijñeyaḥ śīghraṃ sarvagadāpahaḥ | [MuA zu RHT, 19, 34.2 5.3]
iti granthāntare | [MuA zu RHT, 19, 34.2 5.4]
{MuA zu RHT, 19, 35.2}
ghanasatvam abhrasāraḥ kāntaṃ cumbakotthaṃ sūto rasaḥ ekavadbhāvo dvandvasamāsāt tathā mṛtaṃ hema pañcatvamāptaṃ kanakaṃ ca etaccatuṣkaṃ śatāvarīrasopetaṃ śatamūlīdravabhāvitaṃ punarghṛtamadhulīḍhaṃ ghṛtamadhubhyāṃ līḍhaṃ āsvāditaṃ sat varṣādvarṣaparimāṇāt mṛtyuvyādhiṃ jarāṃ ca hanti nāśayatītyarthaḥ | [MuA zu RHT, 19, 35.2 1]
{MuA zu RHT, 19, 36.2}
viśeṣamāha eṣāmityādi | [MuA zu RHT, 19, 36.2 1]
eṣāṃ pūrvoktānāṃ yogānāṃ madhye ādita ārambhataḥ ekaṃ yogaṃ kṛtvā niḥśreyaso mokṣaḥ tatsiddhaye niṣpattaye saṃvatsaraṃ varṣaparimāṇaṃ ayanaṃ ṣaṇmāsaparyantaṃ yojyaṃ bhoktṛṣu iti śeṣaḥ | [MuA zu RHT, 19, 36.2 2]
muktiḥ kaivalyanirvāṇaśreyoniḥśreyasāmṛtam ityamaraḥ | [MuA zu RHT, 19, 36.2 3]
{MuA zu RHT, 19, 38.2}
bahūnnirdiśan viśeṣamāha abhraketyādi | [MuA zu RHT, 19, 38.2 1]
abhrakaḥ prasiddhaḥ sasyakaś capalaḥ mākṣikaṃ tāpyaṃ rasakaṃ kharparaṃ daradaṃ hiṅgulaṃ vimalaṃ sitamākṣikaṃ vajrakaṃ hīrakaṃ girijatu śilājatu etaiḥ | [MuA zu RHT, 19, 38.2 2]
punar vaikrāntetyādi vaikrāntaṃ vajrabhūmijaṃ rajaḥ kāntaṃ lohajāti tīkṣṇaṃ sāraḥ etaiśca | [MuA zu RHT, 19, 38.2 3]
hāṭakatārāratāmraiś ca hāṭakaṃ hema tāraṃ rūpyaṃ āraṃ rājarītiḥ tāmraṃ śulbaṃ etaiśca etair uddiṣṭaiḥ abhrakāditāmrāntaiḥ samastair ekatrīkṛtair vyastairvā pṛthakkṛtairvā yathālābhaṃ lābham anatikramya bhavatīti yathālābhaṃ dvitricaturbhirvā abhrādyairjīrṇahato rasendro jīrṇābhrādīnāṃ hatiryasmin sa tathoktaḥ rasāyane jarāvyādhivināśane rasaśāstramarmajñaiḥ śasyate abhrādayaḥ praśastā uktā ityarthaḥ | [MuA zu RHT, 19, 38.2 4]
yugmam | [MuA zu RHT, 19, 38.2 5]
vajrādibhirhataḥ sūto hatasūtasamo'paraḥ | [MuA zu RHT, 19, 38.2 6.1]
śṛṅkhalābaddhanāmā syāddehalohavidhāyakaḥ | [MuA zu RHT, 19, 38.2 6.2]
asya prabhāvādvegena vyāptirbhavati niścitam | [MuA zu RHT, 19, 38.2 6.3]
iti granthāntare | [MuA zu RHT, 19, 38.2 6.4]
{MuA zu RHT, 19, 39.2}
kutsitavidhānaṃ darśayannāha viṣetyādi | [MuA zu RHT, 19, 39.2 1]
viṣanāgavaṅgabaddho rasaḥ viṣaṃ saktukādikaṃ nāgaḥ sīsakaḥ vaṅgaṃ trapu etairbaddho bandhanamāptaḥ sa bhuktaḥ san hi niścitaṃ kuṣṭhādīn kuṣṭhajvarakṣayādīn | [MuA zu RHT, 19, 39.2 2]
uparasabaddhe rase uparasair gandhādibhiḥ aṣṭabhiḥ baddho bandhanam āpanno yo'sau rasaḥ tasmin bhukte sati bhokturaṅgāni hastapādādīni sphuṭanti | [MuA zu RHT, 19, 39.2 3]
{MuA zu RHT, 19, 41.2}
jīrṇarasasya mātrām āha ghanetyādi | [MuA zu RHT, 19, 41.2 1]
etaiścīrṇajīrṇaṃ pūrvaṃ cīrṇaṃ kavalitaṃ paścājjīrṇaṃ jāraṇam āpannaṃ tasya sūtasya guñjā mātrā bhakṣaṇāya guñjā yathā | [MuA zu RHT, 19, 41.2 2.1]
ṣaṭsarṣapair yavastveko guñjaikā tu yavaistribhiḥ | [MuA zu RHT, 19, 41.2 2.2]
iti | [MuA zu RHT, 19, 41.2 2.3]
parā anyā mātrā anyajīrṇasūtasya mātrā māṣamekaṃ māṣako yathā | [MuA zu RHT, 19, 41.2 3.1]
guñjābhirdaśabhiḥ prokto māṣako brahmaṇā purā | [MuA zu RHT, 19, 41.2 3.2]
iti | [MuA zu RHT, 19, 41.2 3.3]
etaiḥ kaiḥ ghanasattvakāntakāñcībhāskaratīkṣṇaiḥ abhrakasattvacumbakatāpyatāmrasārair iti | [MuA zu RHT, 19, 41.2 4]
atha vedhaviśeṣeṇa parimāṇamāha śatetyādi | [MuA zu RHT, 19, 41.2 5]
śatavedhinaḥ sūtasya guñjāpramāṇā mātrā jñeyā tathā tena prakāreṇa sahasraikavedhinaḥ sūtasyāpi guñjāmānameva lakṣavedhinaḥ sūtāt ardhā raktikā punaḥ koṭivedhinaḥ sūtāt siddhārthaḥ sarṣapamānā | [MuA zu RHT, 19, 41.2 6]
śatāṃśena vedho vidyate yasmin sa śatavedhī tasya śatavedhinaḥ | [MuA zu RHT, 19, 41.2 7]
evaṃ sarvatra jñeyam | [MuA zu RHT, 19, 41.2 8]
{MuA zu RHT, 19, 42.2}
japaḥ aghorādijapaḥ homastaddaśāṃśena havanaṃ devatārcanaṃ devatānāṃ gaṇeśaviṣṇuraviśivacaṇḍīnāṃ arcanaṃ eteṣu nirataḥ saktaḥ evaṃvidhiḥ pumān | [MuA zu RHT, 19, 42.2 1]
iti kiṃ hemaniyojitasūtaṃ dhārayet hemnā saha niyojito miśrito yaḥ sūtaḥ taṃ kāntamaṇiḥ kāntaścāsau maṇiśca vā kāntamaṇiḥ kāntasaṃjñako maṇiḥ ca punaḥ vividhaguṭikāḥ vividhāśca tā guṭikāśceti | [MuA zu RHT, 19, 42.2 2]
{MuA zu RHT, 19, 44.2}
atha pathyānāha śālerityādi | [MuA zu RHT, 19, 44.2 1]
śāleḥ ṣaṣṭikādeḥ piṣṭodbhavabhojanaṃ piṣṭakotpannaṃ ca tadbhojanaṃ ceti | [MuA zu RHT, 19, 44.2 2]
ājyaṃ ghṛtam | [MuA zu RHT, 19, 44.2 3]
kaiḥ saha mudgamāṃsarasaiḥ saha mudgāḥ pratītāḥ atra viśeṣāt māṃsāni bhojyāni gokṣīraṃ ca bhojyaṃ punarmastu gorasasaṃbhavaṃ viśeṣāt bhojyam | [MuA zu RHT, 19, 44.2 4]
pāne akṣāraṃ jalaṃ miṣṭajalaṃ prayojyaṃ punaḥ yāni kāni miṣṭāni dravyāṇi atrānuktatamāni praśastāni śreṣṭhāni punaḥ caturjātakakarpūrāmodamuditamukhaṃ yathā syāt tathā dravyaṃ peyaṃ pātavyaṃ caturjātakaṃ tvakpatrailānāgakesaraṃ karpūraṃ ghanasāraṃ eṣām āmodena parimalena muditaṃ yanmukhaṃ vāsitamukham ityarthaḥ | [MuA zu RHT, 19, 44.2 5]
yuvatyā jalpanaṃ kāryaṃ yuvatyā cāṅgamardanam | [MuA zu RHT, 19, 44.2 6.1]
tasyāḥ sparśanamātreṇa dehe kramati sūtakaḥ | [MuA zu RHT, 19, 44.2 6.2]
iti viśeṣo granthāntarāt | [MuA zu RHT, 19, 44.2 6.3]
{MuA zu RHT, 19, 45.2}
apathyānyāha madyetyādi | [MuA zu RHT, 19, 45.2 1]
madyāranāletyādi madyaṃ surā āranālaṃ kāñjikaṃ tayoḥ pānaṃ neṣṭaṃ na praśastaṃ vā tailaṃ dadhi na neṣṭaṃ tailaṃ tilodbhavaṃ dadhi dugdhavikāraḥ etayorapi pānaṃ na praśastaṃ kaṭutailena sarṣapatailena vapuṣi abhyaṅgaṃ mardanaṃ na kuryāt | [MuA zu RHT, 19, 45.2 2]
matimān rasāyane adhikaraṇe ityarthaḥ | [MuA zu RHT, 19, 45.2 3]
{MuA zu RHT, 19, 46.2}
dagdhaṃ dravyaṃ rasāyane neṣṭaṃ apakvaṃ ca neṣṭaṃ amadhuraṃ kaṭutiktakaṣāyāmlalavaṇaṃ ca neṣṭaṃ uṣṇaṃ vahnitaptamiti tu punaḥ naṣṭamāṃsaṃ ninditamāṃsaṃ neṣṭaṃ punaḥ paryuṣitaṃ saṃdhānīkṛtaṃ evaṃvidhaṃ phalamūlaṃ phalaṃ mūlaṃ ca atra rasāyane bhakṣyaṃ na nirdiṣṭaṃ kathitaṃ | [MuA zu RHT, 19, 46.2 1.1]
kūṣmāṇḍaṃ karkaṭī caiva kaliṅgaṃ kāravellakam | [MuA zu RHT, 19, 46.2 1.2]
kusumbhikā ca karkoṭī kadalī kākamācikā | [MuA zu RHT, 19, 46.2 1.3]
kakārāṣṭakametaddhi varjayedrasabhakṣakaḥ | [MuA zu RHT, 19, 46.2 1.4]
iti granthāntare | [MuA zu RHT, 19, 46.2 1.5]
{MuA zu RHT, 19, 47.2}
asmin rasāyane laṅghanaṃ na kāryaṃ punar yāmādhaḥ praharamadhye bhojanaṃ na kāryam ityarthaḥ | [MuA zu RHT, 19, 47.2 1]
{MuA zu RHT, 19, 48.2}
taccāha varjitetyādi | [MuA zu RHT, 19, 48.2 1]
varjitacintākopa iti cintā ca kopaśceti cintākopau tau varjitau yena saḥ evaṃvidhaḥ san sukhāmbunā sukhoṣṇāmbunā snānaṃ kuryāt | [MuA zu RHT, 19, 48.2 2]
graharākṣasabhūtāni noccāṭayet grahaṇādgrahāḥ piśācādayaḥ jvaro rogarājaḥ rākṣasāḥ kravyādāḥ bhūtāni devayonayaḥ etāni noccāṭayet svasthānānna cālayet | [MuA zu RHT, 19, 48.2 3]
punarmātṛdevīṃśca mātaraḥ saptamātaraḥ devyo dakṣiṇyādayaḥ tā api noccāṭayet | [MuA zu RHT, 19, 48.2 4]
{MuA zu RHT, 19, 49.2}
cintākopanirodhe hetum āha parame ityādi | [MuA zu RHT, 19, 49.2 1]
rasāyanakartā parame brahmaṇi citsvarūpe līnaḥ tanmayatāṃ prāpto bhavet praśāntacittaśca viṣayebhyo nivṛttamanā bhavet samatvamāpannaḥ svasute śatrau ca nirvairo yathā syāt tathā trivargaṃ dharmārthakāmarūpaṃ vijitya rasānandaparitṛpto bhavet harṣaparipūrita ityarthaḥ | [MuA zu RHT, 19, 49.2 2]
{MuA zu RHT, 19, 50.2}
vidherniyatatvaṃ darśayannāha ya ityādi | [MuA zu RHT, 19, 50.2 1]
yaḥ pumān śāstravidhiṃ tyaktvā svecchayā ucchṛṅkhalamanasā rase sūte pravartate sa mūḍhaḥ jñānaśūnyaḥ tasya puṃsaḥ viruddhācārāt nitarāmatiśayena ajīrṇam utpadyate tadrasājīrṇamiti | [MuA zu RHT, 19, 50.2 2]
{MuA zu RHT, 19, 51.2}
rasājīrṇalakṣaṇamāha sambhavatītyādi | [MuA zu RHT, 19, 51.2 1]
iha rasāyane ajīrṇaṃ yadā sambhavati utpadyate tadā etāni lakṣaṇāni syuḥ | [MuA zu RHT, 19, 51.2 2]
nidrā atiśayena nidrā ālasyaṃ aṅgāṅgaśaithilyaṃ jvaraḥ prasiddhaḥ tamo mūrchā dāha ūṣmā punarnābhitale bastau alpamalpaṃ śūlaṃ jaḍatāsyasya aruciḥ nirabhilāpitā bhaṅgo'ṅgasya aṅgamardanaṃ bhokturetāni lakṣaṇāni rasājīrṇe syur ityarthaḥ | [MuA zu RHT, 19, 51.2 3]
{MuA zu RHT, 19, 52.2}
ajīrṇe'pyupāyamāha jñātvetyādi | [MuA zu RHT, 19, 52.2 1]
ityevam uktaprakāreṇa nidrādilakṣaṇenājīrṇaṃ jñātvā dhīmatā puṃsā asyājīrṇasya pracchādanāya vināśāya rasāyanaṃ saṃtyajya divasatritayaṃ yogaḥ kāryaḥ | [MuA zu RHT, 19, 52.2 2]
{MuA zu RHT, 19, 53.2}
taccāha karkoṭītyādi | [MuA zu RHT, 19, 53.2 1]
karkoṭīmūlarasaṃ karkoṭī yā vallī tasyāḥ mūlarasaṃ tridinaṃ pibet vātha kaṣāyaṃ kathaṃ sindhunā saindhavena sahitaṃ pibet vā tatkvāthaṃ gojalasahitaṃ gomūtramilitaṃ rasājīrṇe pibet sauvarcalasahitamiti sauvarcalasya prativāpaṃ karkoṭīrase nikṣipya pibet tridinaṃ sarvatretyarthaḥ | [MuA zu RHT, 19, 53.2 2]
{MuA zu RHT, 19, 54.2}
anyaccāha piṣṭvetyādi | [MuA zu RHT, 19, 54.2 1]
mātuluṅgasyeyaṃ jaṭā mātuluṅgī tāṃ piṣṭvā tasyā rasaṃ śuṇṭhī saindhavaṃ ca yaḥ pumān prātaḥ pibati tu punaḥ kvathitaṃ tasyāḥ kaṣāyaṃ gosalilena yaḥ pibati rasājīrṇe taṃ puruṣaṃ rakṣati na vināśayatītyarthaḥ | [MuA zu RHT, 19, 54.2 2]
{MuA zu RHT, 19, 55.2}
nāgādiyuktarasabhuktopāyam āha katham apītyādi | [MuA zu RHT, 19, 55.2 1]
ca punaḥ yat yasmāt nāgādikalaṅkito rasaḥ nāgavaṅgasahito raso'jñānātkathamapi bhuktaḥ tannodanāya tasya nāgavaṅgāṅkitarasasya nodanāya gojalakaṭukāravalliśiphāḥ gojalaṃ gomūtraṃ kaṭutiktā kāravallīśiphā kāravallīlatāyāḥ śiphā jaṭā etadauṣadhaṃ pibet tena nāgavaṅgādidoṣo vinaśyati | [MuA zu RHT, 19, 55.2 2]
{MuA zu RHT, 19, 56.2}
taccāha śarapuṅkhetyādi | [MuA zu RHT, 19, 56.2 1]
āsāṃ auṣadhīnāṃ madhye ekatamā yā uditā kathitā śṛtā kvathitā tāṃ hi niścitaṃ ajīrṇe seveta tena ajīrṇaṃ naśyatīti bhāvaḥ | [MuA zu RHT, 19, 56.2 2]
tāḥ kā auṣadhyaḥ śarapuṅkhā prasiddhā suradālī devadālī paṭolaṃ pratītaṃ nāma bimbī golā kākamācī prasiddhā etā ityarthaḥ | [MuA zu RHT, 19, 56.2 3]
{MuA zu RHT, 19, 57.2}
taccāha atyamletyādi | [MuA zu RHT, 19, 57.2 1]
atyamlaṃ cukrādi atilavaṇaṃ kṣārādi atikaṭukaṃ nimbakaṭukītyādi etai rasasaṃsrāvo jaro jāraṇakaro bhavati jaratīti jaraḥ | [MuA zu RHT, 19, 57.2 2]
punarapi madhuraiḥ ikṣurasādibhiḥ satatabhuktaiḥ jaṭharavahniḥ koṣṭhāgniḥ vinaśyati abhyāśrayo vinaśyatītyabhiprāyaḥ | [MuA zu RHT, 19, 57.2 3]
{MuA zu RHT, 19, 58.2}
tadviśeṣamāha ya ityādi | [MuA zu RHT, 19, 58.2 1]
yaḥ punar mūḍho mūrkho 'jīrṇānantaraṃ atyamlalavaṇakaṭukāhāraṃ satataṃ nirantaraṃ karoti tasyāgniḥ koṣṭhāgnir vinaśyati rasaśca na krāmati svaguṇānna prakāśayati | [MuA zu RHT, 19, 58.2 2]
tarhi kiṃ bhavedityāha vyādhirbhaved ityarthaḥ | [MuA zu RHT, 19, 58.2 3]
{MuA zu RHT, 19, 59.2}
rasācchatasahasralakṣavedhī bhavet sa yatnāt anayā pūrvoktakriyayā sidhyati | [MuA zu RHT, 19, 59.2 1]
{MuA zu RHT, 19, 60.2}
athottaravidhānena lakṣaṇamāha śatetyādi | [MuA zu RHT, 19, 60.2 1]
śatasahasralakṣavedhī rasaḥ | [MuA zu RHT, 19, 60.2 2]
balisahitaṃ piṣṭaṃ rasaṃ bhuñjīta balinā gandhakena sahitam śatādārabhya sahasralakṣakoṭyarbudānāṃ krameṇa daśaguṇottaraṃ saṃkhyā jñātavyā | [MuA zu RHT, 19, 60.2 3]
evaṃ kṛtaḥ san rasaḥ siddhido yathoktaguṇakṛdbhavatītyarthaḥ | [MuA zu RHT, 19, 60.2 4]
{MuA zu RHT, 19, 64.2}
pūrvavidhānaṃ praśaṃsayann āha krāmatītyādi | [MuA zu RHT, 19, 64.2 1]
tataḥ pūrvavidhānataḥ sūtaḥ krāmati svaguṇān prakāśayati sūte krāmati sati devagarbhābhān putrān janayati devagarbhavat ābhā kāntir yeṣāṃ te tān punaḥ strīṣu niścalaḥ sadāsthāyī kāmo ratyabhilāṣo vā madano yasya sa tathoktaḥ punar valīpalitanirmuktaḥ valyaśca palitāni ca tair nirmukto vivarjitaḥ valiścarma jarākṛtaṃ ityamaraḥ palitaṃ keśaśvetatvaṃ evaṃvidho bhavati pumān iti śeṣaḥ | [MuA zu RHT, 19, 64.2 2]
punaḥ kiṃ syādityāha buddhirityādi | [MuA zu RHT, 19, 64.2 3]
rasāyaninaḥ rasāyanaṃ prāptasya hi puṃsaḥ buddhirvardhate balaṃ ca vardhate kena saha āyuṣā jīvitakālena saha punar divyabuddhiṃ prāptasya rasāyaninaḥ divyāḥ prakaraṇādguṇā medhādayaḥ pravardhante prakāśanta ityarthaḥ | [MuA zu RHT, 19, 64.2 4]
taccāha evamityādi | [MuA zu RHT, 19, 64.2 5]
evamamunā prakāreṇa rasasaṃsiddhaḥ puruṣaḥ rasaḥ pāradaḥ saṃsiddhaḥ samyak siddho yasya vā rasena saṃsiddhaḥ jarāmaraṇavarjito bhavati vṛddhatvavyādhirahita ityarthaḥ guṇavāṃśca bhavati guṇā medhādayaḥ | [MuA zu RHT, 19, 64.2 6]
punaḥ khegamanena ākāśagamanena nityaṃ sakalabhuvaneṣu samastalokeṣu saṃcarate ityarthaḥ | [MuA zu RHT, 19, 64.2 7]
dātā bhuvanatritaye svargamṛtyupātāle bhavati sarvādhika ityabhiprāyaḥ | [MuA zu RHT, 19, 64.2 8]
so'pi pumān iha bhuvanatritaye svargamṛtyupātāle sraṣṭā sarjako bhavati | [MuA zu RHT, 19, 64.2 9]
ka iva padmayoniriva brahmeva | [MuA zu RHT, 19, 64.2 10]
punaḥ bhartā pālanārthaṃ trikasya viṣṇuriva ca bhavati | [MuA zu RHT, 19, 64.2 11]
punaḥ saṃhartā rudravat bhavati sṛṣṭisthitivināśeṣu brahmādīnāṃ trayīva syādityarthaḥ | [MuA zu RHT, 19, 64.2 12]
{MuA zu RHT, 19, 66.2}
amarasundarīguṭikāvidhānaṃ guṇāṃścāha kāntetyādi | [MuA zu RHT, 19, 66.2 1]
kāntaṃ cumbakaṃ abhraṃ yugmam | [MuA zu RHT, 19, 66.2 2]
abhrakasattvaṃ pratītaṃ hema kanakaṃ tāraṃ ca tat ekavadbhāvo dvandvatvāt punararkaḥ tāmram eṣāṃ kāntādīnāṃ saṃkhyā gaṇanā samāṃśataḥ samabhāgato jñeyā | [MuA zu RHT, 19, 66.2 3]
punaḥ sūtasamāṃśaṃ pāradena tulyabhāgaṃ dhmātaṃ kuryāt andhamūṣāyāṃ iti śeṣaḥ | [MuA zu RHT, 19, 66.2 4]
kiṃkṛtaṃ sat bāhye baddhagolopari rasena māraṇāyām uktadraveṇa liptaṃ sat dhmātaṃ kuryāt | [MuA zu RHT, 19, 66.2 5]
itthaṃ kṛtaṃ khoṭaṃ piṣṭistambhaḥ golākāraṃ bhavati | [MuA zu RHT, 19, 66.2 6]
tat vadanagataṃ mukhāntaḥsthitaṃ śastravārakaṃ syāt asmiṃśca vadanaṃ gate sati śarīre khaḍgādīnāṃ prahāro na lagati | [MuA zu RHT, 19, 66.2 7]
guṭir iyaṃ nāmnā abhidhānena amarasundarīguṭikā jñeyā | [MuA zu RHT, 19, 66.2 8]
iyaṃ śarīrasthā mukhe anyasthale vā sthitā satī śarīrasthān rogān hanti vināśayati | [MuA zu RHT, 19, 66.2 9]
anuktamapi mānaṃ pañcaniṣkapramāṇaṃ jñeyamityarthaḥ | [MuA zu RHT, 19, 66.2 10]
ityamarasundarī guṭikā | [MuA zu RHT, 19, 66.2 11]
hemnā vā rajatena vāpi sahito dhmāto vrajatyekatāmakṣīṇo niviḍo guḍaśca guṭikāḥ karoti dīrghojjvalāḥ | [MuA zu RHT, 19, 66.2 12]
cūrṇaṃ tatpaṭuvatprayāti vihitaghṛṣṭo na muñcenmalaṃ nirgandho dravati kṣaṇātsa hi mato baddhābhidhāno rasaḥ | [MuA zu RHT, 19, 66.2 13.1]
iti granthāntare | [MuA zu RHT, 19, 66.2 13.2]
{MuA zu RHT, 19, 72.2}
mṛtasaṃjīvanīguṭikāvidhānaṃ guṇāṃścāha ya ityādi | [MuA zu RHT, 19, 72.2 1]
yaḥ pūrvoktaḥ sūto lakṣādūrdhvaṃ koṭyarbudādi lohān rūpyādīn vedhate tasminbaddhe sūte mukhasthe prakāśamukhayantre sthāpite sāraṇayogaiḥ sāraṇatailādibhiḥ ratnaṃ vajrādikaṃ jārayet | [MuA zu RHT, 19, 72.2 2]
punaḥ samāṃśanāgais tulyāṃśasīsakaiḥ sūto yuktaḥ kāryaḥ suralohāyaskāntatāpyasattvaiśca yuktaḥ kāryaḥ suralohaṃ kanakaṃ ayaskāntaḥ kāntalohaṃ tāpyasattvaṃ mākṣikasāraṃ etaiḥ abhrakasattvasametā satī mṛtasaṃjīvanī nāma guṭikā bhavati punastatra mūṣāyāmiyaṃ hemayutā kāryā | [MuA zu RHT, 19, 72.2 3]
punar iyaṃ guṭikā nityaṃ yasya gulucchake nihitā bhavati vā mukuṭe kirīṭe vā kaṇṭhasūtrakarṇe kaṇṭhasūtraṃ ca karṇaśca kaṇṭhasūtrakarṇaṃ tasmin vā aṅge hastapādādau tasya mṛtyubhayaśokarogaśastrajarāsatataduḥkhasaṃghātaṃ naśyati ityadhyāhāraḥ | [MuA zu RHT, 19, 72.2 4]
eteṣu sthāneṣu yasyeyaṃ nihitā sthāpitā bhavati sa asurayakṣakinnarapūjyatamaḥ asurā daityāḥ yakṣā devayonayaḥ kinnarāḥ turaṅgavaktrāḥ teṣāṃ pūjyatamo bhavati atiśayena pūjyaḥ pūjyatamaḥ | [MuA zu RHT, 19, 72.2 5]
siddhayogīndraiḥ pūjyatamaḥ siddhā devaviśeṣāḥ yogīndrā nāgārjunādayaḥ tato'nantaraṃ mṛtajīvanī jalamadhye kṣiptvā prakṣālya ghaṭikādvayaṃ vadanagatā satī mṛtakasya puruṣasyotthāpanaṃ prabodhanaṃ kurute yaḥ pumān puruṣaḥ tadeva toyaṃ guṭikākṣālanaṃ svacchaṃ nirmalaṃ pibati kiṃviśiṣṭaḥ pathyānvito hitāvahadravyabhakṣaṇayuktaḥ sa puruṣo divyaṃ vapuḥ devaśarīraṃ labhate kiṃviśiṣṭaṃ divyaṃ punaḥ mṛtyujarāvarjitaṃ vyādhipālityarahitaṃ punaḥ sudṛḍhaṃ vajravad guṭikāparimāṇaṃ pākavidhānaṃ ca pūrvavad ityarthaḥ | [MuA zu RHT, 19, 72.2 6]
iti mṛtajīvanīguṭikā | [MuA zu RHT, 19, 72.2 7]
{MuA zu RHT, 19, 74.2}
vajriṇīguṭikāvidhānaṃ guṇāṃścāha kāntetyādi | [MuA zu RHT, 19, 74.2 1]
kāntaṃ ca ghanaṃ ca anayoḥ sattvaṃ kāntaghanasattvaṃ kāntasattvaṃ cumbakasattvaṃ ghanasattvaṃ abhrakasāraṃ kamalaṃ ceti kamalaṃ tāmraṃ ca punarhema svarṇaṃ tāraṃ ca rūpyaṃ pūrvavat yathā yena vidhānena kṛtadvandvaṃ kṛtaṃ ca tat dvandvaṃ ceti bījavaraṃ samajīrṇaṃ kāryaṃ kiṃviśiṣṭaṃ bījavaraṃ vajrayutaṃ hīrakayutam iyaṃ guṭikā nāmato vajriṇī punareṣā vajriṇīguṭikā mukhakuharagatā satī mukhāntaḥprāptā satī navanāgatulyabalaṃ navasaṃkhyākā nāgāḥ hastinastaistulyaṃ tatsamaṃ yadbalaṃ tatkurute tadvapustasya mukhe guṭikādhāriṇo vapuḥ śarīraṃ durbhedyaṃ duḥkhena bhettuṃ śakyaṃ punarmṛtyujarāvyādhibhir nirmuktam ityarthaḥ | [MuA zu RHT, 19, 74.2 2]
iti vajriṇī guṭikā | [MuA zu RHT, 19, 74.2 3]
{MuA zu RHT, 19, 76.2}
khecarīguṭikāvidhānaṃ guṇāṃścāha dhūmetyādi | [MuA zu RHT, 19, 76.2 1]
dhūmāvalokite dhūmavedhini rase sūte pañcamahāratnajārite pañcasaṃkhyākair mahāratnair vajrādibhiḥ tathā ca | [MuA zu RHT, 19, 76.2 2.1]
vajraṃ ca mauktikaṃ caiva māṇikyaṃ nīlameva ca | [MuA zu RHT, 19, 76.2 2.2]
marakataṃ ca vijñeyaṃ mahāratnāni pañcadhā | [MuA zu RHT, 19, 76.2 2.3]
iti | [MuA zu RHT, 19, 76.2 2.4]
punar mākṣikakāntaprayuktena tāpyacumbakamilitena bījena rase gaganasattve sārite sati khecarasaṃjñā guṭikā bhavati | [MuA zu RHT, 19, 76.2 3]
tasmin guṭikārūpe rase kṣiptamātreṇa mukhe patati sati indrādyaiḥ devāsurasiddhagaṇaiśca pūjyatamo bhavati indro maghavā ādyo yeṣāṃ te taiḥ | [MuA zu RHT, 19, 76.2 4]
devā amarāḥ asurāḥ daityāḥ siddhā devaviśeṣāḥ teṣāṃ ye gaṇāḥ samūhāḥ taiḥ kṛtvā atiśayena pūjyo bhavatītyarthaḥ | [MuA zu RHT, 19, 76.2 5]
iti khecarasaṃjñāguṭikā | [MuA zu RHT, 19, 76.2 6]
{MuA zu RHT, 19, 77.2}
rasavādasyānantatvaṃ sūcayannāha rasetyādi | [MuA zu RHT, 19, 77.2 1]
rasavādo 'nantaguṇaḥ anantā guṇā yasya sa tathoktaḥ | [MuA zu RHT, 19, 77.2 2]
anantā aparimitāḥ | [MuA zu RHT, 19, 77.2 3]
kena kṛtvā rasavādo'nantaḥ dravagolakakalkānāṃ pratyekamanantatvāt rasavādo'pyanantaḥ | [MuA zu RHT, 19, 77.2 4]
kiṃbhūtaḥ pradhānasiddhaiḥ nityanāthādibhiḥ kalitaḥ racitaḥ | [MuA zu RHT, 19, 77.2 5]
yairmahadbhiḥ siddhaiḥ rasavādo dṛṣṭaste narā jayanti sarvotkarṣeṇa vartante | [MuA zu RHT, 19, 77.2 6]
{MuA zu RHT, 19, 79.2}
atha granthakārayitur vaṃśavarṇanam āha śītāṃśuvaṃśetyādi | [MuA zu RHT, 19, 79.2 1]
śrīmadano madanābhidho rājā jayati sarvotkarṣeṇa vartate | [MuA zu RHT, 19, 79.2 2]
kiṃviśiṣṭaḥ kirātanāthaḥ kirātāḥ bhillāsteṣāṃ svāmī | [MuA zu RHT, 19, 79.2 3]
punaḥ kiṃviśiṣṭaḥ śītāṃśuvaṃśasaṃbhavahaihayakulajanmajanitaguṇamahimā śītāṃśuvaṃśe candravaṃśe saṃbhava utpattiryasya tat evaṃvidhaṃ yat haihayakulaṃ tatra kule janmanā udbhavena janito guṇānāṃ mahimā yena sa tathoktaḥ | [MuA zu RHT, 19, 79.2 4]
punaḥ kiṃviśiṣṭo madanaḥ rasācāryaḥ rasavidyājanaka ityarthaḥ | [MuA zu RHT, 19, 79.2 5]
atha cāsya kārayitur guṇavarṇanamāha yasyetyādi | [MuA zu RHT, 19, 79.2 6]
yasya kārayituḥ śrīmadanasaṃjñasya rasavidyā svayaṃ svarūpatvenāvatīrṇā prādurbhūtā | [MuA zu RHT, 19, 79.2 7]
kiṃviśiṣṭā rasavidyā sakalamaṅgalādhārā sakalāni ca tāni maṅgalāni uttamarūpāṇi teṣāmādhāraḥ āśrayo yasyāṃ sā | [MuA zu RHT, 19, 79.2 8]
eṣā rasavidyā śarīraṃ ajarāmaraṇaṃ ajarāmaraṃ kurute śarīraṃ ca dharmārthakāmamokṣāṇāṃ mūlaṃ ataḥ sakalamaṅgalādhāreti yuktam | [MuA zu RHT, 19, 79.2 9]
punaḥ rasavidyā śreyase muktau parama utkṛṣṭo hetuḥ kāraṇam | [MuA zu RHT, 19, 79.2 10]
anayaiva rasavidyayā parameṣṭhino brahmaṇaḥ pūrvaṃ prathamaṃ śreyo 'jarāmaraṇarūpaṃ saṃjātam | [MuA zu RHT, 19, 79.2 11]
{MuA zu RHT, 19, 80.2}
kartā svanāmamahattvaṃ sūcayannāha tasmādityādi | [MuA zu RHT, 19, 80.2 1]
idaṃ rasatantraṃ śāstraṃ viracitavān kṛtavāniti bhāvaḥ | [MuA zu RHT, 19, 80.2 2]
kiṃviśiṣṭaṃ idaṃ tantraṃ rasahṛdayākhyaṃ kiṃ kṛtvā tasmādityādi | [MuA zu RHT, 19, 80.2 3]
