{TĀ, 1}
vimalakalāśrayābhinavasṛṣṭimahā jananī bharitatanuśca pañcamukhaguptarucirjanakaḥ | [TĀ, 1 1.1]
tadubhayayāmalasphuritabhāvavisargamayaṃ hṛdayamanuttarāmṛtakulaṃ mama saṃsphuratāt | [TĀ, 1 1.2]
naumi citpratibhāṃ devīṃ parāṃ bhairavayoginīm | [TĀ, 1 2.1]
mātṛmānaprameyāṃśaśūlāmbujakṛtāspadām | [TĀ, 1 2.2]
naumi devīṃ śarīrasthāṃ nṛtyato bhairavākṛte | [TĀ, 1 3.1]
prāvṛṇmeghaghanavyomavidyullekhāvilāsinīm | [TĀ, 1 3.2]
dīptajyotiśchaṭāpluṣṭabhedabandhatrayaṃ sphurat | [TĀ, 1 4.1]
stājjñānaśūlaṃ satpakṣavipakṣotkartanakṣamam | [TĀ, 1 4.2]
svātantryaśaktiḥ kramasaṃsisṛkṣā kramātmatā ceti vibhorvibhūtiḥ | [TĀ, 1 5.1]
tadeva devītrayamantarāstāmanuttaraṃ me prathayatsvarūpam | [TĀ, 1 5.2]
taddevatāvibhavabhāvimahāmarīcicakreśvarāyitanijasthitir eka eva | [TĀ, 1 6.1]
devīsuto gaṇapatiḥ sphuradindukāntiḥ samyaksamucchalayatān mama saṃvidabdhim | [TĀ, 1 6.2]
rāgāruṇāṃ granthibilāvakīrṇaṃ yo jālamātānavitānavṛtti | [TĀ, 1 7.1]
kalombhitaṃ bāhyapathe cakāra stānme sa macchandavibhuḥ prasannaḥ | [TĀ, 1 7.2]
traiyambakābhihitasantatitāmraparṇīsanmauktikaprakarakāntiviśeṣabhājaḥ | [TĀ, 1 8.1]
pūrve jayanti guravo guruśāstrasindhukallolakelikalanāmalakarṇadhārāḥ | [TĀ, 1 8.2]
jayati gurureka eva śrīśrīkaṇṭho bhuvi prathitaḥ | [TĀ, 1 9.1]
tadaparamūrtirbhagavān maheśvaro bhūtirājaśca | [TĀ, 1 9.2]
śrīsomānandabodhaśrīmadutpalaviniḥsṛtāḥ | [TĀ, 1 10.1]
jayanti saṃvidāmodasandarbhā dikprasarpiṇaḥ | [TĀ, 1 10.2]
tadāsvādabharāveśabṛṃhitāṃ matiṣaṭpadīm | [TĀ, 1 11.1]
gurorlakṣmaṇaguptasya nādasaṃmohinīṃ numaḥ | [TĀ, 1 11.2]
yaḥ pūrṇānandaviśrāntasarvaśāstrārthapāragaḥ | [TĀ, 1 12.1]
sa śrīcukhulako diśyādiṣṭaṃ me gururuttamaḥ | [TĀ, 1 12.2]
jayatājjagaduddhṛtikṣamo 'sau bhagavatyā saha śaṃbhunātha ekaḥ | [TĀ, 1 13.1]
yadudīritaśāsanāṃśubhirme prakaṭo 'yaṃ gahano 'pi śāstramārgaḥ | [TĀ, 1 13.2]
santi paddhatayaścitrāḥ srotobhedeṣu bhūyasā | [TĀ, 1 14.1]
anuttaraṣaḍardhārthakrame tvekāpi nekṣyate | [TĀ, 1 14.2]
ityahaṃ bahuśaḥ sadbhiḥ śiṣyasabrahmacāribhiḥ | [TĀ, 1 15.1]
arthito racaye spaṣṭāṃ pūrṇārthāṃ prakriyāmimām | [TĀ, 1 15.2]
śrībhaṭṭanāthacaraṇābjayugāttathā śrībhaṭṭārikāṃghriyugalādgurusantatiryā | [TĀ, 1 16.1]
bodhānyapāśaviṣanuttadupāsanotthabodhojjvalo 'bhinavagupta idaṃ karoti | [TĀ, 1 16.2]
na tadastīha yanna śrīmālinīvijayottare | [TĀ, 1 17.1]
devadevena nirdiṣṭaṃ svaśabdenātha liṅgataḥ | [TĀ, 1 17.2]
daśāṣṭādaśavasvaṣṭabhinnaṃ yacchāsanaṃ vibhoḥ | [TĀ, 1 18.1]
tatsāraṃ trikaśāstraṃ hi tatsāraṃ mālinīmatam | [TĀ, 1 18.2]
ato 'trāntargataṃ sarvaṃ saṃpradāyojjhitairbudhaiḥ | [TĀ, 1 19.1]
adṛṣṭaṃ prakaṭīkurmo gurunāthājñayā vayam | [TĀ, 1 19.2]
abhinavaguptasya kṛtiḥ seyaṃ yasyoditā gurubhirākhyā | [TĀ, 1 20.1]
trinayanacaraṇasaroruhacintanalabdhaprasiddhiriti | [TĀ, 1 20.2]
śrīśambhunāthabhāskaracaraṇanipātaprabhāpagatasaṃkocam | [TĀ, 1 21.1]
abhinavaguptahṛdambujametadvicinuta maheśapūjanahetoḥ | [TĀ, 1 21.2]
iha tāvatsamasteṣu śāstreṣu parigīyate | [TĀ, 1 22.1]
ajñānaṃ saṃsṛterheturjñānaṃ mokṣaikakāraṇam | [TĀ, 1 22.2]
malamajñānamicchanti saṃsārāṅkurakāraṇam | [TĀ, 1 23.1]
iti proktaṃ tathā ca śrīmālinīvijayottare | [TĀ, 1 23.2]
viśeṣaṇena buddhisthe saṃsārottarakālike | [TĀ, 1 24.1]
saṃbhāvanāṃ nirasyaitadabhāve mokṣamabravīt | [TĀ, 1 24.2]
ajñānamiti na jñānābhāvaścātiprasaṅgataḥ | [TĀ, 1 25.1]
sa hi loṣṭādike 'pyasti na ca tasyāsti saṃsṛtiḥ | [TĀ, 1 25.2]
ato jñeyasya tattvasya sāmastyenāprathātmakam | [TĀ, 1 26.1]
jñānameva tadajñānaṃ śivasūtreṣu bhāṣitam | [TĀ, 1 26.2]
caitanyamātmā jñānaṃ ca bandha ityatra sūtrayoḥ | [TĀ, 1 27.1]
saṃśleṣetarayogābhyām ayamarthaḥ pradarśitaḥ | [TĀ, 1 27.2]
caitanyamiti bhāvāntaḥ śabdaḥ svātantryamātrakam | [TĀ, 1 28.1]
anākṣiptaviśeṣaṃ sadāha sūtre purātane | [TĀ, 1 28.2]
dvitīyena tu sūtreṇa kriyāṃ vā karaṇaṃ ca vā | [TĀ, 1 29.1]
bruvatā tasya cinmātrarūpasya dvaitamucyate | [TĀ, 1 29.2]
dvaitaprathā tadajñānaṃ tucchatvādbandha ucyate | [TĀ, 1 30.1]
tata eva samucchedyamityāvṛttyā nirūpitam | [TĀ, 1 30.2]
svatantrātmātiriktastu tuccho 'tuccho 'pi kaścana | [TĀ, 1 31.1]
na mokṣo nāma tannāsya pṛthaṅnāmāpi gṛhyate | [TĀ, 1 31.2]
yattu jñeyasatattvasya pūrṇapūrṇaprathātmakam | [TĀ, 1 32.1]
taduttarottaraṃ jñānaṃ tattatsaṃsāraśāntidam | [TĀ, 1 32.2]
rāgādyakaluṣo 'smyantaḥśūnyo 'haṃ kartṛtojjhitaḥ | [TĀ, 1 33.1]
itthaṃ samāsavyāsābhyāṃ jñānaṃ muñcati tāvataḥ | [TĀ, 1 33.2]
tasmānmukto 'pyavacchedādavacchedāntarasthiteḥ | [TĀ, 1 34.1]
amukta eva muktastu sarvāvacchedavarjitaḥ | [TĀ, 1 34.2]
yattu jñeyasatattvasya jñānaṃ sarvātmanojjhitam | [TĀ, 1 35.1]
avacchedairna tatkutrāpyajñānaṃ satyamuktidam | [TĀ, 1 35.2]
jñānājñānasvarūpaṃ yaduktaṃ pratyekamapyadaḥ | [TĀ, 1 36.1]
dvidhā pauruṣabauddhatvabhidoktaṃ śivaśāsane | [TĀ, 1 36.2]
tatra puṃso yadajñānaṃ malākhyaṃ tajjam apyaya | [TĀ, 1 37.1]
svapūrṇacitkriyārūpaśivatāvaraṇātmakam | [TĀ, 1 37.2]
saṃkocidṛkkriyārūpaṃ tatpaśoravikalpitam | [TĀ, 1 38.1]
tadajñānaṃ na buddhyaṃśo 'dhyavasāyādyabhāvataḥ | [TĀ, 1 38.2]
ahamitthamidaṃ vedmītyevamadhyavasāyinī | [TĀ, 1 39.1]
ṣaṭkañcukābilāṇūtthapratibimbanato yadā | [TĀ, 1 39.2]
dhīrjāyate tadā tādṛgjñānamajñānaśabditam | [TĀ, 1 40.1]
bauddhaṃ tasya ca tatpauṃsnaṃ poṣaṇīyaṃ ca poṣṭṛ ca | [TĀ, 1 40.2]
kṣīṇe tu paśusaṃskāre puṃsaḥ prāptaparasthiteḥ | [TĀ, 1 41.1]
vikasvaraṃ tadvijñānaṃ pauruṣaṃ nirvikalpakam | [TĀ, 1 41.2]
vikasvarāvikalpātmajñānaucityena yāvasā | [TĀ, 1 42.1]
tadbauddhaṃ yasya tatpauṃsnaṃ prāgvatpoṣyaṃ ca poṣṭṛ ca | [TĀ, 1 42.2]
tatra dīkṣādinā pauṃsnamajñānaṃ dhvaṃsi yadyapi | [TĀ, 1 43.1]
tathāpi taccharīrānte tajjñānaṃ vyajyate sphuṭam | [TĀ, 1 43.2]
bauddhajñānena tu yadā bauddhamajñānajṛmbhitam | [TĀ, 1 44.1]
vilīyate tadā jīvanmuktiḥ karatale sthitā | [TĀ, 1 44.2]
dīkṣāpi bauddhavijñānapūrvā satyaṃ vimocikā | [TĀ, 1 45.1]
tena tatrāpi bauddhasya jñānasyāsti pradhānatā | [TĀ, 1 45.2]
jñānājñānāgataṃ caitaddvitvaṃ svāyambhuve rurau | [TĀ, 1 46.1]
mataṅgādau kṛtaṃ śrīmatkheṭapālādidaiśikaiḥ | [TĀ, 1 46.2]
tathāvidhāvasāyātmabauddhavijñānasampade | [TĀ, 1 47.1]
śāstrameva pradhānaṃ yajjñeyatattvapradarśakam | [TĀ, 1 47.2]
dīkṣayā galite 'pyantarajñāne pauruṣātmani | [TĀ, 1 48.1]
dhīgatasyānivṛttatvādvikalpo 'pi hi saṃbhaveta | [TĀ, 1 48.2]
dehasadbhāvaparyantamātmabhāvo yato dhiyi | [TĀ, 1 49.1]
dehānte 'pi na mokṣaḥ syātpauruṣājñānahānitaḥ | [TĀ, 1 49.2]
bauddhājñānanivṛttau tu vikalponmūlanāddhruvam | [TĀ, 1 50.1]
tadaiva mokṣa ityuktaṃ dhātrā śrīmanniśāṭane | [TĀ, 1 50.2]
vikalpayuktacitastu piṇḍapātācchivaṃ vrajet | [TĀ, 1 51.1]
itarastu tadaiveti śāstrasyātra pradhānataḥ | [TĀ, 1 51.2]
jñeyasya hi paraṃ tattvaṃ yaḥ prakāśātmakaḥ śivaḥ | [TĀ, 1 52.1]
nahyaprakāśarūpasya prākāśyaṃ vastutāpi vā | [TĀ, 1 52.2]
avastutāpi bhāvānāṃ camatkāraikagocarā | [TĀ, 1 53.1]
yatkuḍyasadṛśī neyaṃ dhīravastvetadityapi | [TĀ, 1 53.2]
prakāśo nāma yaścāyaṃ sarvatraiva prakāśate | [TĀ, 1 54.1]
anapahnavanīyatvāt kiṃ tasminmānakalpanaiḥ | [TĀ, 1 54.2]
pramāṇānyapi vastūnāṃ jīvitaṃ yāni tanvate | [TĀ, 1 55.1]
teṣāmapi paro jīvaḥ sa eva parameśvaraḥ | [TĀ, 1 55.2]
sarvāpahnavahevākadharmāpyevaṃ hi vartate | [TĀ, 1 56.1]
jñānamātmārthamityetanneti māṃ prati bhāsate | [TĀ, 1 56.2]
apahnutau sādhane vā vastūnāmādyamīdṛśam | [TĀ, 1 57.1]
yattatra ke pramāṇānāmupapattyupayogite | [TĀ, 1 57.2]
kāmike tata evoktaṃ hetuvādavivarjitam | [TĀ, 1 59.1]
tasya devātidevasya parāpekṣā na vidyate | [TĀ, 1 59.2]
parasya tadapekṣatvātsvatantro 'yamataḥ sthitaḥ | [TĀ, 1 60.1]
anapekṣasya vaśino deśakālākṛtikramāḥ | [TĀ, 1 60.2]
niyatā neti sa vibhurnityo viśvākṛtiḥ śivaḥ | [TĀ, 1 61.1]
vibhutvātsarvago nityabhāvādādyantavarjitaḥ | [TĀ, 1 61.2]
viśvākṛtitvāccidacittadvaicitryāvabhāsakaḥ | [TĀ, 1 62.1]
tato 'sya bahurūpatvamuktaṃ dīkṣottarādike | [TĀ, 1 62.2]
bhuvanaṃ vigraho jyotiḥ khaṃ śabdo mantra eva ca | [TĀ, 1 63.1]
bindunādādisaṃbhinnaḥ ṣaḍvidhaḥ śiva ucyate | [TĀ, 1 63.2]
yo yadātmakatāniṣṭhastadbhāvaṃ sa prapadyate | [TĀ, 1 64.1]
vyomādiśabdavijñānātparo mokṣo na saṃśayaḥ | [TĀ, 1 64.2]
viśvākṛtitve devasya tadetaccopalakṣaṇam | [TĀ, 1 65.1]
anavacchinnatārūḍhāvavacchedalaye 'sya ca | [TĀ, 1 65.2]
uktaṃ ca kāmike devaḥ sarvākṛtirnirākṛtiḥ | [TĀ, 1 66.1]
jaladarpaṇavattena sarvaṃ vyāptaṃ carācaram | [TĀ, 1 66.2]
na cāsya vibhutādyo 'yaṃ dharmo 'nyonyaṃ vibhidyate | [TĀ, 1 67.1]
eka evāsya dharmo 'sau sarvākṣepeṇa vartate | [TĀ, 1 67.2]
tena svātantryaśaktyaiva yukta ityāñjaso vidhiḥ | [TĀ, 1 68.1]
bahuśaktitvam apyasya tacchaktyaivāviyuktatā | [TĀ, 1 68.2]
śaktiśca nāma bhāvasya svaṃ rūpaṃ mātṛkalpitam | [TĀ, 1 69.1]
tenādvayaḥ sa evāpi śaktimatparikalpane | [TĀ, 1 69.2]
mātṛkﾱpte hi devasya tatra tatra vapuṣyalam | [TĀ, 1 70.1]
ko bhedo vastuto vahnerdagdhṛpaktṛtvayoriva | [TĀ, 1 70.2]
na vāsau paramārthena na kiṃcidbhāsanādṛte | [TĀ, 1 71.1]
nahyasti kiṃcittacchaktitadvadbhedo 'pi vāstavaḥ | [TĀ, 1 71.2]
svaśaktyudrekajanakaṃ tādātmyādvastuno hi yat | [TĀ, 1 72.1]
śaktistadapi devyevaṃ bhāntyapyanyasvarūpiṇī | [TĀ, 1 72.2]
śivaścāluptavibhavastathā sṛṣṭo 'vabhāsate | [TĀ, 1 73.1]
svasaṃvinmātṛmakure svātantryādbhāvanādiṣu | [TĀ, 1 73.2]
tasmādyena mukhenaiṣa bhāty anaṃśo 'pi tattathā | [TĀ, 1 74.1]
śaktirityeṣa vastveva śaktitadvatkramaḥ sphuṭaḥ | [TĀ, 1 74.2]
śrīmatkiraṇaśāstre ca tatpraśnottarapūrvakam | [TĀ, 1 75.1]
anubhāvo vikalpo 'pi mānaso na manaḥ śive | [TĀ, 1 75.2]
avijñāya śivaṃ dīkṣā kathamityatra cottaram | [TĀ, 1 76.1]
kṣudhādyanubhavo naiva vikalpo nahi mānasaḥ | [TĀ, 1 76.2]
rasādyanadhyakṣatve 'pi rūpādeva yathā tarum | [TĀ, 1 77.1]
vikalpo vetti tadvattu nādabindvādinā śivam | [TĀ, 1 77.2]
bahuśaktitvamasyoktaṃ śivasya yadato mahān | [TĀ, 1 78.1]
kalātattvapurārṇāṇupadādirbhedavistaraḥ | [TĀ, 1 78.2]
sṛṣṭisthititirodhānasaṃhārānugrahādi ca | [TĀ, 1 79.1]
turyamityapi devasya bahuśaktitvajṛmbhitam | [TĀ, 1 79.2]
jāgratsvapnasuṣuptānyatadatītāni yānyapi | [TĀ, 1 80.1]
tānyapyamuṣya nāthasya svātantryalaharībharaḥ | [TĀ, 1 80.2]
mahāmantreśamantreśamantrāḥ śivapurogamāḥ | [TĀ, 1 81.1]
akalau sakalaśceti śivasyaiva vibhūtayaḥ | [TĀ, 1 81.2]
tattvagrāmasya sarvasya dharmaḥ syād anapāyavān | [TĀ, 1 82.1]
ātmaiva hi svabhāvātmetyuktaṃ śrītriśiromate | [TĀ, 1 82.2]
hṛdisthaṃ sarvadehasthaṃ svabhāvasthaṃ susūkṣmakam | [TĀ, 1 83.1]
sāmūhyaṃ caiva tattvānāṃ grāmaśabdena kīrtitam | [TĀ, 1 83.2]
ātmaiva dharma ityuktaḥ śivāmṛtapariplutaḥ | [TĀ, 1 84.1]
prakāśāvasthitaṃ jñānaṃ bhāvābhāvādimadhyataḥ | [TĀ, 1 84.2]
svasthāne vartanaṃ jñeyaṃ draṣṭṛtvaṃ vigatāvṛti | [TĀ, 1 85.1]
viviktavastukathitaśuddhavijñānanirmalaḥ | [TĀ, 1 85.2]
grāmadharmavṛttiruktastasya sarvaṃ prasidhyati | [TĀ, 1 86.1]
ūrdhvaṃ tyaktvādho viśetsa rāmastho madhyadeśagaḥ | [TĀ, 1 86.2]
gatiḥ sthānaṃ svapnajāgradunmeṣaṇanimeṣaṇe | [TĀ, 1 87.1]
dhāvanaṃ plavanaṃ caiva āyāsaḥ śaktivedanam | [TĀ, 1 87.2]
buddhibhedāstathā bhāvāḥ saṃjñāḥ karmāṇyanekaśaḥ | [TĀ, 1 88.1]
eṣa rāmo vyāpako 'tra śivaḥ paramakāraṇam | [TĀ, 1 88.2]
kalmaṣakṣīṇamanasā smṛtimātranirodhanāt | [TĀ, 1 89.1]
dhyāyate paramaṃ dhyeyaṃ gamāgamapade sthitam | [TĀ, 1 89.2]
paraṃ śivaṃ tu vrajati bhairavākhyaṃ japādapi | [TĀ, 1 90.1]
tatsvarūpaṃ japaḥ prokto bhāvābhāvapadacyutaḥ | [TĀ, 1 90.2]
tadatrāpi tadīyena svātantryeṇopakalpitaḥ | [TĀ, 1 91.1]
dūrāsannādiko bhedaścitsvātantryavyapekṣayā | [TĀ, 1 91.2]
evaṃ svātantryapūrṇatvādatidurghaṭakāryayam | [TĀ, 1 92.1]
kena nāma na rūpeṇa bhāsate parameśvaraḥ | [TĀ, 1 92.2]
nirāvaraṇamābhāti bhātyāvṛtanijātmakaḥ | [TĀ, 1 93.1]
āvṛtānāvṛto bhāti bahudhā bhedasaṃgamāt | [TĀ, 1 93.2]
iti śaktitrayaṃ nāthe svātantryāparanāmakam | [TĀ, 1 94.1]
icchādibhirabhikhyābhirgurubhiḥ prakaṭīkṛtam | [TĀ, 1 94.2]
devo hyanvarthaśāstroktaiḥ śabdaiḥ samupadiśyate | [TĀ, 1 95.1]
mahābhairavadevo 'yaṃ patiryaḥ paramaḥ śivaḥ | [TĀ, 1 95.2]
viśvaṃ bibharti pūraṇadhāraṇayogena tena ca bhriyate | [TĀ, 1 96.1]
savimarśatayā ravarūpataśca saṃsārabhīruhitakṛcca | [TĀ, 1 96.2]
saṃsārabhītijanitādravāt parāmarśato 'pi hṛdi jātaḥ | [TĀ, 1 97.1]
prakaṭībhūtaṃ bhavabhayavimarśanaṃ śaktipātato yena | [TĀ, 1 97.2]
nakṣatraprerakakālatattvasaṃśoṣakāriṇo ye ca | [TĀ, 1 98.1]
kālagrāsasamādhānarasikamanaḥsu teṣu ca prakaṭaḥ | [TĀ, 1 98.2]
saṃkocipaśujanabhiye yāsāṃ ravaṇaṃ svakaraṇadevīnām | [TĀ, 1 99.1]
antarbahiścaturvidhakhecaryādikagaṇasyāpi | [TĀ, 1 99.2]
tasya svāmī saṃsāravṛttivighaṭanamahābhīmaḥ | [TĀ, 1 100.1]
bhairava iti gurubhirimairanvarthaiḥ saṃstutaḥ śāstre | [TĀ, 1 100.2]
heyopādeyakathāvirahe svānandaghanatayocchalanam | [TĀ, 1 101.1]
krīḍā sarvotkarṣeṇa vartanecchā tathā svatantratvam | [TĀ, 1 101.2]
vyavaharaṇamabhinne 'pi svātmani bhedena saṃjalpaḥ | [TĀ, 1 102.1]
nikhilāvabhāsanācca dyotanamasya stutiryataḥ sakalam | [TĀ, 1 102.2]
tatpravaṇamātmalābhātprabhṛti samaste 'pi kartavye | [TĀ, 1 103.1]
bodhātmakaḥ samastakriyāmayo dṛkkriyāguṇaśca gatiḥ | [TĀ, 1 103.2]
iti nirvacanaiḥ śivatanuśāstre gurubhiḥ smṛto devaḥ | [TĀ, 1 104.1]
śāsanarodhanapālanapācanayogātsa sarvamupakurute | [TĀ, 1 104.2]
tena patiḥ śreyomaya eva śivo nāśivaṃ kimapi tatra | [TĀ, 1 104.3]
īdṛgrūpaṃ kiyadapi rudropendrādiṣu sphuredyena | [TĀ, 1 105.1]
tenāvacchedanude paramamahatpadaviśeṣaṇamupāttam | [TĀ, 1 105.2]
iti yajjñeyasatattvaṃ darśyate tacchivājñayā | [TĀ, 1 106.1]
mayā svasaṃvitsattarkapatiśāstratrikakramāt | [TĀ, 1 106.2]
tasya śaktaya evaitāstisro bhānti parādikāḥ | [TĀ, 1 107.1]
sṛṣṭau sthitau laye turye tenaitā dvādaśoditāḥ | [TĀ, 1 107.2]
tāvānpūrṇasvabhāvo 'sau paramaḥ śiva ucyate | [TĀ, 1 108.1]
tenātropāsakāḥ sākṣāttatraiva pariniṣṭhitāḥ | [TĀ, 1 108.2]
tāsāmapi ca bhedāṃśanyūnādhikyādiyojanam | [TĀ, 1 109.1]
tatsvātantryabalādeva śāstreṣu paribhāṣitam | [TĀ, 1 109.2]
ekavīro yāmalo 'tha triśaktiścaturātmakaḥ | [TĀ, 1 110.1]
pañcamūrtiḥ ṣaḍātmāyaṃ saptako 'ṣṭakabhūṣitaḥ | [TĀ, 1 110.2]
navātmā daśadikchaktir ekādaśakalātmakaḥ | [TĀ, 1 111.1]
dvādaśāramahācakranāyako bhairavastviti | [TĀ, 1 111.2]
evaṃ yāvatsahasrāre niḥsaṃkhyāre 'pi vā prabhuḥ | [TĀ, 1 112.1]
viśvacakre maheśāno viśvaśaktirvijṛmbhate | [TĀ, 1 112.2]
teṣāmapi ca cakrāṇāṃ svavargānugamātmanā | [TĀ, 1 113.1]
aikyena cakrago bhedastatra tatra nirūpitaḥ | [TĀ, 1 113.2]
catuṣṣaḍdvirdvigaṇanāyogāt traiśirase mate | [TĀ, 1 114.1]
ṣaṭcakreśvaratā nāthasyoktā citranijākṛteḥ | [TĀ, 1 114.2]
nāmāni cakradevīnāṃ tatra kṛtyavibhedataḥ | [TĀ, 1 115.1]
saumyaraudrākṛtidhyānayogīnyanvarthakalpanāt | [TĀ, 1 115.2]
ekasya saṃvinnāthasya hyāntarī pratibhā tanuḥ | [TĀ, 1 116.1]
saumyaṃ vānyanmitaṃ saṃvidūrmicakramupāsyate | [TĀ, 1 116.2]
asya syātpuṣṭirityeṣā saṃviddevī tathoditāt | [TĀ, 1 117.1]
dhyānātsaṃjalpasaṃmiśrād vyāpārāccāpi bāhyataḥ | [TĀ, 1 117.2]
sphuṭībhūtā satī bhāti tasya tādṛkphalapradā | [TĀ, 1 118.1]
puṣṭiḥ śuṣkasya sarasībhāvo jalamataḥ sitam | [TĀ, 1 118.2]
anugamya tato dhyānaṃ tatpradhānaṃ pratanyate | [TĀ, 1 119.1]
ye ca svabhāvato varṇā rasaniḥṣyandino yathā | [TĀ, 1 119.2]
dantyauṣṭhyadantyaprāyāste kaiścidvarṇaiḥ kṛtāḥ saha | [TĀ, 1 120.1]
taṃ bījabhāvamāgatya saṃvidaṃ sphuṭayanti tām | [TĀ, 1 120.2]
puṣṭiṃ kuru rasenainamāpyāyaya tarāmiti | [TĀ, 1 121.1]
saṃjalpo 'pi vikalpātmā kiṃ tāmeva na pūrayet | [TĀ, 1 121.2]
amṛteyamidaṃ kṣīramidaṃ sarpirbalāvaham | [TĀ, 1 122.1]
tenāsya bījaṃ puṣṇīyāmityenāṃ pūrayetkriyām | [TĀ, 1 122.2]
tasmādviśveśvaro bodhabhairavaḥ samupāsyate | [TĀ, 1 123.1]
avacchedānavacchidbhyāṃ bhogamokṣārthibhirjanaiḥ | [TĀ, 1 123.2]
ye 'pyanyadevatābhaktā ityato gururādiśat | [TĀ, 1 124.1]
ye bodhādvyatiriktaṃ hi kiṃcidyājyatayā viduḥ | [TĀ, 1 124.2]
te 'pi vedyaṃ viviñcānā bodhābhedena manvate | [TĀ, 1 125.1]
tenāvicchinnatāmarśarūpāhantāprathātmanaḥ | [TĀ, 1 125.2]
svayaṃprathasya na vidhiḥ sṛṣṭyātmāsya ca pūrvagaḥ | [TĀ, 1 126.1]
vedyā hi devatāsṛṣṭiḥ śakterhetoḥ samutthitā | [TĀ, 1 126.2]
ahaṃrūpā tu saṃvittirnityā svaprathanātmikā | [TĀ, 1 127.1]
vidhirniyogastryaṃśā ca bhāvanā codanātmikā | [TĀ, 1 127.2]
tadekasiddhā indrādyā vidhipūrvā hi devatāḥ | [TĀ, 1 128.1]
ahaṃbodhastu na tathā te tu saṃvedyarūpatām | [TĀ, 1 128.2]
unmagnāmeva paśyantastaṃ vidanto 'pi no viduḥ | [TĀ, 1 129.1]
taduktaṃ na vidurmāṃ tu tattvenātaścalanti te | [TĀ, 1 129.2]
calanaṃ tu vyavacchinnarūpatāpattireva yā | [TĀ, 1 130.1]
devāndevayajo yāntītyādi tena nyarūpyata | [TĀ, 1 130.2]
nimajjya vedyatāṃ ye tu tatra saṃvinmayīṃ sthitim | [TĀ, 1 131.1]
viduste hyanavacchinnaṃ tadbhaktā api yānti mām | [TĀ, 1 131.2]
sarvatrātra hyahaṃśabdo bodhamātraikavācakaḥ | [TĀ, 1 132.1]
sa bhoktṛprabhuśabdābhyāṃ yājyayaṣṭṭatayoditaḥ | [TĀ, 1 132.2]
yājamānī saṃvideva yājyā nānyeti coditam | [TĀ, 1 133.1]
na tvākṛtiḥ kuto 'pyanyā devatā na hi socitā | [TĀ, 1 133.2]
vidhiśca noktaḥ ko 'pyatra mantrādi vṛttidhāma vā | [TĀ, 1 134.1]
so 'yamātmānamāvṛtya sthito jaḍapadaṃ gataḥ | [TĀ, 1 134.2]
āvṛtānāvṛtātmā tu devādisthāvarāntagaḥ | [TĀ, 1 135.1]
jaḍājaḍasyāpyetasya dvairūpyasyāsti citratā | [TĀ, 1 135.2]
tasya svatantrabhāvo hi kiṃ kiṃ yanna vicintayet | [TĀ, 1 136.1]
taduktaṃ triśiraḥśāstre saṃbuddha iti vetti yaḥ | [TĀ, 1 136.2]
jñeyabhāvo hi ciddharmastacchāyācchādayenna tām | [TĀ, 1 136.3]
tenājaḍasya bhāgasya pudgalāṇvādisaṃjñinaḥ | [TĀ, 1 137.1]
anāvaraṇabhāgāṃśe vaicitryaṃ bahudhā sthitam | [TĀ, 1 137.2]
saṃvidrūpe na bhedo 'sti vāstavo yadyapi dhruve | [TĀ, 1 138.1]
tathāpyāvṛtinirhrāsatāratamyāt sa lakṣyate | [TĀ, 1 138.2]
tadvistareṇa vakṣyāmaḥ śaktipātavinirṇaye | [TĀ, 1 139.1]
samāpya paratāṃ sthaulyaprasaṃge carcayiṣyate | [TĀ, 1 139.2]
ataḥ kaṃcitpramātāraṃ prati prathayate vibhuḥ | [TĀ, 1 140.1]
pūrṇameva nijaṃ rūpaṃ kaṃcidaṃśāṃśikākramāt | [TĀ, 1 140.2]
viśvabhāvaikabhāvātmasvarūpaprathanaṃ hi yat | [TĀ, 1 141.1]
aṇūnāṃ tatparaṃ jñānaṃ tadanyadaparaṃ bahu | [TĀ, 1 141.2]
tacca sākṣādupāyena tadupāyādināpi ca | [TĀ, 1 142.1]
prathamānaṃ vicitrābhirbhaṅgībhiriha bhidyate | [TĀ, 1 142.2]
tatrāpi svaparadvāradvāritvāt sarvaśo 'ṃśaśaḥ | [TĀ, 1 143.1]
vyavadhānāvyavadhinā bhūyānbhedaḥ pravartate | [TĀ, 1 143.2]
jñānasya cābhyupāyo yo na tadajñānamucyate | [TĀ, 1 144.1]
jñānameva tu tatsūkṣmaṃ paraṃ tvicchātmakaṃ matam | [TĀ, 1 144.2]
upāyopeyabhāvastu jñānasya sthaulyaviśramaḥ | [TĀ, 1 145.1]
eṣaiva ca kriyāśaktirbandhamokṣaikakāraṇam | [TĀ, 1 145.2]
tatrādye svaparāmarśe nirvikalpaikadhāmani | [TĀ, 1 146.1]
yatsphuretprakaṭaṃ sākṣāttadicchākhyaṃ prakīrtitam | [TĀ, 1 146.2]
yathā visphuritadṛśāmanusandhiṃ vināpyalam | [TĀ, 1 147.1]
bhāti bhāvaḥ sphuṭastadvatkeṣāmapi śivātmatā | [TĀ, 1 147.2]
bhūyo bhūyo vikalpāṃśaniścayakramacarcanāt | [TĀ, 1 148.1]
yatparāmarśamabhyeti jñānopāyaṃ tu tadviduḥ | [TĀ, 1 148.2]
yattu tatkalpanākﾱptabahirbhūtārthasādhanam | [TĀ, 1 149.1]
kriyopāyaṃ tadāmnātaṃ bhedo nātrāpavargagaḥ | [TĀ, 1 149.2]
yato nānyā kriyā nāma jñānameva hi tattathā | [TĀ, 1 150.1]
rūḍheryogāntatāṃ prāptamiti śrīgamaśāsane | [TĀ, 1 150.2]
yogo nānyaḥ kriyā nānyā tattvārūḍhā hi yā matiḥ | [TĀ, 1 151.1]
svacittavāsanāśāntau sā kriyetyabhidhīyate | [TĀ, 1 151.2]
svacitte vāsanāḥ karmamalamāyāprasūtayaḥ | [TĀ, 1 152.1]
tāsāṃ śāntinimittaṃ yā matiḥ saṃvitsvabhāvikā | [TĀ, 1 152.2]
sā dehārambhibāhyasthatattvavrātādhiśāyinī | [TĀ, 1 153.1]
kriyā saiva ca yogaḥ syāttattvānāṃ cillayīkṛtau | [TĀ, 1 153.2]
loke 'pi kila gacchāmītyevamantaḥ sphuraiva yā | [TĀ, 1 154.1]
sā dehaṃ deśamakṣāṃścāpyāviśantī gatikriyā | [TĀ, 1 154.2]
tasmātkriyāpi yā nāma jñānameva hi sā tataḥ | [TĀ, 1 155.1]
jñānameva vimokṣāya yuktaṃ caitadudāhṛtam | [TĀ, 1 155.2]
mokṣo hi nāma naivānyaḥ svarūpaprathanaṃ hi saḥ | [TĀ, 1 156.1]
svarūpaṃ cātmanaḥ saṃvinnānyattatra tu yāḥ punaḥ | [TĀ, 1 156.2]
kriyādikāḥ śaktayastāḥ saṃvidrūpādhikā nahi | [TĀ, 1 157.1]
asaṃvidrūpatāyogād dharmiṇaś cānirūpaṇāt | [TĀ, 1 157.2]
parameśvaraśāstre hi na ca kāṇādadṛṣṭivat | [TĀ, 1 158.1]
śaktīnāṃ dharmarūpāṇāmāśrayaḥ ko 'pi kathyate | [TĀ, 1 158.2]
tataśca dṛkkriyecchādyā bhinnāścecchaktayastathā | [TĀ, 1 159.1]
ekaḥ śiva itīyaṃ vāgvastuśūnyaiva jāyate | [TĀ, 1 159.2]
tasmātsaṃvittvamevaitatsvātantryaṃ yattadapyalam | [TĀ, 1 160.1]
vivicyamānaṃ bahvīṣu paryavasyati śaktiṣu | [TĀ, 1 160.2]
yataścātmaprathā mokṣastannehāśaṅkyamīdṛśam | [TĀ, 1 161.1]
nāvaśyaṃ kāraṇātkāryaṃ tajjñānyapi na mucyate | [TĀ, 1 161.2]
yato jñānena mokṣasya yā hetuphalatoditā | [TĀ, 1 162.1]
na sā mukhyā tato nāyaṃ prasaṃga iti niścitam | [TĀ, 1 162.2]
evaṃ jñānasvabhāvaiva kriyā sthūlatvamātmani | [TĀ, 1 163.1]
yato vahati tenāsyāṃ citratā dṛśyatāṃ kila | [TĀ, 1 163.2]
kriyopāye 'bhyupāyānāṃ grāhyabāhyavibhedinām | [TĀ, 1 164.1]
bhedopabhedavaividhyānniḥsaṃkhyatvamavāntarāt | [TĀ, 1 164.2]
anena caitatpradhvastaṃ yatkecana śaśaṅkire | [TĀ, 1 165.1]
upāyabhedānmokṣe 'pi bhedaḥ syāditi sūrayaḥ | [TĀ, 1 165.2]
malatacchaktividhvaṃsatirobhūcyutimadhyataḥ | [TĀ, 1 166.1]
hetubhede 'pi no bhinnā ghaṭadhvaṃsādivṛttivat | [TĀ, 1 166.2]
tadetattrividhatvaṃ hi śāstre śrīpūrvanāmani | [TĀ, 1 167.1]
ādeśi parameśitrā samāveśavinirṇaye | [TĀ, 1 167.2]
akiṃciccintakasyaiva guruṇā pratibodhataḥ | [TĀ, 1 168.1]
utpadyate ya āveśaḥ śāmbhavo 'sāvudīritaḥ | [TĀ, 1 168.2]
uccārarahitaṃ vastu cetasaiva vicintayan | [TĀ, 1 169.1]
yaṃ samāveśamāpnoti śāktaḥ so 'trābhidhīyate | [TĀ, 1 169.2]
uccārakaraṇadhyānavarṇasthānaprakalpanaiḥ | [TĀ, 1 170.1]
yo bhavetsa samāveśaḥ samyagāṇava ucyate | [TĀ, 1 170.2]
akiṃciccintakasyeti vikalpānupayogitā | [TĀ, 1 171.1]
tayā ca jhaṭiti jñeyasamāpattirnirūpyate | [TĀ, 1 171.2]
sā kathaṃ bhavatītyāha guruṇātigarīyasā | [TĀ, 1 172.1]
jñeyābhimukhabodhena drākprarūḍhatvaśālinā | [TĀ, 1 172.2]
tṛtīyārthe tasi vyākhyā vā vaiyadhikaraṇyataḥ | [TĀ, 1 173.1]
āveśaścāsvatantrasya svatadrūpanimajjanāt | [TĀ, 1 173.2]
paratadrūpatā śambhorādyācchaktyavibhāginaḥ | [TĀ, 1 174.1]
tenāyamatra vākyārtho vijñeyaṃ pronmiṣatsvayam | [TĀ, 1 174.2]
vināpi niścayena drāk mātṛdarpaṇabimbitam | [TĀ, 1 175.1]
mātāramadharīkurvat svāṃ vibhūtiṃ pradarśayat | [TĀ, 1 175.2]
āste hṛdayanairmalyātiśaye tāratamyataḥ | [TĀ, 1 176.1]
jñeyaṃ dvidhā ca cinmātraṃ jaḍaṃ cādyaṃ ca kalpitam | [TĀ, 1 176.2]
itarattu tathā satyaṃ tadvibhāgo 'yamīdṛśaḥ | [TĀ, 1 177.1]
jaḍena yaḥ samāveśaḥ sapraticchandakākṛtiḥ | [TĀ, 1 177.2]
caitanyena samāveśastādātmyaṃ nāparaṃ kila | [TĀ, 1 178.1]
tenāvikalpā saṃvittirbhāvanādyanapekṣiṇī | [TĀ, 1 178.2]
śivatādātmyamāpannā samāveśo 'tra śāṃbhavaḥ | [TĀ, 1 179.1]
tatprasādātpunaḥ paścādbhāvino 'tra viniścayāḥ | [TĀ, 1 179.2]
santu tādātmyamāpannā na tu teṣāmupāyatā | [TĀ, 1 180.1]
vikalpāpekṣayā mānamavikalpamiti bruvan | [TĀ, 1 180.2]
pratyukta eva siddhaṃ hi vikalpenānugamyate | [TĀ, 1 181.1]
gṛhītamiti suspaṣṭā niścayasya yataḥ prathā | [TĀ, 1 181.2]
gṛhṇāmītyavikalpaikyabalāttu pratipadyate | [TĀ, 1 182.1]
avikalpātmasaṃvittau yā sphurattaiva vastunaḥ | [TĀ, 1 182.2]
sā siddhirna vikalpāttu vastvapekṣāvivarjitāt | [TĀ, 1 183.1]
kevalaṃ saṃvidaḥ so 'yaṃ nairmalyetaraviśramaḥ | [TĀ, 1 183.2]
yadvikalpānapekṣatvasāpekṣatve nijātmani | [TĀ, 1 184.1]
niśīthe 'pi maṇijñānī vidyutkālapradarśitān | [TĀ, 1 184.2]
tāṃstānviśeṣāṃścinute ratnānāṃ bhūyasāmapi | [TĀ, 1 185.1]
nairmalyaṃ saṃvidaścedaṃ pūrvābhyāsavaśādatho | [TĀ, 1 185.2]
aniyantreśvarecchāta ityetaccarcayiṣyate | [TĀ, 1 186.1]
pañcāśadvidhatā cāsya samāveśasya varṇitā | [TĀ, 1 186.2]
tattvaṣaṭtriṃśakaitatsthasphuṭabhedābhisandhitaḥ | [TĀ, 1 187.1]
etattattvāntare yat puṃvidyāśaktyātmakaṃ trayam | [TĀ, 1 187.2]
ambhodhikāṣṭhājvalanasaṃkhyairbhedair yataḥ kramāt | [TĀ, 1 188.1]
puṃvidyāśaktisaṃjñaṃ yattatsarvavyāpakaṃ yataḥ | [TĀ, 1 188.2]
avyāpakebhyastenedaṃ bhedena gaṇitaṃ kila | [TĀ, 1 189.1]
aśuddhiśudhyamānatvaśuddhitastu mitho 'pi tat | [TĀ, 1 189.2]
bhūtānyadhyakṣasiddhāni kāryahetvanumeyataḥ | [TĀ, 1 190.1]
tattvavargātpṛthagbhūtasamākhyānyata eva hi | [TĀ, 1 190.2]
sarvapratītisadbhāvagocaraṃ bhūtameva hi | [TĀ, 1 191.1]
viduścatuṣṭaye cātra sāvakāśe tadāsthitim | [TĀ, 1 191.2]
rudraśaktisamāveśaḥ pañcadhā nanu carcyate | [TĀ, 1 192.1]
ko 'vakāśo bhavettatra bhautāveśādivarṇane | [TĀ, 1 192.2]
prasaṃgādetaditicetsamādhiḥ sambhavannayam | [TĀ, 1 193.1]
nāsmākaṃ mānasāvarjī loko bhinnaruciryataḥ | [TĀ, 1 193.2]
ucyate dvaitaśāstreṣu parameśādvibheditā | [TĀ, 1 194.1]
bhūtādīnāṃ yathā sātra na tathā dvayavarjite | [TĀ, 1 194.2]
yāvānṣaṭtriṃśakaḥ so 'yaṃ yadanyadapi kiṃcana | [TĀ, 1 195.1]
etāvatī mahādevī rudraśaktiranargalā | [TĀ, 1 195.2]
tata eva dvitīye 'smin adhikāre nyarūpyata | [TĀ, 1 196.1]
dharāderviśvarūpatvaṃ pāñcadaśyādibhedataḥ | [TĀ, 1 196.2]
tasmādyathā purasthe 'rthe guṇādyaṃśāṃśikāmukhāt | [TĀ, 1 197.1]
niraṃśabhāvasaṃbodhastathaivātrāpi budhyatām | [TĀ, 1 197.2]
ata evāvikalpatvadhrauvyaprābhavavaibhavaiḥ | [TĀ, 1 198.1]
anyairvā śaktirūpatvāddharmaiḥ svasamavāyibhiḥ | [TĀ, 1 198.2]
sarvaśo 'pyatha vāṃśena taṃ vibhuṃ parameśvaram | [TĀ, 1 199.1]
upāsate vikalpaughasaṃskārādye śrutotthitāt | [TĀ, 1 199.2]
te tattatsvavikalpāntaḥsphurattaddharmapāṭavāt | [TĀ, 1 200.1]
dharmiṇaṃ pūrṇadharmaughamabhedenādhiśerate | [TĀ, 1 200.2]
ūcivānata eva śrīvidyādhipatirādarāt | [TĀ, 1 201.1]
tvatsvarūpamavikalpamakṣajā kalpane na viṣayīkaroti cet | [TĀ, 1 201.2]
antarullikhitacitrasaṃvido no bhaveyuranubhūtayaḥ sphuṭāḥ | [TĀ, 1 201.3]
taduktaṃ śrīmataṅgādau svaśaktikiraṇātmakam | [TĀ, 1 202.1]
atha patyuradhiṣṭhānamityādyuktaṃ viśeṣaṇaiḥ | [TĀ, 1 202.2]
tasyāṃ divi sudīptātmā niṣkampo 'calamūrtimān | [TĀ, 1 203.1]
kāṣṭhā saiva parā sūkṣmā sarvadikkāmṛtātmikā | [TĀ, 1 203.2]
pradhvastāvaraṇā śāntā vastumātrātilālasā | [TĀ, 1 204.1]
ādyantoparatā sādhvī mūrtitvenopacaryate | [TĀ, 1 204.2]
tathopacārasyātraitannimitaṃ saprayojanam | [TĀ, 1 205.1]
tanmukhā sphuṭatā dharmiṇyāśu tanmayatāsthitiḥ | [TĀ, 1 205.2]
ta eva dharmāḥ śaktyākhyāstaistairucitarūpakaiḥ | [TĀ, 1 206.1]
ākāraiḥ paryupāsyante tanmayībhāvasiddhaye | [TĀ, 1 206.2]
tatra kācitpunaḥ śaktiranantā vā mitāśca vā | [TĀ, 1 207.1]
ākṣiped dhavatāsattvanyāyād dūrāntikatvataḥ | [TĀ, 1 207.2]
tena pūrṇasvabhāvatvaṃ prakāśatvaṃ cidātmatā | [TĀ, 1 208.1]
bhairavatvaṃ viśvaśaktīrākṣipedvyāpakatvataḥ | [TĀ, 1 208.2]
sadāśivādayastūrdhvavyāptyabhāvādadhojuṣaḥ | [TĀ, 1 209.1]
śaktīḥ samākṣipeyustadupāsāntikadūrataḥ | [TĀ, 1 209.2]
itthaṃbhāve ca śāktākhyo vaikalpikapathakramaḥ | [TĀ, 1 210.1]
iha tūkto yatastasmāt pratiyogyavikalpakam | [TĀ, 1 210.2]
avikalpapathārūḍho yena yena pathā viśet | [TĀ, 1 211.1]
dharāsadāśivāntena tena tena śivībhavet | [TĀ, 1 211.2]
nirmale hṛdaye prāgryasphuradbhūmyaṃśabhāsini | [TĀ, 1 212.1]
prakāśe tanmukhenaiva saṃvit paraśivātmatā | [TĀ, 1 212.2]
evaṃ parecchāśaktyaṃśasadupāyamimaṃ viduḥ | [TĀ, 1 213.1]
śāmbhavākhyaṃ samāveśaṃ sumatyantenivāsinaḥ | [TĀ, 1 213.2]
śākto 'tha bhaṇyate cetodhīmano'haṃkṛti sphuṭam | [TĀ, 1 214.1]
savikalpatayā māyāmayamicchādi vastutaḥ | [TĀ, 1 214.2]
abhimānena saṃkalpādhyavasāyakrameṇa yaḥ | [TĀ, 1 215.1]
śāktaḥ sa māyopāyo 'pi tadante nirvikalpakaḥ | [TĀ, 1 215.2]
paśorvai yāvikalpā bhūrdaśā sā śāmbhavī param | [TĀ, 1 216.1]
apūrṇā mātṛdaurātmyāttadapāye vikasvarā | [TĀ, 1 216.2]
evaṃ vaikalpikī bhūmiḥ śākte kartṛtvavedane | [TĀ, 1 217.1]
yasyāṃ sphuṭe paraṃ tvasyāṃ saṃkocaḥ pūrvanītitaḥ | [TĀ, 1 217.2]
tathā saṃkocasaṃbhāravilāyanaparasya tu | [TĀ, 1 218.1]
sā yatheṣṭāntarābhāsakāriṇī śaktirujjvalā | [TĀ, 1 218.2]
nanu vaikalpikī kiṃ dhīrāṇave nāsti tatra sā | [TĀ, 1 219.1]
anyopāyātra tūccārarahitatvaṃ nyarūpayat | [TĀ, 1 219.2]
uccāraśabdenātroktā bahvantena tadādayaḥ | [TĀ, 1 220.1]
śaktyupāye na santyete bhedābhedau hi śaktitā | [TĀ, 1 220.2]
aṇurnāma sphuṭo bhedastadupāya ihāṇavaḥ | [TĀ, 1 221.1]
vikalpaniścayātmaiva paryante nirvikalpakaḥ | [TĀ, 1 221.2]
nanu dhīmānasāhaṃkṛtpumāṃso vyāpnuyuḥ śivam | [TĀ, 1 222.1]
nādhovartitayā tena kathitaṃ kathamīdṛśam | [TĀ, 1 222.2]
ucyate vastuto 'smākaṃ śiva eva tathāvidhaḥ | [TĀ, 1 223.1]
svarūpagopanaṃ kṛtvā svaprakāśaḥ punastathā | [TĀ, 1 223.2]
dvaitaśāstre mataṅgādau cāpyetat sunirūpitam | [TĀ, 1 224.1]
adhovyāptuḥ śivasyaiva sa prakāśo vyavasthitaḥ | [TĀ, 1 224.2]
yena buddhimanobhūmāvapi bhāti paraṃ padam | [TĀ, 1 225.1]
dvāvapyetau samāveśau nirvikalpārṇavaṃ prati | [TĀ, 1 226.1]
prayāta eva tadrūḍhiṃ vinā naiva hi kiṃcana | [TĀ, 1 226.2]
saṃvittiphalabhiccātra na prakalpyetyato 'bravīt | [TĀ, 1 227.1]
kalpanāyāśca mukhyatvamatraiva kila sūcitam | [TĀ, 1 227.2]
vikalpāpekṣayā yo 'pi prāmāṇyaṃ prāha tanmate | [TĀ, 1 228.1]
tadvikalpakramopāttanirvikalpapramāṇatā | [TĀ, 1 228.2]
ratnatattvamavidvānprāṅniścayopāyacarcanāt | [TĀ, 1 229.1]
anupāyāvikalpāptau ratnajña iti bhaṇyate | [TĀ, 1 229.2]
abhedopāyamatroktaṃ śāmbhavaṃ śāktamucyate | [TĀ, 1 230.1]
bhedābhedātmakopāyaṃ bhedopāyaṃ tadāṇavam | [TĀ, 1 230.2]
ante jñāne 'tra sopāye samastaḥ karmavistaraḥ | [TĀ, 1 231.1]
prasphuṭenaiva rūpeṇa bhāvī so 'ntarbhaviṣyati | [TĀ, 1 231.2]
kriyā hi nāma vijñānānnānyadvastu kramātmatām | [TĀ, 1 232.1]
upāyavaśataḥ prāptaṃ tatkriyeti puroditam | [TĀ, 1 232.2]
samyagjñānaṃ ca muktyekakāraṇaṃ svaparasthitam | [TĀ, 1 233.1]
yato hi kalpanāmātraṃ svaparādivibhūtayaḥ | [TĀ, 1 233.2]
tulye kālpanikatve ca yadaikyasphuraṇātmakaḥ | [TĀ, 1 234.1]
guruḥ sa tāvadekātmā siddho muktaśca bhaṇyate | [TĀ, 1 234.2]
yāvānasya hi saṃtāno gurustāvatsa kīrtitaḥ | [TĀ, 1 235.1]
samyagjñānamayaśceti svātmanā mucyate tataḥ | [TĀ, 1 235.2]
tata eva svasaṃtānaṃ jñānī tārayatītyadaḥ | [TĀ, 1 236.1]
yuktyāgamābhyāṃ saṃsiddhaṃ tāvāneko yato muniḥ | [TĀ, 1 236.2]
tenātra ye codayanti nanu jñānādvimuktatā | [TĀ, 1 237.1]
dīkṣādikā kriyā ceyaṃ sā kathaṃ muktaye bhavet | [TĀ, 1 237.2]
jñānātmā seti cejjñānaṃ yatrasthaṃ taṃ vimocayet | [TĀ, 1 238.1]
anyasya mocane vāpi bhavetkiṃ nāsamañjasam | [TĀ, 1 238.2]
iti te mūlataḥ kṣiptā yattvatrānyaiḥ samarthitam | [TĀ, 1 238.3]
malo nāma kila dravyaṃ cakṣuḥsthapaṭalādivat | [TĀ, 1 239.1]
tadvihantrī kriyā dīkṣā tvañjanādikakarmavat | [TĀ, 1 239.2]
tatpurastānniṣetsyāmo yuktyāgamavigarhitam | [TĀ, 1 240.1]
malamāyākarmaṇāṃ ca darśayiṣyāmahe sthitim | [TĀ, 1 240.2]
evaṃ śaktitrayopāyaṃ yajjñānaṃ tatra paścimam | [TĀ, 1 241.1]
mūlaṃ taduttaraṃ madhyamuttarottaramādimam | [TĀ, 1 241.2]
tato 'pi paramaṃ jñānamupāyādivivarjitam | [TĀ, 1 242.1]
ānandaśaktiviśrāntamanuttaramihocyate | [TĀ, 1 242.2]
tatsvaprakāśaṃ vijñānaṃ vidyāvidyeśvarādibhiḥ | [TĀ, 1 243.1]
api durlabhasadbhāvaṃ śrīsiddhātantra ucyate | [TĀ, 1 243.2]
mālinyāṃ sūcitaṃ caitatpaṭale 'ṣṭādaśe sphuṭam | [TĀ, 1 244.1]
na caitadaprasannena śaṃkareṇeti vākyataḥ | [TĀ, 1 244.2]
ityanenaiva pāṭhena mālinīvijayottare | [TĀ, 1 245.1]
iti jñānacatuṣkaṃ yatsiddhimuktimahodayam | [TĀ, 1 245.2]
tanmayā tantryate tantrālokanāmnyatra śāsane | [TĀ, 1 245.3]
tatreha yadyadantarvā bahirvā parimṛśyate | [TĀ, 1 246.1]
anudghāṭitarūpaṃ tatpūrvameva prakāśate | [TĀ, 1 246.2]
tathānudghāṭitākārā nirvācyenātmanā prathā | [TĀ, 1 247.1]
saṃśayaḥ kutracidrūpe niścite sati nānyathā | [TĀ, 1 247.2]
etatkimiti mukhye 'smin etadaṃśaḥ suniścitaḥ | [TĀ, 1 248.1]
saṃśayo 'stitvanāstyādidharmānudghāṭitātmakaḥ | [TĀ, 1 248.2]
kimityetasya śabdasya nādhiko 'rthaḥ prakāśate | [TĀ, 1 249.1]
kiṃ tvanunmudritākāraṃ vastvevābhidadhātyayam | [TĀ, 1 249.2]
sthāṇurvā puruṣo veti na mukhyo 'styeṣa saṃśayaḥ | [TĀ, 1 250.1]
bhūyaḥsthadharmajāteṣu niścayotpāda eva hi | [TĀ, 1 250.2]
āmarśanīyadvairūpyānudghāṭanavaśāt punaḥ | [TĀ, 1 251.1]
saṃśayaḥ sa kimityaṃśe vikalpastvanyathā sphuṭaḥ | [TĀ, 1 251.2]
tenānudghāṭitātmatvabhāvaprathanam eva yat | [TĀ, 1 252.1]
prathamaṃ sa ihoddeśaḥ praśnaḥ saṃśaya eva ca | [TĀ, 1 252.2]
tathānudghāṭitākārabhāvaprasaravartmanā | [TĀ, 1 253.1]
prasarantī svasaṃvittiḥ praṣṭrī śiṣyātmatāṃ gatā | [TĀ, 1 253.2]
tathāntaraparāmarśaniścayātmatirohiteḥ | [TĀ, 1 254.1]
prasarānantarodbhūtasaṃhārodayabhāgapi | [TĀ, 1 254.2]
yāvatyeva bhavedbāhyaprasare prasphuṭātmani | [TĀ, 1 255.1]
anunmīlitarūpā sā praṣṭrī tāvati bhaṇyate | [TĀ, 1 255.2]
svayamevaṃ vibodhaśca tathā praśnottarātmakaḥ | [TĀ, 1 256.1]
guruśiṣyapade 'pyeṣa dehabhedo hyatāttvikaḥ | [TĀ, 1 256.2]
bodho hi bodharūpatvād antarnānākṛtīḥ sthitāḥ | [TĀ, 1 257.1]
bahirābhāsayatyeva drāksāmānyaviśeṣataḥ | [TĀ, 1 257.2]
srakṣyamāṇaviśeṣāṃśākāṅkṣāyogyasya kasyacit | [TĀ, 1 258.1]
dharmasya sṛṣṭiḥ sāmānyasṛṣṭiḥ sā saṃśayātmikā | [TĀ, 1 258.2]
srakṣyamāṇo viśeṣāṃśo yadā tūparamettadā | [TĀ, 1 259.1]
nirṇayo mātṛrucito nānyathā kalpakoṭibhiḥ | [TĀ, 1 259.2]
tasyātha vastunaḥ svātmavīryākramaṇapāṭavāt | [TĀ, 1 260.1]
unmudraṇaṃ tayākṛtyā lakṣaṇottaranirṇayāḥ | [TĀ, 1 260.2]
nirṇītatāvaddharmāṃśapṛṣṭhapātitayā punaḥ | [TĀ, 1 261.1]
bhūyo bhūyaḥ samuddeśalakṣaṇātmaparīkṣaṇam | [TĀ, 1 261.2]
dṛṣṭānumānaupamyāptavacanādiṣu sarvataḥ | [TĀ, 1 262.1]
uddeśalakṣaṇāvekṣātritayaṃ prāṇināṃ sphuret | [TĀ, 1 262.2]
nirvikalpitamuddeśo vikalpo lakṣaṇaṃ punaḥ | [TĀ, 1 263.1]
parīkṣaṇaṃ tathādhyakṣe vikalpānāṃ paramparā | [TĀ, 1 263.2]
nago 'yamiti coddeśo dhūmitvādagnimāniti | [TĀ, 1 264.1]
lakṣyaṃ vyāptyādivijñānajālaṃ tvatra parīkṣaṇam | [TĀ, 1 264.2]
uddeśo 'yamiti prācyo gotulyo gavayābhidhaḥ | [TĀ, 1 265.1]
iti vā lakṣaṇaṃ śeṣaḥ parīkṣopamitau bhavet | [TĀ, 1 265.2]
svaḥkāma īdṛguddeśo yajetetyasya lakṣaṇam | [TĀ, 1 266.1]
agniṣṭomādinetyeṣā parīkṣā śeṣavartinī | [TĀ, 1 266.2]
vikalpasrakṣyamāṇānyarucitāṃśasahiṣṇunaḥ | [TĀ, 1 267.1]
vastuno yā tathātvena sṛṣṭiḥ soddeśasaṃjñitā | [TĀ, 1 267.2]
tadaiva saṃviccinute yāvataḥ srakṣyamāṇatā | [TĀ, 1 268.1]
yato hyakālakalitā saṃdhatte sārvakālikam | [TĀ, 1 268.2]
srakṣyamāṇasya yā sṛṣṭiḥ prāksṛṣṭāṃśasya saṃhṛtiḥ | [TĀ, 1 269.1]
anūdyamāne dharme sā saṃvillakṣaṇamucyate | [TĀ, 1 269.2]
tatpṛṣṭhapātibhūyo'ṃśasṛṣṭisaṃhāraviśramāḥ | [TĀ, 1 270.1]
parīkṣā kathyate mātṛrucitā kalpitāvadhiḥ | [TĀ, 1 270.2]
prākpaśyantyatha madhyānyā vaikharī ceti tā imāḥ | [TĀ, 1 271.1]
parā parāparā devī caramā tvaparātmikā | [TĀ, 1 271.2]
icchādi śaktitritayamidameva nigadyate | [TĀ, 1 272.1]
etatprāṇita evāyaṃ vyavahāraḥ pratāyate | [TĀ, 1 272.2]
etatpraśnottarātmatve pārameśvaraśāsane | [TĀ, 1 273.1]
parasaṃbandharūpatvamabhisaṃbandhapañcake | [TĀ, 1 273.2]
yathoktaṃ ratnamālāyāṃ sarvaḥ parakalātmakaḥ | [TĀ, 1 274.1]
mahānavāntaro divyo miśro 'nyonyastu pañcamaḥ | [TĀ, 1 274.2]
bhinnayoḥ praṣṭṛtadvaktroścaikātmyaṃ yatsa ucyate | [TĀ, 1 275.1]
saṃbandhaḥ paratā cāsya pūrṇaikātmyaprathāmayī | [TĀ, 1 275.2]
anenaiva nayena syātsaṃbandhāntaramapyalam | [TĀ, 1 276.1]
śāstravācyaṃ phalādīnāṃ paripūrṇatvayogataḥ | [TĀ, 1 276.2]
itthaṃ saṃvidiyaṃ devī svabhāvādeva sarvadā | [TĀ, 1 277.1]
uddeśāditrayaprāṇā sarvaśāstrasvarūpiṇī | [TĀ, 1 277.2]
tatrocyate puroddeśaḥ pūrvajānujabhedavān | [TĀ, 1 278.1]
vijñānabhidgatopāyaḥ paropāyastṛtīyakaḥ | [TĀ, 1 278.2]
śāktopāyo naropāyaḥ kālopāyo 'tha saptamaḥ | [TĀ, 1 279.1]
cakrodayo 'tha deśādhvā tattvādhvā tattvabhedanam | [TĀ, 1 279.2]
kalādyadhvādhvopayogaḥ śaktipātatirohitī | [TĀ, 1 280.1]
dīkṣopakramaṇaṃ dīkṣā sāmayī pautrike vidhau | [TĀ, 1 280.2]
prameyaprakriyā sūkṣmā dīkṣā sadyaḥsamutkramaḥ | [TĀ, 1 281.1]
tulādīkṣātha pārokṣī liṅgoddhāro 'bhiṣecanam | [TĀ, 1 281.2]
antyeṣṭiḥ śrāddhakﾱptiśca śeṣavṛttinirūpaṇam | [TĀ, 1 282.1]
liṅgārcā bahubhitparvapavitrādi nimittajam | [TĀ, 1 282.2]
rahasyacaryā mantraugho maṇḍalaṃ mudrikāvidhiḥ | [TĀ, 1 283.1]
ekīkāraḥ svasvarūpe praveśaḥ śāstramelanam | [TĀ, 1 283.2]
āyātikathanaṃ śāstropādeyatvanirūpaṇam | [TĀ, 1 284.1]
iti saptādhikāmenāṃ triṃśataṃ yaḥ sadā budhaḥ | [TĀ, 1 284.2]
āhnikānāṃ samabhyasyet sa sākṣādbhairavo bhavet | [TĀ, 1 285.1]
saptatriṃśatsu sampūrṇabodho yadbhairavo bhavet | [TĀ, 1 285.2]
kiṃ citramaṇavo 'pyasya dṛśā bhairavatāmiyuḥ | [TĀ, 1 286.1]
ityeṣa pūrvajoddeśaḥ kathyate tvanujo 'dhunā | [TĀ, 1 286.2]
vijñānabhitprakaraṇe sarvasyoddeśanaṃ kramāt | [TĀ, 1 287.1]
dvitīyasmin prakaraṇe gatopāyatvabheditā | [TĀ, 1 287.2]
viśvacitpratibimbatvaṃ parāmarśodayakramaḥ | [TĀ, 1 288.1]
mantrādyabhinnarūpatvaṃ paropāye vivicyate | [TĀ, 1 288.2]
vikalpasaṃskriyā tarkatattvaṃ gurusatattvakam | [TĀ, 1 289.1]
yogāṅgānupayogitvaṃ kalpitārcādyanādaraḥ | [TĀ, 1 289.2]
saṃviccakrodayo mantravīryaṃ japyādi vāstavam | [TĀ, 1 290.1]
niṣedhavidhitulyatvaṃ śāktopāye 'tra carcyate | [TĀ, 1 290.2]
buddhidhyānaṃ prāṇatattvasamuccāraścidātmatā | [TĀ, 1 291.1]
uccāraḥ paratattvāntaḥpraveśapathalakṣaṇam | [TĀ, 1 291.2]
karaṇaṃ varṇatattvaṃ cetyāṇave tu nirūpyate | [TĀ, 1 292.1]
cāramānamahorātrasaṃkrāntyādivikalpanam | [TĀ, 1 292.2]
saṃhāracitratā varṇodayaḥ kālādhvakalpane | [TĀ, 1 293.1]
cakrabhinmantravidyābhid etaccakrodaye bhavet | [TĀ, 1 293.2]
parimāṇaṃ purāṇāṃ ca saṃgrahastattvayojanam | [TĀ, 1 294.1]
etaddeśādhvanirdeśe dvayaṃ tattvādhvanirṇaye | [TĀ, 1 294.2]
kāryakāraṇabhāvaśca tattvakramanirūpaṇam | [TĀ, 1 295.1]
vastudharmastattvavidhirjāgradādinirūpaṇam | [TĀ, 1 295.2]
pramātṛbheda ityetat tattvabhede vicāryate | [TĀ, 1 296.1]
kalāsvarūpamekatripañcādyaistattvakalpanam | [TĀ, 1 296.2]
varṇabhedakramaḥ sarvādhāraśaktinirūpaṇam | [TĀ, 1 297.1]
kalādyadhvavicārāntar etāvat pravivicyate | [TĀ, 1 297.2]
abhedabhāvanākampahāsau tvadhvopayojane | [TĀ, 1 298.1]
saṃkhyādhikyaṃ malādīnāṃ tattvaṃ śaktivicitratā | [TĀ, 1 298.2]
anapekṣitvasiddhiśca tirobhāvavicitratā | [TĀ, 1 299.1]
śaktipātaparīkṣāyāmetāvānvācyasaṃgrahaḥ | [TĀ, 1 299.2]
tirobhāvavyapagamo jñānena paripūrṇatā | [TĀ, 1 300.1]
utkrāntyanupayogitvaṃ dīkṣopakramaṇe sthitam | [TĀ, 1 300.2]
śiṣyaucityaparīkṣādau sthānabhitsthānakalpanam | [TĀ, 1 301.1]
sāmānyanyāsabhedo 'rghapātraṃ caitatprayojanam | [TĀ, 1 301.2]
dravyayogyatvamarcā ca bahirdvārārcanaṃ kramāt | [TĀ, 1 302.1]
praveśo diksvarūpaṃ ca dehaprāṇādiśodhanam | [TĀ, 1 302.2]
viśeṣanyāsavaicitryaṃ saviśeṣārghabhājanam | [TĀ, 1 303.1]
dehapūjā prāṇabuddhicitsvadhvanyāsapūjane | [TĀ, 1 303.2]
anyaśāstragaṇotkarṣaḥ pūjā cakrasya sarvataḥ | [TĀ, 1 304.1]
kṣetragrahaḥ pañcagavyaṃ pūjanaṃ bhūgaṇeśayoḥ | [TĀ, 1 304.2]
astrārcā vahnikāryaṃ cāpyadhivāsanamagnigam | [TĀ, 1 305.1]
tarpaṇaṃ carusaṃsiddhirdantakāṣṭhāntasaṃskriyā | [TĀ, 1 305.2]
śivahastavidhiścāpi śayyākﾱptivicāraṇam | [TĀ, 1 306.1]
svapnasya sāmayaṃ karma samayāśceti saṃgrahaḥ | [TĀ, 1 306.2]
samayitvavidhāvasminsyātpañcadaśa āhnike | [TĀ, 1 307.1]
maṇḍalātmānusandhānaṃ nivedyapaśuvistaraḥ | [TĀ, 1 307.2]
agnitṛptiḥ svasvabhāvadīpanaṃ śiṣyadehagaḥ | [TĀ, 1 308.1]
adhvanyāsavidhiḥ śodhyaśodhakādivicitratā | [TĀ, 1 308.2]
dīkṣābhedaḥ paro nyāso mantrasattāprayojanam | [TĀ, 1 309.1]
bhedo yojanikādeśca ṣoḍaśe syādihāhnike | [TĀ, 1 309.2]
sūtrakﾱptistattvaśuddhiḥ pāśadāho 'tha yojanam | [TĀ, 1 310.1]
adhvabhedastathetyevaṃ kathitaṃ pautrike vidhau | [TĀ, 1 310.2]
jananādivihīnatvaṃ mantrabhedo 'tha susphuṭaḥ | [TĀ, 1 311.1]
iti saṃkṣiptadīkṣākhye syādaṣṭādaśa āhnike | [TĀ, 1 311.2]
kalāvekṣā kṛpāṇyādinyāsaścāraḥ śarīragaḥ | [TĀ, 1 312.1]
brahmavidyāvidhiścaivamuktaṃ sadyaḥsamutkrame | [TĀ, 1 312.2]
adhikāraparīkṣāntaḥsaṃskāro 'tha tulāvidhiḥ | [TĀ, 1 313.1]
ityetadvācyasarvasvaṃ syādviṃśatitamāhnike | [TĀ, 1 313.2]
mṛtajīvadvidhirjālopadeśaḥ saṃskriyāgaṇaḥ | [TĀ, 1 314.1]
balābalavicāraścetyekaviṃśāhnike vidhiḥ | [TĀ, 1 314.2]
śravaṇaṃ cābhyanujñānaṃ śodhanaṃ pātakacyutiḥ | [TĀ, 1 315.1]
śaṅkācheda iti spaṣṭaṃ vācyaṃ liṅgoddhṛtikrame | [TĀ, 1 315.2]
parīkṣācāryakaraṇaṃ tadvrataṃ haraṇaṃ mateḥ | [TĀ, 1 316.1]
tadvibhāgaḥ sādhakatvamabhiṣekavidhau tviyat | [TĀ, 1 316.2]
adhikāryatha saṃskārastatprayojanamityadaḥ | [TĀ, 1 317.1]
caturviṃśe 'ntyayāgākhye vaktavyaṃ paricarcyate | [TĀ, 1 317.2]
prayojanaṃ bhogamokṣadānenātra vidhiḥ sphuṭaḥ | [TĀ, 1 318.1]
pañcaviṃśāhnike śrāddhaprakāśe vastusaṃgrahaḥ | [TĀ, 1 318.2]
prayojanaṃ śeṣavṛtternityārcā sthaṇḍile parā | [TĀ, 1 319.1]
liṅgasvarūpaṃ bahudhā cākṣasūtranirūpaṇam | [TĀ, 1 319.2]
pūjābheda iti vācyaṃ liṅgārcāsaṃprakāśane | [TĀ, 1 320.1]
naimittikavibhāgastatprayojanavidhistataḥ | [TĀ, 1 320.2]
parvabhedāstadviśeṣaścakracarcā tadarcanam | [TĀ, 1 321.1]
gurvādyantadinādyarcāprayojananirūpaṇam | [TĀ, 1 321.2]
mṛteḥ parīkṣā yogīśīmelakādividhistathā | [TĀ, 1 322.1]
vyākhyāvidhiḥ śrutavidhirgurupūjāvidhistviyat | [TĀ, 1 322.2]
naimittikaprakāśākhye 'pyaṣṭāviṃśāhnike sthitam | [TĀ, 1 323.1]
adhikāryātmano bhedaḥ siddhapatnīkulakramaḥ | [TĀ, 1 323.2]
arcāvidhir dautavidhī rahasyopaniṣatkramaḥ | [TĀ, 1 324.1]
dīkṣābhiṣekau bodhaścetyekonatriṃśa āhnike | [TĀ, 1 324.2]
mantrasvarūpaṃ tadvīryamiti triṃśe nirūpitam | [TĀ, 1 325.1]
śūlābjabhedo vyomeśasvastikādinirūpaṇam | [TĀ, 1 325.2]
vistareṇābhidhātavyamityekatriṃśa āhnike | [TĀ, 1 326.1]
guṇapradhānatābhedāḥ svarūpaṃ vīryacarcanam | [TĀ, 1 326.2]
kalābheda iti proktaṃ mudrāṇāṃ saṃprakāśane | [TĀ, 1 327.1]
dvātriṃśatattvādīśākhyātprabhṛti prasphuṭo yataḥ | [TĀ, 1 327.2]
na bhedo 'sti tato noktamuddeśāntaramatra tat | [TĀ, 1 328.1]
mukhyatvena ca vedyatvādadhikārāntarakramaḥ | [TĀ, 1 328.2]
ityuddeśavidhiḥ proktaḥ sukhasaṃgrahahetave | [TĀ, 1 329.1]
athāsya lakṣaṇāvekṣe nirūpyete yathākramam | [TĀ, 1 329.2]
ātmā saṃvitprakāśasthitir anavayavā saṃvidityāttaśaktivrātaṃ tasya svarūpaṃ sa ca nija mahasaśchādanādbaddharūpaḥ | [TĀ, 1 330.1]
ātmajyotiḥsvabhāvaprakaṭanavidhinā tasya mokṣaḥ sa cāyaṃ citrākārasya citraḥ prakaṭita iha yatsaṃgraheṇārtha eṣaḥ | [TĀ, 1 330.2]
mithyājñānaṃ timiramasamān dṛṣṭidoṣānprasūte tatsadbhāvādvimalamapi tadbhāti mālinyadhāma | [TĀ, 1 331.1]
yattu prekṣyaṃ dṛśi parigataṃ taimirīṃ doṣamudrāṃ dūraṃ rundhet prabhavatu kathaṃ tatra mālinyaśaṅkā | [TĀ, 1 331.2]
bhāvavrātahaṭhājjanasya hṛdayānyākramya yannartayan bhaṅgībhirvividhābhirātmahṛdayaṃ pracchādya saṃkrīḍase | [TĀ, 1 332.1]
yastvāmāha jaḍaṃ jaḍaḥ sahṛdayaṃmanyatvaduḥśikṣito manye 'muṣya jaḍātmatā stutipadaṃ tvatsāmyasaṃbhāvanāt | [TĀ, 1 332.2]
iha galitamalāḥ parāvarajñāḥ śivasadbhāvamayā adhikriyante | [TĀ, 1 333.1]
guravaḥ pravicāraṇe yatastadviphalā dveṣakalaṃkahāniyācñā | [TĀ, 1 333.2]
{TĀ, 2}
yattatrādyaṃ padamaviratānuttarajñaptirūpaṃ | [TĀ, 2 1.1]
tannirṇetuṃ prakaraṇamidamārabhe 'haṃ dvitīyam | [TĀ, 2 1.2]
anupāyaṃ hi yadrūpaṃ ko 'rtho deśanayātra vai | [TĀ, 2 2.1]
sakṛtsyāddeśanā paścād anupāyatvamucyate | [TĀ, 2 2.2]
anupāyamidaṃ tattvamityupāyaṃ vinā kutaḥ | [TĀ, 2 3.1]
svayaṃ tu teṣāṃ tattādṛk kiṃ brūmaḥ kila tānprati | [TĀ, 2 3.2]
yaccaturdhoditaṃ rūpaṃ vijñānasya vibhorasau | [TĀ, 2 4.1]
svabhāva eva mantavyaḥ sa hi nityodito vibhuḥ | [TĀ, 2 4.2]
etāvadbhirasaṃkhyātaiḥ svabhāvairyatprakāśate | [TĀ, 2 5.1]
ke 'pyaṃśāṃśikayā tena viśantyanye niraṃśataḥ | [TĀ, 2 5.2]
tatrāpi cābhyupāyādisāpekṣānyatvayogataḥ | [TĀ, 2 6.1]
upāyasyāpi no vāryā tadanyatvādvicitratā | [TĀ, 2 6.2]
tatra ye nirmalātmāno bhairavīyāṃ svasaṃvidam | [TĀ, 2 7.1]
nirupāyāmupāsīnāstadvidhiḥ praṇigadyate | [TĀ, 2 7.2]
tatra tāvatkriyāyogo nābhyupāyatvamarhati | [TĀ, 2 8.1]
sa hi tasmātsamudbhūtaḥ pratyuta pravibhāvyate | [TĀ, 2 8.2]
jñaptāvupāya eva syāditi cejjñaptirucyate | [TĀ, 2 9.1]
prakāśatvaṃ svaprakāśe tacca tatrānyataḥ katham | [TĀ, 2 9.2]
saṃvittattvaṃ svaprakāśamityasminkaṃ nu yuktibhiḥ | [TĀ, 2 10.1]
tadabhāve bhavedviśvaṃ jaḍatvādaprakāśakam | [TĀ, 2 10.2]
yāvānupāyo bāhyaḥ syādāntaro vāpi kaścana | [TĀ, 2 11.1]
sa sarvastanmukhaprekṣī tatropāyatvabhāk katham | [TĀ, 2 11.2]
tyajāvadhānāni nanu kva nāma dhatse 'vadhānaṃ vicinu svayaṃ tat | [TĀ, 2 12.1]
pūrṇe 'vadhānaṃ na hi nāma yuktaṃ nāpūrṇamabhyeti ca satyabhāvam | [TĀ, 2 12.2]
tenāvadhānaprāṇasya bhāvanādeḥ pare pathi | [TĀ, 2 13.1]
bhairavīye kathaṃkāraṃ bhavetsākṣādupāyatā | [TĀ, 2 13.2]
ye 'pi sākṣādupāyena tadrūpaṃ praviviñcate | [TĀ, 2 14.1]
nūnaṃ te sūryasaṃvittyai khadyotādhitsavo jaḍāḥ | [TĀ, 2 14.2]
kiṃ ca yāvadidaṃ bāhyamāntaropāyasaṃmatam | [TĀ, 2 15.1]
tatprakāśātmatāmātraṃ śivasyaiva nijaṃ vapuḥ | [TĀ, 2 15.2]
nīlaṃ pītaṃ sukhamiti prakāśaḥ kevalaḥ śivaḥ | [TĀ, 2 16.1]
amuṣminparamādvaite prakāśātmani ko 'paraḥ | [TĀ, 2 16.2]
upāyopeyabhāvaḥ syātprakāśaḥ kevalaṃ hi saḥ | [TĀ, 2 17.1]
idaṃ dvaitamayaṃ bheda idamadvaitamityapi | [TĀ, 2 18.1]
prakāśavapurevāyaṃ bhāsate parameśvaraḥ | [TĀ, 2 18.2]
asyāṃ bhūmau sukhaṃ duḥkhaṃ bandho mokṣaścitirjaḍaḥ | [TĀ, 2 19.1]
ghaṭakumbhavadekārthāḥ śabdāste 'pyekameva ca | [TĀ, 2 19.2]
prakāśe hyaprakāśāṃśaḥ kathaṃ nāma prakāśatām | [TĀ, 2 20.1]
prakāśamāne tasminvā taddvaitāstasya lopitāḥ | [TĀ, 2 20.2]
aprakāśe 'tha tasminvā vastutā kathamucyate | [TĀ, 2 21.1]
na prakāśaviśeṣatvamata evopapadyate | [TĀ, 2 21.2]
ata ekaprakāśo 'yamiti vāde 'tra susthite | [TĀ, 2 22.1]
dūrādāvāritāḥ satyaṃ vibhinnajñānavādinaḥ | [TĀ, 2 22.2]
prakāśamātramuditamaprakāśaniṣedhanāt | [TĀ, 2 23.1]
ekaśabdasya na tvarthaḥ saṃkhyā cidvyaktibhedabhāk | [TĀ, 2 23.2]
naiṣa śaktirmahādevī na paratrāśrito yataḥ | [TĀ, 2 24.1]
na caiṣa śaktimāndevo na kasyāpyāśrayo yataḥ | [TĀ, 2 24.2]
naiṣa dhyeyo dhyātrabhāvānna dhyātā dhyeyavarjanāt | [TĀ, 2 25.1]
na pūjyaḥ pūjakābhāvātpūjyābhāvānna pūjakaḥ | [TĀ, 2 25.2]
na mantro na ca mantryo 'sau na ca mantrayitā prabhuḥ | [TĀ, 2 26.1]
na dīkṣā dīkṣako vāpi na dīkṣāvānmaheśvaraḥ | [TĀ, 2 26.2]
sthānāsananirodhārghasaṃdhānāvāhanādikam | [TĀ, 2 27.1]
visarjanāntaṃ nāstyatra kartṛkarmakriyojjhite | [TĀ, 2 27.2]
na sanna cāsatsadasanna ca tannobhayojjhitam | [TĀ, 2 28.1]
durvijñeyā hi sāvasthā kimapyetadanuttaram | [TĀ, 2 28.2]
ayamityavabhāso hi yo bhāvo 'vacchidātmakaḥ | [TĀ, 2 29.1]
sa eva ghaṭavalloke saṃstathā naiṣa bhairavaḥ | [TĀ, 2 29.2]
asattvaṃ cāprakāśatvaṃ na kutrāpyupayogitā | [TĀ, 2 30.1]
viśvasya jīvitaṃ satyaṃ prakāśaikātmakaśca saḥ | [TĀ, 2 30.2]
ābhyāmeva tu hetubhyāṃ na dvyātmā na dvayojjhitaḥ | [TĀ, 2 31.1]
sarvātmanā hi bhātyeṣa kena rūpeṇa mantryatām | [TĀ, 2 31.2]
śrīmattriśirasi proktaṃ parajñānasvarūpakam | [TĀ, 2 32.1]
śaktyā garbhāntarvartinyā śaktigarbhaṃ paraṃ padam | [TĀ, 2 32.2]
na bhāvo nāpyabhāvo na dvayaṃ vācāmagocarāt | [TĀ, 2 33.1]
akathyapadavīrūḍhaṃ śaktisthaṃ śaktivarjitam | [TĀ, 2 33.2]
iti ye rūḍhasaṃvittiparamārthapavitritāḥ | [TĀ, 2 34.1]
anuttarapathe rūḍhāste 'bhyupāyāniyantritāḥ | [TĀ, 2 34.2]
teṣāmidaṃ samābhāti sarvato bhāvamaṇḍalam | [TĀ, 2 35.1]
puraḥsthameva saṃvittibhairavāgnivilāpitam | [TĀ, 2 35.2]
eteṣāṃ sukhaduḥkhāṃśaśaṅkātaṅkavikalpanāḥ | [TĀ, 2 36.1]
nirvikalpaparāveśamātraśeṣatvamāgatāḥ | [TĀ, 2 36.2]
eṣāṃ na mantro na dhyānaṃ na pūjā nāpi kalpanā | [TĀ, 2 37.1]
na samayyādikācāryaparyantaḥ ko 'pi viśramaḥ | [TĀ, 2 37.2]
samastayantraṇātantratroṭanāṭaṃkadharmiṇaḥ | [TĀ, 2 38.1]
nānugrahātparaṃ kiṃciccheṣavṛttau prayojanam | [TĀ, 2 38.2]
svaṃ kartavyaṃ kimapi kalayaṃlloka eṣa prayatnānno pārārthyaṃ prati ghaṭayate kāṃcana svapravṛttim | [TĀ, 2 39.1]
yastu dhvastākhilabhavamalo bhairavībhāvapūrṇaḥ kṛtyaṃ tasya sphuṭamidamiyallokakartavyamātram | [TĀ, 2 39.2]
taṃ ye paśyanti tādrūpyakrameṇāmalasaṃvidaḥ | [TĀ, 2 40.1]
te 'pi tadrūpiṇas tāvaty evāsyānugrahātmatā | [TĀ, 2 40.2]
etattattvaparijñānaṃ mukhyaṃ yāgādi kathyate | [TĀ, 2 41.1]
dīkṣāntaṃ vibhunā śrīmatsiddhayogīśvarīmate | [TĀ, 2 41.2]
sthaṇḍilāduttaraṃ tūraṃ tūrāduttarataḥ paṭaḥ | [TĀ, 2 42.1]
paṭāddhyānaṃ tato dhyeyaṃ tataḥ syāddhāraṇottarā | [TĀ, 2 42.2]
tato 'pi yogajaṃ rūpaṃ tato 'pi jñānamuttaram | [TĀ, 2 43.1]
jñānena hi mahāsiddho bhavedyogīśvarastviti | [TĀ, 2 43.2]
so 'pi svātantryadhāmnā cedapyanirmalasaṃvidām | [TĀ, 2 44.1]
anugrahaṃ cikīrṣustadbhāvinaṃ vidhimāśrayet | [TĀ, 2 44.2]
anugrāhyānusāreṇa vicitraḥ sa ca kathyate | [TĀ, 2 45.1]
parāparādyupāyaughasaṃkīrṇatvavibhedataḥ | [TĀ, 2 45.2]
tadarthameva cāsyāpi parameśvararūpiṇaḥ | [TĀ, 2 46.1]
tadabhyupāyaśāstrādiśravaṇādhyayanādaraḥ | [TĀ, 2 46.2]
nahi tasya svatantrasya kāpi kutrāpi khaṇḍanā | [TĀ, 2 47.1]
nānirmalacitaḥ puṃso 'nugrahastvanupāyakaḥ | [TĀ, 2 47.2]
śrīmadūrmimahāśāstre siddhasaṃtānarūpake | [TĀ, 2 48.1]
idamuktaṃ tathā śrīmatsomānandādidaiśikaiḥ | [TĀ, 2 48.2]
gurorvākyādyuktipracayaracanonmārjanavaśāt samāśvāsācchāstraṃ prati samuditādvāpi kathitāt | [TĀ, 2 49.1]
vilīne śaṅkābhre hṛdayagaganodbhāsimahasaḥ prabhoḥ sūryasyeva spṛśata caraṇāndhvāntajayinaḥ | [TĀ, 2 49.2]
idamanuttaradhāmavivecakaṃ vigalitaupayikaṃ kṛtamāhnikam | [TĀ, 2 50.1]
{TĀ, 3}
atha paraupayikaṃ praṇigadyate padamanuttarameva maheśituḥ | [TĀ, 3 1.1]
prakāśamātraṃ yatproktaṃ bhairavīyaṃ paraṃ mahaḥ | [TĀ, 3 1.2]
tatra svatantratāmātramadhikaṃ pravivicyate | [TĀ, 3 1.3]
yaḥ prakāśaḥ sa sarvasya prakāśatvaṃ prayacchati | [TĀ, 3 2.1]
na ca tadvyatirekyasti viśvaṃ sadvāvabhāsate | [TĀ, 3 2.2]
ato 'sau parameśānaḥ svātmavyomanyanargalaḥ | [TĀ, 3 3.1]
iyataḥ sṛṣṭisaṃhārāḍambarasya pradarśakaḥ | [TĀ, 3 3.2]
nirmale makure yadvadbhānti bhūmijalādayaḥ | [TĀ, 3 4.1]
amiśrāstadvadekasmiṃścinnāthe viśvavṛttayaḥ | [TĀ, 3 4.2]
sadṛśaṃ bhāti nayanadarpaṇāmbaravāriṣu | [TĀ, 3 5.1]
tathā hi nirmale rūpe rūpamevāvabhāsate | [TĀ, 3 5.2]
pracchannarāgiṇī kāntapratibimbitasundaram | [TĀ, 3 6.1]
darpaṇaṃ kucakumbhābhyāṃ spṛśantyapi na tṛpyati | [TĀ, 3 6.2]
na hi sparśo 'sya vimalo rūpameva tathā yataḥ | [TĀ, 3 7.1]
nairmalyaṃ cātiniviḍasajātīyaikasaṃgatiḥ | [TĀ, 3 7.2]
svasmin abhedādbhinnasya darśanakṣamataiva yā | [TĀ, 3 8.1]
atyaktasvaprakāśasya nairmalyaṃ tadgurūditam | [TĀ, 3 8.2]
nairmalyaṃ mukhyamekasya saṃvinnāthasya sarvataḥ | [TĀ, 3 9.1]
aṃśāṃśikātaḥ kvāpyanyadvimalaṃ tattadicchayā | [TĀ, 3 9.2]
bhāvānāṃ yatpratīghāti vapurmāyātmakaṃ hi tat | [TĀ, 3 10.1]
teṣāmevāsti sadvidyāmayaṃ tvapratighātakam | [TĀ, 3 10.2]
tadevamubhayākāramavabhāsaṃ prakāśayan | [TĀ, 3 11.1]
vibhāti varado bimbapratibimbadṛśākhile | [TĀ, 3 11.2]
yastvāha netratejāṃsi svacchātpratiphalantyalam | [TĀ, 3 12.1]
viparyasya svakaṃ vaktraṃ gṛhṇantīti sa pṛcchyate | [TĀ, 3 12.2]
dehādanyatra yattejastadadhiṣṭhāturātmanaḥ | [TĀ, 3 13.1]
tenaiva tejasā jñatve ko 'rthaḥ syāddarpaṇena tu | [TĀ, 3 13.2]
viparyastaistu tejobhirgrāhakātmatvamāgataiḥ | [TĀ, 3 14.1]
rūpaṃ dṛśyeta vadane nije na makurāntare | [TĀ, 3 14.2]
svamukhe sparśavaccaitadrūpaṃ bhāyānmametyalam | [TĀ, 3 15.1]
na tvasya spṛśyabhinnasya vedyaikāntasvarūpiṇaḥ | [TĀ, 3 15.2]
rūpasaṃsthānamātraṃ tatsparśagandharasādibhiḥ | [TĀ, 3 16.1]
nyagbhūtaireva tadyuktaṃ vastu tatpratibimbitam | [TĀ, 3 16.2]
nyagbhāvo grāhyatābhāvāttadabhāvo 'pramāṇataḥ | [TĀ, 3 17.1]
sa cārthasaṃgamābhāvātso 'pyādarśe 'navasthiteḥ | [TĀ, 3 17.2]
ata eva gurutvādirdharmo naitasya lakṣyate | [TĀ, 3 18.1]
nahyādarśe saṃsthito 'sau taddṛṣṭau sa upāyakaḥ | [TĀ, 3 18.2]
tasmāttu naiṣa bhedena yadbhāti tata ucyate | [TĀ, 3 19.1]
ādhārastatra tūpāyā dīpadṛksaṃvidaḥ kramāt | [TĀ, 3 19.2]
dīpacakṣurvibodhānāṃ kāṭhinyābhāvataḥ param | [TĀ, 3 20.1]
sarvataścāpi nairmalyānna vibhādarśavatpṛthak | [TĀ, 3 20.2]
etacca devadevena darśitaṃ bodhavṛddhaye | [TĀ, 3 21.1]
mūḍhānāṃ vastu bhavati tato 'pyanyatra nāpyalam | [TĀ, 3 21.2]
pratīghāti svatantraṃ no na sthāyyasthāyi cāpi na | [TĀ, 3 22.1]
svacchasyaivaiṣa kasyāpi mahimeti kṛpālunā | [TĀ, 3 22.2]
na deśo no rūpaṃ na ca samayayogo na parimā na cānyonyāsaṃgo na ca tadapahānirna ghanatā | [TĀ, 3 23.1]
na cāvastutvaṃ syānna ca kimapi sāraṃ nijamiti dhruvaṃ mohaḥ śāmyediti niradiśaddarpaṇavidhiḥ | [TĀ, 3 23.2]
itthaṃ pradarśite 'mutra pratibimbanavartmani | [TĀ, 3 24.1]
śabdasya pratibimbaṃ yat pratiśrutketi bhaṇyate | [TĀ, 3 24.2]
na cāsau śabdajaḥ śabda āgacchattvena saṃśravāt | [TĀ, 3 25.1]
tenaiva vaktrā dūrasthaiḥ śabdasyāśravaṇādapi | [TĀ, 3 25.2]
piṭhirādipidhānāṃśaviśiṣṭachidrasaṃgatau | [TĀ, 3 26.1]
citratvāccāsya śabdasya pratibimbaṃ mukhādivat | [TĀ, 3 26.2]
idamanyasya vedyasya rūpamityavabhāsate | [TĀ, 3 27.1]
yathādarśe tathā kenāpyuktam ākarṇaye tviti | [TĀ, 3 27.2]
niyamādbimbasāṃmukhyaṃ pratibimbasya yattataḥ | [TĀ, 3 28.1]
tanmadhyagāḥ pramātāraḥ śṛṇvanti pratiśabdakam | [TĀ, 3 28.2]
mukhyagrahaṃ tvapi vinā pratibimbagraho bhavet | [TĀ, 3 29.1]
svapaścātsthaṃ priyaṃ paśyeṭṭaṅkitaṃ mukure vapuḥ | [TĀ, 3 29.2]
sāṃmukhyaṃ cocyate tādṛgdarpaṇābhedasaṃsthiteḥ | [TĀ, 3 30.1]
ataḥ kūpādipiṭhirākāśe tatpratibimbitam | [TĀ, 3 31.1]
vaktrākāśaṃ saśabdaṃ sadbhāti tatparavaktravat | [TĀ, 3 31.2]
yathā cādarśapāścātyabhāgastho vetti no mukham | [TĀ, 3 32.1]
tathā tathāvidhākāśapaścātstho vetti na dhvanim | [TĀ, 3 32.2]
śabdo na cānabhivyaktaḥ pratibimbati taddhruvam | [TĀ, 3 33.1]
abhivyaktiśrutī tasya samakālaṃ dvitīyake | [TĀ, 3 33.2]
kṣaṇe tu pratibimbatvaṃ śrutiśca samakālikā | [TĀ, 3 34.1]
tulyakālaṃ hi no hastatacchāyārūpaniścayaḥ | [TĀ, 3 34.2]
itthaṃ pradarśite 'mutra pratibimbasatattvake | [TĀ, 3 35.1]
prakṛtaṃ brūmahe tatra pratibimbanamarhati | [TĀ, 3 35.2]
śabdo nabhasi sānande sparśadhāmani sundaraḥ | [TĀ, 3 36.1]
sparśo 'nyo 'pi dṛḍhāghātaśūlaśītādikodbhavaḥ | [TĀ, 3 36.2]
parasthaḥ pratibimbatvāt svadehoddhūlanākaraḥ | [TĀ, 3 36.3]
na caiṣa mukhyastatkāryapāramparyāprakāśanāt | [TĀ, 3 37.1]
evaṃ ghrāṇāntare gandho raso dantodake sphuṭaḥ | [TĀ, 3 38.1]
yathā ca rūpaṃ pratibimbitaṃ dṛśorna cakṣuṣānyena vinā hi lakṣyate | [TĀ, 3 39.1]
tathā rasasparśanasaurabhādikaṃ na lakṣyate 'kṣeṇa vinā sthitaṃ tvapi | [TĀ, 3 39.2]
na cāntare sparśanadhāmani sthitaṃ bahiḥspṛśo 'nyākṣadhiyaḥ sa gocaraḥ | [TĀ, 3 40.1]
ato 'ntikasthasvakatādṛgindriyaprayojanāntaḥkaraṇairyadā kṛtā | [TĀ, 3 41.1]
tadā tadāttaṃ pratibimbamindriye svakāṃ kriyāṃ sūyata eva tādṛśīm | [TĀ, 3 41.2]
na tu smṛtānmānasagocarādṛtā bhavetkriyā sā kila vartamānataḥ | [TĀ, 3 42.1]
ataḥ sthitaḥ sparśavarastadindriye samāgataḥ sanviditas tathākriyaḥ | [TĀ, 3 42.2]
asaṃbhave bāhyagatasya tādṛśaḥ sva eva tasmin pratibimbitastathā | [TĀ, 3 43.1]
karoti tāṃ sparśavaraḥ sukhātmikāṃ sa cāpi kasyāmapi nāḍisaṃtatau | [TĀ, 3 43.2]
tena saṃvittimakure viśvamātmānamarpayat | [TĀ, 3 44.1]
nāthasya vadate 'muṣya vimalāṃ viśvarūpatām | [TĀ, 3 44.2]
yathā ca gandharūpaspṛgrasādyāḥ pratibimbitāḥ | [TĀ, 3 45.1]
tadādhāroparāgeṇa bhānti khaḍge mukhādivat | [TĀ, 3 45.2]
tathā viśvamidaṃ bodhe pratibimbitamāśrayet | [TĀ, 3 46.1]
prakāśatvasvatantratvaprabhṛtiṃ dharmavistaram | [TĀ, 3 46.2]
yathā ca sarvataḥ svacche sphaṭike sarvato bhavet | [TĀ, 3 47.1]
pratibimbaṃ tathā bodhe sarvataḥ svacchatājuṣi | [TĀ, 3 47.2]
atyantasvacchatā sā yat svākṛtyanavabhāsanam | [TĀ, 3 48.1]
ataḥ svacchatamo bodho na ratnaṃ tvākṛtigrahāt | [TĀ, 3 48.2]
pratibimbaṃ ca bimbena bāhyasthena samarpyate | [TĀ, 3 49.1]
tasyaiva pratibimbatve kiṃ bimbam avaśiṣyatām | [TĀ, 3 49.2]
yadvāpi kāraṇaṃ kiṃcidbimbatvenābhiṣicyate | [TĀ, 3 50.1]
tadapi pratibimbatvameti bodhe 'nyathā tvasat | [TĀ, 3 50.2]
itthametatsvasaṃvittidṛḍhanyāyāstrarakṣitam | [TĀ, 3 51.1]
sāmrājyameva viśvatra pratibimbasya jṛmbhate | [TĀ, 3 51.2]
nanu bimbasya virahe pratibimbaṃ kathaṃ bhavet | [TĀ, 3 52.1]
kiṃ kurmo dṛśyate taddhi nanu tadbimbamucyatām | [TĀ, 3 52.2]
naivaṃ tallakṣaṇābhāvādbimbaṃ kila kimucyate | [TĀ, 3 53.1]
anyāmiśraṃ svatantraṃ sadbhāsamānaṃ mukhaṃ yathā | [TĀ, 3 53.2]
svarūpānapahānena pararūpasadṛkṣatām | [TĀ, 3 54.1]
pratibimbātmatāmāhuḥ khaḍgādarśatalādivat | [TĀ, 3 54.2]
uktaṃ ca sati bāhye 'pi dhīrekānekavedanāt | [TĀ, 3 55.1]
anekasadṛśākārā na tvaneketi saugataiḥ | [TĀ, 3 55.2]
nanvitthaṃ pratibimbasya lakṣaṇaṃ kiṃ taducyate | [TĀ, 3 56.1]
anyavyāmiśraṇāyogāt tadbhedāśakyabhāsanam | [TĀ, 3 56.2]
pratibimbamiti prāhurdarpaṇe vadanaṃ yathā | [TĀ, 3 56.3]
bodhamiśramidaṃ bodhādbhedenāśakyabhāsanam | [TĀ, 3 57.1]
paratattvādi bodhe kiṃ pratibimbaṃ na bhaṇyate | [TĀ, 3 57.2]
lakṣaṇasya vyavasthaiṣākasmācced bimbamucyatām | [TĀ, 3 58.1]
prājñā vastuni yujyante na tu sāmayike dhvanau | [TĀ, 3 58.2]
nanu na pratibimbasya vinā bimbaṃ bhavetsthitiḥ | [TĀ, 3 59.1]
kiṃ tataḥ pratibimbe hi bimbaṃ tādātmyavṛtti na | [TĀ, 3 59.2]
ataśca lakṣaṇasyāsya proktasya tadasaṃbhave | [TĀ, 3 60.1]
na hānirhetumātre tu praśno 'yaṃ paryavasyati | [TĀ, 3 60.2]
tatrāpi ca nimittākhye nopādāne kathaṃcana | [TĀ, 3 61.1]
nimittakāraṇānāṃ ca kadācitkvāpi saṃbhavaḥ | [TĀ, 3 61.2]
ata eva purovartinyāloke smaraṇādinā | [TĀ, 3 62.1]
nimittena ghanenāstu saṃkrāntadayitākṛtiḥ | [TĀ, 3 62.2]
anyathā saṃvidārūḍhā kāntā vicchedayoginī | [TĀ, 3 63.1]
kasmādbhāti na vai saṃvid vicchedaṃ purato gatā | [TĀ, 3 63.2]
ata evāntaraṃ kiṃciddhīsaṃjñaṃ bhavatu sphuṭam | [TĀ, 3 64.1]
yatrāsya vicchidā bhānaṃ saṃkalpasvapnadarśane | [TĀ, 3 64.2]
ato nimittaṃ devasya śaktayaḥ santu tādṛśe | [TĀ, 3 65.1]
itthaṃ viśvamidaṃ nāthe bhairavīyacidambare | [TĀ, 3 65.2]
pratibimbamalaṃ svacche na khalvanyaprasādataḥ | [TĀ, 3 65.3]
ananyāpekṣitā yāsya viśvātmatvaṃ prati prabhoḥ | [TĀ, 3 66.1]
tāṃ parāṃ pratibhāṃ devīṃ saṃgirante hyanuttarām | [TĀ, 3 66.2]
akulasyāsya devasya kulaprathanaśālinī | [TĀ, 3 67.1]
kaulikī sā parā śaktir aviyukto yayā prabhuḥ | [TĀ, 3 67.2]
tayoryadyāmalaṃ rūpaṃ sa saṃghaṭṭa iti smṛtaḥ | [TĀ, 3 68.1]
ānandaśaktiḥ saivoktā yato viśvaṃ visṛjyate | [TĀ, 3 68.2]
parāparātparaṃ tattvaṃ saiṣā devī nigadyate | [TĀ, 3 69.1]
tatsāraṃ tacca hṛdayaṃ sa visargaḥ paraḥ prabhuḥ | [TĀ, 3 69.2]
devīyāmalaśāstre sā kathitā kālakarṣiṇī | [TĀ, 3 70.1]
mahāḍāmarake yāge śrīparā mastake tathā | [TĀ, 3 70.2]
śrīpūrvaśāstre sā mātṛsadbhāvatvena varṇitā | [TĀ, 3 71.1]
saṃghaṭṭe 'smiṃścidātmatvādyattatpratyavamarśanam | [TĀ, 3 71.2]
icchāśaktiraghorāṇāṃ śaktīnāṃ sā parā prabhuḥ | [TĀ, 3 72.1]
saiva prakṣubdharūpā cedīśitrī samprajāyate | [TĀ, 3 72.2]
tadā ghorāḥ parā devyo jātāḥ śaivādhvadaiśikāḥ | [TĀ, 3 73.1]
svātmapratyavamarśo yaḥ prāgabhūdekavīrakaḥ | [TĀ, 3 73.2]
jñātavyaviśvonmeṣātmā jñānaśaktitayā sthitaḥ | [TĀ, 3 74.1]
iyaṃ parāparā devī ghorāṃ yā mātṛmaṇḍalīm | [TĀ, 3 74.2]
sṛjatyavirataṃ śuddhāśuddhamārgaikadīpikām | [TĀ, 3 75.1]
jñeyāṃśaḥ pronmiṣankṣobhaṃ yadaiti balavattvataḥ | [TĀ, 3 75.2]
ūnatābhāsanaṃ saṃvinmātratve jāyate tadā | [TĀ, 3 76.1]
rūḍhaṃ tajjñeyavargasya sthitiprārambha ucyate | [TĀ, 3 76.2]
rūḍhireṣā vibodhābdheścitrākāraparigrahaḥ | [TĀ, 3 77.1]
idaṃ tadbījasaṃdarbhabījaṃ cinvanti yoginaḥ | [TĀ, 3 77.2]
icchāśaktir dvirūpoktā kṣubhitākṣubhitā ca yā | [TĀ, 3 78.1]
iṣyamāṇaṃ hi sā vastudvairūpyeṇātmani śrayet | [TĀ, 3 78.2]
aciradyutibhāsinyā śaktyā jvalanarūpayā | [TĀ, 3 79.1]
iṣyamāṇasamāpattiḥ sthairyeṇātha dharātmanā | [TĀ, 3 79.2]
unmeṣaśaktāvastyetajjñeyaṃ yadyapi bhūyasā | [TĀ, 3 80.1]
tathāpi vibhavasthānaṃ sā na tu prācyajanmabhūḥ | [TĀ, 3 80.2]
icchāśakterataḥ prāhuścātūrūpyaṃ parāmṛtam | [TĀ, 3 81.1]
kṣobhāntarasyāsadbhāvānnedaṃ bījaṃ ca kasyacit | [TĀ, 3 81.2]
prakṣobhakatvaṃ bījatvaṃ kṣobhādhāraśca yonitā | [TĀ, 3 82.1]
kṣobhakaṃ saṃvido rūpaṃ kṣubhyati kṣobhayatyapi | [TĀ, 3 82.2]
kṣobhaḥ syājjñeyadharmatvaṃ kṣobhaṇā tadbahiṣkṛtiḥ | [TĀ, 3 83.1]
antaḥsthaviśvābhinnaikabījāṃśavisisṛkṣutā | [TĀ, 3 83.2]
kṣobho 'tadicche tattvecchābhāsanaṃ kṣobhaṇāṃ viduḥ | [TĀ, 3 84.1]
yadaikyāpattimāsādya tadicchā kṛtinī bhavet | [TĀ, 3 84.2]
kṣobhādhāramimaṃ prāhuḥ śrīsomānandaputrakāḥ | [TĀ, 3 85.1]
saṃvidāmīṣaṇādīnām anudbhinnaviśeṣakam | [TĀ, 3 85.2]
yajjñeyamātraṃ tadbījaṃ yadyogādbījatā svare | [TĀ, 3 86.1]
tasya bījasya saivoktā visisṛkṣā ya udbhavaḥ | [TĀ, 3 86.2]
yato grāhyamidaṃ bhāsyadbhinnakalpaṃ cidātmanaḥ | [TĀ, 3 86.3]
eṣa kṣobhaḥ kṣobhaṇā tu tūṣṇīṃbhūtānyamātṛgam | [TĀ, 3 87.1]
haṭhādyadaudāsīnyāṃśacyāvanaṃ saṃvido balāt | [TĀ, 3 87.2]
jātāpi visisṛkṣāsau yadvimarśāntaraikyataḥ | [TĀ, 3 88.1]
kṛtārthā jāyate kṣobhādhāro 'traitatprakīrtitam | [TĀ, 3 88.2]
tatastadāntaraṃ jñeyaṃ bhinnakalpatvamicchati | [TĀ, 3 89.1]
viśvabījādataḥ sarvaṃ bāhyaṃ bimbaṃ vivartsyati | [TĀ, 3 89.2]
kṣobhyakṣobhakabhāvasya satattvaṃ darśitaṃ mayā | [TĀ, 3 90.1]
śrīmanmaheśvareṇoktaṃ guruṇā yatprasādataḥ | [TĀ, 3 90.2]
prakṛtaṃ brūmahe nedaṃ bījaṃ varṇacatuṣṭayam | [TĀ, 3 91.1]
nāpi yoniryato naitatkṣobhādhāratvamṛcchati | [TĀ, 3 91.2]
ātmanyeva ca viśrāntyā tatproktamamṛtātmakam | [TĀ, 3 92.1]
itthaṃ prāguditaṃ yattatpañcakaṃ tatparasparam | [TĀ, 3 92.2]
ucchaladvividhākāramanyonyavyatimiśraṇāt | [TĀ, 3 93.1]
yo 'nuttaraḥ paraḥ spando yaścānandaḥ samucchalan | [TĀ, 3 93.2]
tāvicchonmeṣasaṃghaṭṭādgacchato 'tivicitratām | [TĀ, 3 94.1]
anuttarānandacitī icchāśaktau niyojite | [TĀ, 3 94.2]
trikoṇamiti tatprāhurvisargāmodasundaram | [TĀ, 3 95.1]
anuttarānandaśaktī tatra rūḍhimupāgate | [TĀ, 3 95.2]
trikoṇadvitvayogena vrajataḥ ṣaḍarasthitim | [TĀ, 3 96.1]
ta evonmeṣayoge 'pi punastanmayatāṃ gate | [TĀ, 3 96.2]
kriyāśakteḥ sphuṭaṃ rūpam abhivyaṅktaḥ parasparam | [TĀ, 3 97.1]
icchonmeṣagataḥ kṣobho yaḥ proktastadgaterapi | [TĀ, 3 97.2]
te eva śaktī tādrūpyabhāginyau nānyathāsthite | [TĀ, 3 98.1]
nanvanuttaratānandau svātmanā bhedavarjitau | [TĀ, 3 98.2]
kathametāvatīmenāṃ vaicitrīṃ svātmani śritau | [TĀ, 3 99.1]
śṛṇu tāvadayaṃ saṃvinnātho 'parimitātmakaḥ | [TĀ, 3 99.2]
anantaśaktivaicitryalayodayakaleśvaraḥ | [TĀ, 3 100.1]
asthāsyadekarūpeṇa vapuṣā cenmaheśvaraḥ | [TĀ, 3 100.2]
maheśvaratvaṃ saṃvittvaṃ tadatyakṣyadghaṭādivat | [TĀ, 3 101.1]
paricchinnaprakāśatvaṃ jaḍasya kila lakṣaṇam | [TĀ, 3 101.2]
jaḍādvilakṣaṇo bodho yato na parimīyate | [TĀ, 3 102.1]
tena bodhamahāsindhorullāsinyaḥ svaśaktayaḥ | [TĀ, 3 102.2]
āśrayantyūrmaya iva svātmasaṃghaṭṭacitratām | [TĀ, 3 103.1]
svātmasaṃghaṭṭavaicitryaṃ śaktīnāṃ yatparasparam | [TĀ, 3 103.2]
etadeva paraṃ prāhuḥ kriyāśakteḥ sphuṭaṃ vapuḥ | [TĀ, 3 104.1]
asmiṃścaturdaśe dhāmni sphuṭībhūtatriśaktike | [TĀ, 3 104.2]
triśūlatvamataḥ prāha śāstā śrīpūrvaśāsane | [TĀ, 3 105.1]
nirañjanamidaṃ coktaṃ gurubhistattvadarśibhiḥ | [TĀ, 3 105.2]
śaktimānañjyate yasmānna śaktirjātu kenacit | [TĀ, 3 106.1]
icchā jñānaṃ kriyā ceti yatpṛthakpṛthagañjyate | [TĀ, 3 106.2]
tadeva śaktimatsvaiḥ svairiṣyamāṇādikaiḥ sphuṭam | [TĀ, 3 107.1]
etattritayamaikyena yadā tu prasphuret tadā | [TĀ, 3 107.2]
na kenacid upādheyaṃ svasvavipratiṣedhataḥ | [TĀ, 3 108.1]
lolībhūtamataḥ śaktitritayaṃ tattriśūlakam | [TĀ, 3 108.2]
yasmin āśu samāveśādbhavedyogī nirañjanaḥ | [TĀ, 3 108.3]
itthaṃ parāmṛtapadādārabhyāṣṭakamīdṛśam | [TĀ, 3 109.1]
brāhmyādirūpasaṃbhedād yātyaṣṭāṣṭakatāṃ sphuṭam | [TĀ, 3 109.2]
atrānuttaraśaktiḥ sā svaṃ vapuḥ prakaṭasthitam | [TĀ, 3 110.1]
kurvantyapi jñeyakalākāluṣyādbindurūpiṇī | [TĀ, 3 110.2]
uditāyāṃ kriyāśaktau somasūryāgnidhāmani | [TĀ, 3 111.1]
avibhāgaḥ prakāśo yaḥ sa binduḥ paramo hi naḥ | [TĀ, 3 111.2]
tattvarakṣāvidhāne ca taduktaṃ parameśinā | [TĀ, 3 112.1]
hṛtpadmamaṇḍalāntaḥstho naraśaktiśivātmakaḥ | [TĀ, 3 112.2]
boddhavyo layabhedena bindurvimalatārakaḥ | [TĀ, 3 113.1]
yo 'sau nādātmakaḥ śabdaḥ sarvaprāṇiṣvavasthitaḥ | [TĀ, 3 113.2]
adhaūrdhvavibhāgena niṣkriyeṇāvatiṣṭhate | [TĀ, 3 114.1]
hlādataikṣṇyādi vaicitryaṃ sitaraktādikaṃ ca yat | [TĀ, 3 114.2]
svayaṃ tannirapekṣo 'sau prakāśo gururāha ca | [TĀ, 3 115.1]
yanna sūryo na vā somo nāgnirbhāsayate 'pi ca | [TĀ, 3 115.2]
na cārkasomavahnīnāṃ tatprakāśādvinā mahaḥ | [TĀ, 3 116.1]
kimapyasti nijaṃ kiṃ tu saṃviditthaṃ prakāśate | [TĀ, 3 116.2]
svasvātantryaprabhāvodyadvicitropādhisaṃgataḥ | [TĀ, 3 117.1]
prakāśo yāti taikṣṇyādimavāntaravicitratām | [TĀ, 3 117.2]
durdarśano 'pi gharmāṃśuḥ patitaḥ pāthasāṃ pathi | [TĀ, 3 118.1]
netrānandatvamabhyeti paśyopādheḥ prabhāvitām | [TĀ, 3 118.2]
sūryādiṣu prakāśo 'sāvupādhikaluṣīkṛtaḥ | [TĀ, 3 119.1]
saṃvitprakāśaṃ māheśamata eva hyapekṣate | [TĀ, 3 119.2]
prakāśamātraṃ suvyaktaṃ sūrya ityucyate sphuṭam | [TĀ, 3 120.1]
prakāśyavastusārāṃśavarṣi tatsoma ucyate | [TĀ, 3 120.2]
sūryaṃ pramāṇamityāhuḥ somaṃ meyaṃ pracakṣate | [TĀ, 3 121.1]
anyonyamaviyuktau tau svatantrāvapyubhau sthitau | [TĀ, 3 121.2]
bhoktṛbhogyobhayātmaitadanyonyonmukhatāṃ gatam | [TĀ, 3 122.1]
tato jvalanacidrūpaṃ citrabhānuḥ prakīrtitaḥ | [TĀ, 3 122.2]
yo 'yaṃ vahneḥ paraṃ tattvaṃ pramāturidameva tat | [TĀ, 3 123.1]
saṃvideva tu vijñeyatādātmyādanapekṣiṇī | [TĀ, 3 123.2]
svatantratvātpramātoktā vicitro jñeyabhedataḥ | [TĀ, 3 124.1]
somāṃśadāhyavastūtthavaicitryābhāsabṛṃhitaḥ | [TĀ, 3 124.2]
tata evāgniruditaścitrabhānurmaheśinā | [TĀ, 3 125.1]
jñeyādyupāyasaṃghātanirapekṣaiva saṃvidaḥ | [TĀ, 3 125.2]
sthitirmātāhamasmīti jñātā śāstrajñavadyataḥ | [TĀ, 3 126.1]
ajña eva yato jñātānubhavātmā na rūpataḥ | [TĀ, 3 126.2]
na tu sā jñātṛtā yasyāṃ śuddhajñeyādyapekṣate | [TĀ, 3 127.1]
tasyāṃ daśāyāṃ jñātṛtvamucyate yogyatāvaśāt | [TĀ, 3 127.2]
mānataiva tu sā prācyapramātṛparikalpitā | [TĀ, 3 128.1]
ucchalantyapi saṃvittiḥ kālakramavivarjanāt | [TĀ, 3 128.2]
uditaiva satī pūrṇā mātṛmeyādirūpiṇī | [TĀ, 3 129.1]
pākādistu kriyā kālaparicchedātkramocitā | [TĀ, 3 129.2]
matāntyakṣaṇavandhyāpi na pākatvaṃ prapadyate | [TĀ, 3 130.1]
itthaṃ prakāśatattvasya somasūryāgnitā sthitā | [TĀ, 3 130.2]
api mukhyaṃ tatprakāśamātratvaṃ na vyapohyate | [TĀ, 3 131.1]
eṣāṃ yatprathamaṃ rūpaṃ hrasvaṃ tatsūrya ucyate | [TĀ, 3 131.2]
kṣobhānandavaśāddīrghaviśrāntyā soma ucyate | [TĀ, 3 132.1]
yattatparaṃ plutaṃ nāma somānandātparaṃ sthitam | [TĀ, 3 132.2]
prakāśarūpaṃ tatprāhurāgneyaṃ śāstrakovidāḥ | [TĀ, 3 133.1]
atra prakāśamātraṃ yatsthite dhāmatraye sati | [TĀ, 3 133.2]
uktaṃ bindutayā śāstre śivabindurasau mataḥ | [TĀ, 3 134.1]
makārādanya evāyaṃ tacchāyāmātradhṛdyathā | [TĀ, 3 134.2]
ralahāḥ ṣaṇṭhavaisargavarṇarūpatvasaṃsthitāḥ | [TĀ, 3 135.1]
ikāra eva rephāṃśacchāyayānyo yathā svaraḥ | [TĀ, 3 135.2]
tathaiva mahaleśādaḥ so 'nyo dvedhāsvaro 'pi san | [TĀ, 3 136.1]
asyāntarvisisṛkṣāsau yā proktā kaulikī parā | [TĀ, 3 136.2]
saiva kṣobhavaśādeti visargātmakatāṃ dhruvam | [TĀ, 3 137.1]
uktaṃ ca triśiraḥśāstre kalāvyāptyantacarcane | [TĀ, 3 137.2]
kalā saptadaśī tasmādamṛtākārarūpiṇī | [TĀ, 3 138.1]
parāparasvasvarūpabindugatyā visarpitā | [TĀ, 3 138.2]
prakāśyaṃ sarvavastūnāṃ visargarahitā tu sā | [TĀ, 3 139.1]
śaktikuṇḍalikā caiva prāṇakuṇḍalikā tathā | [TĀ, 3 139.2]
visargaprāntadeśe tu parā kuṇḍalinīti ca | [TĀ, 3 140.1]
śivavyometi paramaṃ brahmātmasthānamucyate | [TĀ, 3 140.2]
visargamātraṃ nāthasya sṛṣṭisaṃhāravibhramāḥ | [TĀ, 3 141.1]
svātmanaḥ svātmani svātmakṣepo vaisargikī sthitiḥ | [TĀ, 3 141.2]
visarga evamutsṛṣṭa āśyānatvamupāgataḥ | [TĀ, 3 142.1]
haṃsaḥ prāṇo vyañjanaṃ ca sparśaśca paribhāṣyate | [TĀ, 3 142.2]
anuttaraṃ paraṃ dhāma tadevākulamucyate | [TĀ, 3 143.1]
visargastasya nāthasya kaulikī śaktirucyate | [TĀ, 3 143.2]
visargatā ca saivāsyā yadānandodayakramāt | [TĀ, 3 144.1]
spaṣṭībhūtakriyāśaktiparyantā procchalatsthitiḥ | [TĀ, 3 144.2]
visarga eva tāvānyadākṣiptaitāvadātmakaḥ | [TĀ, 3 145.1]
iyadrūpaṃ sāgarasya yadanantormisaṃtatiḥ | [TĀ, 3 145.2]
ata eva visargo 'yam avyaktahakalātmakaḥ | [TĀ, 3 146.1]
kāmatattvamiti śrīmatkulaguhvara ucyate | [TĀ, 3 146.2]
yattadakṣaramavyaktaṃ kāntākaṇṭhe vyavasthitam | [TĀ, 3 147.1]
dhvanirūpamanicchaṃ tu dhyānadhāraṇavarjitam | [TĀ, 3 147.2]
tatra cittaṃ samādhāya vaśayedyugapajjagat | [TĀ, 3 148.1]
ata eva visargasya haṃse yadvatsphuṭā sthitiḥ | [TĀ, 3 148.2]
tadvatsānuttarādīnāṃ kādisāntatayā sthitiḥ | [TĀ, 3 149.1]
anuttarātkavargasya sūtiḥ pañcātmanaḥ sphuṭam | [TĀ, 3 149.2]
pañcaśaktyātmatovaśa ekaikatra yathā sphuṭaḥ | [TĀ, 3 150.1]
icchāśakteḥ svasvarūpasaṃsthāyā ekarūpataḥ | [TĀ, 3 150.2]
cavargaḥ pañcaśaktyātmā kramaprasphuṭatātmakaḥ | [TĀ, 3 151.1]
yā tūktā jñeyakāluṣyabhākkṣipracarayogataḥ | [TĀ, 3 151.2]
dvirūpāyāstato jātaṃ ṭatādyaṃ vargayugmakam | [TĀ, 3 152.1]
unmeṣāt pādivargastu yato viśvaṃ samāpyate | [TĀ, 3 152.2]
jñeyarūpamidaṃ pañcaviṃśatyantaṃ yataḥ sphuṭam | [TĀ, 3 153.1]
jñeyatvātsphuṭataḥ proktametāvatsparśarūpakam | [TĀ, 3 153.2]
icchāśaktiśca yā dvedhā kṣubhitākṣubhitatvataḥ | [TĀ, 3 154.1]
sā vijātīyaśaktyaṃśapronmukhī yāti yātmatām | [TĀ, 3 154.2]
saiva śīghrataropāttajñeyakāluṣyarūṣitā | [TĀ, 3 155.1]
vijātīyonmukhatvena ratvaṃ latvaṃ ca gacchati | [TĀ, 3 155.2]
tadvadunmeṣaśaktirdvirūpā vaijātyaśaktigā | [TĀ, 3 156.1]
vakāratvaṃ prapadyeta sṛṣṭisārapravarṣakam | [TĀ, 3 156.2]
icchaivānuttarānandayātā śīghratvayogataḥ | [TĀ, 3 157.1]
vāyurityucyate vahnirbhāsanātsthairyato dharā | [TĀ, 3 157.2]
idaṃ catuṣkamantaḥsthamata eva nigadyate | [TĀ, 3 158.1]
icchādyantargatatvena svasamāptau ca saṃsthiteḥ | [TĀ, 3 158.2]
sajātīyakaśaktīnāmicchādyānāṃ ca yojanam | [TĀ, 3 159.1]
kṣobhātmakamidaṃ prāhuḥ kṣobhākṣobhātmanāmapi | [TĀ, 3 159.2]
anuttarasya sājātye bhavettu dvitayī gatiḥ | [TĀ, 3 160.1]
anuttaraṃ yattatraikaṃ taccedānandasūtaye | [TĀ, 3 160.2]
prabhaviṣyati tadyoge yogaḥ kṣobhātmakaḥ sphuṭaḥ | [TĀ, 3 161.1]
atrāpyanuttaraṃ dhāma dvitīyamapi sūtaye | [TĀ, 3 161.2]
na paryāptaṃ tadā kṣobhaṃ vinaivānuttarātmatā | [TĀ, 3 162.1]
icchā yā karmaṇā hīnā yā caiṣṭavyena rūṣitā | [TĀ, 3 162.2]
śīghrasthairyaprabhinnena tridhā bhāvamupāgatā | [TĀ, 3 163.1]
anunmiṣitamunmīlatpronmīlitamiti sthitam | [TĀ, 3 163.2]
iṣyamāṇaṃ tridhaitasyāṃ tādrūpyasyāparicyuteḥ | [TĀ, 3 164.1]
tadeva svoṣmaṇā svātmasvātantryapreraṇātmanā | [TĀ, 3 164.2]
bahirbhāvyaṃ sphuṭaṃ kṣiptaṃ śaṣasatritayaṃ sthitam | [TĀ, 3 165.1]
tata eva sakāre 'sminsphuṭaṃ viśvaṃ prakāśate | [TĀ, 3 165.2]
amṛtaṃ ca paraṃ dhāma yoginastatpracakṣate | [TĀ, 3 166.1]
kṣobhādyantavirāmeṣu tadeva ca parāmṛtam | [TĀ, 3 166.2]
sītkārasukhasadbhāvasamāveśasamādhiṣu | [TĀ, 3 167.1]
tadeva brahma paramamavibhaktaṃ pracakṣate | [TĀ, 3 167.2]
uvāca bhagavāneva tacchrīmatkulaguhvare | [TĀ, 3 168.1]
śaktiśaktimadaikātmyalabdhānvarthābhidhānake | [TĀ, 3 168.2]
kākacañcupuṭākāraṃ dhyānadhāraṇavarjitam | [TĀ, 3 169.1]
viṣatattvamanackākhyaṃ tava snehātprakāśitam | [TĀ, 3 169.2]
kāmasya pūrṇatā tattvaṃ saṃghaṭṭe pravibhāvyate | [TĀ, 3 170.1]
viṣasya cāmṛtaṃ tattvaṃ chādyatve 'ṇoścyute sati | [TĀ, 3 170.2]
vyāptrī śaktirviṣaṃ yasmād avyāptuś chādayenmahaḥ | [TĀ, 3 171.1]
nirañjanaṃ paraṃ dhāma tattvaṃ tasya tu sāñjanam | [TĀ, 3 171.2]
kriyāśaktyātmakaṃ viśvamayaṃ tasmātsphuredyataḥ | [TĀ, 3 172.1]
icchā kāmo viṣaṃ jñānaṃ kriyā devī nirañjanam | [TĀ, 3 172.2]
etattrayasamāveśaḥ śivo bhairava ucyate | [TĀ, 3 173.1]
atra rūḍhiṃ sadā kuryāditi no guravo jaguḥ | [TĀ, 3 173.2]
viṣatattve sampraviśya na bhūtaṃ na viṣaṃ na ca | [TĀ, 3 174.1]
grahaḥ kevala evāhamiti bhāvanayā sphuret | [TĀ, 3 174.2]
nanvatra ṣaṇṭhavarṇebhyo janmoktaṃ tena ṣaṇṭhatā | [TĀ, 3 175.1]
kathaṃ syāditi cedbrūmo nātra ṣaṇṭhasya sotṛtā | [TĀ, 3 175.2]
tathāhi tatragā yāsāvicchāśaktirudīritā | [TĀ, 3 176.1]
saiva sūte svakartavyamantaḥsthaṃ sveṣṭarūpakam | [TĀ, 3 176.2]
yattvatra rūṣaṇāhetur eṣitavyaṃ sthitaṃ tataḥ | [TĀ, 3 177.1]
bhāgānna prasavastajjaṃ kāluṣyaṃ tadvapuśca tat | [TĀ, 3 177.2]
jñeyārūṣaṇayā yuktaṃ samudāyātmakaṃ viduḥ | [TĀ, 3 178.1]
ṣaṇṭhaṃ kṣobhakatākṣobhadhāmatvābhāvayogataḥ | [TĀ, 3 178.2]
etadvarṇacatuṣkasya svoṣmaṇābhāsanāvaśāt | [TĀ, 3 179.1]
ūṣmeti kathitaṃ nāma bhairaveṇāmalātmanā | [TĀ, 3 179.2]
kādihāntam idaṃ prāhuḥ kṣobhādhāratayā budhāḥ | [TĀ, 3 180.1]
yonirūpeṇa tasyāpi yoge kṣobhāntaraṃ vrajet | [TĀ, 3 180.2]
tannidarśanayogena pañcāśattamavarṇatā | [TĀ, 3 181.1]
pañcaviṃśakasaṃjñeyaprāgvadbhūmisusaṃsthitam | [TĀ, 3 181.2]
catuṣkaṃ ca catuṣkaṃ ca bhedābhedagataṃ kramāt | [TĀ, 3 182.1]
ādyaṃ catuṣkaṃ saṃvitterbhedasaṃdhānakovidam | [TĀ, 3 182.2]
bhedasyābhedarūḍhyekaheturanyaccatuṣṭayam | [TĀ, 3 183.1]
itthaṃ yadvarṇajātaṃ tatsarvaṃ svaramayaṃ purā | [TĀ, 3 183.2]
vyaktiyogādvyañjanaṃ tatsvaraprāṇaṃ yataḥ kila | [TĀ, 3 184.1]
svarāṇāṃ ṣaṭkameveha mūlaṃ syādvarṇasaṃtatau | [TĀ, 3 184.2]
ṣaḍdevatāstu tā eva ye mukhyāḥ sūryaraśmayaḥ | [TĀ, 3 185.1]
saurāṇāmeva raśmīnāmantaścāndrakalā yataḥ | [TĀ, 3 185.2]
ato 'tra dīrghatritayaṃ sphuṭaṃ cāndramasaṃ vapuḥ | [TĀ, 3 186.1]
candraśca nāma naivānyo bhogyaṃ bhoktuśca nāparam | [TĀ, 3 186.2]
bhoktaiva bhogyabhāvena dvaividhyātsaṃvyavasthitaḥ | [TĀ, 3 187.1]
ghaṭasya na hi bhogyatvaṃ svaṃ vapurmātṛgaṃ hi tat | [TĀ, 3 187.2]
ato mātari yā rūḍhiḥ sāsya bhogyatvamucyate | [TĀ, 3 188.1]
anuttaraṃ parāmṛśyaparāmarśakabhāvataḥ | [TĀ, 3 188.2]
saṃghaṭṭarūpatāṃ prāptaṃ bhogyamicchādikaṃ tathā | [TĀ, 3 189.1]
anuttarānandabhuvāmicchādye bhogyatāṃ gate | [TĀ, 3 189.2]
saṃdhyakṣarāṇāmudayo bhoktṛrūpaṃ ca kathyate | [TĀ, 3 190.1]
anuttarānandamayo devo bhoktaiva kathyate | [TĀ, 3 190.2]
icchādikaṃ bhogyameva tata evāsya śaktitā | [TĀ, 3 191.1]
bhogyaṃ bhoktari līnaṃ ced bhoktā tadvastutaḥ sphuṭaḥ | [TĀ, 3 191.2]
ataḥ ṣaṇṇāṃ trikaṃ sāraṃ cidiṣyunmeṣaṇātmakam | [TĀ, 3 192.1]
tadeva tritayaṃ prāhurbhairavasya paraṃ mahaḥ | [TĀ, 3 192.2]
tattrikaṃ parameśasya pūrṇā śaktiḥ pragīyate | [TĀ, 3 193.1]
tenākṣiptaṃ yato viśvamato 'sminsamupāsite | [TĀ, 3 193.2]
viśvaśaktāvavacchedavandhye jātamupāsanam | [TĀ, 3 194.1]
ityeṣa mahimaitāvāniti tāvanna śakyate | [TĀ, 3 194.2]
aparicchinnaśakteḥ kaḥ kuryācchaktiparicchidām | [TĀ, 3 195.1]
tasmādanuttaro devaḥ svācchandyānuttaratvataḥ | [TĀ, 3 195.2]
visargaśaktiyuktatvāt sampanno viśvarūpakaḥ | [TĀ, 3 196.1]
evaṃ pañcāśadāmarśapūrṇaśaktirmaheśvaraḥ | [TĀ, 3 196.2]
vimarśātmaika evānyāḥ śaktayo 'traiva niṣṭhitāḥ | [TĀ, 3 197.1]
ekāśītipadā devī hyatrāntarbhāvayiṣyate | [TĀ, 3 197.2]
ekāmarśasvabhāvatve śabdarāśiḥ sa bhairavaḥ | [TĀ, 3 198.1]
āmṛśyacchāyayā yogātsaiva śaktiśca mātṛkā | [TĀ, 3 198.2]
sā śabdarāśisaṃghaṭṭādbhinnayonistu mālinī | [TĀ, 3 199.1]
prāgvannavatayāmarśāt pṛthagvargasvarūpiṇī | [TĀ, 3 199.2]
ekaikāmarśarūḍhau tu saiva pañcāśadātmikā | [TĀ, 3 200.1]
itthaṃ nādānuvedhena parāmarśasvabhāvakaḥ | [TĀ, 3 200.2]
śivo mātāpitṛtvena kartā viśvatra saṃsthitaḥ | [TĀ, 3 201.1]
visarga eva śākto 'yaṃ śivabindutayā punaḥ | [TĀ, 3 201.2]
garbhīkṛtānantaviśvaḥ śrayate 'nuttarātmatām | [TĀ, 3 202.1]
aparicchinnaviśvāntaḥsāre svātmani yaḥ prabhoḥ | [TĀ, 3 202.2]
parāmarśaḥ sa evokto dvayasaṃpattilakṣaṇaḥ | [TĀ, 3 203.1]
anuttaravisargātmaśivaśaktyadvayātmani | [TĀ, 3 203.2]
parāmarśo nirbharatvādahamityucyate vibhoḥ | [TĀ, 3 204.1]
anuttarādyā prasṛtir hāntā śaktisvarūpiṇī | [TĀ, 3 204.2]
pratyāhṛtāśeṣaviśvānuttare sā nilīyate | [TĀ, 3 205.1]
tadidaṃ viśvamantaḥsthaṃ śaktau sānuttare pare | [TĀ, 3 205.2]
tattasyāmiti yatsatyaṃ vibhunā saṃpuṭīkṛtiḥ | [TĀ, 3 206.1]
tena śrītrīśikāśāstre śakteḥ saṃpuṭitākṛtiḥ | [TĀ, 3 206.2]
saṃvittau bhāti yadviśvaṃ tatrāpi khalu saṃvidā | [TĀ, 3 207.1]
tadetattritayaṃ dvandvayogātsaṃghātatāṃ gatam | [TĀ, 3 207.2]
ekameva paraṃ rūpaṃ bhairavasyāhamātmakam | [TĀ, 3 208.1]
visargaśaktiryā śaṃbhoḥ setthaṃ sarvatra vartate | [TĀ, 3 208.2]
tata evasamasto 'yamānandarasavibhramaḥ | [TĀ, 3 209.1]
tathāhi madhure gīte sparśe vā candanādike | [TĀ, 3 209.2]
mādhyasthyavigame yāsau hṛdaye spandamānatā | [TĀ, 3 210.1]
ānandaśaktiḥ saivoktā yataḥ sahṛdayo janaḥ | [TĀ, 3 210.2]
pūrvaṃ visṛjyasakalaṃ kartavyaṃ śūnyatānale | [TĀ, 3 211.1]
cittaviśrāntisaṃjño 'yamāṇavastadanantaram | [TĀ, 3 211.2]
dṛṣṭaśrutāditadvastupronmukhatvaṃ svasaṃvidi | [TĀ, 3 212.1]
cittasaṃbodhanāmoktaḥ śāktollāsabharātmakaḥ | [TĀ, 3 212.2]
tatronmukhatvatadvastusaṃghaṭṭādvastuno hṛdi | [TĀ, 3 213.1]
rūḍheḥ pūrṇatayāveśānmitacittalayācchive | [TĀ, 3 213.2]
prāgvadbhaviṣyadaunmukhyasaṃbhāvyamitatālayāt | [TĀ, 3 214.1]
cittapralayanāmāsau visargaḥ śāmbhavaḥ paraḥ | [TĀ, 3 214.2]
tattvarakṣāvidhāne 'to visargatraidhamucyate | [TĀ, 3 215.1]
hṛtpadmakośamadhyasthastayoḥ saṃghaṭṭa iṣyate | [TĀ, 3 215.2]
visargo 'ntaḥ sa ca proktaścittaviśrāntilakṣaṇaḥ | [TĀ, 3 216.1]
dvitīyaḥ sa visargastu cittasaṃbodhalakṣaṇaḥ | [TĀ, 3 216.2]
ekībhūtaṃ vibhātyatra jagadetaccarācaram | [TĀ, 3 217.1]
grāhyagrāhakabhedo vai kiṃcidatreṣyate yadā | [TĀ, 3 217.2]
tadāsau sakalaḥ prokto niṣkalaḥ śivayogataḥ | [TĀ, 3 218.1]
grāhyagrāhakavicchittisampūrṇagrahaṇātmakaḥ | [TĀ, 3 218.2]
tṛtīyaḥ sa visargastu cittapralayalakṣaṇaḥ | [TĀ, 3 219.1]
ekībhāvātmakaḥ sūkṣmo vijñānātmātmanirvṛtaḥ | [TĀ, 3 219.2]
nirūpito 'yamarthaḥ śrīsiddhayogīśvarīmate | [TĀ, 3 220.1]
sātra kuṇḍalinī bījaṃ jīvabhūtā cidātmikā | [TĀ, 3 220.2]
tajjaṃ dhruvecchonmeṣākhyaṃ trikaṃ varṇāstataḥ punaḥ | [TĀ, 3 221.1]
ā ityavarṇādityādiyāvadvaisargikī kalā | [TĀ, 3 221.2]
kakārādisakārāntā visargātpañcadhā sa ca | [TĀ, 3 222.1]
bahiścāntaśca hṛdaye nāde 'tha parame pade | [TĀ, 3 222.2]
bindurātmani mūrdhāntaṃ hṛdayādvyāpako hi saḥ | [TĀ, 3 223.1]
ādimāntyavihīnāstu mantrāḥ syuḥ śaradabhravat | [TĀ, 3 223.2]
gurorlakṣaṇametāvadādimāntyaṃ ca vedayet | [TĀ, 3 224.1]
pūjyaḥ so 'hamiva jñānī bhairavo devatātmakaḥ | [TĀ, 3 224.2]
ślokagāthādi yatkiṃcidādimāntyayutaṃ tataḥ | [TĀ, 3 225.1]
tasmādvidaṃstathā sarvaṃ mantratvenaiva paśyati | [TĀ, 3 225.2]
visargaśaktirviśvasya kāraṇaṃ ca nirūpitā | [TĀ, 3 226.1]
aitareyākhyavedānte parameśena vistarāt | [TĀ, 3 226.2]
yallohitaṃ tadagniryadvīryaṃ sūryenduvigraham | [TĀ, 3 227.1]
a iti brahma paramaṃ tatsaṃghaṭṭodayātmakam | [TĀ, 3 227.2]
tasyāpi ca paraṃ vīryaṃ pañcabhūtakalātmakam | [TĀ, 3 228.1]
bhogyatvenānnarūpaṃ ca śabdasparśarasātmakam | [TĀ, 3 228.2]
śabdo 'pi madhuro yasmādvīryopacayakārakaḥ | [TĀ, 3 229.1]
taddhi vīryaṃ paraṃ śuddhaṃ visisṛkṣātmakaṃ matam | [TĀ, 3 229.2]
tadbalaṃ ca tadojaśca te prāṇāḥ sā ca kāntatā | [TĀ, 3 230.1]
tasmādvīryātprajāstāśca vīryaṃ karmasu kathyate | [TĀ, 3 230.2]
yajñādikeṣu tadvṛṣṭau sauṣadhīṣvatha tāḥ punaḥ | [TĀ, 3 231.1]
vīrye tacca prajāsvevaṃ visarge viśvarūpatā | [TĀ, 3 231.2]
śabdarāśiḥ sa evokto mātṛkā sāca kīrtitā | [TĀ, 3 232.1]
kṣobhyakṣobhakatāveśānmālinīṃ tāṃ pracakṣate | [TĀ, 3 232.2]
bījayonisamāpattivisargodayasundarā | [TĀ, 3 233.1]
mālinī hi parā śaktirnirṇītā viśvarūpiṇī | [TĀ, 3 233.2]
eṣā vastuta ekaiva parā kālasya karṣiṇī | [TĀ, 3 234.1]
śaktimadbhedayogena yāmalatvaṃ prapadyate | [TĀ, 3 234.2]
tasya pratyavamarśo yaḥ paripūrṇo 'hamātmakaḥ | [TĀ, 3 235.1]
sa svātmani svatantratvādvibhāgamavabhāsayet | [TĀ, 3 235.2]
vibhāgābhāsane cāsya tridhā vapurudāhṛtam | [TĀ, 3 236.1]
paśyantī madhyamā sthūlā vaikharītyabhiśabditam | [TĀ, 3 236.2]
tāsāmapi tridhā rūpaṃ sthūlasūkṣmaparatvataḥ | [TĀ, 3 237.1]
tatra yā svarasandarbhasubhagā nādarūpiṇī | [TĀ, 3 237.2]
sā sthūlā khalu paśyantī varṇādyapravibhāgataḥ | [TĀ, 3 238.1]
avibhāgaikarūpatvaṃ mādhuryaṃ śaktirucyate | [TĀ, 3 238.2]
sthānavāyvādigharṣotthā sphuṭataiva ca pāruṣī | [TĀ, 3 239.1]
tadasyāṃ nādarūpāyāṃ saṃvitsavidhavṛttitaḥ | [TĀ, 3 239.2]
sājātyāttanmayībhūtir jhag ityevopalabhyate | [TĀ, 3 240.1]
yeṣāṃ na tanmayībhūtiste dehādinimajjanam | [TĀ, 3 240.2]
avidanto magnasaṃvinmānāstvahṛdayā iti | [TĀ, 3 241.1]
yattu carmāvanaddhādi kiṃcittatraiṣa yo dhvaniḥ | [TĀ, 3 241.2]
sa sphuṭāsphuṭarūpatvānmadhyamā sthūlarūpiṇī | [TĀ, 3 242.1]
madhyāyāś cāvibhāgāṃśasadbhāva iti raktatā | [TĀ, 3 242.2]
avibhāgasvaramayī yatra syāttatsurañjakam | [TĀ, 3 243.1]
avibhāgo hi nirvṛtyai dṛśyatāṃ tālapāṭhataḥ | [TĀ, 3 243.2]
kilāvyaktadhvanau tasminvādane parituṣyati | [TĀ, 3 244.1]
yā tu sphuṭānāṃ varṇānāmutpattau kāraṇaṃ bhavet | [TĀ, 3 244.2]
sā sthūlā vaikharī yasyāḥ kāryaṃ vākyādi bhūyasā | [TĀ, 3 245.1]
asminsthūlatraye yattadanusandhānamādivat | [TĀ, 3 245.2]
pṛthakpṛthaktattritayaṃ sūkṣmamityabhiśabdyate | [TĀ, 3 246.1]
ṣaḍjaṃ karomi madhuraṃ vādayāmi bruve vacaḥ | [TĀ, 3 246.2]
pṛthagevānusandhānatrayaṃ saṃvedyate kila | [TĀ, 3 247.1]
etasyāpi trayasyādyaṃ yad rūpam anupādhimat | [TĀ, 3 247.2]
tatparaṃ tritayaṃ tatra śivaḥ paracidātmakaḥ | [TĀ, 3 248.1]
vibhāgābhāsanāyāṃ ca mukhyāstisro 'tra śaktayaḥ | [TĀ, 3 248.2]
anuttarā parecchā ca parāparatayā sthitā | [TĀ, 3 249.1]
unmeṣaśaktirjñānākhyā tvapareti nigadyate | [TĀ, 3 249.2]
kṣobharūpātpunastāsāmuktāḥ ṣaṭ saṃvido 'malāḥ | [TĀ, 3 250.1]
āsāmeva samāveśātkriyāśaktitayoditāt | [TĀ, 3 250.2]
saṃvido dvādaśa proktā yāsu sarvaṃ samāpyate | [TĀ, 3 251.1]
etāvaddevadevasya mukhyaṃ tacchakticakrakam | [TĀ, 3 251.2]
etāvatā devadevaḥ pūrṇaśaktiḥ sa bhairavaḥ | [TĀ, 3 252.1]
parāmarśātmakatvena visargākṣepayogataḥ | [TĀ, 3 252.2]
iyattākalanājjñānāttāḥ proktāḥ kālikāḥ kvacit | [TĀ, 3 253.1]
śrīsāraśāstre cāpyuktaṃ madhya ekākṣarāṃ parām | [TĀ, 3 253.2]
pūjayedbhairavātmākhyāṃ yoginīdvādaśāvṛtām | [TĀ, 3 254.1]
tābhya eva catuḥṣaṣṭiparyantaṃ śakticakrakam | [TĀ, 3 254.2]
ekārataḥ samārabhya sahasrāraṃ pravartate | [TĀ, 3 255.1]
tāsāṃ ca kṛtyabhedena nāmāni bahudhāgame | [TĀ, 3 255.2]
upāsāśca dvayādvaitavyāmiśrākārayogataḥ | [TĀ, 3 256.1]
śrīmattraiśirase tacca kathitaṃ vistarādbahu | [TĀ, 3 256.2]
iha no likhitaṃ vyāsabhayāccānupayogataḥ | [TĀ, 3 257.1]
tā eva nirmalāḥ śuddhā aghorāḥ parikīrtitāḥ | [TĀ, 3 257.2]
ghoraghoratarāṇāṃ tu sotṛtvācca tadātmikāḥ | [TĀ, 3 258.1]
sṛṣṭau sthitau ca saṃhāre tadupādhitrayātyaye | [TĀ, 3 258.2]
tāsāmeva sthitaṃ rūpaṃ bahudhā pravibhajyate | [TĀ, 3 259.1]
upādhyatītaṃ yadrūpaṃ taddvidhā guravo jaguḥ | [TĀ, 3 259.2]
anullāsād upādhīnāṃ yadvā praśamayogataḥ | [TĀ, 3 260.1]
praśamaśca dvidhā śāntyā haṭhapākakrameṇa tu | [TĀ, 3 260.2]
alaṃ grāsarasākhyena satataṃ jvalanātmanā | [TĀ, 3 261.1]
haṭhapākapraśamanaṃ yattṛtīyaṃ tadeva ca | [TĀ, 3 261.2]
upadeśāya yujyeta bhedendhanavidāhakam | [TĀ, 3 261.3]
nijabodhajaṭharahutabhuji bhāvāḥ sarve samarpitā haṭhataḥ | [TĀ, 3 262.1]
vijahati bhedavibhāgaṃ nijaśaktyā taṃ samindhānāḥ | [TĀ, 3 262.2]
haṭhapākena bhāvānāṃ rūpe bhinne vilāpite | [TĀ, 3 263.1]
aśnantyamṛtasādbhūtaṃ viśvaṃ saṃvittidevatāḥ | [TĀ, 3 263.2]
tāstṛptāḥ svātmanaḥ pūrṇaṃ hṛdayaikāntaśāyinam | [TĀ, 3 264.1]
cidvyomabhairavaṃ devamabhedenādhiśerate | [TĀ, 3 264.2]
evaṃ kṛtyakriyāveśān nāmopāsābahutvataḥ | [TĀ, 3 265.1]
āsāṃ bahuvidhaṃ rūpamabhede 'pyavabhāsate | [TĀ, 3 265.2]
āsāmeva ca devīnāmāvāpodvāpayogataḥ | [TĀ, 3 266.1]
ekadvitricatuṣpañcaṣaṭsaptāṣṭanavottaraiḥ | [TĀ, 3 266.2]
rudrārkānyakalāsenāprabhṛtirbhedavistaraḥ | [TĀ, 3 267.1]
alamanyena bahunā prakṛte 'tha niyujyate | [TĀ, 3 267.2]
saṃvidātmani viśvo 'yaṃ bhāvavargaḥ prapañcavān | [TĀ, 3 268.1]
pratibimbatayā bhāti yasya viśveśvaro hi saḥ | [TĀ, 3 268.2]
evamātmani yasyedṛgavikalpaḥ sadodayaḥ | [TĀ, 3 269.1]
parāmarśaḥ sa evāsau śāṃbhavopāyamudritaḥ | [TĀ, 3 269.2]
pūrṇāhaṃtāparāmarśo yo 'syāyaṃ pravivecitaḥ | [TĀ, 3 270.1]
mantramudrākriyopāsāstadanyā nātra kāścana | [TĀ, 3 270.2]
bhūyobhūyaḥ samāveśaṃ nirvikalpamimaṃ śritaḥ | [TĀ, 3 271.1]
abhyeti bhairavībhāvaṃ jīvanmuktyaparābhidham | [TĀ, 3 271.2]
ita eva prabhṛtyeṣā jīvanmuktirvicāryate | [TĀ, 3 272.1]
yatra sūtraṇayāpīyam upāyopeyakalpanā | [TĀ, 3 272.2]
prāktane tvāhnike kācidbhedasya kalanāpi no | [TĀ, 3 273.1]
tenānupāye tasminko mucyate vā kathaṃ kutaḥ | [TĀ, 3 273.2]
nirvikalpe parāmarśe śāmbhavopāyanāmani | [TĀ, 3 274.1]
pañcāśadbhedatāṃ pūrvasūtritāṃ yojayedbudhaḥ | [TĀ, 3 274.2]
dharāmevāvikalpena svātmani pratibimbitām | [TĀ, 3 275.1]
paśyanbhairavatāṃ yāti jalādiṣvapyayaṃ vidhiḥ | [TĀ, 3 275.2]
yāvadante paraṃ tattvaṃ samastāvaraṇordhvagam | [TĀ, 3 276.1]
vyāpi svatantraṃ sarvajñaṃ yacchivaṃ parikalpitam | [TĀ, 3 276.2]
tadapyakalpitodārasaṃviddarpaṇabimbitam | [TĀ, 3 277.1]
paśyanvikalpavikalo bhairavībhavati svayam | [TĀ, 3 277.2]
yathā raktaṃ puraḥ paśyannirvikalpakasaṃvidā | [TĀ, 3 278.1]
tattaddvāraniraṃśaikaghaṭasaṃvittisusthitaḥ | [TĀ, 3 278.2]
tadvaddharādikaikaikasaṃghātasamudāyataḥ | [TĀ, 3 279.1]
parāmṛśansvamātmānaṃ pūrṇa evāvabhāsate | [TĀ, 3 279.2]
matta evoditamidaṃ mayyeva pratibimbitam | [TĀ, 3 280.1]
madabhinnamidaṃ ceti tridhopāyaḥ sa śāmbhavaḥ | [TĀ, 3 280.2]
sṛṣṭeḥ sthiteḥ saṃhṛteśca tadetatsūtraṇaṃ kṛtam | [TĀ, 3 281.1]
yatra sthitaṃ yataśceti tadāha spandaśāsane | [TĀ, 3 281.2]
etāvataiva hyaiśvaryaṃ saṃvidaḥ khyāpitaṃ param | [TĀ, 3 282.1]
viśvātmakatvaṃ cetyanyallakṣaṇaṃ kiṃ nu kathyatām | [TĀ, 3 282.2]
svātmanyeva cidākāśe viśvamasmyavabhāsayan | [TĀ, 3 283.1]
sraṣṭā viśvātmaka iti prathayā bhairavātmatā | [TĀ, 3 283.2]
ṣaḍadhvajātaṃ nikhilaṃ mayyeva pratibimbitam | [TĀ, 3 284.1]
sthitikartāhamasmīti sphuṭeyaṃ viśvarūpatā | [TĀ, 3 284.2]
sadoditamahābodhajvālājaṭilatātmani | [TĀ, 3 285.1]
viśvaṃ dravati mayyetaditi paśyanpraśāmyati | [TĀ, 3 285.2]
anantacitrasadgarbhasaṃsārasvapnasadmanaḥ | [TĀ, 3 286.1]
ploṣakaḥ śiva evāhamityullāsī hutāśanaḥ | [TĀ, 3 286.2]
jagatsarvaṃ mattaḥ prabhavati vibhedena bahudhā tathāpyetadrūḍhaṃ mayi vigalite tvatra na paraḥ | [TĀ, 3 287.1]
taditthaṃ yaḥ sṛṣṭisthitivilayam ekīkṛtivaśād anaṃśaṃ paśyetsa sphurati hi turīyaṃ padam itaḥ | [TĀ, 3 287.2]
tadasminparamopāye śāmbhavādvaitaśālini | [TĀ, 3 288.1]
ke 'pyeva yānti viśvāsaṃ parameśena bhāvitāḥ | [TĀ, 3 288.2]
snānaṃ vrataṃ dehaśuddhirdhāraṇā mantrayojanā | [TĀ, 3 289.1]
adhvakﾱptir yāgavidhir homajapyasamādhayaḥ | [TĀ, 3 289.2]
ityādikalpanā kāpi nātra bhedena yujyate | [TĀ, 3 290.1]
parānugrahakāritvamatrasthasya sphuṭaṃ sthitam | [TĀ, 3 290.2]
yadi tādṛganugrāhyo daiśikasyopasarpati | [TĀ, 3 291.1]
athāsau tādṛśo na syādbhavabhaktyā ca bhāvitaḥ | [TĀ, 3 291.2]
taṃ cārādhayate bhāvitādṛśānugraheritaḥ | [TĀ, 3 292.1]
tadā vicitraṃ dīkṣādividhiṃ śikṣeta kovidaḥ | [TĀ, 3 292.2]
bhāvinyo 'pi hyupāsāstā atraivāyānti niṣṭhitim | [TĀ, 3 293.1]
etanmayatvaṃ paramaṃ prāpyaṃ nirvarṇyate śivam | [TĀ, 3 293.2]
iti kathitamidaṃ suvistaraṃ paramaṃ śāmbhavamātmavedanam | [TĀ, 3 294.1]
{TĀ, 4}
atha śāktamupāyamaṇḍalaṃ kathayāmaḥ paramātmasaṃvide | [TĀ, 4 1.1]
anantarāhnikokte 'sminsvabhāve pārameśvare | [TĀ, 4 2.1]
pravivikṣurvikalpasya kuryātsaṃskāramañjasā | [TĀ, 4 2.2]
vikalpaḥ saṃskṛtaḥ sūte vikalpaṃ svātmasaṃskṛtam | [TĀ, 4 3.1]
svatulyaṃ so 'pi so 'pyanyaṃ so 'pyanyaṃ sadṛśātmakam | [TĀ, 4 3.2]
caturṣveva vikalpeṣu yaḥ saṃskāraḥ kramādasau | [TĀ, 4 4.1]
asphuṭaḥ sphuṭatābhāvī prasphuṭan sphuṭitātmakaḥ | [TĀ, 4 4.2]
tataḥ sphuṭataro yāvadante sphuṭatamo bhavet | [TĀ, 4 5.1]
asphuṭādau vikalpe ca bhedo 'pyastyāntarālikaḥ | [TĀ, 4 5.2]
tataḥ sphuṭatamodāratādrūpyaparibṛṃhitā | [TĀ, 4 6.1]
saṃvidabhyeti vimalāmavikalpasvarūpatām | [TĀ, 4 6.2]
ataśca bhairavīyaṃ yattejaḥ saṃvitsvabhāvakam | [TĀ, 4 7.1]
bhūyo bhūyo vimṛśatāṃ jāyate tatsphuṭātmatā | [TĀ, 4 7.2]
nanu saṃvitparāmraṣṭrī parāmarśamayī svataḥ | [TĀ, 4 8.1]
parāmṛśyā kathaṃ tāthārūpyasṛṣṭau tu sā jaḍā | [TĀ, 4 8.2]
ucyate svātmasaṃvittiḥ svabhāvādeva nirbharā | [TĀ, 4 9.1]
nāsyāmapāsyaṃ nādheyaṃ kiṃcidityuditaṃ purā | [TĀ, 4 9.2]
kiṃtu durghaṭakāritvātsvācchandyānnirmalādasau | [TĀ, 4 10.1]
svātmapracchādanakrīḍāpaṇḍitaḥ parameśvaraḥ | [TĀ, 4 10.2]
anāvṛtte svarūpe 'pi yadātmācchādanaṃ vibhoḥ | [TĀ, 4 11.1]
saiva māyā yato bheda etāvānviśvavṛttikaḥ | [TĀ, 4 11.2]
tathābhāsanamevāsya dvaitamuktaṃ maheśituḥ | [TĀ, 4 12.1]
taddvayāpāsanenāyaṃ parāmarśo 'bhidhīyate | [TĀ, 4 12.2]
durbhedapādapasyāsya mūlaṃ kṛntanti kovidāḥ | [TĀ, 4 13.1]
dhārārūḍhena sattarkakuṭhāreṇeti niścayaḥ | [TĀ, 4 13.2]
tāmenāṃ bhāvanāmāhuḥ sarvakāmadughāṃ budhāḥ | [TĀ, 4 14.1]
sphuṭayedvastu yāpetaṃ manorathapadād api | [TĀ, 4 14.2]
śrīpūrvaśāstre tatproktaṃ tarko yogāṅgamuttamam | [TĀ, 4 15.1]
heyādyālocanāttasmāttatra yatnaḥ praśasyate | [TĀ, 4 15.2]
mārge cetaḥ sthirībhūtaṃ heye 'pi viṣayecchayā | [TĀ, 4 16.1]
prerya tena nayettāvad yāvat padam anāmayam | [TĀ, 4 16.2]
mārgo 'tra mokṣopāyaḥ sa heyaḥ śāstrāntaroditaḥ | [TĀ, 4 17.1]
viṣiṇoti nibadhnāti yecchā niyatisaṃgatam | [TĀ, 4 17.2]
rāgatattvaṃ tayoktaṃ yat tena tatrānurajyate | [TĀ, 4 18.1]
yathā sāmrājyasaṃbhogaṃ dṛṣṭvādṛṣṭvāthavādhame | [TĀ, 4 18.2]
bhoge rajyeta durbuddhistadvanmokṣe 'pi rāgataḥ | [TĀ, 4 19.1]
sa evāṃśaka ityuktaḥ svabhāvākhyaḥ sa tu sphuṭam | [TĀ, 4 19.2]
siddhyaṅgamiti mokṣāya pratyūha iti kovidāḥ | [TĀ, 4 20.1]
śivaśāsanamāhātmyaṃ vidannapyata eva hi | [TĀ, 4 20.2]
vaiṣṇavādyeṣu rajyeta mūḍho rāgeṇa rañjitaḥ | [TĀ, 4 21.1]
yatastāvati sā tasya vāmākhyā śaktiraiśvarī | [TĀ, 4 21.2]
pāñcarātrikavairiñcasaugatādervijṛmbhate | [TĀ, 4 22.1]
dṛṣṭāḥ sāmrājyasaṃbhogaṃ nindantaḥ ke 'pi bāliśāḥ | [TĀ, 4 22.2]
na tu saṃtoṣataḥ sveṣu bhogeṣvāśīḥpravartanāt | [TĀ, 4 23.1]
evaṃcidbhairavāveśanindātatparamānasāḥ | [TĀ, 4 23.2]
bhavantyatisughorābhiḥ śaktibhiḥ pātitā yataḥ | [TĀ, 4 24.1]
tena śāṃbhavamāhātmyaṃ jānanyaḥ śāsanāntare | [TĀ, 4 24.2]
āśvasto nottarītavyaṃ tena bhedamahārṇavāt | [TĀ, 4 25.1]
śrīkāmikāyāṃ proktaṃ ca pāśaprakaraṇe sphuṭam | [TĀ, 4 25.2]
vedasāṃkhyapurāṇajñāḥ pāñcarātraparāyaṇāḥ | [TĀ, 4 26.1]
ye kecidṛṣayo dhīrāḥ śāstrāntaraparāyaṇāḥ | [TĀ, 4 26.2]
bauddhārhatādyāḥ sarve te vidyārāgeṇa rañjitāḥ | [TĀ, 4 27.1]
māyāpāśena baddhatvācchivadīkṣāṃ na vindate | [TĀ, 4 27.2]
rāgaśabdena ca proktaṃ rāgatattvaṃ niyāmakam | [TĀ, 4 28.1]
māyīye tacca taṃ tasmiñchāstre niyamayediti | [TĀ, 4 28.2]
mokṣo 'pi vaiṣṇavāderyaḥ svasaṃkalpena bhāvitaḥ | [TĀ, 4 29.1]
paraprakṛtisāyujyaṃ yad vāpy ānandarūpatā | [TĀ, 4 29.2]
viśuddhacittamātraṃ vā dīpavatsaṃtatikṣayaḥ | [TĀ, 4 30.1]
sa savedyāpavedyātmapralayākalatāmayaḥ | [TĀ, 4 30.2]
taṃ prāpyāpi ciraṃ kālaṃ tadgogābhogabhuktataḥ | [TĀ, 4 31.1]
tattattvapralayānte tu tadūrdhvāṃ sṛṣṭimāgataḥ | [TĀ, 4 31.2]
mantratvameti saṃbodhādananteśena kalpitāt | [TĀ, 4 32.1]
etaccāgre taniṣyāma ityāstāṃ tāvadatra tat | [TĀ, 4 32.2]
tenājñajanatākﾱptapravādair yo viḍambitaḥ | [TĀ, 4 33.1]
asadgurau rūḍhacitsa māyāpāśena rañjitaḥ | [TĀ, 4 33.2]
so 'pi sattarkayogena nīyate sadguruṃ prati | [TĀ, 4 34.1]
sattarkaḥ śuddhavidyaiva sā cecchā parameśituḥ | [TĀ, 4 34.2]
śrīpūrvaśāstre tenoktaṃ sa yiyāsuḥ śivecchayā | [TĀ, 4 35.1]
bhuktimuktiprasiddhyarthaṃ nīyate sadguruṃ prati | [TĀ, 4 35.2]
śaktipātastu tatraiṣa kramikaḥ sampravartate | [TĀ, 4 36.1]
sthitvā yo 'sadgurau śāstrāntare vā satpathaṃ śritaḥ | [TĀ, 4 36.2]
guruśāstragate sattve 'sattve cātra vibhedakam | [TĀ, 4 37.1]
śaktipātasya vaicitryaṃ purastātpravivicyate | [TĀ, 4 37.2]
uktaṃ svacchandaśāstre tat vaiṣṇavādyānpravādinaḥ | [TĀ, 4 38.1]
sarvān bhramayate māyā sāmokṣe mokṣalipsayā | [TĀ, 4 38.2]
yastu rūḍho 'pi tatrodyatparāmarśaviśāradaḥ | [TĀ, 4 39.1]
sa śuddhavidyāmāhātmyācchaktipātapavitritaḥ | [TĀ, 4 39.2]
ārohatyeva sanmārgaṃ pratyūhaparivarjitaḥ | [TĀ, 4 40.1]
sa tāvatkasyacittarkaḥ svata eva pravartate | [TĀ, 4 40.2]
sa ca sāṃsiddhikaḥ śāstre proktaḥ svapratyayātmakaḥ | [TĀ, 4 41.1]
kiraṇāyāṃ yadapyuktaṃ gurutaḥ śāstrataḥ svataḥ | [TĀ, 4 41.2]
tatrottarottaraṃ mukhyaṃ pūrvapūrva upāyakaḥ | [TĀ, 4 42.1]
yasya svato 'yaṃ sattarkaḥ sarvatraivādhikāravān | [TĀ, 4 42.2]
abhiṣiktaḥ svasaṃvittidevībhirdīkṣitaśca saḥ | [TĀ, 4 43.1]
sa eva sarvācāryāṇāṃ madhye mukhyaḥ prakīrtitaḥ | [TĀ, 4 43.2]
tatsaṃnidhāne nānyeṣu kalpiteṣvadhikāritā | [TĀ, 4 44.1]
sa samastaṃ ca śāstrārthaṃ sattarkādeva manyate | [TĀ, 4 44.2]
śuddhavidyā hi tannāsti satyaṃ yadyanna bhāsayet | [TĀ, 4 45.1]
sarvaśāstrārthavettṛtvamakasmāccāsya jāyate | [TĀ, 4 45.2]
iti śrīpūrvavākye tadakasmāditi śabdataḥ | [TĀ, 4 46.1]
lokāprasiddho yo hetuḥ so 'kasmāditi kathyate | [TĀ, 4 46.2]
sa caiṣa parameśānaśuddhavidyāvijṛmbhitam | [TĀ, 4 47.1]
asya bhedāśca bahavo nirbhittiḥ sahabhittikaḥ | [TĀ, 4 47.2]
sarvago 'ṃśagataḥ so 'pi mukhyāmukhyāṃśaniṣṭhitaḥ | [TĀ, 4 48.1]
bhittiḥ paropajīvitvaṃ parā prajñātha tatkṛtiḥ | [TĀ, 4 48.2]
adṛṣṭamaṇḍalo 'pyevaṃ yaḥ kaścidvetti tattvataḥ | [TĀ, 4 49.1]
sa siddhibhāgbhavennityaṃ sa yogī sa ca dīkṣitaḥ | [TĀ, 4 49.2]
evaṃ yo vetti tattvena tasya nirvāṇagāminī | [TĀ, 4 50.1]
dīkṣā bhavediti proktaṃ tacchrītriṃśakaśāsane | [TĀ, 4 50.2]
akalpito gururjñeyaḥ sāṃsiddhika iti smṛtaḥ | [TĀ, 4 51.1]
yastu tadrūpabhāgātmabhāvanātaḥ paraṃ vinā | [TĀ, 4 51.2]
śāstravitsa guruḥ śāstre prokto 'kalpitakalpakaḥ | [TĀ, 4 52.1]
tasyāpi bhedā utkṛṣṭamadhyamandādyupāyataḥ | [TĀ, 4 52.2]
bhāvanāto 'tha vā dhyānājjapātsvapnādvratāddhuteḥ | [TĀ, 4 53.1]
prāpnotyakalpitodāramabhiṣekaṃ mahāmatiḥ | [TĀ, 4 53.2]
śrīmadvājasanīye śrīvīre śrībrahmayāmale | [TĀ, 4 54.1]
śrīsiddhāyāmidaṃ dhātrā proktamanyatra ca sphuṭam | [TĀ, 4 54.2]
tasya svecchāpravṛttatvāt kāraṇānantateṣyate | [TĀ, 4 55.1]
kadācidbhaktiyogena karmaṇā vidyayāpi vā | [TĀ, 4 55.2]
jñānadharmopadeśena mantrairvā dīkṣayāpi vā | [TĀ, 4 56.1]
evamādyairanekaiśca prakāraiḥ parameśvaraḥ | [TĀ, 4 56.2]
saṃsāriṇo 'nugṛhṇāti viśvasya jagataḥ patiḥ | [TĀ, 4 57.1]
mātṛmaṇḍalasaṃbodhātsaṃskārāttapasaḥ priye | [TĀ, 4 57.2]
dhyānādyogājjapājjñānān mantrārādhanato vratāt | [TĀ, 4 58.1]
samprāpyaṃ kulasāmānyaṃ jñānaṃ kaulikasiddhidam | [TĀ, 4 58.2]
tattvajñānātmakaṃ sādhyaṃ yatra yatraiva dṛśyate | [TĀ, 4 59.1]
sa eva hi gurustatra hetujālaṃ prakalpyatām | [TĀ, 4 59.2]
tattvajñānādṛte nānyallakṣaṇaṃ brahmayāmale | [TĀ, 4 60.1]
tatraiva coktaṃ sevāyāṃ kṛtāyāmavikalpataḥ | [TĀ, 4 60.2]
sādhakasya na cetsiddhiḥ kiṃ kāryamiti codite | [TĀ, 4 61.1]
ātmīyamasya saṃjñānakrameṇa svātmadīkṣaṇam | [TĀ, 4 61.2]
sasphuratvaprasiddhyarthaṃ tataḥ sādhyaṃ prasidhyati | [TĀ, 4 62.1]
anena svātmavijñānaṃ sasphuratvaprasādhakam | [TĀ, 4 62.2]
uktaṃ mukhyatayācāryo bhavedyadi na sasphuraḥ | [TĀ, 4 63.1]
tatraiva ca punaḥ śrīmadraktārādhanakarmaṇi | [TĀ, 4 63.2]
vidhiṃ proktaṃ sadā kurvanmāsenācārya ucyate | [TĀ, 4 64.1]
pakṣeṇa sādhako 'rdhārdhātputrakaḥ samayī tathā | [TĀ, 4 64.2]
dīkṣayejjapayogena raktādevī kramādyataḥ | [TĀ, 4 65.1]
guroralābhe proktasya vidhimetaṃ samācaret | [TĀ, 4 65.2]
mate ca pustakādvidyādhyayane doṣa īdṛśaḥ | [TĀ, 4 66.1]
ukto yastena taddoṣābhāve 'sau na niṣiddhatā | [TĀ, 4 66.2]
mantradravyādiguptatve phalaṃ kimiti codite | [TĀ, 4 67.1]
pustakādhītavidyā ye dīkṣāsamayavarjitāḥ | [TĀ, 4 67.2]
tāmasāḥ parahiṃsādi vaśyādi ca carantyalam | [TĀ, 4 68.1]
na ca tattvaṃ vidustena doṣabhāja iti sphuṭam | [TĀ, 4 68.2]
pūrvaṃ padayugaṃ vācyamanyonyaṃ hetuhetumat | [TĀ, 4 69.1]
yastu śāstraṃ vinā naiti śuddhavidyākhyasaṃvidam | [TĀ, 4 69.2]
guroḥ sa śāstram anvicchus taduktaṃ kramamācaret | [TĀ, 4 70.1]
yena kenāpyupāyena gurumārādhya bhaktitaḥ | [TĀ, 4 70.2]
taddīkṣākramayogena śāstrārthaṃ vettyasau tataḥ | [TĀ, 4 71.1]
abhiṣekaṃ samāsādya yo bhavetsa tu kalpitaḥ | [TĀ, 4 71.2]
san apyaśeṣapāśaughavinivartanakovidaḥ | [TĀ, 4 72.1]
yo yathākramayogena kasmiṃścicchāstravastuni | [TĀ, 4 72.2]
ākasmikaṃ vrajedbodhaṃ kalpitākalpito hi saḥ | [TĀ, 4 73.1]
tasya yo 'kalpito bhāgaḥ sa tu śreṣṭhatamaḥ smṛtaḥ | [TĀ, 4 73.2]
utkarṣaḥ śuddhavidyāṃśatāratamyakṛto yataḥ | [TĀ, 4 74.1]
yathā bhedenādisiddhācchivānmuktaśivā hyadhaḥ | [TĀ, 4 74.2]
tathā sāṃsiddhikajñānādāhṛtajñānino 'dhamāḥ | [TĀ, 4 75.1]
tatsaṃnidhau nādhikārasteṣāṃ muktaśivātmavat | [TĀ, 4 75.2]
kiṃtu tūṣṇīṃ sthitiryadvā kṛtyaṃ tadanuvartanam | [TĀ, 4 76.1]
yastvakalpitarūpo 'pi saṃvādadṛḍhatākṛte | [TĀ, 4 76.2]
anyato labdhasaṃskāraḥ sa sākṣādbhairavo guruḥ | [TĀ, 4 77.1]
yataḥ śāstrakramāttajjñaguruprajñānuśīlanāt | [TĀ, 4 77.2]
ātmapratyayitaṃ jñānaṃ pūrṇatvād bhairavāyate | [TĀ, 4 78.1]
tena śrīkiraṇoktaṃ yadgurutaḥ śāstrataḥ svataḥ | [TĀ, 4 78.2]
tripratyayamidaṃ jñānamiti yacca niśāṭane | [TĀ, 4 79.1]
tatsaṃghātaviparyāsavigrahairbhāsate tathā | [TĀ, 4 79.2]
karaṇasya vicitratvādvicitrāmeva tāṃ chidam | [TĀ, 4 80.1]
kartuṃ vāsīṃ ca ṭaṅkaṃ ca krakacaṃ cāpi gṛhṇate | [TĀ, 4 80.2]
tāvacca chedanaṃ hyekaṃ tathaivādyābhisaṃdhitaḥ | [TĀ, 4 81.1]
itthameva mitau vācyaṃ karaṇasya svakaṃ vapuḥ | [TĀ, 4 81.2]
na svatantraṃ svato mānaṃ kuryādadhigamaṃ haṭhāt | [TĀ, 4 82.1]
pramātrāśvāsaparyanto yato 'dhigama ucyate | [TĀ, 4 82.2]
āśvāsaśca vicitro 'sau śaktipātavaśāttathā | [TĀ, 4 83.1]
pramite 'pi pramāṇānāmavakāśo 'styataḥ sphuṭaḥ | [TĀ, 4 83.2]
dṛṣṭvā dṛṣṭvā samāśliṣya ciraṃ saṃcarvya cetasā | [TĀ, 4 84.1]
priyā yaiḥ parituṣyeta kiṃ brūmaḥ kila tānprati | [TĀ, 4 84.2]
itthaṃ ca mānasaṃplutyāmapi nādhigate gatiḥ | [TĀ, 4 85.1]
na vyarthatā nānavasthā nānyonyāśrayatāpi ca | [TĀ, 4 85.2]
evaṃ yogāṅgamiyati tarka eva na cāparam | [TĀ, 4 86.1]
antarantaḥ parāmarśapāṭavātiśayāya saḥ | [TĀ, 4 86.2]
ahiṃsā satyamasteyabrahmacaryāparigrahāḥ | [TĀ, 4 87.1]
iti pañca yamāḥ sākṣātsaṃvittau nopayoginaḥ | [TĀ, 4 87.2]
tapaḥprabhṛtayo ye ca niyamā yattathāsanam | [TĀ, 4 88.1]
prāṇāyāmāśca ye sarvametadbāhyavijṛmbhitam | [TĀ, 4 88.2]
śrīmadvīrāvalau coktaṃ bodhamātre śivātmake | [TĀ, 4 89.1]
cittapralayabandhena pralīne śaśibhāskare | [TĀ, 4 89.2]
prāpte ca dvādaśe bhāge jīvāditye svabodhake | [TĀ, 4 90.1]
mokṣaḥ sa eva kathitaḥ prāṇāyāmo nirarthakaḥ | [TĀ, 4 90.2]
prāṇāyāmo na kartavyaḥ śarīraṃ yena pīḍyate | [TĀ, 4 91.1]
rahasyaṃ vetti yo yatra sa muktaḥ sa ca mocakaḥ | [TĀ, 4 91.2]
pratyāhāraśca nāmāyamarthebhyo 'kṣadhiyāṃ hi yaḥ | [TĀ, 4 92.1]
anibaddhasya bandhasya tadantaḥ kila kīlanam | [TĀ, 4 92.2]
cittasya viṣaye kvāpi bandhanaṃ dhāraṇātmakam | [TĀ, 4 93.1]
tatsadṛgjñānasaṃtāno dhyānamastamitā param | [TĀ, 4 93.2]
yadā tu jñeyatādātmyameva saṃvidi jāyate | [TĀ, 4 94.1]
grāhyagrahaṇatādvaitaśūnyateyaṃ samāhitiḥ | [TĀ, 4 94.2]
tadeṣā dhāraṇādhyānasamādhitritayī parām | [TĀ, 4 95.1]
saṃvidaṃ prati no kaṃcidupayogaṃ samaśnute | [TĀ, 4 95.2]
yogāṅgatā yamādestu samādhyantasya varṇyate | [TĀ, 4 96.1]
svapūrvapūrvopāyatvād antyatarkopayogataḥ | [TĀ, 4 96.2]
antaḥ saṃvidi rūḍhaṃ hi taddvārā prāṇadehayoḥ | [TĀ, 4 97.1]
buddhau vārpyaṃ tadabhyāsānnaiṣa nyāyastu saṃvidi | [TĀ, 4 97.2]
atha vāsmaddṛśi prāṇadhīdehāderapi sphuṭam | [TĀ, 4 98.1]
sarvātmakatvāttatrastho 'pyabhyāso 'nyavyapohanam | [TĀ, 4 98.2]
deha utplutisaṃpātadharmojjigamiṣārasāt | [TĀ, 4 99.1]
utplāvyate tadvipakṣapātāśaṅkāvyapohanāt | [TĀ, 4 99.2]
guruvākyaparāmarśasadṛśe svavimarśane | [TĀ, 4 100.1]
prabuddhe tadvipakṣāṇāṃ vyudāsaḥ pāṭhacintane | [TĀ, 4 100.2]
nahyasya guruṇā śakyaṃ svaṃ jñānaṃ śabda eva vā | [TĀ, 4 101.1]
dhiyi ropayituṃ tena svaprabodhakramo dhruvam | [TĀ, 4 101.2]
ata eva svapnakāle śrute tatrāpi vastuni | [TĀ, 4 102.1]
tādātmyabhāvanāyogo na phalāya na bhaṇyate | [TĀ, 4 102.2]
saṃketānādare śabdaniṣṭhamāmarśanaṃ paṭhiḥ | [TĀ, 4 103.1]
tadādare tadarthastu cinteti paricarcyatām | [TĀ, 4 103.2]
tadadvayāyāṃ saṃvittāvabhyāso 'nupayogavān | [TĀ, 4 104.1]
kevalaṃ dvaitamālinyaśaṅkānirmūlanāya saḥ | [TĀ, 4 104.2]
dvaitaśaṅkāśca tarkeṇa tarkyanta iti varṇitam | [TĀ, 4 105.1]
tattarkasādhanāyāstu yamāderapyupāyatā | [TĀ, 4 105.2]
uktaṃ śrīpūrvaśastre ca na dvaitaṃ nāpi cādvayam | [TĀ, 4 106.1]
liṅgapūjādikaṃ sarvamityupakramya śaṃbhunā | [TĀ, 4 106.2]
vihitaṃ sarvamevātra pratiṣiddhamathāpi vā | [TĀ, 4 107.1]
prāṇāyāmādikair aṅgair yogāḥ syuḥ kṛtrimā yataḥ | [TĀ, 4 107.2]
tattenākṛtakasyāsya kalāṃ nārhanti ṣoḍaśīm | [TĀ, 4 108.1]
kiṃtvetadatra deveśi niyamena vidhīyate | [TĀ, 4 108.2]
tattve cetaḥ sthiraṃ kāryaṃ tacca yasya yathāstviti | [TĀ, 4 109.1]
evaṃ dvaitaparāmarśanāśāya parameśvaraḥ | [TĀ, 4 109.2]
kvacitsvabhāvamamalamāmṛśannaniśaṃ sthitaḥ | [TĀ, 4 110.1]
yaḥ svabhāvaparāmarśa indriyārthādyupāyataḥ | [TĀ, 4 110.2]
vinaiva tanmukho 'nyo vā svātantryāttadvikalpanam | [TĀ, 4 111.1]
tacca svacchasvatantrātmaratnanirbhāsini sphuṭam | [TĀ, 4 111.2]
bhāvaughe bhedasaṃdhātṛ svātmano naiśamucyate | [TĀ, 4 112.1]
tadeva tu samastārthanirbharātmaikagocaram | [TĀ, 4 112.2]
śuddhavidyātmakaṃ sarvamevedamahamityalam | [TĀ, 4 113.1]
idaṃ vikalpanaṃ śuddhavidyārūpaṃ sphuṭātmakam | [TĀ, 4 113.2]
pratihantīha māyīyaṃ vikalpaṃ bhedabhāvakam | [TĀ, 4 114.1]
śuddhavidyāparāmarśo yaḥ sa eva tvanekadhā | [TĀ, 4 114.2]
snānaśuddhyarcanāhomadhyānajapyādiyogataḥ | [TĀ, 4 115.1]
viśvametat svasaṃvittirasanirbharitaṃ rasāt | [TĀ, 4 115.2]
āviśya śuddho nikhilaṃ tarpayed adhvamaṇḍalam | [TĀ, 4 116.1]
ullāsibodhahutabhugdagdhaviśvendhanodite | [TĀ, 4 116.2]
sitabhasmani dehasya majjanaṃ snānamucyate | [TĀ, 4 117.1]
itthaṃ ca vihitasnānas tarpitānantadevataḥ | [TĀ, 4 117.2]
tato 'pi dehārambhīṇi tattvāni pariśodhayet | [TĀ, 4 118.1]
śivātmakeṣvapyeteṣu buddhiryā vyatirekiṇī | [TĀ, 4 118.2]
saivāśuddhiḥ parākhyātā śuddhistaddhīvimardanam | [TĀ, 4 119.1]
evaṃ svadehaṃ bodhaikapātraṃ galitabhedakam | [TĀ, 4 119.2]
paśyansaṃvittimātratve svatantre tiṣṭhati prabhuḥ | [TĀ, 4 120.1]
yatkiṃcinmānasāhlādi yatra kvāpīndriyasthitau | [TĀ, 4 120.2]
yojyate brahmasaddhāmni pūjopakaraṇaṃ hi tat | [TĀ, 4 121.1]
pūjā nāma vibhinnasya bhāvaughasyāpi saṃgatiḥ | [TĀ, 4 121.2]
svatantravimalānantabhairavīyacidātmanā | [TĀ, 4 122.1]
tathāhi saṃvideveyamantarbāhyobhayātmanā | [TĀ, 4 122.2]
svātantryādvartamānaiva parāmarśasvarūpiṇī | [TĀ, 4 123.1]
sa ca dvādaśadhā tatra sarvamantarbhavedyataḥ | [TĀ, 4 123.2]
sūrya eva hi somātmā sa ca viśvamayaḥ sthitaḥ | [TĀ, 4 124.1]
kalādvādaśakātmaiva tatsaṃvitparamārthataḥ | [TĀ, 4 124.2]
sā ca mātari vijñāne māne karaṇagocare | [TĀ, 4 125.1]
meye caturvidhaṃ bhāti rūpamāśritya sarvadā | [TĀ, 4 125.2]
śuddhasaṃvinmayī prācye jñāne śabdanarūpiṇī | [TĀ, 4 126.1]
karaṇe grahaṇākārā yataḥ śrīyogasaṃcare | [TĀ, 4 126.2]
ye cakṣurmaṇḍale śvete pratyakṣe parameśvari | [TĀ, 4 127.1]
ṣoḍaśāraṃ dvādaśāraṃ tatrasthaṃ cakramuttamam | [TĀ, 4 127.2]
prativāraṇavadrakte tadbahirye taducyate | [TĀ, 4 128.1]
dvitīyaṃ madhyage ye te kṛṣṇaśvete ca maṇḍale | [TĀ, 4 128.2]
tadantarye sthite śuddhe bhinnāñjanasamaprabhe | [TĀ, 4 129.1]
caturdale tu te jñeye agnīṣomātmake priye | [TĀ, 4 129.2]
mithunatve sthite ye ca cakre dve parameśvari | [TĀ, 4 130.1]
saṃmīlanonmīlanaṃ te anyonyaṃ vidadhātake | [TĀ, 4 130.2]
yathā yoniśca liṅgaṃ ca saṃyogātsravato 'mṛtam | [TĀ, 4 131.1]
tathāmṛtāgnisaṃyogāddravataste na saṃśayaḥ | [TĀ, 4 131.2]
taccakrapīḍanādrātrau jyotirbhātyarkasomagam | [TĀ, 4 132.1]
tāṃ dṛṣṭvā paramāṃ jyotsnāṃ kālajñānaṃ pravartate | [TĀ, 4 132.2]
sahasrāraṃ bhaveccakraṃ tābhyāmupari saṃsthitam | [TĀ, 4 133.1]
tataścakrātsamudbhūtaṃ brahmāṇḍaṃ tadudāhṛtam | [TĀ, 4 133.2]
tatrasthāṃ muñcate dhārāṃ somo hyagnipradīpitaḥ | [TĀ, 4 134.1]
sṛjatītthaṃ jagatsarvamātmanyātmanyanantakam | [TĀ, 4 134.2]
ṣoḍaśadvādaśārābhyām aṣṭāreṣvatha sarvaśaḥ | [TĀ, 4 135.1]
evaṃ krameṇa sarvatra cakreṣvamṛtamuttamam | [TĀ, 4 135.2]
somaḥ sravati yāvacca pañcānāṃ cakrapaddhatiḥ | [TĀ, 4 136.1]
tatpunaḥ pibati prītyā haṃso haṃsa iti sphuran | [TĀ, 4 136.2]
sakṛdyasya tu saṃśrutyā puṇyapāpairna lipyate | [TĀ, 4 137.1]
pañcāre savikāro 'tha bhūtvā somasrutāmṛtāt | [TĀ, 4 137.2]
dhāvati trirasārāṇi guhyacakrāṇyasau vibhuḥ | [TĀ, 4 138.1]
yato jātaṃ jagallīnaṃ yatra ca svakalīlayā | [TĀ, 4 138.2]
tatrānandaśca sarvasya brahmacārī ca tatparaḥ | [TĀ, 4 139.1]
tatra siddhiśca muktiśca samaṃ samprāpyate dvayam | [TĀ, 4 139.2]
ata ūrdhvaṃ punaryāti yāvadbrahmātmakaṃ padam | [TĀ, 4 140.1]
agnīṣomau samau tatra sṛjyete cātmanātmani | [TĀ, 4 140.2]
tatrasthastāpitaḥ somo dvedhā jaṅghe vyavasthitaḥ | [TĀ, 4 141.1]
adhastaṃ pātayedagniramṛtaṃ sravati kṣaṇāt | [TĀ, 4 141.2]
gulphajānvādiṣu vyaktaṃ kuṭilārkapradīpitā | [TĀ, 4 142.1]
sā śaktistāpitā bhūyaḥ pañcārādikramaṃ sṛjet | [TĀ, 4 142.2]
evaṃ śrotre 'pi vijñeyaṃ yāvatpādāntagocaram | [TĀ, 4 143.1]
pādāṅguṣṭhātsamārabhya yāvadbrahmāṇḍadarśanam | [TĀ, 4 143.2]
ity ajānan naiva yogī jānanviśvaprabhurbhavet | [TĀ, 4 144.1]
jvalannivāsau brahmādyairdṛśyate parameśvaraḥ | [TĀ, 4 144.2]
atra tātparyataḥ proktamakṣe kramacatuṣṭayam | [TĀ, 4 145.1]
ekaikatra yatastena dvādaśātmakatoditā | [TĀ, 4 145.2]
na vyākhyātaṃ tu nirbhajya yato 'tisarahasyakam | [TĀ, 4 146.1]
meye 'pi devī tiṣṭhantī māsarāśyādirūpiṇī | [TĀ, 4 146.2]
ata eṣā sthitā saṃvidantarbāhyobhayātmanā | [TĀ, 4 147.1]
svayaṃ nirbhāsya tatrānyadbhāsayantīva bhāsate | [TĀ, 4 147.2]
tataśca prāgiyaṃ śuddhā tathābhāsanasotsukā | [TĀ, 4 148.1]
sṛṣṭiṃ kalayate devī tannāmnāgama ucyate | [TĀ, 4 148.2]
tathā bhāsitavastvaṃśarañjanāṃ sā bahirmukhī | [TĀ, 4 149.1]
svavṛtticakreṇa samaṃ tato 'pi kalayantyalam | [TĀ, 4 149.2]
sthitireṣaiva bhāvasya tāmantarmukhatārasāt | [TĀ, 4 150.1]
saṃjihīrṣuḥ sthiternāśaṃ kalayantī nirucyate | [TĀ, 4 150.2]
tato 'pi saṃhārarase pūrṇe vighnakarīṃ svayam | [TĀ, 4 151.1]
śaṅkāṃ yamātmikāṃ bhāge sūte saṃharate 'pi ca | [TĀ, 4 151.2]
saṃhṛtya śaṅkāṃ śaṅkyārthavarjaṃ vā bhāvamaṇḍale | [TĀ, 4 152.1]
saṃhṛtiṃ kalayatyeva svātmavahnau vilāpanāt | [TĀ, 4 152.2]
vilāpanātmikāṃ tāṃ ca bhāvasaṃhṛtimātmani | [TĀ, 4 153.1]
āmṛśatyeva yenaiṣā mayā grastamiti sphuret | [TĀ, 4 153.2]
saṃhāryopādhiretasyāḥ svasvabhāvo hi saṃvidaḥ | [TĀ, 4 154.1]
nirupādhini saṃśuddhe saṃvidrūpe 'stamīyate | [TĀ, 4 154.2]
vilāpite 'pi bhāvaughe kaṃcidbhāvaṃ tadaiva sā | [TĀ, 4 155.1]
āśyānayedya evāste śaṅkā saṃskārarūpakaḥ | [TĀ, 4 155.2]
śubhāśubhatayā so 'yaṃ soṣyate phalasaṃpadam | [TĀ, 4 156.1]
pūrvaṃ hi bhogātpaścādvā śaṅkeyaṃ vyavatiṣṭhate | [TĀ, 4 156.2]
anyad āśyānitamapi tadaiva drāvayediyam | [TĀ, 4 157.1]
prāyaścittādikarmabhyo brahmahatyādikarmavat | [TĀ, 4 157.2]
rodhanāddrāvaṇādrūpamitthaṃ kalayate citiḥ | [TĀ, 4 158.1]
tadapi drāvayedeva tadapyāśyānayedatha | [TĀ, 4 158.2]
itthaṃ bhogye 'pi saṃbhukte sati tatkaraṇānyapi | [TĀ, 4 159.1]
saṃharantī kalayate dvādaśaivāhamātmani | [TĀ, 4 159.2]
karmabuddhyakṣavargo hi buddhyanto dvādaśātmakaḥ | [TĀ, 4 160.1]
prakāśakatvātsūryātmā bhinne vastuni jṛmbhate | [TĀ, 4 160.2]
ahaṃkārastu karaṇamabhimānaikasādhanam | [TĀ, 4 161.1]
avicchinnaparāmarśī līyate tena tatra saḥ | [TĀ, 4 161.2]
yathāhi khaḍgapāśādeḥ karaṇasya vibhedinaḥ | [TĀ, 4 162.1]
abhedini svahastādau layastadvadayaṃ vidhiḥ | [TĀ, 4 162.2]
tenendriyaughamārtaṇḍamaṇḍalaṃ kalayetsvayam | [TĀ, 4 163.1]
saṃviddevī svatantratvātkalpite 'haṃkṛtātmani | [TĀ, 4 163.2]
sa eva paramādityaḥ pūrṇakalpastrayodaśaḥ | [TĀ, 4 164.1]
karaṇatvātprayātyeva kartari pralayaṃ sphuṭam | [TĀ, 4 164.2]
kartā ca dvividhaḥ proktaḥ kalpitākalpitātmakaḥ | [TĀ, 4 165.1]
kalpito dehabuddhyādivyavacchedena carcitaḥ | [TĀ, 4 165.2]
kālāgnirudrasaṃjñāsya śāstreṣu paribhāṣitā | [TĀ, 4 166.1]
kālo vyavacchittadyukto vahnirbhoktā yataḥ smṛtaḥ | [TĀ, 4 166.2]
saṃsārākﾱptikﾱptibhyāṃ rodhanāddrāvaṇātprabhuḥ | [TĀ, 4 167.1]
anivṛttapaśūbhāvas tatrāhaṃkṛt pralīyate | [TĀ, 4 167.2]
so 'pi kalpitavṛttitvādviśvābhedaikaśālini | [TĀ, 4 168.1]
vikāsini mahākāle līyate 'hamidaṃmaye | [TĀ, 4 168.2]
etasyāṃ svātmasaṃvittāvidaṃ sarvamahaṃ vibhuḥ | [TĀ, 4 169.1]
iti pravikasadrūpā saṃvittiravabhāsate | [TĀ, 4 169.2]
tato 'ntaḥsthitasarvātmabhāvabhogoparāgiṇī | [TĀ, 4 170.1]
paripūrṇāpi saṃvittirakule dhāmni līyate | [TĀ, 4 170.2]
pramātṛvargo mānaughaḥ pramāśca bahudhā sthitāḥ | [TĀ, 4 171.1]
meyaugha iti yatsarvamatra cinmātrameva tat | [TĀ, 4 171.2]
iyatīṃ rūpavaicitrīmāśrayantyāḥ svasaṃvidaḥ | [TĀ, 4 172.1]
svācchandyamanapekṣaṃ yatsā parā parameśvarī | [TĀ, 4 172.2]
imāḥ prāguktakalanāstadvijṛmbhocyate yataḥ | [TĀ, 4 173.1]
kṣepo jñānaṃ ca saṃkhyānaṃ gatirnāda iti kramāt | [TĀ, 4 173.2]
svātmano bhedanaṃ kṣepo bheditasyāvikalpanam | [TĀ, 4 174.1]
jñānaṃ vikalpaḥ saṃkhyānamanyato vyatibhedanāt | [TĀ, 4 174.2]
gatiḥ svarūpārohitvaṃ pratibimbavadeva yat | [TĀ, 4 175.1]
nādaḥ svātmaparāmarśaśeṣatā tadvilopanāt | [TĀ, 4 175.2]
iti pañcavidhāmenāṃ kalanāṃ kurvatī parā | [TĀ, 4 176.1]
devī kālī tathā kālakarṣiṇī ceti kathyate | [TĀ, 4 176.2]
mātṛsadbhāvasaṃjñāsyāstenoktā yatpramātṛṣu | [TĀ, 4 177.1]
etāvadantasaṃvittau pramātṛtvaṃ sphuṭībhavet | [TĀ, 4 177.2]
vāmeśvarīti śabdena proktā śrīniśisaṃcare | [TĀ, 4 178.1]
itthaṃ dvādaśadhā saṃvittiṣṭhantī viśvamātṛṣu | [TĀ, 4 178.2]
ekaiveti na ko 'pyasyāḥ kramasya niyamaḥ kvacit | [TĀ, 4 179.1]
kramābhāvānna yugapattadabhāvātkramo 'pi na | [TĀ, 4 179.2]
kramākramakathātītaṃ saṃvittattvaṃ sunirmalam | [TĀ, 4 180.1]
tadasyāḥ saṃvido devyā yatra kvāpi pravartanam | [TĀ, 4 180.2]
tatra tādātmyayogena pūjā pūrṇaiva vartate | [TĀ, 4 181.1]
parāmarśasvabhāvatvādetasyā yaḥ svayaṃ dhvaniḥ | [TĀ, 4 181.2]
sadoditaḥ sa evoktaḥ paramaṃ hṛdayaṃ mahat | [TĀ, 4 182.1]
hṛdaye svavimarśo 'sau drāvitāśeṣaviśvakaḥ | [TĀ, 4 182.2]
bhāvagrahādiparyantabhāvī sāmānyasaṃjñakaḥ | [TĀ, 4 183.1]
spandaḥ sa kathyate śāstre svātmanyucchalanātmakaḥ | [TĀ, 4 183.2]
kiṃciccalanametāvad ananyasphuraṇaṃ hi yat | [TĀ, 4 184.1]
ūrmireṣā vibodhābdherna saṃvidanayā vinā | [TĀ, 4 184.2]
nistaraṅgataraṅgādivṛttireva hi sindhutā | [TĀ, 4 185.1]
sārametatsamastasya yaccitsāraṃ jaḍaṃ jagat | [TĀ, 4 185.2]
tadadhīnapratiṣṭhatvāttatsāraṃ hṛdayaṃ mahat | [TĀ, 4 186.1]
tathā hi sadidaṃ brahmamūlaṃ māyāṇḍasaṃjñitam | [TĀ, 4 186.2]
icchājñānakriyārohaṃ vinā naiva saducyate | [TĀ, 4 187.1]
tacchaktitritayārohādbhairavīye cidātmani | [TĀ, 4 187.2]
visṛjyate hi tattasmādbahirvātha visṛjyate | [TĀ, 4 188.1]
evaṃ sadrūpataivaiṣāṃ satāṃ śaktitrayātmatām | [TĀ, 4 188.2]
visargaṃ parabodhena samākṣipyaiva vartate | [TĀ, 4 189.1]
tatsadeva bahīrūpaṃ prāgbodhāgnivilāpitam | [TĀ, 4 189.2]
antarnadatparāmarśaśeṣībhūtaṃ tato 'pyalam | [TĀ, 4 190.1]
khātmatvameva samprāptaṃ śaktitritayagocarāt | [TĀ, 4 190.2]
vedanātmakatāmetya saṃhārātmani līyate | [TĀ, 4 191.1]
idaṃ saṃhārahṛdayaṃ prācyaṃ sṛṣṭau ca hṛnmatam | [TĀ, 4 191.2]
etadrūpaparāmarśam akṛtrimam anāvilam | [TĀ, 4 192.1]
ahamityāhureṣaiva prakāśasya prakāśatā | [TĀ, 4 192.2]
etadvīryaṃ hi sarveṣāṃ mantrāṇāṃ hṛdayātmakam | [TĀ, 4 193.1]
vinānena jaḍāste syurjīvā iva vinā hṛdā | [TĀ, 4 193.2]
akṛtrimaitaddhṛdayārūḍho yatkiṃcidācaret | [TĀ, 4 194.1]
prāṇyādvā mṛśate vāpi sa sarvo 'sya japo mataḥ | [TĀ, 4 194.2]
yadeva svecchayā sṛṣṭisvābhāvyādbahirantarā | [TĀ, 4 195.1]
nirmīyate tadevāsya dhyānaṃ syātpāramārthikam | [TĀ, 4 195.2]
nirākāre hi ciddhāmni viśvākṛtimaye sati | [TĀ, 4 196.1]
phalārthināṃ kācideva dhyeyatvenākṛtiḥ sthitā | [TĀ, 4 196.2]
yathā hyabhedātpūrṇe 'pi bhāve jalamupāharan | [TĀ, 4 197.1]
anyākṛtyapahānena ghaṭamarthayate rasāt | [TĀ, 4 197.2]
tathaiva parameśānaniyatipravijṛmbhaṇāt | [TĀ, 4 198.1]
kācidevākṛtiḥ kāṃcit sūte phalavikalpanām | [TĀ, 4 198.2]
yastu sampūrṇahṛdayo na phalaṃ nāma vāñchati | [TĀ, 4 199.1]
tasya viśvākṛtirdevī sā cāvacchedavarjanāt | [TĀ, 4 199.2]
kule yogina udriktabhairavīyaparāsavāt | [TĀ, 4 200.1]
ghūrṇitasya sthitirdehe mudrā yā kācideva sā | [TĀ, 4 200.2]
antarindhanasaṃbhāram anapekṣyaiva nityaśaḥ | [TĀ, 4 201.1]
jājvalīty akhilākṣaughaprasṛtograśikhaḥ śikhī | [TĀ, 4 201.2]
bodhāgnau tādṛśe bhāvā viśantastasya sanmahaḥ | [TĀ, 4 202.1]
udrecayanto gacchanti homakarmanimittatām | [TĀ, 4 202.2]
yaṃ kaṃcitparameśānaśaktipātapavitritam | [TĀ, 4 203.1]
purobhāvya svayaṃ tiṣṭhed uktavad dīkṣitastu saḥ | [TĀ, 4 203.2]
japyādau homaparyante yadyapyekaikakarmaṇi | [TĀ, 4 204.1]
udeti rūḍhiḥ paramā tathāpītthaṃ nirūpitam | [TĀ, 4 204.2]
yathāhi tatra tatrāśvaḥ samanimnonnatādiṣu | [TĀ, 4 205.1]
citre deśe vāhyamāno yātīcchāmātrakalpitām | [TĀ, 4 205.2]
tathā saṃvidvicitrābhiḥ śāntaghoratarādibhiḥ | [TĀ, 4 206.1]
bhaṅgībhirabhito dvaitaṃ tyājitā bhairavāyate | [TĀ, 4 206.2]
yathā puraḥsthe mukure nijaṃ vaktraṃ vibhāvayan | [TĀ, 4 207.1]
bhūyo bhūyas tad ekātma vaktraṃ vetti nijātmanaḥ | [TĀ, 4 207.2]
tathā vikalpamukure dhyānapūjārcanātmani | [TĀ, 4 208.1]
ātmānaṃ bhairavaṃ paśyannacirāt tanmayībhavet | [TĀ, 4 208.2]
tanmayībhavanaṃ nāma prāptiḥ sānuttarātmani | [TĀ, 4 209.1]
pūrṇatvasya parā kāṣṭhā setyatra na phalāntaram | [TĀ, 4 209.2]
phalaṃ sarvamapūrṇatve tatra tatra prakalpitam | [TĀ, 4 210.1]
akalpite hi pūrṇatve phalamanyatkimucyatām | [TĀ, 4 210.2]
eṣa yāgavidhiḥ ko 'pi kasyāpi hṛdi vartate | [TĀ, 4 211.1]
yasya prasīdecciccakraṃ drāg apaścimajanmanaḥ | [TĀ, 4 211.2]
atra yāge gato rūḍhiṃ kaivalyamadhigacchati | [TĀ, 4 212.1]
lokairālokyamāno hi dehabandhavidhau sthitaḥ | [TĀ, 4 212.2]
atra nāthaḥ samācāraṃ paṭale 'ṣṭādaśe 'bhyadhāt | [TĀ, 4 213.1]
nātra śuddhirna cāśuddhirna bhakṣyādivicāraṇam | [TĀ, 4 213.2]
na dvaitaṃ nāpi cādvaitaṃ liṅgapūjādikaṃ na ca | [TĀ, 4 214.1]
na cāpi tatparityāgo niṣparigrahatāpi vā | [TĀ, 4 214.2]
saparigrahatā vāpi jaṭābhasmādisaṃgrahaḥ | [TĀ, 4 215.1]
tattyāgo na vratādīnāṃ caraṇācaraṇaṃ ca yat | [TĀ, 4 215.2]
kṣetrādisaṃpraveśaśca samayādiprapālanam | [TĀ, 4 216.1]
parasvarūpaliṅgādi nāmagotrādikaṃ ca yat | [TĀ, 4 216.2]
nāsminvidhīyate kiṃcinna cāpi pratiṣidhyate | [TĀ, 4 217.1]
vihitaṃ sarvamevātra pratiṣiddhamathāpi ca | [TĀ, 4 217.2]
kiṃ tvetadatra deveśi niyamena vidhīyate | [TĀ, 4 218.1]
tattve cetaḥ sthirīkāryaṃ suprasannena yoginā | [TĀ, 4 218.2]
tacca yasya yathaiva syātsa tathaiva samācaret | [TĀ, 4 219.1]
tattve niścalacittastu bhuñjāno viṣayānapi | [TĀ, 4 219.2]
na saṃspṛśyeta doṣaiḥ sa padmapatramivāmbhasā | [TĀ, 4 220.1]
viṣāpahārimantrādisaṃnaddho bhakṣayannapi | [TĀ, 4 220.2]
viṣaṃ na muhyate tena tadvadyogī mahāmatiḥ | [TĀ, 4 221.1]
aśuddhaṃ hi kathaṃ nāma dehādyaṃ pāñcabhautikam | [TĀ, 4 221.2]
prakāśatātirikte kiṃ śuddhyaśuddhī hi vastunaḥ | [TĀ, 4 222.1]
aśuddhasya ca bhāvasya śuddhiḥ syāttādṛśaiva kim | [TĀ, 4 222.2]
anyonyāśrayavaiyarthyānavasthā itthamatra hi | [TĀ, 4 223.1]
pṛthivī jalataḥ śudhyejjalaṃ dharaṇitastathā | [TĀ, 4 223.2]
anyonyāśrayatā seyamaśuddhatve 'pyayaṃ kramaḥ | [TĀ, 4 224.1]
aśuddhājjalataḥ śudhyeddhareti vyarthatā bhavet | [TĀ, 4 224.2]
vāyuto vāriṇo vāyostejasastasya vānyataḥ | [TĀ, 4 225.1]
bahurūpādikā mantrāḥ pāvanātteṣu śuddhatā | [TĀ, 4 225.2]
mantrāḥ svabhāvataḥ śuddhā yadi te 'pi na kiṃ tathā | [TĀ, 4 226.1]
śivātmatā teṣu śuddhiryadi tatrāpi sā na kim | [TĀ, 4 226.2]
śivātmatvāparijñānaṃ na mantreṣu dharādivat | [TĀ, 4 227.1]
te tena śuddhā iti cettajjñaptistarhi śuddhatā | [TĀ, 4 227.2]
yoginaṃ prati sā cāsti bhāveṣviti viśuddhatā | [TĀ, 4 228.1]
nanu codanayā śuddhyaśuddhyādikaviniścayaḥ | [TĀ, 4 228.2]
itthamastu tathāpyeṣā codanaiva śivoditā | [TĀ, 4 229.1]
kā syātsatīti cedetadanyatra pravitānitam | [TĀ, 4 229.2]
vaidikyā bādhiteyaṃ cedviparītaṃ na kiṃ bhavet | [TĀ, 4 230.1]
samyakcenmanyase bādho viśiṣṭaviṣayatvataḥ | [TĀ, 4 230.2]
apavādena kartavyaḥ sāmānyavihite vidhau | [TĀ, 4 231.1]
śuddhyaśuddhī ca sāmānyavihite tattvabodhini | [TĀ, 4 231.2]
puṃsi te bādhite eva tathā cātreti varṇitam | [TĀ, 4 232.1]
nārthavādādiśaṅkā ca vākye māheśvare bhavet | [TĀ, 4 232.2]
abuddhipūrvaṃ hi tathā saṃsthite satataṃ bhavet | [TĀ, 4 233.1]
vyomādirūpe nigame śaṅkā mithyārthatāṃ prati | [TĀ, 4 233.2]
anavacchinnavijñānavaiśvarūpyasunirbharaḥ | [TĀ, 4 234.1]
śāstrātmanā sthito devo mithyātvaṃ kvāpi nārhati | [TĀ, 4 234.2]
icchāvānbhāvarūpeṇa yathā tiṣṭhāsur īśvaraḥ | [TĀ, 4 235.1]
tatsvarūpābhidhānena tiṣṭhāsuḥ sa tathā sthitaḥ | [TĀ, 4 235.2]
arthavādo 'pi yatrānyavidhyādimukhamīkṣate | [TĀ, 4 236.1]
tatrāstvasatyaḥ svātantrye sa eva tu vidhāyakaḥ | [TĀ, 4 236.2]
vidhivākyāntare gacchannaṅgabhāvamathāpi vā | [TĀ, 4 237.1]
na nirarthakaṃ evāyaṃ saṃnidher gajaḍādivat | [TĀ, 4 237.2]
svārthapratyāyanaṃ cāsya svasaṃvittyaiva bhāsate | [TĀ, 4 238.1]
tadapahnavanaṃ kartuṃ śakyaṃ vidhiniṣedhayoḥ | [TĀ, 4 238.2]
yuktiścātrāsti vākyeṣu svasaṃviccāpyabādhitā | [TĀ, 4 239.1]
yā samagrārthamāṇikyatattvaniścayakāriṇī | [TĀ, 4 239.2]
mṛtadehe 'tha dehotthe yā cāśuddhiḥ prakīrtitā | [TĀ, 4 240.1]
anyatra neti buddhyantām aśuddhaṃ saṃvidaścyutam | [TĀ, 4 240.2]
saṃvittādātmyamāpannaṃ sarvaṃ śuddhamataḥ sthitam | [TĀ, 4 241.1]
śrīmadvīrāvalau coktaṃ śuddhyaśuddhinirūpaṇe | [TĀ, 4 241.2]
sarveṣāṃ vāhako jīvo nāsti kiṃcid ajīvakam | [TĀ, 4 242.1]
yatkiṃcijjīvarahitamaśuddhaṃ tadvijānata | [TĀ, 4 242.2]
tasmādyatsaṃvido nātidūre tacchuddhim āvahet | [TĀ, 4 243.1]
avikalpena bhāvena munayo 'pi tathābhavan | [TĀ, 4 243.2]
lokasaṃrakṣaṇārthaṃ tu tattattvaṃ taiḥ pragopitam | [TĀ, 4 244.1]
bahiḥ satsvapi bhāveṣu śuddhyaśuddhī na nīlavat | [TĀ, 4 244.2]
pramātṛdharma evāyaṃ cidaikyānaikyavedanāt | [TĀ, 4 245.1]
yadi vā vastudharmo 'pi mātrapekṣānibandhanaḥ | [TĀ, 4 245.2]
sautrāmaṇyāṃ surā hotuḥ śuddhānyasya viparyayaḥ | [TĀ, 4 246.1]
anena codanānāṃ ca svavākyairapi bādhanam | [TĀ, 4 246.2]
kvacitsaṃdarśitaṃ brahmahatyāvidhiniṣedhavat | [TĀ, 4 247.1]
bhakṣyādividhayo 'pyenaṃ nyāyamāśritya carcitāḥ | [TĀ, 4 247.2]
sarvajñānottarādau ca bhāṣate sma maheśvaraḥ | [TĀ, 4 248.1]
nararṣidevadruhiṇaviṣṇurudrādyudīritam | [TĀ, 4 248.2]
uttarottaravaiśiṣṭyāt pūrvapūrvaprabādhakam | [TĀ, 4 249.1]
na śaivaṃ vaiṣṇavairvākyairbādhanīyaṃ kadācana | [TĀ, 4 249.2]
vaiṣṇavaṃ brahmasambhūtairnetyādi paricarcayet | [TĀ, 4 250.1]
bādhate yo vaiparītyātsamūḍhaḥ pāpabhāgbhavet | [TĀ, 4 250.2]
tasmānmukhyatayā skanda lokadharmānna cācaret | [TĀ, 4 251.1]
nānyaśāstrasamuddiṣṭaṃ srotasyuktaṃ nije caret | [TĀ, 4 251.2]
yato yadyapi devena vedādyapi nirūpitam | [TĀ, 4 252.1]
tathāpi kila saṃkocabhāvābhāvavikalpataḥ | [TĀ, 4 252.2]
saṃkocatāratamyena pāśavaṃ jñānamīritam | [TĀ, 4 253.1]
vikāsatāratamyena patijñānaṃ tu bādhakam | [TĀ, 4 253.2]
idaṃ dvaitamidaṃ neti parasparaniṣedhataḥ | [TĀ, 4 254.1]
māyīyabhedakﾱptaṃ tatsyād akālpanike katham | [TĀ, 4 254.2]
uktaṃ bhargaśikhāyāṃ ca mṛtyukālakalādikam | [TĀ, 4 255.1]
dvaitādvaitavikalpotthaṃ grasate kṛtadhīriti | [TĀ, 4 255.2]
siddhānte liṅgapūjoktā viśvādhvamayatāvide | [TĀ, 4 256.1]
kulādiṣu niṣiddhāsau dehe viśvātmatāvide | [TĀ, 4 256.2]
iha sarvātmake kasmāttadvidhipratiṣedhane | [TĀ, 4 257.1]
niyamānupraveśena tādātmyapratipattaye | [TĀ, 4 257.2]
jaṭādi kaule tyāgo 'sya sukhopāyopadeśataḥ | [TĀ, 4 258.1]
vratacaryā ca mantrārthatādātmyapratipattaye | [TĀ, 4 258.2]
tanniṣedhastu mantrārthasārvātmyapratipattaye | [TĀ, 4 259.1]
kṣetrapīṭhopapīṭheṣu praveśo vighnaśāntaye | [TĀ, 4 259.2]
mantrādyārādhakasyātha tallābhāyopadiśyate | [TĀ, 4 260.1]
kṣetrādigamanābhāvavidhistu svātmanastathā | [TĀ, 4 260.2]
vaiśvarūpyeṇa pūrṇatvaṃ jñātumityapi varṇitam | [TĀ, 4 261.1]
samayācārasadbhāvaḥ pālyatvenopadiśyate | [TĀ, 4 261.2]
bhedaprāṇatayā tattattyāgāttattvaviśuddhaye | [TĀ, 4 262.1]
samayādiniṣedhastu mataśāstreṣu kathyate | [TĀ, 4 262.2]
nirmaryādaṃ svasaṃbodhaṃ sampūrṇaṃ budhyatāmiti | [TĀ, 4 263.1]
parakīyamidaṃ rūpaṃ dhyeyametattu me nijam | [TĀ, 4 263.2]
jvālādiliṅgaṃ cānyasya kapālādi tu me nijam | [TĀ, 4 264.1]
ādiśabdāttapaścaryāvelātithyādi kathyate | [TĀ, 4 264.2]
nāma śaktiśivādyantametasya mama nānyathā | [TĀ, 4 265.1]
gotraṃ ca gurusaṃtāno maṭhikākulaśabditaḥ | [TĀ, 4 265.2]
śrīsaṃtatistryambakākhyā tadardhāmardasaṃjñitā | [TĀ, 4 266.1]
itthamardhacatasro 'tra maṭhikāḥ śāṃkare krame | [TĀ, 4 266.2]
yugakrameṇa kūrmādyā mīnāntā siddhasaṃtatiḥ | [TĀ, 4 267.1]
ādiśabdena ca gharaṃ pallī pīṭhopapīṭhakam | [TĀ, 4 267.2]
mudrā chummeti teṣāṃ ca vidhānaṃ svaparasthitam | [TĀ, 4 268.1]
tādātmyapratipattyai hi svaṃ saṃtānaṃ samāśrayet | [TĀ, 4 268.2]
bhuñjīta pūjayeccakraṃ parasaṃtāninā nahi | [TĀ, 4 269.1]
etacca mataśāstreṣu niṣiddhaṃ khaṇḍanā yataḥ | [TĀ, 4 269.2]
akhaṇḍe 'pi pare tattve bhedenānena jāyate | [TĀ, 4 270.1]
evaṃ kṣetrapraveśādi saṃtānaniyamāntataḥ | [TĀ, 4 270.2]
nāsminvidhīyate taddhi sākṣānnaupayikaṃ śive | [TĀ, 4 271.1]
na tasya ca niṣedho yanna tattattvasya khaṇḍanam | [TĀ, 4 271.2]
viśvātmano hi nāthasya svasminrūpe vikalpitau | [TĀ, 4 272.1]
vidhirniṣedho vā śaktau na svarūpasya khaṇḍane | [TĀ, 4 272.2]
paratattvapraveśe tu yameva nikaṭaṃ yadā | [TĀ, 4 273.1]
upāyaṃ vetti sa grāhyastadā tyājyo 'tha vā kvacit | [TĀ, 4 273.2]
na yantraṇātra kāryeti proktaṃ śrītrikaśāsane | [TĀ, 4 274.1]
samatā sarvadevānām ovallīmantravarṇayoḥ | [TĀ, 4 274.2]
āgamānāṃ gatīnāṃ ca sarvaṃ śivamayaṃ yataḥ | [TĀ, 4 275.1]
sa hyakhaṇḍitasadbhāvaṃ śivatattvaṃ prapaśyati | [TĀ, 4 275.2]
yo hyakhaṇḍitasadbhāvamātmatattvaṃ prapadyate | [TĀ, 4 276.1]
ketakīkusumasaurabhe bhṛśaṃ bhṛṅga eva rasiko na makṣikā | [TĀ, 4 276.2]
bhairavīyaparamādvayārcane ko 'pi rajyati maheśacoditaḥ | [TĀ, 4 276.3]
asmiṃśca yoge viśrāntiṃ kurvatāṃ bhavaḍambaraḥ | [TĀ, 4 277.1]
himānīva mahāgrīṣme svayameva vilīyate | [TĀ, 4 277.2]
alaṃ vātiprasaṅgena bhūyasātiprapañcite | [TĀ, 4 278.1]
yogyo 'bhinavagupto 'sminko 'pi yāgavidhau budhaḥ | [TĀ, 4 278.2]
ityanuttarapadapravikāse śāktamaupayikamadya viviktam | [TĀ, 4 279.1]
{TĀ, 5}
āṇavena vidhinā paradhāma prepsatāmatha nirūpyata etat | [TĀ, 5 1.1]
vikalpasyaiva saṃskāre jāte niṣpratiyogini | [TĀ, 5 2.1]
abhīṣṭe vastuni prāptirniścitā bhogamokṣayoḥ | [TĀ, 5 2.2]
vikalpaḥ kasyacitsvātmasvātantryādeva susthiraḥ | [TĀ, 5 3.1]
upāyāntarasāpekṣyaviyogenaiva jāyate | [TĀ, 5 3.2]
kasyacittu vikalpo 'sau svātmasaṃskaraṇaṃ prati | [TĀ, 5 4.1]
upāyāntarasāpekṣastatroktaḥ pūrvako vidhiḥ | [TĀ, 5 4.2]
vikalpo nāma cinmātrasvabhāvo yadyapi sthitaḥ | [TĀ, 5 5.1]
tathāpi niścayātmāsāvaṇoḥ svātantryayojakaḥ | [TĀ, 5 5.2]
niścayo bahudhā caiṣa tatropāyāśca bhedinaḥ | [TĀ, 5 6.1]
aṇuśabdena te coktā dūrāntikavibhedataḥ | [TĀ, 5 6.2]
tatra buddhau tathā prāṇe dehe cāpi pramātari | [TĀ, 5 7.1]
apāramārthike 'pyasmin paramārthaḥ prakāśate | [TĀ, 5 7.2]
yataḥ prakāśāccinmātrāt prāṇādyavyatirekavat | [TĀ, 5 8.1]
tasyaiva tu svatantratvāddviguṇaṃ jaḍacidvapuḥ | [TĀ, 5 8.2]
uktaṃ traiśirase caitaddevyai candrārdhamaulinā | [TĀ, 5 9.1]
jīvaḥ śaktiḥ śivasyaiva sarvatraiva sthitāpi sā | [TĀ, 5 9.2]
svarūpapratyaye rūḍhā jñānasyonmīlanātparā | [TĀ, 5 10.1]
tasya cidrūpatāṃ satyāṃ svātantryollāsakalpanāt | [TĀ, 5 10.2]
paśyañjaḍātmatābhāgaṃ tirodhāyādvayo bhavet | [TĀ, 5 11.1]
tatra svātantryadṛṣṭyā vā darpaṇe mukhabimbavat | [TĀ, 5 11.2]
viśuddhaṃ nijacaitanyaṃ niścinotyatadātmakam | [TĀ, 5 12.1]
buddhiprāṇādito bhinnaṃ caitanyaṃ niścitaṃ balāt | [TĀ, 5 12.2]
satyatastadabhinnaṃ syāttasyānyonyavibhedataḥ | [TĀ, 5 13.1]
viśvarūpāvibheditvaṃ śuddhatvādeva jāyate | [TĀ, 5 13.2]
niṣṭhitaikasphuranmūrtermūrtyantaravirodhataḥ | [TĀ, 5 14.1]
antaḥ saṃvidi satsarvaṃ yadyapyaparathā dhiyi | [TĀ, 5 14.2]
prāṇe dehe 'thavā kasmātsaṃkrāmetkena vā katham | [TĀ, 5 15.1]
tathāpi nirvikalpe 'sminvikalpo nāsti taṃ vinā | [TĀ, 5 15.2]
dṛṣṭe 'pyadṛṣṭakalpatvaṃ vikalpena tu niścayaḥ | [TĀ, 5 16.1]
buddhiprāṇaśarīreṣu pāramaiśvaryam añjasā | [TĀ, 5 16.2]
vikalpyaṃ śūnyarūpe na pramātari vikalpanam | [TĀ, 5 17.1]
buddhirdhyānamayī tatra prāṇa uccāraṇātmakaḥ | [TĀ, 5 17.2]
uccāraṇaṃ ca prāṇādyā vyānāntāḥ pañca vṛttayaḥ | [TĀ, 5 18.1]
ādyā tu prāṇanābhikhyāparoccārātmikā bhavet | [TĀ, 5 18.2]
śarīrasyākṣaviṣayaitatpiṇḍatvena saṃsthitiḥ | [TĀ, 5 19.1]
tatra dhyānamayaṃ tāvadanuttaramihocyate | [TĀ, 5 19.2]
yaḥ prakāśaḥ svatantro 'yaṃ citsvabhāvo hṛdi sthitaḥ | [TĀ, 5 20.1]
sarvatattvamayaḥ proktametacca triśiromate | [TĀ, 5 20.2]
kadalīsaṃpuṭākāraṃ sabāhyābhyantarāntaram | [TĀ, 5 21.1]
īkṣate hṛdayāntaḥsthaṃ tatpuṣpamiva tattvavit | [TĀ, 5 21.2]
somasūryāgnisaṃghaṭṭaṃ tatra dhyāyed ananyadhīḥ | [TĀ, 5 22.1]
taddhyānāraṇisaṃkṣobhānmahābhairavahavyabhuk | [TĀ, 5 22.2]
hṛdayākhye mahākuṇḍe jājvalan sphītatāṃ vrajet | [TĀ, 5 23.1]
tasya śaktimataḥ sphītaśakterbhairavatejasaḥ | [TĀ, 5 23.2]
mātṛmānaprameyākhyaṃ dhāmābhedena bhāvayet | [TĀ, 5 24.1]
vahnyarkasomaśaktīnāṃ tadeva tritayaṃ bhavet | [TĀ, 5 24.2]
parā parāparā ceyamaparā ca sadoditā | [TĀ, 5 25.1]
sṛṣṭisaṃsthitisaṃhāraistāsāṃ pratyekatastridhā | [TĀ, 5 25.2]
caturthaṃ cānavacchinnaṃ rūpamāsāmakalpitam | [TĀ, 5 26.1]
evaṃ dvādaśa tā devyaḥ sūryabimbavadāsthitāḥ | [TĀ, 5 26.2]
ekaikamāsāṃ vahnyarkasomatacchāntibhāsanam | [TĀ, 5 27.1]
etad ānuttaraṃ cakraṃ hṛdayāccakṣurādibhiḥ | [TĀ, 5 27.2]
vyomabhirniḥsaratyeva tattadviṣayagocare | [TĀ, 5 28.1]
taccakrabhābhistatrārthe sṛṣṭisthitilayakramāt | [TĀ, 5 28.2]
somasūryāgnibhāsātma rūpaṃ samavatiṣṭhate | [TĀ, 5 29.1]
evaṃ śabdādiviṣaye śrotrādivyomavartmanā | [TĀ, 5 29.2]
cakreṇānena patatā tādātmyaṃ paribhāvayet | [TĀ, 5 30.1]
anena kramayogena yatra yatra patatyadaḥ | [TĀ, 5 30.2]
cakraṃ sarvātmakaṃ tattatsārvabhaumamahīśavat | [TĀ, 5 31.1]
itthaṃ viśvādhvapaṭalamayatnenaiva līyate | [TĀ, 5 31.2]
bhairavīyamahācakre saṃvittiparivārite | [TĀ, 5 32.1]
tataḥ saṃskāramātreṇa viśvasyāpi parikṣaye | [TĀ, 5 32.2]
svātmocchalattayā bhrāmyaccakraṃ saṃcintayenmahat | [TĀ, 5 33.1]
tatastaddāhyavilayāt tatsaṃskāraparikṣayāt | [TĀ, 5 33.2]
praśāmyadbhāvayeccakraṃ tataḥ śāntaṃ tataḥ śamam | [TĀ, 5 34.1]
anena dhyānayogena viśvaṃ cakre vilīyate | [TĀ, 5 34.2]
tatsaṃvidi tataḥ saṃvidvilīnārthaiva bhāsate | [TĀ, 5 35.1]
citsvābhāvyāt tato bhūyaḥ sṛṣṭiryaccinmaheśvarī | [TĀ, 5 35.2]
evaṃ pratikṣaṇaṃ viśvaṃ svasaṃvidi vilāpayan | [TĀ, 5 36.1]
visṛjaṃśca tato bhūyaḥ śaśvadbhairavatāṃ vrajet | [TĀ, 5 36.2]
evaṃ triśūlāt prabhṛti catuṣpañcārakakramāt | [TĀ, 5 37.1]
pañcāśadaraparyantaṃ cakraṃ yogī vibhāvayet | [TĀ, 5 37.2]
catuṣṣaṣṭiśatāraṃ vā sahasrāram athāpi vā | [TĀ, 5 38.1]
asaṃkhyārasahasraṃ vā cakraṃ dhyāyed ananyadhīḥ | [TĀ, 5 38.2]
saṃvinnāthasya mahato devasyollāsisaṃvidaḥ | [TĀ, 5 39.1]
naivāsti kācitkalanā viśvaśaktermaheśituḥ | [TĀ, 5 39.2]
śaktayo 'sya jagat kṛtsnaṃ śaktimāṃstu maheśvaraḥ | [TĀ, 5 40.1]
iti māṅgalaśāstre tu śrīśrīkaṇṭho nyarūpayat | [TĀ, 5 40.2]
ityetat prathamopāyarūpaṃ dhyānaṃ nyarūpayat | [TĀ, 5 41.1]
śrīśaṃbhunātho me tuṣṭastasmai śrīsumatiprabhuḥ | [TĀ, 5 41.2]
anayaiva diśānyāni dhyānānyapi samāśrayet | [TĀ, 5 42.1]
anuttaropāyadhurāṃ yānyāyānti kramaṃ vinā | [TĀ, 5 42.2]
atha prāṇasya yā vṛttiḥ prāṇanādyā nirūpitā | [TĀ, 5 43.1]
tadupāyatayā brūmo 'nuttarapravikāsanam | [TĀ, 5 43.2]
nijānande pramātraṃśamātre hṛdi purā sthitaḥ | [TĀ, 5 44.1]
śūnyatāmātraviśrānternirānandaṃ vibhāvayet | [TĀ, 5 44.2]
prāṇodaye prameye tu parānandaṃ vibhāvayet | [TĀ, 5 45.1]
tatrānantaprameyāṃśapūraṇāpānanirvṛtaḥ | [TĀ, 5 45.2]
parānandagatastiṣṭhedapānaśaśiśobhitaḥ | [TĀ, 5 46.1]
tato 'nantasphuranmeyasaṃghaṭṭaikāntanirvṛtaḥ | [TĀ, 5 46.2]
samānabhūmimāgatya brahmānandamayo bhavet | [TĀ, 5 47.1]
tato 'pi mānameyaughakalanāgrāsatatparaḥ | [TĀ, 5 47.2]
udānavahnau viśrānto mahānandaṃ vibhāvayet | [TĀ, 5 48.1]
tatra viśrāntimabhyetya śāmyatyasminmahārciṣi | [TĀ, 5 48.2]
nirupādhirmahāvyāptirvyānākhyopādhivarjitā | [TĀ, 5 49.1]
tadā khalu cidānando yo jaḍānupabṛṃhitaḥ | [TĀ, 5 49.2]
nahyatra saṃsthitiḥ kāpi vibhaktā jaḍarūpiṇaḥ | [TĀ, 5 50.1]
yatra ko 'pi vyavacchedo nāsti yadviśvataḥ sphurat | [TĀ, 5 50.2]
yadanāhatasaṃvitti paramāmṛtabṛṃhitam | [TĀ, 5 51.1]
yatrāsti bhāvanādīnāṃ na mukhyā kāpi saṃgatiḥ | [TĀ, 5 51.2]
tadeva jagadānandamasmabhyaṃ śaṃbhurūcivān | [TĀ, 5 52.1]
tatra viśrāntirādheyā hṛdayoccārayogataḥ | [TĀ, 5 52.2]
yā tatra samyagviśrāntiḥ sānuttaramayī sthitiḥ | [TĀ, 5 53.1]
ityetaddhṛdayādyekasvabhāve 'pi svadhāmani | [TĀ, 5 53.2]
ṣaṭprāṇoccārajaṃ rūpamatha vyāptyā taducyate | [TĀ, 5 54.1]
prāṇadaṇḍaprayogena pūrvāparasamīkṛteḥ | [TĀ, 5 54.2]
catuṣkikāmbujālambilambikāsaudhamāśrayet | [TĀ, 5 55.1]
triśūlabhūmiṃ krāntvāto nāḍitritayasaṅgatām | [TĀ, 5 55.2]
icchājñānakriyāśaktisamatve praviśet sudhīḥ | [TĀ, 5 56.1]
ekāṃ vikāsinīṃ bhūyastvasaṃkocāṃ vikasvarām | [TĀ, 5 56.2]
śrayed bhrūbindunādāntaśaktisopānamālikām | [TĀ, 5 57.1]
tatrordhvakuṇḍalībhūmau spandanodarasundaraḥ | [TĀ, 5 57.2]
visargastatra viśrāmyenmatsyodaradaśājuṣi | [TĀ, 5 58.1]
rāsabhī vaḍavā yadvatsvadhāmānandamandiram | [TĀ, 5 58.2]
vikāsasaṃkocamayaṃ praviśya hṛdi hṛṣyati | [TĀ, 5 59.1]
tadvanmuhurlīnasṛṣṭabhāvavrātasunirbharām | [TĀ, 5 59.2]
śrayedvikāsasaṃkocarūḍhabhairavayāmalām | [TĀ, 5 60.1]
ekīkṛtamahāmūlaśūlavaisargike hṛdi | [TĀ, 5 60.2]
parasminneti viśrāntiṃ sarvāpūraṇayogataḥ | [TĀ, 5 61.1]
atra tatpūrṇavṛttyaiva viśvāveśamayaṃ sthitam | [TĀ, 5 61.2]
prakāśasyātmaviśrāntāvahamityeva dṛśyatām | [TĀ, 5 62.1]
anuttaravimarśe prāgvyāpārādivivarjite | [TĀ, 5 62.2]
cidvimarśaparāhaṃkṛt prathamollāsinī sphuret | [TĀ, 5 63.1]
tata udyogasaktena sa dvādaśakalātmanā | [TĀ, 5 63.2]
sūryeṇābhāsayedbhāvaṃ pūrayedatha carcayet | [TĀ, 5 64.1]
athenduḥ ṣoḍaśakalo visargagrāsamantharaḥ | [TĀ, 5 64.2]
saṃjīvanyamṛtaṃ bodhavahnau visṛjati sphuran | [TĀ, 5 65.1]
icchājñānakriyāśaktisūkṣmarandhrasrugagragam | [TĀ, 5 65.2]
tadevamamṛtaṃ divyaṃ saṃviddevīṣu tarpakam | [TĀ, 5 66.1]
visargāmṛtametāvad bodhākhye hutabhojini | [TĀ, 5 66.2]
visṛṣṭaṃ cedbhavetsarvaṃ hutaṃ ṣoḍhādhvamaṇḍalam | [TĀ, 5 67.1]
yato 'nuttaranāthasya visargaḥ kulanāyikā | [TĀ, 5 67.2]
tatkṣobhaḥ kādihāntaṃ tatprasarastattvapaddhatiḥ | [TĀ, 5 67.3]
aṃa iti kuleśvaryā sahito hi kuleśitā | [TĀ, 5 68.1]
paro visargaviśleṣastanmayaṃ viśvamucyate | [TĀ, 5 68.2]
vitprāṇaguṇadehāntarbahirdravyamayīmimām | [TĀ, 5 69.1]
arcayejjuhuyāddhyāyeditthaṃ saṃjīvanīṃ kalām | [TĀ, 5 69.2]
ānandanāḍīyugalaspandanāvahitau sthitaḥ | [TĀ, 5 70.1]
enāṃ visarganiḥṣyandasaudhabhūmiṃ prapadyate | [TĀ, 5 70.2]
śākte kṣobhe kulāveśe sarvanāḍyagragocare | [TĀ, 5 71.1]
vyāptau sarvātmasaṃkoce hṛdayaṃ praviśetsudhīḥ | [TĀ, 5 71.2]
somasūryakalājālaparasparanigharṣataḥ | [TĀ, 5 72.1]
agnīṣomātmake dhāmni visargānanda unmiṣet | [TĀ, 5 72.2]
alaṃ rahasyakathayā guptametatsvabhāvataḥ | [TĀ, 5 73.1]
yoginīhṛdayaṃ tatra viśrāntaḥ syātkṛtī budhaḥ | [TĀ, 5 73.2]
hānādānatiraskāravṛttau rūḍhimupāgataḥ | [TĀ, 5 74.1]
abhedavṛttitaḥ paśyedviśvaṃ citicamatkṛteḥ | [TĀ, 5 74.2]
arthakriyārthitādainyaṃ tyaktvā bāhyāntarātmani | [TĀ, 5 75.1]
kharūpe nirvṛtiṃ prāpya phullāṃ nādadaśāṃ śrayet | [TĀ, 5 75.2]
vaktramantastayā samyak saṃvidaḥ pravikāsayet | [TĀ, 5 76.1]
saṃvidakṣamaruccakraṃ jñeyābhinnaṃ tato bhavet | [TĀ, 5 76.2]
tajjñeyaṃ saṃvidākhyena vahninā pravilīyate | [TĀ, 5 77.1]
vilīnaṃ tat trikoṇe 'smiñśaktivahnau vilīyate | [TĀ, 5 77.2]
tatra saṃvedanodārabindusattāsunirvṛtaḥ | [TĀ, 5 78.1]
saṃhārabījaviśrānto yogī paramayo bhavet | [TĀ, 5 78.2]
antarbāhye dvaye vāpi sāmānyetarasundaraḥ | [TĀ, 5 79.1]
saṃvitspandastriśaktyātmā saṃkocapravikāsavān | [TĀ, 5 79.2]
asaṃkocavikāso 'pi tadābhāsanatastathā | [TĀ, 5 80.1]
antarlakṣyo bahirdṛṣṭiḥ paramaṃ padamaśnute | [TĀ, 5 80.2]
tataḥ svātantryanirmeye vicitrārthakriyākṛti | [TĀ, 5 81.1]
vimarśanaṃ viśeṣākhyaḥ spanda aunmukhyasaṃjñitaḥ | [TĀ, 5 81.2]
tatra viśrāntimāgacchedyadvīryaṃ mantramaṇḍale | [TĀ, 5 82.1]
śāntyādisiddhayastattadrūpatādātmyato yataḥ | [TĀ, 5 82.2]
divyo yaścākṣasaṃgho 'yaṃ bodhasvātantryasaṃjñakaḥ | [TĀ, 5 83.1]
so 'nimīlita evaitat kuryātsvātmamayaṃ jagat | [TĀ, 5 83.2]
mahāsāhasasaṃyogavilīnākhilavṛttikaḥ | [TĀ, 5 84.1]
puñjībhūte svaraśmyoghe nirbharībhūya tiṣṭhati | [TĀ, 5 84.2]
akiṃciccintakastatra spaṣṭadṛgyāti saṃvidam | [TĀ, 5 85.1]
yadvisphuliṅgāḥ saṃsārabhasmadāhaikahetavaḥ | [TĀ, 5 85.2]
taduktaṃ parameśena triśirobhairavāgame | [TĀ, 5 86.1]
śṛṇu devi pravakṣyāmi mantrabhūmyāṃ praveśanam | [TĀ, 5 86.2]
madhyanāḍyordhvagamanaṃ taddharmaprāptilakṣaṇam | [TĀ, 5 87.1]
visargāntapadātītaṃ prāntakoṭinirūpitam | [TĀ, 5 87.2]
adhaḥpravāhasaṃrodhādūrdhvakṣepavivarjanāt | [TĀ, 5 88.1]
mahāprakāśamudayajñānavyaktipradāyakam | [TĀ, 5 88.2]
anubhūya pare dhāmni mātrāvṛttyā puraṃ viśet | [TĀ, 5 89.1]
nistaraṅgāvatīrṇā sā vṛttirekā śivātmikā | [TĀ, 5 89.2]
catuṣṣaḍdvirdviguṇitacakraṣaṭkasamujjvalā | [TĀ, 5 90.1]
tatsthaṃ vicārayet khaṃ khaṃ khasthaṃ khasthena saṃviśet | [TĀ, 5 90.2]
khaṃ khaṃ tyaktvā khamāruhya khasthaṃ khaṃ coccarediti | [TĀ, 5 91.1]
khamadhyāsyādhikāreṇa padasthāścinmarīcayaḥ | [TĀ, 5 91.2]
bhāvayedbhāvamantaḥsthaṃ bhāvastho bhāvaniḥspṛhaḥ | [TĀ, 5 92.1]
bhāvābhāvagatī ruddhvā bhāvābhāvāvarodhadṛk | [TĀ, 5 92.2]
ātmāṇukulamūlāni śaktirbhūtiścitī ratiḥ | [TĀ, 5 93.1]
śaktitrayaṃ draṣṭṛdṛśyoparaktaṃ tadvivarjitam | [TĀ, 5 93.2]
etatkhaṃ daśadhā proktamuccāroccāralakṣaṇam | [TĀ, 5 94.1]
dhāmasthaṃ dhāmamadhyasthaṃ dhāmodarapuṭīkṛtam | [TĀ, 5 94.2]
dhāmnā tu bodhayeddhāma dhāma dhāmāntagaṃ kuru | [TĀ, 5 95.1]
taddhāma dhāmagatyā tu bhedyaṃ dhāmāntamāntaram | [TĀ, 5 95.2]
bhedopabhedabhedena bhedaḥ kāryastu madhyataḥ | [TĀ, 5 96.1]
iti praveśopāyo 'yamāṇavaḥ parikīrtitaḥ | [TĀ, 5 96.2]
śrīmaheśvaranāthena yo hṛtsthena mamoditaḥ | [TĀ, 5 97.1]
śrībrahmayāmale coktaṃ śrīmān rāvo daśātmakaḥ | [TĀ, 5 97.2]
sthūlaḥ sūkṣmaḥ paro hṛdyaḥ kaṇṭhyastālavya eva ca | [TĀ, 5 98.1]
sarvataśca vibhuryo 'sau vibhutvapadadāyakaḥ | [TĀ, 5 98.2]
jitarāvo mahāyogī saṃkrāmetparadehagaḥ | [TĀ, 5 99.1]
parāṃ ca vindati vyāptiṃ pratyahaṃ hyabhyaseta tam | [TĀ, 5 99.2]
tāvadyāvad arāve sā rāvāllīyeta rāviṇī | [TĀ, 5 100.1]
atra bhāvanayā dehagatopāyaiḥ pare pathi | [TĀ, 5 100.2]
vivikṣoḥ pūrṇatāsparśātprāgānandaḥ prajāyate | [TĀ, 5 101.1]
tato 'pi vidyudāpātasadṛśe dehavarjite | [TĀ, 5 101.2]
dhāmni kṣaṇaṃ samāveśādudbhavaḥ prasphuṭaṃ plutiḥ | [TĀ, 5 102.1]
jalapāṃsuvadabhyastasaṃviddehaikyahānitaḥ | [TĀ, 5 102.2]
svabalākramaṇāddehaśaithilyāt kampamāpnuyāt | [TĀ, 5 103.1]
galite dehatādātmyaniścaye 'ntarmukhatvataḥ | [TĀ, 5 103.2]
nidrāyate purā yāvanna rūḍhaḥ saṃvidātmani | [TĀ, 5 104.1]
tataḥ satyapade rūḍho viśvātmatvena saṃvidam | [TĀ, 5 104.2]
saṃvidan ghūrṇate ghūrṇirmahāvyāptiryataḥ smṛtā | [TĀ, 5 105.1]
ātmanyanātmābhimatau satyāmeva hyanātmani | [TĀ, 5 105.2]
ātmābhimāno dehādau bandho muktistu tallayaḥ | [TĀ, 5 106.1]
ādāvanātmanyātmatve līne labdhe nijātmani | [TĀ, 5 106.2]
ātmanyanātmatānāśe mahāvyāptiḥ pravartate | [TĀ, 5 107.1]
ānanda udbhavaḥ kampo nidrā ghūrṇiśca pañcakam | [TĀ, 5 107.2]
ityuktamata eva śrīmālinīvijayottare | [TĀ, 5 108.1]
pradarśite 'smin ānandaprabhṛtau pañcake yadā | [TĀ, 5 108.2]
yogī viśettadā tattaccakreśatvaṃ haṭhādvrajet | [TĀ, 5 109.1]
yathā sarveśinā bodhenākrāntāpi tanuḥ kvacit | [TĀ, 5 109.2]
kiṃcitkartuṃ prabhavati cakṣuṣā rūpasaṃvidam | [TĀ, 5 110.1]
tathaiva cakre kutrāpi praveśātko 'pi sambhavet | [TĀ, 5 110.2]
ānandacakraṃ vahnyaśri kanda udbhava ucyate | [TĀ, 5 111.1]
kampo hṛttālu nidrā ca ghūrṇiḥ syādūrdhvakuṇḍalī | [TĀ, 5 111.2]
etacca sphuṭamevoktaṃ śrīmattraiśirase mate | [TĀ, 5 112.1]
evaṃ pradarśitoccāraviśrāntihṛdayaṃ param | [TĀ, 5 112.2]
yattadavyaktaliṅgaṃ nṛśivaśaktyavibhāgavat | [TĀ, 5 113.1]
atra viśvamidaṃ līnamatrāntaḥsthaṃ ca gamyate | [TĀ, 5 113.2]
idaṃ tallakṣaṇaṃ pūrṇaśaktibhairavasaṃvidaḥ | [TĀ, 5 114.1]
dehagādhvasamunmeṣe samāveśastu yaḥ sphuṭaḥ | [TĀ, 5 114.2]
ahaṃtācchāditonmeṣibhāvedaṃbhāvayuk sa ca | [TĀ, 5 115.1]
vyaktāvyaktamidaṃ liṅgaṃ mantravīryaṃ parāparam | [TĀ, 5 115.2]
naraśaktisamunmeṣi śivarūpādvibheditam | [TĀ, 5 116.1]
yannyakkṛtaśivāhantāsamāveśaṃ vibhedavat | [TĀ, 5 116.2]
viśeṣaspandarūpaṃ tad vyaktaṃ liṅgaṃ cidātmakam | [TĀ, 5 117.1]
vyaktātsiddhiprasavo vyaktāvyaktāddvayaṃ vimokṣaśca | [TĀ, 5 117.2]
avyaktādbalamādyaṃ parasya nānuttare tviyaṃ carcā | [TĀ, 5 117.3]
ātmākhyaṃ yadvyaktaṃ naraliṅgaṃ tatra viśvamarpayataḥ | [TĀ, 5 118.1]
vyaktāvyaktaṃ tasmādgalite tasmiṃstadavyaktam | [TĀ, 5 118.2]
tenātmaliṅgametat parame śivaśaktyaṇusvabhāvamaye | [TĀ, 5 119.1]
avyakte viśrāmyati nānuttaradhāmagā tviyaṃ carcā | [TĀ, 5 119.2]
ekasya spandanasyaiṣā traidhaṃ bhedavyavasthitiḥ | [TĀ, 5 120.1]
atra liṅge sadā tiṣṭhet pūjāviśrāntitatparaḥ | [TĀ, 5 120.2]
yoginīhṛdayaṃ liṅgamidamānandasundaram | [TĀ, 5 121.1]
bījayonisamāpattyā sūte kāmapi saṃvidam | [TĀ, 5 121.2]
atra prayāsavirahātsarvo 'sau devatāgaṇaḥ | [TĀ, 5 122.1]
ānandapūrṇe dhāmnyāste nityoditacidātmakaḥ | [TĀ, 5 122.2]
atra bhairavanāthasya sasaṃkocavikāsikā | [TĀ, 5 123.1]
bhāsate durghaṭā śaktir asaṃkocavikāsinaḥ | [TĀ, 5 123.2]
etalliṅgasamāpattivisargānandadhārayā | [TĀ, 5 124.1]
siktaṃ tadeva sadviśvaṃ śaśvan navanavāyate | [TĀ, 5 124.2]
anuttare 'bhyupāyo 'tra tādrūpyādeva varṇitaḥ | [TĀ, 5 125.1]
jvaliteṣvapi dīpeṣu gharmāṃśuḥ kiṃ na bhāsate | [TĀ, 5 125.2]
artheṣu tadbhogavidhau tadutthe duḥkhe sukhe vā galitābhiśaṅkam | [TĀ, 5 126.1]
anāviśanto 'pi nimagnacittā jānanti vṛttikṣayasaukhyamantaḥ | [TĀ, 5 126.2]
satyevātmani citsvabhāvamahasi svānte tathopakriyāṃ tasmai kurvati tatpracāravivaśe satyakṣavarge 'pi ca | [TĀ, 5 127.1]
satsvartheṣu sukhādiṣu sphuṭataraṃ yadbhedavandhyodayaṃ yogī tiṣṭhati pūrṇaraśmivibhavas tattattvam ācīyatām | [TĀ, 5 127.2]
ityuccāravidhiḥ proktaḥ karaṇaṃ pravivicyate | [TĀ, 5 128.1]
taccetthaṃ triśiraḥśāstre parameśena bhāṣitam | [TĀ, 5 128.2]
grāhyagrāhakacidvyāptityāgākṣepaniveśanaiḥ | [TĀ, 5 129.1]
karaṇaṃ saptadhā prāhurabhyāsaṃ bodhapūrvakam | [TĀ, 5 129.2]
tadvyāptipūrvamākṣepe karaṇaṃ svapratiṣṭhatā | [TĀ, 5 130.1]
guruvaktrācca boddhavyaṃ karaṇaṃ yadyapi sphuṭam | [TĀ, 5 130.2]
tathāpyāgamarakṣārthaṃ tadagre varṇayiṣyate | [TĀ, 5 131.1]
ukto ya eṣa uccārastatra yo 'sau sphuran sthitaḥ | [TĀ, 5 131.2]
avyaktānukṛtiprāyo dhvanirvarṇaḥ sa kathyate | [TĀ, 5 132.1]
sṛṣṭisaṃhārabījaṃ ca tasya mukhyaṃ vapurviduḥ | [TĀ, 5 132.2]
tadabhyāsavaśādyāti kramādyogī cidātmatām | [TĀ, 5 133.1]
tathā hyanacke sācke vā kādau sānte punaḥpunaḥ | [TĀ, 5 133.2]
smṛte proccārite vāpi sā sā saṃvit prasūyate | [TĀ, 5 134.1]
bāhyārthasamayāpekṣā ghaṭādyā dhvanayo 'pi ye | [TĀ, 5 134.2]
te 'pyarthabhāvanāṃ kuryurmanorājyavadātmani | [TĀ, 5 135.1]
taduktaṃ parameśena bhairavo vyāpako 'khile | [TĀ, 5 135.2]
iti bhairavaśabdasya saṃtatoccāraṇācchivaḥ | [TĀ, 5 136.1]
śrīmattraiśirase 'pyuktaṃ mantroddhārasya pūrvataḥ | [TĀ, 5 136.2]
smṛtiśca smaraṇaṃ pūrvaṃ sarvabhāveṣu vastutaḥ | [TĀ, 5 137.1]
mantrasvarūpaṃ tadbhāvyasvarūpāpattiyojakam | [TĀ, 5 137.2]
smṛtiḥ svarūpajanikā sarvabhāveṣu rañjikā | [TĀ, 5 138.1]
anekākārarūpeṇa sarvatrāvasthitena tu | [TĀ, 5 138.2]
svasvabhāvasya saṃprāptiḥ saṃvittiḥ paramārthataḥ | [TĀ, 5 139.1]
vyaktiniṣṭhā tato viddhi sattā sā kīrtitā parā | [TĀ, 5 139.2]
kiṃ punaḥ samayāpekṣāṃ vinā ye bījapiṇḍakāḥ | [TĀ, 5 140.1]
saṃvidaṃ spandayantyete neyuḥ saṃvidupāyatām | [TĀ, 5 140.2]
vācyābhāvād udāsīnasaṃvitspandāt svadhāmataḥ | [TĀ, 5 141.1]
prāṇollāsanirodhābhyāṃ bījapiṇḍeṣu pūrṇatā | [TĀ, 5 141.2]
sukhasītkārasatsamyaksāmyaprathamasaṃvidaḥ | [TĀ, 5 142.1]
saṃvedanaṃ hi prathamaṃ sparśo 'nuttarasaṃvidaḥ | [TĀ, 5 142.2]
hṛtkaṇṭhyoṣṭhyatridhāmāntarnitarāṃ pravikāsini | [TĀ, 5 143.1]
caturdaśaḥ praveśo ya ekīkṛtatadātmakaḥ | [TĀ, 5 143.2]
tato visargoccārāṃśe dvādaśāntapathāvubhau | [TĀ, 5 144.1]
hṛdayena sahaikadhyaṃ nayate japatatparaḥ | [TĀ, 5 144.2]
kandahṛtkaṇṭhatālvagrakauṇḍilīprakriyāntataḥ | [TĀ, 5 145.1]
ānandamadhyanāḍyantaḥ spandanaṃ bījamāvahet | [TĀ, 5 145.2]
saṃhārabījaṃ khaṃ hṛtsthamoṣṭhyaṃ phullaṃ svamūrdhani | [TĀ, 5 146.1]
tejastryaśraṃ tālukaṇṭhe bindurūrdhvapade sthitaḥ | [TĀ, 5 146.2]
ityenayā budho yuktyā varṇajapyaparāyaṇaḥ | [TĀ, 5 147.1]
anuttaraṃ paraṃ dhāma praviśedacirāt sudhīḥ | [TĀ, 5 147.2]
varṇaśabdena nīlādi yadvā dīkṣottare yathā | [TĀ, 5 148.1]
saṃhāranragnimaruto rudrabinduyutānsmaret | [TĀ, 5 148.2]
hṛdaye tanmayo lakṣyaṃ paśyetsaptadinādatha | [TĀ, 5 149.1]
visphuliṅgāgnivan nīlapītaraktādicitritam | [TĀ, 5 149.2]
jājvalīti hṛdambhoje bījadīpaprabodhitam | [TĀ, 5 150.1]
dīpavajjvalito bindurbhāsate vighanārkavat | [TĀ, 5 150.2]
svayambhāsātmanānena tādātmyaṃ yāty ananyadhīḥ | [TĀ, 5 151.1]
śivena hematāṃ yadvattāmraṃ sūtena vedhitam | [TĀ, 5 151.2]
upalakṣaṇametacca sarvamantreṣu lakṣayet | [TĀ, 5 152.1]
yadyatsaṃkalpasambhūtaṃ varṇajālaṃ hi bhautikam | [TĀ, 5 152.2]
tat saṃvidādhikyavaśādabhautikamiva sthitam | [TĀ, 5 153.1]
atastathāvidhe rūpe rūḍho rohati saṃvidi | [TĀ, 5 153.2]
anācchāditarūpāyām anupādhau prasannadhīḥ | [TĀ, 5 154.1]
nīle pīte sukhe duḥkhe saṃvidrūpamakhaṇḍitam | [TĀ, 5 154.2]
gurubhirbhāṣitaṃ tasmādupāyeṣu vicitratā | [TĀ, 5 155.1]
uccārakaraṇadhyānavarṇairebhiḥ pradarśitaḥ | [TĀ, 5 155.2]
anuttarapadaprāptāvabhyupāyavidhikramaḥ | [TĀ, 5 156.1]
akiṃciccintanaṃ vīryaṃ bhāvanāyāṃ ca sā punaḥ | [TĀ, 5 156.2]
dhyāne tadapi coccāre karaṇe so 'pi taddhvanau | [TĀ, 5 157.1]
sa sthānakalpane bāhyamiti kramamupāśrayet | [TĀ, 5 157.2]
laṅghanena paro yogī mandabuddhiḥ krameṇa tu | [TĀ, 5 158.1]
vīryaṃ vinā yathā ṣaṇṭhastasyāpyastyatha vā balam | [TĀ, 5 158.2]
mṛtadeha iveyaṃ syādbāhyāntaḥparikalpanā | [TĀ, 5 158.3]
ityāṇave 'nuttaratābhyupāyaḥ prokto nayaḥ spaṣṭapathena bāhyaḥ | [TĀ, 5 159.1]
{TĀ, 6}
sthānaprakalpākhyatayā sphuṭastu bāhyo 'bhyupāyaḥ pravivicyate 'tha | [TĀ, 6 1.1]
sthānabhedastridhā proktaḥ prāṇe dehe bahistathā | [TĀ, 6 2.1]
prāṇaśca pañcadhā dehe dvidhā bāhyāntaratvataḥ | [TĀ, 6 2.2]
maṇḍalaṃ sthaṇḍilaṃ pātramakṣasūtraṃ sapustakam | [TĀ, 6 3.1]
liṅgaṃ tūraṃ paṭaḥ pustaṃ pratimā mūrtireva ca | [TĀ, 6 3.2]
ityekādaśadhā bāhyaṃ punastadbahudhā bhavet | [TĀ, 6 4.1]
tatra prāṇāśrayaṃ tāvadvidhānamupadiśyate | [TĀ, 6 4.2]
adhvā samasta evāyaṃ ṣaḍvidho 'pyativistṛtaḥ | [TĀ, 6 5.1]
yo vakṣyate sa ekatra prāṇe tāvatpratiṣṭhitaḥ | [TĀ, 6 5.2]
adhvanaḥ kalanaṃ yattatkramākramatayā sthitam | [TĀ, 6 6.1]
kramākramau hi citraikakalanā bhāvagocare | [TĀ, 6 6.2]
kramākramātmā kālaśca paraḥ saṃvidi vartate | [TĀ, 6 7.1]
kālī nāma parā śaktiḥ saiva devasya gīyate | [TĀ, 6 7.2]
saiva saṃvidbahiḥ svātmagarbhībhūtau kramākramau | [TĀ, 6 8.1]
sphuṭayantī praroheṇa prāṇavṛttiriti sthitā | [TĀ, 6 8.2]
saṃvinmātraṃ hi yacchuddhaṃ prakāśaparamārthakam | [TĀ, 6 9.1]
tanmeyamātmanaḥ projjhya viviktaṃ bhāsate nabhaḥ | [TĀ, 6 9.2]
tadeva śūnyarūpatvaṃ saṃvidaḥ parigīyate | [TĀ, 6 10.1]
neti neti vimarśena yogināṃ sā parā daśā | [TĀ, 6 10.2]
sa eva khātmā meye 'sminbhedite svīkriyonmukhaḥ | [TĀ, 6 11.1]
patansamucchalattvena prāṇaspandormisaṃjñitaḥ | [TĀ, 6 11.2]
tenāhuḥ kila saṃvitprākprāṇe pariṇatā tathā | [TĀ, 6 12.1]
antaḥkaraṇatattvasya vāyurāśrayatāṃ gataḥ | [TĀ, 6 12.2]
iyaṃ sā prāṇanāśaktirāntarodyogadohadā | [TĀ, 6 13.1]
spandaḥ sphurattā viśrāntirjīvo hṛtpratibhā matā | [TĀ, 6 13.2]
sā prāṇavṛttiḥ prāṇādyai rūpaiḥ pañcabhirātmasāt | [TĀ, 6 14.1]
dehaṃ yatkurute saṃvitpūrṇastenaiṣa bhāsate | [TĀ, 6 14.2]
prāṇanāvṛttitādātmyasaṃvitkhacitadehajām | [TĀ, 6 15.1]
ceṣṭāṃ paśyantyato mugdhā nāstyanyaditi manvate | [TĀ, 6 15.2]
tāmeva bālamūrkhastrīprāyaveditṛsaṃśritām | [TĀ, 6 16.1]
matiṃ pramāṇīkurvantaścārvākās tattvadarśinaḥ | [TĀ, 6 16.2]
teṣāṃ tathā bhāvanā ced dārḍhyameti nirantaram | [TĀ, 6 17.1]
taddehabhaṅge suptāḥ syur ātādṛgvāsanākṣayāt | [TĀ, 6 17.2]
tadvāsanākṣaye tveṣāmakṣīṇaṃ vāsanāntaram | [TĀ, 6 18.1]
buddhaṃ kutaścitsaṃsūte vicitrāṃ phalasampadam | [TĀ, 6 18.2]
adārḍhyaśaṅkanāt prācyavāsanātādavasthyataḥ | [TĀ, 6 19.1]
anyakartavyaśaithilyātsaṃbhāvyānuśayatvataḥ | [TĀ, 6 19.2]
atadrūḍhānyajanatākartavyaparilopanāt | [TĀ, 6 20.1]
nāstikyavāsanāmāhuḥ pāpātpāpīyasīmimām | [TĀ, 6 20.2]
alamaprastutenātha prakṛtaṃ pravivicyate | [TĀ, 6 21.1]
yāvānsamasta evāyamadhvā prāṇe pratiṣṭhitaḥ | [TĀ, 6 21.2]
dvidhā ca so 'dhvā kriyayā mūrtyā ca pravibhajyate | [TĀ, 6 22.1]
prāṇa eva śikhā śrīmattriśirasyuditā hi sā | [TĀ, 6 22.2]
baddhā yāgādikāle tu niṣkalatvācchivātmikā | [TĀ, 6 23.1]
yato 'horātramadhye 'syāścaturviṃśatidhā gatiḥ | [TĀ, 6 23.2]
prāṇavikṣeparandhrākhyaśataiścitraphalapradā | [TĀ, 6 24.1]
kṣapā śaśī tathāpāno nāda ekatra tiṣṭhati | [TĀ, 6 24.2]
jīvādityo na codgacchettuṭyardhaṃ sāndhyamīdṛśam | [TĀ, 6 25.1]
ūrdhvavaktro raviścandro 'dhomukho vahnirantare | [TĀ, 6 25.2]
mādhyāhnikī mokṣadā syādvyomamadhyasthito raviḥ | [TĀ, 6 26.1]
anastamitasāro hi jantucakraprabodhakaḥ | [TĀ, 6 26.2]
binduḥ prāṇo hyahaścaiva ravirekatra tiṣṭhati | [TĀ, 6 27.1]
mahāsandhyā tṛtīyā tu supraśāntātmikā sthitā | [TĀ, 6 27.2]
evaṃ baddhā śikhā yatra tattatphalaniyojikā | [TĀ, 6 28.1]
ataḥ saṃvidi sarvo 'yamadhvā viśramya tiṣṭhati | [TĀ, 6 28.2]
amūrtāyāḥ sarvagatvānniṣkriyāyāśca saṃvidaḥ | [TĀ, 6 29.1]
mūrtikriyābhāsanaṃ yatsa evādhvā maheśituḥ | [TĀ, 6 29.2]
adhvā krameṇa yātavye pade saṃprāptikāraṇam | [TĀ, 6 30.1]
dvaitināṃ bhogyabhāvāttu prabuddhānāṃ yato 'dyate | [TĀ, 6 30.2]
iha sarvatra śabdānāmanvarthaṃ carcayedyataḥ | [TĀ, 6 31.1]
uktaṃ śrīmanniśācāre saṃjñātra trividhā matā | [TĀ, 6 31.2]
naimittikī prasiddhā ca tathānyā pāribhāṣikī | [TĀ, 6 32.1]
pūrvatve vā pradhānaṃ syāttatrāntarbhāvayettataḥ | [TĀ, 6 32.2]
ato 'dhvaśabdasyokteyaṃ niruktirnoditāpi cet | [TĀ, 6 33.1]
kvacitsvabuddhyā sāpyūhyā kiyallekhyaṃ hi pustake | [TĀ, 6 33.2]
tatra kriyābhāsanaṃ yatso 'dhvā kālāhva ucyate | [TĀ, 6 34.1]
varṇamantrapadābhikhyamatrāste 'dhvatrayaṃ sphuṭam | [TĀ, 6 34.2]
yastu mūrtyavabhāsāṃśaḥ sa deśādhvā nigadyate | [TĀ, 6 35.1]
kalātattvapurābhikhyamantarbhūtamiha trayam | [TĀ, 6 35.2]
trikadvaye 'tra pratyekaṃ sthūlaṃ sūkṣmaṃ paraṃ vapuḥ | [TĀ, 6 36.1]
yato 'sti tena sarvo 'yamadhvā ṣaḍvidha ucyate | [TĀ, 6 36.2]
ṣaḍvidhādadhvanaḥ prācyaṃ yadetattritayaṃ punaḥ | [TĀ, 6 37.1]
eṣa eva sa kālādhvā prāṇe spaṣṭaṃ pratiṣṭhitaḥ | [TĀ, 6 37.2]
tattvamadhyasthitātkālādanyo 'yaṃ kāla ucyate | [TĀ, 6 38.1]
eṣa kālo hi devasya viśvābhāsanakāriṇī | [TĀ, 6 38.2]
kriyāśaktiḥ samastānāṃ tattvānāṃ ca paraṃ vapuḥ | [TĀ, 6 39.1]
etadīśvaratattvaṃ tacchivasya vapurucyate | [TĀ, 6 39.2]
udriktābhogakāryātmaviśvaikātmyamidaṃ yataḥ | [TĀ, 6 40.1]
etadīśvararūpatvaṃ paramātmani yatkila | [TĀ, 6 40.2]
tatpramātari māyīye kālatattvaṃ nigadyate | [TĀ, 6 41.1]
śivādiśuddhavidyāntaṃ yacchivasya svakaṃ vapuḥ | [TĀ, 6 41.2]
tadeva puṃso māyādirāgāntaṃ kañcukībhavet | [TĀ, 6 42.1]
anāśritaṃ yato māyā kalāvidye sadāśivaḥ | [TĀ, 6 42.2]
īśvaraḥ kālaniyatī sadvidyā rāga ucyate | [TĀ, 6 43.1]
anāśritaḥ śūnyamātā buddhimātā sadāśivaḥ | [TĀ, 6 43.2]
īśvaraḥ prāṇamātā ca vidyā dehapramātṛtā | [TĀ, 6 44.1]
anāśrayo hi śūnyatvaṃ jñānameva hi buddhitā | [TĀ, 6 44.2]
viśvātmatā ca prāṇatvaṃ dehe vedyaikatānatā | [TĀ, 6 45.1]
tena prāṇapathe viśvā kalaneyaṃ virājate | [TĀ, 6 45.2]
yena rūpeṇa tadvacmaḥ sadbhistadavadhīyatām | [TĀ, 6 46.1]
dvādaśāntāvadhāvasmindehe yadyapi sarvataḥ | [TĀ, 6 46.2]
otaprotātmakaḥ prāṇastathāpītthaṃ na susphuṭaḥ | [TĀ, 6 47.1]
yatno jīvanamātrātmā tatparaśca dvidhā mataḥ | [TĀ, 6 47.2]
saṃvedyaścāpy asaṃvedyo dvidhetthaṃ bhidyate punaḥ | [TĀ, 6 48.1]
sphuṭāsphuṭatvāddvaividhyaṃ pratyekaṃ paribhāvayet | [TĀ, 6 48.2]
saṃvedyajīvanābhikhyaprayatnaspandasundaraḥ | [TĀ, 6 49.1]
prāṇaḥ kandātprabhṛtyeva tathāpyatra na susphuṭaḥ | [TĀ, 6 49.2]
kandādhārātprabhṛtyeva vyavasthā tena kathyate | [TĀ, 6 50.1]
svacchandaśāstre nāḍīnāṃ vāyvādhāratayā sphuṭam | [TĀ, 6 50.2]
tatrāpi tu prayatno 'sau na saṃvedyatayā sthitaḥ | [TĀ, 6 51.1]
vedyayatnāttu hṛdayātprāṇacāro vibhajyate | [TĀ, 6 51.2]
prabhoḥ śivasya yā śaktirvāmā jyeṣṭhā ca raudrikā | [TĀ, 6 52.1]
satadanyatamāvātmaprāṇau yatnavidhāyinau | [TĀ, 6 52.2]
prabhuśaktiḥ kvacinmukhyā yathāṅgamarudīraṇe | [TĀ, 6 53.1]
ātmaśaktiḥ kvacitkandasaṃkocaspandane yathā | [TĀ, 6 53.2]
prāṇaśaktiḥ kvacitprāṇacāre hārde yathā sphuṭam | [TĀ, 6 54.1]
trayaṃ dvayaṃ vā mukhyaṃ syādyogināmavadhāninām | [TĀ, 6 54.2]
avadhānād adṛṣṭāṃśād balavattvād atheraṇāt | [TĀ, 6 55.1]
viparyayo 'pi prāṇātmaśaktīnāṃ mukhyatāṃ prati | [TĀ, 6 55.2]
vāmā saṃsāriṇāmīśā prabhuśaktirvidhāyinī | [TĀ, 6 56.1]
jyeṣṭhā tu suprabuddhānāṃ bubhutsūnāṃ ca raudrikā | [TĀ, 6 56.2]
vāmā saṃsāravamanā jyeṣṭhā śivamayī yataḥ | [TĀ, 6 57.1]
drāvayitrī rujāṃ raudrī roddhrī cākhilakarmaṇām | [TĀ, 6 57.2]
sṛṣṭyāditattvam ajñātvā na mukto nāpi mocayet | [TĀ, 6 58.1]
uktaṃ ca śrīyogacāre mokṣaḥ sarvaprakāśanāt | [TĀ, 6 58.2]
utpattisthitisaṃhārān ye na jānanti yoginaḥ | [TĀ, 6 59.1]
na muktāste tadajñānabandhanaikādhivāsitāḥ | [TĀ, 6 59.2]
sṛṣṭyādayaśca te sarve kālādhīnā na saṃśayaḥ | [TĀ, 6 60.1]
sa ca prāṇātmakastasmāduccāraḥ kathyate sphuṭaḥ | [TĀ, 6 60.2]
hṛdayātprāṇacāraśca nāsikyadvādaśāntataḥ | [TĀ, 6 61.1]
ṣaṭtriṃśadaṅgulo jantoḥ sarvasya svāṅgulakramāt | [TĀ, 6 61.2]
kṣodiṣṭhe vā mahiṣṭhe vā dehe tādṛśa eva hi | [TĀ, 6 62.1]
vīryamojo balaṃ spandaḥ prāṇacāraḥ samaṃ tataḥ | [TĀ, 6 62.2]
ṣaṭtriṃśadaṅgule cāre yadgamāgamayugmakam | [TĀ, 6 63.1]
nālikātithimāsābdatatsaṅgho 'tra sphuṭaṃ sthitaḥ | [TĀ, 6 63.2]
tuṭiḥ sapādāṅgulayukprāṇastāḥ ṣoḍaśocchvasan | [TĀ, 6 64.1]
niḥśvasaṃścātra caṣakaḥ sapañcāṃśe 'ṅgule 'ṅgule | [TĀ, 6 64.2]
śvāsapraśvāsayornālī proktāhorātra ucyate | [TĀ, 6 65.1]
navāṅgulāmbudhituṭau praharāste 'bdhayo dinam | [TĀ, 6 65.2]
nirgame 'ntarniśenendū tayoḥ saṃdhye tuṭerdale | [TĀ, 6 66.1]
ketuḥ sūrye vidhau rāhurbhaumādervārabhāginaḥ | [TĀ, 6 66.2]
praharadvayamanyeṣāṃ grahāṇāmudayo 'ntarā | [TĀ, 6 67.1]
siddhirdavīyasī mokṣo 'bhicāraḥ pāralaukikī | [TĀ, 6 67.2]
aihikī dūranaikaṭyātiśayā praharāṣṭake | [TĀ, 6 68.1]
madhyāhnamadhyaniśayorabhijinmokṣabhogadā | [TĀ, 6 68.2]
nakṣatrāṇāṃ tadanyeṣāmudayo madhyataḥ kramāt | [TĀ, 6 69.1]
nāgā lokeśamūrtīśā gaṇeśā jalatattvataḥ | [TĀ, 6 69.2]
pradhānāntaṃ nāyakāśca vidyātattvādhināyakāḥ | [TĀ, 6 70.1]
sakalādyāśca kaṇṭhyoṣṭhyaparyantā bhairavāstathā | [TĀ, 6 70.2]
śaktayaḥ pārameśvaryo vāmeśā vīranāyakāḥ | [TĀ, 6 71.1]
aṣṭāvaṣṭau ye ya itthaṃ vyāpyavyāpakatājuṣaḥ | [TĀ, 6 71.2]
sthūlasūkṣmāḥ kramātteṣāmudayaḥ praharāṣṭake | [TĀ, 6 72.1]
dine krūrāṇi saumyāni rātrau karmāṇyasaṃśayam | [TĀ, 6 72.2]
krūratā saumyatā vābhisandherapi nirūpitā | [TĀ, 6 73.1]
dinarātrikṣaye muktiḥ sā vyāptidhyānayogataḥ | [TĀ, 6 73.2]
te coktāḥ parameśena śrīmadvīrāvalīkule | [TĀ, 6 74.1]
sitāsitau dīrghahrasvau dharmādharmau dinakṣape | [TĀ, 6 74.2]
kṣīyete yadi taddīkṣā vyāptyā dhyānena yogataḥ | [TĀ, 6 75.1]
ahorātraḥ prāṇacāre kathito māsa ucyate | [TĀ, 6 75.2]
dinaṃ kṛṣṇo niśā śuklaḥ pakṣau karmasu pūrvavat | [TĀ, 6 76.1]
yāḥ ṣoḍaśoktāstithayastāsu ye pūrvapaścime | [TĀ, 6 76.2]
tayostu viśramo 'rdhe 'rdhe tithyaḥ pañcadaśetarāḥ | [TĀ, 6 77.1]
sapāde dvyaṅgule tithyā ahorātro vibhajyate | [TĀ, 6 77.2]
prakāśaviśramavaśāttāveva hi dinakṣape | [TĀ, 6 78.1]
saṃvitpratikṣaṇaṃ yasmātprakāśānandayoginī | [TĀ, 6 78.2]
tau kﾱptau yāvati tayā tāvatyeva dinakṣape | [TĀ, 6 79.1]
yāvatyeva hi saṃvittiruditoditasusphuṭā | [TĀ, 6 79.2]
tāvāneva kṣaṇaḥ kalpo nimeṣo vā tadastvapi | [TĀ, 6 80.1]
yāvānevodayo vittervedyaikagrahatatparaḥ | [TĀ, 6 80.2]
tāvadevāstamayanaṃ veditṛsvātmacarvaṇam | [TĀ, 6 81.1]
vedye ca bahirantarvā dvaye vātha dvayojjhite | [TĀ, 6 81.2]
sarvathā tanmayībhūtirdinaṃ vettṛsthatā niśā | [TĀ, 6 82.1]
veditā vedyaviśrānto vettā tvantarmukhasthitiḥ | [TĀ, 6 82.2]
purā vicārayanpaścātsattāmātrasvarūpakaḥ | [TĀ, 6 83.1]
jāgradveditṛtā svapno vettṛbhāvaḥ purātanaḥ | [TĀ, 6 83.2]
paraḥ suptaṃ kṣaye rātridinayosturyamadvayam | [TĀ, 6 84.1]
kadācidvastuviśrāntisāmyenātmani carvaṇam | [TĀ, 6 84.2]
vedyavedakasāmyaṃ tat sā rātridinatulyatā | [TĀ, 6 85.1]
vedye viśrāntiradhikā dinadairghyāya tatra tu | [TĀ, 6 85.2]
nyūnā syātsvātmaviśrāntirviparīte viparyayaḥ | [TĀ, 6 86.1]
svātmautsukye prabuddhe hi vedyaviśrāntiralpikā | [TĀ, 6 86.2]
itthameva divārātrinyūnādhikyakramaṃ vadet | [TĀ, 6 87.1]
yathā deheṣvahorātranyūnādhikyādi no samam | [TĀ, 6 87.2]
tathā pureṣvapītyevaṃ tadviśeṣeṇa noditam | [TĀ, 6 88.1]
śrītraiyambakasantānavitatāmbarabhāskaraḥ | [TĀ, 6 88.2]
dinarātrikramaṃ me śrīśaṃbhur ittham apaprathat | [TĀ, 6 89.1]
śrīsantānagurustvāha sthānaṃ buddhāprabuddhayoḥ | [TĀ, 6 89.2]
hṛda ārabhya yattena rātriṃdivavibhājanam | [TĀ, 6 90.1]
tadasatsitapakṣe 'ntaḥ praveśollāsabhāgini | [TĀ, 6 90.2]
abuddhasthānamevaitaddinatvena kathaṃ bhavet | [TĀ, 6 91.1]
alaṃ vānena nedaṃ vā mama prāṅmatamatsaraḥ | [TĀ, 6 91.2]
heye tu darśite śiṣyāḥ satpathaikāntadarśinaḥ | [TĀ, 6 92.1]
vyākhyātaḥ kṛṣṇapakṣo yastatra prāṇagataḥ śaśī | [TĀ, 6 92.2]
āpyāyanātmanaikaikāṃ kalāṃ pratitithi tyajet | [TĀ, 6 93.1]
dvādaśāntasamīpe tu yāsau pañcadaśī tuṭiḥ | [TĀ, 6 93.2]
sāmāvasyātra sa kṣīṇaścandraḥ prāṇārkamāviśet | [TĀ, 6 94.1]
uktaṃ śrīkāmikāyāṃ ca nordhve 'dhaḥ prakṛtiḥ parā | [TĀ, 6 94.2]
ardhārdhe kramate māyā dvikhaṇḍā śivarūpiṇī | [TĀ, 6 94.3]
candrasūryātmanā dehaṃ pūrayet pravilāpayet | [TĀ, 6 95.1]
amṛtaṃ candrarūpeṇa dvidhā ṣoḍaśadhā punaḥ | [TĀ, 6 95.2]
pibanti ca surāḥ sarve daśapañca parāḥ kalāḥ | [TĀ, 6 96.1]
amā śeṣaguhāntaḥsthāmāvāsyā viśvatarpiṇī | [TĀ, 6 96.2]
evaṃ kalāḥ pañcadaśa kṣīyante śaśinaḥ kramāt | [TĀ, 6 97.1]
āpyāyinyamṛtābrūpatādātmyātṣoḍaśī na tu | [TĀ, 6 97.2]
tatra pañcadaśī yāsau tuṭiḥ prakṣīṇacandramāḥ | [TĀ, 6 98.1]
tadūrdhvagaṃ yattuṭyardhaṃ pakṣasaṃdhiḥ sa kīrtitaḥ | [TĀ, 6 98.2]
tasmādviśramatuṭyardhādāmāvasyaṃ purādalam | [TĀ, 6 99.1]
paraṃ prātipadaṃ cārdhamiti saṃdhiḥ sa kalpyate | [TĀ, 6 99.2]
tatra prātipade tasmiṃstuṭyardhārdhe purādalam | [TĀ, 6 100.1]
āmāvasyaṃ tithicchedātkuryātsūryagrahaṃ viśat | [TĀ, 6 100.2]
tatrārkamaṇḍale līnaḥ śaśī sravati yanmadhu | [TĀ, 6 101.1]
taptatvāttatpibedindusahabhūḥ siṃhikāsutaḥ | [TĀ, 6 101.2]
arkaḥ pramāṇaṃ somastu meyaṃ jñānakriyātmakau | [TĀ, 6 102.1]
rāhurmāyāpramātā syāttadācchādanakovidaḥ | [TĀ, 6 102.2]
tata eva tamorūpo vilāpayitumakṣamaḥ | [TĀ, 6 103.1]
tatsaṃghaṭṭādvayollāso mukhyo mātā vilāpakaḥ | [TĀ, 6 103.2]
arkendurāhusaṃghaṭṭāt pramāṇaṃ vedyavedakau | [TĀ, 6 104.1]
advayena tatastena puṇya eṣa mahāgrahaḥ | [TĀ, 6 104.2]
amāvasyāṃ vināpyeṣa saṃghaṭṭaścenmahāgrahaḥ | [TĀ, 6 105.1]
yathārke meṣage rāhāvaśvinīsthe 'śvinīdine | [TĀ, 6 105.2]
āmāvāsyaṃ yadā tvardhaṃ līnaṃ prātipade dale | [TĀ, 6 106.1]
pratipacca viśuddhā syāttanmokṣo dūrage vidhau | [TĀ, 6 106.2]
grāsamokṣāntare snānadhyānahomajapādikam | [TĀ, 6 107.1]
laukikālaukikaṃ bhūyaḥphalaṃ syātpāralaukikam | [TĀ, 6 107.2]
grāsyagrāsakatākṣobhaprakṣaye kṣaṇamāviśan | [TĀ, 6 108.1]
mokṣabhāgdhyānapūjādi kurvaṃścandrārkayorgrahe | [TĀ, 6 108.2]
tithiccheda ṛṇaṃ kāso vṛddhirniḥśvasanaṃ dhanam | [TĀ, 6 109.1]
ayatnajaṃ yatnajaṃ tu recanādatha rodhanāt | [TĀ, 6 109.2]
evaṃ prāṇe viśati citsūrya induṃ sudhāmayam | [TĀ, 6 110.1]
ekaikadhyena bodhāṃśuṃ kalayā paripūrayet | [TĀ, 6 110.2]
kramasampūraṇāśāliśaśāṅkāmṛtasundarāḥ | [TĀ, 6 111.1]
tuṭyaḥ pañcadaśaitāḥ syustithayaḥ sitapakṣagāḥ | [TĀ, 6 111.2]
antyāyāṃ pūrṇamastuṭyāṃ pūrvavatpakṣasandhitā | [TĀ, 6 112.1]
indugrahaśca pratipatsandhau pūrvapraveśataḥ | [TĀ, 6 112.2]
aihikaṃ grahaṇe cātra sādhakānāṃ mahāphalam | [TĀ, 6 113.1]
prāgvadanyadayaṃ māsaḥ prāṇacāre 'bda ucyate | [TĀ, 6 113.2]
ṣaṭsu ṣaṭsvaṅguleṣvarko hṛdayānmakarādiṣu | [TĀ, 6 114.1]
tiṣṭhan māghādikaṃ ṣaṭkaṃ kuryāttaccottarāyaṇam | [TĀ, 6 114.2]
saṃkrāntitritaye vṛtte bhukte cāṣṭādaśāṅgule | [TĀ, 6 115.1]
meṣaṃ prāpte ravau puṇyaṃ viṣuvatpāralaukikam | [TĀ, 6 115.2]
praveśe tu tulāsthe 'rke tadeva viṣuvadbhavet | [TĀ, 6 116.1]
iha siddhipradaṃ caitaddakṣiṇāyanagaṃ tataḥ | [TĀ, 6 116.2]
garbhatā prodbubhūṣiṣyadbhāvaś cāthodbubhūṣutā | [TĀ, 6 117.1]
udbhaviṣyattvamudbhūtiprārambho 'pyudbhavasthitiḥ | [TĀ, 6 117.2]
janma sattā pariṇatirvṛddhirhrāsaḥ kṣayaḥ kramāt | [TĀ, 6 118.1]
makarādīni tenātra kriyā sūte sadṛkphalam | [TĀ, 6 118.2]
āmutrike jhaṣaḥ kumbho mantrādeḥ pūrvasevane | [TĀ, 6 119.1]
catuṣkaṃ kila mīnādyamantikaṃ cottarottaram | [TĀ, 6 119.2]
praveśe khalu tatraiva śāntipuṣṭyādisundaram | [TĀ, 6 120.1]
karma syādaihikaṃ tacca dūradūraphalaṃ kramāt | [TĀ, 6 120.2]
nirgame dinavṛddhiḥ syādviparīte viparyayaḥ | [TĀ, 6 121.1]
varṣe 'smiṃstithayaḥ pañca pratyaṅgulamiti kramaḥ | [TĀ, 6 121.2]
tatrāpyahorātravidhiriti sarvaṃ hi pūrvavat | [TĀ, 6 122.1]
prāṇīye varṣa etasminkārtikādiṣu dakṣataḥ | [TĀ, 6 122.2]
pitāmahāntaṃ rudrāḥ syurdvādaśāgre 'tra bhāvinaḥ | [TĀ, 6 123.1]
prāṇe varṣodayaḥ prokto dvādaśābdodayo 'dhunā | [TĀ, 6 123.2]
kharasāstithya ekasmin ekasmin aṅgule kramāt | [TĀ, 6 124.1]
dvādaśābdodaye te ca caitrādyā dvādaśoditāḥ | [TĀ, 6 124.2]
caitre mantroditiḥ so 'pi tālunyukto 'dhunā punaḥ | [TĀ, 6 125.1]
hṛdi caitroditistena tatra mantrodayo 'pi hi | [TĀ, 6 125.2]
pratyaṅgulaṃ tithīnāṃ tu triśate parikalpite | [TĀ, 6 126.1]
sapañcāṃśāṅgule 'bdaḥ syātprāṇe ṣaṣṭyabdatā punaḥ | [TĀ, 6 126.2]
śatāni ṣaṭ sahasrāṇi caikaviṃśatirityayam | [TĀ, 6 127.1]
vibhāgaḥ prāṇagaḥ ṣaṣṭivarṣāhorātra ucyate | [TĀ, 6 127.2]
praharāharniśāmāsaṛtvabdaraviṣaṣṭigaḥ | [TĀ, 6 128.1]
yaśchedastatra yaḥ sandhiḥ sa puṇyo dhyānapūjane | [TĀ, 6 128.2]
iti prāṇodaye yo 'yaṃ kālaḥ śaktyekavigrahaḥ | [TĀ, 6 129.1]
viśvātmāntaḥsthitastasya bāhye rūpaṃ nirūpyate | [TĀ, 6 129.2]
ṣaṭ prāṇāścaṣakasteṣāṃ ṣaṣṭirnālī ca tāstathā | [TĀ, 6 130.1]
tithistattriṃśatā māsaste dvādaśa tu vatsaraḥ | [TĀ, 6 130.2]
abdaṃ pitryastvahorātra udagdakṣiṇato 'yanāt | [TĀ, 6 131.1]
pitṝṇāṃ yatsvamānena varṣaṃ taddivyamucyate | [TĀ, 6 131.2]
ṣaṣṭyadhikaṃ ca triśataṃ varṣāṇāmatra mānuṣam | [TĀ, 6 132.1]
tacca dvādaśabhirhatvā māsasaṃkhyātra labhyate | [TĀ, 6 132.2]
tāṃ punastriṃśatā hatvāhorātrakalpanā vadet | [TĀ, 6 133.1]
hatvā tāṃ caikaviṃśatyā sahasraiḥ ṣaṭśatena ca | [TĀ, 6 133.2]
prāṇasaṃkhyāṃ vadettatra ṣaṣṭyādyabdodayaṃ punaḥ | [TĀ, 6 134.1]
uktaṃ ca gurubhiḥ śrīmadrauravādisvavṛttiṣu | [TĀ, 6 134.2]
devānāṃ yadahorātraṃ mānuṣāṇāṃ sa hāyanaḥ | [TĀ, 6 135.1]
śatatrayeṇa ṣaṣṭyā ca nṝṇāṃ vibudhavatsaraḥ | [TĀ, 6 135.2]
śrīmatsvacchandaśāstre ca tadeva matamīkṣyate | [TĀ, 6 136.1]
pitṝṇāṃ tadahorātramityupakramya pṛṣṭhataḥ | [TĀ, 6 136.2]
evaṃ daivastvahorātra iti hyaikyopasaṃhṛtiḥ | [TĀ, 6 137.1]
tena ye guravaḥ śrīmatsvacchandoktidvayāditaḥ | [TĀ, 6 137.2]
pitryaṃ varṣaṃ divyadinamūcurbhrāntā hi te mudhā | [TĀ, 6 138.1]
divyārkābdasahasrāṇi yugeṣu caturāditaḥ | [TĀ, 6 138.2]
ekaikahānyā tāvadbhiḥ śataisteṣvaṣṭa saṃdhayaḥ | [TĀ, 6 139.1]
caturyugaikasaptatyā manvantaste caturdaśa | [TĀ, 6 139.2]
brahmaṇo 'hastatra cendrāḥ kramādyānti caturdaśa | [TĀ, 6 140.1]
brahmāho 'nte kālavahnerjvālā yojanalakṣiṇī | [TĀ, 6 140.2]
dagdhvā lokatrayaṃ dhūmāttvanyatprasvāpayettrayam | [TĀ, 6 141.1]
nirayebhyaḥ purā kālavahnervyaktiryatastataḥ | [TĀ, 6 141.2]
vibhuradhaḥsthito 'pīśa iti śrīrauravaṃ matam | [TĀ, 6 142.1]
brahmaniḥśvāsanirdhūte bhasmani svedavāriṇā | [TĀ, 6 142.2]
tadīyenāplutaṃ viśvaṃ tiṣṭhettāvanniśāgame | [TĀ, 6 143.1]
tasminniśāvadhau sarve pudgalāḥ sūkṣmadehagāḥ | [TĀ, 6 143.2]
agnivegeritā loke jane syurlayakevalāḥ | [TĀ, 6 144.1]
kūṣmāṇḍahāṭakādyāstu krīḍanti mahadālaye | [TĀ, 6 144.2]
niśākṣaye punaḥ sṛṣṭiṃ kurute tāmasāditaḥ | [TĀ, 6 145.1]
svakavarṣaśatānte 'sya kṣayastadvaiṣṇavaṃ dinam | [TĀ, 6 145.2]
rātriśca tāvatītyevaṃ viṣṇurudraśatābhidhāḥ | [TĀ, 6 146.1]
kramātsvasvaśatānteṣu naśyantyatrāṇḍalopataḥ | [TĀ, 6 146.2]
abādyavyaktatattvānteṣvitthaṃ varṣaśataṃ kramāt | [TĀ, 6 147.1]
dinarātrivibhāgaḥ syāt svasvāyuḥśatamānataḥ | [TĀ, 6 147.2]
brahmaṇaḥ pralayollāsasahasraistu rasāgnibhiḥ | [TĀ, 6 148.1]
avyaktastheṣu rudreṣu dinaṃ rātriśca tāvatī | [TĀ, 6 148.2]
tadā śrīkaṇṭha eva syātsākṣātsaṃhārakṛtprabhuḥ | [TĀ, 6 149.1]
sarve rudrāstathā mūle māyāgarbhādhikāriṇaḥ | [TĀ, 6 149.2]
avyaktākhye hyāviriñcācchrīkaṇṭhena sahāsate | [TĀ, 6 150.1]
nivṛttādhaḥsthakarmā hi brahmā tatrādhare dhiyaḥ | [TĀ, 6 150.2]
na bhoktā jño 'dhikāre tu vṛtta eva śivībhavet | [TĀ, 6 151.1]
sa eṣo 'vāntaralayastatkṣaye sṛṣṭirucyate | [TĀ, 6 151.2]
sāṃkhyavedādisaṃsiddhāñchrīkaṇṭhas tadaharmukhe | [TĀ, 6 152.1]
sṛjatyeva punastena na samyaṅmuktirīdṛśī | [TĀ, 6 152.2]
pradhāne yadahorātraṃ tajjaṃ varṣaśataṃ vibhoḥ | [TĀ, 6 153.1]
śrīkaṇṭhasyāyuretacca dinaṃ kañcukavāsinām | [TĀ, 6 153.2]
tatkramānniyatiḥ kālo rāgo vidyā kaletyamī | [TĀ, 6 154.1]
yāntyanyonyaṃ layaṃ teṣām āyur gāhanikaṃ dinam | [TĀ, 6 154.2]
taddinaprakṣaye viśvaṃ māyāyāṃ pravilīyate | [TĀ, 6 155.1]
kṣīṇāyāṃ niśi tāvatyāṃ gahaneśaḥ sṛjetpunaḥ | [TĀ, 6 155.2]
evamavyaktakālaṃ tu parārdhairdaśabhirjahi | [TĀ, 6 156.1]
māyāhastāvatī rātrirbhavetpralaya eṣa saḥ | [TĀ, 6 156.2]
māyākālaṃ parārdhānāṃ guṇayitvā śatena tu | [TĀ, 6 157.1]
aiśvaro divaso nādaḥ prāṇātmātra sṛjejjagat | [TĀ, 6 157.2]
tāvatī caiśvarī rātriryatra prāṇaḥ praśāmyati | [TĀ, 6 158.1]
prāṇagarbhasthamapyatra viśvaṃ sauṣumnavartmanā | [TĀ, 6 158.2]
prāṇe brahmabile śānte saṃvidyāpyavaśiṣyate | [TĀ, 6 159.1]
aṃśāṃśikāto 'pyetasyāḥ sūkṣmasūkṣmataro layaḥ | [TĀ, 6 159.2]
guṇayitvaiśvaraṃ kālaṃ parārdhānāṃ śatena tu | [TĀ, 6 160.1]
sādāśivaṃ dinaṃ rātrirmahāpralaya eva ca | [TĀ, 6 160.2]
sadāśivaḥ svakālānte bindvardhendunirodhikāḥ | [TĀ, 6 161.1]
ākramya nāde līyeta gṛhītvā sacarācaram | [TĀ, 6 161.2]
nādo nādāntavṛttyā tu bhittvā brahmabilaṃ haṭhāt | [TĀ, 6 162.1]
śaktitattve layaṃ yāti nijakālaparikṣaye | [TĀ, 6 162.2]
etāvacchaktitattve tu vijñeyaṃ khalvaharniśam | [TĀ, 6 163.1]
śaktiḥ svakālavilaye vyāpinyāṃ līyate punaḥ | [TĀ, 6 163.2]
vyāpinyā taddivārātraṃ līyate sāpyanāśrite | [TĀ, 6 164.1]
parārdhakoṭyā hatvāpi śaktikālamanāśrite | [TĀ, 6 164.2]
dinaṃ rātriśca tatkāle parārdhaguṇite 'pi ca | [TĀ, 6 165.1]
so 'pi yāti layaṃ sāmyasaṃjñe sāmanase pade | [TĀ, 6 165.2]
sa kālaḥ sāmyasaṃjñaḥ syānnityo 'kalyaḥ kalātmakaḥ | [TĀ, 6 166.1]
yattatsāmanasaṃ rūpaṃ tatsāmyaṃ brahma viśvagam | [TĀ, 6 166.2]
ataḥ sāmanasāt kālānnimeṣonmeṣamātrataḥ | [TĀ, 6 167.1]
tuṭyādikaṃ parārdhāntaṃ sūte saivātra niṣṭhitam | [TĀ, 6 167.2]
daśaśatasahasramayutaṃ lakṣaniyutakoṭi sārbudaṃ vṛndam | [TĀ, 6 168.1]
kharvanikharve śaṃkhābjajaladhimadhyāntamatha parārdhaṃ ca | [TĀ, 6 168.2]
ityekasmātprabhṛti hi daśadhā daśadhā krameṇa kalayitvā | [TĀ, 6 169.1]
ekādiparārdhānteṣvaṣṭādaśasu sthitiṃ brūyāt | [TĀ, 6 169.2]
catvāra ete pralayā mukhyāḥ sargāśca tatkalāḥ | [TĀ, 6 170.1]
bhūmūlanaiśaśaktisthāstadevāṇḍacatuṣṭayam | [TĀ, 6 170.2]
kālāgnirbhuvi saṃhartā māyānte kālatattvarāṭ | [TĀ, 6 171.1]
śrīkaṇṭho mūla ekatra sṛṣṭisaṃhārakārakaḥ | [TĀ, 6 171.2]
tallayo vāntarastasmādekaḥ sṛṣṭilayeśitā | [TĀ, 6 172.1]
śrīmānaghoraḥ śaktyante saṃhartā sṛṣṭikṛcca saḥ | [TĀ, 6 172.2]
tatsṛṣṭau sṛṣṭisaṃhārā niḥsaṃkhyā jagatāṃ yataḥ | [TĀ, 6 173.1]
antarbhūtāstataḥ śāktī mahāsṛṣṭirudāhṛtā | [TĀ, 6 173.2]
laye brahmā harī rudraśatānyaṣṭakapañcakam | [TĀ, 6 174.1]
ityanyonyaṃ kramādyānti layaṃ māyāntake 'dhvani | [TĀ, 6 174.2]
māyātattvalaye tvete prayānti paramaṃ padam | [TĀ, 6 175.1]
māyordhve ye sitādhvasthāsteṣāṃ paraśive layaḥ | [TĀ, 6 175.2]
tatrāpyaupādhikādbhedāllaye bhedaṃ pare viduḥ | [TĀ, 6 176.1]
evaṃ tāttveśvare varge līne sṛṣṭau punaḥ pare | [TĀ, 6 176.2]
tatsādhakāḥ śiveṣṭā vā tatsthānamadhiśerate | [TĀ, 6 177.1]
brāhmī nāma parasyaiva śaktistāṃ yatra pātayet | [TĀ, 6 177.2]
sa brahmā viṣṇurudrādyā vaiṣṇavyāderataḥ kramāt | [TĀ, 6 178.1]
śaktimantaṃ vihāyānyaṃ śaktiḥ kiṃ yāti nedṛśam | [TĀ, 6 178.2]
chāditaprathitāśeṣaṃ śaktirekaḥ śivastathā | [TĀ, 6 179.1]
evaṃ visṛṣṭipralayāḥ prāṇa ekatra niṣṭhitāḥ | [TĀ, 6 179.2]
so 'pi saṃvidi saṃvicca cinmātre jñeyavarjite | [TĀ, 6 180.1]
cinmātrameva devī ca sā parā parameśvarī | [TĀ, 6 180.2]
aṣṭātriṃśaṃ ca tattattvaṃ hṛdayaṃ tatparāparam | [TĀ, 6 181.1]
tena saṃvittvamevaitatspandamānaṃ svabhāvataḥ | [TĀ, 6 181.2]
layodayā iti prāṇe ṣaṣṭyabdodayakīrtanam | [TĀ, 6 182.1]
icchāmātrapratiṣṭheyaṃ kriyāvaicitryacarcanā | [TĀ, 6 182.2]
kālaśaktistato bāhye naitasyā niyataṃ vapuḥ | [TĀ, 6 183.1]
svapnasvapne tathā svapne supte saṃkalpagocare | [TĀ, 6 183.2]
samādhau viśvasaṃhārasṛṣṭikramavivecane | [TĀ, 6 184.1]
mito 'pi kila kālāṃśo vitatatvena bhāsate | [TĀ, 6 184.2]
pramātrabhede bhede 'tha citro vitatimāpyasau | [TĀ, 6 185.1]
evaṃ prāṇe yathā kālaḥ kriyāvaicitryaśaktijaḥ | [TĀ, 6 185.2]
tathāpāne 'pi hṛdayānmūlapīṭhavisarpiṇi | [TĀ, 6 186.1]
mūlābhidhamahāpīṭhasaṅkocapravikāsayoḥ | [TĀ, 6 186.2]
brahmādyanāśritāntānāṃ cinute sṛṣṭisaṃhṛtī | [TĀ, 6 187.1]
śaśvadyadyapyapāno 'yam itthaṃ vahati kiṃtvasau | [TĀ, 6 187.2]
avedyayatno yatnena yogibhiḥ samupāsyate | [TĀ, 6 188.1]
hṛtkandānandasaṃkocavikāsadvādaśāntagāḥ | [TĀ, 6 188.2]
brahmādayo 'nāśritāntāḥ sevyante 'tra suyogibhiḥ | [TĀ, 6 189.1]
ete ca parameśānaśaktitvādviśvavartinaḥ | [TĀ, 6 189.2]
dehamapyaśnuvānāstatkāraṇānīti kāmike | [TĀ, 6 190.1]
bālyayauvanavṛddhatvanidhaneṣu punarbhave | [TĀ, 6 190.2]
muktau ca dehe brahmādyāḥ ṣaḍadhiṣṭhānakāriṇaḥ | [TĀ, 6 191.1]
tasyānte tu parā devī yatra yukto na jāyate | [TĀ, 6 191.2]
anena jñātamātreṇa dīkṣānugrahakṛdbhavet | [TĀ, 6 192.1]
samastakāraṇollāsapade suvidite yataḥ | [TĀ, 6 192.2]
akāraṇaṃ śivaṃ vindedyattadviśvasya kāraṇam | [TĀ, 6 193.1]
adhovaktraṃ tvidaṃ dvaitakalaṅkaikāntaśātanam | [TĀ, 6 193.2]
kṣīyate tadupāsāyāṃ yenordhvādharaḍambaraḥ | [TĀ, 6 194.1]
atrāpānodaye prāgvatṣaṣṭyabdodayayojanām | [TĀ, 6 194.2]
yāvatkurvīta tuṭyāderyuktāṅgulavibhāgataḥ | [TĀ, 6 195.1]
evaṃ samāne 'pi vidhiḥ sa hi hārdīṣu nāḍiṣu | [TĀ, 6 195.2]
saṃcaransarvatodikkaṃ daśadhaiva vibhāvyate | [TĀ, 6 196.1]
daśa mukhyā mahānāḍīḥ pūrayanneṣa tadgatāḥ | [TĀ, 6 196.2]
nāḍyantaraśritā nāḍīḥ krāmandehe samasthitiḥ | [TĀ, 6 197.1]
aṣṭāsu digdaleṣveṣa krāmaṃstaddikpateḥ kramāt | [TĀ, 6 197.2]
ceṣṭitānyanukurvāṇo raudraḥ saumyaśca bhāsate | [TĀ, 6 198.1]
sa eva nāḍītritaye vāmadakṣiṇamadhyage | [TĀ, 6 198.2]
indvarkāgnimaye mukhye caraṃstiṣṭhatyaharniśam | [TĀ, 6 199.1]
sārdhanālīdvayaṃ prāṇaśatāni nava yatsthitam | [TĀ, 6 199.2]
tāvadvahannahorātraṃ caturviṃśatidhā caret | [TĀ, 6 200.1]
viṣuvadvāsare prātaḥ sāṃśāṃ nālīṃ sa madhyagaḥ | [TĀ, 6 200.2]
vāmetarodaksavyānyair yāvat saṃkrāntipañcakam | [TĀ, 6 201.1]
evaṃ kṣīṇāsu pādonacaturdaśasu nāliṣu | [TĀ, 6 201.2]
madhyāhne dakṣaviṣuvannavaprāṇaśatīṃ vahet | [TĀ, 6 202.1]
dakṣodaganyodagdakṣaiḥ punaḥ saṃkrāntipañcakam | [TĀ, 6 202.2]
navāsu śatamekaikaṃ tato viṣuvaduttaram | [TĀ, 6 203.1]
pañcake pañcake 'tīte saṃkrānterviṣuvadbahiḥ | [TĀ, 6 203.2]
yadvattathāntaḥ saṅkrāntirnavaprāṇaśatāni sā | [TĀ, 6 204.1]
evaṃ rātrāvapītyevaṃ viṣuvaddivasātsamāt | [TĀ, 6 204.2]
ārabhyāharniśāvṛddhihrāsasaṅkrāntigo 'pyasau | [TĀ, 6 205.1]
rātryantadinapūrvāṃśau madhyāhno divasakṣayaḥ | [TĀ, 6 205.2]
sa śarvaryudayo madhyamudakto viṣutedṛśī | [TĀ, 6 206.1]
vyāptau viṣer yato vṛttiḥ sāmyaṃ ca vyāptirucyate | [TĀ, 6 206.2]
tadarhati ca yaḥ kālo viṣuvattadihoditaḥ | [TĀ, 6 207.1]
viṣuvatprabhṛti hrāsavṛddhī ye dinarātrige | [TĀ, 6 207.2]
tatkrameṇaiva saṃkrāntihrāsavṛddhī divāniśoḥ | [TĀ, 6 208.1]
itthaṃ samānamaruto varṣadvayavikalpanam | [TĀ, 6 208.2]
cāra ekatra nahyatra śvāsapraśvāsacarcanam | [TĀ, 6 209.1]
samāne 'pi tuṭeḥ pūrvaṃ yāvatṣaṣṭyabdagocaram | [TĀ, 6 209.2]
kālasaṃkhyā susūkṣmaikacāragā gaṇyate budhaiḥ | [TĀ, 6 210.1]
saṃdhyāpūrvāhṇamadhyāhnamadhyarātrādi yatkila | [TĀ, 6 210.2]
antaḥsaṃkrāntigaṃ grāhyaṃ tanmukhyaṃ tatphaloditeḥ | [TĀ, 6 211.1]
uktaḥ samānagaḥ kāla udāne tu nirūpyate | [TĀ, 6 211.2]
prāṇavyāptau yaduktaṃ tadudāne 'pyatra kevalam | [TĀ, 6 212.1]
nāsāśaktyantayoḥ sthāne brahmarandhrordhvadhāmanī | [TĀ, 6 212.2]
tenodāne 'tra hṛdayānmūrdhanyadvādaśāntagam | [TĀ, 6 213.1]
tuṭyādiṣaṣṭivarṣāntaṃ viśvaṃ kālaṃ vicārayet | [TĀ, 6 213.2]
vyāne tu viśvātmamaye vyāpake kramavarjite | [TĀ, 6 214.1]
sūkṣmasūkṣmocchaladrūpamātraḥ kālo vyavasthitaḥ | [TĀ, 6 214.2]
sṛṣṭiḥ pravilayaḥ sthemā saṃhāro 'nugraho yataḥ | [TĀ, 6 215.1]
kramātprāṇādike kāle taṃ taṃ tatrāśrayettataḥ | [TĀ, 6 215.2]
prāṇacāre 'tra yo varṇapadamantrodayaḥ sthitaḥ | [TĀ, 6 216.1]
yatnajo 'yatnajaḥ sūkṣmaḥ paraḥ sthūlaḥ sa kathyate | [TĀ, 6 216.2]
eko nādātmako varṇaḥ sarvavarṇāvibhāgavān | [TĀ, 6 217.1]
so 'nastamitarūpatvād anāhata ihoditaḥ | [TĀ, 6 217.2]
sa tu bhairavasadbhāvo mātṛsadbhāva eṣa saḥ | [TĀ, 6 218.1]
parā saikākṣarā devī yatra līnaṃ carācaram | [TĀ, 6 218.2]
hrasvārṇatrayamekaikaṃ ravyaṅgulamathetarat | [TĀ, 6 219.1]
praveśa iti ṣaḍvarṇāḥ sūryendupathagāḥ kramāt | [TĀ, 6 219.2]
ikārokārayorādisandhau saṃdhyakṣaradvayam | [TĀ, 6 220.1]
eo iti praveśe tu aiau iti dvayaṃ viduḥ | [TĀ, 6 220.2]
ṣaṇṭhārṇāni praveśe tu dvādaśāntalalāṭayoḥ | [TĀ, 6 221.1]
gale hṛdi ca bindvarṇavisargau paritaḥsthitau | [TĀ, 6 221.2]
kādipañcakamādyasya varṇasyāntaḥ sadoditam | [TĀ, 6 222.1]
evaṃ sasthānavarṇānāmantaḥ sā sārṇasantatiḥ | [TĀ, 6 222.2]
hṛdyeṣa prāṇarūpastu sakāro jīvanātmakaḥ | [TĀ, 6 223.1]
binduḥ prakāśo hārṇaśca pūraṇātmatayā sthitaḥ | [TĀ, 6 223.2]
uktaḥ paro 'yamudayo varṇānāṃ sūkṣma ucyate | [TĀ, 6 224.1]
praveśe ṣoḍaśaunmukhye ravayaḥ ṣaṇṭhavarjitāḥ | [TĀ, 6 224.2]
tadevendvarkamatrānye varṇāḥ sūkṣmodayastvayam | [TĀ, 6 225.1]
kālo 'rdhamātraḥ kādīnāṃ trayastriṃśata ucyate | [TĀ, 6 225.2]
mātrā hrasvāḥ pañca dīrghāṣṭakaṃ dvistriḥ plutaṃ tu ﾱ | [TĀ, 6 226.1]
ekāśītimimām ardhamātrāṇām āha no guruḥ | [TĀ, 6 226.2]
yadvaśādbhagavān ekāśītikaṃ mantramabhyadhāt | [TĀ, 6 227.1]
ekāśītipadā devī śaktiḥ proktā śivātmikā | [TĀ, 6 227.2]
śrīmātaṅge tathā dharmasaṃghātātmā śivo yataḥ | [TĀ, 6 228.1]
tathā tathā parāmarśaśakticakreśvaraḥ prabhuḥ | [TĀ, 6 228.2]
sthūlaikāśītipadajaparāmarśair vibhāvyate | [TĀ, 6 229.1]
tata eva parāmarśo yāvatyekaḥ samāpyate | [TĀ, 6 229.2]
tāvattatpadamuktaṃ no suptiṅniyamayantritam | [TĀ, 6 230.1]
ekāśītipadodāravimarśakramabṛṃhitaḥ | [TĀ, 6 230.2]
sthūlopāyaḥ paropāyastveṣa mātrākṛto layaḥ | [TĀ, 6 231.1]
ardhamātrā nava nava syuścaturṣu caturṣu yat | [TĀ, 6 231.2]
aṅguleṣviti ṣaṭtriṃśatyekāśītipadodayaḥ | [TĀ, 6 232.1]
aṅgule navabhāgena vibhakte navamāṃśakāḥ | [TĀ, 6 232.2]
vedā mātrārdhamanyattu dvicatuḥṣaḍguṇaṃ trayam | [TĀ, 6 233.1]
evamaṅgularandhrāṃśacatuṣkadvayagaṃ laghu | [TĀ, 6 233.2]
dīrghaṃ plutaṃ kramāddvitriguṇamardhaṃ tato 'pi hal | [TĀ, 6 234.1]
kṣakārastryardhamātrātmā mātrikaḥ satathāntarā | [TĀ, 6 234.2]
viśrāntāvardhamātrāsya tasmiṃstu kalite sati | [TĀ, 6 235.1]
aṅgulārdhe 'dribhāgena tvardhamātrā purā punaḥ | [TĀ, 6 235.2]
kṣakāraḥ sarvasaṃyogagrahaṇātmā tu sarvagaḥ | [TĀ, 6 236.1]
sarvavarṇodayādyantasandhiṣūdayabhāgvibhuḥ | [TĀ, 6 236.2]
itthaṃ ṣaṭtriṃśake cāre varṇānāmudayaḥ phale | [TĀ, 6 237.1]
krūre saumye vilomena hādi yāvadapaścimam | [TĀ, 6 237.2]
hṛdyakāro dvādaśānte hakārastadidaṃ viduḥ | [TĀ, 6 238.1]
ahamātmakamadvaitaṃ yaḥ prakāśātmaviśramaḥ | [TĀ, 6 238.2]
śivaśaktyavibhāgena mātraikāśītikā tviyam | [TĀ, 6 239.1]
dvāsaptatāvaṅguleṣu dviguṇatvena saṃsaret | [TĀ, 6 239.2]
uktaḥ sūkṣmodayastraidhaṃ dvidhoktastu parodayaḥ | [TĀ, 6 240.1]
atha sthūlodayo 'rṇānāṃ bhaṇyate guruṇoditaḥ | [TĀ, 6 240.2]
ekaikamardhapraharaṃ dine vargāṣṭakodayaḥ | [TĀ, 6 241.1]
rātrau ca hrāsavṛddhyatra kecidāhurna ke 'pi tu | [TĀ, 6 241.2]
eṣa vargodayo rātrau divā cāpy ardhayāmagaḥ | [TĀ, 6 242.1]
prāṇatrayodaśaśatī pañcāśadadhikā ca sā | [TĀ, 6 242.2]
adhyardhā kila saṃkrāntirvarge varge divāniśoḥ | [TĀ, 6 243.1]
tadaikye tūdayaścāraśatānāṃ saptaviṃśatiḥ | [TĀ, 6 243.2]
nava vargāṃstu ye prāhusteṣāṃ prāṇaśatī ravīn | [TĀ, 6 244.1]
satribhāgaiva saṃkrāntirvarge pratyekamucyate | [TĀ, 6 244.2]
aharniśaṃ tadaikye tu śatānāṃ śruticakṣuṣī | [TĀ, 6 245.1]
sthūlo vargodayaḥ so 'yamathārṇodaya ucyate | [TĀ, 6 245.2]
ekaikavarṇe prāṇānāṃ dviśataṃ ṣoḍaśādhikam | [TĀ, 6 246.1]
bahiścaṣakaṣaṭtriṃśaddina itthaṃ tathāniśi | [TĀ, 6 246.2]
śatamaṣṭottaraṃ tatra raudraṃ śāktamathottaram | [TĀ, 6 247.1]
yāmalasthitiyoge tu rudraśaktyavibhāgitā | [TĀ, 6 247.2]
dinarātryavibhāge tu dṛgvahnyabdhyasucāraṇāḥ | [TĀ, 6 248.1]
sapañcamāṃśā nāḍī ca bahirvarṇodayaḥ smṛtaḥ | [TĀ, 6 248.2]
iti pañcāśikā seyaṃ varṇānāṃ paricarcitā | [TĀ, 6 249.1]
ekonāṃ ye tu tāmāhustanmataṃ sampracakṣmahe | [TĀ, 6 249.2]
vedāścārāḥ pañcamāṃśanyūnaṃ cārārdhamekaśaḥ | [TĀ, 6 250.1]
varṇe 'dhikaṃ taddviguṇamavibhāge divāniśoḥ | [TĀ, 6 250.2]
sthūlo varṇodayaḥ so 'yaṃ purā sūkṣmo nigadyate | [TĀ, 6 251.1]
iti kālatattvamuditaṃ śāstramukhāgamanijānubhavasiddham | [TĀ, 6 252.1]
{TĀ, 7}
atha paramarahasyo 'yaṃ cakrāṇāṃ bhaṇyate 'bhyudayaḥ | [TĀ, 7 1.1]
ityayatnajamākhyātaṃ yatnajaṃ tu nigadyate | [TĀ, 7 2.1]
bījapiṇḍātmakaṃ sarvaṃ saṃvidaḥ spandanātmatām | [TĀ, 7 2.2]
vidadhatparasaṃvittāvupāya iti varṇitam | [TĀ, 7 3.1]
yathāraghaṭṭacakrāgraghaṭīyantraughavāhanam | [TĀ, 7 3.2]
ekānusaṃdhiyatnena citraṃ yantrodayaṃ bhajet | [TĀ, 7 4.1]
ekānusaṃdhānabalājjāte mantrodaye 'niśam | [TĀ, 7 4.2]
tanmantradevatā yatnāttādātmyena prasīdati | [TĀ, 7 5.1]
khe rasaikākṣi nityotthe tadardhaṃ dvikapiṇḍake | [TĀ, 7 5.2]
trike sapta sahasrāṇi dviśatītyudayo mataḥ | [TĀ, 7 6.1]
catuṣke tu sahasrāṇi pañca caiva catuḥśatī | [TĀ, 7 6.2]
pañcārṇe 'bdhisahasrāṇi triśatī viṃśatistathā | [TĀ, 7 7.1]
ṣaṭke sahasratritayaṃ ṣaṭśatī codayo bhavet | [TĀ, 7 7.2]
saptake trisahasraṃ tu ṣaḍaśītyadhikaṃ smṛtam | [TĀ, 7 8.1]
śataistu saptaviṃśatyā varṇāṣṭakavikalpite | [TĀ, 7 8.2]
caturviṃśatiśatyā tu navārṇeṣūdayo bhavet | [TĀ, 7 9.1]
adhiṣaṣṭyekaviṃśatyā śatānāṃ daśavarṇake | [TĀ, 7 9.2]
ekānnaviṃśatiśataṃ catuḥṣaṣṭiḥ śivārṇake | [TĀ, 7 10.1]
aṣṭādaśa śatāni syurudayo dvādaśārṇake | [TĀ, 7 10.2]
trayodaśārṇe dvāṣaṣṭyā śatāni kila ṣoḍaśa | [TĀ, 7 11.1]
tricatvāriṃśatā pañcadaśeti bhuvanārṇake | [TĀ, 7 11.2]
caturdaśaśatī khābdhiḥ syātpañcadaśavarṇake | [TĀ, 7 12.1]
trayodaśaśatī sārdhā ṣoḍaśārṇe tu kathyate | [TĀ, 7 12.2]
śatadvādaśikā saptadaśārṇe saikasaptatiḥ | [TĀ, 7 13.1]
aṣṭādaśārṇe vijñeyā śatadvādaśikā budhaiḥ | [TĀ, 7 13.2]
caturviṃśatisaṃkhyāke cakre navaśatī bhavet | [TĀ, 7 14.1]
saptaviṃśatisaṃkhyāte tūdayo 'ṣṭaśatātmakaḥ | [TĀ, 7 14.2]
dvātriṃśake mahācakre ṣaṭśatī pañcasaptatiḥ | [TĀ, 7 15.1]
dvicaturviṃśake cakre sārdhāṃ śatacatuṣṭayīm | [TĀ, 7 15.2]
udayaṃ piṇḍayogajñaḥ piṇḍamantreṣu lakṣayet | [TĀ, 7 16.1]
catuṣpañcāśake cakre śatānāṃ tu catuṣṭayam | [TĀ, 7 16.2]
saptatriṃśatsahārdhena triśatyaṣṭāṣṭake bhavet | [TĀ, 7 17.1]
ardhamardhatribhāgaśca ṣaṭṣaṣṭirdviśatī bhavet | [TĀ, 7 17.2]
ekāśītipade cakre udayaḥ prāṇacāragaḥ | [TĀ, 7 18.1]
cakre tu ṣaṇṇavatyākhye sapādā dviśatī bhavet | [TĀ, 7 18.2]
aṣṭottaraśate cakre dviśatastūdayo bhavet | [TĀ, 7 19.1]
krameṇetthamidaṃ cakraṃ ṣaṭkṛtvo dviguṇaṃ yadā | [TĀ, 7 19.2]
tato 'pi dviguṇe 'ṣṭāṃśasyārdhamadhyardhamekakam | [TĀ, 7 20.1]
tato 'pi sūkṣmakuśalair ardhārdhādiprakalpane | [TĀ, 7 20.2]
bhāgaṣoḍaśakasthityā sūkṣmaścāro 'bhilakṣyate | [TĀ, 7 21.1]
evaṃ prayatnasaṃruddhaprāṇacārasya yoginaḥ | [TĀ, 7 21.2]
krameṇa prāṇacārasya grāsa evopajāyate | [TĀ, 7 22.1]
prāṇagrāsakramāvāptakālasaṃkarṣaṇasthitiḥ | [TĀ, 7 22.2]
saṃvidekaiva pūrṇā syājjñānabhedavyapohanāt | [TĀ, 7 23.1]
tathā hi prāṇacārasya navasyānudaye sati | [TĀ, 7 23.2]
na kālabhedajanito jñānabhedaḥ prakalpate | [TĀ, 7 24.1]
saṃvedyabhedānna jñānaṃ bhinnaṃ śikharivṛttavat | [TĀ, 7 24.2]
kālastu bhedakastasya sa tu sūkṣmaḥ kṣaṇo mataḥ | [TĀ, 7 25.1]
saukṣmyasya cāvadhirjñānaṃ yāvattiṣṭhati sa kṣaṇaḥ | [TĀ, 7 25.2]
anyathā na sa nirvaktuṃ nipuṇairapi pāryate | [TĀ, 7 26.1]
jñānaṃ kiyadbhavettāvattadabhāvo na bhāsate | [TĀ, 7 26.2]
tadabhāvaśca no tāvadyāvattatrākṣavartmani | [TĀ, 7 27.1]
arthe vātmapradeśe vā na saṃyogavibhāgitā | [TĀ, 7 27.2]
sā cedudayate spandamayī tatprāṇagā dhruvam | [TĀ, 7 28.1]
bhavedeva tataḥ prāṇaspandābhāve na sā bhavet | [TĀ, 7 28.2]
tadabhāvānna vijñānābhāvaḥ saivaṃ tu saiva dhīḥ | [TĀ, 7 29.1]
na cāsau vastuto dīrghā kālabhedavyapohanāt | [TĀ, 7 29.2]
vastuto hyata eveyaṃ kālaṃ saṃvinna saṃspṛśet | [TĀ, 7 30.1]
ata ekaiva saṃvittirnānārūpe tathātathā | [TĀ, 7 30.2]
vindānā nirvikalpāpi vikalpo bhāvagocare | [TĀ, 7 31.1]
spandāntaraṃ na yāvattaduditaṃ tāvadeva saḥ | [TĀ, 7 31.2]
tāvāneko vikalpaḥ syādvividhaṃ vastu kalpayan | [TĀ, 7 32.1]
ye tvitthaṃ na vidusteṣāṃ vikalpo nopapadyate | [TĀ, 7 32.2]
sa hyeko na bhavetkaścit trijagatyapi jātucit | [TĀ, 7 33.1]
śabdārūṣaṇayā jñānaṃ vikalpaḥ kila kathyate | [TĀ, 7 33.2]
sā ca syātkramikaivetthaṃ kiṃ kathaṃ ko vikalpayet | [TĀ, 7 34.1]
ghaṭa ityapi neyānsyādvikalpaḥ kā kathā sthitau | [TĀ, 7 34.2]
na vikalpaśca ko 'pyasti yo mātrāmātraniṣṭhitaḥ | [TĀ, 7 35.1]
na ca jñānasamūho 'sti teṣāmayugapatsthiteḥ | [TĀ, 7 35.2]
tenāsaṃgata evaiṣa vyavahāro vikalpajaḥ | [TĀ, 7 36.1]
tasmātspandāntaraṃ yāvannodiyāttāvadekakam | [TĀ, 7 36.2]
vijñānaṃ tadvikalpātmadharmakoṭīrapi spṛśet | [TĀ, 7 37.1]
ekāśītipadodāraśaktyāmarśātmakas tataḥ | [TĀ, 7 37.2]
vikalpaḥ śivatādāyī pūrvameva nirūpitaḥ | [TĀ, 7 38.1]
yathā karṇau nartayāmītyevaṃ yatnāttathā bhavet | [TĀ, 7 38.2]
cakracāragatādyatnāttadvattaccakragaiva dhīḥ | [TĀ, 7 39.1]
japahomārcanādīnāṃ prāṇasāmyamato vidhiḥ | [TĀ, 7 39.2]
siddhāmate kuṇḍalinīśaktiḥ prāṇasamonmanā | [TĀ, 7 40.1]
uktaṃ ca yoginīkaule tadetatparameśinā | [TĀ, 7 40.2]
padamantrākṣare cakre vibhāgaṃ śaktitattvagam | [TĀ, 7 41.1]
padeṣu kṛtvā mantrajño japādau phalabhāgbhavet | [TĀ, 7 41.2]
dvitrisaptāṣṭasaṃkhyātaṃ lopayecchatikodayam | [TĀ, 7 42.1]
iti śaktisthitā mantrā vidyā vā cakranāyakāḥ | [TĀ, 7 42.2]
padapiṇḍasvarūpeṇa jñātvā yojyāḥ sadā priye | [TĀ, 7 43.1]
nityodaye mahātattve udayasthe sadāśive | [TĀ, 7 43.2]
ayuktāḥ śaktimārge tu na japtāścodayena ye | [TĀ, 7 44.1]
te na sidhyanti yatnena japtāḥ koṭiśatairapi | [TĀ, 7 44.2]
mālāmantreṣu sarveṣu mānaso japa ucyate | [TĀ, 7 45.1]
upāṃśurvā śaktyudayaṃ teṣāṃ na parikalpayet | [TĀ, 7 45.2]
padamantreṣu sarveṣu yāvattatpadaśaktigam | [TĀ, 7 46.1]
śakyate satataṃ yuktaistāvajjapyaṃ tu sādhakaiḥ | [TĀ, 7 46.2]
tāvatī teṣu vai saṃkhyā padeṣu padasaṃjñitā | [TĀ, 7 47.1]
tāvantamudayaṃ kṛtvā tripadoktyāditaḥ kramāt | [TĀ, 7 47.2]
dvādaśākhye dvādaśite cakre sārdhaṃ śataṃ bhavet | [TĀ, 7 48.1]
udayastaddhi sacatuścatvāriṃśacchataṃ bhavet | [TĀ, 7 48.2]
ṣoḍaśākhye dvādaśite dvānavatyadhike śate | [TĀ, 7 49.1]
cārārdhena samaṃ proktaṃ śataṃ dvādaśakādhikam | [TĀ, 7 49.2]
ṣoḍaśākhye ṣoḍaśite bhaveccaturaśītigaḥ | [TĀ, 7 50.1]
udayo dviśataṃ taddhi ṣaṭpañcāśatsamuttaram | [TĀ, 7 50.2]
cārāṣṭabhāgāṃstrīnatra kathayantyadhikānbudhāḥ | [TĀ, 7 51.1]
aṣṭāṣṭake dvādaśite pādārdhaṃ viṃśatiṃ vasūn | [TĀ, 7 51.2]
udayaḥ saptaśatikā sāṣṭā ṣaṣṭiryato hi saḥ | [TĀ, 7 52.1]
eṣa cakrodayaḥ proktaḥ sādhakānāṃ hitāvahaḥ | [TĀ, 7 52.2]
nirudhya mānasīrvṛttīścakre viśrāntimāgataḥ | [TĀ, 7 53.1]
vyutthāya yāvadviśrāmyettāvaccārodayo hyayam | [TĀ, 7 53.2]
pūrṇe samudaye tvatra praveśaikātmyanirgamāḥ | [TĀ, 7 54.1]
traya ityata evoktaḥ siddhau madhyodayo varaḥ | [TĀ, 7 54.2]
ādyantodayanirmuktā madhyamodayasaṃyutāḥ | [TĀ, 7 55.1]
mantravidyācakragaṇāḥ siddhibhājo bhavanti hi | [TĀ, 7 55.2]
mantracakrodayajñastu vidyācakrodayārthavit | [TĀ, 7 56.1]
kṣipraṃ sidhyediti proktaṃ śrīmaddviṃśatike trike | [TĀ, 7 56.2]
dvistriścaturvā mātrābhirvidyāṃ vā cakrameva vā | [TĀ, 7 57.1]
tattvodayayutaṃ nityaṃ pṛthagbhūtaṃ japetsadā | [TĀ, 7 57.2]
piṇḍākṣarapadairmantramekaikaṃ śaktitattvagam | [TĀ, 7 58.1]
bahvakṣarastu yo mantro vidyā vā cakrameva vā | [TĀ, 7 58.2]
śaktisthaṃ naiva taṃ tatra vibhāgastvoṃnamo'ntagaḥ | [TĀ, 7 59.1]
asmiṃstattvodaye tasmādahorātrastriśastriśaḥ | [TĀ, 7 59.2]
vibhajyate vibhāgaśca punareva triśastriśaḥ | [TĀ, 7 60.1]
pūrvodaye tu viśramya dvitīyenollasedyadā | [TĀ, 7 60.2]
viśeccārdhardhikāyogāt tadoktārdhodayo bhavet | [TĀ, 7 61.1]
yadā pūrṇodayātmā tu samaḥ kālastrike sphuret | [TĀ, 7 61.2]
praveśaviśrāntyullāse syātsvatryaṃśodayastadā | [TĀ, 7 62.1]
etyeṣa kālavibhavaḥ prāṇa eva pratiṣṭhitaḥ | [TĀ, 7 62.2]
sa spade khe sa taccityāṃ tenāsyāṃ viśvaniṣṭhitiḥ | [TĀ, 7 63.1]
ataḥ saṃvitpratiṣṭhānau yato viśvalayodayau | [TĀ, 7 63.2]
śaktyante 'dhvani tatspandāsaṃkhyātā vāstavī tataḥ | [TĀ, 7 64.1]
uktaṃ śrīmālinītantre gātre yatraiva kutracit | [TĀ, 7 64.2]
vikāra upajāyeta tattattvaṃ tattvamuttamam | [TĀ, 7 65.1]
prāṇe pratiṣṭhitaḥ kālastadāviṣṭā ca yattanuḥ | [TĀ, 7 65.2]
dehe pratiṣṭhitasyāsya tato rūpaṃ nirūpyate | [TĀ, 7 66.1]
citspandaprāṇavṛttīnāmantyā yā sthūlatā suṣiḥ | [TĀ, 7 66.2]
sā nāḍīrūpatāmetya dehaṃ saṃtānayedimam | [TĀ, 7 67.1]
śrīsvacchande 'ta evoktaṃ yathā parṇaṃ svatantubhiḥ | [TĀ, 7 67.2]
vyāptaṃ tadvattanurdvāradvāribhāvena nāḍibhiḥ | [TĀ, 7 68.1]
pādāṅguṣṭhādikordhvasthabrahmakuṇḍalikāntagaḥ | [TĀ, 7 68.2]
kālaḥ samastaścaturaśītāvevāṅguleṣvitaḥ | [TĀ, 7 69.1]
dvādaśāntāvadhiṃ kiṃcitsūkṣmakālasthitiṃ viduḥ | [TĀ, 7 69.2]
ṣaṇṇavatyāmadhaḥ ṣaḍdvikramāccāṣṭottaraṃ śatam | [TĀ, 7 70.1]
atra madhyamasaṃcāriprāṇodayalayāntare | [TĀ, 7 70.2]
viśve sṛṣṭilayāste tu citrā vāyvantarakramāt | [TĀ, 7 71.1]
ityeṣa sūkṣmaparimarśanaśīlanīyaścakrodayo 'nubhavaśāstradṛśā mayoktaḥ | [TĀ, 7 71.2]
{TĀ, 8}
deśādhvano 'pyatha samāsavikāsayogātsaṃgīyate vidhirayaṃ śivaśāstradṛṣṭaḥ | [TĀ, 8 1.1]
vicārito 'yaṃ kālādhvā kriyāśaktimayaḥ prabhoḥ | [TĀ, 8 2.1]
mūrtivaicitryajastajjo deśādhvātha nirūpyate | [TĀ, 8 2.2]
adhvā samasta evāyaṃ cinmātre sampratiṣṭhitaḥ | [TĀ, 8 3.1]
yattatra nahi viśrāntaṃ tan nabhaḥkusumāyate | [TĀ, 8 3.2]
saṃviddvāreṇa tatsṛṣṭe śūnye dhiyi marutsu ca | [TĀ, 8 4.1]
nāḍīcakrānucakreṣu barhirdehe 'dhvasaṃsthitiḥ | [TĀ, 8 4.2]
tatrādhvaivaṃ nirūpyo 'yaṃ yatastatprakriyākramam | [TĀ, 8 5.1]
anusaṃdadhadeva drāg yogī bhairavatāṃ vrajet | [TĀ, 8 5.2]
didṛkṣayaiva sarvārthān yadā vyāpyāvatiṣṭhate | [TĀ, 8 6.1]
tadā kiṃ bahunoktena ityuktaṃ spandaśāsane | [TĀ, 8 6.2]
jñātvā samastamadhvānaṃ tadīśeṣu vilāpayet | [TĀ, 8 7.1]
tān dehaprāṇadhīcakre pūrvavad gālayetkramāt | [TĀ, 8 7.2]
tatsamastaṃ svasaṃvittau sā saṃvidbharitātmikā | [TĀ, 8 8.1]
upāsyamānā saṃsārasāgarapralayānalaḥ | [TĀ, 8 8.2]
śrīmahīkṣottare caitānadhveśān gururabravīt | [TĀ, 8 9.1]
brahmānantātpradhānāntaṃ viṣṇuḥ puṃsaḥ kalāntagam | [TĀ, 8 9.2]
rudro granthau ca māyāyāmīśaḥ sādākhyagocare | [TĀ, 8 10.1]
anāśritaḥ śivastasmādvyāptā tadvyāpakaḥ paraḥ | [TĀ, 8 10.2]
evaṃ śivatvamāpannamiti matvā nyarūpyata | [TĀ, 8 11.1]
na prakriyāparaṃ jñānamiti svacchandaśāsane | [TĀ, 8 11.2]
triśiraḥśāsane bodho mūlamadhyāgrakalpitaḥ | [TĀ, 8 12.1]
ṣaṭtriṃśattattvasaṃrambhaḥ smṛtirbhedavikalpanā | [TĀ, 8 12.2]
avyāhatavibhāgo 'smibhāvo mūlaṃ tu bodhagam | [TĀ, 8 13.1]
samastatattvabhāvo 'yaṃ svātmanyevāvibhāgakaḥ | [TĀ, 8 13.2]
bodhamadhyaṃ bhavetkiṃcidādhārādheyalakṣaṇam | [TĀ, 8 14.1]
tattvabhedavibhāgena svabhāvasthitilakṣaṇam | [TĀ, 8 14.2]
bodhāgraṃ tattu vidbodhaṃ nistaraṅgaṃ bṛhatsukham | [TĀ, 8 15.1]
saṃvidekātmatānītabhūtabhāvapurādikaḥ | [TĀ, 8 15.2]
avyavacchinnasaṃvittirbhairavaḥ parameśvaraḥ | [TĀ, 8 16.1]
śrīdevyāyāmale coktaṃ ṣaṭtriṃśattattvasundaram | [TĀ, 8 16.2]
adhvānaṃ ṣaḍvidhaṃ dhyāyansadyaḥ śivamayo bhavet | [TĀ, 8 17.1]
yadyapyamuṣya nāthasya saṃvittyanatirekiṇaḥ | [TĀ, 8 17.2]
pūrṇasyordhvādimadhyāntavyavasthā nāsti vāstavī | [TĀ, 8 18.1]
tathāpi pratipattṝṇāṃ pratipādayitustathā | [TĀ, 8 18.2]
svasvarūpānusāreṇa madhyāditvādikalpanāḥ | [TĀ, 8 19.1]
tataḥ pramātṛsaṃkalpaniyamāt pārthivaṃ viduḥ | [TĀ, 8 19.2]
tattvaṃ sarvāntarālasthaṃ yatsarvāvaraṇairvṛtam | [TĀ, 8 20.1]
tadatra pārthive tattve kathyate bhuvanasthitiḥ | [TĀ, 8 20.2]
netā kaṭāharudrāṇāmanantaḥ kāmasevinām | [TĀ, 8 21.1]
potārūḍho jalasyāntarmadyapānavighūrṇitaḥ | [TĀ, 8 21.2]
sa devaṃ bhairavaṃ dhyāyan nāgaiśca parivāritaḥ | [TĀ, 8 22.1]
kālāgnerbhuvanaṃ cordhve koṭiyojanamucchritam | [TĀ, 8 22.2]
lokānāṃ bhasmasādbhāvabhayānnordhvaṃ sa vīkṣate | [TĀ, 8 23.1]
sa ca vyāptāpi viśvasya yasmātpluṣyannimāṃ bhuvam | [TĀ, 8 23.2]
narakebhyaḥ purā vyaktastenāsau tadadho mataḥ | [TĀ, 8 24.1]
daśa koṭyo vibhorjvālā tadardhaṃ śūnyamūrdhvataḥ | [TĀ, 8 24.2]
tadūrdhve narakādhīśāḥ kramādduḥkhaikavedanāḥ | [TĀ, 8 25.1]
adho madhye tadūrdhve ca sthitā bhedāntarairvṛtāḥ | [TĀ, 8 25.2]
avīcikumbhīpākākhyarauravāsteṣvanukramāt | [TĀ, 8 26.1]
ekādaśaikādaśa ca daśetyantaḥ śarāgni tat | [TĀ, 8 26.2]
pratyekameṣāmekonā koṭirucchritirantaram | [TĀ, 8 27.1]
lakṣamatra khavedāsyasaṃkhyānāmantarā sthitiḥ | [TĀ, 8 27.2]
kūṣmāṇḍa ūrdhve lakṣonakoṭisthānastadīśitā | [TĀ, 8 28.1]
śāstraviruddhācaraṇāt kṛṣṇaṃ ye karma vidadhate | [TĀ, 8 28.2]
tatra bhīmairlokapuruṣaiḥ pīḍyante bhogaparyantam | [TĀ, 8 29.1]
ye sakṛdapi parameśaṃ śivamekāgreṇa cetasā śaraṇam | [TĀ, 8 29.2]
yānti na te narakayujaḥ kṛṣṇaṃ teṣāṃ sukhālpatādāyi | [TĀ, 8 30.1]
sahasranavakotsedhamekāntaramatha kramāt | [TĀ, 8 30.2]
pātālāṣṭakamekaikamaṣṭame hāṭakaḥ prabhuḥ | [TĀ, 8 31.1]
pratilokaṃ niyuktātmā śrīkaṇṭho haṭhato bahūḥ | [TĀ, 8 31.2]
siddhīrdadātyasāvevaṃ śrīmadrauravaśāsane | [TĀ, 8 32.1]
vratino ye vikarmasthā niṣiddhācārakāriṇaḥ | [TĀ, 8 32.2]
dīkṣitā api ye luptasamayā naca kurvate | [TĀ, 8 33.1]
prāyaścittāṃstathā tatsthā vāmācārasya dūṣakāḥ | [TĀ, 8 33.2]
devāgnidravyavṛttyaṃśajīvinaścottamasthitāḥ | [TĀ, 8 34.1]
adhaḥsthagāruḍādyanyamantrasevāparāyaṇāḥ | [TĀ, 8 34.2]
te hāṭakavibhoragre kiṅkarā vividhātmakāḥ | [TĀ, 8 35.1]
te tu tatrāpi deveśaṃ bhaktyā cetparyupāsate | [TĀ, 8 35.2]
tadīśatattve līyante kramācca parame śive | [TĀ, 8 36.1]
anyathā ye tu vartante tadbhoganiratātmakāḥ | [TĀ, 8 36.2]
te kālavahnisaṃtāpadīnākrandaparāyaṇāḥ | [TĀ, 8 37.1]
guṇatattve nilīyante tataḥ sṛṣṭimukhe punaḥ | [TĀ, 8 37.2]
pātyante mātṛbhirghorayātanaughapurassaram | [TĀ, 8 38.1]
adhamādhamadeheṣu nijakarmānurūpataḥ | [TĀ, 8 38.2]
mānuṣānteṣu tatrāpi kecinmantravidaḥ kramāt | [TĀ, 8 39.1]
mucyante 'nye tu badhyante pūrvakṛtyānusārataḥ | [TĀ, 8 39.2]
ityeṣa gaṇavṛttānto nāmnā hulahulādinā | [TĀ, 8 40.1]
proktaṃ bhagavatā śrīmadānandādhikaśāsane | [TĀ, 8 40.2]
pātālordhve sahasrāṇi viṃśatirbhūkaṭāhakaḥ | [TĀ, 8 41.1]
siddhātantre tu pātālapṛṣṭhe yakṣīsamāvṛtam | [TĀ, 8 41.2]
bhadrakālyāḥ puraṃ yatra tābhiḥ krīḍanti sādhakāḥ | [TĀ, 8 42.1]
tatastamastaptabhūmistataḥśūnyaṃ tato 'hayaḥ | [TĀ, 8 42.2]
etāni yātanāsthānaṃ gurumantrādidūṣiṇām | [TĀ, 8 43.1]
tato bhūmyūrdhvato meruḥ sahasrāṇi sa ṣoḍaśa | [TĀ, 8 43.2]
magnastanmūlavistārastaddvayenordhvavistṛtiḥ | [TĀ, 8 44.1]
sahasrābdhivasūcchrāyo haimaḥ sarvāmarālayaḥ | [TĀ, 8 44.2]
madhyordhvādhaḥ samudvṛttaśarāvacaturaśrakaḥ | [TĀ, 8 45.1]
bhairavīyaṃ ca talliṅgaṃ dharaṇī cāsya pīṭhikā | [TĀ, 8 45.2]
sarve devā nilīnā hi tatra tatpūjitaṃ sadā | [TĀ, 8 46.1]
madhye merusabhā dhātustadīśadiśi ketanam | [TĀ, 8 46.2]
jyotiṣkaśikharaṃ śaṃbhoḥ śrīkaṇṭhāṃśaśca sa prabhuḥ | [TĀ, 8 47.1]
avaruhya sahasrāṇi manovatyāścaturdaśa | [TĀ, 8 47.2]
cakravāṭaścaturdikko meruratra tu lokapāḥ | [TĀ, 8 48.1]
amarāvatikendrasya pūrvasyāṃ dakṣiṇena tām | [TĀ, 8 48.2]
apsaraḥsiddhasādhyās tāmuttareṇa vināyakāḥ | [TĀ, 8 49.1]
tejovatī svadiśyagneḥ purī tāṃ paścimena tu | [TĀ, 8 49.2]
viśvedevā viśvakarmā kramāttadanugāśca ye | [TĀ, 8 50.1]
yāmyāṃ saṃyamanī tāṃ tu paścimena kramāt sthitāḥ | [TĀ, 8 50.2]
mātṛnandā svasaṃkhyātā rudrāstatsādhakāstathā | [TĀ, 8 51.1]
kṛṣṇāṅgārā nirṛtiśca tāṃ pūrveṇa piśācakāḥ | [TĀ, 8 51.2]
rakṣāṃsi siddhagandharvāstūttareṇottareṇa tām | [TĀ, 8 52.1]
vāruṇī śuddhavatyākhyā bhūtaugho dakṣiṇena tām | [TĀ, 8 52.2]
uttareṇottareṇaināṃ vasuvidyādharāḥ kramāt | [TĀ, 8 53.1]
vāyorgandhavatī tasyā dakṣiṇe kinnarāḥ punaḥ | [TĀ, 8 53.2]
vīṇāsarasvatī devī nāradastumburustathā | [TĀ, 8 54.1]
mahodayendorguhyāḥ syuḥ paścime 'syāḥ punaḥ punaḥ | [TĀ, 8 54.2]
kuberaḥ karmadevāśca tathā tatsādhakā api | [TĀ, 8 55.1]
yaśasvinī maheśasya tasyāḥ paścimato hariḥ | [TĀ, 8 55.2]
dakṣiṇe dakṣiṇe brahmāśvinau dhanvantariḥ kramāt | [TĀ, 8 56.1]
mairave cakravāṭe 'smin evaṃ mukhyāḥ puro 'ṣṭadhā | [TĀ, 8 56.2]
antarālagatāstvanyāḥ punaḥ ṣaḍviṃśatiḥ smṛtāḥ | [TĀ, 8 57.1]
iṣṭāpūrtaratāḥ puṇye varṣe ye bhārate narāḥ | [TĀ, 8 57.2]
te merugāḥ sakṛcchambhuṃ ye vārcanti yathocitam | [TĀ, 8 58.1]
meroḥ pradakṣiṇāpyodagdikṣu viṣkambhaparvatāḥ | [TĀ, 8 58.2]
mandaro gandhamādaśca vipulo 'tha supārśvakaḥ | [TĀ, 8 59.1]
sitapītanīlaraktāste kramātpādaparvatāḥ | [TĀ, 8 59.2]
etairbhuvamavaṣṭabhya merustiṣṭhati niścalaḥ | [TĀ, 8 60.1]
caitrarathanandanākhye vaibhrājaṃ pitṛvanaṃ vanānyāhuḥ | [TĀ, 8 60.2]
raktodamānasasitaṃ bhadraṃ caitaccatuṣṭayaṃ sarasām | [TĀ, 8 61.1]
vṛkṣāḥ kadambajambvaśvatthanyagrodhakāḥ kramaśaḥ | [TĀ, 8 61.2]
eṣu ca caturṣvacaleṣu trayaṃ trayaṃ kramaśa etadāmnātam | [TĀ, 8 62.1]
mervadho lavaṇābdhyantaṃ jambudvīpaḥ samantataḥ | [TĀ, 8 62.2]
lakṣamātraḥ sa navadhā jāto maryādaparvataiḥ | [TĀ, 8 63.1]
niṣadho hemakūṭaśca himavāndakṣiṇe trayaḥ | [TĀ, 8 63.2]
lakṣaṃ sahasranavatistadaśītiriti kramāt | [TĀ, 8 64.1]
nīlaḥ śvetastriśṛṅgaśca tāvantaḥ savyataḥ punaḥ | [TĀ, 8 64.2]
meroḥ ṣaḍete maryādācalāḥ pūrvāparāyatāḥ | [TĀ, 8 65.1]
pūrvato mālyavānpaścādgandhamādanasaṃjñitaḥ | [TĀ, 8 65.2]
savyottarāyatau tau tu catustriṃśatsahasrakau | [TĀ, 8 66.1]
aṣṭāvete tato 'pyanyau dvau dvau pūrvādiṣu kramāt | [TĀ, 8 66.2]
jāṭharaḥ kūṭahimavadyātrajārudhiśṛṅgiṇaḥ | [TĀ, 8 67.1]
evaṃ sthito vibhāgo 'tra varṣasiddhyai nirūpyate | [TĀ, 8 67.2]
samantāccakravāṭādho 'narkendu caturaśrakam | [TĀ, 8 68.1]
sahasranavavistīrṇamilākhyaṃ trimukhāyuṣam | [TĀ, 8 68.2]
meroḥ paścimato gandhamādo yastasya paścime | [TĀ, 8 69.1]
ketumālaṃ kulādrīṇāṃ saptakena vibhūṣitam | [TĀ, 8 69.2]
meroḥ pūrvaṃ mālyavānyo bhadrāśvastasya pūrvataḥ | [TĀ, 8 70.1]
sahasradaśakāyustatsapañcakulaparvatam | [TĀ, 8 70.2]
pūrvapaścimataḥ savyottarataśca kramādime | [TĀ, 8 71.1]
dvātriṃśacca catustriṃśatsahasrāṇi nirūpite | [TĀ, 8 71.2]
merorudak śṛṅgavānyastadbahiḥ kuruvarṣakam | [TĀ, 8 72.1]
cāpavannavasāhasramāyustatra trayodaśa | [TĀ, 8 72.2]
kuruvarṣasyottare 'tha vāyavye 'bdhau kramāccharāḥ | [TĀ, 8 73.1]
daśa ceti sahasrāṇi dvīpau candro 'tha bhadrakaḥ | [TĀ, 8 73.2]
yau śvetaśṛṅgiṇau merorvāme madhye hiraṇmayam | [TĀ, 8 74.1]
tayornavakavistīrṇamāyuś cārdhatrayodaśa | [TĀ, 8 74.2]
tatra vai vāmataḥ śvetanīlayo ramyako 'ntare | [TĀ, 8 75.1]
sahasranavavistīrṇamāyurdvādaśa tāni ca | [TĀ, 8 75.2]
merordakṣiṇato hemaniṣadhau yau tadantare | [TĀ, 8 76.1]
haryākhyaṃ navasāhasraṃ tatsahasrādhikāyuṣam | [TĀ, 8 76.2]
tatraiva dakṣiṇe hemahimavaddvitayāntare | [TĀ, 8 77.1]
kainnaraṃ navasāhasraṃ tatsahasrādhikāyuṣam | [TĀ, 8 77.2]
tatraiva dakṣiṇe merorhimavānyasya dakṣiṇe | [TĀ, 8 78.1]
bhārataṃ navasāhasraṃ cāpavatkarmabhogabhūḥ | [TĀ, 8 78.2]
ilāvṛtaṃ ketubhadraṃ kuruhairaṇyaramyakam | [TĀ, 8 79.1]
harikinnaravarṣe ca bhogabhūrna tu karmabhūḥ | [TĀ, 8 79.2]
atra bāhulyataḥ karmabhūbhāvo 'trāpyakarmaṇām | [TĀ, 8 80.1]
paśūnāṃ karmasaṃskāraḥ syāttādṛgdṛḍhasaṃskṛteḥ | [TĀ, 8 80.2]
sambhavantyapyasaṃskārā bhārate 'nyatra cāpi hi | [TĀ, 8 81.1]
dṛḍhaprāktanasaṃskārādīśecchātaḥ śubhāśubham | [TĀ, 8 81.2]
sthānāntare 'pi karmāsti dṛṣṭaṃ tacca purātane | [TĀ, 8 82.1]
tatra tretā sadā kālo bhārate tu caturyugam | [TĀ, 8 82.2]
bhārate navakhaṇḍaṃ ca sāmudreṇāmbhasātra ca | [TĀ, 8 83.1]
sthalaṃ pañcaśatī tadvajjalaṃ ceti vibhajyate | [TĀ, 8 83.2]
indraḥ kaśerustāmrābho nāgīyaḥ prāggabhastimān | [TĀ, 8 84.1]
saumyagāndharvavārāhāḥ kanyākhyaṃ cāsamudrataḥ | [TĀ, 8 84.2]
kanyādvīpe ca navame dakṣiṇenābdhimadhyagāḥ | [TĀ, 8 85.1]
upadvīpāḥ ṣaṭ kulādrisaptakena vibhūṣite | [TĀ, 8 85.2]
aṅgayavamalayaśaṅkuḥ kumudavarāhau ca malayago 'gastya | [TĀ, 8 86.1]
tatraiva ca trikūṭe laṅkā ṣaḍamī hyupadvīpāḥ | [TĀ, 8 86.2]
dvīpopadvīpagāḥ prāyo mlecchā nānāvidhā janāḥ | [TĀ, 8 87.1]
muktākāñcanaratnāḍhyā iti śrīruruśāsane | [TĀ, 8 87.2]
bhārate yatkṛtaṃ karma kṣapitaṃ vāpyavīcitaḥ | [TĀ, 8 88.1]
śivāntaṃ tena muktirvā kanyākhye tu viśeṣataḥ | [TĀ, 8 88.2]
mahākālādikā rudrakoṭiratraiva bhārate | [TĀ, 8 89.1]
gaṅgādipañcaśatikā janma tenātra durlabham | [TĀ, 8 89.2]
anyavarṣeṣu paśuvad bhogātkarmātivāhanam | [TĀ, 8 90.1]
prāpyaṃ manorathātītamapi bhāratajanmanām | [TĀ, 8 90.2]
nānāvarṇāśramācārasukhaduḥkhavicitratā | [TĀ, 8 91.1]
kanyādvīpe yatastena karmabhūḥ seyamuttamā | [TĀ, 8 91.2]
puṃsāṃ sitāsitānyatra kurvatāṃ kila sidhyataḥ | [TĀ, 8 92.1]
parāparau svarnirayāviti rauravavārtike | [TĀ, 8 92.2]
evaṃ meroradho jambūrabhito yaḥ sa vistarāt | [TĀ, 8 93.1]
syāt saptadaśadhā khaṇḍairnavabhistu samāsataḥ | [TĀ, 8 93.2]
manoḥ svāyaṃbhuvasyāsan sutā daśa tatastrayaḥ | [TĀ, 8 94.1]
prāvrajannatha jambvākhye rājā yo 'gnīdhranāmakaḥ | [TĀ, 8 94.2]
tasyābhavannava sutāstato 'yaṃ navakhaṇḍakaḥ | [TĀ, 8 95.1]
nābhiryo navamastasya naptā bharata ārṣabhiḥ | [TĀ, 8 95.2]
tasyāṣṭau tanayāḥ sākaṃ kanyayā navamo 'ṃśakaḥ | [TĀ, 8 96.1]
bhuktaistairnavadhā tasmāllakṣayojanamātrakāt | [TĀ, 8 96.2]
lakṣaikamātro lavaṇastadbāhye 'sya puro 'drayaḥ | [TĀ, 8 97.1]
ṛṣabho dundubhirdhūmraḥ kaṅkadroṇendavo hyudak | [TĀ, 8 97.2]
varāhanandanāśokāḥ paścāt sahabalāhakau | [TĀ, 8 98.1]
dakṣiṇa cakramainākau vāḍavo 'ntastayoḥ sthitaḥ | [TĀ, 8 98.2]
abdherdakṣiṇataḥ khākṣisahasrātikramād giriḥ | [TĀ, 8 99.1]
vidyutvāṃstrisahasrocchridāyāmo 'tra phalāśinaḥ | [TĀ, 8 99.2]
maladigdhā dīrghakeśaśmaśravo gosadharmakāḥ | [TĀ, 8 100.1]
nagnāḥ saṃvatsarāśītijīvinastṛṇabhojinaḥ | [TĀ, 8 100.2]
niryantrāṇi sadā tatra dvārāṇi bilasiddhaye | [TĀ, 8 101.1]
ityetad gurubhirgītaṃ śrīmadrauravaśāsane | [TĀ, 8 101.2]
itthaṃ ya eṣa lavaṇasamudraḥ pratipāditaḥ | [TĀ, 8 102.1]
tadbahiḥ ṣaḍamī dvīpāḥ pratyekaṃ svārṇavairvṛtāḥ | [TĀ, 8 102.2]
kramadviguṇitāḥ ṣaḍbhirmanuputrairadhiṣṭhitāḥ | [TĀ, 8 103.1]
śākakuśakrauñcāḥ śalmaligomedhābjamiti ṣaḍdvīpāḥ | [TĀ, 8 103.2]
kṣīradadhisarpiraikṣavamadirāmadhurāmbukāḥ ṣaḍambudhayaḥ | [TĀ, 8 103.3]
medhātithirvapuṣmāñjyotiṣmāndyutimatā havī rājā | [TĀ, 8 104.1]
saṃvara iti śākādiṣu jambudvīpe nyarūpi cāgnīdhraḥ | [TĀ, 8 104.2]
girisaptakaparikalpitatāvatkhaṇḍāstu pañca śākādyāḥ | [TĀ, 8 105.1]
puṣkarasaṃjño dvidalo hariyamavaruṇendavo 'tra pūrvādau | [TĀ, 8 105.2]
tripañcāśacca lakṣāṇi dvikoṭyayutapañcakam | [TĀ, 8 106.1]
svādvarṇavāntaṃ mervardhād yojananām iyaṃ pramā | [TĀ, 8 106.2]
saptamajaladherbāhye haimī bhūḥ koṭidaśakamatha lakṣam | [TĀ, 8 107.1]
ucchrityā vistārādayutaṃ loketarācalaḥ kathitaḥ | [TĀ, 8 107.2]
lokālokadigaṣṭakasaṃsthaṃ rudrāṣṭakaṃ salokeśam | [TĀ, 8 108.1]
kevalamityapi kecillokālokāntare ravirna bahiḥ | [TĀ, 8 108.2]
pitṛdevapathāvasyodagdakṣiṇagau svajātpare vīthyau | [TĀ, 8 109.1]
bhānoruttaradakṣiṇamayanadvayametadeva kathayanti | [TĀ, 8 109.2]
sarveṣāmuttaro merurlokālokaśca dakṣiṇaḥ | [TĀ, 8 110.1]
udayāstamayāvitthaṃ sūryasya paribhāvayet | [TĀ, 8 110.2]
ardharātro 'marāvatyāṃ yāmyāyāmastameva ca | [TĀ, 8 111.1]
madhyandinaṃ tadvāruṇyāṃ saumye sūryodayaḥ smṛtaḥ | [TĀ, 8 111.2]
udayo yo 'marāvatyāṃ so 'rdharātro yamālaye | [TĀ, 8 112.1]
ke 'staṃ saumye ca madhyāhna itthaṃ sūryagatāgate | [TĀ, 8 112.2]
pañcatriṃśatkoṭisaṃkhyā lakṣāṇyekonaviṃśatiḥ | [TĀ, 8 113.1]
catvāriṃśatsahasrāṇi dhvāntaṃ lokācalādbahiḥ | [TĀ, 8 113.2]
saptasāgaramānastu garbhodākhyaḥ samudrarāṭ | [TĀ, 8 114.1]
lokālokasya parato yadgarbhe nikhilaiva bhūḥ | [TĀ, 8 114.2]
siddhātantre 'tra garbhābdhestīre kauśeyasaṃjñitam | [TĀ, 8 115.1]
maṇḍalaṃ garuḍastatra siddhapakṣasamāvṛtaḥ | [TĀ, 8 115.2]
krīḍanti parvatāgre te nava cātra kulādrayaḥ | [TĀ, 8 116.1]
tata uṣṇodakās triṃśannadyaḥ pātālagāstataḥ | [TĀ, 8 116.2]
caturdiṅnaimirodyānaṃ yoginīsevitaṃ sadā | [TĀ, 8 117.1]
tato merustato nāgā meghā hemāṇḍakaṃ tataḥ | [TĀ, 8 117.2]
brahmaṇo 'ṇḍakaṭāhena merorardhena koṭayaḥ | [TĀ, 8 118.1]
pañcāśadevaṃ daśasu dikṣu bhūrlokasaṃjñitam | [TĀ, 8 118.2]
paśukhagamṛgatarumānuṣasarīsṛpaiḥ ṣaḍbhireṣa bhūrlokaḥ | [TĀ, 8 119.1]
vyāptaḥ piśācarakṣogandharvāṇāṃ sayakṣāṇām | [TĀ, 8 119.2]
vidyābhṛtāṃ ca kiṃ vā bahunā sarvasya bhūtasargasya | [TĀ, 8 120.1]
abhimānato yatheṣṭaṃ bhogasthānaṃ nivāsaśca | [TĀ, 8 120.2]
bhuvarlokastathā tvārkāllakṣamekaṃ tadantare | [TĀ, 8 121.1]
daśa vāyupathāste ca pratyekamayutāntarāḥ | [TĀ, 8 121.2]
ādyo vāyupathastatra vitataḥ paricarcyate | [TĀ, 8 122.1]
pañcāśadyojanordhve syādṛtarddhirnāma mārutaḥ | [TĀ, 8 122.2]
āpyāyakaḥ sa jantūnāṃ tataḥ prācetaso bhavet | [TĀ, 8 123.1]
pañcāśadyojanādūrdhvaṃ tasmādūrdhvaṃ śatena tu | [TĀ, 8 123.2]
senānīvāyur atraite mūkameghāstaḍinmucaḥ | [TĀ, 8 124.1]
ye mahyāḥ krośamātreṇa tiṣṭhanti jalavarṣiṇaḥ | [TĀ, 8 124.2]
tebhya ūrdhvaṃ śatānmeghā bhekādiprāṇivarṣiṇaḥ | [TĀ, 8 125.1]
pañcāśadūrdhvamogho 'tra viṣavāripravarṣiṇaḥ | [TĀ, 8 125.2]
meghāḥ skandodbhavāścānye piśācā oghamārute | [TĀ, 8 126.1]
tataḥ pañcāśadūrdhvaṃ syurmeghā mārakasaṃjñakāḥ | [TĀ, 8 126.2]
tatra sthāne mahādevajanmānaste vināyakāḥ | [TĀ, 8 127.1]
ye haranti kṛtaṃ karma narāṇāmakṛtātmanām | [TĀ, 8 127.2]
pañcāśadūrdhvaṃ vajrāṅko vāyuratropalāmbudāḥ | [TĀ, 8 128.1]
vidyādharādhamāścātra vajrāṅke sampratiṣṭhitāḥ | [TĀ, 8 128.2]
ye vidyāpauruṣe ye ca śmaśānādiprasādhane | [TĀ, 8 129.1]
mṛtāstatsiddhisiddhāste vajrāṅke maruti sthitāḥ | [TĀ, 8 129.2]
pañcāśadūrdhvaṃ vajrāṃkādvaidyuto 'śanivarṣiṇaḥ | [TĀ, 8 130.1]
abdā apsarasaścātra ye ca puṇyakṛto narāḥ | [TĀ, 8 130.2]
bhṛgau vahnau jale ye ca saṃgrāme cānivartinaḥ | [TĀ, 8 131.1]
gograhe vadhyamokṣe vā mṛtāste vaidyute sthitāḥ | [TĀ, 8 131.2]
vaidyutādraivatastāvāṃstatra puṣṭivahāmbudāḥ | [TĀ, 8 132.1]
ūrdhvaṃ ca rogāmbumucaḥ saṃvartāstadanantare | [TĀ, 8 132.2]
rocanāñjanabhasmādisiddhāstatraiva raivate | [TĀ, 8 133.1]
krodhodakamucāṃ sthānaṃ viṣāvartaḥ sa mārutaḥ | [TĀ, 8 133.2]
pañcāśadūrdhvaṃ tatraiva durdinābdā hutāśajāḥ | [TĀ, 8 134.1]
vidyādharaviśeṣāśca tathā ye parameśvaram | [TĀ, 8 134.2]
gāndharveṇa sadārcanti viṣāvarte 'tha te sthitāḥ | [TĀ, 8 135.1]
viṣāvartācchatādūrdhvaṃ durjayaḥ śvāsasaṃbhavaḥ | [TĀ, 8 135.2]
brahmaṇo 'tra sthitā meghāḥ pralaye vātakāriṇaḥ | [TĀ, 8 136.1]
puṣkarābdā vāyugamā gandharvāśca parāvahe | [TĀ, 8 136.2]
jīmūtameghāstatsaṃjñāstathā vidyādharottamāḥ | [TĀ, 8 137.1]
ye ca rūpavratā lokā āvahe te pratiṣṭhitāḥ | [TĀ, 8 137.2]
mahāvahe tvīśakṛtāḥ prajāhitakarāmbudāḥ | [TĀ, 8 138.1]
mahāparivahe meghāḥ kapālotthā maheśituḥ | [TĀ, 8 138.2]
mahāparivahānto 'yamṛtarddheḥ prāṅmarutpathaḥ | [TĀ, 8 139.1]
agnikanyā mātaraśca rudraśaktyā tvadhiṣṭhitāḥ | [TĀ, 8 139.2]
dvitīye tatpare siddhacāraṇā nijakarmajāḥ | [TĀ, 8 140.1]
turye devāyudhānyaṣṭau diggajāḥ pañcame punaḥ | [TĀ, 8 140.2]
ṣaṣṭhe garutmān anyasmin gaṅgānyatra vṛṣo vibhuḥ | [TĀ, 8 141.1]
dakṣastu navame brahmaśaktyā samadhiniṣṭhitaḥ | [TĀ, 8 141.2]
daśame vasavo rudrā ādityāśca marutpathe | [TĀ, 8 142.1]
navayojanasāhasro vigraho 'rkasya maṇḍalam | [TĀ, 8 142.2]
triguṇaṃ jñānaśaktiḥ sā tapatyarkatayā prabhoḥ | [TĀ, 8 143.1]
svarlokastu bhuvarlokāddhruvāntaṃ paribhāṣyate | [TĀ, 8 143.2]
sūryāllakṣeṇa śītāṃśuḥ kriyāśaktiḥ śivasya sā | [TĀ, 8 144.1]
candrāllakṣeṇa nākṣatraṃ tato lakṣadvayena tu | [TĀ, 8 144.2]
pratyekaṃ bhaumataḥ sūryasutānte pañcakaṃ viduḥ | [TĀ, 8 145.1]
saurāllakṣeṇa saptarṣivargastasmāddhruvastathā | [TĀ, 8 145.2]
brahmaivāpararūpeṇa brahmasthāne dhruvo 'calaḥ | [TĀ, 8 146.1]
medhībhūto vimānānāṃ sarveṣāmupari dhruvaḥ | [TĀ, 8 146.2]
atra baddhāni sarvāṇyapyūhyante 'nilamaṇḍale | [TĀ, 8 147.1]
svassapta mārutaskandhā āmeghādyāḥ pradhānataḥ | [TĀ, 8 147.2]
itaśca kratuhotrādi kṛtvā jñānavivarjitāḥ | [TĀ, 8 148.1]
svaryānti tatkṣaye lokaṃ mānuṣyaṃ puṇyaśeṣataḥ | [TĀ, 8 148.2]
evaṃ bhūmerdhruvāntaṃ syāllakṣāṇi daśa pañca ca | [TĀ, 8 149.1]
dve koṭī pañca cāśītirlakṣāṇi svargato mahān | [TĀ, 8 149.2]
mārkaṇḍādyā ṛṣimunisiddhāstatra pratiṣṭhitāḥ | [TĀ, 8 150.1]
nivartitādhikārāśca devā mahati saṃsthitāḥ | [TĀ, 8 150.2]
mahāntarāle tatrānye tvadhikārabhujo janāḥ | [TĀ, 8 151.1]
aṣṭau koṭyo mahallokājjano 'tra kapilādayaḥ | [TĀ, 8 151.2]
tiṣṭhanti sādhyāstatraiva bahavaḥ sukhabhāginaḥ | [TĀ, 8 152.1]
janāttapo'rkakoṭyo 'tra sanakādyā mahādhiyaḥ | [TĀ, 8 152.2]
prajāpatīnāṃ tatrādhikāro brahmātmajanmanām | [TĀ, 8 153.1]
brahmālayastu tapasaḥ satyaḥ ṣoḍaśa koṭayaḥ | [TĀ, 8 153.2]
tatra sthitaḥ sa svayambhūrviśvamāviṣkarotyadaḥ | [TĀ, 8 154.1]
satye vedāstathā cānye karmadhyānena bhāvitāḥ | [TĀ, 8 154.2]
ānandaniṣṭhāstatrordhve koṭir vairiñcamāsanam | [TĀ, 8 155.1]
brahmāsanātkoṭiyugmaṃ puraṃ viṣṇornirūpitam | [TĀ, 8 155.2]
dhyānapūjājapairviṣṇorbhaktā gacchanti tatpadam | [TĀ, 8 156.1]
vaiṣṇavātsaptakoṭībhirbhuvanaṃ parameśituḥ | [TĀ, 8 156.2]
rudrasya sṛṣṭisaṃhārakarturbrahmāṇḍavartmani | [TĀ, 8 157.1]
dīkṣājñānavihīnā ye liṅgārādhanatatparāḥ | [TĀ, 8 157.2]
te yāntyaṇḍāntare raudraṃ puraṃ nādhaḥ kadācana | [TĀ, 8 158.1]
tatsthāḥ sarve śivaṃ yānti rudrāḥ śrīkaṇṭhadīkṣitāḥ | [TĀ, 8 158.2]
adhikārakṣaye sākaṃ rudrakanyāgaṇena te | [TĀ, 8 159.1]
puraṃ puraṃ ca rudrordhvamuttarottaravṛddhitaḥ | [TĀ, 8 159.2]
brahmāṇḍādhaśca rudrordhvaṃ daṇḍapāṇeḥ puraṃ sa ca | [TĀ, 8 160.1]
śivecchayā dṛṇātyaṇḍaṃ mokṣamārgaṃ karoti ca | [TĀ, 8 160.2]
śarvarudrau bhīmabhavāvugro devo mahānatha | [TĀ, 8 161.1]
īśāna iti bhūrlokāt sapta lokeśvarāḥ śivāḥ | [TĀ, 8 161.2]
sthūlairviśeṣairārabdhāḥ sapta lokāḥ pare punaḥ | [TĀ, 8 162.1]
sūkṣmairiti guruścaiva rurau samyaṅnyarūpayat | [TĀ, 8 162.2]
ye brahmaṇādisarge svaśarīrānnirmitāḥ prabhūtākhyāḥ | [TĀ, 8 163.1]
sthūlāḥ pañca viśeṣāḥ saptāmī tanmayā lokāḥ | [TĀ, 8 163.2]
parato liṅgādhāraiḥ sūkṣmaistanmātrajairmahābhūtaiḥ | [TĀ, 8 164.1]
lokānāmāvaraṇairviṣṭabhya paraspareṇa gandhādyaiḥ | [TĀ, 8 164.2]
kālāgnerdaṇḍapāṇyantamaṣṭānavatikoṭayaḥ | [TĀ, 8 165.1]
ata ūrdhvaṃ kaṭāho 'ṇḍe sa ghanaḥ koṭiyojanam | [TĀ, 8 165.2]
pañcāśatkoṭayaścordhvaṃ bhūpṛṣṭhādadharaṃ tathā | [TĀ, 8 166.1]
evaṃ koṭiśataṃ bhūḥ syāt sauvarṇastaṇḍulastataḥ | [TĀ, 8 166.2]
śatarudrāvadhir huṃphaṭ bhedayettattu duḥśamam | [TĀ, 8 167.1]
pratidikkaṃ daśa daśetyevaṃ rudraśataṃ bahiḥ | [TĀ, 8 167.2]
brahmāṇḍādhārakaṃ tacca svaprabhāveṇa sarvataḥ | [TĀ, 8 168.1]
aṇḍasvarūpaṃ gurubhiścoktaṃ śrīrauravādiṣu | [TĀ, 8 168.2]
vyakterabhimukhībhūtaḥ pracyutaḥ śaktirūpataḥ | [TĀ, 8 169.1]
āvāpavān anirbhakto vastupiṇḍo 'ṇḍa ucyate | [TĀ, 8 169.2]
tamoleśānuviddhasya kapālaṃ sattvamuttaram | [TĀ, 8 170.1]
rajo'nuviddhaṃ nirmṛṣṭaṃ sattvamasyādharaṃ tamaḥ | [TĀ, 8 170.2]
vastupiṇḍa iti proktaṃ śivaśaktisamūhabhāk | [TĀ, 8 171.1]
aṇḍaḥ syāditi tadvyaktau saṃmukhībhāva ucyate | [TĀ, 8 171.2]
tathāpi śivamagnānāṃ śaktīnāmaṇḍatā bhavet | [TĀ, 8 172.1]
tadarthaṃ vākyamaparaṃ tā hi na cyutaśaktitaḥ | [TĀ, 8 172.2]
tanvakṣādau mā prasāṅkṣīdaṇḍateti padāntaram | [TĀ, 8 173.1]
tanvakṣādiṣu naivāste kasyāpy āvāpanaṃ yataḥ | [TĀ, 8 173.2]
tanvakṣasamudāyatve kathamekatvamityataḥ | [TĀ, 8 174.1]
anirbhakta iti proktaṃ sājātyaparidarśakam | [TĀ, 8 174.2]
vināpi vastupiṇḍākhyapadenaikaikaśo bhavet | [TĀ, 8 175.1]
tattveṣvaṇḍasvabhāvatvaṃ nanvevamapi kiṃ na tat | [TĀ, 8 175.2]
guṇatanmātrabhūtaughamaye tattve prasajyate | [TĀ, 8 176.1]
ucyate vastuśabdena tanvakṣabhuvanātmakam | [TĀ, 8 176.2]
rūpamuktaṃ yatastena tatsamūho 'ṇḍa ucyate | [TĀ, 8 177.1]
bhavecca tatsamūhatvaṃ patyurviśvavapurbhṛtaḥ | [TĀ, 8 177.2]
tadarthaṃ bhedakānyanyānyupāttānīti darśitam | [TĀ, 8 178.1]
tāvanmātrāsvavasthāsu māyādhīne 'dhvamaṇḍale | [TĀ, 8 178.2]
mā bhūdaṇḍatvamityāhuranye bhedakayojanam | [TĀ, 8 179.1]
itthamuktaviriñcāṇḍabhṛto rudrāḥ śataṃ hi yat | [TĀ, 8 179.2]
teṣāṃ sve patayo rudrā ekādaśa mahārciṣaḥ | [TĀ, 8 180.1]
ananto 'tha kapālyagnir yamanairṛtakau balaḥ | [TĀ, 8 180.2]
śīghro nidhīśo vidyeśaḥ śambhuḥ savīrabhadrakaḥ | [TĀ, 8 181.1]
madhu madhukṛtaḥ kadambaṃ kesarajālāni yadvadāvṛṇate | [TĀ, 8 181.2]
tadvatte śivarudrā brahmāṇḍamasaṃkhyaparivārāḥ | [TĀ, 8 182.1]
śarāṣṭaniyutaṃ koṭirityeṣāṃ saṃniveśanam | [TĀ, 8 182.2]
śrīkaṇṭhādhiṣṭhitāste ca sṛjanti saṃharanti ca | [TĀ, 8 183.1]
īśvaratvaṃ diviṣadāmiti rauravavārtike | [TĀ, 8 183.2]
siddhātantre tu hemāṇḍācchatakoṭer bahiḥ śatam | [TĀ, 8 184.1]
aṇḍānāṃ kramaśo dvidviguṇaṃ rūpyādiyojitam | [TĀ, 8 184.2]
teṣu krameṇa brahmāṇaḥ saṃsyurdviguṇajīvitāḥ | [TĀ, 8 185.1]
kṣīyante kramaśaste ca tadante tattvamammayam | [TĀ, 8 185.2]
dharāto 'tra jalādi syāduttarottarataḥ kramāt | [TĀ, 8 186.1]
daśadhāhaṃkṛtāntaṃ dhīstasyāḥ syācchatadhā tataḥ | [TĀ, 8 186.2]
sahasradhā vyaktamataḥ pauṃsnaṃ daśasahasradhā | [TĀ, 8 187.1]
niyatirlakṣadhā tasmāttasyāstu daśalakṣadhā | [TĀ, 8 187.2]
kalāntaṃ koṭidhā tasmānmāyā viddaśakoṭidhā | [TĀ, 8 188.1]
īśvaraḥ śatakoṭiḥ syāttasmātkoṭisahasradhā | [TĀ, 8 188.2]
sādākhyaṃ vyaśnute tacca śaktirvṛndena saṃkhyayā | [TĀ, 8 189.1]
vyāpinī sarvamadhvānaṃ vyāpya devī vyavasthitā | [TĀ, 8 189.2]
aprameyaṃ tataḥ śuddhaṃ śivatattvaṃ paraṃ viduḥ | [TĀ, 8 190.1]
jalādeḥ śivatattvāntaṃ na dṛṣṭaṃ kenacicchivāt | [TĀ, 8 190.2]
ṛte tataḥ śivajñānaṃ paramaṃ mokṣakāraṇam | [TĀ, 8 191.1]
tathā cāha mahādevaḥ śrīmatsvacchandaśāsane | [TĀ, 8 191.2]
nānyathā mokṣamāyāti paśurjñānaśatairapi | [TĀ, 8 192.1]
śivajñānaṃ na bhavati dīkṣām aprāpya śāṅkarīm | [TĀ, 8 192.2]
prāktanī pārameśī sā pauruṣeyī ca sā punaḥ | [TĀ, 8 193.1]
śatarudrordhvato bhadrakālyā nīlaprabhaṃ jayam | [TĀ, 8 193.2]
na yajñadānatapasā prāpyaṃ kālyāḥ puraṃ jayam | [TĀ, 8 194.1]
tadbhaktāstatra gacchanti tanmaṇḍalasudīkṣitāḥ | [TĀ, 8 194.2]
nirbījadīkṣayā mokṣaṃ dadāti parameśvarī | [TĀ, 8 195.1]
vidyeśāvaraṇe dīkṣāṃ yāvatīṃ kurute nṛṇām | [TĀ, 8 195.2]
tāvatīṃ gatimāyānti bhuvane 'tra niveśitāḥ | [TĀ, 8 196.1]
tataḥ koṭyā vīrabhadro yugāntāgnisamaprabhaḥ | [TĀ, 8 196.2]
vijayākhyaṃ puraṃ cāsya ye smaranto maheśvaram | [TĀ, 8 197.1]
jaleṣu maruṣu cāgnau śiraśchedena vā mṛtāḥ | [TĀ, 8 197.2]
te yānti bodhamaiśānaṃ vīrabhadraṃ mahādyutim | [TĀ, 8 198.1]
vairabhadrordhvataḥ koṭirviṣkambhādvistṛtaṃ tridhā | [TĀ, 8 198.2]
rudrāṇḍaṃ sālilaṃ tvaṇḍaṃ śakracāpākṛti sthitam | [TĀ, 8 199.1]
ā vīrabhadrabhuvanādbhadrakālyālayāttathā | [TĀ, 8 199.2]
trayodaśabhiranyaiśca bhuvanairupaśobhitam | [TĀ, 8 200.1]
tato bhuvaḥ sahādreḥ pūrgandhatanmātradhāraṇāt | [TĀ, 8 200.2]
mṛtā gacchanti tāṃ bhūmiṃ dharitryāḥ paramāṃ budhāḥ | [TĀ, 8 201.1]
abdheḥ puraṃ tatastvāpyaṃ rasatanmātradhāraṇāt | [TĀ, 8 201.2]
tataḥ śriyaḥ puraṃ rudrakrīḍāvataraṇeṣvatha | [TĀ, 8 202.1]
prayāgādau śrīgirau ca viśeṣānmaraṇena tat | [TĀ, 8 202.2]
sārasvataṃ puraṃ tasmācchabdabrahmavidāṃ padam | [TĀ, 8 203.1]
rudrocitāstā mukhyatvādrudrebhyo 'nyāstathā sthitāḥ | [TĀ, 8 203.2]
pureṣu bahudhā gaṅgā devādau śrīḥ sarasvatī | [TĀ, 8 204.1]
lakulādyamareśāntā aṣṭāvapsu surādhipāḥ | [TĀ, 8 204.2]
tatastu taijasaṃ tattvaṃ śivāgneratra saṃsthitiḥ | [TĀ, 8 205.1]
te cainaṃ vahnimāyānti vāhnīṃ ye dhāraṇāṃ śritāḥ | [TĀ, 8 205.2]
bhairavādiharīndvantaṃ taijase nāyakāṣṭakam | [TĀ, 8 206.1]
prāṇasya bhuvanaṃ vāyordaśadhā daśadhā tu tat | [TĀ, 8 206.2]
dhyātvā tyaktvātha vā prāṇān kṛtvā tatraiva dhāraṇām | [TĀ, 8 207.1]
taṃ viśanti mahātmāno vāyubhūtāḥ khamūrtayaḥ | [TĀ, 8 207.2]
bhīmādigayaparyantamaṣṭakaṃ vāyutattvagam | [TĀ, 8 208.1]
khatattve bhuvanaṃ vyomnaḥ prāpyaṃ tadvyomadhāraṇāt | [TĀ, 8 208.2]
vastrāpadāntaṃ sthāṇvādi vyomatattve surāṣṭakam | [TĀ, 8 209.1]
adīkṣitā ye bhūteṣu śivatattvābhimāninaḥ | [TĀ, 8 209.2]
jñānahīnā api prauḍhadhāraṇāste 'ṇḍato bahiḥ | [TĀ, 8 210.1]
dharābdhitejo'nilakhapuragā dīkṣitāśca vā | [TĀ, 8 210.2]
tāvatsaṃskārayogārthaṃ na paraṃ padamīhitum | [TĀ, 8 211.1]
tathāvidhāvatāreṣu mṛtāścāyataneṣu ye | [TĀ, 8 211.2]
tatpadaṃ te samāsādya kramādyānti śivātmatām | [TĀ, 8 212.1]
punaḥ punaridaṃ coktaṃ śrīmaddevyākhyayāmale | [TĀ, 8 212.2]
śrīkāmikāyāṃ kaśmīravarṇane coktavānvibhuḥ | [TĀ, 8 213.1]
sureśvarīmahādhāmni ye mriyante ca tatpure | [TĀ, 8 213.2]
brāhmaṇādyāḥ saṅkarāntāḥ paśavaḥ sthāvarāntagāḥ | [TĀ, 8 214.1]
rudrajātaya evaite ityāha bhagavāñchivaḥ | [TĀ, 8 214.2]
ākāśāvaraṇādūrdhvamahaṅkārādadhaḥ priye | [TĀ, 8 215.1]
tanmātrādimano'ntānāṃ purāṇi śivaśāsane | [TĀ, 8 215.2]
pañcavarṇayutaṃ gandhatanmātramaṇḍalaṃ mahat | [TĀ, 8 216.1]
ācchādya yojanānekakoṭibhiḥ sthitamantarā | [TĀ, 8 216.2]
evaṃ rasādimātrāṇāṃ maṇḍalāni svavarṇataḥ | [TĀ, 8 217.1]
śarvo bhavaḥ paśupatirīśo bhīma iti kramāt | [TĀ, 8 217.2]
tanmātreśā yadicchātaḥ śabdādyāḥ khādikāriṇaḥ | [TĀ, 8 218.1]
tataḥ sūryenduvedānāṃ maṇḍalāni vibhurmahān | [TĀ, 8 218.2]
ugraścetyeṣu patayastebhyo 'rkendū sayājakau | [TĀ, 8 219.1]
ityaṣṭau tanavaḥ śaṃbhoryāḥ parāḥ parikīrtitāḥ | [TĀ, 8 219.2]
aparā brahmaṇo 'ṇḍe tā vyāpya sarvaṃ vyavasthitāḥ | [TĀ, 8 220.1]
kalpe kalpe prasūyante dharādyāstābhya eva tu | [TĀ, 8 220.2]
tato vāgādikarmākṣayuktaṃ karaṇamaṇḍalam | [TĀ, 8 221.1]
agnīndraviṣṇumitrāḥ sabrahmāṇasteṣu nāyakāḥ | [TĀ, 8 221.2]
prakāśamaṇḍalaṃ tasmācchrutaṃ buddhyakṣapañcakam | [TĀ, 8 222.1]
digvidyudarkavaruṇabhuvaḥ śrotrādidevatāḥ | [TĀ, 8 222.2]
prakāśamaṇḍalādūrdhvaṃ sthitaṃ pañcārthamaṇḍalam | [TĀ, 8 223.1]
manomaṇḍalametasmāt somenādhiṣṭhitaṃ yataḥ | [TĀ, 8 223.2]
bāhyadeveṣvadhiṣṭhātā sāmyaiśvaryasukhātmakaḥ | [TĀ, 8 224.1]
manodevastato divyaḥ somo vibhurudīritaḥ | [TĀ, 8 224.2]
tato 'pi sakalākṣāṇāṃ yonerbuddhyakṣajanmanaḥ | [TĀ, 8 225.1]
sthūlādicchagalāntāṣṭayuktaṃ cāhaṅkṛteḥ puram | [TĀ, 8 225.2]
buddhitattvaṃ tato devayonyaṣṭakapurādhipam | [TĀ, 8 226.1]
paiśācaprabhṛtibrāhmaparyantaṃ tacca kīrtitam | [TĀ, 8 226.2]
etāni devayonīnāṃ sthānānyeva purāṇyataḥ | [TĀ, 8 227.1]
avatīryātmajanmānaṃ dhyāyantaḥ sambhavanti te | [TĀ, 8 227.2]
parameśaniyogācca codyamānāśca māyayā | [TĀ, 8 228.1]
niyāmitā niyatyā ca brahmaṇo 'vyaktajanmanaḥ | [TĀ, 8 228.2]
vyajyante tena sargādau nāmarūpairanekadhā | [TĀ, 8 229.1]
svāṃśenaiva mahātmāno na tyajanti svaketanam | [TĀ, 8 229.2]
uktaṃ ca śivatanāvidam adhikārapadasthitena guruṇā naḥ | [TĀ, 8 230.1]
aṣṭānāṃ devānāṃ śaktyāvirbhāvayonayo hyetāḥ | [TĀ, 8 230.2]
tanubhogāḥ punareṣāmadhaḥ prabhūtātmakāḥ proktāḥ | [TĀ, 8 231.1]
catvāriṃśattulyopabhogadeśādhikāni bhuvanāni | [TĀ, 8 231.2]
sādhanabhedātkevalamaṣṭakapañcakatayoktāni | [TĀ, 8 232.1]
etāni bhaktiyogaprāṇatyāgādigamyāni | [TĀ, 8 232.2]
teṣūmāpatireva prabhuḥ svatantrendriyo vikaraṇātmā | [TĀ, 8 233.1]
taratamayogena tato 'pi devayonyaṣṭakaṃ lakṣyaṃ tu | [TĀ, 8 233.2]
lokānāmakṣāṇi ca viṣayaparicchittikaraṇāni | [TĀ, 8 234.1]
gandhādermahadantādekādhikyena jātamaiśvaryam | [TĀ, 8 234.2]
aṇimādyātmakamasminpaiśācādye viriñcānte | [TĀ, 8 235.1]
jñātvaivaṃ śodhayedbuddhiṃ sārdhaṃ puryaṣṭakendriyaiḥ | [TĀ, 8 235.2]
krodheśāṣṭakamānīlaṃ saṃvartādyaṃ tato viduḥ | [TĀ, 8 236.1]
tejo'ṣṭakaṃ balādhyakṣaprabhṛtikrodhanāṣṭakāt | [TĀ, 8 236.2]
akṛtādi tato buddhau yogāṣṭakamudāhṛtam | [TĀ, 8 237.1]
svacchandaśāsane tattu mūle śrīpūrvaśāsane | [TĀ, 8 237.2]
yogāṣṭakapade yattu some śraikaṇṭhameva ca | [TĀ, 8 238.1]
tato māyāpuraṃ bhūyaḥ śrīkaṇṭhasya ca kathyate | [TĀ, 8 238.2]
tena dvitīyaṃ bhuvanaṃ tayoḥ pratyekamucyate | [TĀ, 8 239.1]
tatra māyāpuraṃ devyā yayā viśvamadhiṣṭhitam | [TĀ, 8 239.2]
pratikalpaṃ nāmabhedairbhaṇyate sā maheśvarī | [TĀ, 8 240.1]
umāpateḥ puraṃ paścānmātṛbhiḥ parivāritam | [TĀ, 8 240.2]
śrīkaṇṭha eva parayā mūrtyomāpatirucyate | [TĀ, 8 241.1]
brāhmyaiśī skandajā hārī vārāhyaindrī saviccikā | [TĀ, 8 241.2]
pītā śuklā pītanīle nīlā śuklāruṇā kramāt | [TĀ, 8 242.1]
agnīśasaumyayāmyāpyapūrvanairṛtagāstu tāḥ | [TĀ, 8 242.2]
aṃśena mānuṣe loke dhātrā tā hyavatāritāḥ | [TĀ, 8 243.1]
svacchandāstāḥ parāścānyāḥ pare vyomni vyavasthitāḥ | [TĀ, 8 243.2]
svacchandaṃ tā niṣevante saptadheyamumā yataḥ | [TĀ, 8 244.1]
umāpatipurasyordhvaṃ sthitaṃ mūrtyaṣṭakaṃ param | [TĀ, 8 244.2]
śarvādikaṃ yasya sṛṣṭirdharādyā yājakāntataḥ | [TĀ, 8 245.1]
tābhya īśānamūrtiryā sā merau sampratiṣṭhitā | [TĀ, 8 245.2]
śrīkaṇṭhaḥ sphaṭikādrau sā vyāptā tanvaṣṭakairjagat | [TĀ, 8 246.1]
ye yogaṃ saguṇaṃ śambhoḥ saṃyatāḥ paryupāsate | [TĀ, 8 246.2]
tanmaṇḍalaṃ vā dṛṣṭvaiva muktadvaitā hṛtatrayāḥ | [TĀ, 8 247.1]
guṇānām ādharauttaryācchuddhāśuddhatvasaṃsthiteḥ | [TĀ, 8 247.2]
tāratamyācca yogasya bhedātphalavicitratā | [TĀ, 8 248.1]
tato bhogaphalāvāptibhedādbhedo 'yamucyate | [TĀ, 8 248.2]
mūrtyaṣṭakopariṣṭāttu suśivā dvādaśoditāḥ | [TĀ, 8 249.1]
vāmādyekaśivāntāste kuṅkumābhāḥ sutejasaḥ | [TĀ, 8 249.2]
tadūrdhvaṃ vīrabhadrākhyo maṇḍalādhipatiḥ sthitaḥ | [TĀ, 8 250.1]
yattatsāyujyam āpannaḥ sa tena saha modate | [TĀ, 8 250.2]
tato 'pyaṅguṣṭhamātrāntaṃ mahādevāṣṭakaṃ bhavet | [TĀ, 8 251.1]
buddhitattvamidaṃ proktaṃ devayonyaṣṭakāditaḥ | [TĀ, 8 251.2]
mahādevāṣṭakānte tad yogāṣṭakamihoditam | [TĀ, 8 252.1]
tatra śraikaṇṭhamuktaṃ yat tasyaivomāpatistathā | [TĀ, 8 252.2]
mūrtayaḥ suśivā vīro mahādevāṣṭakaṃ vapuḥ | [TĀ, 8 253.1]
upariṣṭāddhiyo 'dhaśca prakṛterguṇasaṃjñitam | [TĀ, 8 253.2]
tattvaṃ tatra tu saṃkṣubdhā guṇāḥ prasuvate dhiyam | [TĀ, 8 254.1]
na vaiṣamyam anāpannaṃ kāraṇaṃ kāryasūtaye | [TĀ, 8 254.2]
guṇasāmyātmikā tena prakṛtiḥ kāraṇaṃ bhavet | [TĀ, 8 255.1]
nanvevaṃ sāpi saṃkṣobhaṃ vinā tānviṣamānguṇān | [TĀ, 8 255.2]
kathaṃ suvīta tatrādye kṣobhe syādanavasthitiḥ | [TĀ, 8 256.1]
sāṃkhyasya doṣa evāyaṃ yadi vā tena te guṇāḥ | [TĀ, 8 256.2]
avyaktamiṣṭāḥ sāmyaṃ tu saṅgamātraṃ na cetarat | [TĀ, 8 257.1]
asmākaṃ tu svatantreśatathecchākṣobhasaṃgatam | [TĀ, 8 257.2]
avyaktaṃ buddhitattvasya kāraṇaṃ kṣobhitā guṇāḥ | [TĀ, 8 258.1]
nanu tattveśvarecchāto yaḥ kṣobhaḥ prakṛteḥ purā | [TĀ, 8 258.2]
tadeva buddhitattvaṃ syāt kimanyaiḥ kalpitairguṇaiḥ | [TĀ, 8 259.1]
naitatkāraṇatārūpaparāmarśāvarodhi yat | [TĀ, 8 259.2]
kṣobhāntaraṃ tataḥ kāryaṃ bījocchūnāṅkurādivat | [TĀ, 8 260.1]
kramāttamorajaḥsattve gurūṇāṃ paṅktayaḥ sthitāḥ | [TĀ, 8 260.2]
tisro dvātriṃśadekātastriṃśadapyekaviṃśatiḥ | [TĀ, 8 261.1]
svajñanayogabalataḥ krīḍanto daiśikottamāḥ | [TĀ, 8 261.2]
trinetrāḥ pāśanirmuktāste 'trānugrahakāriṇaḥ | [TĀ, 8 262.1]
buddheśca guṇaparyantamubhe saptādhike śate | [TĀ, 8 262.2]
rudrāṇāṃ bhuvanānāṃ ca mukhyato 'nye tadantare | [TĀ, 8 263.1]
yogāṣṭakaṃ guṇaskandhe proktaṃ śivatanau punaḥ | [TĀ, 8 263.2]
yonīratītya gauṇe skandhe syuryogadātāraḥ | [TĀ, 8 264.1]
akṛtakṛtavibhuviriñcā harirguhaḥ kramavaśāttato devī | [TĀ, 8 264.2]
karaṇānyaṇimādiguṇāḥ kāryāṇi pratyayaprapañcaśca | [TĀ, 8 265.1]
avyaktādutpannā guṇāśca sattvādayo 'mīṣām | [TĀ, 8 265.2]
dharmajñānavirāgānaiśvaryaṃ tatphalāni vividhāni | [TĀ, 8 266.1]
yacchanti guṇebhyo 'mī puruṣebhyo yogadātāraḥ | [TĀ, 8 266.2]
tebhyaḥ parato bhuvanaṃ sattvādiguṇāsanasya devasya | [TĀ, 8 267.1]
sakalajagadekamāturbhartuḥ śrīkaṇṭhanāthasya | [TĀ, 8 267.2]
yenomāguhanīlabrahmaṛbhukṣakṛtākṛtādibhuvaneṣu | [TĀ, 8 268.1]
graharūpiṇyā śaktyā prābhvyādhiṣṭhāni bhūtāni | [TĀ, 8 268.2]
upasaṃjihīrṣuriha yaścaturānanapaṅkajaṃ samāviśya | [TĀ, 8 269.1]
dagdhvā caturo lokāñjanalokānnirmiṇoti punaḥ | [TĀ, 8 269.2]
yasyecchātaḥ sattvādiguṇaśarīrā visṛjati rudrāṇī | [TĀ, 8 270.1]
anukalpo rudrāṇyā vedī tatrejyate 'nukalpena | [TĀ, 8 270.2]
paśupatirindropendraviriñcairatha tadupalambhato devaiḥ | [TĀ, 8 271.1]
gandharvayakṣarākṣasapitṛmunibhiścitritāstathā yāgāḥ | [TĀ, 8 271.2]
guṇānāṃ yatparaṃ sāmyaṃ tadavyaktaṃ guṇordhvataḥ | [TĀ, 8 272.1]
krodheśacaṇḍasaṃvartā jyotiḥpiṅgalasūrakau | [TĀ, 8 272.2]
pañcāntakaikavīrau ca śikhodaścāṣṭa tatra te | [TĀ, 8 273.1]
gahanaṃ puruṣanidhānaṃ prakṛtirmūlaṃ pradhānamavyaktam | [TĀ, 8 273.2]
guṇakāraṇamityete māyāprabhavasya paryāyāḥ | [TĀ, 8 274.1]
yāvantaḥ kṣetrajñāḥ sahajāgantukamalopadigdhacitaḥ | [TĀ, 8 274.2]
te sarve 'tra vinihitā rudrāśca tadutthabhogabhujaḥ | [TĀ, 8 275.1]
mūḍhavivṛttavilīnaiḥ karaṇaiḥ kecittu vikaraṇakāḥ | [TĀ, 8 275.2]
akṛtādhiṣṭhānatayā kṛtyāśaktāni mūḍhāni | [TĀ, 8 276.1]
pratiniyataviṣayabhāñji sphuṭāni śāstre vivṛttāni | [TĀ, 8 276.2]
bhagnāni mahāpralaye sṛṣṭau notpāditāni līnāni | [TĀ, 8 277.1]
icchādhīnāni punarvikaraṇasaṃjñāni kāryamapyevam | [TĀ, 8 277.2]
puṃstattve tuṣṭinavakaṃ siddhayo 'ṣṭau ca tatpuraḥ | [TĀ, 8 278.1]
tāvatya evāṇimādibhuvanāṣṭakameva ca | [TĀ, 8 278.2]
atattve tattvabuddhyā yaḥ santoṣastuṣṭiratra sā | [TĀ, 8 279.1]
heye 'pyādeyadhīḥ siddhiḥ tathā coktaṃ hi kāpilaiḥ | [TĀ, 8 279.2]
ādhyātmikāścatasraḥ prakṛtyupādānakālabhāgyākhyāḥ | [TĀ, 8 280.1]
pañca viṣayoparamato 'rjanarakṣāsaṅgasaṃkṣayavighātaiḥ | [TĀ, 8 280.2]
ūhaḥ śabdo 'dhyayanaṃ duḥkhavighātāstrayaḥ suhṛtprāptiḥ | [TĀ, 8 281.1]
dānaṃ ca siddhayo 'ṣṭau siddheḥ pūrvo 'ṅkuśastrividhaḥ | [TĀ, 8 281.2]
aṇimādyūrdhvatastisraḥ paṅktayo guruśiṣyagāḥ | [TĀ, 8 282.1]
tatrāpi triguṇacchāyāyogāt tritvamudāhṛtam | [TĀ, 8 282.2]
nāḍīvidyāṣṭakaṃ cordhvaṃ paṅktīnāṃ syādiḍādikam | [TĀ, 8 283.1]
puṃsi nādamayī śaktiḥ prasarākhyā ca yatsthitā | [TĀ, 8 283.2]
na hyakartā pumānkartuḥ kāraṇatvaṃ ca saṃsthitam | [TĀ, 8 284.1]
akartaryapi vā puṃsi sahakāritayā sthite | [TĀ, 8 284.2]
śeṣakāryātmataiṣṭavyānyathā satkāryahānitaḥ | [TĀ, 8 285.1]
tasmāttathāvidhe kārye yā śaktiḥ puruṣasya sā | [TĀ, 8 285.2]
tāvanti rūpāṇyādāya pūrṇatāmadhigacchati | [TĀ, 8 286.1]
nāḍyaṣṭakordhve kathitaṃ vigrahāṣṭakamucyate | [TĀ, 8 286.2]
kāryaṃ heturduḥkhaṃ sukhaṃ ca vijñānasādhyakaraṇāni | [TĀ, 8 287.1]
sādhanamiti vigrahatāyugaṣṭakaṃ bhavati puṃstattve | [TĀ, 8 287.2]
bhuvanaṃ dehadharmāṇāṃ daśānāṃ vigrahāṣṭakāt | [TĀ, 8 288.1]
ahiṃsā satyamasteyaṃ brahmākalkākrudho guroḥ | [TĀ, 8 288.2]
śuśrūṣāśaucasantoṣā ṛjuteti daśoditāḥ | [TĀ, 8 289.1]
puṃstattva eva gandhāntaṃ sthitaṃ ṣoḍaśakaṃ punaḥ | [TĀ, 8 289.2]
ārabhya dehapāśākhyaṃ puraṃ buddhiguṇāstataḥ | [TĀ, 8 290.1]
tatraivāṣṭāvahaṃkārastridhā kāmādikāstathā | [TĀ, 8 290.2]
pāśā āgantukagāṇeśavaidyeśvarabheditāḥ | [TĀ, 8 291.1]
trividhāste sthitāḥ puṃsi mokṣamārgoparodhakāḥ | [TĀ, 8 291.2]
yatkiṃcitparamādvaitasaṃvitsvātantryasundarāt | [TĀ, 8 292.1]
parācchivāduktarūpādanyattatpāśa ucyate | [TĀ, 8 292.2]
tadevaṃ puṃstvamāpanne pūrṇe 'pi parameśvare | [TĀ, 8 293.1]
tatsvarūpāparijñānaṃ citraṃ hi puruṣāstataḥ | [TĀ, 8 293.2]
uktānuktāstu ye pāśāḥ paratantroktalakṣaṇāḥ | [TĀ, 8 294.1]
te puṃsi sarve tāṃstatra śodhayanmucyate bhavāt | [TĀ, 8 294.2]
puṃsa ūrdhvaṃ tu niyatistatrasthāḥ śaṃkarā daśa | [TĀ, 8 295.1]
hemābhāḥ susitāḥ kālatattve tu daśa te śivāḥ | [TĀ, 8 295.2]
koṭiḥ ṣoḍaśasāhasraṃ pratyekaṃ parivāriṇaḥ | [TĀ, 8 296.1]
rāge vīreśabhuvanaṃ gurvantevāsināṃ puram | [TĀ, 8 296.2]
puraṃ cāśuddhavidyāyāṃ syācchaktinavakojjvalam | [TĀ, 8 297.1]
manonmanyantagāstāśca vāmādyāḥ parikīrtitāḥ | [TĀ, 8 297.2]
kalāyāṃ syānmahādevatrayasya puramuttamam | [TĀ, 8 298.1]
tato māyā tripuṭikā mukhyato 'nantakoṭibhiḥ | [TĀ, 8 298.2]
ākrāntā sā bhagabilaiḥ proktaṃ śaivyāṃ tanau punaḥ | [TĀ, 8 299.1]
aṅguṣṭhamātraparyantaṃ mahādevāṣṭakaṃ niśi | [TĀ, 8 299.2]
cakrāṣṭakādhipatyena tathā śrīmālinīmate | [TĀ, 8 300.1]
vāmādyāḥ puruṣādau ye proktāḥ śrīpūrvaśāsane | [TĀ, 8 300.2]
te māyātattva evoktāstanau śaivyāmanantataḥ | [TĀ, 8 301.1]
kapālavratinaḥ svāṅgahotāraḥ kaṣṭatāpasāḥ | [TĀ, 8 301.2]
sarvābhayāḥ khaḍgadhārāvratāstattattvavedinaḥ | [TĀ, 8 302.1]
kramāttattattvamāyānti yatreśo 'nanta ucyate | [TĀ, 8 302.2]
uktaṃ ca tasya parataḥ sthānamanantādhipasya devasya | [TĀ, 8 303.1]
sthitivilayasargakarturguhābhagadvārapālasya | [TĀ, 8 303.2]
dharmānaṇimādiguṇāñjñānāni tapaḥsukhāni yogāṃśca | [TĀ, 8 304.1]
māyābilātpradatte puṃsāṃ niṣkṛṣya niṣkṛṣya | [TĀ, 8 304.2]
tacchaktīddhasvabalā guhādhikārāndhakāraguṇadīpāḥ | [TĀ, 8 305.1]
sarve 'nantapramukhā dīpyante śatabhavapramukhāntāḥ | [TĀ, 8 305.2]
so 'vyaktamadhiṣṭhāya prakaroti jaganniyogataḥ śambhoḥ | [TĀ, 8 306.1]
śuddhāśuddhasroto'dhikārahetuḥ śivo yasmāt | [TĀ, 8 306.2]
śivaguṇayoge tasmin mahati pade ye pratiṣṭhitāḥ prathamam | [TĀ, 8 307.1]
te 'nantāderjagataḥ sargasthitivilayakartāraḥ | [TĀ, 8 307.2]
māyābilamidamuktaṃ paratastu guhā jagadyoniḥ | [TĀ, 8 308.1]
utpattyā teṣvasyāḥ patiśaktikṣobhamanuvidhīyamāneṣu | [TĀ, 8 308.2]
yonivivareṣu nānākāmasamṛddheṣu bhagasaṃjñā | [TĀ, 8 309.1]
kāmayate patirenāmicchānuvidhāyinīṃ yadā devīm | [TĀ, 8 309.2]
pratibhagamavyaktādyāḥ prajāstadāsyāḥ prajāyante | [TĀ, 8 310.1]
teṣāmatisūkṣmāṇāmetāvattvaṃ na varṇyate vidhiṣu | [TĀ, 8 310.2]
avavarakāṇyekasmin yadvatsāle bahūni baddhāni | [TĀ, 8 311.1]
yonibilānyekasmiṃstadvanmāyāśiraḥsāle | [TĀ, 8 311.2]
māyāpaṭalaiḥ sūkṣmaiḥ kuḍyaiḥ pihitāḥ parasparamadṛśyāḥ | [TĀ, 8 312.1]
nivasanti tatra rudrāḥ sukhinaḥ pratibilamasaṃkhyātāḥ | [TĀ, 8 312.2]
sthāne sāyujyagatāḥ sāmīpyagatāḥ pare salokasthāḥ | [TĀ, 8 313.1]
pratibhuvanamevamayaṃ nivāsināṃ gurubhiruddiṣṭaḥ | [TĀ, 8 313.2]
api sarvasiddhavācaḥ kṣīyerandīrghakālamudgīrṇāḥ | [TĀ, 8 314.1]
na punaryonyānantyāducyante srotasāṃ saṃkhyāḥ | [TĀ, 8 314.2]
tasmānnirayādyekaṃ yatproktaṃ dvārapālaparyantam | [TĀ, 8 315.1]
srotastenānyānyapi tulyavidhānāni vedyāni | [TĀ, 8 315.2]
avyaktakale guhayā prakṛtikalābhyāṃ vikāra ātmīyaḥ | [TĀ, 8 316.1]
otaḥ proto vyāptaḥ kalitaḥ pūrṇaḥ parikṣiptaḥ | [TĀ, 8 316.2]
madhye puṭatrayaṃ tasyā rudrāḥ ṣaḍadhare 'ntare | [TĀ, 8 317.1]
eka ūrdhve ca pañceti dvādaśaite nirūpitāḥ | [TĀ, 8 317.2]
gahanāsādhyau hariharadaśeśvarau trikalagopatī ṣaḍime | [TĀ, 8 318.1]
madhye 'nantaḥ kṣemo dvijeśavidyeśaviśvaśivāḥ | [TĀ, 8 318.2]
iti pañca teṣu pañcasu ṣaṭsu ca puṭageṣu tatparāvṛttyā | [TĀ, 8 319.1]
parivartate sthitiḥ kila devo 'nantastu sarvathā madhye | [TĀ, 8 319.2]
ūrdhvādharagakapālakapuṭaṣaṭkayugena tatparāvṛttyā | [TĀ, 8 320.1]
madhyato 'ṣṭābhirdiksthairvyāpto granthir mataṅgaśāstroktaḥ | [TĀ, 8 320.2]
śrīsāraśāsane punareṣā ṣaṭpuṭatayā vinirdiṣṭā | [TĀ, 8 321.1]
granthyākhyamidaṃ tattvaṃ māyākāryaṃ tato māyā | [TĀ, 8 321.2]
māyātattvaṃ vibhu kila gahanamarūpaṃ samastavilayapadam | [TĀ, 8 322.1]
tatra na bhuvanavibhāgo yukto granthāvasau tasmāt | [TĀ, 8 322.2]
māyātattvādhipatiḥ so 'nantaḥ samuditānvicāryāṇūn | [TĀ, 8 323.1]
yugapatkṣobhayati niśāṃ sā sūte saṃpuṭairanantaiḥ svaiḥ | [TĀ, 8 323.2]
tena kalādidharāntaṃ yaduktamāvaraṇajālamakhilaṃ tat | [TĀ, 8 324.1]
niḥsaṃkhyaṃ ca vicitraṃ māyaivaikā tvabhinneyam | [TĀ, 8 324.2]
uktaṃ śrīpūrvaśāstre ca dharāvyaktātmakaṃ dvayam | [TĀ, 8 325.1]
asaṃkhyātaṃ niśāśaktisaṃjñaṃ tvekasvarūpakam | [TĀ, 8 325.2]
pāśāḥ puroktāḥ praṇavāḥ pañca mānāṣṭakaṃ muneḥ | [TĀ, 8 326.1]
kulaṃ yoniśca vāgīśī yasyāṃ jāto na jāyate | [TĀ, 8 326.2]
dīkṣākāle 'dharādhvasthaśuddhau yaccādharādhvagam | [TĀ, 8 327.1]
anantasya samīpe tu tatsarvaṃ pariniṣṭhitam | [TĀ, 8 327.2]
sādhyo dātā damano dhyāno bhasmeti bindavaḥ pañca | [TĀ, 8 328.1]
pañcārthaguhyarudrāṅkuśahṛdayalakṣaṇaṃ ca savyūham | [TĀ, 8 328.2]
ākarṣādarśau cetyaṣṭakametatpramāṇānām | [TĀ, 8 329.1]
aluptavibhavāḥ sarve māyātattvādhikāriṇaḥ | [TĀ, 8 329.2]
māyāmayaśarīrāste bhogaṃ svaṃ paribhuñjate | [TĀ, 8 330.1]
pralayānte hyanantena saṃhṛtāste tvaharmukhe | [TĀ, 8 330.2]
anyānantaprasādena vibudhā api taṃ param | [TĀ, 8 331.1]
suptabuddhaṃ manyamānāḥ svatantrammanyatājaḍāḥ | [TĀ, 8 331.2]
svātmānameva jānanti hetuṃ māyāntarālagāḥ | [TĀ, 8 332.1]
ataḥ paraṃ sthitā māyā devī jantuvimohinī | [TĀ, 8 332.2]
devadevasya sā śaktiratidurghaṭakāritā | [TĀ, 8 333.1]
nirvairaparipanthinyā tayā bhramitabuddhayaḥ | [TĀ, 8 333.2]
idaṃ tattvamidaṃ neti vivadantīha vādinaḥ | [TĀ, 8 334.1]
gurudevāgniśāstreṣu ye na bhaktā narādhamāḥ | [TĀ, 8 334.2]
satpathaṃ tānparityājya sotpathaṃ nayati dhruvam | [TĀ, 8 335.1]
asadyuktivicārajñāñchuṣkatarkāvalambinaḥ | [TĀ, 8 335.2]
bhramayatyeva tānmāyā hyamokṣe mokṣalipsayā | [TĀ, 8 336.1]
śivadīkṣāsinā chinnā śivajñānāsinā tathā | [TĀ, 8 336.2]
na prarohetpunarnānyo hetustacchedanaṃ prati | [TĀ, 8 337.1]
mahāmāyordhvataḥ śuddhā mahāvidyātha mātṛkā | [TĀ, 8 337.2]
vāgīśvarī ca tatrasthaṃ vāmādinavasatpuram | [TĀ, 8 338.1]
vāmā jyeṣṭhā raudrī kālī kalavikaraṇībalavikārike tathā | [TĀ, 8 338.2]
mathanī damanī manonmanī ca tridṛśaḥ pītāḥ samastāstāḥ | [TĀ, 8 339.1]
saptakoṭyo mukhyamantrā vidyātattve 'tra saṃsthitāḥ | [TĀ, 8 339.2]
ekaikārbudalakṣāṃśāḥ padmākārapurā iha | [TĀ, 8 340.1]
vidyārājñyastriguṇyādyāḥ sapta saptārbudeśvarāḥ | [TĀ, 8 340.2]
vidyātattvordhvamaiśaṃ tu tattvaṃ tatra kramordhvagam | [TĀ, 8 341.1]
śikhaṇḍyādyamanantāntaṃ purāṣṭakayutaṃ puram | [TĀ, 8 341.2]
śikhaṇḍī śrīgalo mūrtirekanetraikarudrakau | [TĀ, 8 342.1]
śivottamaḥ sūkṣmarudro 'nanto vidyeśvarāṣṭakam | [TĀ, 8 342.2]
kramādūrdhvordhvasaṃsthānaṃ saptānāṃ nāyako vibhuḥ | [TĀ, 8 343.1]
ananta eva dhyeyaśca pūjyaś cāpy uttarottaraḥ | [TĀ, 8 343.2]
mukhyamantreśvarāṇāṃ yat sārdhaṃ koṭitrayaṃ sthitam | [TĀ, 8 344.1]
tannāyakā ime tena vidyeśāścakravartinaḥ | [TĀ, 8 344.2]
uktaṃ ca gurubhiritthaṃ śivatanvādyeṣu śāsaneṣvetat | [TĀ, 8 345.1]
bhagabilaśatakalitaguhāmūrdhāsanago 'ṣṭaśaktiyugdevaḥ | [TĀ, 8 345.2]
gahanādyaṃ nirayāntaṃ sṛjati ca rudrāṃśca viniyuṅkte | [TĀ, 8 346.1]
uddharati manonmanyā puṃsasteṣveva bhavati madhyasthaḥ | [TĀ, 8 346.2]
te tenodastacitaḥ paratattvālocane 'bhiniviśante | [TĀ, 8 347.1]
sa punaradhaḥ pathavartiṣvadhikṛta evāṇuṣu śivena | [TĀ, 8 347.2]
avasitapativiniyogaḥ sārdhamanekātmamantrakoṭībhiḥ | [TĀ, 8 348.1]
nirvātyanantanāthastaddhāmāviśati sūkṣmarudrastu | [TĀ, 8 348.2]
anugṛhyāṇumapūrvaṃ sthāpayati patiḥ śikhaṇḍinaḥ sthāne | [TĀ, 8 349.1]
ityaṣṭau paripāṭyā yāvaddhāmāni yāti gururekaḥ | [TĀ, 8 349.2]
tāvadasaṃkhyātānāṃ jantūnāṃ nirvṛtiṃ kurute | [TĀ, 8 350.1]
te 'ṣṭāvapi śaktyaṣṭakayogāmalajalaruhāsanāsīnāḥ | [TĀ, 8 350.2]
ālokayanti devaṃ hṛdayasthaṃ kāraṇaṃ paramam | [TĀ, 8 351.1]
taṃ bhagavantamanantaṃ dhyāyantaḥ svahṛdi kāraṇaṃ śāntam | [TĀ, 8 351.2]
saptānudhyāyantyapi mantrāṇāṃ koṭayaḥ śuddhāḥ | [TĀ, 8 352.1]
māyādiravīcyanto bhavastvanantādirucyate 'pyabhavaḥ | [TĀ, 8 352.2]
śivaśuddhaguṇādhīkārāntaḥ so 'pyeṣa heyaśca | [TĀ, 8 353.1]
atrāpi yato dṛṣṭānugrāhyāṇāṃ niyojyatā śaivī | [TĀ, 8 353.2]
iṣṭā ca tannivṛttirhyabhavastvadhare na bhūyate yasmāt | [TĀ, 8 354.1]
patyur apasarpati yataḥ kāraṇatā kāryatā ca siddhebhyaḥ | [TĀ, 8 354.2]
kañcukavacchivasiddhau tāvatibhavasaṃjñayātimadhyasthau | [TĀ, 8 355.1]
dharmajñānavirāgaiśyacatuṣṭayapuraṃ tu yat | [TĀ, 8 355.2]
rūpāvaraṇasaṃjñaṃ tattattve 'smin aiśvare viduḥ | [TĀ, 8 356.1]
vāmā jyeṣṭhā ca raudrīti bhuvanatrayaśobhitam | [TĀ, 8 356.2]
sūkṣmāvaraṇamākhyātamīśatattve gurūttamaiḥ | [TĀ, 8 357.1]
aiśātsādāśivaṃ jñānakriyāyugalamaṇḍitam | [TĀ, 8 357.2]
śuddhāvaraṇamityāhuruktā śuddhāvṛteḥ param | [TĀ, 8 358.1]
vidyāvṛtistato bhāvābhāvaśaktidvayojjvalā | [TĀ, 8 358.2]
śaktyāvṛtiḥ pramāṇākhyā tataḥ śāstre nirūpitā | [TĀ, 8 359.1]
śaktyāvṛtestu tejasvidhruveśābhyām alaṃkṛtam | [TĀ, 8 359.2]
tejasvyāvaraṇaṃ vedapurā mānāvṛtistataḥ | [TĀ, 8 360.1]
mānāvṛteḥ suśuddhāvṛtpuratritayaśobhitā | [TĀ, 8 360.2]
suśuddhāvaraṇādūrdhvaṃ śaivamekapuraṃ bhavet | [TĀ, 8 361.1]
śivāvṛterūrdhvamāhurmokṣāvaraṇasaṃjñitam | [TĀ, 8 361.2]
asyāṃ mokṣāvṛtau rudrā ekādaśa nirūpitāḥ | [TĀ, 8 362.1]
mokṣāvaraṇatastvekapuramāvaraṇaṃ dhruvam | [TĀ, 8 362.2]
ūrdhve dhruvāvṛtericchāvaraṇaṃ tatra te śivāḥ | [TĀ, 8 363.1]
īśvarecchāgṛhāntasthāstatpuraṃ caikamucyate | [TĀ, 8 363.2]
icchāvṛteḥ prabuddhākhyaṃ digrudrāṣṭakacarcitam | [TĀ, 8 364.1]
prabuddhāvaraṇādūrdhvaṃ samayāvaraṇaṃ mahat | [TĀ, 8 364.2]
bhuvanaiḥ pañcabhirgarbhīkṛtānantasamāvṛti | [TĀ, 8 365.1]
sāmayāt sauśivaṃ tatra sādākhyaṃ bhuvanaṃ mahat | [TĀ, 8 365.2]
tasminsadāśivo devastasya savyāpasavyayoḥ | [TĀ, 8 366.1]
jñānakriye parecchā tu śaktirutsaṅgagāminī | [TĀ, 8 366.2]
sṛṣṭyādipañcakṛtyāni kurute sa tayecchayā | [TĀ, 8 367.1]
pañca brahmāṇyaṅgaṣaṭkaṃ sakalādyaṣṭakaṃ śivāḥ | [TĀ, 8 367.2]
daśāṣṭādaśa rudrāśca taireva suśivo vṛtaḥ | [TĀ, 8 368.1]
sadyo vāmāghorau puruṣeśau brahmapañcakaṃ hṛdayam | [TĀ, 8 368.2]
mūrdhaśikhāvarmadṛgastramaṅgāni ṣaṭ prāhuḥ | [TĀ, 8 369.1]
sakalākalaśūnyaiḥ saha kalāḍhyakham alaṃkṛte kṣapaṇamantyam | [TĀ, 8 369.2]
kaṇṭhyauṣṭhyamaṣṭamaṃ kila sakalāṣṭakametadāmnātam | [TĀ, 8 370.1]
oṃ kāraśivau dīpto hetvīśadaśeśakau suśivakālau | [TĀ, 8 370.2]
sūkṣmasutejaḥśarvāḥ śivāḥ daśaite 'tra pūrvādeḥ | [TĀ, 8 371.1]
vijayo niḥśvāsaśca svāyambhuvo vahnivīrarauravakāḥ | [TĀ, 8 371.2]
mukuṭavisarendubinduprodgītā lalitasiddharudrau ca | [TĀ, 8 372.1]
santānaśivau parakiraṇapārameśā iti smṛtā rudrāḥ | [TĀ, 8 372.2]
sarveṣāmeteṣāṃ jñānāni viduḥ svatulyanāmāni | [TĀ, 8 373.1]
mantramunikoṭiparivṛtamatha vibhuvāmādirudratacchaktiyutam | [TĀ, 8 373.2]
tārādiśaktijuṣṭaṃ suśivāsanam atisitakajam asaṃkhyadalam | [TĀ, 8 374.1]
yaḥ śaktirudravargaḥ parivāre viṣṭare ca suśivasya | [TĀ, 8 374.2]
pratyekamasya nijanijaparivāre parārdhakoṭayo 'saṃkhyāḥ | [TĀ, 8 375.1]
māyāmalanirmuktāḥ kevalamadhikāramātrasaṃrūḍhāḥ | [TĀ, 8 375.2]
suśivāvaraṇe rudrāḥ sarvajñāḥ sarvaśaktisampūrṇāḥ | [TĀ, 8 376.1]
adhikārabandhavilaye śāntāḥ śivarūpiṇaḥ punarbhavinaḥ | [TĀ, 8 376.2]
ūrdhve bindvāvṛtirdīptā tatra tatra padmaṃ śaśiprabham | [TĀ, 8 377.1]
śāntyatītaḥ śivastatra tacchaktyutsaṅgabhūṣitaḥ | [TĀ, 8 377.2]
nivṛttyādikalāvargaparivārasamāvṛtaḥ | [TĀ, 8 378.1]
asaṃkhyarudratacchaktipurakoṭibhirāvṛtaḥ | [TĀ, 8 378.2]
śrīmanmataṅgaśāstre ca layākhyaṃ tattvamuttamam | [TĀ, 8 379.1]
pāribhāṣikamityetannāmnā bindurihocyate | [TĀ, 8 379.2]
caturmūrtimayaṃ śubhraṃ yattatsakalaniṣkalam | [TĀ, 8 380.1]
tasminbhogaḥ samuddiṣṭa ityatredaṃ ca varṇitam | [TĀ, 8 380.2]
nivṛttyādeḥ susūkṣmatvād dharādyārabdhadehatā | [TĀ, 8 381.1]
mātuḥ sphūrjanmahājñānalīnatvānna vibhāvyate | [TĀ, 8 381.2]
udriktataijasatvena hemno bhūparamāṇavaḥ | [TĀ, 8 382.1]
yathā pṛthaṅna bhāntyevamūrdhvādhorudradehagāḥ | [TĀ, 8 382.2]
bindūrdhve 'rdhenduretasya kalā jyotsnā ca tadvatī | [TĀ, 8 383.1]
kāntiḥ prabhā ca vimalā pañcaitā rodhikāstataḥ | [TĀ, 8 383.2]
rundhanī rodhanī roddhrī jñānabodhā tamopahā | [TĀ, 8 384.1]
etāḥ pañca kalāḥ prāhurnirodhinyāṃ gurūttamāḥ | [TĀ, 8 384.2]
ardhamātraḥ smṛto bindurvyomarūpī catuṣkalaḥ | [TĀ, 8 385.1]
tadardhamardhacandrastadaṣṭāṃśena nirodhikā | [TĀ, 8 385.2]
hetūnbrahmādikān runddhe rodhikāṃ tāṃ tyajettataḥ | [TĀ, 8 386.1]
nirodhikāmimāṃ bhittvā sādākhyaṃ bhuvanaṃ param | [TĀ, 8 386.2]
pararūpeṇa yatrāste pañcamantramahātanuḥ | [TĀ, 8 387.1]
ityardhendunirodhyantabindvāvṛtyūrdhvato mahān | [TĀ, 8 387.2]
nādaḥ kiñjalkasadṛśo mahadbhiḥ puruṣairvṛtaḥ | [TĀ, 8 388.1]
catvāri bhuvanānyatra dikṣu madhye ca pañcamam | [TĀ, 8 388.2]
indhikā dīpikā caiva rodhikā mocikordhvagā | [TĀ, 8 389.1]
madhye 'tra padmaṃ tatrordhvagāmī tacchaktibhirvṛtaḥ | [TĀ, 8 389.2]
nādordhvatastu sauṣumnaṃ tatra tacchaktibhṛtprabhuḥ | [TĀ, 8 390.1]
tadīśaḥ piṅgalelābhyāṃ vṛtaḥ savyāpasavyayoḥ | [TĀ, 8 390.2]
yā prabhoraṅkagā devī suṣumnā śaśisaprabhā | [TĀ, 8 391.1]
grathito 'dhvā tayā sarva ūrdhvaścādhastanastathā | [TĀ, 8 391.2]
nādaḥ suṣumnādhārastu bhittvā viśvamidaṃ jagat | [TĀ, 8 392.1]
adhaḥśaktyā vinirgacchedūrdhvaśaktyā ca mūrdhataḥ | [TĀ, 8 392.2]
nāḍyā brahmabile līnaḥ so 'vyaktadhvanirakṣaraḥ | [TĀ, 8 393.1]
nadansarveṣu bhūteṣu śivaśaktyā hyadhiṣṭhitaḥ | [TĀ, 8 393.2]
suṣumnordhve brahmabilasaṃjñayāvaraṇaṃ tridṛk | [TĀ, 8 394.1]
tatra brahmā sitaḥ śūlī pañcāsyaḥ śaśiśekharaḥ | [TĀ, 8 394.2]
tasyotsaṅge parā devī brahmāṇī mokṣamārgagā | [TĀ, 8 395.1]
roddhrī dātrī ca mokṣasya tāṃ bhittvā cordhvakuṇḍalī | [TĀ, 8 395.2]
śaktiḥ suptāhisadṛśī sā viśvādhāra ucyate | [TĀ, 8 396.1]
tasyāṃ sūkṣmā susūkṣmā ca tathānye amṛtāmite | [TĀ, 8 396.2]
madhyato vyāpinī tasyāṃ vyāpīśo vyāpinīdharaḥ | [TĀ, 8 397.1]
śaktitattvamidaṃ yasya prapañco 'yaṃ dharāntakaḥ | [TĀ, 8 397.2]
śivatattvaṃ tatastatra caturdikkaṃ vyavasthitāḥ | [TĀ, 8 398.1]
vyāpī vyomātmako 'nanto 'nāthastacchaktibhāginaḥ | [TĀ, 8 398.2]
madhye tvanāśritaṃ tatra devadevo hyanāśritaḥ | [TĀ, 8 399.1]
tacchaktyutsaṅgabhṛtsūryaśatakoṭisamaprabhaḥ | [TĀ, 8 399.2]
śivatattvordhvataḥ śaktiḥ parā sā samanāhvayā | [TĀ, 8 400.1]
sarveṣāṃ kāraṇānāṃ sā kartṛbhūtā vyavasthitā | [TĀ, 8 400.2]
bibhartyaṇḍānyanekāni śivena samadhiṣṭhitā | [TĀ, 8 401.1]
tadārūḍhaḥ śivaḥ kṛtyapañcakaṃ kurute prabhuḥ | [TĀ, 8 401.2]
samanā karaṇaṃ tasya hetukartur maheśituḥ | [TĀ, 8 402.1]
anāśritaṃ tu vyāpāre nimittaṃ heturucyate | [TĀ, 8 402.2]
tayādhitiṣṭhati vibhuḥ kāraṇānāṃ tu pañcakam | [TĀ, 8 403.1]
anāśrito 'nāthamayam anantaṃ khavapuḥ sadā | [TĀ, 8 403.2]
sa vyāpinaṃ prerayati svaśaktyā karaṇena tu | [TĀ, 8 404.1]
karmarūpā sthitā māyā yadadhaḥ śaktikuṇḍalī | [TĀ, 8 404.2]
nādabindvādikaṃ kāryamityādijagadudbhavaḥ | [TĀ, 8 405.1]
yatsadāśivaparyantaṃ pārthivādyaṃ ca śāsane | [TĀ, 8 405.2]
tatsarvaṃ prākṛtaṃ proktaṃ vināśotpattisaṃyutam | [TĀ, 8 406.1]
atha sakalabhuvanamānaṃ yanmahyaṃ nigaditaṃ nijairgurubhiḥ | [TĀ, 8 406.2]
tadvakṣyate samāsādbuddhau yenāśu saṃkrāmet | [TĀ, 8 407.1]
aṇḍasyāntaranantaḥ kālaḥ kūṣmāṇḍahāṭakau brahmaharī | [TĀ, 8 407.2]
rudrāḥ śataṃ savīraṃ bahirnivṛttistu sāṣṭaśatabhuvanā syāt | [TĀ, 8 408.1]
jalatejaḥsamīranabho'haṃkṛddhīmūlasaptake pratyekam | [TĀ, 8 408.2]
aṣṭau ṣaṭpañcāśadbhuvanā tena pratiṣṭheti kalā kathitā | [TĀ, 8 409.1]
atra prāhuḥ śodhyānaṣṭau kecinnijāṣṭakādhipatīn | [TĀ, 8 409.2]
anye tu samastānāṃ śodhyatvaṃ varṇayanti bhuvanānām | [TĀ, 8 410.1]
śrībhūtirājamiśrā guravaḥ prāhuḥ punarbahī rudraśatam | [TĀ, 8 410.2]
aṣṭāvantaḥ sākaṃ śarveṇetīdṛśī nivṛttiriyaṃ syāt | [TĀ, 8 411.1]
rudrāḥ kālī vīro dharābdhilakṣmyaḥ sarasvatī guhyam | [TĀ, 8 411.2]
ityaṣṭakaṃ jale 'gnau vahnyatiguhyadvayaṃ maruti vāyoḥ | [TĀ, 8 412.1]
svapuraṃ gayādi khe ca vyoma pavitrāṣṭakaṃ ca bhuvanayugam | [TĀ, 8 412.2]
abhimāne 'haṅkāracchagalādyaṣṭakamathāntarā nabho 'haṃkṛt | [TĀ, 8 413.1]
tanmātrārkenduśratipurāṣṭakaṃ buddhikarmadevānām | [TĀ, 8 413.2]
daśa tanmātrasamūhe bhuvanaṃ punarakṣavargavinipatite | [TĀ, 8 414.1]
manasaścetyabhimāne dvāviṃśatireva bhuvanānām | [TĀ, 8 414.2]
dhiyi daivīnāmaṣṭau kruttejoyogasaṃjñakaṃ trayaṃ tadumā | [TĀ, 8 415.1]
tatpatiratha mūrtyaṣṭakasuśivadvādaśakavīrabhadrāḥ syuḥ | [TĀ, 8 415.2]
tadatha mahādevāṣṭakamiti buddhau saptadaśa saṃkhyā | [TĀ, 8 416.1]
guṇatattve paṅktitrayamiti ṣaṭpañcāśataṃ purāṇi viduḥ | [TĀ, 8 416.2]
yadyapi guṇasāmyātmani mūle krodheśvarāṣṭakaṃ tathāpi dhiyi | [TĀ, 8 417.1]
tacchodhitamiti gaṇanāṃ na punaḥ prāptaṃ pratiṣṭhāyām | [TĀ, 8 417.2]
iti jalatattvānmūlaṃ tattvacaturviṃśatiḥ pratiṣṭhāyām | [TĀ, 8 418.1]
ambādituṣṭivargastārādyāḥ siddhayo 'ṇimādigaṇaḥ | [TĀ, 8 418.2]
guravo guruśiṣyā ṛṣivarga iḍādiśca vigrahāṣṭakayuk | [TĀ, 8 419.1]
gandhādivikārapuraṃ buddhiguṇāṣṭakamahaṃkriyā viṣayaguṇāḥ | [TĀ, 8 419.2]
kāmādisaptaviṃśakamāgantu tathā gaṇeśavidyeśamayau | [TĀ, 8 420.1]
iti pāśeṣu puratrayamitthaṃ puruṣe 'tra bhuvanaṣoḍaśakam | [TĀ, 8 420.2]
niyatau śaṅkaradaśakaṃ kāle śivadaśakamiti puradvitayam | [TĀ, 8 421.1]
rāge suhṛṣṭabhuvanaṃ guruśiṣyapuraṃ ca vitkalāyugale | [TĀ, 8 421.2]
bhuvanaṃ bhuvanaṃ niśi puṭapuratrayaṃ vākpuraṃ pramāṇapuram | [TĀ, 8 422.1]
iti saptaviṃśatipurā vidyā puruṣāditattvasaptakayuk | [TĀ, 8 422.2]
vāmeśarūpasūkṣmaṃ śuddhaṃ vidyātha śaktitejasvimitiḥ | [TĀ, 8 423.1]
suviśuddhiśivau mokṣadhuveṣisaṃbuddhasamayasauśivasaṃjñāḥ | [TĀ, 8 423.2]
saptadaśapurā śāntā vidyeśasadāśivapuratritayayuktā | [TĀ, 8 424.1]
bindvardhendunirodhyaḥ parasauśivamindhikādipurasauṣumne | [TĀ, 8 424.2]
paranādo brahmabilaṃ sūkṣmādiyutordhvakuṇḍalī śaktiḥ | [TĀ, 8 425.1]
vyāpivyomānantānāthānāśritapurāṇi pañca tataḥ | [TĀ, 8 425.2]
ṣaṣṭhaṃ ca paramamanāśritamatha samanābhuvanaṣoḍaśī yadi vā | [TĀ, 8 426.1]
bindvāvaraṇaṃ parasauśivaṃ ca pañcendhikādibhuvanāni | [TĀ, 8 426.2]
sauṣumnaṃ brahmabilaṃ kuṇḍalinī vyāpipañcakaṃ samanā | [TĀ, 8 427.1]
iti ṣoḍaśabhuvaneyaṃ tattvayugaṃ śāntyatītā syāt | [TĀ, 8 427.2]
śrīmanmataṅgaśāstre ca kramo 'yaṃ purapūgagaḥ | [TĀ, 8 428.1]
kālāgnirnarakāḥ khābdhiyutaṃ mukhyatayā śatam | [TĀ, 8 428.2]
kūṣmāṇḍaḥ saptapātālī saptalokī maheśvaraḥ | [TĀ, 8 429.1]
ityaṇḍamadhyaṃ tadbāhye śataṃ rudrā iti sthitāḥ | [TĀ, 8 429.2]
sthānānāṃ dviśatī bhūmiḥ saptapañcāśatā yutā | [TĀ, 8 430.1]
pañcāṣṭakasya madhyāddvātriṃśadbhūtacatuṣṭaye | [TĀ, 8 430.2]
tanmātreṣu ca pañca syurviśvedevāstato 'ṣṭakam | [TĀ, 8 431.1]
pañcamaṃ sendriye garve buddhau devāṣṭakaṃ guṇe | [TĀ, 8 431.2]
yogāṣṭakaṃ krodhasaṃjñaṃ mūle kāle sanaiyate | [TĀ, 8 432.1]
patadrugādyāścāṅguṣṭhamātrādyā rāgatattvagāḥ | [TĀ, 8 432.2]
dvādaśaikaśivādyāḥ syurvidyāyāṃ kalane daśa | [TĀ, 8 433.1]
vāmādyāstriśatī seyaṃ triparvaṇyabdhirasyayuk | [TĀ, 8 433.2]
śaivāḥ kecidihānantāḥ śraikaṇṭhā iti saṃgrahaḥ | [TĀ, 8 434.1]
yatra yadā parabhogān bubhukṣate tatra yojanaṃ kāryam | [TĀ, 8 434.2]
śodhanamatha taddhānau śeṣaṃ tvantargataṃ kāryam | [TĀ, 8 435.1]
ityāgamaṃ prathayituṃ darśitametadvikalpitaṃ tena | [TĀ, 8 435.2]
anye 'pi bahuvikalpāḥ svadhiyācāryaiḥ samabhyūhyāḥ | [TĀ, 8 436.1]
śrīpūrvaśāsane punaraṣṭādaśādhikaṃ śataṃ kathitam | [TĀ, 8 436.2]
tadiha pradhānamadhikaṃ saṃkṣepeṇocyate śodhyam | [TĀ, 8 437.1]
kālāgniḥ kūṣmāṇḍo narakeśo hāṭako 'tha bhūtalapaḥ | [TĀ, 8 437.2]
brahmā munilokeśo rudrāḥ pañcāntarālasthāḥ | [TĀ, 8 438.1]
adhare 'nantaḥ prācyāḥ kapālivahnyantanirṛtibalākhyāḥ | [TĀ, 8 438.2]
laghunidhipatividyādhipaśambhūrdhvāntaṃ savīrabhadrapati | [TĀ, 8 439.1]
ekādaśabhirbāhye brahmāṇḍaṃ pañcabhis tathāntarikaiḥ | [TĀ, 8 439.2]
iti ṣoḍaśapurametannivṛttikalayeha kalanīyam | [TĀ, 8 440.1]
lakulīśabhārabhūtī diṇḍyāṣāḍhī ca puṣkaranimeṣau | [TĀ, 8 440.2]
prabhāsasureśāviti salile pratyātmakaṃ saparivāre | [TĀ, 8 441.1]
bhairavakedāramahākālā madhyāmrajalpākhyāḥ | [TĀ, 8 441.2]
śrīśailahariścandrāviti guhyāṣṭakamidaṃ mahasi | [TĀ, 8 442.1]
bhīmendrāṭṭahāsavimalakanakhalanākhalakurusthitigayākhyāḥ | [TĀ, 8 442.2]
atiguhyāṣṭakametanmaruti ca satanmātrake ca sākṣe ca | [TĀ, 8 443.1]
sthāṇusuvarṇākhyau kila bhadro gokarṇako mahālayakaḥ | [TĀ, 8 443.2]
avimuktarudrakoṭī vastrāpada ityadaḥ pavitraṃ khe | [TĀ, 8 444.1]
sthūlasthūleśaśaṅkuśrutikālañjarāśca maṇḍalabhṛt | [TĀ, 8 444.2]
mākoṭāṇḍadvitayacchagalāṇḍā aṣṭakaṃ hyahaṅkāre | [TĀ, 8 445.1]
anye 'haṅkārāntastanmātrāṇīndriyāṇi cāpyāhuḥ | [TĀ, 8 445.2]
dhiyi yonyaṣṭakamuktaṃ prakṛtau yogāṣṭakaṃ kilākṛtaprabhṛti | [TĀ, 8 446.1]
iti saptāṣṭakabhuvanā pratiṣṭhitiḥ salilato hi mūlāntā | [TĀ, 8 446.2]
nari vāmo bhīmograu bhaveśavīrāḥ pracaṇḍagaurīśau | [TĀ, 8 447.1]
ajasānantaikaśivau vidyāyāṃ krodhacaṇḍayugmaṃ syāt | [TĀ, 8 447.2]
saṃvarto jyotiratho kalāniyatyāṃ ca sūrapañcāntau | [TĀ, 8 448.1]
vīraśikhīśaśrīkaṇṭhasaṃjñametattrayaṃ ca kāle syāt | [TĀ, 8 448.2]
samahātejā vāmo bhavodbhavaścaikapiṅgaleśānau | [TĀ, 8 449.1]
bhuvaneśapuraḥsarakāvaṅguṣṭha ime niśi sthitā hyaṣṭau | [TĀ, 8 449.2]
aṣṭāviṃśatibhuvanā vidyā puruṣānniśāntamiyam | [TĀ, 8 450.1]
hālāhalarudrakrudambikāghorikāḥ savāmāḥ syuḥ | [TĀ, 8 450.2]
vidyāyāṃ vidyeśāstvaṣṭāvīśe sadāśive pañca | [TĀ, 8 451.1]
vāmā jyeṣṭhā raudrī śaktiḥ sakalā ca śontayam | [TĀ, 8 451.2]
aṣṭādaśa bhuvanā syāt śāntyatītā tvabhuvanaiva | [TĀ, 8 452.1]
iti deśādhvavibhāgaḥ kathitaḥ śrīśambhunā samādiṣṭaḥ | [TĀ, 8 452.2]
{TĀ, 9}
atha tattvapravibhāgo vistarataḥ kathyate kramaprāptaḥ | [TĀ, 9 1.1]
yānyuktāni purāṇyamūni vividhair bhedair yadeṣvanvitaṃ rūpaṃ bhāti paraṃ prakāśaniviḍaṃ devaḥ sa ekaḥ śivaḥ | [TĀ, 9 2.1]
tatsvātantryarasātpunaḥ śivapadādbhede vibhāte paraṃ yadrūpaṃ bahudhānugāmi tadidaṃ tattvaṃ vibhoḥ śāsane | [TĀ, 9 2.2]
tathāhi kālasadanādvīrabhadrapurāntagam | [TĀ, 9 3.1]
dhṛtikāṭhinyagarimādyavabhāsāddharātmatā | [TĀ, 9 3.2]
evaṃ jalāditattveṣu vācyaṃ yāvatsadāśive | [TĀ, 9 4.1]
svasminkārye 'tha dharmaughe yadvāpi svasadṛgguṇe | [TĀ, 9 4.2]
āste sāmānyakalpena tananād vyāptṛbhāvataḥ | [TĀ, 9 5.1]
tattattvaṃ kramaśaḥ pṛthvīpradhānaṃ puṃśivādayaḥ | [TĀ, 9 5.2]
dehānāṃ bhuvanānāṃ ca na prasaṅgastato bhavet | [TĀ, 9 6.1]
śrīmanmataṅgaśāstrādau taduktaṃ parameśinā | [TĀ, 9 6.2]
tatraiṣāṃ darśyate dṛṣṭaḥ siddhayogīśvarīmate | [TĀ, 9 7.1]
kāryakāraṇabhāvo yaḥ śivecchāparikalpitaḥ | [TĀ, 9 7.2]
vastutaḥ sarvabhāvānāṃ karteśānaḥ paraḥ śivaḥ | [TĀ, 9 8.1]
asvatantrasya kartṛtvaṃ nahi jātūpapadyate | [TĀ, 9 8.2]
svatantratā ca cinmātravapuṣaḥ parameśituḥ | [TĀ, 9 9.1]
svatantraṃ ca jaḍaṃ ceti tadanyonyaṃ virudhyate | [TĀ, 9 9.2]
jāḍyaṃ pramātṛtantratvaṃ svātmasiddhimapi prati | [TĀ, 9 10.1]
na kartṛtvādṛte cānyat kāraṇatvaṃ hi labhyate | [TĀ, 9 10.2]
tasminsati hi tadbhāva ityapekṣaikajīvitam | [TĀ, 9 11.1]
nirapekṣeṣu bhāveṣu svātmaniṣṭhatayā katham | [TĀ, 9 11.2]
sa pūrvamatha paścātsa iti cetpūrvapaścimau | [TĀ, 9 12.1]
svabhāve 'natiriktau cetsama ityavaśiṣyate | [TĀ, 9 12.2]
bījamaṅkura ityasmin satattve hetutadvatoḥ | [TĀ, 9 13.1]
ghaṭaḥ paṭaśceti bhavet kāryakāraṇatā na kim | [TĀ, 9 13.2]
bījamaṅkurapatrāditayā pariṇameta cet | [TĀ, 9 14.1]
atatsvabhāvavapuṣaḥ sa svabhāvo na yujyate | [TĀ, 9 14.2]
sa tatsvabhāva iti cet tarhi bījāṅkurā nije | [TĀ, 9 15.1]
tāvatyeva na viśrāntau tadanyātyantasaṃbhavāt | [TĀ, 9 15.2]
tataśca citrākāro 'sau tāvānkaścitprasajyate | [TĀ, 9 16.1]
astu cet na jaḍe 'nyonyaviruddhākārasaṃbhavaḥ | [TĀ, 9 16.2]
krameṇa citrākāro 'stu jaḍaḥ kiṃ nu virudhyate | [TĀ, 9 17.1]
kramo 'kramo vā bhāvasya na svarūpādhiko bhavet | [TĀ, 9 17.2]
tathopalambhamātraṃ tau upalambhaśca kiṃ tathā | [TĀ, 9 18.1]
upalabdhāpi vijñānasvabhāvo yo 'sya so 'pi hi | [TĀ, 9 18.2]
kramopalambharūpatvāt krameṇopalabheta cet | [TĀ, 9 19.1]
tasya tarhi kramaḥ ko 'sau tadanyānupalambhataḥ | [TĀ, 9 19.2]
svabhāva iti cennāsau svarūpādadhiko bhavet | [TĀ, 9 20.1]
svarūpānadhikasyāpi kramasya svasvabhāvataḥ | [TĀ, 9 20.2]
svātantryādbhāsanaṃ syāccet kimanyadbrūmahe vayam | [TĀ, 9 21.1]
itthaṃ śrīśiva evaikaḥ karteti paribhāṣyate | [TĀ, 9 21.2]
kartṛtvaṃ caitadetasya tathāmātrāvabhāsanam | [TĀ, 9 22.1]
tathāvabhāsanaṃ cāsti kāryakāraṇabhāvagam | [TĀ, 9 22.2]
yathā hi ghaṭasāhityaṃ paṭasyāpyavabhāsate | [TĀ, 9 23.1]
tathā ghaṭānantaratā kiṃ tu sā niyamojjhitā | [TĀ, 9 23.2]
ato yanniyamenaiva yasmādābhātyanantaram | [TĀ, 9 24.1]
tattasya kāraṇaṃ brūmaḥ sati rūpānvaye 'dhike | [TĀ, 9 24.2]
niyamaśca tathārūpabhāsanāmātrasārakaḥ | [TĀ, 9 25.1]
bījādaṅkura ityevaṃ bhāsanaṃ nahi sarvadā | [TĀ, 9 25.2]
yogīcchānantarodbhūtatathābhūtāṅkuro yataḥ | [TĀ, 9 26.1]
iṣṭe tathāvidhākāre niyamo bhāsate yataḥ | [TĀ, 9 26.2]
svapne ghaṭapaṭādīnāṃ hetutadvatsvabhāvatā | [TĀ, 9 27.1]
bhāsate niyamenaiva bādhāśūnyena tāvati | [TĀ, 9 27.2]
tato yāvati yādrūpyānniyamo bādhavarjitaḥ | [TĀ, 9 28.1]
bhāti tāvati tādrūpyāddṛḍhahetuphalātmatā | [TĀ, 9 28.2]
tathābhūte ca niyame hetutadvattvakāriṇi | [TĀ, 9 29.1]
vastutaścinmayasyaiva hetutā taddhi sarvagam | [TĀ, 9 29.2]
ata eva ghaṭodbhūtau sāmagrī heturucyate | [TĀ, 9 30.1]
sāmagrī ca samagrāṇāṃ yadyekaṃ neṣyate vapuḥ | [TĀ, 9 30.2]
hetubhedānna bhedaḥ syāt phale taccāsamañjasam | [TĀ, 9 31.1]
yadyasyānuvidhatte tāmanvayavyatirekitām | [TĀ, 9 31.2]
tattasya hetu cetso 'yaṃ kuṇṭhatarko na naḥ priyaḥ | [TĀ, 9 32.1]
samagrāśca yathā daṇḍasūtracakrakarādayaḥ | [TĀ, 9 32.2]
dūrāśca bhāvinaścetthaṃ hetutveneti manmahe | [TĀ, 9 33.1]
yadi tatra bhavenmerurbhaviṣyanvāpi kaścana | [TĀ, 9 33.2]
na jāyeta ghaṭo nūnaṃ tatpratyūhavyapohitaḥ | [TĀ, 9 34.1]
yathā ca cakraṃ niyate deśe kāle ca hetutām | [TĀ, 9 34.2]
yāti karkisumervādyāstadvatsvasthāvadhi sthitāḥ | [TĀ, 9 35.1]
tathā ca teṣāṃ hetūnāṃ saṃyojanaviyojane | [TĀ, 9 35.2]
niyate śiva evaikaḥ svatantraḥ kartṛtāmiyāt | [TĀ, 9 36.1]
kumbhakārasya yā saṃvit cakradaṇḍādiyojane | [TĀ, 9 36.2]
śiva eva hi sā yasmāt saṃvidaḥ kā viśiṣṭatā | [TĀ, 9 37.1]
kaumbhakārī tu saṃvittiravacchedāvabhāsanāt | [TĀ, 9 37.2]
bhinnakalpā yadi kṣepyā daṇḍacakrādimadhyataḥ | [TĀ, 9 38.1]
tasmādekaikanirmāṇe śivo viśvaikavigrahaḥ | [TĀ, 9 38.2]
karteti puṃsaḥ kartṛtvābhimāno 'pi vibhoḥ kṛtiḥ | [TĀ, 9 39.1]
ata eva tathābhānaparamārthatayā sthiteḥ | [TĀ, 9 39.2]
kāryakāraṇabhāvasya loke śāstre ca citratā | [TĀ, 9 40.1]
māyāto 'vyaktakalayoriti rauravasaṃgrahe | [TĀ, 9 40.2]
{TĀ, 11}
kalādhvā vakṣyate śrīmacchāṃbhavājñānusārataḥ | [TĀ, 11 1.1]
yathā pūrvoktabhuvanamadhye nijanijaṃ gaṇam | [TĀ, 11 2.1]
anuyatparato bhinnaṃ tattvaṃ nāmeti bhaṇyate | [TĀ, 11 2.2]
tathā teṣvapi tattveṣu svavarge 'nugamātmakam | [TĀ, 11 3.1]
vyāvṛttaṃ paravargācca kaleti śivaśāsane | [TĀ, 11 3.2]
kecidāhuḥ punaryāsau śaktirantaḥ susūkṣmikā | [TĀ, 11 4.1]
tattvānāṃ sā kaletyuktā dharaṇyāṃ dhārikā yathā | [TĀ, 11 4.2]
atra pakṣadvaye vastu na bhinnaṃ bhāsate yataḥ | [TĀ, 11 5.1]
anugāmi na sāmānyamiṣṭaṃ naiyāyikādivat | [TĀ, 11 5.2]
anye vadanti dīkṣādau sukhasaṃgrahaṇārthataḥ | [TĀ, 11 6.1]
śivena kalpito vargaḥ kaleti samayāśrayaḥ | [TĀ, 11 6.2]
kṛtaśca devadevena samayo 'paramārthatām | [TĀ, 11 7.1]
na gacchatīti nāsatyo na cānyasamayodayaḥ | [TĀ, 11 7.2]
nivṛttiḥ pṛthivītattve pratiṣṭhāvyaktagocare | [TĀ, 11 8.1]
vidyā niśānte śāntā ca śaktyante 'ṇḍamidaṃ catuḥ | [TĀ, 11 8.2]
śāntātītā śive tattve kalātītaḥ paraḥ śivaḥ | [TĀ, 11 9.1]
nahyatra vargīkaraṇaṃ samayaḥ kalanāpi vā | [TĀ, 11 9.2]
yujyate sarvatodikkaṃ svātantryollāsadhāmani | [TĀ, 11 10.1]
svātantryāttu nijaṃ rūpaṃ boddhṛdharmādavicyutam | [TĀ, 11 10.2]
upadeśatadāveśaparamārthatvasiddhaye | [TĀ, 11 11.1]
bodhyatāmānayandevaḥ sphuṭameva vibhāvyate | [TĀ, 11 11.2]
yato 'taḥ śivatattve 'pi kalāsaṃgatirucyate | [TĀ, 11 12.1]
aṇḍaṃ ca nāma bhuvanavibhāgasthitikāraṇam | [TĀ, 11 12.2]
prāhurāvaraṇaṃ tacca śaktyantaṃ yāvadasti hi | [TĀ, 11 13.1]
yadyapi prāk śivākhye 'pi tattve bhuvanapaddhatiḥ | [TĀ, 11 13.2]
uktā tathāpyapratighe nāsmin āvṛtisaṃbhavaḥ | [TĀ, 11 14.1]
nanvevaṃ dharaṇīṃ muktvā śaktau prakṛtimāyayoḥ | [TĀ, 11 14.2]
api cāpratighatve 'pi kathamaṇḍasya saṃbhavaḥ | [TĀ, 11 15.1]
atrāsmadguravaḥ prāhuryatpṛthivyādipañcakam | [TĀ, 11 15.2]
pratyakṣamidamābhāti tato 'nyannāsti kiṃcana | [TĀ, 11 16.1]
meyatve sthūlasūkṣmatvānmānatve karaṇatvataḥ | [TĀ, 11 16.2]
kartṛtollāsataḥ kartṛbhāve sphuṭatayoditam | [TĀ, 11 17.1]
triṃśattattvaṃ vibhedātma tadabhedo niśā matā | [TĀ, 11 17.2]
kāryatvakaraṇatvādivibhāgagalane sati | [TĀ, 11 18.1]
vikāsotkasvatantratve śivāntaṃ pañcakaṃ jaguḥ | [TĀ, 11 18.2]
śrīmatkālottarādau ca kathitaṃ bhūyasā tathā | [TĀ, 11 19.1]
pañcaitāni tu tattvāni yairvyāptamakhilaṃ jagat | [TĀ, 11 19.2]
pañcamantratanau tena sadyojātādi bhaṇyate | [TĀ, 11 20.1]
īśānāntaṃ tatra tatra dharādigaganāntakam | [TĀ, 11 20.2]
śivatattvamataḥ śūnyātiśūnyaṃ syādanāśritam | [TĀ, 11 21.1]
yattu sarvāvibhāgātma svatantraṃ bodhasundaram | [TĀ, 11 21.2]
saptatriṃśaṃ tu tatprāhustattvaṃ paraśivābhidham | [TĀ, 11 22.1]
tasyāpyuktanayādvedyabhāve 'tra parikalpite | [TĀ, 11 22.2]
yadāste hyanavacchinnaṃ tadaṣṭātriṃśamucyate | [TĀ, 11 23.1]
na cānavasthā hyevaṃ syāddṛśyatāṃ hi mahātmabhiḥ | [TĀ, 11 23.2]
yadvedyaṃ kiṃcidābhāti tatkṣaye yatprakāśate | [TĀ, 11 24.1]
tattattvamiti nirṇītaṃ ṣaṭtriṃśaṃ hṛdi bhāsate | [TĀ, 11 24.2]
tatkiṃ na kiṃcidvā kiṃcidityākāṅkṣāvaśe vapuḥ | [TĀ, 11 25.1]
cidānandasvatantraikarūpaṃ taditi deśane | [TĀ, 11 25.2]
saptatriṃśaṃ samābhāti tatrākāṅkṣā ca nāparā | [TĀ, 11 26.1]
taccāpi kﾱptavedyatvaṃ yatra bhāti sa cinmayaḥ | [TĀ, 11 26.2]
aṣṭātriṃśattamaḥ so 'pi bhāvanāyopadiśyate | [TĀ, 11 27.1]
yadi nāma tataḥ saptatriṃśa eva punarbhavet | [TĀ, 11 27.2]
avibhāgasvatantratvacinmayatvādidharmatā | [TĀ, 11 28.1]
samaiva vedyīkaraṇaṃ kevalaṃ tvadhikaṃ yataḥ | [TĀ, 11 28.2]
dharāyāṃ guṇatattvānte māyānte kramaśaḥ sthitāḥ | [TĀ, 11 29.1]
gandho raso rūpamantaḥ sūkṣmabhāvakrameṇa tu | [TĀ, 11 29.2]
iti sthite naye śaktitattvānte 'pyasti saukṣmyabhāk | [TĀ, 11 30.1]
sparśaḥ ko 'pi sadā yasmai yoginaḥ spṛhayālavaḥ | [TĀ, 11 30.2]
tatsparśānte tu saṃvittiḥ śuddhacidvyomarūpiṇī | [TĀ, 11 31.1]
yasyāṃ rūḍhaḥ samabhyeti svaprakāśātmikāṃ parām | [TĀ, 11 31.2]
ato bindurato nādo rūpamasmādato rasaḥ | [TĀ, 11 32.1]
ityuktaṃ kṣobhakatvena spande sparśastu no tathā | [TĀ, 11 32.2]
mataṃ caitanmaheśasya śrīpūrve yadabhāṣata | [TĀ, 11 33.1]
dhārikāpyāyinī boddhrī pavitrī cāvakāśadā | [TĀ, 11 33.2]
ebhiḥ śabdairvyavaharan nivṛttyādernijaṃ vapuḥ | [TĀ, 11 34.1]
pañcatattvavidhiḥ proktastritattvamadhunocyate | [TĀ, 11 34.2]
vijñānākalaparyantamātmā vidyeśvarāntakam | [TĀ, 11 35.1]
śeṣe śivastritattve syādekatattve śivaḥ param | [TĀ, 11 35.2]
imau bhedāvubhau tattvabhedamātrakṛtāviti | [TĀ, 11 36.1]
tattvādhvaivāyamitthaṃ ca na ṣaḍadhvasthiteḥ kṣatiḥ | [TĀ, 11 36.2]
prakṛt pumānyatiḥ kālo māyā vidyeśasauśivau | [TĀ, 11 37.1]
śivaśca navatattve 'pi vidhau tattvādhvarūpatā | [TĀ, 11 37.2]
evamaṣṭādaśākhye 'pi vidhau nyāyaṃ vadetsudhīḥ | [TĀ, 11 38.1]
yatra yatra hi bhogecchā tatprādhānyopayogataḥ | [TĀ, 11 38.2]
anyāntarbhāvanātaśca dīkṣānantavibhedabhāk | [TĀ, 11 39.1]
tena ṣaṭtriṃśato yāvadekatattvavidhirbhavet | [TĀ, 11 39.2]
tattvādhvaiva sa devena prokto vyāsasamāsataḥ | [TĀ, 11 40.1]
ekatattvavidhiścaiṣa suprabuddhaṃ guruṃ prati | [TĀ, 11 40.2]
śiṣyaṃ ca gatabhogāśamuditaḥ śaṃbhunā yataḥ | [TĀ, 11 41.1]
bhedaṃ visphārya visphārya śaktyā svacchandarūpayā | [TĀ, 11 41.2]
svātmanyabhinne bhagavānnityaṃ viśramayan sthitaḥ | [TĀ, 11 42.1]
itthaṃ tryātmādhvano bhedaḥ sthūlasūkṣmaparatvataḥ | [TĀ, 11 42.2]
meyabhāgagataḥ proktaḥ puratattvakalātmakaḥ | [TĀ, 11 43.1]
adhunā mātṛbhāgasthaṃ rūpaṃ tredhā nirūpyate | [TĀ, 11 43.2]
yatpramāṇātmakaṃ rūpamadhvano mātṛbhāgagam | [TĀ, 11 44.1]
padaṃ hyavagamātmatvasamāveśāt tad ucyate | [TĀ, 11 44.2]
tadeva ca padaṃ mantraḥ prakṣobhātpracyutaṃ yadā | [TĀ, 11 45.1]
guptabhāṣī yato mātā tūṣṇīṃbhūto vyavasthitaḥ | [TĀ, 11 45.2]
tathāpi na vimarśātma rūpaṃ tyajati tena saḥ | [TĀ, 11 46.1]
pramāṇātmavimarśātmā mānavatkṣobhabhāṅnatu | [TĀ, 11 46.2]
mantrāṇāṃ ca padānāṃ ca tenoktaṃ trikaśāsane | [TĀ, 11 47.1]
abhinnameva svaṃ rūpaṃ niḥspandakṣobhite param | [TĀ, 11 47.2]
audāsīnyaparityāge prakṣobhānavarohaṇe | [TĀ, 11 48.1]
varṇādhvā mātṛbhāge syāt pūrvaṃ yā kathitā pramā | [TĀ, 11 48.2]
sā tu pūrṇasvarūpatvādavibhāgamayī yataḥ | [TĀ, 11 49.1]
tata ekaikavarṇatvaṃ tattve tattve kṣamāditaḥ | [TĀ, 11 49.2]
kṛtvā śaive pare proktāḥ ṣoḍaśārṇā visargataḥ | [TĀ, 11 50.1]
tatra śaktiparispandastāvān prāk ca nirūpitaḥ | [TĀ, 11 50.2]
saṃkalayyocyate sarvamadhunā sukhasaṃvide | [TĀ, 11 51.1]
padamantravarṇamekaṃ puraṣoḍaśakaṃ dhareti ca nivṛttiḥ | [TĀ, 11 51.2]
tattvārṇamagninayanaṃ rasaśarapuramastramantrapadamanyā | [TĀ, 11 51.3]
munitattvārṇaṃ dvikapadamantraṃ vasvakṣibhuvanamaparakalā | [TĀ, 11 52.1]
agnyarṇatattvamekakapadamantraṃ sainyabhuvanamiti turyā | [TĀ, 11 52.2]
ṣoḍaśa varṇāḥ padamantratattvamekaṃ ca śāntyatīteyam | [TĀ, 11 53.1]
abhinavaguptenāryātrayamuktaṃ saṃgrahāya śiṣyebhyaḥ | [TĀ, 11 53.2]
so 'yaṃ samasta evādhvā bhairavābhedavṛttimān | [TĀ, 11 54.1]
tatsvātantryātsvatantratvamaśnuvāno 'vabhāsate | [TĀ, 11 54.2]
tathāhi mātṛrūpastho mantrādhveti nirūpitaḥ | [TĀ, 11 55.1]
tathāhi cidvimarśena grastā vācyadaśā yadā | [TĀ, 11 55.2]
śivajñānakriyāyattamananatrāṇatatparā | [TĀ, 11 56.1]
aśeṣaśaktipaṭalīlīlālāmpaṭyapāṭavāt | [TĀ, 11 56.2]
cyutā mānamayādrūpāt saṃvinmantrādhvatāṃ gatā | [TĀ, 11 57.1]
pramāṇarūpatāmetya prayātyadhvā padātmatām | [TĀ, 11 57.2]
tathā hi māturviśrāntirvarṇānsaṃghaṭya tānbahūn | [TĀ, 11 58.1]
saṃghaṭṭanaṃ ca kramikaṃ saṃjalpātmakameva tat | [TĀ, 11 58.2]
vikalpasya svakaṃ rūpaṃ bhogāveśamayaṃ sphuṭam | [TĀ, 11 59.1]
ataḥ pramāṇatārūpaṃ padamasmadgururjagau | [TĀ, 11 59.2]
pramāṇarūpatāveśam aparityajya meyatām | [TĀ, 11 60.1]
gacchankalanayā yogādadhvā proktaḥ kalātmakaḥ | [TĀ, 11 61.1]
śuddhe prameyatāyoge sūkṣmasthūlatvabhāgini | [TĀ, 11 61.2]
tattvādhvabhuvanādhvatve krameṇānusaredguruḥ | [TĀ, 11 62.1]
prameyamānamātṝṇāṃ yadrūpamupari sthitam | [TĀ, 11 62.2]
pramātmātra sthito 'dhvāyaṃ varṇātmā dṛśyatāṃ kila | [TĀ, 11 63.1]
ucchalatsaṃvidāmātraviśrāntyāsvādayoginaḥ | [TĀ, 11 63.2]
sarvābhidhānasāmarthyād aniyantritaśaktayaḥ | [TĀ, 11 64.1]
sṛṣṭāḥ svātmasahotthe 'rthe dharāparyantabhāgini | [TĀ, 11 64.2]
āmṛśantaḥ svacidbhūmau tāvato 'rthānabhedataḥ | [TĀ, 11 65.1]
varṇaughāste pramārūpāṃ satyāṃ bibhrati saṃvidam | [TĀ, 11 65.2]
bālāstiryakpramātāro ye 'py asaṃketabhāginaḥ | [TĀ, 11 66.1]
te 'pyakṛtrimasaṃskārasārāmenāṃ svasaṃvidam | [TĀ, 11 66.2]
bhinnabhinnāmupāśritya yānti citrāṃ pramātṛtām | [TĀ, 11 67.1]
asyāṃ cākṛtrimānantavarṇasaṃvidi rūḍhatām | [TĀ, 11 67.2]
saṃketā yānti cette 'pi yāntyasaṃketavṛttitām | [TĀ, 11 68.1]
anayā tu vinā sarve saṃketā bahuśaḥ kṛtāḥ | [TĀ, 11 68.2]
aviśrāntatayā kuryuranavasthāṃ duruttarām | [TĀ, 11 69.1]
bālo vyutpādyate yena tatra saṃketamārgaṇāt | [TĀ, 11 69.2]
aṅgulyādeśane 'pyasya nāvikalpā tathā matiḥ | [TĀ, 11 70.1]
vikalpaḥ śabdamūlaśca śabdaḥ saṃketajīvitaḥ | [TĀ, 11 70.2]
tenānanto hyamāyīyo yo varṇagrāma īdṛśaḥ | [TĀ, 11 71.1]
saṃvidvimarśasacivaḥ sadaiva sa hi jṛmbhate | [TĀ, 11 71.2]
yata eva ca māyīyā varṇāḥ sūtiṃ vitenire | [TĀ, 11 72.1]
ye ca māyīyavarṇeṣu vīryatvena nirūpitāḥ | [TĀ, 11 72.2]
saṃketanirapekṣāste prameti parigṛhyatām | [TĀ, 11 73.1]
tathā hi paravākyeṣu śruteṣvāvriyate nijā | [TĀ, 11 73.2]
pramā yasya jaḍo 'sau no tatrārthe 'bhyeti mātṛtām | [TĀ, 11 74.1]
śukavatsa paṭhatyeva paraṃ tatkramitaikabhāk | [TĀ, 11 74.2]
svātantryalābhataḥ svavākyapramālābhe tu boddhṛtā | [TĀ, 11 75.1]
yasya hi svapramābodho vipakṣodbhedanigrahāt | [TĀ, 11 75.2]
vākyādivarṇapuñje sve sa pramātā vaśībhavet | [TĀ, 11 76.1]
yathā yathā cākṛtakaṃ tadrūpamatiricyate | [TĀ, 11 76.2]
tathā tathā camatkāratāratamyaṃ vibhāvyate | [TĀ, 11 77.1]
ādyāmāyīyavarṇāntarnimagne cottarottare | [TĀ, 11 77.2]
saṃkete pūrvapūrvāṃśamajjane pratibhābhidaḥ | [TĀ, 11 78.1]
ādyodrekamahattve 'pi pratibhātmani niṣṭhitāḥ | [TĀ, 11 78.2]
dhruvaṃ kavitvavaktṛtvaśālitāṃ yānti sarvataḥ | [TĀ, 11 79.1]
yāvaddhāmani saṃketanikārakalanojjhite | [TĀ, 11 79.2]
viśrāntaścinmaye kiṃ kiṃ na vetti kurute na vā | [TĀ, 11 80.1]
ata eva hi vāksiddhau varṇānāṃ samupāsyatā | [TĀ, 11 80.2]
sarvajñatvādisiddhau vā kā siddhiryā na tanmayī | [TĀ, 11 81.1]
taduktaṃ varadena śrīsiddhayogīśvarīmate | [TĀ, 11 81.2]
tena guptena guptāste śeṣā varṇāstviti sphuṭam | [TĀ, 11 82.1]
evaṃ māmātṛmānatvameyatvair yo 'vabhāsate | [TĀ, 11 82.2]
ṣaḍvidhaḥ svavapuḥśuddhau śuddhiṃ so 'dhvādhigacchati | [TĀ, 11 83.1]
ekena vapuṣā śuddhau tatraivānyaprakāratām | [TĀ, 11 83.2]
antarbhāvyācarecchuddhimanusaṃdhānavān guruḥ | [TĀ, 11 84.1]
anantarbhāvaśaktau tu sūkṣmaṃ sūkṣmaṃ tu śodhayet | [TĀ, 11 84.2]
tadviśuddhaṃ bījabhāvāt sūte nottarasaṃtatim | [TĀ, 11 85.1]
śodhanaṃ bahudhā tattadbhogaprāptyekatānatā | [TĀ, 11 85.2]
tadādhipatyaṃ tattyāgastacchivātmatvavedanam | [TĀ, 11 86.1]
tallīnatā tannirāsaḥ sarvaṃ caitatkramākramāt | [TĀ, 11 86.2]
ata eva ca te mantrāḥ śodhakāścitrarūpiṇaḥ | [TĀ, 11 87.1]
siddhāntavāmadakṣādau citrāṃ śuddhiṃ vitanvate | [TĀ, 11 87.2]
anuttaratrikānāmakramamantrāstu ye kila | [TĀ, 11 88.1]
te sarve sarvadāḥ kintu kasyacit kvāpi mukhyatā | [TĀ, 11 88.2]
ataḥ śodhakabhāvena śāstre śrīpūrvasaṃjñite | [TĀ, 11 89.1]
parāparādimantrāṇāmadhvanyuktā vyavasthitiḥ | [TĀ, 11 89.2]
śodhakatvaṃ ca mālinyā devīnāṃ tritayasya ca | [TĀ, 11 90.1]
devatrayasya vaktrāṇāmaṅgānāmaṣṭakasya ca | [TĀ, 11 90.2]
kiṃ vātibahunā dvāravāstvādhāragurukrame | [TĀ, 11 91.1]
lokapāstravidhau mantrān muktvā sarvaṃ viśodhakam | [TĀ, 11 91.2]
yaccaitadadhvanaḥ proktaṃ śodhyatvaṃ śoddhṛtā ca yā | [TĀ, 11 92.1]
sā svātantryācchivābhede yuktetyuktaṃ ca śāsane | [TĀ, 11 92.2]
sarvametadvibhātyeva parameśitari dhruve | [TĀ, 11 93.1]
pratibimbasvarūpeṇa na tu bāhyatayā yataḥ | [TĀ, 11 93.2]
cidvyomnyeva śive tattaddehādimatirīdṛśī | [TĀ, 11 94.1]
bhinnā saṃsāriṇāṃ rajjau sarpasragvīcibuddhivat | [TĀ, 11 94.2]
yataḥ prāgdehamaraṇasiddhāntaḥ svapnagocaraḥ | [TĀ, 11 95.1]
dehāntarādirmaraṇe kīdṛgvā dehasaṃbhavaḥ | [TĀ, 11 95.2]
svapne 'pi pratibhāmātrasāmānyaprathanābalāt | [TĀ, 11 96.1]
viśeṣāḥ pratibhāsante na bhāvyante 'pi te yathā | [TĀ, 11 96.2]
śālagrāmopalāḥ keciccitrākṛtibhṛto yathā | [TĀ, 11 97.1]
tathā māyādibhūmyantalekhācitrahṛdaścitaḥ | [TĀ, 11 97.2]
nagarārṇavaśailādyās tadicchānuvidhāyinaḥ | [TĀ, 11 98.1]
na svayaṃ sadasanto no kāraṇākāraṇātmakāḥ | [TĀ, 11 98.2]
niyateścirarūḍhāyāḥ samucchedātpravartanāt | [TĀ, 11 99.1]
arūḍhāyāḥ svatantro 'yaṃ sthitaścidvyomabhairavaḥ | [TĀ, 11 99.2]
ekacinmātrasampūrṇabhairavābhedabhāgini | [TĀ, 11 100.1]
evamasmīty anāmarśo bhedako bhāvamaṇḍale | [TĀ, 11 100.2]
sarvapramāṇairno siddhaṃ svapne kartrantaraṃ yathā | [TĀ, 11 101.1]
svasaṃvidaḥ svasiddhāyāstathā sarvatra budhyatām | [TĀ, 11 101.2]
cittacitrapurodyāne krīḍedevaṃ hi vetti yaḥ | [TĀ, 11 102.1]
ahameva sthito bhūtabhāvatattvapurairiti | [TĀ, 11 102.2]
evaṃ jāto mṛto 'smīti janmamṛtyuvicitratāḥ | [TĀ, 11 103.1]
ajanmanyamṛtau bhānti cittabhittau svanirmitāḥ | [TĀ, 11 103.2]
parehasaṃvidāmātraṃ paralokehalokate | [TĀ, 11 104.1]
vastutaḥ saṃvido deśaḥ kālo vā naiva kiṃcana | [TĀ, 11 104.2]
abhaviṣyadayaṃ sargo mūrtaścenna tu cinmayaḥ | [TĀ, 11 105.1]
tad avekṣyata tanmadhyāt kenaiko 'pi dharādharaḥ | [TĀ, 11 105.2]
bhūtatanmātravargāder ādhārādheyatākrame | [TĀ, 11 106.1]
ante saṃvinmayī śaktiḥ śivarūpaiva dhāriṇī | [TĀ, 11 106.2]
tasmātpratītirevetthaṃ kartrī dhartrī ca sā śivaḥ | [TĀ, 11 107.1]
tato bhāvāstatra bhāvāḥ śaktirādhārikā tataḥ | [TĀ, 11 107.2]
sāṃkalpikaṃ nirādhāramapi naiva patatyadhaḥ | [TĀ, 11 108.1]
svādhāraśaktau viśrāntaṃ viśvamitthaṃ vimṛśyatām | [TĀ, 11 108.2]
asyā ghanāham ityādirūḍhireva dharāditā | [TĀ, 11 109.1]
yāvadante cidasmīti nirvṛttā bhairavātmatā | [TĀ, 11 109.2]
maṇāvindrāyudhe bhāsa iva nīlādayaḥ śive | [TĀ, 11 110.1]
paramārthata eṣāṃ tu nodayo na vyayaḥ kvacit | [TĀ, 11 110.2]
deśe kāle 'tra vā sṛṣṭirityetadasamañjasam | [TĀ, 11 111.1]
cidātmanā hi devena sṛṣṭir dikkālayor api | [TĀ, 11 111.2]
jāgarābhimate sārdhahastatritayagocare | [TĀ, 11 112.1]
prahare ca pṛthak svapnāś citradikkālamāninaḥ | [TĀ, 11 112.2]
ata eva kṣaṇaṃ nāma na kiṃcidapi manmahe | [TĀ, 11 113.1]
kriyākṣaṇe vāpyekasmin bahvyaḥ saṃsyurdrutāḥ kriyāḥ | [TĀ, 11 113.2]
tena ye bhāvasaṃkocaṃ kṣaṇāntaṃ pratipedire | [TĀ, 11 114.1]
te nūnam enayā nāḍyā śūnyadṛṣṭyavalambinaḥ | [TĀ, 11 114.2]
tadya eṣa sato bhāvāñ śūnyīkartuṃ tathāsataḥ | [TĀ, 11 115.1]
sphuṭīkartuṃ svatantratvādīśaḥ so 'smatprabhuḥ śivaḥ | [TĀ, 11 115.2]
taditthaṃ parameśāno viśvarūpaḥ pragīyate | [TĀ, 11 116.1]
na tu bhinnasya kasyāpi dharāderupapannatā | [TĀ, 11 116.2]
uktaṃ caitatpuraiveti na bhūyaḥ pravivicyate | [TĀ, 11 117.1]
bhūyobhiścāpi bāhyārthadūṣaṇaiḥ pravyaramyata | [TĀ, 11 117.2]
taditthameṣa nirṇītaḥ kalādervistaro 'dhvanaḥ | [TĀ, 11 118.1]
{TĀ, 12}
athādhvano 'sya prakṛta upayogaḥ prakāśyate | [TĀ, 12 1.1]
itthamadhvā samasto 'yaṃ yathā saṃvidi saṃsthitaḥ | [TĀ, 12 2.1]
taddvārā śūnyadhīprāṇanāḍīcakratanuṣvatho | [TĀ, 12 2.2]
bahiśca liṅgamūrtyagnisthaṇḍilādiṣu sarvataḥ | [TĀ, 12 3.1]
tathā sthitaḥ samastaśca vyastaścaiṣa kramākramāt | [TĀ, 12 3.2]
āsaṃvittattvam ābāhyaṃ yo 'yamadhvā vyavasthitaḥ | [TĀ, 12 4.1]
tatra tatrocitaṃ rūpaṃ svaṃ svātantryeṇa bhāsayet | [TĀ, 12 4.2]
sarvaṃ sarvatra rūpaṃ ca tasyāpi na na bhāsate | [TĀ, 12 5.1]
nahyavaccheditāṃ kvāpi svapne 'pi viṣahāmahe | [TĀ, 12 5.2]
evaṃ viśvādhvasampūrṇaṃ kālavyāpāracitritam | [TĀ, 12 6.1]
deśakālamayaspandasadma dehaṃ vilokayet | [TĀ, 12 6.2]
tathā vilokyamāno 'sau viśvāntardevatāmayaḥ | [TĀ, 12 7.1]
dhyeyaḥ pūjyaśca tarpyaśca tadāviṣṭo vimucyate | [TĀ, 12 7.2]
itthaṃ ghaṭaṃ paṭaṃ liṅgaṃ sthaṇḍilaṃ pustakaṃ jalam | [TĀ, 12 8.1]
yadvā kiṃcitkvacitpaśyettatra tanmayatāṃ vrajet | [TĀ, 12 8.2]
tatrārpaṇaṃ hi vastūnāmabhedenārcanaṃ matam | [TĀ, 12 9.1]
tathā sampūrṇarūpatvānusaṃdhir dhyānamucyate | [TĀ, 12 9.2]
sampūrṇatvānusaṃdhānam akampaṃ dārḍhyamānayan | [TĀ, 12 10.1]
tathāntarjalpayogena vimṛśañjapabhājanam | [TĀ, 12 10.2]
tatrārpitānāṃ bhāvānāṃ svakabhedavilāpanam | [TĀ, 12 11.1]
kurvaṃstadraśmisadbhāvaṃ dadyāddhomakriyāparaḥ | [TĀ, 12 11.2]
tathaivaṃ kurvataḥ sarvaṃ samabhāvena paśyataḥ | [TĀ, 12 12.1]
niṣkampatā vrataṃ śuddhaṃ sāmyaṃ nandiśikhoditam | [TĀ, 12 12.2]
tathārcanajapadhyānahomavratavidhikramāt | [TĀ, 12 13.1]
paripūrṇāṃ sthitiṃ prāhuḥ samādhiṃ guravaḥ purā | [TĀ, 12 13.2]
atra pūjājapādyeṣu bahirantardvayasthitau | [TĀ, 12 14.1]
dravyaughe na vidhiḥ ko 'pi na kāpi pratiṣiddhatā | [TĀ, 12 14.2]
kalpanāśuddhisaṃdhyādernopayogo 'tra kaścana | [TĀ, 12 15.1]
uktaṃ śrītrikasūtre ca jāyate yajanaṃ prati | [TĀ, 12 15.2]
avidhijño vidhijñaś cety evamādi suvistaram | [TĀ, 12 16.1]
yadā yathā yena yatra svā saṃvittiḥ prasīdati | [TĀ, 12 16.2]
tadā tathā tena tatra tattadbhogyaṃ vidhiśca saḥ | [TĀ, 12 17.1]
laukikālaukikaṃ sarvaṃ tenātra viniyojayet | [TĀ, 12 17.2]
niṣkampatve sakampastu kampaṃ nirhrāsayedbalāt | [TĀ, 12 18.1]
yathā yenābhyupāyena kramādakramato 'pi vā | [TĀ, 12 18.2]
vicikitsā galatyantastathāsau yatnavānbhavet | [TĀ, 12 19.1]
dhīkarmākṣagatā devīrniṣiddhaireva tarpayet | [TĀ, 12 19.2]
vīravrataṃ cābhinandediti bhargaśikhāvacaḥ | [TĀ, 12 20.1]
tathāhi śaṅkā mālinyaṃ glāniḥ saṃkoca ityadaḥ | [TĀ, 12 20.2]
saṃsārakārāgārāntaḥ sthūlasthūṇāghaṭāyate | [TĀ, 12 21.1]
mantrā varṇasvabhāvā ye dravyaṃ yatpāñcabhautikam | [TĀ, 12 21.2]
yaccidātma prāṇijātaṃ tatra kaḥ saṃkaraḥ katham | [TĀ, 12 22.1]
saṃkarābhāvataḥ keyaṃ śaṅkā tasyāmapi sphuṭam | [TĀ, 12 22.2]
na śaṅketa tathā śaṅkā vilīyetāvahelayā | [TĀ, 12 23.1]
śrīsarvācāravīrālīniśācarakramādiṣu | [TĀ, 12 23.2]
śāstreṣu vitataṃ caitattatra tatrocyate yataḥ | [TĀ, 12 24.1]
śaṅkayā jāyate glāniḥ śaṅkayā vighnabhājanam | [TĀ, 12 24.2]
uvācotpaladevaśca śrīmānasmadgurorguruḥ | [TĀ, 12 25.1]
sarvāśaṅkāśaniṃ mārgaṃ numo māheśvaraṃ tviti | [TĀ, 12 25.2]
anuttarapadāptaye tadidamāṇavaṃ darśitābhyupāyamativistarānnanu vidāṃkurudhvaṃ budhāḥ | [TĀ, 12 26.1]
{TĀ, 16}
atha putrakatvasiddhyai nirūpyate śivanirūpito 'tra vidhiḥ | [TĀ, 16 1.1]
yadā tu samayasthasya putrakatve niyojanam | [TĀ, 16 1.2]
gurutve sādhakatve vā kartumicchati daiśikaḥ | [TĀ, 16 1.3]
tadādhivāsaṃ kṛtvāhni dvitīye maṇḍalaṃ likhet | [TĀ, 16 2.1]
sāmudāyikayāge 'tha tathānyatra yathoditam | [TĀ, 16 2.2]
ṣaḍaṣṭataddviguṇitacaturviṃśatisaṃkhyayā | [TĀ, 16 3.1]
cakrapañcakamākhyātaṃ śāstre śrīpūrvasaṃjñite | [TĀ, 16 3.2]
dvātriṃśattaddviguṇitaṃ śrīmattraiśirase mate | [TĀ, 16 4.1]
asaṃkhyacakrasaṃbandhaḥ śrīsiddhādau nirūpitaḥ | [TĀ, 16 4.2]
tasmādyathātathā yāgaṃ yāvaccakreṇa saṃmitam | [TĀ, 16 5.1]
pūjayedyena tenātra triśūlatrayamālikhet | [TĀ, 16 5.2]
triśūlatritaye devītrayaṃ paryāyavṛttitaḥ | [TĀ, 16 6.1]
madhyasavyānyabhedena pūrṇaṃ sampūjitaṃ bhavet | [TĀ, 16 6.2]
vartanā maṇḍalasyāgre saṃkṣepādupadekṣyate | [TĀ, 16 7.1]
ālikhya maṇḍalaṃ gandhavastreṇaivāsya mārjanam | [TĀ, 16 7.2]
kṛtvā snāto guruḥ prāgvanmaṇḍalāgre 'tra devatāḥ | [TĀ, 16 8.1]
bāhyagāḥ pūjayeddvāradeśe ca dvāradevatāḥ | [TĀ, 16 8.2]
maṇḍalasya purobhāge tadaiśānadiśaḥ kramāt | [TĀ, 16 9.1]
āgneyyantaṃ gaṇeśādīn kṣetrapāntānprapūjayet | [TĀ, 16 9.2]
gaṇapatiguruparamākhyāḥ parameṣṭhī pūrvasiddhavākkṣetrapatiḥ | [TĀ, 16 10.1]
iti saptakamākhyātaṃ gurupaṅktividhau prapūjyamasmadgurubhiḥ | [TĀ, 16 10.2]
tata ājñāṃ gṛhītvā tu puṣpadhūpādipūjitam | [TĀ, 16 11.1]
pūjyamādhāraśaktyādi śūlamūlātprabhṛtyalam | [TĀ, 16 11.2]
śivāntaṃ sitapadmānte triśūlānāṃ traye kramāt | [TĀ, 16 12.1]
madhyaśūle madhyagaḥ syātsadbhāvaḥ parayā saha | [TĀ, 16 12.2]
vāme cāparayā sākaṃ navātmā dakṣagaṃ param | [TĀ, 16 13.1]
triśūle dakṣiṇe madhyaśṛṅgastho ratiśekharaḥ | [TĀ, 16 13.2]
syātparāparayā sākaṃ dakṣe bhairavasatpare | [TĀ, 16 14.1]
vāme triśūle madhyastho navātmāparayā saha | [TĀ, 16 14.2]
syātpare parayā sākaṃ vāmāre saṃśca bhairavaḥ | [TĀ, 16 15.1]
itthaṃ sarvagatatve śrīparādevyāḥ sthite sati | [TĀ, 16 15.2]
yāgo bhavet susampūrṇastadadhiṣṭhānamātrataḥ | [TĀ, 16 16.1]
ekaśūle 'pyato yāge cintayettadadhiṣṭhitam | [TĀ, 16 16.2]
avidhijño vidhānajña ityevaṃ trīśikoditam | [TĀ, 16 17.1]
tato madhye tathā dakṣe vāme śṛṅge ca sarvataḥ | [TĀ, 16 17.2]
lokapālāstraparyantamekātmatvena pūjayet | [TĀ, 16 18.1]
paratvena ca sarvāsāṃ devatānāṃ prapūjayet | [TĀ, 16 18.2]
śrīmantaṃ mātṛsadbhāvabhaṭṭārakamanāmayam | [TĀ, 16 19.1]
tato 'pi bhogayāgena vidyāṅgaṃ bhairavāṣṭakam | [TĀ, 16 19.2]
yāmalaṃ cakradevīśca svasthāne pūjayedbahiḥ | [TĀ, 16 20.1]
lokapālānastrayutāngandhapuṣpāsavādibhiḥ | [TĀ, 16 20.2]
pūjayetparayā bhaktyā vittaśāṭhyavivarjitaḥ | [TĀ, 16 21.1]
tataḥ kumbhāstrakalaśīmaṇḍalasthānalātmanām | [TĀ, 16 21.2]
pañcānāmanusandhānaṃ kuryādadvayabhāvanāt | [TĀ, 16 22.1]
ye tu tāmadvayavyāptiṃ na vindanti śivātmikām | [TĀ, 16 22.2]
mantranāḍīprayogeṇa te viśantyadvaye pathi | [TĀ, 16 23.1]
svadakṣiṇena niḥsṛtya maṇḍalasthasya vāmataḥ | [TĀ, 16 23.2]
praviśyānyena niḥsṛtya kumbhasthe karkarīgate | [TĀ, 16 24.1]
vahnisthe ca krameṇetthaṃ yāvatsvasminsvavāmataḥ | [TĀ, 16 24.2]
mūlānusandhānabalāt prāṇatantūmbhane sati | [TĀ, 16 25.1]
itthamaikyasphurattātmā vyāptisaṃvitprakāśate | [TĀ, 16 25.2]
tato viśeṣapūjāṃ ca kuryādadvayabhāvitām | [TĀ, 16 26.1]
yacchivādvayapīyūṣasaṃsiktaṃ paramaṃ hi tat | [TĀ, 16 26.2]
tenārghapuṣpagandhāderāsavasya paśoratha | [TĀ, 16 27.1]
yā śivādvayatādṛṣṭiḥ sā śuddhiḥ paramīkṛtiḥ | [TĀ, 16 27.2]
nivedayedvibhoragre jīvāndhātūṃstadutthitān | [TĀ, 16 28.1]
siddhānasiddhānvyāmiśrān yadvā kiṃciccarācaram | [TĀ, 16 28.2]
dṛṣṭaprokṣitasaṃdraṣṭṛprālabdhopāttayojitaḥ | [TĀ, 16 29.1]
nirvāpito vīrapaśuḥ so 'ṣṭadhottaratottamaḥ | [TĀ, 16 29.2]
yathottaraṃ na dātavyamayogyebhyaḥ kadācana | [TĀ, 16 30.1]
śivopayuktaṃ hi havirna sarvo bhoktumarhati | [TĀ, 16 30.2]
yastu dīkṣāvihīno 'pi śivecchāvidhicoditaḥ | [TĀ, 16 31.1]
bhaktyāśnāti sa sampūrṇaḥ samayī syātsubhāvitaḥ | [TĀ, 16 31.2]
dṛṣṭo 'valokitaścaiva kiraṇeddhadṛgarpaṇāt | [TĀ, 16 32.1]
prokṣitaḥ kevalaṃ hyarghapātravipruḍbhirukṣitaḥ | [TĀ, 16 32.2]
saṃdraṣṭā darśitāśeṣasamyakpūjitamaṇḍalaḥ | [TĀ, 16 33.1]
prālabdha uktatritayasaṃskṛtaḥ so 'pi dhūnayet | [TĀ, 16 33.2]
kampeta prasravetstabdhaḥ pralīno vā yathottaram | [TĀ, 16 34.1]
upātto yāgasānnidhye śamitaḥ śastramārutaiḥ | [TĀ, 16 34.2]
yojitaḥ kāraṇatyāgakrameṇa śivayojanāt | [TĀ, 16 35.1]
nirvāpitaḥ kṛtābhyāsaguruprāṇamano'rpaṇāt | [TĀ, 16 35.2]
dakṣiṇenāgninā saumyakalājālavilāpanāt | [TĀ, 16 36.1]
tathāhyādau paraṃ rūpamekībhāvena saṃśrayet | [TĀ, 16 36.2]
tasmādāgneyacāreṇa jvālāmālāmucāviśet | [TĀ, 16 37.1]
paśorvāmena candrāṃśujālaṃ tāpena gālayet | [TĀ, 16 37.2]
nābhicakre 'tha viśrāmyetprāṇaraśmigaṇaiḥ saha | [TĀ, 16 38.1]
paro bhūtvā svaśaktyātra jīvaṃ jīvena veṣṭayet | [TĀ, 16 38.2]
svacitsūryeṇa saṃtāpya drāvayet kalāṃ kalām | [TĀ, 16 39.1]
tato drutaṃ kalājālaṃ prāpayyaikatvamātmani | [TĀ, 16 39.2]
samastatattvasampūrṇam āpyāyanavidhāyinam | [TĀ, 16 40.1]
unmūlayeta saṃrambhātkarmabaddhamamuṃ rasāt | [TĀ, 16 40.2]
tata unmūlanodveṣṭayogādvāmaṃ paribhraman | [TĀ, 16 41.1]
kuṇḍalyamṛtasampūrṇasvakaprāṇaprasevakaḥ | [TĀ, 16 41.2]
vāmāvartakramopāttahṛtpadmāmṛtakesaraḥ | [TĀ, 16 42.1]
hṛtkarṇikārūḍhilābhādojodhātuṃ vilāpitam | [TĀ, 16 42.2]
śuddhasomātmakaṃ sāramīṣallohitapītalam | [TĀ, 16 43.1]
ādāya karihastāgrasadṛśe prāṇavigrahe | [TĀ, 16 43.2]
niḥsṛtya jhaṭiti svātmavāmamārgeṇa saṃviśet | [TĀ, 16 44.1]
āpyāyayannapānākhyacandracakrahṛdambuje | [TĀ, 16 44.2]
sthitaṃ taddevatācakraṃ tena sāreṇa tarpayet | [TĀ, 16 45.1]
anena vidhinā sarvānrasaraktādikāṃstathā | [TĀ, 16 45.2]
dhātūnsamāharetsaṃghakramādekaikaśo 'thavā | [TĀ, 16 46.1]
kevalaṃ tvathavāgnīnduravisaṃghaṭṭamadhyagam | [TĀ, 16 46.2]
jyotīrūpamatha prāṇaśaktyākhyaṃ jīvamāharet | [TĀ, 16 47.1]
jīvaṃ samarasīkuryāddevīcakreṇa bhāvanāt | [TĀ, 16 47.2]
tadeva tarpaṇaṃ mukhyaṃ bhogyabhoktrātmataiva sā | [TĀ, 16 48.1]
agnisaṃpuṭaphullārṇatryaśrakālātmako mahān | [TĀ, 16 48.2]
piṇḍo raktādisāraughacālanākarṣaṇādiṣu | [TĀ, 16 49.1]
itthaṃ viśrāntiyogena ghaṭikārdhakrame sati | [TĀ, 16 49.2]
āvṛttiśatayogena paśornirvāpaṇaṃ bhavet | [TĀ, 16 50.1]
kṛtvā katipayaṃ kālaṃ tatrābhyāsam ananyadhīḥ | [TĀ, 16 50.2]
yathā cintāmaṇau proktaṃ tena rūpeṇa yogavit | [TĀ, 16 51.1]
niḥśaṅkaḥ siddhimāpnoti gopyaṃ tatprāṇavatsphuṭam | [TĀ, 16 51.2]
parokṣe 'pi paśāvevaṃ vidhiḥ syādyojanaṃ prati | [TĀ, 16 52.1]
praveśito yāgabhuvi hatastatraiva sādhitaḥ | [TĀ, 16 52.2]
cakrajuṣṭaśca tatraiva sa vīrapaśurucyate | [TĀ, 16 53.1]
yastvanyatrāpi nihataḥ sāmastyenāṃśato 'pivā | [TĀ, 16 53.2]
devāya vinivedayeta sa vai bāhyapaśurmataḥ | [TĀ, 16 54.1]
rājyaṃ lābho 'tha tatsthairyaṃ śive bhaktistadātmatā | [TĀ, 16 54.2]
śivajñānaṃ mantralokaprāptistatparivāratā | [TĀ, 16 55.1]
tatsāyujyaṃ paśoḥ sāmyādbāhyāder vīradharmaṇaḥ | [TĀ, 16 55.2]
puṣpādayo 'pi tallābhabhāginaḥ śivapūjayā | [TĀ, 16 56.1]
ekopāyena deveśo viśvānugrahaṇātmakaḥ | [TĀ, 16 56.2]
yāgenaivānugṛhṇāti kiṃ kiṃ yanna carācaram | [TĀ, 16 57.1]
tenāvīro 'pi śaṅkādiyuktaḥ kāruṇiko 'pica | [TĀ, 16 57.2]
na hiṃsābuddhimādadhyātpaśukarmaṇi jātucit | [TĀ, 16 58.1]
paśormahopakāro 'yaṃ tadātve 'pyapriyaṃ bhavet | [TĀ, 16 58.2]
vyādhicchedauṣadhatapoyojanātra nidarśanam | [TĀ, 16 59.1]
śrīmanmṛtyuñjaye proktaṃ pāśacchede kṛte paśoḥ | [TĀ, 16 59.2]
malatrayaviyogena śarīraṃ na prarohati | [TĀ, 16 60.1]
dharmādharmaughavicchedāccharīraṃ cyavate kila | [TĀ, 16 60.2]
tenaitanmāraṇaṃ noktaṃ dīkṣeyaṃ citrarūpiṇī | [TĀ, 16 61.1]
rūḍhapāśasya yaḥ prāṇairviyogo māraṇaṃ hi tat | [TĀ, 16 61.2]
iyaṃ tu yojanaiva syātpaśordevāya tarpaṇe | [TĀ, 16 62.1]
tasmāddevoktimāśritya paśūndadyādbahūniti | [TĀ, 16 62.2]
niveditaḥ punaḥprāptadeho bhūyoniveditaḥ | [TĀ, 16 63.1]
ṣaṭkṛtva itthaṃ yaḥ so 'tra ṣaḍjanmā paśuruttamaḥ | [TĀ, 16 63.2]
yathā pākakramācchuddhaṃ hema tadvatsa kīrtitaḥ | [TĀ, 16 64.1]
kāṃ siddhiṃ naiva vitaretsvayaṃ kiṃvā na mucyate | [TĀ, 16 64.2]
uktaṃ tvānandaśāstre yo mantrasaṃskāravāṃstyajet | [TĀ, 16 65.1]
samayānkutsayeddevīrdadyānmantrānvinā nayāt | [TĀ, 16 65.2]
dīkṣāmantrādikaṃ prāpya tyajetputrādimohitaḥ | [TĀ, 16 66.1]
tato manuṣyatāmetya punarevaṃ karotyapi | [TĀ, 16 66.2]
itthamekādisaptāntajanmāsau dvividho dvipāt | [TĀ, 16 67.1]
catuṣpādvā paśurdevīcarukārthaṃ prajāyate | [TĀ, 16 67.2]
dātrarpito 'sau taddvārā yāti sāyujyataḥ śivam | [TĀ, 16 68.1]
iti saṃbhāvya citraṃ tatpaśūnāṃ praviceṣṭitam | [TĀ, 16 68.2]
bhogyīcikīrṣitaṃ naiva kuryādanyatra taṃ paśum | [TĀ, 16 69.1]
nāpi naiṣa bhavedyogya iti buddhvāpasārayet | [TĀ, 16 69.2]
taṃ paśuṃ kiṃtu kāṅkṣā cedviśeṣe taṃ tu ḍhaukayet | [TĀ, 16 70.1]
tāvatastānpaśūndadyāttathācoktaṃ maheśinā | [TĀ, 16 70.2]
paśorvapāmedasī ca gālite vahnimadhyataḥ | [TĀ, 16 71.1]
arpayecchakticakrāya paramaṃ tarpaṇaṃ matam | [TĀ, 16 71.2]
hṛdantramuṇḍāṃsayakṛtpradhānaṃ vinivedayet | [TĀ, 16 72.1]
karṇikākuṇḍalīmajjaparśu mukhyataraṃ ca vā | [TĀ, 16 72.2]
tato 'gnau tarpaṇaṃ kuryānmantracakrasya daiśikaḥ | [TĀ, 16 73.1]
tannivedya ca devāya tato vijñāpayetprabhum | [TĀ, 16 73.2]
gurutvena tvayaivāhamājñātaḥ parameśvara | [TĀ, 16 74.1]
sākṣāt svapnopadeśād yairjapairgurumukhena vā | [TĀ, 16 74.2]
anugrāhyāstvayā śiṣyāḥ śivaśaktipracoditāḥ | [TĀ, 16 75.1]
tadete tadvidhāḥ prāptāstvamebhyaḥ kurvanugraham | [TĀ, 16 75.2]
samāveśaya māṃ svātmaraśmibhiryadahaṃ śivaḥ | [TĀ, 16 76.1]
evaṃ bhavatviti tataḥ śivoktimabhinandayet | [TĀ, 16 76.2]
śivābhinnamathātmānaṃ pañcakṛtyakaraṃ smaret | [TĀ, 16 77.1]
svātmanaḥ karaṇaṃ mantrānmūrtiṃ cānujighṛkṣayā | [TĀ, 16 77.2]
tato baddhvā sitoṣṇīṣaṃ hastayorarcayetkramāt | [TĀ, 16 78.1]
anyonyaṃ pāśadāhāya śuddhatattvavisṛṣṭaye | [TĀ, 16 78.2]
tejorūpeṇa mantrāṃśca śivahaste samarcayet | [TĀ, 16 79.1]
garbhāvaraṇagānaṅgaparivārāsanojjhitān | [TĀ, 16 79.2]
ātmānaṃ bhāvayetpaścādekakaṃ jalacandravat | [TĀ, 16 80.1]
kṛtyopādhivaśādbhinnaṃ ṣoḍhābhinnaṃ tu vastutaḥ | [TĀ, 16 80.2]
maṇḍalastho 'hamevāyaṃ sākṣī cākhilakarmaṇām | [TĀ, 16 81.1]
śuddhā hi draṣṭṛtā śambhormaṇḍale kalpitā mayā | [TĀ, 16 81.2]
homādhikaraṇatvena vahnāvahamavasthitaḥ | [TĀ, 16 82.1]
yadātmateddhā mantrāḥ syuḥ pāśaploṣavidhāvalam | [TĀ, 16 82.2]
sāmānyatejorūpāntarāhūtā bhuvaneśvarāḥ | [TĀ, 16 83.1]
tarpitāḥ śrāvitāścāṇornādhikāraṃ pratanvate | [TĀ, 16 83.2]
ā yāgāntamahaṃ kumbhe saṃsthito vighnaśāntaye | [TĀ, 16 84.1]
sāmānyarūpatā yena viśeṣāpyāyakāriṇī | [TĀ, 16 84.2]
śiṣyadehe ca tatpāśaśithilatvaprasiddhaye | [TĀ, 16 85.1]
sa hi svecchāvaśātpāśānvidhunvanniva vartate | [TĀ, 16 85.2]
sākṣātsvadehasaṃstho 'haṃ kartānugrahakarmaṇām | [TĀ, 16 86.1]
jñānakriyāsvatantratvāddīkṣākarmaṇi peśalaḥ | [TĀ, 16 86.2]
bhinnakāryākṛtivrātendriyacakrānusandhimān | [TĀ, 16 87.1]
eko yathāhaṃ vahnyādiṣaḍrūpo 'smi tathā sphuṭam | [TĀ, 16 87.2]
evamālocya yenaiṣo 'dhvanā dīkṣāṃ cikīrṣati | [TĀ, 16 88.1]
anusaṃhitaye śiṣyavarjaṃ pañcasu taṃ yajet | [TĀ, 16 88.2]
anusandhibalānte ca samāsavyāsabhedataḥ | [TĀ, 16 89.1]
kuryādatyantamabhyastamanyāntarbhāvapūritam | [TĀ, 16 89.2]
tato 'pi cintayā bhūyo 'nusaṃdadhyācchivātmatām | [TĀ, 16 90.1]
ahameva paraṃ tattvaṃ naca tadghaṭavat kvacit | [TĀ, 16 90.2]
mahāprakāśastattena mayi sarvamidaṃ jagat | [TĀ, 16 91.1]
naca tatkenacidbāhyapratibimbavadarpitam | [TĀ, 16 91.2]
kartāhamasya tannānyādhīnaṃ ca madadhiṣṭhitam | [TĀ, 16 92.1]
itthaṃbhūtamahāvyāptisaṃvedanapavitritaḥ | [TĀ, 16 92.2]
matsamatvaṃ gato janturmukta ityabhidhīyate | [TĀ, 16 93.1]
tāpanirgharṣasekādipāramparyeṇa vahnitām | [TĀ, 16 93.2]
yathāyogolako yāti gururevaṃ śivātmatām | [TĀ, 16 94.1]
tataḥ puraḥsthitaṃ yadvā purobhāvitavigraham | [TĀ, 16 94.2]
parokṣadīkṣaṇe yadvā darbhādyaiḥ kalpite mṛte | [TĀ, 16 95.1]
śiṣye vīkṣyārcya puṣpādyairnyasedadhvānamasya tam | [TĀ, 16 95.2]
yenādhvanā mukhyatayā dīkṣāmicchati daiśikaḥ | [TĀ, 16 96.1]
taṃ dehe nyasya tatrāntarbhāvyamanyaditi sthitiḥ | [TĀ, 16 96.2]
śodhyādhvani ca vinyaste tatraiva pariśodhakam | [TĀ, 16 97.1]
nyasedyathepsitaṃ mantraṃ śodhyaucityānusārataḥ | [TĀ, 16 97.2]
kvacicchodhyaṃ tvavinyasya śodhakanyāsamātrataḥ | [TĀ, 16 98.1]
svayaṃ śudhyati saṃśodhyaṃ śodhakasya prabhāvataḥ | [TĀ, 16 98.2]
aparaṃ parāparaṃ ca paraṃ ca vidhimicchayā | [TĀ, 16 99.1]
tadyojanānusāreṇa śritvā nyāsaḥ ṣaḍadhvanaḥ | [TĀ, 16 99.2]
lalāṭāntaṃ vedavasau randhrāntaṃ rasarandhrake | [TĀ, 16 100.1]
vasukhendau dvādaśāntamityeṣa trividho vidhiḥ | [TĀ, 16 100.2]
krameṇa kathyate dṛṣṭaḥ śāstre śrīpūrvasaṃjñite | [TĀ, 16 101.1]
tatra tattveṣu vinyāso gulphānte caturaṅgule | [TĀ, 16 101.2]
dharā jalādimūlāntaṃ pratyekaṃ dvyaṅgulaṃ kramāt | [TĀ, 16 102.1]
rasaśrutyaṅgulaṃ nābherūrdhvamitthaṃ ṣaḍaṅgule | [TĀ, 16 102.2]
puṃsaḥ kalāntaṃ ṣaṭtattvīṃ pratyekaṃ tryaṅgule kṣipet | [TĀ, 16 103.1]
aṣṭādaśāṅgulaṃ tvevaṃ kaṇṭhakūpāvasānakam | [TĀ, 16 103.2]
sadāśivāntaṃ māyādicatuṣkaṃ caturaṅgule | [TĀ, 16 104.1]
pratyekamityabdhivasusaṃkhyamālikadeśataḥ | [TĀ, 16 104.2]
śivatattvaṃ tataḥ paścāt tejorūpam anākulam | [TĀ, 16 105.1]
sarveṣāṃ vyāpakatvena sabāhyābhyantaraṃ smaret | [TĀ, 16 105.2]
jalāddhyantaṃ sārdhayugmaṃ mūlaṃ tryaṅgulamityataḥ | [TĀ, 16 106.1]
dvādaśāṅgulatādhikyādvidhireṣa parāparaḥ | [TĀ, 16 106.2]
jalāddhyantaṃ tryaṅgule cedavyaktaṃ tu catuṣṭaye | [TĀ, 16 107.1]
taccaturviṃśatyādhikyātparo 'pyaṣṭaśate vidhiḥ | [TĀ, 16 107.2]
trividhonmānakaṃ vyaktaṃ vasudigbhyo ravikṣayāt | [TĀ, 16 108.1]
mayatantre tathācoktaṃ tattatsvaphalavāñchayā | [TĀ, 16 108.2]
navapañcacatustryekatattvanyāse svayaṃ dhiyā | [TĀ, 16 109.1]
nyāsaṃ prakalpayettāvattattvāntarbhāvacintanāt | [TĀ, 16 109.2]
kalāpañcakavedāṇḍanyāso 'nenaiva lakṣitaḥ | [TĀ, 16 110.1]
uktaṃ ca triśirastantre svādhārasthaṃ yathāsthitam | [TĀ, 16 110.2]
dvādaśāṅgulamutthānaṃ dehātītaṃ samaṃ tataḥ | [TĀ, 16 111.1]
dvāsaptatirdaśa dve ca dehasthaṃ śiraso 'ntataḥ | [TĀ, 16 111.2]
pādādārabhya suśroṇi anāhatapadāvadhi | [TĀ, 16 112.1]
dehātīte 'pi viśrāntyā saṃvitteḥ kalpanāvaśāt | [TĀ, 16 112.2]
dehatvamiti tasmātsyādutthānaṃ dvādaśāṅgulam | [TĀ, 16 113.1]
iti nirṇetumatraitaduktamaṣṭottaraṃ śatam | [TĀ, 16 113.2]
puranyāso 'tha gulphāntaṃ bhūḥ purāṇyatra ṣoḍaśa | [TĀ, 16 114.1]
tasmādekāṅgulavyāptyā pratyekaṃ lakulāditaḥ | [TĀ, 16 114.2]
dviraṇḍāntaṃ tryaṅgulaṃ tu chagalāṇḍamathābdhiṣu | [TĀ, 16 115.1]
devayogāṣṭake dve hi pratyekāṅgulapādataḥ | [TĀ, 16 115.2]
iti pradhānaparyantaṃ ṣaṭcatvāriṃśadaṅgulam | [TĀ, 16 116.1]
ṣaṭpañcāśatpurāṇītthaṃ prāgdharāyāṃ tu ṣoḍaśa | [TĀ, 16 116.2]
tato 'pyardhāṅgulavyāptyā ṣaṭpurāṇyaṅgulatraye | [TĀ, 16 117.1]
catvāri yugma ekasmin ekaṃ ca puramaṅgule | [TĀ, 16 117.2]
sarāge puṃspurāṇīśasaṃkhyānītthaṃ ṣaḍaṅgule | [TĀ, 16 118.1]
krodheśapuramekasmindvaye cāṇḍamiyaṃ ca vit | [TĀ, 16 118.2]
saṃvartajyotiṣorevaṃ kalātattvagayoḥ kramāt | [TĀ, 16 119.1]
śūrapañcāntapurayorniyatau caikayugmatā | [TĀ, 16 119.2]
śrīpūrvaśāstre taccoktaṃ parameśena śaṃbhunā | [TĀ, 16 120.1]
uttarādikramāddvyekabhedo vidyādike traye | [TĀ, 16 120.2]
asāratvātkramasyādau niyatiḥ parataḥ kalā | [TĀ, 16 121.1]
athavānyonyasaṃjñābhyāṃ tattvayorvyapadeśyatā | [TĀ, 16 121.2]
ekavīraśikheśaśrīkaṇṭhāḥ kāle trayastraye | [TĀ, 16 122.1]
kālasya pūrvaṃ vinyāso niyaterabhidhīyate | [TĀ, 16 122.2]
athavānyonyasaṃjñābhirvyapadeśo hi dṛśyate | [TĀ, 16 123.1]
evaṃ pumādiṣaṭtattvī vinyastāṣṭādaśāṅgule | [TĀ, 16 123.2]
tato 'pyaṅguṣṭhamātrāntaṃ māyātattvasthamaṣṭakam | [TĀ, 16 124.1]
pratyekamardhāṅgulataḥ syādaṅgulacatuṣṭaye | [TĀ, 16 124.2]
itthaṃ dvyakṣṇi purāṇyaṣṭāviṃśatiḥ puruṣānniśi | [TĀ, 16 125.1]
puratrayaṃ dvayostryaṃśanyūnāṅgulamiti kramāt | [TĀ, 16 125.2]
dvayordvayaṃ pañcapurī vaidyīye caturaṅgule | [TĀ, 16 126.1]
tata aiśapurāṇyaṣṭau catuṣke 'rdhāṅgulakramāt | [TĀ, 16 126.2]
tatastrīṇi dvaye dve ca dvayoritthaṃ catuṣṭaye | [TĀ, 16 127.1]
sādāśivaṃ pañcakaṃ syāditthaṃ vasvekakaṃ ravau | [TĀ, 16 127.2]
ṣoḍaśakaṃ rasaviśikhaṃ vasudvikaṃ vasuśaśīti puravargāḥ | [TĀ, 16 128.1]
vedā rasābdhi yugmākṣi ca ravayastatra cāṅgulāḥ kramaśaḥ | [TĀ, 16 128.2]
aṣṭādaśādhikaśataṃ purāṇi dehe 'tra caturaśītimite | [TĀ, 16 129.1]
vinyastāni taditthaṃ śeṣe tu vyāpakaṃ śivaṃ tattvam | [TĀ, 16 129.2]
iti vidhiraparaḥ kathitaḥ parāparākhyo rasaśrutisthāne | [TĀ, 16 130.1]
aṣṭaśaraṃ saṃkhyānaṃ khamunikṛtaṃ tatpare vidhau jñeyam | [TĀ, 16 130.2]
lakulāderyogāṣṭakaparyantasyātra bhuvanapūgasya | [TĀ, 16 131.1]
adhikīkuryādgaṇanāvaśena bhāgaṃ vidhidvaye kramaśaḥ | [TĀ, 16 131.2]
aparādividhitraitādatha nyāsaḥ padādhvanaḥ | [TĀ, 16 132.1]
pūrvaṃ daśapadī coktā svatantrā nyasyate yadā | [TĀ, 16 132.2]
tayaiva dīkṣā kāryā cettadeyaṃ nyāsakalpanā | [TĀ, 16 133.1]
tattvādimukhyatāyogāddīkṣāyāṃ tu padāvalī | [TĀ, 16 133.2]
tattattvādyanusāreṇa tatrāntarbhāvyate tathā | [TĀ, 16 134.1]
svapradhānatvayoge tu dīkṣāyāṃ padapaddhatim | [TĀ, 16 134.2]
nyasyetkrameṇa tattvādivadanānavalokinīm | [TĀ, 16 135.1]
caturṣvaṣṭāsu cāṣṭāsu daśasvatha daśasvatha | [TĀ, 16 135.2]
daśasvatho pañcadaśasvatha vedaśarenduṣu | [TĀ, 16 136.1]
dharāpadān navapadīṃ mātṛkāmālinīgatām | [TĀ, 16 136.2]
yojayedvyāptṛ daśamaṃ padaṃ tu śivasaṃjñitam | [TĀ, 16 137.1]
dharāpadaṃ varjayitvā pañca yāni padāni tu | [TĀ, 16 137.2]
vidhidvayaṃ syānnikṣipya dvādaśa dvādaśāṅgulān | [TĀ, 16 138.1]
mantrādhvano 'pyeṣa eva vidhirvinyāsayojane | [TĀ, 16 138.2]
vyāptimātraṃ hi bhidyetetyuktaṃ prāgeva tattathā | [TĀ, 16 139.1]
varṇādhvano 'tha vinyāsaḥ kathyate 'tra vidhitraye | [TĀ, 16 139.2]
ekaṃ caturṣu pratyekaṃ dvayoraṅgulayoḥ kramāt | [TĀ, 16 140.1]
trayoviṃśativarṇī syāt ṣaḍvarṇyekaikaśastriṣu | [TĀ, 16 140.2]
pratyekamatha catvāraścaturṣviti vilomataḥ | [TĀ, 16 141.1]
mālinīmātṛkārṇāḥ syurvyāptṛ śaivaṃ rasendutaḥ | [TĀ, 16 141.2]
varjayitvādyavarṇaṃ tu tattvavatsyādravīnravīn | [TĀ, 16 142.1]
tāṃ trayoviṃśatau varṇeṣvapyanyatsyādvidhidvayam | [TĀ, 16 142.2]
śrīpūrvaśāstre tenādau tattveṣūktaṃ vidhitrayam | [TĀ, 16 143.1]
atidiṣṭaṃ tu tadbhinnābhinnavarṇadvaye samam | [TĀ, 16 143.2]
dvividho 'pi hi varṇānāṃ ṣaḍvidho bheda ucyate | [TĀ, 16 144.1]
tattvamārgavidhānena jñātavyaḥ paramārthataḥ | [TĀ, 16 144.2]
upadeśātideśābhyāṃ yaduktaṃ tatpadādiṣu | [TĀ, 16 145.1]
bhūyo 'tidiṣṭaṃ tatraiva śāstre 'smaddhṛdayeśvare | [TĀ, 16 145.2]
padamantrakalādīnāṃ pūrvasūtrānusārataḥ | [TĀ, 16 146.1]
tritayatvaṃ prakurvīta tattvavarṇoktavartmanā | [TĀ, 16 146.2]
uktaṃ tatpadamantreṣu kalāsvatha nirūpyate | [TĀ, 16 147.1]
caturṣu rasavede dvāviṃśatau dvādaśasvatha | [TĀ, 16 147.2]
nivṛttyādyāścatasraḥ syurvyāptrī syācchāntyatītikā | [TĀ, 16 148.1]
dvitīyasyāṃ kalāyāṃ tu dvādaśa dvādaśāṅgulān | [TĀ, 16 148.2]
kramātkṣiptvā vidhidvaitaṃ parāparaparātmakam | [TĀ, 16 149.1]
caturaṇḍavidhistvādiśabdeneha pragṛhyate | [TĀ, 16 149.2]
kalācatuṣkavattena tasminvācyaṃ vidhitrayam | [TĀ, 16 150.1]
evaṃ ṣaḍvidhamadhvānaṃ śodhyaśiṣyatanau purā | [TĀ, 16 150.2]
nyasyaikatamamukhyatvānnyasyecchodhakasaṃmatam | [TĀ, 16 151.1]
adhvanyāsanamantraughaḥ śodhako hyeka āditaḥ | [TĀ, 16 151.2]
śabdarāśirmālinī ca samastavyastato dvidhā | [TĀ, 16 152.1]
ekavīratayā yadvā ṣaṭkaṃ yāmalayogataḥ | [TĀ, 16 152.2]
pañcavaktrī śaktitadvadbhedātṣoḍhā punardvidhā | [TĀ, 16 153.1]
ekākiyāmalatvenetyevaṃ sā dvādaśātmikā | [TĀ, 16 153.2]
ṣaḍaṅgī sakalānyatvāddvividhā vaktravatpunaḥ | [TĀ, 16 154.1]
dvādaśatvena guṇitā caturviṃśatibhedikā | [TĀ, 16 154.2]
aghorādyaṣṭake dve ca tṛtīyaṃ yāmalodayāt | [TĀ, 16 155.1]
mātṛsadbhāvamantraśca kevalaḥ śruticakragaḥ | [TĀ, 16 155.2]
ekadvitricaturbhedāttrayodaśabhidātmakaḥ | [TĀ, 16 156.1]
ekavīratayā so 'yaṃ caturdaśatayā sthitaḥ | [TĀ, 16 156.2]
anāmasaṃhṛtisthairyasṛṣṭicakraṃ caturvidham | [TĀ, 16 157.1]
devatābhirnijābhis tanmātṛsadbhāvabṛṃhitam | [TĀ, 16 157.2]
itthaṃ śodhakavargo 'yaṃ mantrāṇāṃ saptatiḥ smṛtā | [TĀ, 16 158.1]
ṣaḍardhaśāstreṣu śrīmatsāraśāstre ca kathyate | [TĀ, 16 158.2]
aghorādyaṣṭakeneha śodhanīyaṃ vipaścitā | [TĀ, 16 159.1]
athavaikākṣarāmantrair athavā mātṛkākramāt | [TĀ, 16 159.2]
bhairavīyahṛdā vāpi khecarīhṛdayena vā | [TĀ, 16 160.1]
bhairaveṇa mahādevi tvatha vaktrāṅgapañcakaiḥ | [TĀ, 16 160.2]
yena yena hi mantreṇa tantre 'smin udbhavaḥ kṛtaḥ | [TĀ, 16 161.1]
tenaiva dīkṣayenmantrī ityājñā pārameśvarī | [TĀ, 16 161.2]
evaṃ śodhakabhedena saptatiḥ kīrtitā bhidaḥ | [TĀ, 16 162.1]
śodhyanyāsaṃ vinā mantrairetairdīkṣā yadā bhavet | [TĀ, 16 162.2]
tadā saptatidhā jñeyā jananādivivarjitā | [TĀ, 16 163.1]
śodhyabhedo 'tha vaktavyaḥ saṃkṣepātso 'pi kathyate | [TĀ, 16 163.2]
ekatripañcaṣaṭtriṃśadbhedāttāttvaścaturvidhaḥ | [TĀ, 16 164.1]
pañcaikabhedāccādhvānastathaivāṇḍacatuṣṭayam | [TĀ, 16 164.2]
evaṃ daśavidhaṃ śodhyaṃ triṃśaddhā tadvidhitrayāt | [TĀ, 16 165.1]
śodhyaśodhakabhedena śatāni tvekaviṃśatiḥ | [TĀ, 16 165.2]
atrāpi nyāsayogena śodhye 'dhvani tathākṛteḥ | [TĀ, 16 166.1]
śataikaviṃśatibhidā jananādyujjhitā bhavet | [TĀ, 16 166.2]
jananādimayī tāvatyevaṃ śatadṛśi śrutiḥ | [TĀ, 16 167.1]
syātsaptatyadhikā sāpi dravyavijñānabhedataḥ | [TĀ, 16 167.2]
dvidheti pañcāśītiḥ syācchatānyadhikakhābdhikā | [TĀ, 16 168.1]
bhogamokṣānusandhānāddvividhā sā prakīrtitā | [TĀ, 16 168.2]
aśubhasyaiva saṃśuddhyā śubhasyāpyatha śodhanāt | [TĀ, 16 169.1]
dvidhā bhogaḥ śubhe śuddhiḥ kālatrayavibhedini | [TĀ, 16 169.2]
ekadvisāmastyavaśātsaptadhetyaṣṭadhā bhujiḥ | [TĀ, 16 170.1]
guruśiṣyakramātso 'pi dvidhetyevaṃ vibhidyate | [TĀ, 16 170.2]
pratyakṣadīkṣaṇe yasmāddvayorekānusaṃdhitaḥ | [TĀ, 16 171.1]
tādṛgdīkṣāphalaṃ pūrṇaṃ visaṃvāde tu viplavaḥ | [TĀ, 16 171.2]
parokṣamṛtadīkṣādau gururevānusandhimān | [TĀ, 16 172.1]
kriyājñānamahimnā taṃ śiṣyaṃ dhāmnīpsite nayet | [TĀ, 16 172.2]
avibhinne kriyājñāne karmaśuddhau tathaiva te | [TĀ, 16 173.1]
anusandhiḥ punarbhinnaḥ karma yasmāttadātmakam | [TĀ, 16 173.2]
śrīmatsvacchandaśāstre ca vāsanābhedataḥ phalam | [TĀ, 16 174.1]
śiṣyāṇāṃ ca guroścoktamabhinne 'pi kriyādike | [TĀ, 16 174.2]
bhogasya śodhakācchodhyādanusandheśca tādṛśāt | [TĀ, 16 175.1]
vaicitryamasti bhedasya vaicitryaprāṇatā yataḥ | [TĀ, 16 175.2]
tathāhi vaktrairyasyādhvā śuddhastaireva yojitaḥ | [TĀ, 16 176.1]
bhoktumiṣṭe kvacittattve sa bhoktā tadbalānvitaḥ | [TĀ, 16 176.2]
śubhānāṃ karmaṇāṃ cātra sadbhāve bhogacitratā | [TĀ, 16 177.1]
tādṛgeva bhavetkarmaśuddhau tvanyaiva citratā | [TĀ, 16 177.2]
bhogaśca sadya utkrāntyā dehenaivātha saṃgataḥ | [TĀ, 16 178.1]
tadaivābhyāsato vāpi dehānte vetyasau catuḥ | [TĀ, 16 178.2]
prāktanāṣṭabhidā yogāddvātriṃśadbheda ucyate | [TĀ, 16 179.1]
mokṣa eko 'pi bījasya samayākhyasya tādṛśam | [TĀ, 16 179.2]
bālādikaṃ jñātaśīghramaraṇaṃ śaktivarjitam | [TĀ, 16 180.1]
vṛddhaṃ voddiśya śaktaṃ vā śodhanāśodhanāddvidhā | [TĀ, 16 180.2]
sadya utkrāntitastraidhaṃ sā cāsannamṛtau guroḥ | [TĀ, 16 181.1]
kāryetyājñā maheśasya śrīmadgahvarabhāṣitā | [TĀ, 16 181.2]
dṛṣṭvā śiṣyaṃ jarāgrastaṃ vyādhinā paripīḍitam | [TĀ, 16 182.1]
utkramayya tatastvenaṃ paratattve niyojayet | [TĀ, 16 182.2]
pañcatriṃśadamī bhedā gurorvā guruśiṣyayoḥ | [TĀ, 16 183.1]
uktadvaividhyakalanātsaptatiḥ parikīrtitāḥ | [TĀ, 16 183.2]
etairbhedaiḥ puroktāṃstānbhedāndīkṣāgatānguruḥ | [TĀ, 16 184.1]
hatvā vadetprasaṃkhyānaṃ svabhyastajñānasiddhaye | [TĀ, 16 184.2]
pañcāśītiśatī yā catvāriṃśatsamuttarā kathitā | [TĀ, 16 185.1]
tāṃ saptatyā bhittvā dīkṣābhedānsvayaṃ kalayet | [TĀ, 16 185.2]
pañcakamiha lakṣāṇāṃ ca saptanavatiḥ sahasraparisaṃkhyā | [TĀ, 16 186.1]
aṣṭau śatāni dīkṣābhedo 'yaṃ mālinītantre | [TĀ, 16 186.2]
saptatidhā śoddhṛgaṇastriṃśaddhā śodhya ekatattvādiḥ | [TĀ, 16 187.1]
sāṇḍaḥ ṣaḍadhvarūpastathetikartavyatā caturbhedā | [TĀ, 16 187.2]
dravyajñānamayī sā jananādivivarjitātha tadyuktā | [TĀ, 16 188.1]
pañcatriṃśaddhā punareṣā bhogāpavargasandhānāt | [TĀ, 16 188.2]
yasmāddvātriṃśaddhā bhogaḥ śubhaśuddhyaśuddhikālabhidā | [TĀ, 16 189.1]
mokṣastredhā dviguṇā saptatiritikāryatābhedāḥ | [TĀ, 16 189.2]
śodhanaśodhyavibhedāditikartavyatvabhedataścaiṣā | [TĀ, 16 190.1]
dīkṣā bahudhā bhinnā śodhyavihīnā tu saptatidhā | [TĀ, 16 190.2]
mantrāṇāṃ sakaletarasāṅganiraṅgādibhedasaṃkalanāt | [TĀ, 16 191.1]
śyodhyasya ca tattvādeḥ pañcadaśādyuktabhedaparigaṇanāt | [TĀ, 16 191.2]
bhedānāṃ parigaṇanā na śakyate kartumityasaṃkīrṇāḥ | [TĀ, 16 192.1]
bhedāḥ saṃkīrṇāḥ punaranye bhūyastvakāriṇo bahudhā | [TĀ, 16 192.2]
śodhakaśodhyādīnāṃ dvitrādivibhedasadbhāvāt | [TĀ, 16 193.1]
bhoge sādhye yadyadbahu kartavyaṃ tadāśrayenmatimān | [TĀ, 16 193.2]
kāraṇabhūyastvaṃ kila phalabhūyastvāya kiṃ citram | [TĀ, 16 194.1]
apavarge natu bhedastenāsminvāsanādṛḍhatvajuṣā | [TĀ, 16 194.2]
alpāpyāśrayaṇīyā kriyātha vijñānamātre vā | [TĀ, 16 195.1]
abhinavaguptaguruḥ punarāha hi sati vittadeśakālādau | [TĀ, 16 195.2]
apavarge 'pi hi vistīrṇakarmavijñānasaṃgrahaḥ kāryaḥ | [TĀ, 16 196.1]
cidvṛttervaicitryāccāñcalye 'pi krameṇa sandhānāt | [TĀ, 16 196.2]
tasmiṃstasminvastuni rūḍhiravaśyaṃ śivātmikā bhavati | [TĀ, 16 197.1]
tattvamidametadātmakam etasmāt proddhṛto mayā śiṣyaḥ | [TĀ, 16 197.2]
itthaṃ kramasaṃvittau mūḍho 'pi śivātmako bhavati | [TĀ, 16 198.1]
kramikatathāvidhaśivatānugrahasubhagaṃ ca daiśikaṃ paśyan | [TĀ, 16 198.2]
śiśurapi tadabhedadṛśā bhaktibalāccābhyupaiti śivabhāvam | [TĀ, 16 199.1]
yadyapi vikalpavṛtterapi mokṣaṃ dīkṣayaiva dehānte | [TĀ, 16 199.2]
śāstre provāca vibhustathāpi dṛḍhavāsanā yuktā | [TĀ, 16 200.1]
mokṣe 'pyasti viśeṣaḥ kriyālpabhūyastvajaḥ salokādiḥ | [TĀ, 16 200.2]
iti kecittadayuktaṃ sa vicitro bhoga eva kathitaḥ syāt | [TĀ, 16 201.1]
saṃskāraśeṣavartanajīvitamadhye 'sya samayalopādyam | [TĀ, 16 201.2]
nāyāti vighnajālaṃ kriyābahutvaṃ mumukṣostat | [TĀ, 16 202.1]
yasmāt sabījadīkṣāsaṃskṛtapuruṣasya samayalopādye | [TĀ, 16 202.2]
bhukte bhogānmokṣo naivaṃ nirbījadīkṣāyām | [TĀ, 16 203.1]
iti kecinmanyante yuktaṃ taccāpi yatsmṛtaṃ śāstre | [TĀ, 16 203.2]
samayollaṅghanāddevi kravyādatvaṃ śataṃ samāḥ | [TĀ, 16 204.1]
tasmāduruśiṣyamatau śivabhāvanirūḍhivitaraṇasamartham | [TĀ, 16 205.1]
kramikaṃ tattvoddharaṇādi karma mokṣe 'pi yuktamativitatam | [TĀ, 16 205.2]
yastu sadā bhāvanayā svabhyastajñānavānguruḥ sa śiśoḥ | [TĀ, 16 206.1]
apavargāya yathecchaṃ yaṃ kaṃcidupāyamanutiṣṭhet | [TĀ, 16 206.2]
evaṃ śiṣyatanau śodhyaṃ nyasyādhvānaṃ yathepsitam | [TĀ, 16 207.1]
śodhakaṃ mantramupari nyasyettattvānusārataḥ | [TĀ, 16 207.2]
dvayormātṛkayostattvasthityā varṇakramaḥ purā | [TĀ, 16 208.1]
kathitastaṃ tathā nyasyettattattattvaviśuddhaye | [TĀ, 16 208.2]
varṇādhvā yadyapi proktaḥ śodhyaḥ pāśātmakastu saḥ | [TĀ, 16 209.1]
māyīyaḥ śodhakastvanyaḥ śivātmā paravāṅmayaḥ | [TĀ, 16 209.2]
uvāca sadyojyotiśca vṛttau svāyambhuvasya tat | [TĀ, 16 210.1]
bāḍhameko hi pāśātmā śabdo 'nyaśca śivātmakaḥ | [TĀ, 16 210.2]
tasmāttasyaiva varṇasya yuktā śodhakaśodhyatā | [TĀ, 16 211.1]
śrīpūrvaśāstre cāpyuktaṃ te tairāliṅgitā iti | [TĀ, 16 211.2]
sadyojātādivaktrāṇi hṛdādyaṅgāni pañca ca | [TĀ, 16 212.1]
ṣaṭkṛtvo nyasya ṣaṭtriṃśannyāsaṃ kuryāddharāditaḥ | [TĀ, 16 212.2]
parāparāyā vailomyāddharāyāṃ syātpadatrayam | [TĀ, 16 213.1]
tato jalādahaṅkāre pañcāṣṭakasamāśrayāt | [TĀ, 16 213.2]
padāni pañca dhīmūlapuṃrāgākhye traye trayam | [TĀ, 16 214.1]
ekaṃ tvaśuddhavitkāladvaye caikaṃ niyāmake | [TĀ, 16 214.2]
kalāmāyādvaye caikaṃ padamuktamiha kramāt | [TĀ, 16 215.1]
vidyeśvarasadāśaktiśiveṣu padapañcakam | [TĀ, 16 215.2]
ekonaviṃśatiḥ seyaṃ padānāṃ syātparāparā | [TĀ, 16 216.1]
sārdhaṃ caikaṃ caikaṃ sārdhaṃ dve dve śaśī dṛgatha yugmam | [TĀ, 16 216.2]
trīṇi dṛgabdhiścandraḥ śrutiḥ śaśī pañca vidhumahaścandrāḥ | [TĀ, 16 217.1]
ekānnaviṃśatau syādakṣarasaṃkhyā padeṣviyaṃ devyāḥ | [TĀ, 16 217.2]
haldvayayutavasucitraguparisaṃkhyātasvavarṇāyāḥ | [TĀ, 16 218.1]
mūlāntaṃ sārdhavarṇaṃ syānmāyāntaṃ varṇamekakam | [TĀ, 16 218.2]
śaktyantamekam aparānyāse vidhirudīritaḥ | [TĀ, 16 219.1]
māyāntaṃ haltataḥ śaktiparyante svara ucyate | [TĀ, 16 219.2]
niṣkale śivatattve vai paro nyāsaḥ paroditaḥ | [TĀ, 16 220.1]
parāparāpadānyeva hyaghoryādyaṣṭakadvaye | [TĀ, 16 220.2]
mantrāstadanusāreṇa tattveṣvetaddvayaṃ kṣipet | [TĀ, 16 221.1]
piṇḍākṣarāṇāṃ sarveṣāṃ varṇasaṃkhyā vibhedataḥ | [TĀ, 16 221.2]
avyaktāntaṃ svare nyasyā śeṣaṃ śeṣeṣu yojayet | [TĀ, 16 222.1]
bījāni sarvatattveṣu vyāptṛtvena prakalpayet | [TĀ, 16 222.2]
piṇḍānāṃ bījavannyāsamanye tu pratipedire | [TĀ, 16 223.1]
akṛte vātha śodhyasya nyāse vastubalāt sthiteḥ | [TĀ, 16 223.2]
śodhakanyāsamātreṇa sarvaṃ śodhyaṃ viśudhyati | [TĀ, 16 224.1]
śrīmanmṛtyuñjayādau ca kathitaṃ parameṣṭhinā | [TĀ, 16 224.2]
adhunā nyāsamātreṇa bhūtaśuddhiḥ prajāyate | [TĀ, 16 225.1]
dehaśuddhyarthamapyetattulyametena vastutaḥ | [TĀ, 16 225.2]
anyaprakaraṇoktaṃ yadyuktaṃ prakaraṇāntare | [TĀ, 16 226.1]
jñāpakatvena sākṣādvā tatkiṃ nānyatra gṛhyate | [TĀ, 16 226.2]
mālinīmātṛkāṅgasya nyāso yo 'rcāvidhau purā | [TĀ, 16 227.1]
proktaḥ kevalasaṃśoddhṛmantranyāse sa eva tu | [TĀ, 16 227.2]
tripadī dvayordvayoḥ syātpratyekamathāṣṭasu śrutipadāni | [TĀ, 16 228.1]
dikcandracandrarasaraviśaraśaradṛgdṛṅmṛgāṅkaśaśigaṇane | [TĀ, 16 228.2]
aṅgulamāne devyā aṣṭādaśa vaibhavena padamanyat | [TĀ, 16 229.1]
aparaṃ mānamidaṃ syāt kevalaśodhakamanunyāse | [TĀ, 16 229.2]
turyapadātpadaṣaṭke mānadvitayaṃ parāparaparākhyam | [TĀ, 16 230.1]
dvādaśakaṃ dvādaśakaṃ tattvopari pūrvavattvanyat | [TĀ, 16 230.2]
kevalaśodhakamantranyāsābhiprāyato mahādevaḥ | [TĀ, 16 231.1]
tattvakramoditamapi nyāsaṃ punarāha tadviruddhamapi | [TĀ, 16 231.2]
niṣkale padamekārṇaṃ yāvattrīṇi tu pārthive | [TĀ, 16 232.1]
ityādinā tattvagatakramanyāsa udīritaḥ | [TĀ, 16 232.2]
punaśca mālinītantre vargavidyāvibhedataḥ | [TĀ, 16 233.1]
dvidhā padānītyuktvākhyannyāsamanyādṛśaṃ vibhuḥ | [TĀ, 16 233.2]
ekaikaṃ dvyaṅgulaṃ jñeyaṃ tatra pūrvaṃ padatrayam | [TĀ, 16 234.1]
aṣṭāṅgulāni catvāri daśāṅgulamataḥ param | [TĀ, 16 234.2]
dvyaṅgule dve pade cānye ṣaḍaṅgulamataḥ param | [TĀ, 16 235.1]
dvādaśāṅgulamanyacca dve 'nye pañcāṅgule pṛthak | [TĀ, 16 235.2]
padadvayaṃ catuṣparva tathānye dve dviparvaṇī | [TĀ, 16 236.1]
evaṃ parāparādevyāḥ svatantro nyāsa ucyate | [TĀ, 16 236.2]
vidyādvayaṃ śiṣyatanau vyāptṛtvenaiva yojayet | [TĀ, 16 237.1]
iti darśayituṃ nāsya pṛthaṅnyāsaṃ nyarūpayat | [TĀ, 16 237.2]
evaṃ śodhakamantrasya nyāse tadraśmiyogataḥ | [TĀ, 16 238.1]
pāśajālaṃ vilīyeta taddhyānabalato guroḥ | [TĀ, 16 238.2]
śodhyatattve samastānāṃ yonīnāṃ tulyakālataḥ | [TĀ, 16 239.1]
jananādbhogataḥ karmakṣaye syādapavṛktatā | [TĀ, 16 239.2]
dehaistāvadbhirasyāṇościtraṃ bhokturapi sphuṭam | [TĀ, 16 240.1]
mano'nusandhirno viśvasaṃyogapravibhāgavat | [TĀ, 16 240.2]
niyatyā manaso dehamātre vṛttistataḥ param | [TĀ, 16 241.1]
nānusandhā yataḥ saikasvāntayuktākṣakalpitā | [TĀ, 16 241.2]
pradeśavṛtti ca jñānamātmanastatra tatra tat | [TĀ, 16 242.1]
bhogyajñānaṃ nānyadeheṣvanusandhānamarhati | [TĀ, 16 242.2]
yadā tu manasastasya dehavṛtterapi dhruvam | [TĀ, 16 243.1]
yogamantrakriyādeḥ syādvaimalyaṃ tadvidā tadā | [TĀ, 16 243.2]
yathāmalaṃ mano dūrasthitamapyāśu paśyati | [TĀ, 16 244.1]
tathā pratyayadīkṣāyāṃ tattadbhuvanadarśanam | [TĀ, 16 244.2]
jananādiviyuktāṃ tu yadā dīkṣāṃ cikīrṣati | [TĀ, 16 245.1]
tadāsmāduddharāmīti yuktamūhaprakalpanam | [TĀ, 16 245.2]
yadā śodhyaṃ vinā śoddhṛnyāsastatrāpi mantrataḥ | [TĀ, 16 246.1]
jananādikramaṃ kuryāttattvasaṃśleṣavarjitam | [TĀ, 16 246.2]
ekākiśoddhṛnyāse ca jananādivivarjane | [TĀ, 16 247.1]
tacchoddhṛsaṃpuṭaṃ nāma kevalaṃ parikalpayet | [TĀ, 16 247.2]
dravyayogena dīkṣāyāṃ tilājyākṣatataṇḍulam | [TĀ, 16 248.1]
tattanmantreṇa juhuyājjanmayogaviyogayoḥ | [TĀ, 16 248.2]
yadā vijñānadīkṣāṃ tu kuryācchiṣyaṃ tadā bhṛśam | [TĀ, 16 249.1]
tanmantrasaṃjalpabalāt paśyed ā cāvikalpakāt | [TĀ, 16 249.2]
vikalpaḥ kila saṃjalpamayo yatsa vimarśakaḥ | [TĀ, 16 250.1]
mantrātmāsau vimarśaśca śuddho 'pāśavatātmakaḥ | [TĀ, 16 250.2]
nityaś cānādivaradaśivābhedopakalpitaḥ | [TĀ, 16 251.1]
tadyogāddaiśikasyāpi vikalpaḥ śivatāṃ vrajet | [TĀ, 16 251.2]
śrīsāraśāstre tadidaṃ parameśena bhāṣitam | [TĀ, 16 252.1]
arthasya pratipattiryā grāhyagrāhakarūpiṇī | [TĀ, 16 252.2]
sā eva mantraśaktistu vitatā mantrasantatau | [TĀ, 16 253.1]
parāmarśasvabhāvetthaṃ mantraśaktirudāhṛtā | [TĀ, 16 253.2]
parāmarśo dvidhā śuddhāśuddhatvānmantrabhedakaḥ | [TĀ, 16 254.1]
uktaṃ śrīpauṣkare 'nye ca brahmaviṣṇvādayo 'ṇḍagāḥ | [TĀ, 16 254.2]
prādhānikāḥ sāñjanāste sāttvarājasatāmasāḥ | [TĀ, 16 255.1]
tairaśuddhaparāmarśāt tanmayībhāvito guruḥ | [TĀ, 16 255.2]
vaiṣṇavādiḥ paśuḥ prokto na yogyaḥ patiśāsane | [TĀ, 16 256.1]
ye mantrāḥ śuddhamārgasthāḥ śivabhaṭṭārakādayaḥ | [TĀ, 16 256.2]
śrīmanmataṅgādidṛśā tanmayo hi guruḥ śivaḥ | [TĀ, 16 257.1]
nanu svatantrasaṃjalpayogādastu vimarśitā | [TĀ, 16 257.2]
prākkutaḥ sa vimarśāccetkutaḥ so 'pi nirūpaṇe | [TĀ, 16 258.1]
ādyastathāvikalpatvapradaḥ syādupadeṣṭṛtaḥ | [TĀ, 16 258.2]
yaḥ saṃkrānto 'bhijalpaḥ syāttasyāpyanyopadeṣṭṛtaḥ | [TĀ, 16 259.1]
pūrvapūrvakramāditthaṃ ya evādiguroḥ purā | [TĀ, 16 259.2]
saṃjalpo hyabhisaṃkrāntaḥ so 'dyāpyastīti gṛhyatām | [TĀ, 16 260.1]
yastathāvidhasaṃjalpabalātko 'pi svatantrakaḥ | [TĀ, 16 260.2]
vimarśaḥ kalpyate so 'pi tadātmaiva suniścitaḥ | [TĀ, 16 261.1]
ghaṭakumbha itītthaṃ vā yadi bhedo nirūpyate | [TĀ, 16 261.2]
so 'pyanyakalpanādāyī hyanādṛtyaḥ prayatnataḥ | [TĀ, 16 262.1]
paṇāyate karotīti vikalpasyocitau sphuṭam | [TĀ, 16 262.2]
karapāṇyabhijalpau tau saṃkīryetāṃ kathaṃ kila | [TĀ, 16 263.1]
śabdācchabdāntare tena vyutpattirvyavadhānataḥ | [TĀ, 16 263.2]
vyavahārāttu sā sākṣāccitropākhyāvimarśinī | [TĀ, 16 264.1]
tadvimarśodayaḥ prācyasvavimarśamayaḥ sphuret | [TĀ, 16 264.2]
yāvadbālasya saṃvittirakṛtrimavimarśane | [TĀ, 16 265.1]
tena tanmantraśabdārthaviśeṣotthaṃ vikalpanam | [TĀ, 16 265.2]
śabdāntarotthādbhedena paśyatā mantra ādṛtaḥ | [TĀ, 16 266.1]
yaccāpi bījapiṇḍāderuktaṃ prāgbodharūpakam | [TĀ, 16 266.2]
tattasyaiva kuto 'nyasya tatkasmādanyakalpanā | [TĀ, 16 267.1]
etadarthaṃ guroryatnāllakṣaṇe tatra tatra tat | [TĀ, 16 267.2]
lakṣaṇaṃ kathitaṃ hyeṣa mantratantraviśāradaḥ | [TĀ, 16 268.1]
tena mantrārthasaṃbodhe mantravārtikamādarāt | [TĀ, 16 268.2]
ūhāpohaprayogaṃ vā sarvathā gururācaret | [TĀ, 16 269.1]
mantrārthavidabhāve tu sarvathā mantratanmayam | [TĀ, 16 269.2]
guruṃ kuryāt tadabhyāsāttatsaṃkalpamayo hyasau | [TĀ, 16 270.1]
tatsamānābhisaṃjalpo yadā mantrārthabhāvanāt | [TĀ, 16 270.2]
gurorbhavettadā sarvasāmye ko bheda ucyatām | [TĀ, 16 271.1]
aṃśenāpyatha vaiṣamye na tato 'rthakriyā hi sā | [TĀ, 16 271.2]
gomayātkīṭataḥ kīṭa ityevaṃ nyāyato yadā | [TĀ, 16 272.1]
saṃjalpāntarato 'pyarthakriyāṃ tāmeva paśyati | [TĀ, 16 272.2]
tadaiṣa satyasaṃjalpaḥ śiva eveti kathyate | [TĀ, 16 273.1]
sa yadvakti tadeva syānmantro bhogāpavargadaḥ | [TĀ, 16 273.2]
naiṣo 'bhinavaguptasya pakṣo mantrārpitātmanaḥ | [TĀ, 16 274.1]
yo 'rthakriyāmāha bhinnāṃ kīṭayorapi tādṛśoḥ | [TĀ, 16 274.2]
mantrārpitamanāḥ kiṃcidvadanyattu viṣaṃ haret | [TĀ, 16 275.1]
tanmantra eva śabdaḥ sa paraṃ tatra ghaṭādivat | [TĀ, 16 275.2]
kāntāsaṃbhogasaṃjalpasundaraḥ kāmukaḥ sadā | [TĀ, 16 276.1]
tatsaṃskṛto 'pyanyadeṣa kurvansvātmani tṛpyati | [TĀ, 16 276.2]
tathā tanmantrasaṃjalpabhāvito 'nyadapi bruvan | [TĀ, 16 277.1]
anicchurapi tadrūpastathā kāryakaro dhruvam | [TĀ, 16 277.2]
vikalpayannapyekārthaṃ yato 'nyadapi paśyati | [TĀ, 16 278.1]
viṣāpahārimantrādītyuktaṃ śrīpūrvaśāsane | [TĀ, 16 278.2]
yadi vā viṣanāśe 'pi hetubhedādvicitratā | [TĀ, 16 279.1]
dhātvāpyāyādikānantakāryabhedādbhaviṣyati | [TĀ, 16 279.2]
tadevaṃ mantrasaṃjalpavikalpābhyāsayogataḥ | [TĀ, 16 280.1]
bhāvyavastusphuṭībhāvaḥ saṃjalpahrāsayogataḥ | [TĀ, 16 280.2]
vastveva bhāvayatyeṣa na saṃjalpamimaṃ punaḥ | [TĀ, 16 281.1]
gṛhṇāti bhāsanopāyaṃ bhāte tatra tu tena kim | [TĀ, 16 281.2]
evaṃ saṃjalpanirhrāse suparisphuṭatātmakam | [TĀ, 16 282.1]
akṛttrimavimarśātma sphuredvastvavikalpakam | [TĀ, 16 282.2]
nirvikalpā ca sā saṃvidyadyathā paśyati sphuṭam | [TĀ, 16 283.1]
tattathaiva tathātmatvādvastuno 'pi bahiḥsthiteḥ | [TĀ, 16 283.2]
viśeṣatas tvamāyīyaśivatābhedaśālinaḥ | [TĀ, 16 284.1]
mokṣe 'bhyupāyaḥ saṃjalpo bandhamokṣau tataḥ kila | [TĀ, 16 284.2]
vikalpe 'pi guroḥ samyagabhinnaśivatājuṣaḥ | [TĀ, 16 285.1]
avikalpakaparyantapratīkṣā nopayujyate | [TĀ, 16 285.2]
tadvimarśasvabhāvā hi sā vācyā mantradevatā | [TĀ, 16 286.1]
mahāsaṃvitsamāsannetyuktaṃ śrīgamaśāsane | [TĀ, 16 286.2]
nikaṭasthā yathā rājñāmanyeṣāṃ sādhayantyalam | [TĀ, 16 287.1]
siddhiṃ rājopagāṃ śīghramevaṃ mantrādayaḥ parām | [TĀ, 16 287.2]
uktābhiprāyagarbhaṃ taduktaṃ śrīmālinīmate | [TĀ, 16 288.1]
mantrāṇāṃ lakṣaṇaṃ kasmādityukte munibhiḥ kila | [TĀ, 16 288.2]
yogamekatvamicchanti vastuno 'nyena vastunā | [TĀ, 16 289.1]
tadvastu jñeyamityuktaṃ heyatvādiprasiddhaye | [TĀ, 16 289.2]
tatprasiddhyai śivenoktaṃ jñānaṃ yadupavarṇitam | [TĀ, 16 290.1]
sabījayogasaṃsiddhyai mantralakṣaṇamapyalam | [TĀ, 16 290.2]
na cādhikāritā dīkṣāṃ vinā yoge 'sti śāṅkare | [TĀ, 16 291.1]
kriyājñānavibhedena sā ca dvedhā nigadyate | [TĀ, 16 291.2]
dvividhā sā prakartavyā tena caitadudāhṛtam | [TĀ, 16 292.1]
naca yogādhikāritvam ekamevānayā bhavet | [TĀ, 16 292.2]
api mantrādhikāritvaṃ muktiśca śivadīkṣayā | [TĀ, 16 293.1]
anenaitadapi proktaṃ yogī tattvaikyasiddhaye | [TĀ, 16 293.2]
mantramevāśrayenmūlaṃ nirvikalpāntamādṛtaḥ | [TĀ, 16 294.1]
mantrābhyāsena bhogaṃ vā mokṣaṃ vāpi prasādhayan | [TĀ, 16 294.2]
tatrādhikāritālabdhyai dīkṣāṃ gṛhṇīta daiśikāt | [TĀ, 16 295.1]
tena mantrajñānayogabalādyadyatprasādhayet | [TĀ, 16 295.2]
tatsyādasyānyatattve 'pi yuktasya guruṇā śiśoḥ | [TĀ, 16 296.1]
dīkṣā hyasyopayujyeta saṃskriyāyāṃ sa saṃskṛtaḥ | [TĀ, 16 296.2]
svabalenaiva bhogaṃ vā mokṣaṃ vā labhate budhaḥ | [TĀ, 16 297.1]
tena vijñānayogādibalī prāk samayī bhavan | [TĀ, 16 297.2]
putrako vā na tāvānsyādapitu svabalocitaḥ | [TĀ, 16 298.1]
yastu vijñānayogādivandhyaḥ so 'ndho yathā pathi | [TĀ, 16 298.2]
daiśikāyatta eva syādbhoge muktau ca sarvathā | [TĀ, 16 299.1]
dīkṣā ca kevalā jñānaṃ vināpi nijamāntaram | [TĀ, 16 299.2]
mocikaiveti kathitaṃ yuktyā cāgamataḥ purā | [TĀ, 16 300.1]
yastu dīkṣākṛtāmevāpekṣya yojanikāṃ śiśuḥ | [TĀ, 16 300.2]
sphuṭībhūtyai taducitaṃ jñānaṃ yogamathāśritaḥ | [TĀ, 16 301.1]
so 'pi yatraiva yuktaḥ syāttanmayatvaṃ prapadyate | [TĀ, 16 301.2]
gurudīkṣāmantraśāstrādhīnasarvasthitis tataḥ | [TĀ, 16 302.1]
duṣṭānāmeva sarveṣāṃ bhūtabhavyabhaviṣyatām | [TĀ, 16 302.2]
karmaṇāṃ śodhanaṃ kāryaṃ bubhukṣorna śubhātmanām | [TĀ, 16 303.1]
yaḥ punarlaukikaṃ bhogaṃ rājyasvargādikaṃ śiśuḥ | [TĀ, 16 303.2]
tyaktvā lokottaraṃ bhogamīpsustasya śubheṣvapi | [TĀ, 16 304.1]
tatra dravyamayīṃ dīkṣāṃ kurvannājyatilādikaiḥ | [TĀ, 16 304.2]
karmāsya śodhayāmīti juhuyāddaiśikottamaḥ | [TĀ, 16 305.1]
jñānamayyāṃ tu dīkṣāyāṃ tad viśudhyati saṃdhitaḥ | [TĀ, 16 305.2]
guroḥ svasaṃvidrūḍhasya balāttatprakṣayo bhavet | [TĀ, 16 306.1]
yadāsyāśubhakarmāṇi śuddhāni syustadā śubham | [TĀ, 16 306.2]
svatāratamyāśrayaṇādadhvamadhye prasūtidam | [TĀ, 16 307.1]
śubhapākakramopāttaphalabhogasamāptitaḥ | [TĀ, 16 307.2]
yatraiṣa yojitastatstho bhāvikarmakṣaye kṛte | [TĀ, 16 308.1]
bhāvināṃ cādyadehasthadehāntaravibhedinām | [TĀ, 16 308.2]
aśubhāṃśaviśuddhau syād bhogasyaivānupakṣayaḥ | [TĀ, 16 309.1]
bhuñjānasyāsya satataṃ bhogānmāyālayāntataḥ | [TĀ, 16 309.2]
na duḥkhaphaladaṃ dehādyadhvamadhye 'pi kiṃcana | [TĀ, 16 310.1]
tato māyālaye bhuktasamastasukhabhogakaḥ | [TĀ, 16 310.2]
niṣkale sakale vaiti layaṃ yojanikābalāt | [TĀ, 16 311.1]
iti prameyaṃ kathitaṃ dīkṣā kāle guroryathā | [TĀ, 16 311.2]
{TĀ, 17}
atha bhairavatādātmyadāyinīṃ prakriyāṃ bruve | [TĀ, 17 1.1]
evaṃ maṇḍalakumbhāgniśiṣyasvātmasu pañcasu | [TĀ, 17 1.2]
gṛhītvā vyāptimaikyena nyasyādhvānaṃ ca śiṣyagam | [TĀ, 17 2.1]
karmamāyāṇumalinatrayaṃ bāhau gale tathā | [TĀ, 17 2.2]
śikhāyāṃ ca kṣipetsūtragranthiyogena daiśikaḥ | [TĀ, 17 3.1]
tasyātadrūpatābhānaṃ malo granthiḥ sa kīrtyate | [TĀ, 17 3.2]
itipratītidārḍhyārthaṃ bahirgranthyupakalpanam | [TĀ, 17 4.1]
bāhū karmāspadaṃ viṣṇurmāyātmā galasaṃśritaḥ | [TĀ, 17 4.2]
adhovahā śikhāṇutvaṃ tenetthaṃ kalpanā kṛtā | [TĀ, 17 5.1]
naraśaktiśivākhyasya trayasya bahubhedatām | [TĀ, 17 5.2]
vaktuṃ tristriguṇaṃ sūtraṃ granthaye parikalpayet | [TĀ, 17 6.1]
tejojalānnatritayaṃ tredhā pratyekamapyadaḥ | [TĀ, 17 6.2]
śrutyante ke 'pyataḥ śuklakṛṣṇaraktaṃ prapedire | [TĀ, 17 7.1]
tato 'gnau tarpitāśeṣamantre cidvyomamātrake | [TĀ, 17 7.2]
sāmānyarūpe tattvānāṃ kramācchuddhiṃ samācaret | [TĀ, 17 8.1]
tatra svamantrayogena dharāmāvāhayetpurā | [TĀ, 17 8.2]
iṣṭvā puṣpādibhiḥ sarpistilādyairatha tarpayet | [TĀ, 17 9.1]
tattattvavyāpikāṃ paścānmāyātattvādhidevatām | [TĀ, 17 9.2]
māyāśaktiṃ svamantreṇāvāhyābhyarcya pratarpayet | [TĀ, 17 10.1]
āvāhane mātṛkārṇaṃ mālinyarṇaṃ ca pūjane | [TĀ, 17 10.2]
kuryāditi guruḥ prāha svarūpāpyāyanadvayāt | [TĀ, 17 11.1]
tāro varṇo 'tha saṃbuddhipadaṃ tvāmityataḥ param | [TĀ, 17 11.2]
uttamaikayutaṃ karmapadaṃ dīpakamapyataḥ | [TĀ, 17 12.1]
tubhyaṃ nāma caturthyantaṃ tato 'pyucitadīpakam | [TĀ, 17 12.2]
ityūhamantrayogena tattatkarma pravartayet | [TĀ, 17 13.1]
āvāhanānantaraṃ hi karma sarvaṃ nigadyate | [TĀ, 17 13.2]
āvāhanaṃ ca saṃbodhaḥ svasvabhāvavyavasthiteḥ | [TĀ, 17 14.1]
bhāvasyāhaṃmayasvātmatādātmyāveśyamānatā | [TĀ, 17 14.2]
śāktī bhūmiśca saivoktā yasyāṃ mukhyāsti pūjyatā | [TĀ, 17 15.1]
abhātatvād abhedācca nahyasau nṛśivātmanoḥ | [TĀ, 17 15.2]
jaḍābhāseṣu tattveṣu saṃvitsthityai tato guruḥ | [TĀ, 17 16.1]
āvāhanavibhaktiṃ prāk kṛtvā turyavibhaktitaḥ | [TĀ, 17 16.2]
namaskārāntatāyogātpūrṇāṃ sattāṃ prakalpayet | [TĀ, 17 17.1]
tataḥ pūrṇasvabhāvatvaṃ tadrūpodrekayogataḥ | [TĀ, 17 17.2]
dhyeyodreko bhaved dhyātṛprahvībhāvavaśād yataḥ | [TĀ, 17 18.1]
āvāhyeṣṭvā pratarpyeti śrīsvacchande nirūpitam | [TĀ, 17 18.2]
anenaiva pathāneyamityasmadguravo jaguḥ | [TĀ, 17 19.1]
paratvena tu yatpūjyaṃ tatsvatantracidātmakam | [TĀ, 17 19.2]
anavacchitprakāśatvānna prakāśyaṃ tu kutracit | [TĀ, 17 20.1]
tasya hyetat prapūjyatvadhyeyatvādi yadullaset | [TĀ, 17 20.2]
tasyaiva tatsvatantratvaṃ yātidurghaṭakāritā | [TĀ, 17 21.1]
saṃbodharūpe tattasmin kathaṃ saṃbodhanā bhavet | [TĀ, 17 21.2]
prakāśanāyāṃ na syātprakāśasya prakāśatā | [TĀ, 17 22.1]
saṃbodhanavibhaktyaiva vinā karmādiśaktitām | [TĀ, 17 22.2]
svātantryāttaṃ darśayituṃ tatrohamimamācaret | [TĀ, 17 23.1]
devamāvāhayāmīti tato devāya dīpakam | [TĀ, 17 23.2]
prāgyuktyā pūrṇatādāyi namaḥsvāhādikaṃ bhavet | [TĀ, 17 24.1]
nutiḥ pūrṇatvam agnīndusaṃghaṭṭāpyāyatā param | [TĀ, 17 24.2]
āpyāyakaṃ ca procchālaṃ vauṣaḍādi pradīpayet | [TĀ, 17 25.1]
tatra bāhye 'pi tādātmyaprasiddhaṃ karma codyate | [TĀ, 17 25.2]
yadi karmapadaṃ tanno gurur abhyūhayet kvacit | [TĀ, 17 26.1]
anābhāsitatadvastubhāsanāya niyujyate | [TĀ, 17 26.2]
mantraḥ kiṃ tena tatra syātsphuṭaṃ yatrāvabhāsi tat | [TĀ, 17 27.1]
tena prokṣaṇasaṃsekajapādividhiṣu dhruvam | [TĀ, 17 27.2]
tatkarmābhyūhanaṃ kuryātpratyuta vyavadhātṛtām | [TĀ, 17 28.1]
bahistathātmatābhāve kāryaṃ karmapadohanam | [TĀ, 17 28.2]
tṛptāvāhutihutabhukpāśaploṣacchidādiṣu | [TĀ, 17 29.1]
yatroddiṣṭe vidhau paścāttadanantaiḥ kriyātmakaiḥ | [TĀ, 17 29.2]
aṃśaiḥ sādhyaṃ na tatroho dīkṣaṇādividhiṣviva | [TĀ, 17 30.1]
tataḥ śiṣyasya tattattvasthāne 'streṇa pratāḍanam | [TĀ, 17 30.2]
kṛtvātha śivahastena hṛdayaṃ parimarśayet | [TĀ, 17 31.1]
tataḥ svanāḍīmārgeṇa hṛdayaṃ prāpya vai śiśoḥ | [TĀ, 17 31.2]
śiṣyātmanā sahaikatvaṃ gatvādāya ca taṃ hṛdā | [TĀ, 17 32.1]
puṭitaṃ haṃsarūpākhyaṃ tatra saṃhāramudrayā | [TĀ, 17 32.2]
kuryādātmīyahṛdayasthitamapyavabhāsakam | [TĀ, 17 33.1]
śiṣyadehasya tejobhī raśmimātrāviyogataḥ | [TĀ, 17 33.2]
svabandhasthānacalanāt svatantrasthānalābhataḥ | [TĀ, 17 34.1]
svakarmāparatantratvāt sarvatrotpattimarhati | [TĀ, 17 34.2]
tenātmahṛdayānītaṃ prākkṛtvā pudgalaṃ tataḥ | [TĀ, 17 35.1]
māyāyāṃ taddharātattvaśarīrāṇyasya saṃsṛjet | [TĀ, 17 35.2]
tatrāsya garbhādhānaṃ ca yuktaṃ puṃsavanādibhiḥ | [TĀ, 17 36.1]
garbhaniṣkrāmaparyantairekāṃ kurvīta saṃskriyām | [TĀ, 17 36.2]
jananaṃ bhogabhoktṛtvaṃ militvaikātha saṃskriyā | [TĀ, 17 37.1]
tato 'sya teṣu bhogeṣu kuryāttanmayatāṃ layam | [TĀ, 17 37.2]
tatastattattvapāśānāṃ vicchedaṃ samupācaret | [TĀ, 17 38.1]
saṃskārāṇāṃ catuṣke 'smin aparāṃ ca parāparām | [TĀ, 17 38.2]
mantrāṇāṃ pañcadaśakaṃ parāṃ vā yojayetkramāt | [TĀ, 17 39.1]
pivanyādyaṣṭakaṃ śastrādikaṃ ṣaṭkaṃ parā tathā | [TĀ, 17 39.2]
iti pañcadaśaite syuḥ kramāllīnatvasaṃskṛtau | [TĀ, 17 40.1]
aparāmantramuktvā prāgamukātmana ityatha | [TĀ, 17 40.2]
garbhādhānaṃ karomīti punarmantraṃ tameva ca | [TĀ, 17 41.1]
svāhāntamuccarandadyādāhutitritayaṃ guruḥ | [TĀ, 17 41.2]
paraṃ parāparāmantramamukātmana ityatha | [TĀ, 17 42.1]
jātasya bhogabhoktṛtvaṃ karomyatha parāparām | [TĀ, 17 42.2]
ante svāheti proccārya vitarettisra āhutīḥ | [TĀ, 17 43.1]
uccārya pivanīmantramamukātmana ityatha | [TĀ, 17 43.2]
bhoge layaṃ karomīti punarmantraṃ tameva ca | [TĀ, 17 44.1]
svāhāntamāhutīstisro dadyādājyatilādibhiḥ | [TĀ, 17 44.2]
eṣa eva vamanyādau vidhiḥ pañcadaśāntake | [TĀ, 17 45.1]
pūrvaṃ parātmakaṃ mantramamukātmana ityatha | [TĀ, 17 45.2]
pāśācchedaṃ karomīti parāmantraḥ punastataḥ | [TĀ, 17 46.1]
huṃ svāhā phaṭ samuccārya dadyāttisro 'pyathāhutīḥ | [TĀ, 17 46.2]
saṃskārāṇāṃ catuṣke 'sminye mantrāḥ kathitā mayā | [TĀ, 17 47.1]
teṣu karmapadātpūrvaṃ dharātattvapadaṃ vadet | [TĀ, 17 47.2]
tato dharātattvapatimāmantryeṣṭvā pratarpya ca | [TĀ, 17 48.1]
śivābhimānasaṃrabdho gururevaṃ samādiśet | [TĀ, 17 48.2]
tattveśvara tvayā nāsya putrakasya śivājñayā | [TĀ, 17 49.1]
pratibandhaḥ prakartavyo yātuḥ padamanāmayam | [TĀ, 17 49.2]
tato yadi samīheta dharātattvāntarālagam | [TĀ, 17 50.1]
pṛthak śodhayituṃ mantrī bhuvanādyadhvapañcakam | [TĀ, 17 50.2]
aparāmantrataḥ prāgvattisrastisrastadāhutīḥ | [TĀ, 17 51.1]
dadyātpuraṃ śodhayāmītyūhayuktaṃ prasannadhīḥ | [TĀ, 17 51.2]
evaṃ kalāmantrapadavarṇeṣvapi vicakṣaṇaḥ | [TĀ, 17 52.1]
tisrastisro hutīrdadyāt pṛthak sāmastyato 'pivā | [TĀ, 17 52.2]
tataḥ pūrṇāhutiṃ dattvā parayā vauṣaḍantayā | [TĀ, 17 53.1]
aparāmantrataḥ śiṣyamuddhṛtyātmahṛdaṃ nayet | [TĀ, 17 53.2]
yadā tvekena śuddhena tadantarbhāvacintanāt | [TĀ, 17 54.1]
na pṛthak śodhayettattvanāthasaṃśravaṇātparam | [TĀ, 17 54.2]
tadā pūrṇāṃ vitīryāṇumutkṣipyātmani yojayet | [TĀ, 17 55.1]
tātsthyātmasaṃsthyayogāya tayaivāparayāhutīḥ | [TĀ, 17 55.2]
sakarmapadayā dadyāditi kecittu manvate | [TĀ, 17 56.1]
anye tu guravaḥ prāhurbhāvanāmayamīdṛśam | [TĀ, 17 56.2]
nātra bāhyāhutirdeyā daiśikasya pṛthak punaḥ | [TĀ, 17 57.1]
dadyādvā yadi no doṣaḥ syādupāyaḥ sa bhāvane | [TĀ, 17 57.2]
evaṃ prāktanatātsthyātmasaṃsthatve yojayedguruḥ | [TĀ, 17 58.1]
tataḥ śiṣyahṛdaṃ neyaḥ sa ātmā tāvato 'dhvanaḥ | [TĀ, 17 58.2]
śuddhastaddārḍhyasiddhyai ca pūrṇā syātparayā punaḥ | [TĀ, 17 59.1]
mahāpāśupataṃ pūrvaṃ vilomasya viśuddhaye | [TĀ, 17 59.2]
juhomi punarastreṇa vauṣaḍanta iti kṣipet | [TĀ, 17 60.1]
punaḥ pūrṇāṃ tato māyāmabhyarcyātha visarjayet | [TĀ, 17 60.2]
dharātattvaṃ viśuddhaṃ sajjalena śuddharūpiṇā | [TĀ, 17 61.1]
bhāvayenmiśritaṃ vāri śuddhiyogyaṃ tato bhavet | [TĀ, 17 61.2]
tathā tattatpurātattvamiśraṇāduttarottaram | [TĀ, 17 62.1]
sarvā śivībhavettattvāvalī śuddhānyathā pṛthak | [TĀ, 17 62.2]
pṛthaktvaṃ ca malo māyābhidhānastasya saṃbhave | [TĀ, 17 63.1]
karmakṣaye 'pi no muktirbhavedvidyeśvarādivat | [TĀ, 17 63.2]
tato 'pi jalatattvasya vahnau vyomni cidātmake | [TĀ, 17 64.1]
āhvānādyakhilaṃ yāvattejasyasya vimiśraṇam | [TĀ, 17 64.2]
evaṃ kramātkalātattve śuddhe pāśaṃ bhujāśritam | [TĀ, 17 65.1]
chindyātkalā hi sā kiṃcitkartṛtvonmīlanātmikā | [TĀ, 17 65.2]
karmākhyamalajṛmbhātmā taṃ ca granthiṃ srugagragam | [TĀ, 17 66.1]
pūrṇāhutyā samaṃ vahnimantratejasi nirdahet | [TĀ, 17 66.2]
mantro hi viśvarūpaḥ sannupāśrayavaśāttathā | [TĀ, 17 67.1]
vyaktarūpastato vahnau pāśaploṣavidhāyakaḥ | [TĀ, 17 67.2]
pluṣṭo līnasvabhāvo 'sau pāśastaṃ prati śambhuvat | [TĀ, 17 68.1]
parameśamahātejaḥśeṣamātratvam aśnute | [TĀ, 17 68.2]
karmapāśe 'tra hotavye pūrṇayāsya śubhāśubham | [TĀ, 17 69.1]
aśubhaṃ vā bhavadbhūtaṃ bhāvi vātha samastakam | [TĀ, 17 69.2]
dahāmi phaṭtrayaṃ vauṣaḍiti pūrṇāṃ vinikṣipet | [TĀ, 17 70.1]
evaṃ māyāntasaṃśuddhau kaṇṭhapāśaṃ ca homayet | [TĀ, 17 70.2]
pūrṇasya tasya māyākhyaṃ pāśabhedaprathātmakam | [TĀ, 17 71.1]
dahāmi phaṭtrayaṃ vauṣaḍiti pūrṇāṃ kṣipedguruḥ | [TĀ, 17 71.2]
nirbījā yadi kāryā tu tadātraivāparāṃ kṣipet | [TĀ, 17 72.1]
pūrṇāṃ samayapāśākhyabījadāhapadānvitām | [TĀ, 17 72.2]
gurau deve tathā śāstre bhaktiḥ kāryāsya nahyasau | [TĀ, 17 73.1]
samayaḥ śaktipātasya svabhāvo hyeṣa no pṛthak | [TĀ, 17 73.2]
māyānte śuddhimāyāte vāgīśī yā purābhavat | [TĀ, 17 74.1]
māyā śaktimayī saiva vidyāśaktitvamaśnute | [TĀ, 17 74.2]
tacchuddhavidyāmāhūya vidyāśaktiṃ niyojayet | [TĀ, 17 75.1]
evaṃ krameṇa saṃśuddhe sadāśivapade 'pyalam | [TĀ, 17 75.2]
śikhāṃ granthiyutāṃ chittvā malamāṇavakaṃ dahet | [TĀ, 17 76.1]
yato 'dhikārabhogākhyau dvau pāśau tu sadāśive | [TĀ, 17 76.2]
ityuktyāṇavapāśo 'tra māyīyastu niśāvadhiḥ | [TĀ, 17 77.1]
śiṣyo yathocitaṃ snāyādācāmeddaiśikaḥ svayam | [TĀ, 17 77.2]
āṇavākhye vinirdagdhe hyadhovāhiśikhāmale | [TĀ, 17 78.1]
tataḥ prāguktasakalaprameyaṃ paricintayan | [TĀ, 17 78.2]
śiṣyadehādimātmīyadehaprāṇādiyojitam | [TĀ, 17 79.1]
kṛtvātmadehaprāṇāderviśvamantaranusmaret | [TĀ, 17 79.2]
uktaprakriyayā caivaṃ dṛḍhabuddhir ananyadhīḥ | [TĀ, 17 80.1]
prāṇasthaṃ deśakālādhvayugaṃ prāṇaṃ ca śaktigam | [TĀ, 17 80.2]
tāṃ ca saṃvidgatāṃ śuddhāṃ saṃvidaṃ śivarūpiṇīm | [TĀ, 17 81.1]
śiṣyasaṃvidabhinnāṃ ca mantravahnyādyabhedinīm | [TĀ, 17 81.2]
dhyāyan prāgvatprayogeṇa śivaṃ sakalaniṣkalam | [TĀ, 17 82.1]
dvyātmakaṃ vā kṣipetpūrṇāṃ praśāntakaraṇena tu | [TĀ, 17 82.2]
uktaṃ traiśirase tantre sarvasaṃpūraṇātmakam | [TĀ, 17 83.1]
mūlādudayagatyā tu śivenduparisaṃplutam | [TĀ, 17 83.2]
janmāntamadhyakuharamūlasrotaḥsamutthitam | [TĀ, 17 84.1]
śivārkaraśmibhistīvraiḥ kṣubdhaṃ jñānāmṛtaṃ tu yat | [TĀ, 17 84.2]
tena saṃtarpayetsamyak praśāntakaraṇena tu | [TĀ, 17 85.1]
śūnyadhāmābjamadhyasthaprabhākiraṇabhāsvaraḥ | [TĀ, 17 85.2]
ādheyādhāraniḥspandabodhaśāstraparigrahaḥ | [TĀ, 17 86.1]
janmādheyaprapañcaikasphoṭasaṃghaṭṭaghaṭṭanaḥ | [TĀ, 17 86.2]
mūlasthānātsamārabhya kṛtvā someśamantagam | [TĀ, 17 87.1]
khamivātiṣṭhate yāvatpraśāntaṃ tāvaducyate | [TĀ, 17 87.2]
uktaṃ śrīpūrvaśāstre ca srucamāpūrya sarpiṣā | [TĀ, 17 88.1]
kṛtvā śiṣyaṃ tathātmasthaṃ mūlamantramanusmaran | [TĀ, 17 88.2]
śivaṃ śaktiṃ tathātmānaṃ śiṣyaṃ sarpistathānalam | [TĀ, 17 89.1]
ekīkurvañchanair gacched dvādaśāntam ananyadhīḥ | [TĀ, 17 89.2]
tatra kumbhakamāsthāya dhyāyansakalaniṣkalam | [TĀ, 17 90.1]
tiṣṭhettāvadanudvigno yāvadājyakṣayo bhavet | [TĀ, 17 90.2]
evaṃ yuktaḥ pare tattve guruṇā śivamūrtinā | [TĀ, 17 91.1]
na bhūyaḥ paśutāmeti dagdhamāyānibandhanaḥ | [TĀ, 17 91.2]
dehapāte punaḥ prepsed yadi tattveṣu kutracit | [TĀ, 17 92.1]
bhogān samastavyastatvabhedairante paraṃ padam | [TĀ, 17 92.2]
tadā tattattvabhūmau tu tatsaṃkhyāyām ananyadhīḥ | [TĀ, 17 93.1]
punaryojanikāṃ kuryātpūrṇāhutyantareṇa tu | [TĀ, 17 93.2]
muktipradā bhogamokṣapradā vā yā prakīrtitā | [TĀ, 17 94.1]
dīkṣā sā syāt sabījatvanirbījātmatayā dvidhā | [TĀ, 17 94.2]
bāle nirjñātamaraṇe tvaśakte vā jarādibhiḥ | [TĀ, 17 95.1]
kāryā nirbījikā dīkṣā śaktipātabalodaye | [TĀ, 17 95.2]
nirbījāyāṃ sāmayāṃstu pāśānapi viśodhayet | [TĀ, 17 96.1]
kṛtanirbījadīkṣastu devāgnigurubhaktibhāk | [TĀ, 17 96.2]
iyataiva śivaṃ yāyāt sadyo bhogān vibhujya vā | [TĀ, 17 97.1]
śrīmaddīkṣottare coktaṃ cāre ṣaṭtriṃśadaṅgule | [TĀ, 17 97.2]
tattvāny āpādamūrdhāntaṃ bhuvanāni tyajetkramāt | [TĀ, 17 98.1]
tuṭimātraṃ niṣkalaṃ tadadehaṃ tad ahaṃparam | [TĀ, 17 98.2]
śaktyā tatra kṣipāmyenamiti dhyāyaṃstu dīkṣayet | [TĀ, 17 99.1]
sabījāyāṃ tu dīkṣāyāṃ samayānna viśodhayet | [TĀ, 17 99.2]
viśeṣastvayametasyāṃ yāvajjīvaṃ śiśorguruḥ | [TĀ, 17 100.1]
śeṣavṛttyai śuddhatattvasṛṣṭiṃ kurvīta pūrṇayā | [TĀ, 17 100.2]
abhinnācchivasaṃbodhajaladheryugapatsphurat | [TĀ, 17 101.1]
pūrṇāṃ kṣipaṃstattvajālaṃ dhyāyedbhārūpakaṃ sṛtam | [TĀ, 17 101.2]
viśuddhatattvasṛṣṭiṃ vā kuryātkumbhābhiṣecanāt | [TĀ, 17 102.1]
tathā dhyānabalādeva yadvā pūrṇābhiṣecanaiḥ | [TĀ, 17 102.2]
pṛthivī sthirarūpāsya śivarūpeṇa bhāvitā | [TĀ, 17 103.1]
sthirīkaroti tāmeva bhāvanāmiti śudhyati | [TĀ, 17 103.2]
jalamāpyāyayatyenāṃ tejo bhāsvaratāṃ nayet | [TĀ, 17 104.1]
marudānandasaṃsparśaṃ vyoma vaitatyamāvahet | [TĀ, 17 104.2]
evaṃ tanmātravargo 'pi śivatāmaya iṣyate | [TĀ, 17 105.1]
parānandamahāvyāptir aśeṣamalavicyutiḥ | [TĀ, 17 105.2]
śive gantṛtvamādānamupādeyaśivastutiḥ | [TĀ, 17 106.1]
śivāmodabharāsvādadarśanasparśanānyalam | [TĀ, 17 106.2]
tadākarṇanamityevamindriyāṇāṃ viśuddhatā | [TĀ, 17 107.1]
saṃkalpādhyavasāmānāḥ prakāśo raktisaṃsthitī | [TĀ, 17 107.2]
śivātmatvena yatseyaṃ śuddhatā mānasādike | [TĀ, 17 108.1]
niyamo rañjanaṃ kartṛbhāvaḥ kalanayā saha | [TĀ, 17 108.2]
vedanaṃ heyavastvaṃśaviṣaye suptakalpatā | [TĀ, 17 109.1]
itthaṃ śivaikyarūḍhasya ṣaṭkañcukagaṇo 'pyayam | [TĀ, 17 109.2]
śuddha eva pumān prāptaśivabhāvo viśudhyati | [TĀ, 17 110.1]
vidyeśādiṣu tattveṣu naiva kācidaśuddhatā | [TĀ, 17 110.2]
ityevaṃ śuddhatattvānāṃ sṛṣṭyā śiṣyo 'pi tanmayaḥ | [TĀ, 17 111.1]
bhaveddhyetatsūcitaṃ śrīmālinīvijayottare | [TĀ, 17 111.2]
bandhamokṣāvubhāvetāvindriyāṇi jagurbudhāḥ | [TĀ, 17 112.1]
nigṛhītāni bandhāya vimuktāni vimuktaye | [TĀ, 17 112.2]
etāni vyāpake bhāve yadā syurmanasā saha | [TĀ, 17 113.1]
muktāni kvāpi viṣaye rodhādbandhāya tāni tu | [TĀ, 17 113.2]
ityevaṃ dvividho bhāvaḥ śuddhāśuddhaprabhedataḥ | [TĀ, 17 114.1]
indriyāṇāṃ samākhyātaḥ siddhayogīśvare mate | [TĀ, 17 114.2]
śrīmān vidyāgurustvāha pramāṇastutidarśane | [TĀ, 17 115.1]
samastamantrairdīkṣāyāṃ niyamastveṣa kathyate | [TĀ, 17 115.2]
māyāntaśuddhau sarvāḥ syuḥ kriyā hyaparayā sadā | [TĀ, 17 116.1]
dvyātmayā sakalānte tu niṣkale parayaiva tu | [TĀ, 17 116.2]
īśānte ca pivanyādi sakalānte 'ṅgapañcakam | [TĀ, 17 117.1]
ityevaṃ vidhimālocya karma kuryādgurūttamaḥ | [TĀ, 17 117.2]
purādhvani hutīnāṃ yā saṃkhyeyaṃ tattvavarṇayoḥ | [TĀ, 17 118.1]
tāmeva dviguṇīkuryāt padādhvani caturguṇām | [TĀ, 17 118.2]
kramānmantrakalāmārge dviguṇā dviguṇā kramāt | [TĀ, 17 119.1]
yāvattritattvasaṃśuddhau syādviṃśatiguṇā tataḥ | [TĀ, 17 119.2]
pratikarma bhavetṣaṣṭirāhutīnāṃ tritattvake | [TĀ, 17 120.1]
ekatattve śataṃ prāhurāhutīnāṃ tu sāṣṭakam | [TĀ, 17 120.2]
vilomakarmaṇā sākaṃ yāḥ pūrṇāhutayaḥ smṛtāḥ | [TĀ, 17 121.1]
tāsāṃ sarvādhvasaṃśuddhau saṃkhyānyatvaṃ na kiṃcana | [TĀ, 17 121.2]
ityeṣā kathitā dīkṣā jananādisamanvitā | [TĀ, 17 122.1]
{TĀ, 18}
atha saṃkṣiptadīkṣeyaṃ śivatāpattidocyate | [TĀ, 18 1.1]
na rajo nādhivāso 'tra na bhūkṣetraparigrahaḥ | [TĀ, 18 1.2]
yatra tatra pradeśe tu pūjayitvā guruḥ śivam | [TĀ, 18 1.3]
adhvānaṃ manasā dhyātvā dīkṣayettattvapāragaḥ | [TĀ, 18 2.1]
jananādivihīnāṃ tu yena yenādhvanā guruḥ | [TĀ, 18 2.2]
kuryātsa ekatattvāntāṃ śivabhāvaikabhāvitaḥ | [TĀ, 18 3.1]
parāmantrastato 'syeti tattvaṃ saṃśodhayāmyatha | [TĀ, 18 3.2]
svāheti pratitattvaṃ syācchuddhe pūrṇāhutiṃ kṣipet | [TĀ, 18 4.1]
evaṃ mantrāntaraiḥ kuryātsamastairathavoktavat | [TĀ, 18 4.2]
parāsaṃpuṭitaṃ nāma svāhāntaṃ prathamāntakam | [TĀ, 18 5.1]
śataṃ sahasraṃ sāṣṭaṃ vā tena śaktyaiva homayet | [TĀ, 18 5.2]
tataḥ pūrṇeti saṃśodhyahīnamuttamamīdṛśam | [TĀ, 18 6.1]
dīkṣākarmoditaṃ tatra tatra śāstre maheśinā | [TĀ, 18 6.2]
pratyekaṃ mātṛkāyugmavarṇaistattvāni śodhayet | [TĀ, 18 7.1]
yadi vā piṇḍamantreṇa sarvamantreṣvayaṃ vidhiḥ | [TĀ, 18 7.2]
yathā yathā ca svabhyastajñānastanmayatātmakaḥ | [TĀ, 18 8.1]
gurustathā tathā kuryāt saṃkṣiptaṃ karma nānyathā | [TĀ, 18 8.2]
śrībrahmayāmale coktaṃ saṃkṣipte 'pi hi bhāvayet | [TĀ, 18 9.1]
vyāptiṃ sarvādhvasāmānyāṃ kiṃtu yāge na vistaraḥ | [TĀ, 18 9.2]
atanmayībhūtamiti vikṣiptaṃ karma saṃdadhat | [TĀ, 18 10.1]
kramāttādātmyametīti vikṣiptaṃ vidhimācaret | [TĀ, 18 10.2]
saṃkṣipto vidhirukto 'yaṃ kṛpayā yaḥ śivoditaḥ | [TĀ, 18 11.1]
dīkṣottare kairaṇe ca tatra tatrāpi śāsane | [TĀ, 18 11.2]
{TĀ, 19}
atha sadyaḥsamutkrāntipradā dīkṣā nirūpyate | [TĀ, 19 1.1]
tatkṣaṇāccopabhogādvā dehapāte śivaṃ vrajet | [TĀ, 19 1.2]
ityuktyā mālinīśāstre sūcitāsau maheśinā | [TĀ, 19 1.3]
dehapāte samīpasthe śaktipātasphuṭatvataḥ | [TĀ, 19 2.1]
āsādya śāṃkarīṃ dīkṣāṃ tasmāddīkṣākṣaṇātparam | [TĀ, 19 2.2]
śivaṃ vrajedityartho 'tra pūrvāparavivecanāt | [TĀ, 19 3.1]
vyākhyātaḥ śrīmatāsmākaṃ guruṇā śambhumūrtinā | [TĀ, 19 3.2]
yadā hyāsannamaraṇe śaktipātaḥ prajāyate | [TĀ, 19 4.1]
tatra mande 'tha gurvādisevayāyuḥ kṣayaṃ vrajet | [TĀ, 19 4.2]
athavā bandhumitrādidvārā sāsya vibhoḥ patet | [TĀ, 19 5.1]
pūrvaṃ vā samayī naiva parāṃ dīkṣāmavāptavān | [TĀ, 19 5.2]
āptadīkṣo 'pi vā prāṇāñjihāsuḥ kleśavarjitam | [TĀ, 19 6.1]
antyāngurustadā kuryāt sadya utkrāntidīkṣaṇam | [TĀ, 19 6.2]
natvapakvamale nāpi śeṣakārmikavigrahe | [TĀ, 19 7.1]
kuryādutkramaṇaṃ śrīmadgahvare ca nirūpitam | [TĀ, 19 7.2]
dṛṣṭvā śiṣyaṃ jarāgrastaṃ vyādhinā paripīḍitam | [TĀ, 19 8.1]
utkramayya tatastvenaṃ paratattve niyojayet | [TĀ, 19 8.2]
viśeṣaṇaviśeṣyatve kāmacāravidhānataḥ | [TĀ, 19 9.1]
pūrvoktamarthajātaṃ śrīśambhunātra nirūpitam | [TĀ, 19 9.2]
vidhiṃ pūrvoditaṃ sarvaṃ kṛtvā samayaśuddhitaḥ | [TĀ, 19 10.1]
kṣurikāmasya vinyasyejjvalantīṃ marmakartarīm | [TĀ, 19 10.2]
kṛtvā pūrvoditaṃ nyāsaṃ kālānalasamaprabham | [TĀ, 19 11.1]
saṃhṛtikramataḥ sārdhaṃ sṛkchindiyugalena tu | [TĀ, 19 11.2]
āgneyīṃ dhāraṇāṃ kṛtvā sarvamarmapratāpanīm | [TĀ, 19 12.1]
pūrayedvāyunā dehamaṅguṣṭhānmastakāntakam | [TĀ, 19 12.2]
tamutkṛṣya tato 'ṅguṣṭhādūrdhvāntaṃ vakṣyamāṇayā | [TĀ, 19 13.1]
kṛntenmarmāṇi randhrāntāt kālarātryā visarjayet | [TĀ, 19 13.2]
anena kramayogena yojito hutivarjitaḥ | [TĀ, 19 14.1]
samayyapyeti tāṃ dīkṣāmiti śrīmālinīmate | [TĀ, 19 14.2]
ṣoḍaśādhāraṣaṭcakralakṣyatrayakhapañcakāt | [TĀ, 19 15.1]
kvacidanyataratrātha prāguktapaśukarmavat | [TĀ, 19 15.2]
praviśya mūlaṃ kandādeśchindannaikyavibhāvanāt | [TĀ, 19 16.1]
pūrṇāhutiprayogeṇa sveṣṭe dhāmni niyojayet | [TĀ, 19 16.2]
jñānatriśūlaṃ saṃdīptaṃ dīptacakratrayojjvalam | [TĀ, 19 17.1]
cintayitvāmunā tasya vedanaṃ bodhanaṃ bhramam | [TĀ, 19 17.2]
dīpanaṃ tāḍanaṃ todaṃ calanaṃ ca punaḥ punaḥ | [TĀ, 19 18.1]
kandādicakragaṃ kuryādviśeṣeṇa hṛdambuje | [TĀ, 19 18.2]
dvādaśānte tataḥ kṛtvā binduyugmagate kṣipet | [TĀ, 19 19.1]
nirlakṣye vā pare dhāmni saṃyuktaḥ parameśvaraḥ | [TĀ, 19 19.2]
na tasya kuryātsaṃskāraṃ kaṃcidityāha gahvare | [TĀ, 19 20.1]
devaḥ kimasya pūrṇasya śrāddhādyairiti bhāvitaḥ | [TĀ, 19 20.2]
śrīmaddīkṣottare tveṣa vidhirvahnipuṭīkṛtaḥ | [TĀ, 19 21.1]
haṃsaḥ pumānadhastasya rudrabindusamanvitaḥ | [TĀ, 19 21.2]
śiṣyadehe niyojyaitadanudvignaḥ śataṃ japet | [TĀ, 19 22.1]
utkramyordhvanimeṣeṇa śiṣya itthaṃ paraṃ vrajet | [TĀ, 19 22.2]
eṣa eva vidhiḥ śrīmatsiddhayogīśvarīmate | [TĀ, 19 23.1]
iyam utkrāmaṇī dīkṣā kartavyā yogino guroḥ | [TĀ, 19 23.2]
anabhyastaprāṇacāraḥ kathamenāṃ kariṣyati | [TĀ, 19 24.1]
vakṣyamāṇāṃ brahmavidyāṃ sakalāṃ niṣkalombhitām | [TĀ, 19 24.2]
karṇe 'sya vā paṭhedbhūyo bhūyo vāpyatha pāṭhayet | [TĀ, 19 25.1]
svayaṃ ca karma kurvīta tattvaśuddhyādikaṃ guruḥ | [TĀ, 19 25.2]
mantrakriyābalātpūrṇāhutyetthaṃ yojayetpare | [TĀ, 19 26.1]
yogābhyāsam akṛtvāpi sadya utkrāntidāṃ guruḥ | [TĀ, 19 26.2]
jñānamantrakriyādhyānabalātkartuṃ bhavetprabhuḥ | [TĀ, 19 27.1]
anayotkramyate śiṣyo balādevaikakaṃ kṣaṇam | [TĀ, 19 27.2]
kālasyollaṅghya bhogo hi kṣaṇiko 'syāstu kiṃ tataḥ | [TĀ, 19 28.1]
sadya utkrāntidā cānyā yasyāṃ pūrṇāhutiṃ tadā | [TĀ, 19 28.2]
dadyādyadāsya prāṇāḥ syurdhruvaṃ niṣkramaṇecchavaḥ | [TĀ, 19 29.1]
vināpi kriyayā bhāvibrahmavidyābalādguruḥ | [TĀ, 19 29.2]
karṇajāpaprayogeṇa tattvakañcukajālataḥ | [TĀ, 19 30.1]
niḥsārayanyathābhīṣṭe sakale niṣkale dvaye | [TĀ, 19 30.2]
tattve vā yatra kutrāpi yojayetpudgalaṃ kramāt | [TĀ, 19 31.1]
samayī putrako vāpi paṭhedvidyāmimāṃ tathā | [TĀ, 19 31.2]
tatpāṭhāttu samayyuktāṃ rudrāṃśāpattimaśnute | [TĀ, 19 32.1]
etau jape cādhyayane yasmādadhikṛtāvubhau | [TĀ, 19 32.2]
nādhyāpanopadeśe vā sa eṣo 'dhyayanādṛte | [TĀ, 19 33.1]
paṭhatostvanayorvastusvabhāvāttasya sā gatiḥ | [TĀ, 19 33.2]
yathā niṣiddhabhūtādikarmā mantraṃ smaransvayam | [TĀ, 19 34.1]
āviṣṭe 'pi kvacinnaiti lopaṃ kartṛtvavarjanāt | [TĀ, 19 34.2]
yathā ca vācayañśāstraṃ samayī śūnyaveśmani | [TĀ, 19 35.1]
na lupyate tadantaḥsthaprāṇivargopakārataḥ | [TĀ, 19 35.2]
tathā svayaṃ paṭhanneṣa vidyāṃ vastusvabhāvataḥ | [TĀ, 19 36.1]
tasminmukte na lupyeta yataḥ kiṃcitkaro 'tra saḥ | [TĀ, 19 36.2]
nanu cādīkṣitāgre sa noccarecchāstrapaddhatim | [TĀ, 19 37.1]
hanta kuḍyāgrato 'pyasya niṣedhastvatha kathyate | [TĀ, 19 38.1]
paryudāsena yaḥ śrotumavadhārayituṃ kṣamaḥ | [TĀ, 19 38.2]
sa evātra niṣiddho no kuḍyakīṭapatatriṇaḥ | [TĀ, 19 39.1]
tarhi pāṣāṇatulyo 'sau vilīnendriyavṛttikaḥ | [TĀ, 19 39.2]
tasyāgre paṭhatastasya niṣedhollaṅghanā katham | [TĀ, 19 40.1]
sa tu vastusvabhāvena galitākṣo 'pi budhyate | [TĀ, 19 40.2]
akṣānapekṣayaivāntaścicchaktyā svaprakāśayā | [TĀ, 19 41.1]
prāgdehaṃ kila tityakṣur nottaraṃ cādhitaṣṭhivān | [TĀ, 19 41.2]
madhye prabodhakabalāt pratibudhyet pudgalaḥ | [TĀ, 19 42.1]
mantrāḥ śabdamayāḥ śuddhavimarśātmatayā svayam | [TĀ, 19 42.2]
arthātmanā cāvabhāntas tadarthapratibodhakāḥ | [TĀ, 19 43.1]
tenāsya galitākṣasya prabodho jāyate svayam | [TĀ, 19 43.2]
svacitsamānajātīyamantrāmarśanasaṃnidheḥ | [TĀ, 19 44.1]
yathā hyalpajavo vāyuḥ sajātīyavimiśritaḥ | [TĀ, 19 44.2]
javī tathātmā saṃsuptāmarśo 'pyevaṃ prabudhyate | [TĀ, 19 45.1]
prabuddhaḥ sa ca saṃjāto na cādīkṣita ucyate | [TĀ, 19 45.2]
dīkṣā hi nāma saṃskāro na tvanyatso 'sti cāsya hi | [TĀ, 19 46.1]
ata eva nijaṃ śāstraṃ paṭhati kvāpi sāmaye | [TĀ, 19 46.2]
tacchrutvā ko 'pi dhanyaścenmucyate nāsya sā kṣatiḥ | [TĀ, 19 47.1]
śāstranindāṃ maiṣa kārṣīddvayoḥ pātityadāyinīm | [TĀ, 19 47.2]
ityevaṃparam etannādīkṣitāgre paṭhediti | [TĀ, 19 48.1]
yathā ca samayī kāṣṭhe loṣṭe vā mantrayojanām | [TĀ, 19 48.2]
kurvaṃstasmiṃścalatyeti na lopaṃ tadvadatra hi | [TĀ, 19 49.1]
yato 'sya pratyayaprāptiprepsoḥ samayinastathā | [TĀ, 19 49.2]
pravṛttasya svabhāvena tasminmukte na vai kṣatiḥ | [TĀ, 19 50.1]
sādhakastu sadā sādhye phale niyatiyantraṇāt | [TĀ, 19 50.2]
makṣikāśrutamantro 'pi prāyaścittaucitīṃ caret | [TĀ, 19 51.1]
itthaṃ sadyaḥsamutkrāntiryoktā tāmājñayā guroḥ | [TĀ, 19 51.2]
samayyādirapi proktakāle proktārthasiddhaye | [TĀ, 19 52.1]
svayaṃ kuryātsamabhyastaprāṇacāragamāgamaḥ | [TĀ, 19 52.2]
akṛtādhikṛtirvāpi guruḥ samayaśuddhaye | [TĀ, 19 53.1]
adhastanapadāvastho natu jñāneddhacetanaḥ | [TĀ, 19 53.2]
itīyaṃ sadya utkrāntiḥ sūcitā mālinīmate | [TĀ, 19 54.1]
svayaṃ vā guruṇā vātha kāryatvena maheśinā | [TĀ, 19 54.2]
sarvaṃ bhogaṃ virūpaṃ tu matvā dehaṃ tyajedyadi | [TĀ, 19 55.1]
tadā tena krameṇāśu yojitaḥ samayī śivaḥ | [TĀ, 19 55.2]
ukteyaṃ sadya utkrāntiryā gopyā prāṇavadbudhaiḥ | [TĀ, 19 56.1]
{TĀ, 20}
atha dīkṣāṃ bruve mūḍhajanāśvāsapradāyinīm | [TĀ, 20 1.1]
trikoṇe vahnisadane vahnivarṇojjvale 'bhitaḥ | [TĀ, 20 2.1]
vāyavyapuranirdhūte kare savye sujājvale | [TĀ, 20 2.2]
bījaṃ kiṃcidgṛhītvaitattathaiva hṛdayāntare | [TĀ, 20 3.1]
kare ca dahyamānaṃ saccintayettajjapaikayuk | [TĀ, 20 3.2]
vahnidīpitaphaṭkāradhoraṇīdāhapīḍitam | [TĀ, 20 4.1]
bījaṃ nirbījatāmeti svasūtikaraṇākṣamam | [TĀ, 20 4.2]
taptaṃ naitatprarohāya tenaiva pratyayena tu | [TĀ, 20 5.1]
malamāyākhyakarmāṇi mantradhyānakriyābalāt | [TĀ, 20 5.2]
dagdhāni na svakāryāya nirbījapratyayaṃ tvimam | [TĀ, 20 6.1]
sa śrīmānsuprasanno me śaṃbhunātho nyarūpayat | [TĀ, 20 6.2]
bījasyāpyatra kāryā ca yojanā kṛpayā guroḥ | [TĀ, 20 7.1]
yato dīkṣā sudīptatvātsthāvarāṇyapi mocayet | [TĀ, 20 7.2]
yo gurur japahomārcādhyānasiddhatvam ātmani | [TĀ, 20 8.1]
jñātvā dīkṣāṃ carettasya dīkṣā sapratyayā smṛtā | [TĀ, 20 8.2]
avadhūte nirācāre tattvajñe natvayaṃ vidhiḥ | [TĀ, 20 9.1]
sācāraiḥ kriyate dīkṣā yā dṛṣṭapratyayānvitā | [TĀ, 20 9.2]
nirācāreṇa dīkṣāyāṃ pratyayastu na gadyate | [TĀ, 20 10.1]
jñānaṃ svapratyayaṃ yasmānna phalāntaramarhati | [TĀ, 20 10.2]
dhyānādi tu phalātsādhyamiti siddhāmatoditam | [TĀ, 20 11.1]
tulāśuddhiparīkṣāṃ vā kuryātpratyayayoginīm | [TĀ, 20 11.2]
yathā śrītantrasadbhāve kathitā parameśinā | [TĀ, 20 12.1]
śrīpūrvaśāstre 'pyeṣā ca sūcitā parameśinā | [TĀ, 20 12.2]
ānanda udbhavaḥ kampo nidrā ghūrṇiśca pañcamī | [TĀ, 20 13.1]
ityevaṃvadatā śaktitāratamyābhidhāyinā | [TĀ, 20 13.2]
udbhavo laghubhāvena dehagrahatirohiteḥ | [TĀ, 20 14.1]
deho hi pārthivo mukhyastadā mukhyatvamujhati | [TĀ, 20 14.2]
bhāvilāghavamantreṇa śiṣyaṃ dhyātvā samutplutam | [TĀ, 20 15.1]
karmāṇi tatrāśeṣāṇi pūrvoktānyācaredguruḥ | [TĀ, 20 15.2]
uktā seyaṃ tulāśuddhidīkṣā pratyayadāyinī | [TĀ, 20 16.1]
{TĀ, 21}
parokṣasaṃsthitasyātha dīkṣākarma nigadyate | [TĀ, 21 1.1]
bhuktimuktiprasiddhyarthaṃ nīyate sadguruṃ prati | [TĀ, 21 2.1]
ityasminmālinīvākye pratiḥ sāṃmukhyavācakaḥ | [TĀ, 21 2.2]
sāṃmukhyaṃ cāsya śiṣyasya tatkṛpāspadatātmakam | [TĀ, 21 3.1]
tamārādhyeti vacanaṃ kṛpāhetūpalakṣaṇam | [TĀ, 21 3.2]
tatsaṃbandhāttataḥ kaścittatkṣaṇādapavṛjyate | [TĀ, 21 4.1]
ityasyāyamapi hyartho mālinīvākyasanmaṇeḥ | [TĀ, 21 4.2]
tatkṣaṇāditi nāsyāsti yiyāsādikṣaṇāntaram | [TĀ, 21 5.1]
kiṃtvevameva karuṇānighnastaṃ gururuddharet | [TĀ, 21 5.2]
gurusevākṣīṇatanordīkṣām aprāpya pañcatām | [TĀ, 21 6.1]
gatasyātha svayaṃ mṛtyukṣaṇoditatathāruceḥ | [TĀ, 21 6.2]
athavādharatantrādidīkṣāsaṃskārabhāginaḥ | [TĀ, 21 7.1]
prāptasāmayikasyātha parāṃ dīkṣām avindataḥ | [TĀ, 21 7.2]
ḍimbāhatasya yogeśībhakṣitasyābhicārataḥ | [TĀ, 21 8.1]
mṛtasya guruṇā yantratantrādinihatasya vā | [TĀ, 21 8.2]
bhraṣṭasvasamayasyātha dīkṣāṃ prāptavato 'pyalam | [TĀ, 21 9.1]
bandhubhāryāsuhṛtputragāḍhābhyarthanayogataḥ | [TĀ, 21 9.2]
svayaṃ tadviṣayotpannakaruṇābalato 'pi vā | [TĀ, 21 10.1]
vijñātatanmukhāyātaśaktipātāṃśadharmaṇaḥ | [TĀ, 21 10.2]
gururdīkṣāṃ mṛtoddhārīṃ kurvīta śivadāyinīm | [TĀ, 21 11.1]
śrīmṛtyuñjayasiddhādau taduktaṃ parameśinā | [TĀ, 21 11.2]
adīkṣite nṛpatyādāvalase patite mṛte | [TĀ, 21 12.1]
bālāturastrīvṛddhe ca mṛtoddhāraṃ prakalpayet | [TĀ, 21 12.2]
vidhiḥ sarvaḥ pūrvamuktaḥ sa tu saṃkṣipta iṣyate | [TĀ, 21 13.1]
gurvādipūjārahito bāhye bhogāya sā yataḥ | [TĀ, 21 13.2]
adhivāsacarukṣetraṃ śayyāmaṇḍalakalpane | [TĀ, 21 14.1]
nopayogyatra tacchiṣyasaṃskriyāsvapnadṛṣṭaye | [TĀ, 21 14.2]
mantrasaṃnidhisaṃtṛptiyogāyātra tu maṇḍalam | [TĀ, 21 15.1]
bhūyodine ca devārcā sākṣānnāsyopakāri tat | [TĀ, 21 15.2]
kriyopakaraṇasthānamaṇḍalākṛtimantrataḥ | [TĀ, 21 16.1]
dhyānayogaikatadbhaktijñānatanmayabhāvataḥ | [TĀ, 21 16.2]
tatpraviṣṭasya kasyāpi śiṣyāṇāṃ ca gurostathā | [TĀ, 21 17.1]
ekādaśaite kathitāḥ saṃnidhānāya hetavaḥ | [TĀ, 21 17.2]
uttarottaramutkṛṣṭāstathā vyāmiśraṇāvaśāt | [TĀ, 21 18.1]
kriyātibhūyasī puṣpādyuttamaṃ lakṣaṇānvitam | [TĀ, 21 18.2]
ekaliṅgādi ca sthānaṃ yatrātmā samprasīdati | [TĀ, 21 19.1]
maṇḍalaṃ tritriśūlābjacakraṃ yanmantramaṇḍale | [TĀ, 21 19.2]
anāhūte 'pi dṛṣṭaṃ satsamayitvaprasādhanam | [TĀ, 21 20.1]
taduktaṃ mālinītantre siddhaṃ samayamaṇḍalam | [TĀ, 21 20.2]
yena saṃdṛṣṭamātreti siddhamātrapadadvayāt | [TĀ, 21 21.1]
ākṛtirdīptarūpā yā mantrastadvatsudīptikaḥ | [TĀ, 21 21.2]
śiṣṭaṃ spaṣṭamato neha kathitaṃ vistarātpunaḥ | [TĀ, 21 22.1]
kṛtvā maṇḍalamabhyarcya tatra devaṃ kuśairatha | [TĀ, 21 22.2]
gomayenākṛtiṃ kuryācchiṣyavattāṃ nidhāpayet | [TĀ, 21 23.1]
tatastasyāṃ śodhyamekamadhvānaṃ vyāptibhāvanāt | [TĀ, 21 23.2]
prakṛtyantaṃ vinikṣipya punarenaṃ vidhiṃ caret | [TĀ, 21 24.1]
mahājālaprayogeṇa sarvasmādadhvamadhyataḥ | [TĀ, 21 24.2]
cittamākṛṣya tatrasthaṃ kuryāttadvidhirucyate | [TĀ, 21 25.1]
mūlādhārādudetya prasṛtasuvitatānantanāḍyadhvadaṇḍaṃ vīryeṇākramya nāsāgaganaparigataṃ vikṣipan vyāptumīṣṭe | [TĀ, 21 25.2]
yāvad dhūmābhirāmapracitataraśikhājālakenādhvacakraṃ saṃchādyābhīṣṭajīvānayanamiti mahājālanāmā prayogaḥ | [TĀ, 21 25.3]
etenācchādanīyaṃ vrajati paravaśaṃ saṃmukhīnatvamādau paścād ānīyate cetsakalamatha tato 'pyadhvamadhyādyatheṣṭam | [TĀ, 21 26.1]
ākṛṣṭāvuddhṛtau vā mṛtajanaviṣaye karṣaṇīye 'tha jīve yogaḥ śrīśaṃbhunāthāgamaparigamito jālanāmā mayoktaḥ | [TĀ, 21 26.2]
ciravighaṭite senāyugme yathāmilite punarhayagajanaraṃ svāṃ svāṃ jātiṃ rasādabhidhāvati | [TĀ, 21 27.1]
karaṇapavanairnāḍīcakraistathaiva samāgatairnijanijarasād ekībhāvyaṃ svajālavaśīkṛtaiḥ | [TĀ, 21 27.2]
mahājālasamākṛṣṭo jīvo vijñānaśālinā | [TĀ, 21 28.1]
svaḥpretatiryaṅnirayāṃs tadaivaiṣa vimuñcati | [TĀ, 21 28.2]
tajjñānamantrayogāptaḥ puruṣaścaiṣa kṛtrimam | [TĀ, 21 29.1]
yogīva sādhyahṛdayāttadā tādātmyamujhati | [TĀ, 21 29.2]
sthāvarādidaśāś citrās tatsalokasamīpatāḥ | [TĀ, 21 30.1]
tyajecceti na citraṃ sa evaṃ yaḥ karmaṇāpi vā | [TĀ, 21 30.2]
adhikāriśarīratvānmānuṣye tu śarīragaḥ | [TĀ, 21 31.1]
na tadā mucyate dehāddehānte tu śivaṃ vrajet | [TĀ, 21 31.2]
tasmindehe tu kāpy asya jāyate śāṅkarī parā | [TĀ, 21 32.1]
bhaktirūhācca vijñānādācāryādvāpyasevitāt | [TĀ, 21 32.2]
taddehasaṃsthito 'pyeṣa jīvo jālabalādimam | [TĀ, 21 33.1]
dārbhādidehaṃ vyāpnoti svādhiṣṭhityāpyacetayan | [TĀ, 21 33.2]
yogamantrakriyājñānabhūyobalavaśātpunaḥ | [TĀ, 21 34.1]
manuṣyadehamapyeṣa tadaivāśu vimuñcati | [TĀ, 21 34.2]
suptakalpo 'pyadeho 'pi yo jīvaḥ so 'pi jālataḥ | [TĀ, 21 35.1]
ākṛṣṭo dārbhamāyāti dehaṃ phalamayaṃ ca vā | [TĀ, 21 35.2]
jātīphalādi yatkiṃcittena vā dehakalpanā | [TĀ, 21 36.1]
antarbahirdvayaucityāttadatrotkṛṣṭamucyate | [TĀ, 21 36.2]
tato jālakramānītaḥ sa jīvaḥ suptavatsthitaḥ | [TĀ, 21 37.1]
manoviśiṣṭadehādisāmagrīprāptyabhāvataḥ | [TĀ, 21 37.2]
na spandate na jānāti na vakti na kilecchati | [TĀ, 21 38.1]
tādṛśasyaiva saṃskārān sarvān prāgvatprakalpayet | [TĀ, 21 38.2]
nirbījadīkṣāyogena sarvaṃ kṛtvā puroditam | [TĀ, 21 39.1]
vidhiṃ yojanikāṃ pūrṇāhutyā sākaṃ kṣipecca tam | [TĀ, 21 39.2]
dārbhādidehe mantrāgnāvarpite pūrṇayā saha | [TĀ, 21 40.1]
muktapāśaḥ śivaṃ yāti punarāvṛttivarjitaḥ | [TĀ, 21 40.2]
sapratyayā tviyaṃ yatra spandate darbhajā tanuḥ | [TĀ, 21 41.1]
tatra prāṇamanomantrārpaṇayogāttathā bhavet | [TĀ, 21 41.2]
sābhyāsasya tadapyuktaṃ balāśvāsi na tatkṛte | [TĀ, 21 42.1]
mṛtoddhāroditaireva yathāsaṃbhūti hetubhiḥ | [TĀ, 21 42.2]
jīvatparokṣadīkṣāpi kāryā nirbījikā tu sā | [TĀ, 21 43.1]
tasyāṃ darbhākṛtiprāyakalpane jālayogataḥ | [TĀ, 21 43.2]
saṃkalpamātreṇākarṣo jīvasya mṛtibhītitaḥ | [TĀ, 21 44.1]
śiṣṭaṃ prāgvat kuśādyutthākāraviploṣavarjitam | [TĀ, 21 44.2]
pārimityādanaiśvaryātsādhye niyatiyantraṇāt | [TĀ, 21 45.1]
jālākṛṣṭirvinābhyāsaṃ rāgadveṣānna jāyate | [TĀ, 21 45.2]
parokṣa evātulyābhirdīkṣābhiryadi dīkṣitaḥ | [TĀ, 21 46.1]
tatrottaraṃ syādbalavatsaṃskārāya tvadhastanam | [TĀ, 21 46.2]
bhuktiyojanikāyāṃ tu bhūyobhirgurubhistathā | [TĀ, 21 47.1]
kṛtāyāṃ bhogavaicitryaṃ hetuvaicitryayogataḥ | [TĀ, 21 47.2]
parokṣadīkṣaṇe māyottīrṇe bhogāya yojayet | [TĀ, 21 48.1]
bhogānīpsā durlabhā hi satī vā bhogahānaye | [TĀ, 21 48.2]
uktaṃ hi svānyasaṃvittyoḥ svasaṃvidbalavattarā | [TĀ, 21 49.1]
bādhakatve bādhikāsau sāmyaudāsīnyayostathā | [TĀ, 21 49.2]
śrīmān dharmaśivo 'pyāha pārokṣyāṃ karmapaddhatau | [TĀ, 21 50.1]
parokṣadīkṣaṇe samyak pūrṇāhutividhau yadi | [TĀ, 21 50.2]
agniś ciṭiciṭāśabdaṃ sadhūmaṃ pratimuñcati | [TĀ, 21 51.1]
dhatte nīlāmbudacchāyāṃ muhurjvalati śāmyati | [TĀ, 21 51.2]
vistaro ghorarūpaśca mahīṃ dhāvati cāpyadhaḥ | [TĀ, 21 52.1]
dhvāṃkṣādyaśravyaśabdo vā tadā taṃ lakṣayedguruḥ | [TĀ, 21 52.2]
brahmahatyādibhiḥ pāpaistatsaṅgaiścopapātakaiḥ | [TĀ, 21 53.1]
tadā tasya na kartavyā dīkṣāsmin akṛte vidhau | [TĀ, 21 53.2]
navātmā phaṭpuṭāntaḥsthaḥ punaḥ pañcaphaḍanvitaḥ | [TĀ, 21 54.1]
amukasyeti pāpāni dahāmyanu phaḍaṣṭakam | [TĀ, 21 54.2]
iti sāhasriko homaḥ kartavyastilataṇḍulaiḥ | [TĀ, 21 55.1]
ante pūrṇā ca dātavyā tato 'smai dīkṣayā guruḥ | [TĀ, 21 55.2]
parayojanaparyantaṃ kuryāttattvaviśodhanam | [TĀ, 21 56.1]
pratyakṣe 'pi sthitasyāṇoḥ pāpino bhagavanmayīm | [TĀ, 21 56.2]
śaktiṃ prāptavato jyeṣṭhāmevameva vidhiṃ caret | [TĀ, 21 57.1]
yadi vā daiśikaḥ samyaṅ na dīptastasya tatpurā | [TĀ, 21 57.2]
prāyaścittaistathā dānaiḥ prāṇāyāmaiśca śodhanam | [TĀ, 21 58.1]
kṛtvā vidhimimāṃ cāpi dīkṣāṃ kuryādaśaṅkitaḥ | [TĀ, 21 58.2]
sarvathā vartamāno 'pi tattvavinmocayetpaśūn | [TĀ, 21 59.1]
icchayaiva śivaḥ sākṣāttasmāttaṃ pūjayetsadā | [TĀ, 21 59.2]
śāṭhyaṃ tatra na kāryaṃ ca tatkṛtvādho vrajecchiśuḥ | [TĀ, 21 60.1]
na punaḥ kīrtayettasya pāpaṃ kīrtayitā vrajet | [TĀ, 21 60.2]
nirayaṃ varjayettasmāditi dīkṣottare vidhiḥ | [TĀ, 21 61.1]
eṣā parokṣadīkṣā dvidhoditā jīvaditarabhedena | [TĀ, 21 61.2]
{TĀ, 22}
{TĀ, 26}
athocyate śeṣavṛttirjīvatāmupayoginī | [TĀ, 26 1.1]
dīkṣā bahuprakāreyaṃ śrāddhāntā yā prakīrtitā | [TĀ, 26 2.1]
sā saṃskriyāyai mokṣāya bhogāyāpi dvayāya vā | [TĀ, 26 2.2]
tatra saṃskārasiddhyai yā dīkṣā sākṣānna mocanī | [TĀ, 26 3.1]
anusaṃdhivaśādyā ca sākṣānmoktrī sabījikā | [TĀ, 26 3.2]
tayobhayyā dīkṣitā ye teṣāmājīvavartanam | [TĀ, 26 4.1]
vaktavyaṃ putrakādīnāṃ tanmayatvaprasiddhaye | [TĀ, 26 4.2]
bubhukṣorvā mumukṣorvā svasaṃvidguruśāstrataḥ | [TĀ, 26 5.1]
pramāṇādyā saṃskriyāyai dīkṣā hi guruṇā kṛtā | [TĀ, 26 5.2]
tataḥ sa saṃskṛtaṃ yogyaṃ jñātvātmānaṃ svaśāsane | [TĀ, 26 6.1]
taduktavastvanuṣṭhānaṃ bhuktyai muktyai ca sevate | [TĀ, 26 6.2]
ācāryapratyayādeva yo 'pi syādbhuktimuktibhāk | [TĀ, 26 7.1]
tatpratyūhodayadhvastyai brūyāttasyāpi vartanam | [TĀ, 26 7.2]
svasaṃvidgurusaṃvittyostulyapratyayabhāgapi | [TĀ, 26 8.1]
śeṣavṛttyā samādeśyas tadvighnādipraśāntaye | [TĀ, 26 8.2]
yaḥ sarvathā parāpekṣāmujjhitvā tu sthito nijāt | [TĀ, 26 9.1]
pratyayādyo 'pi cācāryapratyayādeva kevalāt | [TĀ, 26 9.2]
tau sāṃsiddhikanirbījau ko vadeccheṣavṛttaye | [TĀ, 26 10.1]
kramāttanmayatopāyagurvarcanaratau tu tau | [TĀ, 26 10.2]
tatraiṣāṃ śeṣavṛttyarthaṃ nityanaimittike dhruve | [TĀ, 26 11.1]
kāmyavarjaṃ yataḥ kāmāś citrāś citrābhyupāyakāḥ | [TĀ, 26 11.2]
tatra nityo vidhiḥ sandhyānuṣṭhānaṃ devatāvraje | [TĀ, 26 12.1]
gurvagniśāstrasahite pūjā bhūtadayetyayam | [TĀ, 26 12.2]
naimittikastu sarveṣāṃ parvaṇāṃ pūjanaṃ japaḥ | [TĀ, 26 13.1]
viśeṣavaśataḥ kiṃca pavitrakavidhikramaḥ | [TĀ, 26 13.2]
ācāryasya ca dīkṣeyaṃ bahubhedā vivecitā | [TĀ, 26 14.1]
vyākhyādikaṃ ca tattasyādhikaṃ naimittikaṃ dhruvam | [TĀ, 26 14.2]
tatrādau śiśave brūyād gurur nityavidhiṃ sphuṭam | [TĀ, 26 15.1]
tadyogyatāṃ samālokya vitatāvitatātmanām | [TĀ, 26 15.2]
mukhyetarādimantrāṇāṃ vīryavyāptyādiyogyatām | [TĀ, 26 16.1]
dṛṣṭvā śiṣye tamevāsmai mūlamantraṃ samarpayet | [TĀ, 26 16.2]
tacchāstradīkṣito hyeṣa niryantrācāraśaṅkitaḥ | [TĀ, 26 17.1]
na mukhye yogya ityanyasevātaḥ syāttu yogyatā | [TĀ, 26 17.2]
sādhakasya bubhukṣostu sādhakībhāvino 'pivā | [TĀ, 26 18.1]
puṣpapātavaśātsiddho mantro 'rpyaḥ sādhyasiddhaye | [TĀ, 26 18.2]
vitate guṇabhūte vā vidhau diṣṭe punarguruḥ | [TĀ, 26 19.1]
jñātvāsmai yogyatāṃ sāraṃ saṃkṣiptaṃ vidhimācaret | [TĀ, 26 19.2]
tatraiṣa niyamo yadyan māntraṃ rūpaṃ na tadguruḥ | [TĀ, 26 20.1]
likhitvā prathayecchiṣye viśeṣādūrdhvaśāsane | [TĀ, 26 20.2]
mantrā varṇātmakāste ca parāmarśātmakāḥ sa ca | [TĀ, 26 21.1]
gurusaṃvidabhinnaś cet saṃkrāmetsā tataḥ śiśau | [TĀ, 26 21.2]
lipisthitastu yo mantro nirvīryaḥ so 'tra kalpitaḥ | [TĀ, 26 22.1]
saṃketabalato nāsya pustakātprathate mahaḥ | [TĀ, 26 22.2]
pustakādhītavidyāścetyuktaṃ siddhāmate tataḥ | [TĀ, 26 23.1]
ye tu pustakalabdhe 'pi mantre vīryaṃ prajānate | [TĀ, 26 23.2]
te bhairavīyasaṃskārāḥ proktāḥ sāṃsiddhikā iti | [TĀ, 26 24.1]
iti jñātvā guruḥ samyak paramānandaghūrṇitaḥ | [TĀ, 26 24.2]
tādṛśe tādṛśe dhāmni pūjayitvā vidhiṃ caret | [TĀ, 26 25.1]
yathānyaśiṣyānuṣṭhānaṃ nānyaśiṣyeṇa budhyate | [TĀ, 26 25.2]
tathā kuryādgururguptihānirdoṣavatī yataḥ | [TĀ, 26 26.1]
devīnāṃ tritayaṃ śuddhaṃ yadvā yāmalayogataḥ | [TĀ, 26 26.2]
devīmekāmatho śuddhāṃ vadedvā yāmalātmikām | [TĀ, 26 27.1]
tatra mantraṃ sphuṭaṃ vaktrādguruṇopāṃśu coditam | [TĀ, 26 27.2]
avadhāryā pravṛttestamabhyasyenmanasā svayam | [TĀ, 26 28.1]
tataḥ suśikṣitāṃ sthānadehāntaḥśodhanatrayīm | [TĀ, 26 28.2]
nyāsaṃ dhyānaṃ japaṃ mudrāṃ pūjāṃ kuryātprayatnataḥ | [TĀ, 26 29.1]
tatra prabhāte saṃbudhya sveṣṭāṃ prāgdevatāṃ smaret | [TĀ, 26 29.2]
kṛtāvaśyakakartavyaḥ śuddho bhūtvā tato gṛham | [TĀ, 26 30.1]
āśrityottaradigvaktraḥ sthānadehāntaratraye | [TĀ, 26 30.2]
śuddhiṃ vidhāya mantrāṇāṃ yathāsthānaṃ niveśanam | [TĀ, 26 31.1]
mudrāpradarśanaṃ dhyānaṃ bhedābhedasvarūpataḥ | [TĀ, 26 31.2]
dehāsudhīvyomabhūṣu manasā tatra cārcanam | [TĀ, 26 32.1]
japaṃ cātra yathāśakti devāyaitannivedanam | [TĀ, 26 32.2]
tanmayībhāvasiddhyarthaṃ pratisandhyaṃ samācaret | [TĀ, 26 33.1]
anye tu prāgudakpaścāddaśadikṣu catuṣṭayīm | [TĀ, 26 33.2]
sandhyānāmāhuretacca tāntrikīyaṃ na no matam | [TĀ, 26 34.1]
yāsau kālādhikāre prāk sandhyā proktā catuṣṭayī | [TĀ, 26 34.2]
tāmevāntaḥ samādhāya sāndhyaṃ vidhimupācaret | [TĀ, 26 35.1]
sandhyācatuṣṭayīkṛtyamekasyāmathavā śiśuḥ | [TĀ, 26 35.2]
kuryāt svādhyāyavijñānagurukṛtyāditatparaḥ | [TĀ, 26 36.1]
sandhyādhyānoditānantatanmayībhāvayuktitaḥ | [TĀ, 26 36.2]
tatsaṃskāravaśātsarvaṃ kālaṃ syāttanmayo hyasau | [TĀ, 26 37.1]
tato yatheṣṭakāle 'sau pūjāṃ puṣpāsavādibhiḥ | [TĀ, 26 37.2]
sthaṇḍilādau śiśuḥ kuryādvibhavādyanurūpataḥ | [TĀ, 26 38.1]
suśuddhaḥ sanvidhiṃ sarvaṃ kṛtvāntarajapāntakam | [TĀ, 26 38.2]
arghapātraṃ purā yadvadvidhāya sveṣṭamantrataḥ | [TĀ, 26 39.1]
tena sthaṇḍilapuṣpādi sarvaṃ saṃprokṣayedbudhaḥ | [TĀ, 26 39.2]
tatastatraiva saṃkalpya dvārāsanagurukramam | [TĀ, 26 40.1]
pūjayecchivatāviṣṭaḥ svadehārcāpuraḥsaram | [TĀ, 26 40.2]
tatastatsthaṇḍilaṃ vīdhravyomasphaṭikanirmalam | [TĀ, 26 41.1]
bodhātmakaṃ samālokya tatra svaṃ devatāgaṇam | [TĀ, 26 41.2]
pratibimbatayā paśyedbimbatvena ca bodhataḥ | [TĀ, 26 42.1]
etadāvāhanaṃ mukhyaṃ vyajanānmarutāmiva | [TĀ, 26 42.2]
sarvago 'pi marudyadvadvyajanenopajīvitaḥ | [TĀ, 26 43.1]
arthakṛtsarvagaṃ mantracakraṃ rūḍhestathā bhavet | [TĀ, 26 43.2]
catuṣkapañcāśikayā tadetattattvamucyate | [TĀ, 26 44.1]
śrīnirmaryādaśāstre ca tadetadvibhunoditam | [TĀ, 26 44.2]
devaḥ sarvagato deva nirmaryādaḥ kathaṃ śivaḥ | [TĀ, 26 45.1]
āvāhyate kṣamyate vety evaṃ pṛṣṭo 'bravīdvibhuḥ | [TĀ, 26 45.2]
vāsanāvāhyate devi vāsanā ca visṛjyate | [TĀ, 26 46.1]
paramārthena devasya nāvāhanavisarjane | [TĀ, 26 46.2]
āvāhito mayā devaḥ sthaṇḍile ca pratiṣṭhitaḥ | [TĀ, 26 47.1]
pūjitaḥ stuta ityevaṃ hṛṣṭvā devaṃ visarjayet | [TĀ, 26 47.2]
prāṇinām aprabuddhānāṃ santoṣajananāya vai | [TĀ, 26 48.1]
āvāhanādikaṃ teṣāṃ pravṛttiḥ kathamanyathā | [TĀ, 26 48.2]
kālena tu vijānanti pravṛttāḥ patiśāsane | [TĀ, 26 49.1]
anukrameṇa devasya prāptiṃ bhuvanapūrvikām | [TĀ, 26 49.2]
jñānadīpadyutidhvastasamastājñānasaṃcayāḥ | [TĀ, 26 50.1]
kuto vānīyate devaḥ kutra vā nīyate 'pi saḥ | [TĀ, 26 50.2]
sthūlasūkṣmādibhedena sa hi sarvatra saṃsthitaḥ | [TĀ, 26 51.1]
āvāhite mantragaṇe puṣpāsavanivedanaiḥ | [TĀ, 26 51.2]
dhūpaiśca tarpaṇaṃ kāryaṃ śraddhābhaktibalocitaiḥ | [TĀ, 26 52.1]
dīptānāṃ śaktinādādimantrāṇāmāsavaiḥ palaiḥ | [TĀ, 26 52.2]
raktaiḥ prāk tarpaṇaṃ paścāt puṣpadhūpādivistaraiḥ | [TĀ, 26 53.1]
āgatasya tu mantrasya na kuryāttarpaṇaṃ yadi | [TĀ, 26 53.2]
haratyardhaśarīraṃ sa ityuktaṃ kila śambhunā | [TĀ, 26 54.1]
yadyadevāsya manasi vikāsitvaṃ prayacchati | [TĀ, 26 54.2]
tenaiva kuryātpūjāṃ sa iti śambhorviniścayaḥ | [TĀ, 26 55.1]
sādhakānāṃ bubhukṣūṇāṃ vidhirniyatiyantritaḥ | [TĀ, 26 55.2]
mumukṣūṇāṃ tattvavidāṃ sa eva tu nirargalaḥ | [TĀ, 26 56.1]
kārye viśeṣamādhitsurviśiṣṭaṃ kāraṇaṃ spṛśet | [TĀ, 26 56.2]
raktakarpāsatūlecchustulyatadbījapuñjavat | [TĀ, 26 57.1]
santi bhoge viśeṣāśca vicitrāḥ kāraṇeritāḥ | [TĀ, 26 57.2]
deśakālānusandhānaguṇadravyakriyādibhiḥ | [TĀ, 26 58.1]
svalpā kriyā bhūyasī vā hṛdayāhlādadāyibhiḥ | [TĀ, 26 58.2]
bāhyaiḥ saṃkalpajairvāpi kārakaiḥ parikalpitā | [TĀ, 26 59.1]
mumukṣorna viśeṣāya naiḥśreyasavidhiṃ prati | [TĀ, 26 59.2]
nahi brahmaṇi śaṃsanti bāhulyālpatvadurdaśāḥ | [TĀ, 26 60.1]
citaḥ svātantryasāratvāt tasyānandaghanatvataḥ | [TĀ, 26 60.2]
kriyā syāttanmayībhūtyai hṛdayāhlādadāyibhiḥ | [TĀ, 26 61.1]
śivābhedabharādbhāvavargaḥ cyotati yaṃ rasam | [TĀ, 26 61.2]
tameva parame dhāmni pūjanāyārpayedbudhaḥ | [TĀ, 26 62.1]
stotreṣu bahudhā caitanmayā proktaṃ nijāhnike | [TĀ, 26 62.2]
adhiśayya pāramārthikabhāvaprasaraprakāśamullasati | [TĀ, 26 63.1]
yā paramāmṛtadṛk tvāṃ tayārcayante rahasyavidaḥ | [TĀ, 26 63.2]
kṛtvādhāradharāṃ camatkṛtirasaprokṣākṣaṇakṣālitāmāttairmānasataḥ svabhāvakusumaiḥ svāmodasaṃdohibhiḥ | [TĀ, 26 64.1]
ānandāmṛtanirbharasvahṛdayānarghārghapātrakramāt tvāṃ devyā saha dehadevasadane devārcaye 'harniśam | [TĀ, 26 64.2]
nānāsvādarasāmimāṃ trijagatīṃ hṛccakrayantrārpitām ūrdhvādhyastavivekagauravabharānniṣpīḍya niḥṣyanditam | [TĀ, 26 65.1]
yatsaṃvitparamāmṛtaṃ mṛtijarājanmāpahaṃ jṛmbhate tena tvāṃ haviṣā pareṇa parame saṃtarpaye 'harniśam | [TĀ, 26 65.2]
iti ślokatrayopāttamarthamantarvibhāvayan | [TĀ, 26 66.1]
yena kenāpi bhāvena tarpayeddevatāgaṇam | [TĀ, 26 66.2]
mudrāṃ pradarśayetpaścānmanasā vāpi yogataḥ | [TĀ, 26 67.1]
vacasā mantrayogena vapuṣā saṃniveśataḥ | [TĀ, 26 67.2]
kṛtvā japaṃ tataḥ sarvaṃ devatāyai samarpayet | [TĀ, 26 68.1]
taccoktaṃ kartṛtātattvanirūpaṇavidhau purā | [TĀ, 26 68.2]
tato visarjanaṃ kāryaṃ bodhaikātmyaprayogataḥ | [TĀ, 26 69.1]
kṛtvā vā vahnigāṃ mantratṛptiṃ proktavidhānataḥ | [TĀ, 26 69.2]
dvārapīṭhaguruvrātasamarpitanivedanāt | [TĀ, 26 70.1]
ṛte 'nyatsvayamaśnīyādagādhe 'mbhasyatha kṣipet | [TĀ, 26 70.2]
prāṇino jalajāḥ pūrvadīkṣitāḥ śambhunā svayam | [TĀ, 26 71.1]
vidhinā bhāvinā śrīmanmīnanāthāvatāriṇā | [TĀ, 26 71.2]
mārjāramūṣikādyair yad adīkṣaiś cāpi bhakṣitam | [TĀ, 26 72.1]
tacchaṅkātaṅkadānena vyādhaye narakāya ca | [TĀ, 26 72.2]
atastattvavidā dhvastaśaṅkātaṅko 'pi paṇḍitaḥ | [TĀ, 26 73.1]
prakaṭaṃ nedṛśaṃ kuryāllokānugrahavāñchayā | [TĀ, 26 73.2]
śrīmanmatamahāśāstre taduktaṃ vibhunā svayam | [TĀ, 26 74.1]
svayaṃ tu śaṅkāsaṅkocaniṣkāsanaparāyaṇaḥ | [TĀ, 26 74.2]
bhavettathā yathānyeṣāṃ śaṅkā no manasi sphuret | [TĀ, 26 75.1]
mārjayitvā tataḥ snānaṃ puṣpeṇātha prapūjayet | [TĀ, 26 75.2]
puṣpādi sarvaṃ tatsthaṃ tadagādhāmbhasi nikṣipet | [TĀ, 26 76.1]
uktaḥ sthaṇḍilayāgo 'yaṃ nityakarmaṇi śambhunā | [TĀ, 26 76.2]
