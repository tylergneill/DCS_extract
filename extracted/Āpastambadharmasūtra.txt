{ĀpDhS, 1, 1}
atha atas sāmayācārikān dharmān vyākhyāsyāmaḥ | [ĀpDhS, 1, 1 720757_1]
dharma jña samayaḥ pramāṇam vedāḥ ca | [ĀpDhS, 1, 1 720758_1]
catvāraḥ varṇāḥ brāhmaṇa kṣatriya vaiśya śūdrāḥ | [ĀpDhS, 1, 1 720760_1]
teṣām pūrvaḥ pūrvaḥ janmataḥ śreyān | [ĀpDhS, 1, 1 720761_1]
a śūdrāṇām a duṣṭa karmaṇām upāyanam veda adhyayanam agnyādheyam phalavanti ca karmāṇi | [ĀpDhS, 1, 1 720762_1]
śuśrūṣā śūdrasya itareṣām varṇānām | [ĀpDhS, 1, 1 720763_1]
pūrvasmin pūrvasmin varṇe niḥśreyasam bhūyaḥ | [ĀpDhS, 1, 1 720764_1]
upanayanam vidyā arthasya śrutitaḥ saṃskāraḥ | [ĀpDhS, 1, 1 720765_1]
sarvebhyaḥ vedebhyaḥ sāvitrī anūcyate iti hi brāhmaṇam | [ĀpDhS, 1, 1 720766_1]
tamasaḥ vai eṣa tamaḥ praviśati yam a vidvān upanayate yaḥ ca a vidvān iti hi brāhmaṇam | [ĀpDhS, 1, 1 720767_1]
tasmin abhijana vidyā samudetam samāhitam saṃskartāram īpset | [ĀpDhS, 1, 1 720768_1]
tasmin ca eva vidyā karma antam a vipratipanne dharmebhyaḥ | [ĀpDhS, 1, 1 720769_1]
yasmāt dharmān ācinoti saḥ ācāryaḥ | [ĀpDhS, 1, 1 720770_1]
tasmai na druhyet kadācana | [ĀpDhS, 1, 1 720771_1]
sa hi vidyātaḥ tam janayati | [ĀpDhS, 1, 1 720772_1]
tat śreṣṭham janma | [ĀpDhS, 1, 1 720773_1]
śarīram eva mātā pitarau janayataḥ | [ĀpDhS, 1, 1 720774_1]
vasante brāhmaṇam upanayīta grīṣme rājanyam śaradi vaiśyam garbha aṣṭameṣu brāhmaṇam garbha ekādaśeṣu rājanyam garbha dvādaśeṣu vaiśyam | [ĀpDhS, 1, 1 720775_1]
atha kāmyāni | [ĀpDhS, 1, 1 720776_1]
saptame brahmavarcasa kāmam aṣṭame āyuṣkāmam navame tejaskāmam daśame annādya kāmam ekādaśe indriya kāmam dvādaśe paśu kāmam | [ĀpDhS, 1, 1 720777_1]
ā ṣoḍaśāt brāhmaṇasya an atyayaḥ ā dvāviṃśāt kṣatriyasya ā caturviṃśāt vaiśyasya yathā vrateṣu samarthaḥ syāt yāni vakṣyāmaḥ | [ĀpDhS, 1, 1 720783_1]
atikrānte sāvitryāḥ kāle ṛtum traividyakam brahmacaryam caret | [ĀpDhS, 1, 1 720784_1]
atha upanayanam | [ĀpDhS, 1, 1 720785_1]
tatas saṃvatsaram udaka upasparśanam | [ĀpDhS, 1, 1 720786_1]
atha adhyāpyaḥ | [ĀpDhS, 1, 1 720787_1]
atha yasya pitā pitāmahaḥ iti an upetau syātām te brahma ha saṃstutāḥ | [ĀpDhS, 1, 1 720788_1]
teṣām abhyāgamanam bhojanam vivāham iti ca varjayet | [ĀpDhS, 1, 1 720789_1]
teṣām icchatām prāyaścittam | [ĀpDhS, 1, 1 720790_1]
yathā prathame atikrame ṛtuḥ evam saṃvatsaraḥ atha upanayanam tatas udaka upasparśanam | [ĀpDhS, 1, 1 720791_1]
{ĀpDhS, 1, 2}
pratipūruṣam saṃkhyāya saṃvatsarān yāvantaḥ an upetāḥ syuḥ | [ĀpDhS, 1, 2 720793_1]
saptabhiḥ pāvamānībhiḥ yat anti yat ca dūrake iti etābhiḥ yajuḥpavitreṇa sāmapavitreṇa āṅgiraseṇa iti api vā vyāhṛtībhiḥ eva | [ĀpDhS, 1, 2 720794_1]
atha adhyāpyaḥ | [ĀpDhS, 1, 2 720796_1]
atha yasya prapitāmaha ādi na anusmaryate upanayanam te śmaśāna saṃstutāḥ | [ĀpDhS, 1, 2 720797_1]
teṣām abhyāgamanam bhojanam vivāham iti ca varjayet | [ĀpDhS, 1, 2 720798_1]
teṣām icchatām prāyaścittam | [ĀpDhS, 1, 2 720798_2]
dvādaśa varṣāṇi traividyakam brahmacaryam caret | [ĀpDhS, 1, 2 720798_3]
atha upanayanam tatas udaka upasparśanam pāvamāni ādibhiḥ | [ĀpDhS, 1, 2 720798_4]
atha gṛhamedha upadeśanam | [ĀpDhS, 1, 2 720799_1]
na adhyāpanam | [ĀpDhS, 1, 2 720800_1]
tatas yaḥ nirvartate tasya saṃskāraḥ yathā prathame atikrame | [ĀpDhS, 1, 2 720801_1]
tatas ūrdhvam prakṛti vat | [ĀpDhS, 1, 2 720802_1]
upetasya ācārya kule brahmacāri vāsaḥ aṣṭācatvāriṃśat varṣāṇi pādūnam ardhena tribhiḥ vā | [ĀpDhS, 1, 2 720803_1]
dvādaśa avarārdhyam | [ĀpDhS, 1, 2 720808_1]
na brahmacāriṇaḥ vidyā arthasya para upavāsaḥ asti | [ĀpDhS, 1, 2 720809_1]
atha brahmacarya vidhiḥ | [ĀpDhS, 1, 2 720810_1]
ācārya adhīnaḥ syāt anyatra patanīyebhyaḥ hita kārī guroḥ a pratilomayan vācā adhas āsana śāyī | [ĀpDhS, 1, 2 720811_1]
na anudeśyam bhuñjīta tathā kṣāra lavaṇa madhu māṃsāni | [ĀpDhS, 1, 2 720814_1]
a divāsvāpī | [ĀpDhS, 1, 2 720816_1]
a gandha sevī | [ĀpDhS, 1, 2 720817_1]
maithunam na caret | [ĀpDhS, 1, 2 720818_1]
utsanna ślāghaḥ | [ĀpDhS, 1, 2 720819_1]
aṅgāni na prakṣālayīta | [ĀpDhS, 1, 2 720820_1]
prakṣālayīta tu aśuci liptāni guroḥ a saṃdarśe | [ĀpDhS, 1, 2 720821_1]
na apsu ślāghamānaḥ snāyāt | [ĀpDhS, 1, 2 720822_1]
yadi snāyāt daṇḍa vat | [ĀpDhS, 1, 2 720822_2]
jaṭilaḥ śikhā jaṭaḥ vā vāpayet itarān | [ĀpDhS, 1, 2 720823_1]
mauñjī mekhalā trivṛt brāhmaṇasya śakti viṣaye dakṣiṇa āvṛttānām jyā rājanyasya mauñjī vā ayaḥ miśrā āvī sūtram vaiśyasya | [ĀpDhS, 1, 2 720825_1]
sairī tāmalī vā iti eke | [ĀpDhS, 1, 2 720829_1]
pālāśaḥ daṇḍaḥ brāhmaṇasya naiyyagrodha skandha jaḥ rājanyasya bādaraḥ audumbaraḥ vā vaiśyasya | [ĀpDhS, 1, 2 720830_1]
vārkṣaḥ daṇḍaḥ iti a varṇa saṃyogena eke upadiśanti | [ĀpDhS, 1, 2 720830_2]
vāsaḥ śāṇī kṣauma ajināni | [ĀpDhS, 1, 2 720831_1]
kaṣāyam ca eke vastram upadiśanti | [ĀpDhS, 1, 2 720833_1]
{ĀpDhS, 1, 3}
māñjiṣṭham rājanyasya hāridram vaiśyasya | [ĀpDhS, 1, 3 720834_1]
hāriṇam aiṇeyam vā kṛṣṇam brāhmaṇasya | [ĀpDhS, 1, 3 720836_1]
kṛṣṇam ced an upastīrṇa āsana śāyī syāt | [ĀpDhS, 1, 3 720837_1]
rauravam rājanyasya basta ajinam vaiśyasya | [ĀpDhS, 1, 3 720838_1]
āvikam sārvavarṇikam kambalaḥ ca | [ĀpDhS, 1, 3 720840_1]
brahma vṛddhim icchan ajināni eva vasīta kṣatra vṛddhim icchan vastrāṇi eva ubhaya vṛddhim icchan ubhayam iti hi brāhmaṇam | [ĀpDhS, 1, 3 720842_1]
ajinam tu eva uttaram dhārayet | [ĀpDhS, 1, 3 720843_1]
a nṛtta darśī sabhāḥ samājān ca a gantā a janavāda śīlaḥ rahaḥ śīlaḥ | [ĀpDhS, 1, 3 720844_1]
guroḥ udācāreṣu a kartā svairi karmāṇi | [ĀpDhS, 1, 3 720848_1]
strībhiḥ yāvat artha saṃbhāṣī | [ĀpDhS, 1, 3 720849_1]
mṛduḥ śāntaḥ dāntaḥ hrīmān dṛḍha dhṛtiḥ a glāsnuḥ a krodhanaḥ anasūyuḥ | [ĀpDhS, 1, 3 720850_1]
sarvam lābham āharan gurave sāyam prātar amatreṇa bhikṣā caryam caret bhikṣamāṇaḥ anyatra apapātrebhyaḥ abhiśastāt ca | [ĀpDhS, 1, 3 720858_1]
paśūn | [ĀpDhS, 1, 3 720859_1]
strīṇām pratyācakṣāṇānām samāhitaḥ brahmacārī iṣṭam dattam hutam prajām paśūn brahmavarcasam annādyam vṛṅkte tasmāt u ha vai brahmacāri saṃgham carantam na pratyācakṣīta api ha eṣu evaṃvidhaḥ evaṃvrataḥ syāt iti hi brāhmaṇam | [ĀpDhS, 1, 3 720859_2]
na anumānena bhaikṣam ucchiṣṭam dṛṣṭa śrutābhyām tu | [ĀpDhS, 1, 3 720860_1]
bhavat pūrvayā brāhmaṇaḥ bhikṣeta bhavat madhyayā rājanyaḥ bhavat antyayā vaiśyaḥ | [ĀpDhS, 1, 3 720861_1]
tat samāhṛtya upanidhāya ācāryāya prabrūyāt | [ĀpDhS, 1, 3 720864_1]
tena pradiṣṭam bhuñjīta | [ĀpDhS, 1, 3 720865_1]
vipravāse guroḥ ācārya kulāya | [ĀpDhS, 1, 3 720866_1]
taiḥ vipravāse anyebhyaḥ api śrotriyebhyaḥ | [ĀpDhS, 1, 3 720867_1]
na ātma prayojanaḥ caret | [ĀpDhS, 1, 3 720868_1]
bhuktvā svayam amatram prakṣālayīta | [ĀpDhS, 1, 3 720869_1]
na ca ucchiṣṭam kuryāt | [ĀpDhS, 1, 3 720870_1]
aśaktau bhūmau nikhanet apsu vā praveśayet āryāya vā paryavadadhyāt antardhine vā śūdrāya | [ĀpDhS, 1, 3 720871_1]
proṣitaḥ bhaikṣāt agnau kṛtvā bhuñjīta | [ĀpDhS, 1, 3 720875_1]
bhaikṣam haviṣā saṃstutam | [ĀpDhS, 1, 3 720876_1]
tatra ācāryaḥ devatā arthe āhavanīya arthe ca | [ĀpDhS, 1, 3 720876_2]
tam bhojayitvā | [ĀpDhS, 1, 3 720878_1]
{ĀpDhS, 1, 4}
yat ucchiṣṭam prāśnāti haviḥ ucchiṣṭam eva tat | [ĀpDhS, 1, 4 720880_1]
yat anyāni dravyāṇi yathālābham upaharati dakṣiṇāḥ eva tāḥ | [ĀpDhS, 1, 4 720881_1]
saḥ eṣa brahmacāriṇaḥ yajñaḥ nitya pratataḥ | [ĀpDhS, 1, 4 720882_1]
na ca asmai śruti vipratiṣiddham ucchiṣṭam dadyāt yathā kṣāra lavaṇa madhu māṃsāni iti | [ĀpDhS, 1, 4 720883_1]
etena anye niyamāḥ vyākhyātāḥ | [ĀpDhS, 1, 4 720885_1]
śrutiḥ hi balīyasī ānumānikāt ācārāt | [ĀpDhS, 1, 4 720886_1]
dṛśyate ca api pravṛtti kāraṇam | [ĀpDhS, 1, 4 720887_1]
prītiḥ hi upalabhyate | [ĀpDhS, 1, 4 720888_1]
pituḥ jyeṣṭhasya ca bhrātuḥ ucchiṣṭam bhoktavyam | [ĀpDhS, 1, 4 720889_1]
dharma vipratipattau abhojyam | [ĀpDhS, 1, 4 720890_1]
sāyam prātar uda kumbham āharet | [ĀpDhS, 1, 4 720891_1]
sadā araṇyāt edhān āhṛtya adhas nidadhyāt | [ĀpDhS, 1, 4 720892_1]
na astamite samidh hāraḥ gacchet | [ĀpDhS, 1, 4 720893_1]
agnim iddhvā parisamūhya samidhaḥ ādadhyāt sāyam prātar yathopadeśam | [ĀpDhS, 1, 4 720894_1]
sāyam eva agni pūjā iti eke | [ĀpDhS, 1, 4 720895_1]
samiddham agnim pāṇinā parisamūhet na samūhanyā | [ĀpDhS, 1, 4 720896_1]
prāk tu yāthākāmī | [ĀpDhS, 1, 4 720897_1]
na agni udaka śeṣeṇa vṛthākarmāṇi kurvīta ācāmet vā | [ĀpDhS, 1, 4 720898_1]
pāṇi saṃkṣubdhena udakena eka pāṇau arjitena ca na ācāmet | [ĀpDhS, 1, 4 720899_1]
svapnam ca varjayet | [ĀpDhS, 1, 4 720900_1]
atha ahar ahar ācāryam gopāyet dharma artha yuktaiḥ karmabhiḥ | [ĀpDhS, 1, 4 720901_1]
sa guptvā saṃviśan brūyāt dharma gopāyam ājūgupam aham iti | [ĀpDhS, 1, 4 720902_1]
pramādāt ācāryasya buddhi pūrvam vā niyama atikramam rahasi bodhayet | [ĀpDhS, 1, 4 720903_1]
a nivṛttau svayam karmāṇi ārabheta nivartayet vā | [ĀpDhS, 1, 4 720904_1]
atha yaḥ pūrva utthāyī jaghanya saṃveśī tam āhuḥ na svapiti iti | [ĀpDhS, 1, 4 720906_1]
sa yaḥ evam praṇihita ātmā brahmacārī atra eva asya sarvāṇi karmāṇi phalavanti avāptāni bhavanti yāni api gṛhamedhe | [ĀpDhS, 1, 4 720907_1]
{ĀpDhS, 1, 5}
niyameṣu tapaḥ śabdaḥ | [ĀpDhS, 1, 5 720908_1]
tad atikrame vidyā karma niḥsravati brahma saha apatyāt etasmāt | [ĀpDhS, 1, 5 720909_1]
karta patyam an āyuṣyam ca | [ĀpDhS, 1, 5 720910_1]
tasmāt ṛṣayaḥ avareṣu na jāyante niyama atikramāt | [ĀpDhS, 1, 5 720911_1]
śruta ṛṣayaḥ tu bhavanti kecid karma phala śeṣeṇa punar saṃbhave yathā śvetaketuḥ | [ĀpDhS, 1, 5 720912_1]
yat kiṃca samāhitaḥ brahma api ācāryāt upayuṅkte brahma vat eva tasmin phalam bhavati | [ĀpDhS, 1, 5 720914_1]
atha u yat kiṃca manasā vācā cakṣuṣā vā saṃkalpam dhyāyati āha abhivipaśyati vā tathā eva tat bhavati iti upadiśanti | [ĀpDhS, 1, 5 720915_1]
guru prasādanīyāni karmāṇi svastyayanam adhyayana saṃvṛttiḥ iti atas anyāni nivartante brahmacāriṇaḥ karmāṇi | [ĀpDhS, 1, 5 720917_1]
svādhyāya dhṛk dharma ruciḥ tapasvī ṛjuḥ mṛduḥ sidhyati brahmacārī | [ĀpDhS, 1, 5 720918_1]
sadā mahāntam apararātram utthāya guroḥ tiṣṭhan prātarabhivādam abhivādayīta asau aham bho iti samāna grāme ca vasatām anyeṣām api vṛddhatarāṇām prāk prātarāśāt proṣya ca samāgame svargam āyuḥ ca īpsan | [ĀpDhS, 1, 5 720919_1]
dakṣiṇam bāhum śrotra samam prasārya brāhmaṇaḥ abhivādayīta uraḥ samam rājanyaḥ madhya samam vaiśyaḥ nīcais śūdraḥ prāñjalim | [ĀpDhS, 1, 5 720923_1]
plāvanam ca nāmnaḥ abhivādana pratyabhivādane ca pūrveṣām varṇānām | [ĀpDhS, 1, 5 720924_1]
udite tu āditye ācāryeṇa sametya upasaṅgrahaṇam | [ĀpDhS, 1, 5 720925_1]
sadā eva abhivādanam | [ĀpDhS, 1, 5 720926_1]
upasaṃgrāhyaḥ ācāryaḥ iti eke | [ĀpDhS, 1, 5 720927_1]
dakṣiṇena pāṇinā dakṣiṇam pādam adhastāt abhi adhimṛśya sa kuṣṭhikam upasaṃgṛhṇīyāt | [ĀpDhS, 1, 5 720928_1]
ubhābhyām eva ubhau abhipīḍayataḥ upasaṃgrāhyau iti eke | [ĀpDhS, 1, 5 720929_1]
sarva ahṇam su yuktaḥ adhyayanāt anantaraḥ adhyāye tathā guru karmasu | [ĀpDhS, 1, 5 720930_1]
manasā ca anadhyāye | [ĀpDhS, 1, 5 720932_1]
āhūtādhyāyī ca syāt | [ĀpDhS, 1, 5 720933_1]
{ĀpDhS, 1, 6}
sadā niśāyām gurum saṃveśayet tasya pādau prakṣālya saṃvāhya | [ĀpDhS, 1, 6 720934_1]
anujñātaḥ saṃviśet | [ĀpDhS, 1, 6 720935_1]
na ca enam abhiprasārayīta | [ĀpDhS, 1, 6 720936_1]
na khaṭvāyām sataḥ abhiprasāraṇam asti iti eke | [ĀpDhS, 1, 6 720937_1]
na ca asya sakāśe saṃviṣṭaḥ bhāṣet | [ĀpDhS, 1, 6 720938_1]
abhibhāṣitaḥ tu āsīnaḥ pratibrūyāt anūtthāya tiṣṭhantam | [ĀpDhS, 1, 6 720939_1]
gacchantam anugacchet | [ĀpDhS, 1, 6 720941_1]
dhāvantam anudhāvet | [ĀpDhS, 1, 6 720942_1]
na sa upānah veṣṭita śirāḥ avahita pāṇiḥ vā āsīdet | [ĀpDhS, 1, 6 720943_1]
adhva āpannaḥ tu karma yuktaḥ vā āsīdet na ced upasīdet | [ĀpDhS, 1, 6 720944_1]
devam iva ācāryam upāsīta a vikathayan a vimanāḥ vācam śuśrūṣamāṇaḥ asya | [ĀpDhS, 1, 6 720946_1]
an upastha kṛtaḥ | [ĀpDhS, 1, 6 720947_1]
anuvāti vītaḥ | [ĀpDhS, 1, 6 720948_1]
a pratiṣṭabdhaḥ pāṇinā an apaśritaḥ anyatra | [ĀpDhS, 1, 6 720949_1]
yajña upavītī dvi vastraḥ | [ĀpDhS, 1, 6 720951_1]
adhas nivītaḥ tu eka vastraḥ | [ĀpDhS, 1, 6 720952_1]
abhimukhaḥ an abhimukham | [ĀpDhS, 1, 6 720953_1]
an āsannaḥ an atidūre | [ĀpDhS, 1, 6 720954_1]
yāvat āsīnaḥ bāhubhyām prāpnuyāt | [ĀpDhS, 1, 6 720955_1]
a prativātam | [ĀpDhS, 1, 6 720956_1]
eka adhyāyī dakṣiṇam bāhum prati upasīdet yathāvakāśam bahavaḥ | [ĀpDhS, 1, 6 720957_1]
tiṣṭhati ca na āsīta an āsana yoga vihite | [ĀpDhS, 1, 6 720959_1]
āsīne ca na saṃviśet | [ĀpDhS, 1, 6 720960_1]
ceṣṭati ca cikīrṣan tad śakti viṣaye | [ĀpDhS, 1, 6 720961_1]
na ca asya sakāśe anvak sthāninam upasaṃgṛhṇīyāt gotreṇa vā kīrtayet | [ĀpDhS, 1, 6 720962_1]
na ca enam prati uttiṣṭhet anūttiṣṭhet vā api ced tasya guruḥ syāt | [ĀpDhS, 1, 6 720964_1]
deśāt tu āsanāt ca saṃsarpet | [ĀpDhS, 1, 6 720966_1]
nāmnā tad antevāsinam gurum api ātmanaḥ iti eke | [ĀpDhS, 1, 6 720967_1]
yasmin tu an ācārya saṃbandhāt gauravam vṛttiḥ tasmin anvak sthānīye api ācāryasya | [ĀpDhS, 1, 6 720968_1]
bhuktvā ca asya sakāśe na anūtthāya ucchiṣṭam prayacchet ācāmet vā | [ĀpDhS, 1, 6 720969_1]
kim karavāṇi iti āmantrya | [ĀpDhS, 1, 6 720971_1]
{ĀpDhS, 1, 7}
uttiṣṭhet tūṣṇīm vā | [ĀpDhS, 1, 7 720972_1]
na apaparyāvarteta guroḥ | [ĀpDhS, 1, 7 720973_1]
pradakṣiṇīkṛtya apeyāt | [ĀpDhS, 1, 7 720973_2]
na prekṣeta nagnām striyam | [ĀpDhS, 1, 7 720974_1]
oṣadhi vanaspatīnām ācchidya na upajighret | [ĀpDhS, 1, 7 720975_1]
upānahau chatram yānam iti ca varjayet | [ĀpDhS, 1, 7 720976_1]
na smayeta | [ĀpDhS, 1, 7 720977_1]
yadi smayeta apigṛhya smayeta iti hi brāhmaṇam | [ĀpDhS, 1, 7 720978_1]
na upajighret striyam mukhena | [ĀpDhS, 1, 7 720979_1]
na hṛdayena prārthayet | [ĀpDhS, 1, 7 720980_1]
na akāraṇāt upaspṛśet | [ĀpDhS, 1, 7 720981_1]
rajasvalaḥ rakta dat satya vādī syāt iti hi brāhmaṇam | [ĀpDhS, 1, 7 720982_1]
yām vidyām kurute gurau te api asya ācāryāḥ ye tasyām guroḥ vaṃśyāḥ | [ĀpDhS, 1, 7 720983_1]
yān anyān paśyataḥ asya upasaṃgṛhṇīyāt tadā tu ete upasaṃgrāhyāḥ | [ĀpDhS, 1, 7 720984_1]
guru samavāye bhikṣāyām utpannāyām yam anubaddhaḥ tad adhīnā bhikṣā | [ĀpDhS, 1, 7 720985_1]
samāvṛttaḥ mātre dadyāt | [ĀpDhS, 1, 7 720986_1]
mātā bhartāram gamayet bhartā gurum | [ĀpDhS, 1, 7 720987_1]
dharma kṛtyeṣu vā upayojayet | [ĀpDhS, 1, 7 720989_1]
kṛtvā vidyām yāvatīm śaknuyāt veda dakṣiṇām āharet dharmataḥ yathāśakti | [ĀpDhS, 1, 7 720990_1]
viṣama gate tu ācārye ugrataḥ śūdrataḥ vā āharet | [ĀpDhS, 1, 7 720991_1]
sarvadā śūdrataḥ ugrataḥ vā ācārya arthasya āharaṇam dhārmyam iti eke | [ĀpDhS, 1, 7 720992_1]
dattvā ca na anukathayet | [ĀpDhS, 1, 7 720993_1]
kṛtvā ca na anusmaret | [ĀpDhS, 1, 7 720994_1]
ātma praśaṃsām para garhām iti ca varjayet | [ĀpDhS, 1, 7 720995_1]
preṣitaḥ tat eva pratipadyeta | [ĀpDhS, 1, 7 720996_1]
śāstuḥ ca anāgamāt vṛttiḥ anyatra | [ĀpDhS, 1, 7 720997_1]
anyatra upasaṃgrahaṇāt ucchiṣṭa aśanāt ca ācārya vat ācārya dāre vṛttiḥ tathā samādiṣṭe adhyāpayati vṛddhatare ca sabrahmacāriṇi | [ĀpDhS, 1, 7 720998_1]
ucchiṣṭa aśana varjam ācārya vat ācārya putre vṛttiḥ | [ĀpDhS, 1, 7 721001_1]
samāvṛttasya api etat eva sāmayācārikam eteṣu | [ĀpDhS, 1, 7 721002_1]
{ĀpDhS, 1, 8}
yathā brahmacāriṇaḥ vṛttam | [ĀpDhS, 1, 8 721003_1]
mālī ālipta mukhaḥ upalipta keśa śmaśruḥ aktaḥ abhyaktaḥ veṣṭitī upaveṣṭitī kāñcukī upānahī pādukī | [ĀpDhS, 1, 8 721004_1]
udācāreṣu ca asya etāni na kuryāt kārayet vā svairi karmasu ca yathā danta prakṣālana utsādana avalekhanāni iti | [ĀpDhS, 1, 8 721005_1]
tad dravyāṇām ca na kathayet ātma saṃyogena ācāryaḥ | [ĀpDhS, 1, 8 721008_1]
snātaḥ tu kāle yathāvidhi abhihṛtam āhūtaḥ abhyetaḥ vā na pratisaṃharet iti eke | [ĀpDhS, 1, 8 721009_1]
uccaistarām na āsīta tathā bahu pāde sarvatas pratiṣṭhite | [ĀpDhS, 1, 8 721010_1]
śayyā āsane ca ācarite na āviśet | [ĀpDhS, 1, 8 721013_1]
yānam uktaḥ adhvani anvārohet sabhā nikaṣa kaṭa svastarān ca | [ĀpDhS, 1, 8 721014_1]
na an abhibhāṣitaḥ gurum abhibhāṣeta priyāt anyat | [ĀpDhS, 1, 8 721016_1]
vyupatoda vyupajāva vyabhihāsa udāmantraṇa nāmadheya grahaṇa preṣaṇāni iti guroḥ varjayet | [ĀpDhS, 1, 8 721017_1]
āpadi artham jñāpayet | [ĀpDhS, 1, 8 721018_1]
saha vasan sāyam prātar an āhūtaḥ gurum darśana arthaḥ gacchet | [ĀpDhS, 1, 8 721019_1]
viproṣya ca tat ahar eva paśyet | [ĀpDhS, 1, 8 721020_1]
ācārya prācārya saṃnipāte prācāryāya upasaṃgṛhya upasaṃjighṛkṣet ācāryam | [ĀpDhS, 1, 8 721021_1]
pratiṣedhet itaraḥ | [ĀpDhS, 1, 8 721022_1]
lupyate pūjā ca asya sakāśe | [ĀpDhS, 1, 8 721023_1]
muhur ca ācārya kulam darśana arthaḥ gacchet yathāśakti adhihastyam ādāya api danta prakṣālanāni iti | [ĀpDhS, 1, 8 721024_1]
tasmin guroḥ vṛttiḥ | [ĀpDhS, 1, 8 721025_1]
putram iva enam anukāṅkṣan sarva dharmeṣu an apacchādayamānaḥ su yuktaḥ vidyām grāhayet | [ĀpDhS, 1, 8 721026_1]
na ca enam adhyayana vighnena ātma artheṣu uparundhyāt an āpatsu | [ĀpDhS, 1, 8 721027_1]
antevāsī an antevāsī bhavati vinihita ātmā gurau anaipuṇam āpadyamānaḥ | [ĀpDhS, 1, 8 721028_1]
ācāryaḥ api an ācāryaḥ bhavati śrutāt pariharamāṇaḥ | [ĀpDhS, 1, 8 721029_1]
aparādheṣu ca enam satatam upālabheta | [ĀpDhS, 1, 8 721030_1]
abhitrāsaḥ upavāsaḥ udaka upasparśanam adarśanam iti daṇḍāḥ yathāmātram ā nivṛtteḥ | [ĀpDhS, 1, 8 721031_1]
nivṛttam carita brahmacaryam anyebhyaḥ dharmebhyaḥ anantaraḥ bhava iti atisṛjet | [ĀpDhS, 1, 8 721032_1]
{ĀpDhS, 1, 9}
śrāvaṇyām paurṇamāsyām adhyāyam upākṛtya māsam pradoṣe na adhīyīta | [ĀpDhS, 1, 9 721033_1]
taiṣyām paurṇamāsyām rohiṇyām vā viramet | [ĀpDhS, 1, 9 721034_1]
ardhapañcamān caturaḥ māsān iti eke | [ĀpDhS, 1, 9 721035_1]
nigameṣu adhyayanam varjayet ānaḍuhena vā śakṛt piṇḍena upalipte adhīyīta śmaśāne sarvatas śamyāprāsāt | [ĀpDhS, 1, 9 721036_1]
grāmeṇa adhyavasite kṣetreṇa vā na anadhyāyaḥ | [ĀpDhS, 1, 9 721039_1]
jñāyamāne tu tasmin eva deśe na adhīyīta | [ĀpDhS, 1, 9 721040_1]
śmaśāna vat śūdra patitau | [ĀpDhS, 1, 9 721041_1]
samāna āgāre iti eke | [ĀpDhS, 1, 9 721042_1]
śūdrāyām tu prekṣaṇa pratiprekṣaṇayoḥ eva anadhyāyaḥ tathā anyasyām striyām varṇa vyatikrāntāyām maithune | [ĀpDhS, 1, 9 721043_1]
brahma adhyeṣyamāṇaḥ malavat vāsasā icchan saṃbhāṣitum brāhmaṇena sambhāṣya tayā sambhāṣeta | [ĀpDhS, 1, 9 721045_1]
sambhāṣya tu brāhmaṇena eva sambhāṣya adhīyīta | [ĀpDhS, 1, 9 721046_1]
evam tasyāḥ prajā niḥśreyasam | [ĀpDhS, 1, 9 721047_1]
antar śavam antar cāṇḍālam abhinirhṛtānām tu sīmni anadhyāyaḥ saṃdarśane ca araṇye tat ahar āgateṣu ca grāmam bāhyeṣu api satsu | [ĀpDhS, 1, 9 721050_1]
saṃdhau anustanite rātrim svapna paryāntam vidyuti | [ĀpDhS, 1, 9 721054_1]
upavyuṣam yāvatā vā kṛṣṇām rohiṇīm iti śamyāprāsāt vijānīyāt etasmin kāle vidyotamāne sa pradoṣam ahar anadhyāyaḥ dahre apararātre stanayitnunā | [ĀpDhS, 1, 9 721056_1]
ūrdhvam ardharātrāt iti eke gavām ca avarodhe vadhyānām ca yāvatā hanyante | [ĀpDhS, 1, 9 721058_1]
pṛṣṭha ārūḍhaḥ paśūnām na adhīyīta | [ĀpDhS, 1, 9 721061_1]
ahar rātrau amāvāsyāsu | [ĀpDhS, 1, 9 721062_1]
{ĀpDhS, 1, 10}
cāturmāsīṣu ca | [ĀpDhS, 1, 10 721063_1]
vairamaṇaḥ guruṣu aṣṭākyaḥ aupākaraṇaḥ iti tri ahāḥ tathā saṃbandheṣu jñātiṣu | [ĀpDhS, 1, 10 721064_1]
mātari pitari ācārye iti dvādaśa ahāḥ | [ĀpDhS, 1, 10 721066_1]
teṣu ca udaka upasparśanam tāvantam kālam | [ĀpDhS, 1, 10 721067_1]
anubhāvinām ca parivāpanam | [ĀpDhS, 1, 10 721068_1]
na samāvṛttāḥ vaperan anyatra vihārāt iti eke | [ĀpDhS, 1, 10 721069_1]
atha api brāhmaṇam riktaḥ vai eṣaḥ an apihitaḥ yat muṇḍaḥ tasya etat apidhānam yat śikhā iti | [ĀpDhS, 1, 10 721070_1]
satreṣu tu vacanāt vapanam śikhāyāḥ | [ĀpDhS, 1, 10 721071_1]
ācārye trīn ahar rātrān iti eke | [ĀpDhS, 1, 10 721072_1]
śrotriya saṃsthāyām a parisaṃvatsarāyām ekām | [ĀpDhS, 1, 10 721073_1]
sabrahmacāriṇi iti eke | [ĀpDhS, 1, 10 721074_1]
śrotriya abhyāgame adhijigāṃsamānaḥ adhīyānaḥ vā anujñāpya adhīyīta adhyāpayet vā | [ĀpDhS, 1, 10 721075_1]
guru saṃnidhau ca adhīhi bho iti uktvā adhīyīta adhyāpayet vā | [ĀpDhS, 1, 10 721077_1]
ubhayatas upasaṃgrahaṇam adhijigāṃsamānasya adhītya ca | [ĀpDhS, 1, 10 721079_1]
adhīyāneṣu vā yatra anyaḥ vyaveyāt etam eva śabdam utsṛjya adhīyīta | [ĀpDhS, 1, 10 721080_1]
śva gardabha nādāḥ salāvṛkī ekasṛka ulūka śabdāḥ sarve vāditra śabdāḥ rodana gīta sāma śabdāḥ ca | [ĀpDhS, 1, 10 721081_1]
śākhā antare ca sāmnām anadhyāyaḥ sarveṣu ca śabda karmasu yatra saṃsṛjyeran chardayitvā svapna antam sarpiḥ vā prāśya pūti gandhaḥ śuktam ca ātma saṃyuktam pradoṣe ca bhuktvā prodakayoḥ ca pāṇyoḥ | [ĀpDhS, 1, 10 721082_1]
preta saṃkﾱptam ca annam bhuktvā sa pradoṣam ahar anadhyāyaḥ ā ca vipākāt | [ĀpDhS, 1, 10 721090_1]
a śrāddhena tu paryavadadhyāt | [ĀpDhS, 1, 10 721092_1]
{ĀpDhS, 1, 11}
kāṇḍopākaraṇe cāmātṛkasya | [ĀpDhS, 1, 11 1]
kāṇḍasamāpane cāpitṛkasya | [ĀpDhS, 1, 11 2]
manuṣyaprakṛtīnāṃ ca devānāṃ yajñe bhuktvety eke | [ĀpDhS, 1, 11 3]
paryuṣitais taṇḍulair āmamāṃsena ca nānadhyāyāḥ | [ĀpDhS, 1, 11 4]
tathauṣadhivanaspatimūlaphalaiḥ | [ĀpDhS, 1, 11 5]
yat kāṇḍam upākurvīta yasya cānuvākyaṃ kurvīta na tat tad ahar adhīyīta | [ĀpDhS, 1, 11 6]
upākaraṇasamāpanayoś ca pārāyaṇasya tāṃ vidyām | [ĀpDhS, 1, 11 7]
vāyur ghoṣavān bhūmau vā tṛṇasaṃvāho varṣati vā yatra dhārāḥ pravahet | [ĀpDhS, 1, 11 8]
grāmāraṇyayoś ca sandhau | [ĀpDhS, 1, 11 9]
mahāpathe ca | [ĀpDhS, 1, 11 10]
viproṣya ca samadhyayanaṃ tad ahaḥ | [ĀpDhS, 1, 11 11]
svairikarmasu ca | [ĀpDhS, 1, 11 12]
yathā pādaprakṣālanotsādanānulepanāṇīti | [ĀpDhS, 1, 11 13]
tāvantaṃ kālaṃ nādhīyītādhyāpayed vā | [ĀpDhS, 1, 11 14]
sandhyoḥ | [ĀpDhS, 1, 11 15]
tathā vṛkṣam ārūḍhaḥ | [ĀpDhS, 1, 11 16]
apsu cāvagāḍhaḥ | [ĀpDhS, 1, 11 17]
naktaṃ cāpāvṛte | [ĀpDhS, 1, 11 18]
divā cāpihite | [ĀpDhS, 1, 11 19]
avihitam anuvākādhyayanam āṣāḍhavāsantikayoḥ | [ĀpDhS, 1, 11 20]
nityapraśnasya cāvidhinā | [ĀpDhS, 1, 11 21]
tasya vidhiḥ | [ĀpDhS, 1, 11 22]
akṛtaprātarāśa udakāntaṃ gatvā prayataḥ śucau deśe 'dhīyīta yathādhyāyam utsṛjan vācā | [ĀpDhS, 1, 11 23]
manasā cānadhyāye | [ĀpDhS, 1, 11 24]
vidyuti cābhyagrāyāṃ stanayitnāv aprāyatye pretānne nīhāre ca mānasaṃ paricakṣate | [ĀpDhS, 1, 11 25]
śrāddhabhojana evaike | [ĀpDhS, 1, 11 26]
vidyutstanayitnur vṛṣṭiś cāpartau yatra saṃnipateyus tryaham anadhyāyaḥ | [ĀpDhS, 1, 11 27]
yāvad bhūmir vyudakety eke | [ĀpDhS, 1, 11 28]
ekena dvābhyāṃ vaiteṣām ākālam | [ĀpDhS, 1, 11 29]
sūryācandramasor grahaṇe bhūmicale 'pasvāna ulkāyām agnyutpāte ca sarvāsāṃ vidyānāṃ sārvakālikam ākālam | [ĀpDhS, 1, 11 30]
abhraṃ cāpartau sūryācandramasoḥ pariveṣa indradhanuḥ pratisūryamatsyaś ca vāte pūtīgandhe nīhāre ca sarveṣv eteṣu tāvantaṃ kālam | [ĀpDhS, 1, 11 31]
muhūrtaṃ virate vāte | [ĀpDhS, 1, 11 32]
salāvṛkyām ekasṛka iti svapnaparyāntam | [ĀpDhS, 1, 11 33]
naktaṃ cāraṇye 'nagnāv ahiraṇye vā | [ĀpDhS, 1, 11 34]
ananūktaṃ cāpartau chandaso nādhīyīta | [ĀpDhS, 1, 11 35]
pradoṣe ca | [ĀpDhS, 1, 11 36]
sārvakālikam āmnātam | [ĀpDhS, 1, 11 37]
yathoktam anyad ataḥ pariṣatsu | [ĀpDhS, 1, 11 38]
{ĀpDhS, 1, 12}
tapaḥ svādhyāya iti brāhmaṇam | [ĀpDhS, 1, 12 1]
tatra śrūyate | [ĀpDhS, 1, 12 2.1]
sa yadi tiṣṭhann āsīnaḥ śayāno vā svādhyāyam adhīte tapa eva tat tapyate tapo hi svādhyāya iti | [ĀpDhS, 1, 12 2.2]
athāpi vājasaneyibrāhmaṇam | [ĀpDhS, 1, 12 3.1]
brahmayajño ha vā eṣa yat svādhyāyas tasyaite vaṣaṭkārā yat stanayati yad vidyotate yadavasphūrjati yad vāto vāyati tasmāt stanayati vidyotamāne 'vasphūrjati vāte vā vāyaty adhīyītaiva vaṣaṭkārāṇām acchambaṭkārāyeti | [ĀpDhS, 1, 12 3.2]
tasya śākhāntare vākyasamāptiḥ | [ĀpDhS, 1, 12 4]
atha yadi vāto vā vāyāt stanayed vā vidyoteta vāvasphūrjed vaikāṃ varcam ekaṃ vā yajur ekaṃ vā sāmābhivyāhared bhūr bhuvaḥ suvaḥ satyaṃ tapaḥ śraddhāyāṃ juhomīti vaitat | [ĀpDhS, 1, 12 5.1]
teno haivāsyaitad ahaḥ svādhyāya upātto bhavati | [ĀpDhS, 1, 12 5.2]
evaṃ saty āryasamayenāvipratiṣiddham | [ĀpDhS, 1, 12 6]
adhyāyānadhyāyaṃ hy upadiśanti | [ĀpDhS, 1, 12 7.1]
tad anarthakaṃ syād vājasaneyibrāhmaṇaṃ ced avekṣeta | [ĀpDhS, 1, 12 7.2]
āryasamayo hy agṛhyamānakāraṇaḥ | [ĀpDhS, 1, 12 8]
vidyāṃ praty anadhyāyaḥ śrūyate na karmayoge mantrāṇām | [ĀpDhS, 1, 12 9]
brāhmaṇoktā vidhayas teṣām utsannāḥ pāṭhāḥ prayogād anumīyante | [ĀpDhS, 1, 12 10]
yatra tu prītyupalabdhitaḥ pravṛttir na tatra śāstram asti | [ĀpDhS, 1, 12 11]
tad anuvartamāno narakāya rādhyati | [ĀpDhS, 1, 12 12]
atha brāhmaṇoktā vidhayaḥ | [ĀpDhS, 1, 12 13]
teṣāṃ mahāyajñā mahāsattrāṇīti saṃstutiḥ | [ĀpDhS, 1, 12 14]
ahar ahar bhūtabalir manuṣyebhyo yathāśakti dānam | [ĀpDhS, 1, 12 15]
{ĀpDhS, 1, 13}
devebhyaḥ svāhākāra ā kāṣṭhāt pitṛbhyaḥ svadhākāra odapātrāt svādhyāya iti | [ĀpDhS, 1, 13 1]
pūjā varṇajyāyasāṃ kāryā | [ĀpDhS, 1, 13 2]
vṛddhatarāṇāṃ ca | [ĀpDhS, 1, 13 3]
hṛṣṭo darpati dṛpto dharmam atikrāmati dharmātikrame khalu punar narakaḥ | [ĀpDhS, 1, 13 4]
na samāvṛtte samādeśo vidyate | [ĀpDhS, 1, 13 5]
oṃkāraḥ svargadvāraṃ tasmād brahmādhyeṣyamāṇa etadādi pratipadyeta | [ĀpDhS, 1, 13 6]
vikathāṃ cānyāṃ kṛtvaivaṃ laukikyā vācā vyāvartate brahma | [ĀpDhS, 1, 13 7]
yajñeṣu caitadādayaḥ prasavāḥ | [ĀpDhS, 1, 13 8]
loke ca bhūtikarmasv etadādīny eva vākyāni syur yathā puṇyāhaṃ svastyṛddhim iti | [ĀpDhS, 1, 13 9]
nāsamayena kṛcchraṃ kurvīta triḥśrāvaṇaṃ triḥsahavacanam iti parihāpya | [ĀpDhS, 1, 13 10]
avicikitsā yāvad brahma nigantavyam iti hārītaḥ | [ĀpDhS, 1, 13 11]
na bahirvede gatir vidyate | [ĀpDhS, 1, 13 12]
samādiṣṭam adhyāpayantaṃ yāvad adhyayanam upasaṃgṛhṇīyāt | [ĀpDhS, 1, 13 13]
nityam arhantam ity eke | [ĀpDhS, 1, 13 14]
na gatir vidyate | [ĀpDhS, 1, 13 15]
vṛddhānāṃ tu | [ĀpDhS, 1, 13 16]
brahmaṇi mitho viniyoge na gatir vidyate | [ĀpDhS, 1, 13 17]
brahma vardhata ity upadiśanti | [ĀpDhS, 1, 13 18]
niveśe vṛtte saṃvatsare saṃvatsare dvau dvau māsau samāhita ācāryakule vased bhūyaḥ śrutam icchann iti śvetaketuḥ | [ĀpDhS, 1, 13 19]
etena hy ahaṃ yogena bhūyaḥ pūrvasmāt kālācchrutam akurvīti | [ĀpDhS, 1, 13 20]
tacchāstrair vipratiṣiddham | [ĀpDhS, 1, 13 21]
niveśe hi vṛtte naiyamikāni śrūyante | [ĀpDhS, 1, 13 22]
{ĀpDhS, 1, 14}
agnihotram atithayaḥ | [ĀpDhS, 1, 14 1]
yac cānyad evaṃ yuktam | [ĀpDhS, 1, 14 2]
adhyayanārthena yaṃ codayen na cainaṃ pratyācakṣīta | [ĀpDhS, 1, 14 3]
na cāsmin doṣaṃ paśyet | [ĀpDhS, 1, 14 4]
yadṛcchāyām asaṃvṛttau gatir eva tasmin | [ĀpDhS, 1, 14 5]
mātari pitary ācāryavacchuśrūṣā | [ĀpDhS, 1, 14 6]
samāvṛttena sarve gurava upasaṃgrāhyāḥ | [ĀpDhS, 1, 14 7]
proṣya ca samāgame | [ĀpDhS, 1, 14 8]
bhrātṛṣu bhaginīṣu ca yathāpūrvam upasaṃgrahaṇam | [ĀpDhS, 1, 14 9]
nityā ca pūjā yathopadeśam | [ĀpDhS, 1, 14 10]
ṛtvikśvaśurapitṛvyamātulān avaravayasaḥ pratyutthāyābhivadet | [ĀpDhS, 1, 14 11]
tūṣṇīṃ vopasaṃgṛhṇīyāt | [ĀpDhS, 1, 14 12]
daśavarṣaṃ paurasakhyaṃ pañcavarṣaṃ tu cāraṇam | [ĀpDhS, 1, 14 13.1]
trivarṣapūrvaḥ śrotriyaḥ abhivādanam arhati | [ĀpDhS, 1, 14 13.2]
jñāyamāne vayoviśeṣe vṛddhatarāyābhivādyam | [ĀpDhS, 1, 14 14]
viṣamagatāyāgurave nābhivādyam | [ĀpDhS, 1, 14 15]
anvāruhya vābhivādayīta | [ĀpDhS, 1, 14 16]
sarvatra tu pratyutthāyābhivādanam | [ĀpDhS, 1, 14 17]
aprayatena nābhivādyam | [ĀpDhS, 1, 14 18]
tathāprayatāya | [ĀpDhS, 1, 14 19]
aprayataś ca na pratyabhivadet | [ĀpDhS, 1, 14 20]
pativayasaḥ striyaḥ | [ĀpDhS, 1, 14 21]
na sopānahveṣṭitaśirā avahitapāṇir vābhivādayīta | [ĀpDhS, 1, 14 22]
sarvanāmnā striyo rājanyavaiśyau ca na nāmnā | [ĀpDhS, 1, 14 23]
mātaram ācāryadāraṃ cety eke | [ĀpDhS, 1, 14 24]
daśavarṣaś ca brāhmaṇaḥ śatavarṣaś ca kṣatriyaḥ | [ĀpDhS, 1, 14 25.1]
pitāputrau sma tau viddhi tayos tu brāhmaṇaḥ pitā | [ĀpDhS, 1, 14 25.2]
kuśalam avaravayasaṃ vayasyaṃ vā pṛcchet | [ĀpDhS, 1, 14 26]
anāmayaṃ kṣatriyam | [ĀpDhS, 1, 14 27]
anaṣṭaṃ vaiśyam | [ĀpDhS, 1, 14 28]
ārogyaṃ śūdram | [ĀpDhS, 1, 14 29]
nāsambhāṣya śrotriyaṃ vyativrajet | [ĀpDhS, 1, 14 30]
araṇye ca striyam | [ĀpDhS, 1, 14 31]
{ĀpDhS, 1, 15}
upāsane gurūṇāṃ vṛddhānām atithīnāṃ home japyakarmaṇi bhojana ācamane svādhyāye ca yajñopavītī syāt | [ĀpDhS, 1, 15 1]
bhūmigatāsv apsv ācamya prayato bhavati | [ĀpDhS, 1, 15 2]
yaṃ vā prayata ācāmayet | [ĀpDhS, 1, 15 3]
na varṣadhārāsv ācāmet | [ĀpDhS, 1, 15 4]
tathā pradarodake | [ĀpDhS, 1, 15 5]
taptābhiś cākāraṇāt | [ĀpDhS, 1, 15 6]
riktapāṇir vayasa udyamyāpa upaspṛśet | [ĀpDhS, 1, 15 7]
śaktiviṣaye na muhūrtam apy aprayataḥ syāt | [ĀpDhS, 1, 15 8]
nagno vā | [ĀpDhS, 1, 15 9]
nāpsu sataḥ prayamaṇam vidyate | [ĀpDhS, 1, 15 10]
uttīrya tv ācāmet | [ĀpDhS, 1, 15 11]
nāprokṣitam indhanam agnāv ādadhyāt | [ĀpDhS, 1, 15 12]
mūḍhasvastare cāsaṃspṛśann anyān aprayatān prayato manyeta | [ĀpDhS, 1, 15 13]
tathā tṛṇakāṣṭheṣu nikhāteṣu | [ĀpDhS, 1, 15 14]
prokṣya vāsa upayojayet | [ĀpDhS, 1, 15 15]
śunopahataḥ sacelo 'vagāheta | [ĀpDhS, 1, 15 16]
prakṣālya vā taṃ deśam agninā saṃspṛśya punaḥ prakṣālya pādau cācamya prayato bhavati | [ĀpDhS, 1, 15 17]
agniṃ nāprayata āsīdet | [ĀpDhS, 1, 15 18]
iṣumātrād ity eke | [ĀpDhS, 1, 15 19]
na cainam upadhamet | [ĀpDhS, 1, 15 20]
khaṭvāyāṃ ca nopadadhyāt | [ĀpDhS, 1, 15 21]
prabhūtaidhodake grāme yatrātmādhīnaṃ prayamaṇaṃ tatra vāso dhārmyo brāhmaṇasya | [ĀpDhS, 1, 15 22]
mūtraṃ kṛtvā purīṣaṃ vā mūtrapurīṣalepān annalepān ucchiṣṭalepān retasaś ca ye lepās tān prakṣālya pādau cācamya prayato bhavati | [ĀpDhS, 1, 15 23]
{ĀpDhS, 1, 16}
tiṣṭhann ācāmet prahvo vā | [ĀpDhS, 1, 16 1]
āsīnas trir ācāmeddhṛdayaṅgamābhir adbhiḥ | [ĀpDhS, 1, 16 2]
trir oṣṭhau parimṛjet | [ĀpDhS, 1, 16 3]
dvir ity eke | [ĀpDhS, 1, 16 4]
sakṛd upaspṛśet | [ĀpDhS, 1, 16 5]
dvir ity eke | [ĀpDhS, 1, 16 6]
dakṣiṇena pāṇinā savyaṃ prokṣya pādau śiraś cendriyāṇy upaspṛśec cakṣuṣī nāsike śrotre ca | [ĀpDhS, 1, 16 7]
athāpa upaspṛśet | [ĀpDhS, 1, 16 8]
bhokṣyamāṇas tu prayato 'pi dvir ācāmed dviḥ parimṛjet sakṛd upaspṛśet | [ĀpDhS, 1, 16 9]
śyāvāntaparyantāv oṣṭhāv upaspṛśyācāmet | [ĀpDhS, 1, 16 10]
na śmaśrubhir ucchiṣṭo bhavaty antar āsye sadbhir yāvan na hastenopaspṛśati | [ĀpDhS, 1, 16 11]
ya āsyād bindavaḥ patanta upalabhyante teṣv ācamanaṃ vihitam | [ĀpDhS, 1, 16 12]
ye bhūmau na teṣv ācāmed ity eke | [ĀpDhS, 1, 16 13]
svapne kṣavathau śṛṅkhāṇikāśrvālambhe lohitasya keśānām agner gavāṃ brāhmaṇasya striyāś cālambhe mahāpathaṃ ca gatvāmedhyaṃ copaspṛśyāprayataṃ ca manuṣyaṃ nīvīṃ ca paridhāyāpa upaspṛśet | [ĀpDhS, 1, 16 14]
ārdraṃ vā śakṛd oṣadhīr bhūmiṃ vā | [ĀpDhS, 1, 16 15]
hiṃsārthenāsinā māṃsaṃ chinnam abhojyam | [ĀpDhS, 1, 16 16]
dadbhir apūpasya nāpacchindyāt | [ĀpDhS, 1, 16 17]
yasya kule mriyeta na tatrānirdaśe bhoktavyam | [ĀpDhS, 1, 16 18]
tathānutthitāyāṃ sūtikāyām | [ĀpDhS, 1, 16 19]
antaḥśave ca | [ĀpDhS, 1, 16 20]
aprayatopahatam annam aprayataṃ na tv abhojyam | [ĀpDhS, 1, 16 21]
aprayatena tu śūdreṇopahṛtam abhojyam | [ĀpDhS, 1, 16 22]
yasmiṃś cānne keśaḥ syāt | [ĀpDhS, 1, 16 23]
anyad vāmedhyam | [ĀpDhS, 1, 16 24]
amedhyair avamṛṣṭam | [ĀpDhS, 1, 16 25]
kīṭo vāmedhyasevī | [ĀpDhS, 1, 16 26]
mūṣakalāṅgaṃ vā | [ĀpDhS, 1, 16 27]
padā vopahatam | [ĀpDhS, 1, 16 28]
sicā vā | [ĀpDhS, 1, 16 29]
śunā vāpapātreṇa vā dṛṣṭam | [ĀpDhS, 1, 16 30]
sicā vopahṛtam | [ĀpDhS, 1, 16 31]
dāsyā vā naktam āhṛtam | [ĀpDhS, 1, 16 32]
bhuñjānaṃ vā | [ĀpDhS, 1, 16 33]
{ĀpDhS, 1, 17}
yatra śūdra upaspṛśet | [ĀpDhS, 1, 17 1]
anarhadbhir vā samānapaṅktau | [ĀpDhS, 1, 17 2]
bhuñjāneṣu vā yatrānūtthāyocchiṣṭaṃ prayacched ācāmed vā | [ĀpDhS, 1, 17 3]
kutsayitvā vā yatrānnaṃ dadyuḥ | [ĀpDhS, 1, 17 4]
manuṣyair avaghrātam anyair vāmedhyaiḥ | [ĀpDhS, 1, 17 5]
na nāvi bhuñjīta | [ĀpDhS, 1, 17 6]
tathā prāsāde | [ĀpDhS, 1, 17 7]
kṛtabhūmau tu bhuñjīta | [ĀpDhS, 1, 17 8]
anāprīte mṛnmaye bhoktavyam | [ĀpDhS, 1, 17 9]
āprītaṃ ced abhidagdhe | [ĀpDhS, 1, 17 10]
paryṛṣṭaṃ lauhaṃ prayatam | [ĀpDhS, 1, 17 11]
nirlikhitaṃ dārumayam | [ĀpDhS, 1, 17 12]
yathāgamaṃ yajñe | [ĀpDhS, 1, 17 13]
nāpaṇīyam annam aśnīyāt | [ĀpDhS, 1, 17 14]
tathā rasānām amāṃsamadhulavaṇānīti parihāpya | [ĀpDhS, 1, 17 15]
tailasarpiṣī tūpayojayed udake 'vadhāya | [ĀpDhS, 1, 17 16]
kṛtānnaṃ paryuṣitam akhādyāpeyānādyam | [ĀpDhS, 1, 17 17]
śuktaṃ ca | [ĀpDhS, 1, 17 18]
phāṇitapṛthukataṇḍulakarambharujasaktuśākamāṃsapiṣṭakṣīravikārauṣadhivanaspatimūlaphalavarjam | [ĀpDhS, 1, 17 19]
śuktaṃ cāparayogam | [ĀpDhS, 1, 17 20]
sarvaṃ madyam apeyam | [ĀpDhS, 1, 17 21]
tathailakaṃ payaḥ | [ĀpDhS, 1, 17 22]
uṣṭrīkṣīramṛgīkṣīrasandhinīkṣīrayamasūkṣīrāṇīti | [ĀpDhS, 1, 17 23]
dhenoś cānirdaśāyāḥ | [ĀpDhS, 1, 17 24]
tathā kīlālauṣadhīnāṃ ca | [ĀpDhS, 1, 17 25]
karañjapalaṇḍuparārīkāḥ | [ĀpDhS, 1, 17 26]
yac cānyat paricakṣate | [ĀpDhS, 1, 17 27]
kyākvabhojyam iti hi brāhmaṇam | [ĀpDhS, 1, 17 28]
ekakhuroṣṭragavayagrāmasūkaraśarabhagavām | [ĀpDhS, 1, 17 29]
dhenvanaḍuhor bhakṣyam | [ĀpDhS, 1, 17 30]
medhyam ānaḍuham iti vājasaneyakam | [ĀpDhS, 1, 17 31]
kukkuṭo vikirāṇām | [ĀpDhS, 1, 17 32]
plavaḥ pratudām | [ĀpDhS, 1, 17 33]
kravyādaḥ | [ĀpDhS, 1, 17 34]
haṃsabhāsacakravākasuparṇāś ca | [ĀpDhS, 1, 17 35]
kruñcakrauñcavārdhrāṇasalakṣmaṇavarjam | [ĀpDhS, 1, 17 36]
pañcanakhānāṃ godhākacchapaśvāviṭśalyakakhaḍgaśaśapūtikhaṣavarjam | [ĀpDhS, 1, 17 37]
abhakṣyaś ceṭo matsyānām | [ĀpDhS, 1, 17 38]
sarpaśīrṣī mṛduraḥ kravyādo ye cānye vikṛtā yathā manuṣyaśirasaḥ | [ĀpDhS, 1, 17 39]
{ĀpDhS, 1, 18}
madhv āmaṃ mārgaṃ māṃsaṃ bhūmir mūlaphalāni rakṣā gavyūtir niveśanaṃ yugyaghāsaś cogrataḥ pratigṛhyāṇi | [ĀpDhS, 1, 18 1]
etāny api nānantevāsyāhṛtānīti hārītaḥ | [ĀpDhS, 1, 18 2]
āmaṃ vā gṛhṇīran | [ĀpDhS, 1, 18 3]
kṛtānnasya vā virasasya | [ĀpDhS, 1, 18 4]
na subhikṣāḥ syuḥ | [ĀpDhS, 1, 18 5]
svayam apy avṛttau suvarṇaṃ dattvā paśuṃ vā bhuñjīta | [ĀpDhS, 1, 18 6]
nātyantam anvavasyet | [ĀpDhS, 1, 18 7]
vṛttiṃ prāpya viramet | [ĀpDhS, 1, 18 8]
trayāṇāṃ varṇānāṃ kṣatriyaprabhṛtīnāṃ samāvṛttena na bhoktavyam | [ĀpDhS, 1, 18 9]
prakṛtyā brāhmaṇasya bhoktavyaṃ kāraṇād abhojyam | [ĀpDhS, 1, 18 10]
yatrāprāyaścittaṃ karmāsevate prāyaścittavati | [ĀpDhS, 1, 18 11]
caritanirveṣasya bhoktavyam | [ĀpDhS, 1, 18 12]
sarvavarṇānāṃ svadharme vartamānānāṃ bhoktavyaṃ śūdravarjam ity eke | [ĀpDhS, 1, 18 13]
tasyāpi dharmopanatasya | [ĀpDhS, 1, 18 14]
suvarṇam dattvā paśuṃ vā bhuñjīta nātyantam anvavasyed vṛttiṃ prāpya viramet | [ĀpDhS, 1, 18 15]
saṅghānnam abhojyam | [ĀpDhS, 1, 18 16]
parikruṣṭaṃ ca | [ĀpDhS, 1, 18 17]
sarveṣāṃ ca śilpājīvānām | [ĀpDhS, 1, 18 18]
ye ca śastram ājīvanti | [ĀpDhS, 1, 18 19]
ye cādhim | [ĀpDhS, 1, 18 20]
bhiṣak | [ĀpDhS, 1, 18 21]
vārdhuṣikaḥ | [ĀpDhS, 1, 18 22]
dīkṣito 'krītarājakaḥ | [ĀpDhS, 1, 18 23]
agnīṣomīyasaṃsthāyām eva | [ĀpDhS, 1, 18 24]
hutāyāṃ vā vapāyāṃ dīkṣitasya bhoktavyam | [ĀpDhS, 1, 18 25]
yajñārthe vā nirdiṣṭe śeṣād bhuñjīrann iti hi brāhmaṇam | [ĀpDhS, 1, 18 26]
klībaḥ | [ĀpDhS, 1, 18 27]
rājñāṃ praiṣakaraḥ | [ĀpDhS, 1, 18 28]
ahaviryājī | [ĀpDhS, 1, 18 29]
cārī | [ĀpDhS, 1, 18 30]
avidhinā ca pravrajitaḥ | [ĀpDhS, 1, 18 31]
yaś cāgnīn apāsyati | [ĀpDhS, 1, 18 32]
yaś ca sarvān varjayate sarvānnī ca śrotriyo nirākṛtir vṛṣalīpatiḥ | [ĀpDhS, 1, 18 33]
{ĀpDhS, 1, 19}
matta unmatto baddho 'ṇikaḥ pratyupaviṣṭo yaś ca pratyupaveśayate tāvantaṃ kālam | [ĀpDhS, 1, 19 1]
ka aśyānnaḥ | [ĀpDhS, 1, 19 2]
ya īpsed iti kaṇvaḥ | [ĀpDhS, 1, 19 3]
puṇya iti kautsaḥ | [ĀpDhS, 1, 19 4]
yaḥ kaś cid dadyād iti vārṣyāyaṇiḥ | [ĀpDhS, 1, 19 5]
yadi ha rajaḥ sthāvaraṃ puruṣe bhoktavyam atha ceccalaṃ dānena nirdoṣo bhavati | [ĀpDhS, 1, 19 6]
śuddhā bhikṣā bhoktavyaikakuṇikau kāṇvakutsau tathā puṣkarasādiḥ | [ĀpDhS, 1, 19 7]
sarvatopetaṃ vārṣyāyaṇīyam | [ĀpDhS, 1, 19 8]
puṇyasyepsato bhoktavyam | [ĀpDhS, 1, 19 9]
puṇyasyāpy anīpsato na bhoktavyam | [ĀpDhS, 1, 19 10]
yataḥ kutaś cābhyudyataṃ bhoktavyam | [ĀpDhS, 1, 19 11]
nānaniyogapūrvam iti hārītaḥ | [ĀpDhS, 1, 19 12]
atha purāṇe ślokāv udāharanti | [ĀpDhS, 1, 19 13.1]
udyatām āhṛtāṃ bhikṣāṃ purastād apraveditām | [ĀpDhS, 1, 19 13.2]
bhojyāṃ mene prajāpatir api duṣkṛtakāriṇaḥ | [ĀpDhS, 1, 19 13.3]
na tasya pitaro 'śnanti daśa varṣāṇi pañca ca | [ĀpDhS, 1, 19 13.4]
na ca havyaṃ vahaty agnir yas tām abhy adhimanyata iti | [ĀpDhS, 1, 19 13.5]
cikitsakasya mṛgayoḥ śalyakṛntasya pāśinaḥ | [ĀpDhS, 1, 19 14.1]
kulaṭāyāḥ ṣaṇḍhakasya ca teṣām annam anādyam | [ĀpDhS, 1, 19 14.2]
athāpy udāharanti | [ĀpDhS, 1, 19 15.1]
annāde bhrūṇahā mārṣṭi anenā abhiśaṃsati | [ĀpDhS, 1, 19 15.2]
stenaḥ pramukto rājani yācann anṛtasaṃkara iti | [ĀpDhS, 1, 19 15.3]
{ĀpDhS, 1, 20}
nemaṃ laukikam arthaṃ puraskṛtya dharmāṃś caret | [ĀpDhS, 1, 20 1]
niṣphalā hy abhyudaye bhavanti | [ĀpDhS, 1, 20 2]
tad yathāmre phalārthe nirmite chāyā gandha ity anūtpadyete | [ĀpDhS, 1, 20 3.1]
evaṃ dharmaṃ caryamāṇam arthā anūtpadyante | [ĀpDhS, 1, 20 3.2]
no ced anūtpadyante na dharmahānir bhavati | [ĀpDhS, 1, 20 4]
anasūyur duṣpralambhaḥ syāt kuhakaśaṭhanāstikabālavādeṣu | [ĀpDhS, 1, 20 5]
na dharmādharmau carata āvaṃ sva iti | [ĀpDhS, 1, 20 6.1]
na devagandharvā na pitara ity ācakṣate 'yaṃ dharmo 'yam adharma iti | [ĀpDhS, 1, 20 6.2]
yat tv āryāḥ kriyamāṇaṃ praśaṃsanti sa dharmo yad garhante so 'dharmaḥ | [ĀpDhS, 1, 20 7]
sarvajanapadeṣv ekāntasamāhitam āryāṇām vṛttaṃ samyagvinītānāṃ vṛddhānām ātmavatām alolupānām adāmbhikānāṃ vṛttasādṛśyaṃ bhajeta | [ĀpDhS, 1, 20 8]
evam ubhau lokāv abhijayati | [ĀpDhS, 1, 20 9]
avihitā brāhmaṇasya vaṇijyā | [ĀpDhS, 1, 20 10]
āpadi vyavahareta paṇyānām apaṇyāni vyudasyan | [ĀpDhS, 1, 20 11]
manuṣyān rasān rāgān gandhān annaṃ carma gavāṃ vaśāṃ śleṣmodake tokmakiṇve pippalimarīce dhānyaṃ māṃsam āyudhaṃ sukṛtāśāṃ ca | [ĀpDhS, 1, 20 12]
tilataṇḍulāṃs tv eva dhānyasya viśeṣeṇa na vikrīṇīyāt | [ĀpDhS, 1, 20 13]
avihitaś caiteṣāṃ mitho vinimayaḥ | [ĀpDhS, 1, 20 14]
annena cānnasya manuṣyāṇāṃ ca manuṣyai rasānāṃ ca rasair gandhānāṃ ca gandhair vidyayā ca vidyānām | [ĀpDhS, 1, 20 15]
akrītapaṇyair vyavahareta | [ĀpDhS, 1, 20 16]
{ĀpDhS, 1, 21}
muñjabalbajair mūlaphalaiḥ | [ĀpDhS, 1, 21 1]
tṛṇakāṣṭhair avikṛtaiḥ | [ĀpDhS, 1, 21 2]
nātyantam anvavasyet | [ĀpDhS, 1, 21 3]
vṛttiṃ prāpya viramet | [ĀpDhS, 1, 21 4]
na patitaiḥ saṃvyavahāro vidyate | [ĀpDhS, 1, 21 5]
tathāpapātraiḥ | [ĀpDhS, 1, 21 6]
atha patanīyāni | [ĀpDhS, 1, 21 7]
steyam ābhiśastyaṃ puruṣavadho brahmojjhaṃ garbhaśātanam mātuḥ pitur iti yonisaṃbandhe sahāpatye strīgamanaṃ surāpānam asaṃyogasaṃyogaḥ | [ĀpDhS, 1, 21 8]
gurvīsakhiṃ gurusakhiṃ ca gatvānyāṃś ca paratalpān | [ĀpDhS, 1, 21 9]
nāgurutalpe patatīty eke | [ĀpDhS, 1, 21 10]
adharmāṇāṃ tu satatam ācāraḥ | [ĀpDhS, 1, 21 11]
athāśucikarāṇi | [ĀpDhS, 1, 21 12]
śūdragamanam āryastrīṇām | [ĀpDhS, 1, 21 13]
pratiṣiddhānāṃ māṃsabhakṣaṇam | [ĀpDhS, 1, 21 14]
śuno manuṣyasya ca kukkuṭasūkarāṇāṃ grāmyāṇāṃ kravyādasām | [ĀpDhS, 1, 21 15]
manuṣyāṇāṃ mūtrapurīṣaprāśanam | [ĀpDhS, 1, 21 16]
śūdrocchiṣṭam apapātrāgamanaṃ cāryāṇām | [ĀpDhS, 1, 21 17]
etāny api patanīyānīty eke | [ĀpDhS, 1, 21 18]
ato 'nyāni doṣavanty aśucikarāṇi bhavanti | [ĀpDhS, 1, 21 19]
doṣaṃ buddhvā na pūrvaḥ parebhyaḥ patitasya samākhyāne syād varjayet tv enaṃ dharmeṣu | [ĀpDhS, 1, 21 20]
{ĀpDhS, 1, 22}
adhyātmikān yogān anutiṣṭhet nyāya saṃhitān a naiścārikān | [ĀpDhS, 1, 22 721393_1]
ātma lābhāt na param vidyate | [ĀpDhS, 1, 22 721394_1]
tatra ātma lābhīyān ślokān udāhariṣyāmaḥ | [ĀpDhS, 1, 22 721395_1]
pūḥ prāṇinaḥ sarva eva guhāśayasya | [ĀpDhS, 1, 22 4.1]
ahanyamānasya vikalmaṣasya | [ĀpDhS, 1, 22 4.2]
acalaṃ calaniketaṃ ye 'nutiṣṭhanti te 'mṛtāḥ | [ĀpDhS, 1, 22 4.3]
yad idam id ihed iha loke viṣayam ucyate | [ĀpDhS, 1, 22 5.1]
vidhūya kavir etad anutiṣṭhed guhāśayam | [ĀpDhS, 1, 22 5.2]
ātmann evāham alabdhvaitaddhitaṃ sevasva nāhitam | [ĀpDhS, 1, 22 6.1]
athānyeṣu pratīcchāmi sādhuṣṭhānam anapekṣayā | [ĀpDhS, 1, 22 6.2]
mahāntaṃ tejasaḥ kāyaṃ sarvatra nihitaṃ prabhum | [ĀpDhS, 1, 22 6.3]
sarvabhūteṣu yo nityo vipaścid amṛto dhruvaḥ | [ĀpDhS, 1, 22 7.1]
anaṅgo 'śabdo 'śarīro 'sparśaś ca mahāñśuciḥ | [ĀpDhS, 1, 22 7.2]
sa sarvaṃ paramā kāṣṭhā sa vaiṣuvataṃ sa vai vaibhājanaṃ puram | [ĀpDhS, 1, 22 7.3]
taṃ yo 'nutiṣṭhet sarvatra prādhvaṃ cāsya sadācaret | [ĀpDhS, 1, 22 8.1]
durdarśaṃ nipuṇaṃ yukto yaḥ paśyet sa modeta viṣṭape | [ĀpDhS, 1, 22 8.2]
{ĀpDhS, 1, 23}
ātman paśyan sarvabhūtāni na muhyec cintayan kaviḥ | [ĀpDhS, 1, 23 1.1]
ātmānaṃ caiva sarvatra yaḥ paśyet sa vai brahmā nākapṛṣṭhe virājati | [ĀpDhS, 1, 23 1.2]
nipuṇo 'ṇīyān bisorṇāyā yaḥ sarvam āvṛtya tiṣṭhati | [ĀpDhS, 1, 23 2.1]
varṣīyāṃś ca pṛthivyā dhruvaḥ sarvam ārabhya tiṣṭhati | [ĀpDhS, 1, 23 2.2]
sa indriyair jagato 'sya jñānād anyonyasya jñeyāt parameṣṭhī vibhājaḥ | [ĀpDhS, 1, 23 2.3]
tasmāt kāyāḥ prabhavanti sarve sa mūlaṃ śāśvatikaḥ sa nityaḥ | [ĀpDhS, 1, 23 2.4]
doṣāṇāṃ tu vinirghāto yogamūla iha jīvite | [ĀpDhS, 1, 23 3.1]
nirhṛtya bhūtadāhīyān kṣemaṃ gacchati paṇḍitaḥ | [ĀpDhS, 1, 23 3.2]
atha bhūtadāhīyān doṣān udāhariṣyāmaḥ | [ĀpDhS, 1, 23 4.1]
krodho harṣo roṣo lobho moho dambho droho mṛṣodyam atyāśaparīvādāvasūyā kāmamanyū anātmyam ayogas teṣāṃ yogamūlo nirghātaḥ | [ĀpDhS, 1, 23 5.1]
akrodho 'harṣo 'roṣo 'lobho 'moho 'dambho 'drohaḥ satyavacanam anatyāśo 'paiśunam anasūyā saṃvibhāgas tyāga ārjavaṃ mārdavaṃ śamo damaḥ sarvabhūtair avirodho yoga āryam ānṛśaṃsaṃ tuṣṭir iti sarvāśramāṇāṃ samayapadāni tāny anutiṣṭhan vidhinā sārvagāmī bhavati | [ĀpDhS, 1, 23 6.1]
{ĀpDhS, 1, 24}
kṣatriyaṃ hatvā gavāṃ sahasraṃ vairayātanārthaṃ dadyāt | [ĀpDhS, 1, 24 1]
śataṃ vaiśye | [ĀpDhS, 1, 24 2]
daśa śūdre | [ĀpDhS, 1, 24 3]
ṛṣabhaś cātrādhikaḥ sarvatra prāyaścittārthaḥ | [ĀpDhS, 1, 24 4]
strīṣu caiteṣām evam | [ĀpDhS, 1, 24 5]
pūrvayor varṇayor vedādhyāyaṃ hatvā savanagataṃ vābhiśastaḥ | [ĀpDhS, 1, 24 6]
brāhmaṇamātram ca | [ĀpDhS, 1, 24 7]
garbhaṃ ca tasyāvijñātam | [ĀpDhS, 1, 24 8]
ātreyīṃ ca striyam | [ĀpDhS, 1, 24 9]
tasya nirveṣaḥ | [ĀpDhS, 1, 24 10]
araṇye kuṭiṃ kṛtvā vāgyataḥ śavaśiradhvajo 'rdhaśāṇīpakṣam adhonābhyuparijānv ācchādya | [ĀpDhS, 1, 24 11]
tasya panthā antarā vartmanī | [ĀpDhS, 1, 24 12]
dṛṣṭvā cānyam utkrāmet | [ĀpDhS, 1, 24 13]
khaṇḍena lohitakena śarāveṇa grāme pratiṣṭheta | [ĀpDhS, 1, 24 14]
ko 'bhiśastāya bhikṣām iti saptāgārāṇi caret | [ĀpDhS, 1, 24 15]
sā vṛttiḥ | [ĀpDhS, 1, 24 16]
alabdhopavāsaḥ | [ĀpDhS, 1, 24 17]
gāś ca rakṣet | [ĀpDhS, 1, 24 18]
tāsāṃ niṣkramaṇapraveśane dvitīyo grāme 'rthaḥ | [ĀpDhS, 1, 24 19]
dvādaśa varṣāṇi caritvā siddhaḥ sadbhiḥ saṃprayogaḥ | [ĀpDhS, 1, 24 20]
ājipathe vā kuṭim kṛtvā brāhmaṇagavyopajigīṣamāṇo vaset triḥ pratirāddho 'pajitya vā muktaḥ | [ĀpDhS, 1, 24 21]
āśvamedhikaṃ vāvabhṛtham avetya mucyate | [ĀpDhS, 1, 24 22]
dharmārthasaṃnipāte 'rthagrāhiṇa etad eva | [ĀpDhS, 1, 24 23]
guruṃ hatvā śrotriyaṃ vā karmasamāptam etenaiva vidhinottamād ucchvāsāc caret | [ĀpDhS, 1, 24 24]
nāsyāsmiṃlloke pratyāpattir vidyate kalmaṣaṃ tu nirhaṇyate | [ĀpDhS, 1, 24 25]
{ĀpDhS, 1, 25}
gurutalpagāmī savṛṣaṇaṃ śiśnaṃ parivāsyāñjalāv ādhāya dakṣiṇāṃ diśam anāvṛttiṃ vrajet | [ĀpDhS, 1, 25 1.1]
jvalitāṃ vā sūrmiṃ pariṣvajya samāpnuyāt | [ĀpDhS, 1, 25 2.1]
surāpo 'gnisparśāṃ surāṃ pibet | [ĀpDhS, 1, 25 3.1]
stenaḥ prakīrṇakeśo 'ṃse musalam ādāya rājānaṃ gatvā karmācakṣīta | [ĀpDhS, 1, 25 4.1]
tenainaṃ hanyād vadhe mokṣaḥ | [ĀpDhS, 1, 25 4.2]
anujñāte 'nujñātāram enaḥ | [ĀpDhS, 1, 25 5.1]
agniṃ vā praviśet tīkṣṇaṃ vā tapa āyacchet | [ĀpDhS, 1, 25 6.1]
bhaktāpacayena vātmānaṃ samāpnuyāt | [ĀpDhS, 1, 25 7.1]
kṛcchrasaṃvatsaraṃ vā caret | [ĀpDhS, 1, 25 8.1]
athāpy udāharanti | [ĀpDhS, 1, 25 9.1]
steyaṃ kṛtvā surāṃ pītvā gurudāraṃ ca gatvā brahmahatyām akṛtvā caturthakālā mitabhojanāḥ syur apo 'bhyaveyuḥ savanānukalpam | [ĀpDhS, 1, 25 10.1]
sthānāsanābhyāṃ viharanta ete tribhir varṣair apa pāpaṃ nundate | [ĀpDhS, 1, 25 10.2]
prathamaṃ varṇaṃ parihāpya prathamaṃ varṇaṃ hatvā saṃgrāmaṃ gatvāvatiṣṭheta | [ĀpDhS, 1, 25 11.1]
tatrainaṃ hanyuḥ | [ĀpDhS, 1, 25 11.2]
api vā lomāni tvacaṃ māṃsam iti hāvayitvāgniṃ praviśet | [ĀpDhS, 1, 25 12.1]
vāyasapracalākabarhiṇacakravākahaṃsabhāsamaṇḍūkanakulaḍerikāśvahiṃsāyāṃ śūdravat prāyaścittam | [ĀpDhS, 1, 25 13.1]
{ĀpDhS, 1, 26}
dhenvanaḍuhoś cākāraṇāt | [ĀpDhS, 1, 26 1]
dhuryavāhapravṛttau cetareṣāṃ prāṇinām | [ĀpDhS, 1, 26 2]
anākrośyam ākruśyānṛtaṃ voktvā trirātram akṣīrākṣārālavaṇabhojanaṃ | [ĀpDhS, 1, 26 3]
śūdrasya saptarātram abhojanam | [ĀpDhS, 1, 26 4]
strīṇāṃ caivam | [ĀpDhS, 1, 26 5]
yeṣv ābhiśastyaṃ teṣām ekāṅgaṃ chittvāprāṇahiṃsāyām | [ĀpDhS, 1, 26 6]
anāryavapaiśunapratiṣiddhācāreṣv abhakṣyābhojyāpeyaprāśane śūdrāyāṃ ca retaḥ siktvāyonau ca doṣavac ca karmābhisaṃdhipūrvaṃ kṛtvānabhisaṃdhipūrvaṃ vābliṅgābhir apa upaspṛśed vāruṇībhir vānyair vā pavitrair yathā karmābhyāsaḥ | [ĀpDhS, 1, 26 7]
gardabhenāvakīrṇī nikṛtiṃ pākayajñena yajeta | [ĀpDhS, 1, 26 8]
tasya śūdraḥ prāśnīyāt | [ĀpDhS, 1, 26 9]
mithyādhītaprāyaścittam | [ĀpDhS, 1, 26 10]
saṃvatsaram ācāryahite vartamāno vācaṃ yacchet svādhyāya evotsṛjamāno vācam ācārya ācāryadāre bhikṣācarye ca | [ĀpDhS, 1, 26 11]
evam anyeṣv api doṣavatsv apatanīyeṣūttarāṇi yāni vakṣyāmaḥ | [ĀpDhS, 1, 26 12]
kāmamanyubhyāṃ vā juhuyāt kāmo 'kārṣīn manyur akārṣīd iti japed vā | [ĀpDhS, 1, 26 13]
parvaṇi vā tilabhakṣa upoṣya vā śvobhūta udakam upaspṛśya sāvitrīṃ prāṇāyāmaśaḥ sahasrakṛtva āvartayed aprāṇāyāmaśo vā | [ĀpDhS, 1, 26 14]
{ĀpDhS, 1, 27}
śrāvaṇyāṃ paurṇamāsyāṃ tilabhakṣa upoṣya vā śvobhūte mahānadam udakam upaspṛśya sāvitryā samitsahasram ādadhyāj japed vā | [ĀpDhS, 1, 27 1]
iṣṭiyajñakratūn vā pavitrārthān āharet | [ĀpDhS, 1, 27 2]
abhojyaṃ bhuktvā naiṣpurīṣyam | [ĀpDhS, 1, 27 3]
tat saptarātreṇāvāpyate | [ĀpDhS, 1, 27 4]
hemantaśiśirayor vobhayoḥ saṃdhyor udakam upaspṛśet | [ĀpDhS, 1, 27 5]
kṛcchradvādaśarātraṃ vā caret | [ĀpDhS, 1, 27 6]
tryaham anaktāśy adivāśī tatas tryahaṃ tryaham ayācitavratas tryahaṃ nāśnāti kiṃcaneti kṛcchradvādaśarātrasya vidhiḥ | [ĀpDhS, 1, 27 7]
etam evābhyaset saṃvatsaraṃ sa kṛcchrasaṃvatsaraḥ | [ĀpDhS, 1, 27 8]
athāparam | [ĀpDhS, 1, 27 9.1]
bahūny apy apatanīyāni kṛtvā tribhir anaśnat pārāyaṇaiḥ kṛtaprāyaścitto bhavati | [ĀpDhS, 1, 27 9.2]
anāryāṃ śayane bibhrad dadad vṛddhiṃ kaṣāyapaḥ | [ĀpDhS, 1, 27 10.1]
abrāhmaṇa iva vanditvā tṛṇeṣv āsīta pṛṣṭhatap | [ĀpDhS, 1, 27 10.2]
yad ekarātreṇa karoti pāpaṃ kṛṣṇaṃ varṇaṃ brāhmaṇaḥ sevamānaḥ | [ĀpDhS, 1, 27 11.1]
caturthakāla udakābhyavāyī tribhir varṣais tad apahanti pāpam | [ĀpDhS, 1, 27 11.2]
{ĀpDhS, 1, 28}
yathā kathā ca paraparigraham abhimanyate steno ha bhavatīti kautsahārītau tathā kaṇvapuṣkarasādī | [ĀpDhS, 1, 28 1]
santy apavādāḥ parigraheṣv iti vārṣyāyaṇiḥ | [ĀpDhS, 1, 28 2]
śamyoṣā yugyaghāso na svāminaḥ pratiṣedhayanti | [ĀpDhS, 1, 28 3]
ativyapahāro vyṛddho bhavati | [ĀpDhS, 1, 28 4]
sarvatrānumatipūrvam iti hārītaḥ | [ĀpDhS, 1, 28 5]
na patitam ācāryaṃ jñātiṃ vā darśanārtho gacchet | [ĀpDhS, 1, 28 6]
na cāsmād bhogān upayuñjīta | [ĀpDhS, 1, 28 7]
yadṛcchāsaṃnipāta upasaṃgṛhya tūṣṇīṃ vyativrajet | [ĀpDhS, 1, 28 8]
mātā putratvasya bhūyāṃsi karmāṇy ārabhate tasyāṃ śuśrūṣā nityā patitāyām api | [ĀpDhS, 1, 28 9]
na tu dharmasaṃnipātaḥ syāt | [ĀpDhS, 1, 28 10]
adharmāhṛtān bhogān anujñāya na vayaṃ cādharmaś cety abhivyāhṛtyādhonābhyuparijānv ācchādya triṣavaṇam udakam upaspṛśann akṣīrākṣārālavaṇaṃ bhuñjāno dvādaśa varṣāṇi nāgāraṃ praviśet | [ĀpDhS, 1, 28 11]
tataḥ siddhiḥ | [ĀpDhS, 1, 28 12]
atha saṃprayogaḥ syād āryaiḥ | [ĀpDhS, 1, 28 13]
etad evānyeṣām api patanīyānām | [ĀpDhS, 1, 28 14]
gurutalpagāmī tu suṣirāṃ sūrmiṃ praviśyobhayata ādīpyābhidahed ātmānam | [ĀpDhS, 1, 28 15]
mithyaitad iti hārītaḥ | [ĀpDhS, 1, 28 16]
yo hy ātmānaṃ paraṃ vābhimanyate 'bhiśasta eva sa bhavati | [ĀpDhS, 1, 28 17]
etenaiva vidhinottamād ucchvāsāc caret | [ĀpDhS, 1, 28 18.1]
nāsyāsmiṃlloke pratyāpattir vidyate | [ĀpDhS, 1, 28 18.2]
kalmaṣaṃ tu nirhaṇyate | [ĀpDhS, 1, 28 18.3]
dāravyatikramī kharājinaṃ bahirloma paridhāya dāravyatikramiṇe bhikṣām iti saptāgārāṇi caret | [ĀpDhS, 1, 28 19.1]
sā vṛttiḥ ṣaṇmāsān | [ĀpDhS, 1, 28 19.2]
striyās tu bhartṛvyatikrame kṛcchradvādaśarātrābhyāsas tāvantaṃ kālam | [ĀpDhS, 1, 28 20]
atha bhrūṇahā śvājinaṃ kharājinaṃ vā bahirloma paridhāya puruṣaśiraḥ pratīpānārtham ādāya | [ĀpDhS, 1, 28 21]
{ĀpDhS, 1, 29}
khaṭvāṅgam daṇḍārthe karmanāmadheyaṃ prabruvāṇaś caṅkramyeta ko bhrūṇaghne bhikṣām iti | [ĀpDhS, 1, 29 1.1]
grāme prāṇavṛttiṃ pratilabhya śūnyāgāraṃ vṛkṣamūlaṃ vābhyupāśrayen na hi ma āryaiḥ saṃprayogo vidyate | [ĀpDhS, 1, 29 1.2]
etenaiva vidhinottamād ucchvāsāc caret | [ĀpDhS, 1, 29 1.3]
nāsyāsmiṃlloke pratyāpattir vidyate | [ĀpDhS, 1, 29 1.4]
kalmaṣaṃ tu nirhaṇyate | [ĀpDhS, 1, 29 1.5]
yaḥ pramatto hanti prāptam doṣaphalam | [ĀpDhS, 1, 29 2]
saha saṃkalpena bhūyaḥ | [ĀpDhS, 1, 29 3]
evam anyeṣv api doṣavatsu karmasu | [ĀpDhS, 1, 29 4]
tathā puṇyakriyāsu | [ĀpDhS, 1, 29 5]
parīkṣārtho 'pi brāhmaṇa āyudhaṃ nādadīta | [ĀpDhS, 1, 29 6]
yo hiṃsārtham abhikrāntaṃ hanti manyur eva manyuṃ spṛśati na tasmin doṣa iti purāṇe | [ĀpDhS, 1, 29 7]
athābhiśastāḥ samavasāya careyur dhārmyam iti sāṃśityetaretarayājakā itaretarādhyāpakā mitho vivahamānāḥ | [ĀpDhS, 1, 29 8]
putrān saṃniṣpādya brūyur vipravrajatāsmad evaṃ hy asmatsv āryāḥ sampratyapatsyateti | [ĀpDhS, 1, 29 9]
athāpi na sendriyaḥ patati | [ĀpDhS, 1, 29 10]
tad etena veditavyam | [ĀpDhS, 1, 29 11.1]
aṅgahīno hi sāṅgaṃ janayati | [ĀpDhS, 1, 29 11.2]
mithyaitad iti hārītaḥ | [ĀpDhS, 1, 29 12]
dadhidhānīsadharmā strī bhavati | [ĀpDhS, 1, 29 13]
yo hi dadhidhānyām aprayataṃ paya ātacya manthati na tena dharmakṛtyaṃ kriyate | [ĀpDhS, 1, 29 14.1]
evam aśuci śuklaṃ yan nivartate na tena saha saṃprayogo vidyate | [ĀpDhS, 1, 29 14.2]
abhīcārānuvyāhārāv aśucikarāv apatanīyau | [ĀpDhS, 1, 29 15]
patanīyāv iti hārītaḥ | [ĀpDhS, 1, 29 16]
patanīyavṛttis tv aśucikarāṇāṃ dvādaśa māsān dvādaśārdhamāsān dvādaśa dvādaśāhān dvādaśa saptāhān dvādaśa tryahān dvādaśāhaṃ saptāhaṃ tryaham ekāham | [ĀpDhS, 1, 29 17]
ity aśucikaranirveṣo yathā karmābhyāsaḥ | [ĀpDhS, 1, 29 18]
{ĀpDhS, 1, 30}
vidyayā snātīty eke | [ĀpDhS, 1, 30 1]
tathā vratenāṣṭācatvāriṃśatparīmāṇena | [ĀpDhS, 1, 30 2]
vidyāvratena cety eke | [ĀpDhS, 1, 30 3]
teṣu sarveṣu snātakavadvṛttiḥ | [ĀpDhS, 1, 30 4]
samādhiviśeṣācchrutiviśeṣācca pūjāyāṃ phalaviśeṣaḥ | [ĀpDhS, 1, 30 5]
atha snātakavratāni | [ĀpDhS, 1, 30 6]
pūrveṇa grāmān niṣkramaṇapraveśanāni śīlayed uttareṇa vā | [ĀpDhS, 1, 30 7]
saṃdhyoś ca bahirgrāmād āsanaṃ vāgyataś ca | [ĀpDhS, 1, 30 8]
vipratiṣedhe śrutilakṣaṇaṃ balīyaḥ | [ĀpDhS, 1, 30 9]
sarvān rāgān vāsasi varjayet | [ĀpDhS, 1, 30 10]
kṛṣṇaṃ ca svābhāvikam | [ĀpDhS, 1, 30 11]
anūdbhāsi vāso vasīta | [ĀpDhS, 1, 30 12]
apratikṛṣṭaṃ ca śaktiviṣaye | [ĀpDhS, 1, 30 13]
divā ca śirasaḥ prāvaraṇaṃ varjayen mūtrapurīṣayoḥ karma parihāpya | [ĀpDhS, 1, 30 14]
śiras tu prāvṛtya mūtrapurīṣe kuryād bhūmyāṃ kiṃcid antardhāya | [ĀpDhS, 1, 30 15]
chāyāyām mūtrapurīṣayoḥ karma varjayet | [ĀpDhS, 1, 30 16]
svāṃ tu chāyām avamehet | [ĀpDhS, 1, 30 17]
na sopānan mūtrapurīṣe kuryāt kṛṣṭe pathy apsu ca | [ĀpDhS, 1, 30 18]
tathā ṣṭhevanamaithunayoḥ karmāpsu varjayet | [ĀpDhS, 1, 30 19]
agnim ādityam apo brāhmaṇaṃ gā devatāś cābhimukho mūtrapurīṣayoḥ karma varjayet | [ĀpDhS, 1, 30 20]
aśmānaṃ loṣṭham ārdrān oṣadhivanaspatīn ūrdhvān ācchidya mūtrapurīṣayoḥ śundhane varjayet | [ĀpDhS, 1, 30 21]
agnim apo brāhmaṇaṃ gā devatā dvāraṃ pratīvātam ca śaktiviṣaye nābhiprasārayīta | [ĀpDhS, 1, 30 22]
athāpy udāharanti | [ĀpDhS, 1, 30 23]
{ĀpDhS, 1, 31}
prāṅmukho 'nnāni bhuñjīta uccared dakṣiṇāmukhaḥ | [ĀpDhS, 1, 31 1.1]
udaṅmukhaḥ mūtraṃ kuryāt pratyakpādāvanejanam iti | [ĀpDhS, 1, 31 1.2]
ārāc cāvasathān mūtrapurīṣe kuryād dakṣiṇāṃ diśaṃ dakṣiṇāparāṃ vā | [ĀpDhS, 1, 31 2.1]
astamite ca bahir grāmād ārād āvasathād vā mūtrapurīṣayoḥ karma varjayet | [ĀpDhS, 1, 31 3.1]
devatābhidhānaṃ cāprayataḥ | [ĀpDhS, 1, 31 4.1]
paruṣam cobhayor devatānāṃ rājñaś ca | [ĀpDhS, 1, 31 5.1]
brāhmaṇasya gor iti padopasparśanaṃ varjayet | [ĀpDhS, 1, 31 6.1]
hastena cākāraṇāt | [ĀpDhS, 1, 31 7.1]
gor dakṣiṇānāṃ kumāryāś ca parīvādān varjayet | [ĀpDhS, 1, 31 8.1]
stṛhatīṃ ca gāṃ nācakṣīta | [ĀpDhS, 1, 31 9.1]
saṃsṛṣṭāṃ ca vatsenānimitte | [ĀpDhS, 1, 31 10.1]
nādhenum adhenur iti brūyāt | [ĀpDhS, 1, 31 11.1]
dhenubhavyety eva brūyāt | [ĀpDhS, 1, 31 11.2]
na bhadram bhadram iti brūyāt | [ĀpDhS, 1, 31 12.1]
puṇyaṃ praśāstam ity eva brūyāt | [ĀpDhS, 1, 31 12.2]
vatsatantīṃ ca nopari gacchet | [ĀpDhS, 1, 31 13.1]
pleṅkhāv antareṇa ca nātīyāt | [ĀpDhS, 1, 31 14.1]
nāsau me sapatna iti brūyāt | [ĀpDhS, 1, 31 15.1]
yady asau me sapatna iti brūyād dviṣantaṃ bhrātṛvyaṃ janayet | [ĀpDhS, 1, 31 15.2]
nendradhanur iti parasmai prabrūyāt | [ĀpDhS, 1, 31 16.1]
na patataḥ saṃcakṣīta | [ĀpDhS, 1, 31 17.1]
udyantam astaṃ yantaṃ cādityaṃ darśane varjayet | [ĀpDhS, 1, 31 18.1]
divādityaḥ sattvāni gopāyati naktaṃ candramās tasmād amāvāsyāyāṃ niśāyāṃ svādhīya ātmano guptim icchet prāyatyabrahmacaryakāle caryayā ca | [ĀpDhS, 1, 31 19.1]
saha hy etāṃ rātriṃ sūryācandramasau vasataḥ | [ĀpDhS, 1, 31 20.1]
na kusṛtyā grāmaṃ praviśet | [ĀpDhS, 1, 31 21.1]
yadi praviśen namo rudrāya vāstoṣpataya ity etām ṛcaṃ japed anyāṃ vā raudrīm | [ĀpDhS, 1, 31 21.2]
nābrāhmaṇāyocchiṣṭaṃ prayacchet | [ĀpDhS, 1, 31 22.1]
yadi prayacched dantān skuptvā tasminn avadhāya prayacchet | [ĀpDhS, 1, 31 22.2]
krodhādīṃś ca bhūtadāhīyān doṣān varjayet | [ĀpDhS, 1, 31 23.1]
{ĀpDhS, 1, 32}
pravacanayukto varṣāśaradaṃ maithunaṃ varjayet | [ĀpDhS, 1, 32 1]
mithunībhūya ca na tayā saha sarvāṃ rātriṃ śayīta | [ĀpDhS, 1, 32 2]
śayānaś cādhyāpanaṃ varjayet | [ĀpDhS, 1, 32 3]
na ca tasyāṃ śayyāyām adhyāpayed yasyāṃ śayīta | [ĀpDhS, 1, 32 4]
anāviḥsraganulepaṇaḥ syāt | [ĀpDhS, 1, 32 5]
sadā niśāyāṃ dāraṃ praty alaṃkurvīta | [ĀpDhS, 1, 32 6]
saśirā vamajjanam apsu varjayet | [ĀpDhS, 1, 32 7]
astamite ca snānam | [ĀpDhS, 1, 32 8]
pālāśam āsanaṃ pāduke dantaprakṣālanam iti ca varjayet | [ĀpDhS, 1, 32 9]
stutiṃ ca guroḥ samakṣaṃ yathā susnātam iti | [ĀpDhS, 1, 32 10]
ā niśāyā jāgaraṇam | [ĀpDhS, 1, 32 11]
anadhyāyo niśāyām anyatra dharmopadeśācchiṣyebhyaḥ | [ĀpDhS, 1, 32 12]
manasā vā svayam | [ĀpDhS, 1, 32 13]
ūrdhvam ardharātrād adhyāpanam | [ĀpDhS, 1, 32 14]
nāpararātram utthāyānadhyāya iti saṃviśet | [ĀpDhS, 1, 32 15]
kāmam apaś śayīta | [ĀpDhS, 1, 32 16]
manasā vādhīyīta | [ĀpDhS, 1, 32 17]
kṣudrān kṣudrācaritāṃś ca deśān na seveta | [ĀpDhS, 1, 32 18]
sabhāḥ samājāṃś ca | [ĀpDhS, 1, 32 19]
samājaṃ ced gacchet pradakṣiṇīkṛtyāpeyāt | [ĀpDhS, 1, 32 20]
nagarapraveśanāni ca varjayet | [ĀpDhS, 1, 32 21]
praśnaṃ ca na vibrūyāt | [ĀpDhS, 1, 32 22]
athāpy udāharanti | [ĀpDhS, 1, 32 23]
mūlaṃ tūlaṃ vṛhati durvivaktuḥ prajāṃ paśūn āyatanaṃ hinasti | [ĀpDhS, 1, 32 24.1]
dharmaprahrāda na kumālanāya rudan ha mṛtyur vyuvāca praśnam iti | [ĀpDhS, 1, 32 24.2]
gārdabhaṃ yānam ārohaṇe viṣamārohaṇāvarohaṇāni ca varjayet | [ĀpDhS, 1, 32 25]
bāhubhyāṃ ca nadītaram | [ĀpDhS, 1, 32 26]
nāvāṃ ca sāṃśayikīm | [ĀpDhS, 1, 32 27]
tṛṇachedanaloṣṭavimardanāṣṭhevanāni cākāraṇāt | [ĀpDhS, 1, 32 28]
yac cānyat paricakṣate yac cānyat paricakṣate | [ĀpDhS, 1, 32 29]
{ĀpDhS, 2, 1}
pāṇigrahaṇād adhi gṛhamedhinor vratam | [ĀpDhS, 2, 1 1]
kālayor bhojanam | [ĀpDhS, 2, 1 2]
atṛptiś cānnasya | [ĀpDhS, 2, 1 3]
parvasu cobhayor upavāsaḥ | [ĀpDhS, 2, 1 4]
aupavastam eva kālāntare bhojanam | [ĀpDhS, 2, 1 5]
tṛptiś cānnasya | [ĀpDhS, 2, 1 6]
yac cainayoḥ priyaṃ syāt tad etasminn ahani bhuñjīyātām | [ĀpDhS, 2, 1 7]
adhaś ca śayīyātām | [ĀpDhS, 2, 1 8]
maithunavarjanaṃ ca | [ĀpDhS, 2, 1 9]
śvobhūte sthālīpākaḥ | [ĀpDhS, 2, 1 10]
tasyopacāraḥ pārvaṇena vyākhyātaḥ | [ĀpDhS, 2, 1 11]
nityaṃ loka upadiśanti | [ĀpDhS, 2, 1 12]
yatra kva cāgnim upasamādhāsyan syāt tatra prācīr udīcīś ca tisras tisro lekhā likhitvādbhir avokṣyāgnim upasamindhyāt | [ĀpDhS, 2, 1 13]
utsicyaitad udakam uttareṇa pūrveṇa vānyad upadadhyāt | [ĀpDhS, 2, 1 14]
nityam udadhānāny adbhir ariktāni syur gṛhamedhinor vratam | [ĀpDhS, 2, 1 15]
ahany asaṃveśanam | [ĀpDhS, 2, 1 16]
ṛtau ca saṃnipāto dāreṇānuvratam | [ĀpDhS, 2, 1 17]
antarāle 'pi dāra eva | [ĀpDhS, 2, 1 18]
brāhmaṇavacanāc ca saṃveśanam | [ĀpDhS, 2, 1 19]
strīvāsasaiva saṃnipātaḥ syāt | [ĀpDhS, 2, 1 20]
yāvatsaṃnipātaṃ caiva sahaśayyā | [ĀpDhS, 2, 1 21]
tato nānā | [ĀpDhS, 2, 1 22]
udakopasparśanam | [ĀpDhS, 2, 1 23]
{ĀpDhS, 2, 2}
api vā lepān prakṣālyācamya prokṣaṇam aṅgānām | [ĀpDhS, 2, 2 1]
sarvavarṇānāṃ svadharmānuṣṭhāne paramaparimitaṃ sukham | [ĀpDhS, 2, 2 2]
tataḥ parivṛttau karmaphalaśeṣeṇa jātiṃ rūpaṃ varṇaṃ balaṃ medhāṃ prajñāṃ dravyāṇi dharmānuṣṭhānam iti pratipadyate | [ĀpDhS, 2, 2 3.1]
tac cakravad ubhayor lokayoḥ sukha eva vartate | [ĀpDhS, 2, 2 3.2]
yathauṣadhivanaspatīnāṃ bījasya kṣetrakarmaviśeṣe phalaparivṛddhir evam | [ĀpDhS, 2, 2 4]
etena doṣaphalaparivṛddhir uktā | [ĀpDhS, 2, 2 5]
steno 'bhiśasto brāhmaṇo rājanyo vaiśyo vā parasmiṃl loke parimite niraye vṛtte jāyate cāṇḍālo brāhmaṇaḥ paulkaso rājanyo vaiṇo vaiśyaḥ | [ĀpDhS, 2, 2 6]
etenānye doṣaphalaiḥ karmabhiḥ paridhvaṃsā doṣaphalāsu yoniṣu jāyante varṇaparidhvaṃsāyām | [ĀpDhS, 2, 2 7]
yathā cāṇḍālopasparśane saṃbhāṣāyāṃ darśane ca doṣas tatra prāyaścittam | [ĀpDhS, 2, 2 8]
avagāhanam apām upasparśane saṃbhāṣāyāṃ brāhmaṇasaṃbhāṣā darśane jyotiṣāṃ darśanam | [ĀpDhS, 2, 2 9]
{ĀpDhS, 2, 3}
āryāḥ prayatā vaiśvadeve 'nnasaṃskartāraḥ syuḥ | [ĀpDhS, 2, 3 1]
bhāṣāṃ kāsaṃ kṣavathum ity abhimukho 'nnaṃ varjayet | [ĀpDhS, 2, 3 2]
keśān aṅgaṃ vāsaś cālabhyāpa upaspṛśet | [ĀpDhS, 2, 3 3]
āryādhiṣṭhitā vā śūdrāḥ saṃskartāraḥ syuḥ | [ĀpDhS, 2, 3 4]
teṣāṃ sa evācamanakalpaḥ | [ĀpDhS, 2, 3 5]
adhikam ahar ahaḥ keśaśmaśrulomanakhavāpanam | [ĀpDhS, 2, 3 6]
udakopasparśanaṃ ca saha vāsasā | [ĀpDhS, 2, 3 7]
api vāṣṭamīṣv eva parvasu vā vaperan | [ĀpDhS, 2, 3 8]
parokṣam annaṃ saṃskṛtam agnāv adhiśrityādbhiḥ prokṣet | [ĀpDhS, 2, 3 9.1]
tad devapavitram ity ācakṣate | [ĀpDhS, 2, 3 9.2]
siddhe 'nne tiṣṭhan bhūtam iti svāmine prabrūyāt | [ĀpDhS, 2, 3 10]
tat subhūtaṃ virāḍ annaṃ tan mā kṣāyīti prativacanaḥ | [ĀpDhS, 2, 3 11]
gṛhamedhinor yad aśanīyasya homā balayaś ca svargapuṣṭisaṃyuktāḥ | [ĀpDhS, 2, 3 12]
teṣāṃ mantrāṇām upayoge dvādaśāham adhaḥśayyā brahmacaryaṃ kṣāralavaṇavarjanaṃ ca | [ĀpDhS, 2, 3 13]
uttamasyaikarātram upavāsaḥ | [ĀpDhS, 2, 3 14]
balīnāṃ tasya tasya deśe saṃskāro hastena parimṛjyāvokṣya nyupya paścāt pariṣecanam | [ĀpDhS, 2, 3 15]
aupāsane pacane vā ṣaḍbhir ādyaiḥ pratimantraṃ hastena juhuyāt | [ĀpDhS, 2, 3 16]
ubhayataḥ pariṣecanaṃ yathā purastāt | [ĀpDhS, 2, 3 17]
evaṃ balīnāṃ deśe deśe samavetānāṃ sakṛt sakṛd ante pariṣecanam | [ĀpDhS, 2, 3 18]
sati sūpasaṃsṛṣṭena kāryāḥ | [ĀpDhS, 2, 3 19]
apareṇāgniṃ saptamāṣṭamābhyām udagapavargam | [ĀpDhS, 2, 3 20]
udadhānasaṃnidhau navamena | [ĀpDhS, 2, 3 21]
madhye 'gārasya daśamaikādaśābhyāṃ prāgapavargam | [ĀpDhS, 2, 3 22]
uttarapūrvadeśe 'gārasyottaraiś caturbhiḥ | [ĀpDhS, 2, 3 23]
{ĀpDhS, 2, 4}
śayyādeśe kāmaliṅgena | [ĀpDhS, 2, 4 1]
dehalyām antarikṣaliṅgena | [ĀpDhS, 2, 4 2]
uttareṇāpidhānyām | [ĀpDhS, 2, 4 3]
uttarair brahmasadane | [ĀpDhS, 2, 4 4]
dakṣiṇataḥ pitṛliṅgena prācīnāvītyavācīnapāṇiḥ kuryāt | [ĀpDhS, 2, 4 5]
raudra uttaro yathā devatābhyaḥ | [ĀpDhS, 2, 4 6]
tayor nānā pariṣecanaṃ dharmabhedāt | [ĀpDhS, 2, 4 7]
naktam evottamena vaihāyasam | [ĀpDhS, 2, 4 8]
ya etān avyagro yathopadeśaṃ kurute nityaḥ svargaḥ puṣṭiś ca | [ĀpDhS, 2, 4 9]
agraṃ ca deyam | [ĀpDhS, 2, 4 10]
atithīn evāgre bhojayet | [ĀpDhS, 2, 4 11]
bālān vṛddhān rogasaṃbandhān strīś cāntarvatnīḥ | [ĀpDhS, 2, 4 12]
kāle svāmināv annārthinaṃ na pratyācakṣīyātām | [ĀpDhS, 2, 4 13]
abhāve bhūmir udakaṃ tṛṇāni kalyāṇī vāg iti | [ĀpDhS, 2, 4 14.1]
etāni vai sato 'gāre na kṣīyante kadācaneti | [ĀpDhS, 2, 4 14.2]
evaṃvṛttāv anantalokau bhavataḥ | [ĀpDhS, 2, 4 15]
brāhmaṇāyānadhīyānāyāsanam udakam annam iti deyam | [ĀpDhS, 2, 4 16.1]
na pratyuttiṣṭhet | [ĀpDhS, 2, 4 16.2]
abhivādanāyaivottiṣṭhed abhivādyaś cet | [ĀpDhS, 2, 4 17]
rājanyavaiśyau ca | [ĀpDhS, 2, 4 18]
śūdram abhyāgataṃ karmaṇi niyuñjyāt | [ĀpDhS, 2, 4 19.1]
athāsmai dadyāt | [ĀpDhS, 2, 4 19.2]
dāsā vā rājakulād āhṛtyātithivacchūdram pūjayeyuḥ | [ĀpDhS, 2, 4 20]
nityam uttaraṃ vāsaḥ kāryam | [ĀpDhS, 2, 4 21]
api vā sūtram evopavītārthe | [ĀpDhS, 2, 4 22]
yatra bhujyate tat samūhya nirhṛtyāvokṣya taṃ deśam amatrebhyo lepān saṃkṛṣyādbhiḥ saṃsṛjyottarataḥ śucau deśe rudrāya ninayet | [ĀpDhS, 2, 4 23.1]
evaṃ vāstu śivaṃ bhavati | [ĀpDhS, 2, 4 23.2]
brāhmaṇa ācāryaḥ smaryate tu | [ĀpDhS, 2, 4 24]
āpadi brāhmaṇena rājanye vaiśye vādhyayanam | [ĀpDhS, 2, 4 25]
anugamanaṃ ca paścāt | [ĀpDhS, 2, 4 26]
tata ūrdhvaṃ brāhmaṇa evāgre gatau syāt | [ĀpDhS, 2, 4 27]
{ĀpDhS, 2, 5}
sarvavidyānām apy upaniṣadām upākṛtyānadhyayanaṃ tad ahaḥ | [ĀpDhS, 2, 5 1]
adhītya cāvikramaṇaṃ sadyaḥ | [ĀpDhS, 2, 5 2]
yadi tvareta guroḥ samīkṣāyāṃ svādhyāyam adhītya kāmaṃ gacchet | [ĀpDhS, 2, 5 3.1]
evam ubhayoḥ śivaṃ bhavati | [ĀpDhS, 2, 5 3.2]
samāvṛttaṃ ced ācāryo 'bhyāgacchet tam abhimukho 'bhyāgamya tasyopasaṃgṛhya na bībhatsamāna udakam upaspṛśet puraskṛtyopasthāpya yathopadeśaṃ pūjayet | [ĀpDhS, 2, 5 4]
āsane śayane bhakṣye bhojye vāsasi vā saṃnihite nihīnataravṛttiḥ syāt | [ĀpDhS, 2, 5 5]
tiṣṭhan savyena pāṇinānugṛhyācāryam ācamayet | [ĀpDhS, 2, 5 6]
anyaṃ vā samudetam | [ĀpDhS, 2, 5 7]
sthānāsanacaṅkramaṇasmiteṣv anucikīrṣan | [ĀpDhS, 2, 5 8]
saṃnihite mūtrapurīṣavātakarmoccairbhāṣāhāsaṣṭhevanadantaskavananiḥśṛṅkhaṇabhrukṣepaṇatālananiṣṭhyānīti | [ĀpDhS, 2, 5 9]
dāre prajāyāṃ copasparśanabhāṣā visrambhapūrvāḥ parivarjayet | [ĀpDhS, 2, 5 10]
vākyena vākyasya pratīghātam ācāryasya varjayet | [ĀpDhS, 2, 5 11]
śreyasāṃ ca | [ĀpDhS, 2, 5 12]
sarvabhūtaparīvādākrośāṃś ca | [ĀpDhS, 2, 5 13]
vidyayā ca vidyānām | [ĀpDhS, 2, 5 14]
yayā vidyayā na viroceta punar ācāryam upetya niyamena sādhayet | [ĀpDhS, 2, 5 15]
upākaraṇād otsarjanād adhyāpayitur niyamaḥ | [ĀpDhS, 2, 5 16.1]
lomasaṃharaṇaṃ māṃsaṃ śrāddhaṃ maithunam iti ca varjayet | [ĀpDhS, 2, 5 16.2]
ṛtve vā jāyām | [ĀpDhS, 2, 5 17]
yathāgamaṃ śiṣyebhyo vidyāsaṃpradāne niyameṣu ca yuktaḥ syāt | [ĀpDhS, 2, 5 18.1]
evaṃ vartamānaḥ pūrvāparān saṃbandhān ātmānaṃ ca kṣeme yunakti | [ĀpDhS, 2, 5 18.2]
manasā vācā prāṇena cakṣuṣā śrotreṇa tvakśiśnodarārambhaṇān āsrāvān parivṛñjāno 'mṛtatvāya kalpate | [ĀpDhS, 2, 5 19]
{ĀpDhS, 2, 6}
jātyācārasaṃśaye dharmārtham āgatam agnim upasamādhāya jātim ācāraṃ ca pṛcchet | [ĀpDhS, 2, 6 1]
sādhutāṃ cet pratijānīte 'gnir upadraṣṭā vāyur upaśrotādityo 'nukhyātā sādhutāṃ pratijānīte sādhvasmā astu vitatha eṣa enasa ity uktvā śāstuṃ pratipadyeta | [ĀpDhS, 2, 6 2]
agnir iva jvalann atithir abhyāgacchati | [ĀpDhS, 2, 6 3]
dharmeṇa vedānām ekaikāṃ śākhām adhītya śrotriyo bhavati | [ĀpDhS, 2, 6 4]
svadharmayuktaṃ kuṭumbinam abhyāgacchati dharmapuraskāro nānyaprayojanaḥ so 'tithir bhavati | [ĀpDhS, 2, 6 5]
tasya pūjāyāṃ śāntiḥ svargaś ca | [ĀpDhS, 2, 6 6]
tam abhimukho 'bhyāgamya yathāvayaḥ sametya tasyāsanam āhārayet | [ĀpDhS, 2, 6 7]
śaktiviṣaye nābahupādam āsanaṃ bhavatīty eke | [ĀpDhS, 2, 6 8]
tasya pādau prakṣālayet | [ĀpDhS, 2, 6 9.1]
śūdramithunāv ity eke | [ĀpDhS, 2, 6 9.2]
anyataro 'bhiṣecane syāt | [ĀpDhS, 2, 6 10]
tasyodakam āhārayen mṛnmayenety eke | [ĀpDhS, 2, 6 11]
nodakam ācārayed asamāvṛttaḥ | [ĀpDhS, 2, 6 12]
adhyayanasāṃvṛttiś cātrādhikā | [ĀpDhS, 2, 6 13]
sāntvayitvā | [ĀpDhS, 2, 6 14]
āvasathaṃ dadyād upariśayyām upastaraṇam upadhānaṃ sāvastaraṇam abhyañjanaṃ ceti | [ĀpDhS, 2, 6 15]
annasaṃskartāram āhūya vrīhīn yavān vā tadarthān nirvapet | [ĀpDhS, 2, 6 16]
uddhṛtāny annāny avekṣetedaṃ bhūyā3 idā3m iti | [ĀpDhS, 2, 6 17]
bhūya uddharety eva brūyāt | [ĀpDhS, 2, 6 18]
dviṣan dviṣato vā nānnam aśnīyād doṣeṇa vā mīmāṃsamānasya mīmāṃsitasya vā | [ĀpDhS, 2, 6 19]
pāpmānaṃ hi sa tasya bhakṣayatīti vijñāyate | [ĀpDhS, 2, 6 20]
{ĀpDhS, 2, 7}
sa eṣa prājāpatyaḥ kuṭumbino yajño nityapratataḥ | [ĀpDhS, 2, 7 1]
yo 'tithīnām agniḥ sa āhavanīyo yaḥ kuṭumbe sa gārhapatyo yasmin pacyate so 'nvāhāryapacanaḥ | [ĀpDhS, 2, 7 2]
ūrjaṃ puṣṭiṃ prajāṃ paśūn iṣṭāpūrtam iti gṛhāṇām aśnāti yaḥ pūrvo 'tither aśnāti | [ĀpDhS, 2, 7 3]
payaupasecanam annam agniṣṭomasaṃmitaṃ sarpiṣokthyasaṃmitaṃ madhunātirātrasaṃmitaṃ māṃsena dvādaśāhasaṃmitam udakena prajāvṛddhir āyuṣaś ca | [ĀpDhS, 2, 7 4]
priyā apriyāś cātithayaḥ svargaṃ lokaṃ gamayantīti vijñāyate | [ĀpDhS, 2, 7 5]
sa yat prātar madhyaṃdine sāyam iti dadāti savanāny eva tāni bhavanti | [ĀpDhS, 2, 7 6]
yad anutiṣṭhaty udavasyaty eva tat | [ĀpDhS, 2, 7 7]
yat sāntvayati sā dakṣiṇāpraśaṃsā | [ĀpDhS, 2, 7 8]
yat saṃsādhayati te viṣṇukramāḥ | [ĀpDhS, 2, 7 9]
yad upāvartate so 'vabhṛthaḥ | [ĀpDhS, 2, 7 10]
iti hi brāhmaṇam | [ĀpDhS, 2, 7 11]
rājānaṃ ced atithir abhyāgacchecchreyasīm asmai pūjām ātmanaḥ kārayet | [ĀpDhS, 2, 7 12]
āhitāgniṃ ced atithir abhyāgacchet svayam enam abhyudetya brūyāt | [ĀpDhS, 2, 7 13.1]
vrātya kvāvātsīr iti | [ĀpDhS, 2, 7 13.2]
vrātya udakam iti | [ĀpDhS, 2, 7 13.3]
vrātya tarpayaṃs tv iti | [ĀpDhS, 2, 7 13.4]
purāgnihotrasya homād upāṃśu japet | [ĀpDhS, 2, 7 14.1]
vrātya yathā te manas tathāstviti | [ĀpDhS, 2, 7 14.2]
vrātya yathā te vaśas tathāstviti | [ĀpDhS, 2, 7 14.3]
vrātya yathā te priyaṃ tathāstviti | [ĀpDhS, 2, 7 14.4]
vrātya yathā te nikāmas tathāstviti | [ĀpDhS, 2, 7 14.5]
yasyoddhṛteṣv ahuteṣv agniṣv atithir abhyāgacchet svayam enam abhyudetya brūyād vrātya atisṛja hoṣyāmi | [ĀpDhS, 2, 7 15.1]
ity atisṛṣṭena hotavyam | [ĀpDhS, 2, 7 15.2]
anatisṛṣṭaś cejjuhuyād doṣaṃ brāhmaṇam āha | [ĀpDhS, 2, 7 15.3]
ekarātraṃ ced atithīn vāsayet pārthivāṃllokān abhijayati dvitīyayāntarikṣyāṃs tṛtīyayā divyāṃś caturthyā parāvato lokān aparimitābhir aparimitāṃl lokān abhijayatīti vijñāyate | [ĀpDhS, 2, 7 16]
asamudetaś ced atithir bruvāṇa āgacched āsanam udakam annaṃ śrotriyāya dadāmīty eva dadyāt | [ĀpDhS, 2, 7 17.1]
evam asya samṛddhaṃ bhavati | [ĀpDhS, 2, 7 17.2]
{ĀpDhS, 2, 8}
yena kṛtāvasathaḥ syād atithir na taṃ pratyuttiṣṭhet pratyavarohed vā purastācced abhivāditaḥ | [ĀpDhS, 2, 8 1]
śeṣabhojyatithīnāṃ syāt | [ĀpDhS, 2, 8 2]
na rasān gṛhe bhuñjītānavaśeṣam atithibhyaḥ | [ĀpDhS, 2, 8 3]
nātmārtham abhirūpam annaṃ pācayet | [ĀpDhS, 2, 8 4]
gomadhuparkārho vedādhyāyaḥ | [ĀpDhS, 2, 8 5]
ācārya ṛtvik snātako rājā vā dharmayuktaḥ | [ĀpDhS, 2, 8 6]
ācāryāyartvije śvaśurāya rājña iti parisaṃvatsarād upatiṣṭhadbhyo gaur madhuparkaś ca | [ĀpDhS, 2, 8 7]
dadhi madhusaṃsṛṣṭaṃ madhuparkaḥ payo vā madhusaṃsṛṣṭam | [ĀpDhS, 2, 8 8]
abhāva udakam | [ĀpDhS, 2, 8 9]
ṣaḍaṅgo vedaḥ | [ĀpDhS, 2, 8 10]
chandaḥ kalpo vyākaraṇaṃ jyotiṣaṃ niruktaṃ śīkṣā chandovicitir iti | [ĀpDhS, 2, 8 11]
śabdārthārambhaṇānāṃ tu karmaṇāṃ samāmnāyasamāptau vedaśabdaḥ | [ĀpDhS, 2, 8 12.1]
tatra saṃkhyā vipratiṣiddhā | [ĀpDhS, 2, 8 12.2]
aṅgānāṃ tu pradhānair avyapadeśa iti nyāyavitsamayaḥ | [ĀpDhS, 2, 8 13]
atithiṃ nirākṛtya yatra gate bhojane smaret tato viramyopoṣya | [ĀpDhS, 2, 8 14]
{ĀpDhS, 2, 9}
śvobhūte yathāmanasaṃ tarpayitvā saṃsādhayet | [ĀpDhS, 2, 9 1]
yānavantam ā yānāt | [ĀpDhS, 2, 9 2]
yāvannānujānīyād itaraḥ | [ĀpDhS, 2, 9 3]
apratībhāyāṃ sīmno nivarteta | [ĀpDhS, 2, 9 4]
sarvān vaiśvadeve bhāginaḥ kurvītā śvacāṇḍālebhyaḥ | [ĀpDhS, 2, 9 5]
nānarhadbhyo dadyād ity eke | [ĀpDhS, 2, 9 6]
upetaḥ strīṇām anupetasya cocchiṣṭaṃ varjayet | [ĀpDhS, 2, 9 7]
sarvāṇy udakapūrvāṇi dānāni | [ĀpDhS, 2, 9 8]
yathāśruti vihāre | [ĀpDhS, 2, 9 9]
ye nityā bhāktikās teṣām anuparodhena saṃvibhāgo vihitaḥ | [ĀpDhS, 2, 9 10]
kāmam ātmānaṃ bhāryāṃ putraṃ voparundhyān na tveva dāsakarmakaram | [ĀpDhS, 2, 9 11]
tathā cātmano 'nuparodhaṃ kuryād yathā karmasv asamarthaḥ syāt | [ĀpDhS, 2, 9 12]
athāpy udāharanti | [ĀpDhS, 2, 9 13.1]
aṣṭau grāsā muner bhakṣaḥ ṣoḍaśāraṇyavāsinaḥ | [ĀpDhS, 2, 9 13.2]
dvātriṃśataṃ gṛhasthasyāparimitaṃ brahmacāriṇaḥ | [ĀpDhS, 2, 9 13.3]
āhitāgnir anaḍvāṃś ca brahmacārī ca te trayaḥ | [ĀpDhS, 2, 9 14.1]
aśnanta eva sidhyanti naiṣāṃ siddhir anaśnatām iti | [ĀpDhS, 2, 9 14.2]
{ĀpDhS, 2, 10}
bhikṣaṇe nimittam ācāryo vivāho yajño mātāpitror bubhūrṣārhataś ca niyamavilopaḥ | [ĀpDhS, 2, 10 1]
tatra guṇān samīkṣya yathāśakti deyam | [ĀpDhS, 2, 10 2]
indriyaprītyarthasya tu bhikṣaṇam animittam | [ĀpDhS, 2, 10 3.1]
na tad ādriyeta | [ĀpDhS, 2, 10 3.2]
svakarma brāhmaṇasyādhyayanam adhyāpanam yajño yājanam dānaṃ pratigrahaṇam dāyādyaṃ śiloñchaḥ | [ĀpDhS, 2, 10 4]
anyaccāparigṛhītam | [ĀpDhS, 2, 10 5]
etāny eva kṣatriyasyādhyāpanayājanapratigrahaṇānīti parihāpya daṇḍayuddhādhikāni | [ĀpDhS, 2, 10 6]
kṣatriyavad vaiśyasya daṇḍayuddhavarjaṃ kṛṣigorakṣyavāṇijyādhikam | [ĀpDhS, 2, 10 7]
nānanūcānam ṛtvijaṃ vṛṇīte na paṇamānam | [ĀpDhS, 2, 10 8]
ayājyo 'nadhīyānaḥ | [ĀpDhS, 2, 10 9]
yuddhe tadyogā yathopāyam upadiśanti tathā pratipattavyam | [ĀpDhS, 2, 10 10]
nyastāyudhaprakīrṇakeśaprāñjaliparāṅāvṛttānām āryā vadhaṃ paricakṣate | [ĀpDhS, 2, 10 11]
śāstrair adhigatānām indriyadaurbalyād vipratipannānāṃ śāstā nirveṣam upadiśed yathākarma yathoktam | [ĀpDhS, 2, 10 12]
tasya cecchāstram atipravarteran rājānaṃ gamayet | [ĀpDhS, 2, 10 13]
rājā purohitaṃ dharmārthakuśalam | [ĀpDhS, 2, 10 14]
sa brāhmaṇān niyuñjyāt | [ĀpDhS, 2, 10 15]
balaviśeṣeṇa vadhadāsyavarjaṃ niyamair upaśoṣayet | [ĀpDhS, 2, 10 16]
{ĀpDhS, 2, 11}
itareṣāṃ varṇānām ā prāṇaviprayogāt samavekṣya teṣāṃ karmāṇi rājā daṇḍam praṇayet | [ĀpDhS, 2, 11 1]
na ca saṃdehe daṇḍaṃ kuryāt | [ĀpDhS, 2, 11 2]
suvicitaṃ vicityā daivapraśnebhyo rājā daṇḍāya pratipadyeta | [ĀpDhS, 2, 11 3]
evaṃvṛtto rājobhau lokāv abhijayati | [ĀpDhS, 2, 11 4]
rājñaḥ panthā brāhmaṇenāsametya | [ĀpDhS, 2, 11 5]
sametya tu brāhmaṇasyaiva panthāḥ | [ĀpDhS, 2, 11 6]
yānasya bhārābhinihitasyāturasya striyā iti sarvair dātavyaḥ | [ĀpDhS, 2, 11 7]
varṇajyāyasāṃ cetarair varṇaiḥ | [ĀpDhS, 2, 11 8]
aśiṣṭapatitamattonmattānām ātmasvastyayanārthena sarvair eva dātavyaḥ | [ĀpDhS, 2, 11 9]
dharmacaryayā jaghanyo varṇaḥ pūrvaṃ pūrvaṃ varṇam āpadyate jātiparivṛttau | [ĀpDhS, 2, 11 10]
adharmacaryayā pūrvo varṇo jaghanyaṃ jaghanyaṃ varṇam āpadyate jātiparivṛttau | [ĀpDhS, 2, 11 11]
dharmaprajāsampanne dāre nānyāṃ kurvīta | [ĀpDhS, 2, 11 12]
anyatarābhāve kāryā prāg agnyādheyāt | [ĀpDhS, 2, 11 13]
ādhāne hi satī karmabhiḥ sambadhyate yeṣām etad aṅgam | [ĀpDhS, 2, 11 14]
sagotrāya duhitaraṃ na prayacchet | [ĀpDhS, 2, 11 15]
mātuś ca yonisaṃbandhebhyaḥ | [ĀpDhS, 2, 11 16]
brāhme vivāhe bandhuśīlaśrutārogyāṇi buddhvā prajāsahatvakarmabhyaḥ pratipādayecchaktiviṣayeṇālaṃkṛtya | [ĀpDhS, 2, 11 17]
ārṣe duhitṛmate mithunau gāvau deyau | [ĀpDhS, 2, 11 18]
daive yajñatantra ṛtvije pratipādayet | [ĀpDhS, 2, 11 19]
mithaḥkāmāt saṃvartete sa gāndharvaḥ | [ĀpDhS, 2, 11 20]
{ĀpDhS, 2, 12}
śaktiviṣayeṇa dravyāṇi dattvā vaheran sa āsuraḥ | [ĀpDhS, 2, 12 1]
duhitṛmataḥ prothayitvā vaheran sa rākṣasaḥ | [ĀpDhS, 2, 12 2]
teṣāṃ traya ādyāḥ praśastāḥ pūrvaḥ pūrvaḥ śreyān | [ĀpDhS, 2, 12 3]
yathā yukto vivāhas tathā yuktā prajā bhavati | [ĀpDhS, 2, 12 4]
pāṇisamūḍhaṃ brāhmaṇasya nāprokṣitam abhitiṣṭhet | [ĀpDhS, 2, 12 5]
agniṃ brāhmaṇam cāntareṇa nātikrāmet | [ĀpDhS, 2, 12 6]
brāhmaṇāṃś ca | [ĀpDhS, 2, 12 7]
anujñāpya vātikrāmet | [ĀpDhS, 2, 12 8]
agnim apaś ca na yugapaddhārayīta | [ĀpDhS, 2, 12 9]
nānāgnīnāṃ ca saṃnivāpaṃ varjayet | [ĀpDhS, 2, 12 10]
pratimukham agnim āhriyamāṇam nāpratiṣṭhitaṃ bhūmau pradakṣiṇīkuryāt | [ĀpDhS, 2, 12 11]
pṛṣṭhataś cātmanaḥ pāṇī na saṃśleṣayet | [ĀpDhS, 2, 12 12]
svapann abhinimrukto nāśvān vāgyato rātrim āsīta | [ĀpDhS, 2, 12 13.1]
śvobhūta udakam upaspṛśya vācaṃ visṛjet | [ĀpDhS, 2, 12 13.2]
svapann abhyudito nāśvān vāgyato 'has tiṣṭhet | [ĀpDhS, 2, 12 14]
ā tamitoḥ prāṇam āyacched ity eke | [ĀpDhS, 2, 12 15]
svapnaṃ vā pāpakaṃ dṛṣṭvā | [ĀpDhS, 2, 12 16]
arthaṃ vā siṣādhayiṣan | [ĀpDhS, 2, 12 17]
niyamātikrame cānyasmin | [ĀpDhS, 2, 12 18]
doṣaphalasaṃśaye na tat kartavyam | [ĀpDhS, 2, 12 19]
evam adhyāyānadhyāye | [ĀpDhS, 2, 12 20]
na saṃśaye pratyakṣavad brūyāt | [ĀpDhS, 2, 12 21]
abhinimruktābhyuditakunakhiśyāvadāgradidhiṣudidhiṣūpatiparyāhitaparīṣṭaparivittaparivinnaparivividāneṣu cottarottarasminn aśucikaranirveṣo garīyān garīyān | [ĀpDhS, 2, 12 22]
tacca liṅgaṃ caritvoddhāryam ity eke | [ĀpDhS, 2, 12 23]
{ĀpDhS, 2, 13}
savarṇāpūrvaśāstravihitāyāṃ yathartu gacchataḥ putrās teṣāṃ karmabhiḥ saṃbandhaḥ | [ĀpDhS, 2, 13 1.1]
dāyenāvyatikramaś cobhayoḥ | [ĀpDhS, 2, 13 2.1]
pūrvavatyām asaṃskṛtāyāṃ varṇāntare ca maithune doṣaḥ | [ĀpDhS, 2, 13 3.1]
tatrāpi doṣavān putra eva | [ĀpDhS, 2, 13 4.1]
utpādayituḥ putra iti hi brāhmaṇam | [ĀpDhS, 2, 13 5.1]
athāpy udāharanti | [ĀpDhS, 2, 13 6.1]
idānīm evāhaṃ janaka strīṇām īrṣyāmi no purā | [ĀpDhS, 2, 13 6.2]
yadā yamasya sādane janayituḥ putram abruvan | [ĀpDhS, 2, 13 6.3]
retodhāḥ putraṃ nayati paretya yamasādane | [ĀpDhS, 2, 13 6.4]
tasmād bhāryāṃ rakṣanti bibhyantaḥ pararetasaḥ | [ĀpDhS, 2, 13 6.5]
apramattā rakṣatha tantum etaṃ mā vaḥ kṣetre parabījāni vāpsuḥ | [ĀpDhS, 2, 13 6.6]
janayituḥ putro bhavati sāṃparāye moghaṃ vettā kurute tantum etam iti | [ĀpDhS, 2, 13 6.7]
dṛṣṭo dharmavyatikramaḥ sāhasaṃ ca pūrveṣām | [ĀpDhS, 2, 13 7.1]
teṣāṃ tejoviśeṣeṇa pratyavāyo na vidyate | [ĀpDhS, 2, 13 8.1]
tad anvīkṣya prayuñjānaḥ sīdaty avaraḥ | [ĀpDhS, 2, 13 9.1]
dānaṃ krayadharmaś cāpatyasya na vidyate | [ĀpDhS, 2, 13 10.1]
vivāhe duhitṛmate dānaṃ kāmyaṃ dharmārthaṃ śrūyate tasmād duhitṛmate 'dhirathaṃ śataṃ deyaṃ tan mithuyā kuryād iti | [ĀpDhS, 2, 13 11.1]
tasyāṃ krayaśabdaḥ saṃstutimātram | [ĀpDhS, 2, 13 11.2]
dharmāddhi saṃbandhaḥ | [ĀpDhS, 2, 13 11.3]
ekadhanena jyeṣṭhaṃ toṣayitvā | [ĀpDhS, 2, 13 12.1]
{ĀpDhS, 2, 14}
jīvan putrebhyo dāyaṃ vibhajet samaṃ klībam unmattaṃ patitaṃ ca parihāpya | [ĀpDhS, 2, 14 1]
putrābhāve yaḥ pratyāsannaḥ sapiṇḍaḥ | [ĀpDhS, 2, 14 2]
tadabhāva ācārya ācāryābhāve 'ntevāsī hṛtvā tadartheṣu dharmakṛtyeṣu vopayojayet | [ĀpDhS, 2, 14 3]
duhitā vā | [ĀpDhS, 2, 14 4]
sarvābhāve rājā dāyaṃ hareta | [ĀpDhS, 2, 14 5]
jyeṣṭho dāyāda ity eke | [ĀpDhS, 2, 14 6]
deśaviśeṣe suvarṇam kṛṣṇā gāvaḥ kṛṣṇaṃ bhaumaṃ jyeṣṭhasya | [ĀpDhS, 2, 14 7]
rathaḥ pituḥ parībhāṇḍaṃ ca gṛhe | [ĀpDhS, 2, 14 8]
alaṃkāro bhāryāyā jñātidhanaṃ cety eke | [ĀpDhS, 2, 14 9]
tacchāstrair vipratiṣiddham | [ĀpDhS, 2, 14 10]
manuḥ putrebhyo dāyaṃ vyabhajad ity aviśeṣeṇa śrūyate | [ĀpDhS, 2, 14 11]
athāpi tasmājjyeṣṭhaṃ putraṃ dhanena niravasāyayantīty ekavacchrūyate | [ĀpDhS, 2, 14 12]
athāpi nityānuvādam avidhim āhur nyāyavido yathā tasmād ajāvayaḥ paśūnāṃ saha carantīti tasmāt snātakasya mukhaṃ rebhāyatīva tasmād bastaś ca śrotriyaś ca strīkāmatamāv iti | [ĀpDhS, 2, 14 13]
sarve hi dharmayuktā bhāginaḥ | [ĀpDhS, 2, 14 14]
yas tv adharmeṇa dravyāṇi pratipādayati jyeṣṭho 'pi tam abhāgaṃ kurvīta | [ĀpDhS, 2, 14 15]
jāyāpatyor na vibhāgo vidyate | [ĀpDhS, 2, 14 16]
pāṇigrahaṇāddhi sahatvaṃ karmasu | [ĀpDhS, 2, 14 17]
tathā puṇyaphaleṣu | [ĀpDhS, 2, 14 18]
dravyaparigraheṣu ca | [ĀpDhS, 2, 14 19]
na hi bhartur vipravāse naimittike dāne steyam upadiśanti | [ĀpDhS, 2, 14 20]
{ĀpDhS, 2, 15}
etena deśakuladharmā vyākhyātāḥ | [ĀpDhS, 2, 15 1]
mātuś ca yonisaṃbandhebhyaḥ pituś cā saptamāt puruṣād yāvatā vā saṃbandho jñāyate teṣāṃ preteṣūdakopasparśanaṃ garbhān parihāpyāparisaṃvatsarān | [ĀpDhS, 2, 15 2]
mātāpitarāv eva teṣu | [ĀpDhS, 2, 15 3]
hartāraś ca | [ĀpDhS, 2, 15 4]
bhāryāyāṃ paramagurusaṃsthāyāṃ cākālam abhojanam | [ĀpDhS, 2, 15 5]
āturavyañjanāni kurvīran | [ĀpDhS, 2, 15 6]
keśān prakīrya pāṃsūn opyaikavāsaso dakṣiṇāmukhāḥ sakṛd upamajjyottīryopaviśanti | [ĀpDhS, 2, 15 7]
evaṃ triḥ | [ĀpDhS, 2, 15 8]
tatpratyayam udakam utsicyāpratīkṣā grāmam etya yat striya āhus tat kurvanti | [ĀpDhS, 2, 15 9]
itareṣu caitad evaika upadiśanti | [ĀpDhS, 2, 15 10]
śucīn mantravataḥ sarvakṛtyeṣu bhojayet | [ĀpDhS, 2, 15 11]
deśataḥ kālataḥ śaucataḥ samyak pratigrahītṛta iti dānāni pratipādayati | [ĀpDhS, 2, 15 12]
yasyāgnau na kriyate yasya cāgraṃ na dīyate na tad bhoktavyam | [ĀpDhS, 2, 15 13]
na kṣāralavaṇahomo vidyate | [ĀpDhS, 2, 15 14]
tathāvarānnasaṃsṛṣṭasya ca | [ĀpDhS, 2, 15 15]
ahaviṣyasya homa udīcīnam uṣṇaṃ bhasmāpohya tasmiñ juhuyāt taddhutam ahutaṃ cāgnau bhavati | [ĀpDhS, 2, 15 16]
na strī juhuyāt nānupetaḥ | [ĀpDhS, 2, 15 17]
ānnaprāśanād garbhā nāprayatā bhavanti | [ĀpDhS, 2, 15 18]
ā parisaṃvatsarād ity eke | [ĀpDhS, 2, 15 19]
yāvatā yā diśo na prajānīyuḥ | [ĀpDhS, 2, 15 20]
opanayanād ity aparam | [ĀpDhS, 2, 15 21]
atra hy adhikāraḥ śāstrair bhavati | [ĀpDhS, 2, 15 22]
sā niṣṭhā | [ĀpDhS, 2, 15 23]
smṛtiś ca | [ĀpDhS, 2, 15 24]
{ĀpDhS, 2, 16}
saha devamanuṣyā asmiṃlloke purā babhūvuḥ | [ĀpDhS, 2, 16 1.1]
atha devāḥ karmabhir divaṃ jagmur ahīyanta manuṣyāḥ | [ĀpDhS, 2, 16 1.2]
teṣāṃ ye tathā karmāṇy ārabhante saha devair brahmaṇā cāmuṣmiṃlloke bhavanti | [ĀpDhS, 2, 16 1.3]
athaitan manuḥ śrāddhaśabdaṃ karma provāca | [ĀpDhS, 2, 16 1.4]
prajāniḥśreyasā ca | [ĀpDhS, 2, 16 2]
tatra pitaro devatā brāhmaṇās tv āhavanīyārthe | [ĀpDhS, 2, 16 3]
māsi māsi kāryam | [ĀpDhS, 2, 16 4]
aparapakṣasyāparāhnaḥ śreyān | [ĀpDhS, 2, 16 5]
tathāparapakṣasya jaghanyāny ahāni | [ĀpDhS, 2, 16 6]
sarveṣv evāparapakṣasyāhassu kriyamāṇe pitṝn prīṇāti | [ĀpDhS, 2, 16 7.1]
kartus tu kālābhiniyamāt phalaviśeṣaḥ | [ĀpDhS, 2, 16 7.2]
prathame 'hani kriyamāṇe strīprāyam apatye jāyate | [ĀpDhS, 2, 16 8]
dvitīye 'stenāḥ | [ĀpDhS, 2, 16 9]
tṛtīye brahmavarcasinaḥ | [ĀpDhS, 2, 16 10]
caturthe kṣudrapaśumān | [ĀpDhS, 2, 16 11]
pañcame pumāṃsaḥ | [ĀpDhS, 2, 16 12.1]
bahvapatyo na cānapatyaḥ pramīyate | [ĀpDhS, 2, 16 12.2]
ṣaṣṭhe 'dhvaśīlo 'kṣaśīlaś ca | [ĀpDhS, 2, 16 13]
saptame karṣe rāddhiḥ | [ĀpDhS, 2, 16 14]
aṣṭame puṣṭiḥ | [ĀpDhS, 2, 16 15]
navama ekakhurāḥ | [ĀpDhS, 2, 16 16]
daśame vyavahāre rāddhiḥ | [ĀpDhS, 2, 16 17]
ekādaśe kṛṣṇāyasaṃ trapusīsam | [ĀpDhS, 2, 16 18]
dvādaśe paśumān | [ĀpDhS, 2, 16 19]
trayodaśe bahuputro bahumitro darśanīyāpatyaḥ | [ĀpDhS, 2, 16 20.1]
yuvamāriṇas tu bhavanti | [ĀpDhS, 2, 16 20.2]
caturdaśa āyudhe rāddhiḥ | [ĀpDhS, 2, 16 21]
pañcadaśe puṣṭiḥ | [ĀpDhS, 2, 16 22]
tatra dravyāṇi tilamāṣā vrīhiyavā āpo mūlaphalāni | [ĀpDhS, 2, 16 23]
snehavati tv evānne tīvratarā pitṝṇāṃ prītir drāghīyāṃsaṃ ca kālam | [ĀpDhS, 2, 16 24]
tathā dharmāhṛtena dravyeṇa tīrthe pratipannena | [ĀpDhS, 2, 16 25]
saṃvatsaraṃ gavyena prītiḥ | [ĀpDhS, 2, 16 26]
bhūyāṃsam ato māhiṣeṇa | [ĀpDhS, 2, 16 27]
etena grāmyāraṇyānāṃ paśūnāṃ māṃsaṃ medhyaṃ vyākhyātam | [ĀpDhS, 2, 16 28]
{ĀpDhS, 2, 17}
khaḍgopastaraṇe khaḍgamāṃsenānantyaṃ kālam | [ĀpDhS, 2, 17 1]
tathā śatabaler matsyasya māṃsena | [ĀpDhS, 2, 17 2]
vārdhrāṇasasya ca | [ĀpDhS, 2, 17 3]
prayataḥ prasannamanāḥ sṛṣṭo bhojayed brāhmaṇān brahmavido yonigotramantrāntevāsyasaṃbandhān | [ĀpDhS, 2, 17 4]
guṇahānyāṃ tu pareṣāṃ samudetaḥ sodaryo 'pi bhojayitavyaḥ | [ĀpDhS, 2, 17 5]
etenāntevāsino vyākhyātāḥ | [ĀpDhS, 2, 17 6]
athāpy udāharanti | [ĀpDhS, 2, 17 7]
saṃbhojanī nāma piśācabhikṣā naiṣā pitṝn gacchati nota devān | [ĀpDhS, 2, 17 8.1]
ihaiva sā carati kṣīṇapuṇyā śālāntare gaur iva naṣṭavatsā | [ĀpDhS, 2, 17 8.2]
ihaiva saṃbhuñjatī dakṣiṇā kulāt kulaṃ vinaśyatīti | [ĀpDhS, 2, 17 9]
tulyaguṇeṣu vayovṛddhaḥ śreyān dravyakṛśaś cepsan | [ĀpDhS, 2, 17 10]
pūrvedyur nivedanam | [ĀpDhS, 2, 17 11]
aparedyur dvitīyam | [ĀpDhS, 2, 17 12]
tṛtīyam āmantraṇam | [ĀpDhS, 2, 17 13]
triḥprāyam eke śrāddham upadiśanti | [ĀpDhS, 2, 17 14]
yathā prathamam evaṃ dvitīyaṃ tṛtīyaṃ ca | [ĀpDhS, 2, 17 15]
sarveṣu vṛtteṣu sarvataḥ samavadāya śeṣasya grāsāvarārghyaṃ prāśnīyād yathoktam | [ĀpDhS, 2, 17 16]
udīcyavṛttis tv āsanagatānāṃ hasteṣūdapātrānayanam | [ĀpDhS, 2, 17 17]
uddhriyatām agnau ca kriyatām ity āmantrayate | [ĀpDhS, 2, 17 18]
kāmam uddhriyatāṃ kāmam agnau kriyatām ity atisṛṣṭa uddharejjuhuyācca | [ĀpDhS, 2, 17 19]
śvabhir apapātraiś ca śrāddhasya darśanaṃ paricakṣate | [ĀpDhS, 2, 17 20]
śvitraḥ śipiviṣṭaḥ paratalpagāmy āyudhīyaputraḥ śūdrotpanno brāhmaṇyām ity ete śrāddhe bhuñjānāḥ paṅktidūṣaṇā bhavanti | [ĀpDhS, 2, 17 21]
trimadhus trisuparṇas triṇāciketaś caturmedhaḥ pañcāgnir jyeṣṭhasāmago vedādhyāyy anūcānaputraḥ śrotriya ity ete śrāddhe bhuñjānāḥ paṅktipāvanā bhavanti | [ĀpDhS, 2, 17 22]
na ca naktaṃ śrāddhaṃ kurvīta | [ĀpDhS, 2, 17 23]
ārabdhe cābhojanam ā samāpanāt | [ĀpDhS, 2, 17 24]
anyatra rāhudarśanāt | [ĀpDhS, 2, 17 25]
{ĀpDhS, 2, 18}
vilayanaṃ mathitaṃ piṇyākaṃ madhu māṃsaṃ ca varjayet | [ĀpDhS, 2, 18 1]
kṛṣṇadhānyaṃ śūdrānnaṃ ye cānye 'nāśyasaṃmatāḥ | [ĀpDhS, 2, 18 2]
ahaviṣyam anṛtaṃ krodhaṃ yena ca krodhayet | [ĀpDhS, 2, 18 3.1]
smṛtim icchan yaśo medhāṃ svargaṃ puṣṭiṃ dvādaśaitāni varjayet | [ĀpDhS, 2, 18 3.2]
adhonābhyuparijānvācchādya triṣavaṇam udakam upaspṛśann anagnipakvavṛttir acchāyopagaḥ sthānāsanikaḥ saṃvatsaram etad vrataṃ caret | [ĀpDhS, 2, 18 4.1]
etad aṣṭācatvāriṃśatsaṃmitam ity ācakṣate | [ĀpDhS, 2, 18 4.2]
nityaśrāddham | [ĀpDhS, 2, 18 5]
bahir grāmācchucayaḥ śucau deśe saṃskurvanti | [ĀpDhS, 2, 18 6]
tatra navāni dravyāṇi | [ĀpDhS, 2, 18 7]
yair annaṃ saṃskriyate yeṣu ca bhujyate | [ĀpDhS, 2, 18 8]
tāni ca bhuktavadbhyo dadyāt | [ĀpDhS, 2, 18 9]
samudetāṃś ca bhojayet | [ĀpDhS, 2, 18 10]
na cātadguṇāyocchiṣṭaṃ prayacchet | [ĀpDhS, 2, 18 11]
evaṃ saṃvatsaram | [ĀpDhS, 2, 18 12]
teṣām uttamaṃ lohenājena kāryam | [ĀpDhS, 2, 18 13]
mānaṃ ca kārayet praticchannam | [ĀpDhS, 2, 18 14]
tasyottarārdhe brāhmaṇān bhojayet | [ĀpDhS, 2, 18 15]
ubhayān paśyati brāhmaṇāṃś ca bhuñjānān māne ca pitṝn ity upadiśanti | [ĀpDhS, 2, 18 16]
kṛtākṛtam ata ūrdhvam | [ĀpDhS, 2, 18 17]
śrāddhena hi tṛptiṃ vedayante pitaraḥ | [ĀpDhS, 2, 18 18]
tiṣyeṇa puṣṭikāmaḥ | [ĀpDhS, 2, 18 19]
{ĀpDhS, 2, 19}
gaurasarṣapāṇāṃ cūrṇāni kārayitvā taiḥ pāṇipādaṃ prakṣālya mukhaṃ karṇau prāśya ca yad vāto nātivāti tadāsano 'jinaṃ bastasya prathamaḥ kalpo vāgyato dakṣiṇāmukho bhuñjīta | [ĀpDhS, 2, 19 1]
anāyuṣyaṃ tv evaṃmukhasya bhojanaṃ mātur ity upadiśanti | [ĀpDhS, 2, 19 2]
audumbaraś camasaḥ suvarṇanābhaḥ praśāstaḥ | [ĀpDhS, 2, 19 3]
na cānyenāpi bhoktavyaḥ | [ĀpDhS, 2, 19 4]
yāvadgrāsaṃ saṃnayan | [ĀpDhS, 2, 19 5]
askandayan | [ĀpDhS, 2, 19 6]
nāpajahīta | [ĀpDhS, 2, 19 7]
apajahīta vā | [ĀpDhS, 2, 19 8]
kṛtsnaṃ grāsaṃ grasīta sahāṅguṣṭham | [ĀpDhS, 2, 19 9]
na ca mukhaśabdaṃ kuryāt | [ĀpDhS, 2, 19 10]
pāṇiṃ ca nāvadhūnuyāt | [ĀpDhS, 2, 19 11]
ācamya cordhvau pāṇī dhārayed ā prodakībhāvāt | [ĀpDhS, 2, 19 12]
tato 'gnim upaspṛśet | [ĀpDhS, 2, 19 13]
divā ca na bhuñjītānyanmūlaphalebhyaḥ | [ĀpDhS, 2, 19 14]
sthālīpākānudeśyāni ca varjayet | [ĀpDhS, 2, 19 15]
sottarācchādanaś caiva yajñopavītī bhuñjīta | [ĀpDhS, 2, 19 16]
naiyyamikaṃ tu śrāddhaṃ snehavad eva dadyāt | [ĀpDhS, 2, 19 17]
sarpir māṃsam iti prathamaḥ kalpaḥ | [ĀpDhS, 2, 19 18]
abhāve tailaṃ śākam iti | [ĀpDhS, 2, 19 19]
maghāsu cādhikaṃ śrāddhakalpena sarpir brāhmaṇān bhojayet | [ĀpDhS, 2, 19 20]
{ĀpDhS, 2, 20}
māsiśrāddhe tilānāṃ droṇaṃ droṇaṃ yenopāyena śaknuyāt tenopayojayet | [ĀpDhS, 2, 20 1]
samudetāṃś ca bhojayen na cātadguṇāyocchiṣṭam dadyuḥ | [ĀpDhS, 2, 20 2]
udagayana āpūryamāṇapakṣasyaikarātram avarārdhyam upoṣya tiṣyeṇa puṣṭikāmaḥ sthālīpākaṃ śrapayitvā mahārājam iṣṭvā tena sarpiṣmatā brāhmaṇaṃ bhojayitvā puṣṭyarthena siddhiṃ vācayīta | [ĀpDhS, 2, 20 3]
evam ahar ahar ā parasmāt tiṣyāt | [ĀpDhS, 2, 20 4]
dvau dvitīye | [ĀpDhS, 2, 20 5]
trīṃs tṛtīye | [ĀpDhS, 2, 20 6]
evaṃ saṃvatsaram abhyuccayena | [ĀpDhS, 2, 20 7]
mahāntaṃ poṣaṃ puṣyati | [ĀpDhS, 2, 20 8]
ādita evopavāsaḥ | [ĀpDhS, 2, 20 9]
āttatejasāṃ bhojanaṃ varjayet | [ĀpDhS, 2, 20 10]
bhasmatuṣādhiṣṭhānam | [ĀpDhS, 2, 20 11]
padā pādasya prakṣālanam adhiṣṭhānaṃ ca varjayet | [ĀpDhS, 2, 20 12]
preṅkholanaṃ ca pādayoḥ | [ĀpDhS, 2, 20 13]
jānuni cātyādhānaṃ jaṅghāyāḥ | [ĀpDhS, 2, 20 14]
nakhaiś ca nakhavādanam | [ĀpDhS, 2, 20 15]
sphoṭanāni cākāraṇāt | [ĀpDhS, 2, 20 16]
yac cānyat paricakṣate | [ĀpDhS, 2, 20 17]
yoktā ca dharmayukteṣu dravyaparigraheṣu ca | [ĀpDhS, 2, 20 18]
pratipādayitā ca tīrthe | [ĀpDhS, 2, 20 19]
yantā cātīrthe yato na bhayaṃ syāt | [ĀpDhS, 2, 20 20]
saṃgrahītā ca manuṣyān | [ĀpDhS, 2, 20 21]
bhoktā ca dharmāvipratiṣiddhān bhogān | [ĀpDhS, 2, 20 22]
evam ubhau lokāv abhijayati | [ĀpDhS, 2, 20 23]
{ĀpDhS, 2, 21}
catvāra āśramā gārhasthyam ācāryakulaṃ maunaṃ vānaprasthyam iti | [ĀpDhS, 2, 21 1]
teṣu sarveṣu yathopadeśam avyagro vartamānaḥ kṣemaṃ gacchati | [ĀpDhS, 2, 21 2]
sarveṣām upanayanaprabhṛti samāna ācāryakule vāsaḥ | [ĀpDhS, 2, 21 3]
sarveṣām anūtsargo vidyāyāḥ | [ĀpDhS, 2, 21 4]
buddhvā karmāṇi yat kāmayeta tad ārabheta | [ĀpDhS, 2, 21 5]
yathā vidyārthasya niyama etenaivāntam anūpasīdata ācāryakule śarīranyāso brahmacāriṇaḥ | [ĀpDhS, 2, 21 6]
atha parivrājaḥ | [ĀpDhS, 2, 21 7]
ata eva brahmacaryavān pravrajati | [ĀpDhS, 2, 21 8]
tasyopadiśanti | [ĀpDhS, 2, 21 9]
anagnir aniketaḥ syād aśarmāśaraṇo muniḥ | [ĀpDhS, 2, 21 10.1]
svādhyāya evotsṛjamāno vācaṃ grāme prāṇavṛttiṃ pratilabhyāniho 'namutraś caret | [ĀpDhS, 2, 21 10.2]
tasya muktam ācchādanaṃ vihitam | [ĀpDhS, 2, 21 11]
sarvataḥ parimokṣam eke | [ĀpDhS, 2, 21 12]
satyānṛte sukhaduḥkhe vedān imaṃ lokam amuṃ ca parityajyātmānam anvicchet | [ĀpDhS, 2, 21 13]
buddhe kṣemaprāpaṇam | [ĀpDhS, 2, 21 14]
tacchāstrair vipratiṣiddham | [ĀpDhS, 2, 21 15]
buddhe cet kṣemaprāpaṇam ihaiva na duḥkham upalabheta | [ĀpDhS, 2, 21 16]
etena paraṃ vyākhyātam | [ĀpDhS, 2, 21 17]
atha vānaprasthaḥ | [ĀpDhS, 2, 21 18]
ata eva brahmacaryavān pravrajati | [ĀpDhS, 2, 21 19]
tasyopadiśanti | [ĀpDhS, 2, 21 20]
ekāgnir aniketaḥ syād aśarmāśaraṇo muniḥ | [ĀpDhS, 2, 21 21.1]
svādhyāya evotsṛjamāno vācam | [ĀpDhS, 2, 21 21.2]
{ĀpDhS, 2, 22}
tasyāraṇyam ācchādanaṃ vihitam | [ĀpDhS, 2, 22 1]
tato mūlaiḥ phalaiḥ parṇais tṛṇair iti vartayaṃś caret | [ĀpDhS, 2, 22 2]
antataḥ pravṛttāni | [ĀpDhS, 2, 22 3]
tato 'po vāyum ākāśam ity abhiniśrayet | [ĀpDhS, 2, 22 4]
teṣām uttara uttaraḥ saṃyogaḥ phalato viśiṣṭaḥ | [ĀpDhS, 2, 22 5]
atha vānaprasthasyaivānupūrvyam eka upadiśanti | [ĀpDhS, 2, 22 6]
vidyāṃ samāpya dāraṃ kṛtvāgnīn ādhāya karmāṇy ārabhate somāvarārdhyāni yāni śrūyante | [ĀpDhS, 2, 22 7]
gṛhān kṛtvā sadāraḥ saprajaḥ sahāgnibhir bahir grāmād vaset | [ĀpDhS, 2, 22 8]
eko vā | [ĀpDhS, 2, 22 9]
śiloñchena vartayet | [ĀpDhS, 2, 22 10]
na cāta ūrdhvaṃ pratigṛhṇīyāt | [ĀpDhS, 2, 22 11]
abhiṣiktaś ca juhuyāt | [ĀpDhS, 2, 22 12]
śanair apo 'bhyaveyād abhighnann abhimukham ādityam udakam upaspṛśet | [ĀpDhS, 2, 22 13]
iti sarvatrodakopasparśanavidhiḥ | [ĀpDhS, 2, 22 14]
tasya dvaṃdvaṃ dravyāṇām eka upadiśanti pākārthabhojanārthavāsiparaśudātrakājānām | [ĀpDhS, 2, 22 15]
dvaṃdvānām ekaikam ādāyetarāṇi dattvāraṇyam avatiṣṭheta | [ĀpDhS, 2, 22 16]
tasyāraṇyenaivāta ūrdhvaṃ homo vṛttiḥ pratīkṣācchādanaṃ ca | [ĀpDhS, 2, 22 17]
yeṣu karmasu puroḍāśāś caravas teṣu kāryāḥ | [ĀpDhS, 2, 22 18]
sarvaṃ copāṃśu saha svādhyāyena | [ĀpDhS, 2, 22 19]
nāraṇyam abhyāśrāvayet | [ĀpDhS, 2, 22 20]
agnyarthaṃ śaraṇam | [ĀpDhS, 2, 22 21]
ākāśe svayam | [ĀpDhS, 2, 22 22]
anupastīrṇe śayyāsane | [ĀpDhS, 2, 22 23]
nave sasye prāpte purāṇam anujānīyāt | [ĀpDhS, 2, 22 24]
{ĀpDhS, 2, 23}
bhūyāṃsaṃ vā niyamam icchann anvaham eva pātreṇa sāyaṃ prātar artham āharet | [ĀpDhS, 2, 23 1]
tato mūlaiḥ phalaiḥ parṇais tṛṇair iti vartayaṃś cared antataḥ pravṛttāni tato 'po vāyum ākāśam ity abhiniśrayet teṣām uttara uttaraḥ saṃyogaḥ phalato viśiṣṭaḥ | [ĀpDhS, 2, 23 2]
atha purāṇe ślokāv udāharanti | [ĀpDhS, 2, 23 3]
aṣṭāśītisahasrāṇi ye prajām īṣirarṣayaḥ | [ĀpDhS, 2, 23 4.1]
dakṣiṇenāryamṇaḥ panthānaṃ te śmaśānāni bhejire | [ĀpDhS, 2, 23 4.2]
aṣṭāśītisahasrāṇi ye prajāṃ neṣirarṣayaḥ | [ĀpDhS, 2, 23 5.1]
uttareṇāryamṇaḥ panthānaṃ te 'mṛtatvaṃ hi kalpate | [ĀpDhS, 2, 23 5.2]
ity ūrdhvaretasāṃ praśaṃsā | [ĀpDhS, 2, 23 6]
athāpi saṃkalpasiddhayo bhavanti | [ĀpDhS, 2, 23 7]
yathā varṣaṃ prajādānaṃ dūre darśanaṃ manojavatā yac cānyad evaṃ yuktam | [ĀpDhS, 2, 23 8]
tasmācchrutitaḥ pratyakṣaphalatvāc ca viśiṣṭān āśramān etān eke bruvate | [ĀpDhS, 2, 23 9]
traividyavṛddhānāṃ tu vedāḥ pramāṇam iti niṣṭhā tatra yāni śrūyante vrīhiyavapaśuājyapayaḥkapālapatnīsaṃbandhāny uccair nīcaiḥ kāryam iti tair viruddha ācāro 'pramāṇam iti manyante | [ĀpDhS, 2, 23 10]
yat tu śmaśānam ucyate nānākarmaṇām eṣo 'nte puruṣasaṃskāro vidhīyate | [ĀpDhS, 2, 23 11]
tataḥ param anantyaṃ phalaṃ svargyaśabdaṃ śrūyate | [ĀpDhS, 2, 23 12]
{ĀpDhS, 2, 24}
athāpy asya prajātim amṛtam āmnāya āha | [ĀpDhS, 2, 24 1.1]
prajām anu prajāyase tad u te martyāmṛtam iti | [ĀpDhS, 2, 24 1.2]
athāpi sa evāyaṃ virūḍhaḥ pṛthak pratyakṣeṇopalabhyate dṛśyate cāpi sārūpyaṃ dehatvam evānyat | [ĀpDhS, 2, 24 2]
te śiṣṭeṣu karmasu vartamānāḥ pūrveṣāṃ sāṃparāyeṇa kīrtiṃ svargaṃ ca vardhayanti | [ĀpDhS, 2, 24 3]
evam avaro 'varaḥ pareṣām | [ĀpDhS, 2, 24 4]
ā bhūtasaṃplavāt te svargajitaḥ | [ĀpDhS, 2, 24 5]
punaḥsarge bījārthā bhavantīti bhaviṣyatpurāṇe | [ĀpDhS, 2, 24 6]
athāpi prajāpater vacanam | [ĀpDhS, 2, 24 7]
trayīṃ vidyāṃ brahmacaryaṃ prajātiṃ śraddhāṃ tapo yajñam anupradānam | [ĀpDhS, 2, 24 8.1]
ya etāni kurvate tair it saha smo rajo bhūtvā dhvaṃsate 'nyat praśaṃsann iti | [ĀpDhS, 2, 24 8.2]
tatra ye pāpakṛtas ta eva dhvaṃsanti yathā parṇaṃ vanaspater na parān hiṃsanti | [ĀpDhS, 2, 24 9]
nāsyāsmiṃlloke karmabhiḥ saṃbandho vidyate tathā parasmin karmaphalaiḥ | [ĀpDhS, 2, 24 10]
tad etena veditavyam | [ĀpDhS, 2, 24 11]
prajāpater ṛṣīṇām iti sargo 'yam | [ĀpDhS, 2, 24 12]
tatra ye puṇyakṛtas teṣāṃ prakṛtayaḥ parā jvalantya upalabhyante | [ĀpDhS, 2, 24 13]
syāt tu karmāvayavena tapasā vā kaścit saśarīro 'ntavantaṃ lokaṃ jayati saṃkalpasiddhiś ca syān na tu taj jyaiṣṭhyam āśramāṇām | [ĀpDhS, 2, 24 14]
{ĀpDhS, 2, 25}
vyākhyātāḥ sarvavarṇānāṃ sādhāraṇavaiśeṣikā dharmāḥ | [ĀpDhS, 2, 25 1.1]
rājñas tu viśeṣād vakṣyāmaḥ | [ĀpDhS, 2, 25 1.2]
dakṣiṇādvāraṃ veśma puraṃ ca māpayet | [ĀpDhS, 2, 25 2]
antarasyāṃ puri veśma | [ĀpDhS, 2, 25 3]
tasya purastād āvasathas tad āmantraṇam ity ācakṣate | [ĀpDhS, 2, 25 4]
dakṣiṇena puraṃ sabhā dakṣiṇodagdvārā yathobhayaṃ saṃdṛśyeta bahir antaraṃ ceti | [ĀpDhS, 2, 25 5]
sarveṣv evājasrā agnayaḥ syuḥ | [ĀpDhS, 2, 25 6]
agnipūjā ca nityā yathā gṛhamedhe | [ĀpDhS, 2, 25 7]
āvasathe śrotriyāvarārdhyān atithīn vāsayet | [ĀpDhS, 2, 25 8]
teṣāṃ yathāguṇam āvasathāḥ śayyānnapānaṃ ca videyam | [ĀpDhS, 2, 25 9]
gurūn amātyāṃś ca nātijīvet | [ĀpDhS, 2, 25 10]
na cāsya viṣaye kṣudhā rogeṇa himātapābhyāṃ vāvasīded abhāvād buddhipūrvaṃ vā kaścit | [ĀpDhS, 2, 25 11]
sabhāyā madhye 'dhidevanam uddhatyāvokṣyākṣān nivaped yugmān vaibhītakān yathārthān | [ĀpDhS, 2, 25 12]
āryāḥ śucayaḥ satyaśīlā dīvitāraḥ syuḥ | [ĀpDhS, 2, 25 13]
āyudhagrahaṇaṃ nṛttagītavāditrāṇīti rājādhīnebhyo 'nyatra na vidyeran | [ĀpDhS, 2, 25 14]
kṣemakṛd rājā yasya viṣaye grāme 'raṇye vā taskarabhayaṃ na vidyate | [ĀpDhS, 2, 25 15]
{ĀpDhS, 2, 26}
bhṛtyānām anuparodhena kṣetraṃ vittaṃ ca dadad brāhmaṇebhyo yathārham anantāṃllokān abhijayati | [ĀpDhS, 2, 26 1]
brāhmaṇasvāny apajigīṣamāṇo rājā yo hanyate tam āhur ātmayūpo yajño 'nantadakṣiṇa iti | [ĀpDhS, 2, 26 2]
etenānye śūrā vyākhyātāḥ prayojane yudhyamānās tanutyajaḥ | [ĀpDhS, 2, 26 3]
grāmeṣu nagareṣu cāryāñśucīn satyaśīlān prajāguptaye nidadhyāt | [ĀpDhS, 2, 26 4]
teṣāṃ puruṣās tathāguṇā eva syuḥ | [ĀpDhS, 2, 26 5]
sarvato yojanaṃ nagaraṃ taskarebhyo rakṣyam | [ĀpDhS, 2, 26 6]
krośo grāmebhyaḥ | [ĀpDhS, 2, 26 7]
tatra yanmuṣyate tais tat pratidāpyam | [ĀpDhS, 2, 26 8]
dhārmyaṃ śulkam avahārayet | [ĀpDhS, 2, 26 9]
akaraḥ śrotriyaḥ | [ĀpDhS, 2, 26 10]
sarvavarṇānāṃ ca striyaḥ | [ĀpDhS, 2, 26 11]
kumārāś ca prāg vyañjanebhyaḥ | [ĀpDhS, 2, 26 12]
ye ca vidyārthā vasanti | [ĀpDhS, 2, 26 13]
tapasvinaś ca ye dharmaparāḥ | [ĀpDhS, 2, 26 14]
śūdraś ca pādāvanektā | [ĀpDhS, 2, 26 15]
andhamūkabadhirarogaviṣṭāś ca | [ĀpDhS, 2, 26 16]
ye vyarthā dravyaparigrahaiḥ | [ĀpDhS, 2, 26 17]
abuddhipūrvam alaṃkṛto yuvā paradāram anupraviśan kumārīṃ vā vācā bādhyaḥ | [ĀpDhS, 2, 26 18]
buddhipūrvaṃ tu duṣṭabhāvo daṇḍyaḥ | [ĀpDhS, 2, 26 19]
saṃnipāte vṛtte śiśnacchedanaṃ savṛṣaṇasya | [ĀpDhS, 2, 26 20]
kumāryāṃ tu svāny ādāya nāśyaḥ | [ĀpDhS, 2, 26 21]
atha bhṛtye rājñā | [ĀpDhS, 2, 26 22]
rakṣye cāta ūrdhvaṃ maithunāt | [ĀpDhS, 2, 26 23]
nirveṣābhyupāye tu svāmibhyo 'vasṛjet | [ĀpDhS, 2, 26 24]
{ĀpDhS, 2, 27}
carite yathāpuraṃ dharmāddhi saṃbandhaḥ | [ĀpDhS, 2, 27 1]
sagotrasthānīyāṃ na parebhyaḥ samācakṣīta | [ĀpDhS, 2, 27 2]
kulāya hi strī pradīyata ity upadiśanti | [ĀpDhS, 2, 27 3]
tad indriyadaurbalyād vipratipannam | [ĀpDhS, 2, 27 4]
aviśiṣṭaṃ hi paratvaṃ pāṇeḥ | [ĀpDhS, 2, 27 5]
tadvyatikrame khalu punar ubhayor narakaḥ | [ĀpDhS, 2, 27 6]
niyamārambhaṇo hi varṣīyān abhyudaya evamārambhaṇād apatyāt | [ĀpDhS, 2, 27 7]
nāśya āryaḥ śūdrāyām | [ĀpDhS, 2, 27 8]
vadhyaḥ śūdra āryāyām | [ĀpDhS, 2, 27 9]
dāraṃ cāsya karśayet | [ĀpDhS, 2, 27 10]
savarṇāyām anyapūrvāyāṃ sakṛt saṃnipāte pādaḥ patatīty upadiśanti | [ĀpDhS, 2, 27 11]
evam abhyāse pādaḥ pādaḥ | [ĀpDhS, 2, 27 12]
caturthe sarvam | [ĀpDhS, 2, 27 13]
jihvācchedanaṃ śūdrasyāryaṃ dhārmikam ākrośataḥ | [ĀpDhS, 2, 27 14]
vāci pathi śayyāyām āsana iti samībhavato daṇḍatāḍanam | [ĀpDhS, 2, 27 15]
puruṣavadhe steye bhūmyādāna iti svāny ādāya vadhyaḥ | [ĀpDhS, 2, 27 16]
cakṣunirodhas tv eteṣu brāhmaṇasya | [ĀpDhS, 2, 27 17]
niyamātikramaṇam anyaṃ vā rahasi bandhayet | [ĀpDhS, 2, 27 18]
ā samāpatteḥ | [ĀpDhS, 2, 27 19]
asamāpattau nāśyaḥ | [ĀpDhS, 2, 27 20]
ācārya ṛtvik snātako rājeti trāṇaṃ syur anyatra vadhyāt | [ĀpDhS, 2, 27 21]
{ĀpDhS, 2, 28}
kṣetraṃ parigṛhyotthānābhāvāt phalābhāve yaḥ samṛddhaḥ sa bhāvi tad apahāryaḥ | [ĀpDhS, 2, 28 1]
avaśinaḥ kīnāśasya karmanyāse daṇḍatāḍanam | [ĀpDhS, 2, 28 2]
tathā paśupasya | [ĀpDhS, 2, 28 3]
avarodhanaṃ cāsya paśūnām | [ĀpDhS, 2, 28 4]
hitvā vrajam ādinaḥ karśayet paśūn nātipātayet | [ĀpDhS, 2, 28 5]
avarudhya paśūn māraṇe nāśane vā svāmibhyo 'vasṛjet | [ĀpDhS, 2, 28 6]
pramādād araṇye paśūn utsṛṣṭān dṛṣṭvā grāmam ānīya svāmibhyo 'vasṛjet | [ĀpDhS, 2, 28 7]
punaḥ pramāde sakṛd avarudhya | [ĀpDhS, 2, 28 8]
tata ūrdhvaṃ na sūrkṣet | [ĀpDhS, 2, 28 9]
paraparigraham avidvān ādadāna edhodake mūle puṣpe phale gandhe grāse śāka iti vācā bādhyaḥ | [ĀpDhS, 2, 28 10]
viduṣo vāsasaḥ parimoṣaṇam | [ĀpDhS, 2, 28 11]
adaṇḍyaḥ kāmakṛte tathā prāṇasaṃśaye bhojanam ādadānaḥ | [ĀpDhS, 2, 28 12]
prāptanimitte daṇḍākarmaṇi rājānam enaḥ spṛśati | [ĀpDhS, 2, 28 13]
{ĀpDhS, 2, 29}
prayojayitā mantā karteti svarganarakaphaleṣu karmasu bhāginaḥ | [ĀpDhS, 2, 29 1]
yo bhūya ārabhate tasmin phalaviśeṣaḥ | [ĀpDhS, 2, 29 2]
kuṭumbinau dhanasyeśate | [ĀpDhS, 2, 29 3]
tayor anumate 'nye 'pi taddhiteṣu varteran | [ĀpDhS, 2, 29 4]
vivāde vidyābhijanasampannā vṛddhā medhāvino dharmeṣv avinipātinaḥ | [ĀpDhS, 2, 29 5]
saṃdehe liṅgato daiveneti vicitya | [ĀpDhS, 2, 29 6]
puṇyāhe prātar agnāv iddhe 'pām ante rājavaty ubhayataḥ samākhyāpya sarvānumate mukhyaḥ satyaṃ praśnaṃ brūyāt | [ĀpDhS, 2, 29 7]
anṛte rājā daṇḍaṃ praṇayet | [ĀpDhS, 2, 29 8]
narakaś cātrādhikaḥ sāṃparāye | [ĀpDhS, 2, 29 9]
satye svargaḥ sarvabhūtapraśaṃsā ca | [ĀpDhS, 2, 29 10]
sā niṣṭhā yā vidyā strīṣu śūdreṣu ca | [ĀpDhS, 2, 29 11]
ātharvaṇasya vedasya śeṣa ity upadiśanti | [ĀpDhS, 2, 29 12]
kṛcchrā dharmasamāptiḥ samāmnātena | [ĀpDhS, 2, 29 13.1]
lakṣaṇakarmaṇāt tu samāpyate | [ĀpDhS, 2, 29 13.2]
tatra lakṣaṇam | [ĀpDhS, 2, 29 14.1]
sarvajanapadeṣv ekāntasamāhitam āryāṇāṃ vṛttaṃ samyagvinītānāṃ vṛddhānām ātmavatām alolupānām adāmbhikānāṃ vṛttasādṛśyaṃ bhajeta | [ĀpDhS, 2, 29 14.2]
evam ubhau lokāv abhijayati | [ĀpDhS, 2, 29 14.3]
strībhyaḥ sarvavarṇebhyaś ca dharmaśeṣān pratīyād ity eka ity eke | [ĀpDhS, 2, 29 15]
