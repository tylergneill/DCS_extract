{RRSṬīkā zu RRS, 1, 85.1}
saṃprati pañcabhūtātmakasya tasya gatibhedena nāmabhedamāha jalaga iti | [RRSṬīkā zu RRS, 1, 85.1 1]
yaḥ pārado jalarūpeṇa jalasvabhāvena gacchati sa jalago jalagativiśiṣṭa ityucyate | [RRSṬīkā zu RRS, 1, 85.1 2]
tanmayāstu suvarṇādilohāḥ | [RRSṬīkā zu RRS, 1, 85.1 3]
sthirasattvā rasādayo'pi tanmayāḥ | [RRSṬīkā zu RRS, 1, 85.1 4]
bhūmimalakiṭṭayogenaiva teṣāṃ ghanatvaṃ sthiratvaṃ ca | [RRSṬīkā zu RRS, 1, 85.1 5]
ata eva drutirūpeṇaiva teṣāṃ sthitiḥ sambhavati | [RRSṬīkā zu RRS, 1, 85.1 6]
jalasvabhāvo'dhogamanarūpaḥ | [RRSṬīkā zu RRS, 1, 85.1 7]
nirmaladrutirūpalohānām apyadhogamanaṃ dṛśyata eva | [RRSṬīkā zu RRS, 1, 85.1 8]
yaḥ pāradastvaritastvarayā vegena yukto nātyucchritam ākāśe gacchati kiṃtu bhūmisaṃnihitākāśe bhuvi ca sa haṃsaga ityucyate | [RRSṬīkā zu RRS, 1, 85.1 9]
haṃsa ivākāśe gacchatīti haṃsagaḥ | [RRSṬīkā zu RRS, 1, 85.1 10]
sa tu mayūragaṇḍūpadādiṣu vyavasthitaḥ | [RRSṬīkā zu RRS, 1, 85.1 11]
yastu malarūpeṇa kṛṣṇavarṇenāṃśena viśiṣṭo gacchati sa malaga ityucyate | [RRSṬīkā zu RRS, 1, 85.1 12]
yaśca sadhūmo dhūmena dhūmasamānavarṇordhvarekhāsahitākāśagatyā saha vartata iti sadhūmaḥ sa dhūmaga ityucyate | [RRSṬīkā zu RRS, 1, 85.1 13]
sa tu haritālahiṅgulamanaḥśilārasakagaurīpāṣāṇādiṣu vyavasthitaḥ | [RRSṬīkā zu RRS, 1, 85.1 14]
te hi dhūmarodhāt sphoṭaṃ kṛtvodgacchantītyanubhūyate | [RRSṬīkā zu RRS, 1, 85.1 15]
nābhiyantrabhūdharalohamūṣādiyantrādinā nirdhūmajāraṇāyāmapi mahatā prayatnenāpi teṣāṃ sthiratvaṃ mīmāṃsyaṃ bhavati bhavennanveti | [RRSṬīkā zu RRS, 1, 85.1 16]
anyā caturthī gatiḥ pāradasyāsti | [RRSṬīkā zu RRS, 1, 85.1 17]
sā tu jīvagatirityucyate | [RRSṬīkā zu RRS, 1, 85.1 18]
jīvasyevādṛśyā gatirjīvagatiḥ | [RRSṬīkā zu RRS, 1, 85.1 19]
ata eva sā daivītyapyucyate | [RRSṬīkā zu RRS, 1, 85.1 20]
tasyā devagaterivādṛśyatvāttayā yuktaḥ sa pārado'ṇḍājjīva ivādṛśyagatyā yuktaḥ svasthānānniṣkramennirgacchati | [RRSṬīkā zu RRS, 1, 85.1 21]
aṇḍāddehasya nirgamanaṃ dṛśyate dehasahitasya jīvasya tu bahirnirgamanaṃ na dṛśyate | [RRSṬīkā zu RRS, 1, 85.1 22]
bālasya cālanaśvāsocchvāsādikriyayā cānumīyate tadvad asyāpīti bhāvaḥ | [RRSṬīkā zu RRS, 1, 85.1 23]
tayā gatyā yukta evāyaṃ jīvānprāṇino jīvayettena sa raso jīvanāmnā smṛtaḥ | [RRSṬīkā zu RRS, 1, 85.1 24]
kārayettaṃ saṃskāranipuṇavaidyahastena rājā tatsamo vasumānvātmanaḥ prajānāṃ ca rakṣaṇārtham iti bhāvaḥ | [RRSṬīkā zu RRS, 1, 85.1 25]
{RRSṬīkā zu RRS, 2, 3.2}
tadevābhrakaṃ bhūmimadhye rājahastāt sapādahastād adhastād adhobhāgasthaṃ yat khanijaṃ ghanam abhrakaṃ vajrākhyaṃ tad eva pūrvoktaguṇam | [RRSṬīkā zu RRS, 2, 3.2 1]
itarattu vāyujalamūtramalatāpakṛmisaṃbandhānniḥsāraṃ jñeyam | [RRSṬīkā zu RRS, 2, 3.2 2]
idam upalakṣaṇaṃ sarveṣāṃ khanijadravyāṇām | [RRSṬīkā zu RRS, 2, 3.2 3]
prāyasteṣāṃ hi bhūmigarbhasthānām eva pūrṇātmaguṇatvāt | [RRSṬīkā zu RRS, 2, 3.2 4]
atra ghanaśabdo 'bhrakamātravācako'pi vajrābhrake paryavasyati | [RRSṬīkā zu RRS, 2, 3.2 5]
tasyaiva yathoktaguṇatvāt | [RRSṬīkā zu RRS, 2, 3.2 6]
{RRSṬīkā zu RRS, 2, 12.2}
grāsābhāve hyupoṣita iva rasaḥ kāryakaro na bhavedityāha sacandrikamiti | [RRSṬīkā zu RRS, 2, 12.2 1]
sacandrikaṃ cākacikyasahitam | [RRSṬīkā zu RRS, 2, 12.2 2]
kiṭṭābhaṃ prabhūtakiṭṭam | [RRSṬīkā zu RRS, 2, 12.2 3]
grasitaśca grasitābhrasattva eva lohe svarṇādyutpādane lohamāraṇe rogavāraṇārthaṃ lohaprayoge ca niyojyaḥ | [RRSṬīkā zu RRS, 2, 12.2 4]
tathā rasāyane jvarāṅkuśādi tattadrase rasāyane ca lakṣmīvilāsavajrapañjarādirūpe vakṣyamāṇa ityarthaḥ | [RRSṬīkā zu RRS, 2, 12.2 5]
rasa īyate prāpyate'neneti vyutpattyātra rasaśabdena rasarasāyanayoḥ saṃgrahāt | [RRSṬīkā zu RRS, 2, 12.2 6]
{RRSṬīkā zu RRS, 2, 18.1}
tatastadabhrakaṃ dhānyābhrakaṃ kṛtvā matsyākṣikārasenaikadinaparyantaṃ saṃmardya cakrīṃ vartulasthūlavaṭikāṃ vidhāyāvaśoṣya śarāvasaṃpuṭitaṃ kṛtvārdhe'bhrake puṭe puṭed ardhe'bhrake puṭam ardhagajapuṭaṃ tacca gajapuṭagatārdhabhāgaṃ vanopalaiḥ pūrayitvā bhavati | [RRSṬīkā zu RRS, 2, 18.1 1]
puṭet paced ityarthaḥ | [RRSṬīkā zu RRS, 2, 18.1 2]
pratipuṭam abhrakasya mardanaṃ tataścakrīṃ kṛtvā viśoṣya śarāvasaṃpuṭitaṃ kāryam | [RRSṬīkā zu RRS, 2, 18.1 3]
{RRSṬīkā zu RRS, 2, 32.1}
koṣṭhyām avaśiṣṭasattvaṃ kācakiṭṭasaṃśliṣṭaṃ kaṇarūpaṃ durgrāhyaṃ tattu agnau śānte sati samāhṛtyaikīkṛtya bahir niṣkāsya saṃkuṭya vicūrṇya tatsaṃśliṣṭaṃ kaṇasattvaṃ haret | [RRSṬīkā zu RRS, 2, 32.1 1]
kiṭṭāt pṛthakkṛtya gṛhṇīyāt | [RRSṬīkā zu RRS, 2, 32.1 2]
{RRSṬīkā zu RRS, 2, 91.2}
kecittu vimalo raupyamākṣīkam iti vadanti | [RRSṬīkā zu RRS, 2, 91.2 1]
tattu na samyak | [RRSṬīkā zu RRS, 2, 91.2 2]
tāramākṣīkasya guṇair alpāntaro 'pyayaṃ tatparyāyo bhavituṃ nārhati | [RRSṬīkā zu RRS, 2, 91.2 3]
kośādiprāmāṇyābhāvāt | [RRSṬīkā zu RRS, 2, 91.2 4]
tāramākṣikāt pṛthaktvenābhihitavimalalakṣaṇabhedaśuddhisattvaguṇapāṭhānāṃ vaiyarthyāpatteśca | [RRSṬīkā zu RRS, 2, 91.2 5]
{RRSṬīkā zu RRS, 2, 136.1}
athoddeśakramānurodhena tutthavarṇanāntaraṃ capalaṃ varṇayati gaura iti | [RRSṬīkā zu RRS, 2, 136.1 1]
ayaṃ padārtho vyāvahārikanāmnāsmin deśe loke na prasiddhaḥ | [RRSṬīkā zu RRS, 2, 136.1 2]
pāṣāṇaviśeṣo'yaṃ jasadakhanisaṃnihitabhūgarbha upalabhyata ityanumīyate | [RRSṬīkā zu RRS, 2, 136.1 3]
āṅglabhāṣāyāṃ reḍiyam iti nāmnopalabdhaḥ padārtho 'yam eveti kecit | [RRSṬīkā zu RRS, 2, 136.1 4]
kṛtrimastu paribhāṣādhyāye vakṣyamāṇaḥ | [RRSṬīkā zu RRS, 2, 136.1 5]
{RRSṬīkā zu RRS, 2, 142.2}
athoddeśakramaprāptaṃ rasakaṃ varṇayati rasaka iti | [RRSṬīkā zu RRS, 2, 142.2 1]
rasako jasadopādānakhanijamṛttikā | [RRSṬīkā zu RRS, 2, 142.2 2]
tatsattvaṃ jasadatulyam evotpadyate | [RRSṬīkā zu RRS, 2, 142.2 3]
{RRSṬīkā zu RRS, 3, 14.2}
khaṭhikā khaḍu cās iti nāmnā loke prasiddhā | [RRSṬīkā zu RRS, 3, 14.2 1]
{RRSṬīkā zu RRS, 3, 65.2}
tadbhedāvāha sphaṭikī pītiketi | [RRSṬīkā zu RRS, 3, 65.2 1]
sphaṭikīlepācchatavāraṃ tāmrapatraṃ lohapatraṃ prati vā liptā satī tatpaścāt caret pāradena prayojyakartrā cārayed bhakṣitāṃ kārayed ityarthaḥ | [RRSṬīkā zu RRS, 3, 65.2 2]
yato jāraṇāyām asyā viḍadravyatvenopayogāt | [RRSṬīkā zu RRS, 3, 65.2 3]
antarbhāvitaṇyartho 'tra caradhātuḥ | [RRSṬīkā zu RRS, 3, 65.2 4]
{RRSṬīkā zu RRS, 3, 102.2}
sauvīraṃ kṛṣṇavarṇasurmā iti lokabhāṣāyām | [RRSṬīkā zu RRS, 3, 102.2 1]
{RRSṬīkā zu RRS, 3, 103.2}
rasāñjanamiti | [RRSṬīkā zu RRS, 3, 103.2 1]
etad rasod iti brijabhāṣāyām uttaradeśe prasiddham | [RRSṬīkā zu RRS, 3, 103.2 2]
etad rītikiṭṭajanyaṃ dāruharidrākaṣāyājadugdhapākajanyaṃ tu rasāñjanam ityapi vadanti | [RRSṬīkā zu RRS, 3, 103.2 3]
{RRSṬīkā zu RRS, 3, 104.2}
srotoñjanamiti | [RRSṬīkā zu RRS, 3, 104.2 1]
śvetavarṇasurmā iti loke prasiddham | [RRSṬīkā zu RRS, 3, 104.2 2]
{RRSṬīkā zu RRS, 3, 105.2}
puṣpāñjanamiti | [RRSṬīkā zu RRS, 3, 105.2 1]
etad rītipuṣpajanyam | [RRSṬīkā zu RRS, 3, 105.2 2]
jastaphūl iti mahārāṣṭrabhāṣāyāṃ prasiddham | [RRSṬīkā zu RRS, 3, 105.2 3]
{RRSṬīkā zu RRS, 3, 106.2}
nīlāñjanamiti | [RRSṬīkā zu RRS, 3, 106.2 1]
nīlavarṇasurmā iti loke prasiddhaḥ | [RRSṬīkā zu RRS, 3, 106.2 2]
{RRSṬīkā zu RRS, 3, 116.2}
matāntaramāha katiciditi | [RRSṬīkā zu RRS, 3, 116.2 1]
katicidvadanti kiṃ tejivāhānāṃ prabalavegasāmarthyaviśiṣṭāśvānāṃ nālaṃ sadyojātānāṃ teṣāṃ nābhinālaṃ kaṅkuṣṭhamiti | [RRSṬīkā zu RRS, 3, 116.2 2]
{RRSṬīkā zu RRS, 3, 116.2}
atha kramaprāptaṃ kaṅkuṣṭhaṃ varṇayati himavaditi | [RRSṬīkā zu RRS, 3, 116.2 1]
sa ca pītavarṇaḥ | [RRSṬīkā zu RRS, 3, 116.2 2]
ślakṣṇānekasacākacikyaphalakaviśiṣṭaḥ khanijaḥ kṣudrapāṣāṇaḥ prāṇijaśca | [RRSṬīkā zu RRS, 3, 116.2 3]
ubhayamapi dvividhaṃ nalikā reṇukaśceti khanijabhedau | [RRSṬīkā zu RRS, 3, 116.2 4]
{RRSṬīkā zu RRS, 3, 126.1}
kampillaḥ kṣudrapāṣāṇaviśeṣaḥ kapileti nāmnā loke prasiddho gaurīpāṣāṇo dāruṇaviṣarūpo'yaṃ pāṣāṇaviśeṣaḥ somala iti mahārāṣṭrabhāṣāyāṃ prasiddhaḥ | [RRSṬīkā zu RRS, 3, 126.1 1]
{RRSṬīkā zu RRS, 3, 126.2}
agnijāro bahir arṇavojjhito viśiṣṭanakrajarāyuḥ | [RRSṬīkā zu RRS, 3, 126.2 1]
{RRSṬīkā zu RRS, 3, 126.2}
girisindūraḥ parvatapāṣāṇodare raktavarṇaḥ padārthaviśeṣaḥ | [RRSṬīkā zu RRS, 3, 126.2 1]
hiṅgulaścūrṇapāradaḥ svanāmnaiva loke prasiddhaḥ | [RRSṬīkā zu RRS, 3, 126.2 2]
{RRSṬīkā zu RRS, 3, 127.1}
moddāraśṛṅgaṃ murdāﾡśiṃgeti loke prasiddham | [RRSṬīkā zu RRS, 3, 127.1 1]
{RRSṬīkā zu RRS, 3, 130.2}
trividhasya tasya svarūpamāha yaḥ kiṃcit pītavarṇo vikaṭakarāla āhataḥ saṃcūrṇarūpo bhavati sa gaurīpāṣāṇa ityucyate | [RRSṬīkā zu RRS, 3, 130.2 1]
ayam eva sphaṭikasamānacākacikyaviśiṣṭaḥ | [RRSṬīkā zu RRS, 3, 130.2 2]
etad viśeṣaṇaṃ dvitīyabhedasyāpi sambhavati | [RRSṬīkā zu RRS, 3, 130.2 3]
dvitīyaḥ śaṅkhābhaḥ so'pi cākacikyaviśiṣṭaḥ | [RRSṬīkā zu RRS, 3, 130.2 4]
tṛtīyabhedāpanno yaḥ sa tu haridrābho haridrāsamānaḥ pūrṇapītavarṇaḥ | [RRSṬīkā zu RRS, 3, 130.2 5]
trividhamadhya uttarottarāt pūrvapūrvaḥ śreṣṭhaḥ | [RRSṬīkā zu RRS, 3, 130.2 6]
{RRSṬīkā zu RRS, 3, 145.2}
atha girisindūram āha mahāgiriṣviti | [RRSṬīkā zu RRS, 3, 145.2 1]
alpīyo'tyalpaḥ | [RRSṬīkā zu RRS, 3, 145.2 2]
ayaṃ loke prāyo nopalabhyate | [RRSṬīkā zu RRS, 3, 145.2 3]
kecittu kāmiyāṃ sindūra iti nāmnā prasiddho'yaṃ padārtho'tiraktavarṇa iti vadanti | [RRSṬīkā zu RRS, 3, 145.2 4]
loke'tiprasiddhastu nāgasaṃbhava eva | [RRSṬīkā zu RRS, 3, 145.2 5]
sa eva cātra grāhya iti rāvaṇamatam | [RRSṬīkā zu RRS, 3, 145.2 6]
sindūro nāgasaṃbhava iti tadvacanāditi | [RRSṬīkā zu RRS, 3, 145.2 7]
{RRSṬīkā zu RRS, 3, 149}
athoddeśakramaprāptaṃ hiṅgulaṃ varṇayati hiṅgula iti | [RRSṬīkā zu RRS, 3, 149 1]
ayaṃ rasaḥ pāradakhanijamṛdviśeṣaḥ | [RRSṬīkā zu RRS, 3, 149 2]
ata eva prathamādhyāya uktam | [RRSṬīkā zu RRS, 3, 149 3.1]
tāṃ mṛdaṃ pātanāyantre pātayanti rasaṃ tataḥ | [RRSṬīkā zu RRS, 3, 149 3.2]
iti | [RRSṬīkā zu RRS, 3, 149 3.3]
kṛtrimo'pi loke dṛśyate pāradagandhakanavasāgarapākajanyaḥ | [RRSṬīkā zu RRS, 3, 149 4]
khanijo'yaṃ dvividhaḥ | [RRSṬīkā zu RRS, 3, 149 5]
tasya cottamasya lakṣaṇamāha śvetareṣa iti | [RRSṬīkā zu RRS, 3, 149 6]
sa ca haṃsapāka iti nāmnā kathitaḥ pākena vyavasthitaḥ | [RRSṬīkā zu RRS, 3, 149 7]
śvetaraktavarṇaviśiṣṭatvāt | [RRSṬīkā zu RRS, 3, 149 8]
ayaṃ uttamaḥ | [RRSṬīkā zu RRS, 3, 149 9]
prathamastu hīnaśvetareṣo'lpaguṇaḥ | [RRSṬīkā zu RRS, 3, 149 10]
sa tu carmāra iti nigadyate | [RRSṬīkā zu RRS, 3, 149 11]
{RRSṬīkā zu RRS, 3, 155.2}
gurjaramaṇḍale gurjaradeśe | [RRSṬīkā zu RRS, 3, 155.2 1]
arbudagireḥ pārśve nāgakhanisthānabhūte ca jātam utpannaṃ yad viśiṣṭaṃ kṣudrapāṣāṇātmakaṃ dravyaṃ sadalapītavarṇātmakaṃ tanmṛddāraśṛṅganāmnā prathitaṃ bhavet | [RRSṬīkā zu RRS, 3, 155.2 2]
tadguṇānāha sīsasattvamiti | [RRSṬīkā zu RRS, 3, 155.2 3]
sīsasattvasyopādānaṃ kāraṇam | [RRSṬīkā zu RRS, 3, 155.2 4]
{RRSṬīkā zu RRS, 4, 3.1}
rājāvarto rāuṭī iti brijabhāṣāyām | [RRSṬīkā zu RRS, 4, 3.1 1]
{RRSṬīkā zu RRS, 4, 3.2}
garuḍodgārakam tārkṣyam marakataḥ iti apara paryāya dvayam | [RRSṬīkā zu RRS, 4, 3.2 433021_1]
pannā iti loke prasiddham | [RRSṬīkā zu RRS, 4, 3.2 2]
{RRSṬīkā zu RRS, 4, 4.1}
puṣparāgaṃ pukhrāj iti loke prasiddham | [RRSṬīkā zu RRS, 4, 4.1 1]
{RRSṬīkā zu RRS, 4, 4.1}
mahānīlamindranīlam | [RRSṬīkā zu RRS, 4, 4.1 1]
{RRSṬīkā zu RRS, 4, 4.1}
padmarāgaṃ māṇikyam | [RRSṬīkā zu RRS, 4, 4.1 1]
{RRSṬīkā zu RRS, 4, 4.2}
vaiḍūryaṃ tad yadākāśe sajalameghaśabdād aṅkuraviśiṣṭaṃ bhavati | [RRSṬīkā zu RRS, 4, 4.2 1]
ata evāsyābhraloham iti paryāyāntaram | [RRSṬīkā zu RRS, 4, 4.2 2]
etat pirojā iti loke prasiddham | [RRSṬīkā zu RRS, 4, 4.2 3]
{RRSṬīkā zu RRS, 4, 19.1}
kaṇḍarānvitaṃ sirāvṛtam | [RRSṬīkā zu RRS, 4, 19.1 1]
{RRSṬīkā zu RRS, 4, 34.2}
atha sādhāraṇān sarvaratnadoṣān āha grāsastrāsaśceti | [RRSṬīkā zu RRS, 4, 34.2 1]
grāso grasitaikadeśatvam | [RRSṬīkā zu RRS, 4, 34.2 2]
trāsaḥ sabāhyābhyantaramalaviśiṣṭatvam | [RRSṬīkā zu RRS, 4, 34.2 3]
binduḥ prasiddhaḥ | [RRSṬīkā zu RRS, 4, 34.2 4]
sa cānekavidhaḥ | [RRSṬīkā zu RRS, 4, 34.2 5]
rekhā prasiddhā | [RRSṬīkā zu RRS, 4, 34.2 6]
jalagarbhatā | [RRSṬīkā zu RRS, 4, 34.2 7]
yatrāntaḥ koṭara ivāntaḥ śuṣiraviśiṣṭajalābhāso bhavati tādṛśatvam | [RRSṬīkā zu RRS, 4, 34.2 8]
{RRSṬīkā zu RRS, 4, 57.2}
atha vaiḍūryaṃ varṇayati vaidūryam iti | [RRSṬīkā zu RRS, 4, 57.2 1]
asya lokabhāṣāyāṃ laśanyākhaḍā iti prasiddhaḥ | [RRSṬīkā zu RRS, 4, 57.2 2]
bhramaditi | [RRSṬīkā zu RRS, 4, 57.2 4]
cañcalaśubhravastrasamānābhāsagarbham | [RRSṬīkā zu RRS, 4, 57.2 5]
{RRSṬīkā zu RRS, 5, 8.2}
tattrividhaṃ ṣoḍaśavarṇayuktam | [RRSṬīkā zu RRS, 5, 8.2 1]
te ca varṇā granthāntare viśiṣṭadravyasāmyam udāhṛtya pṛthakpradarśitāḥ | [RRSṬīkā zu RRS, 5, 8.2 2]
śvetaḥ śvetajapāpuṣpe balakṣaḥ kadalīsume | [RRSṬīkā zu RRS, 5, 8.2 3.1]
syādarjunastu kumude vidvadbhiḥ parikīrtitaḥ | [RRSṬīkā zu RRS, 5, 8.2 3.2]
pāṇḍuvarṇo bhavedreṇau ketakīpuṣpaje tathā | [RRSṬīkā zu RRS, 5, 8.2 4.1]
hariṇaḥ pītaśabalaśukladravye sunirdiśet | [RRSṬīkā zu RRS, 5, 8.2 4.2]
dhūsaro bakule puṣpe kṛṣṇaḥ syād atasīsume | [RRSṬīkā zu RRS, 5, 8.2 5.1]
haricchirīṣaje pattre rakto raktotpale smṛtaḥ | [RRSṬīkā zu RRS, 5, 8.2 5.2]
kṛṣṇamiśre lohite syād aruṇaḥ śvetaraktake | [RRSṬīkā zu RRS, 5, 8.2 6.1]
pāṭalo'tho markaṭe tu kapiśaḥ kṛṣṇalohite | [RRSṬīkā zu RRS, 5, 8.2 6.2]
bhaved dhūmro rocanābhaḥ piṅgo'tho syātpiśaṅgakaḥ | [RRSṬīkā zu RRS, 5, 8.2 7.1]
padmadhūlau karburaśca smṛtaścendradhanuḥsamaḥ | [RRSṬīkā zu RRS, 5, 8.2 7.2]
iti | [RRSṬīkā zu RRS, 5, 8.2 8]
{RRSṬīkā zu RRS, 5, 9.2}
prasiddhasvarṇaṃ khanisaṃbhavam āha tatra tatreti | [RRSṬīkā zu RRS, 5, 9.2 1]
girīṇām | [RRSṬīkā zu RRS, 5, 9.2 2]
ete ca girayo himālayavindhyasahyakarṇāṭakasthanīlagiriprabhṛtayaḥ svarṇakhanisthānatvena prasiddhāḥ santi | [RRSṬīkā zu RRS, 5, 9.2 3]
kāṣṭhāṃ prāptau pītaraktavarṇau paripūrṇau vihāya caturdaśavarṇapūrṇaṃ khanijaṃ bhavati | [RRSṬīkā zu RRS, 5, 9.2 4]
ratnaparīkṣakaisteṣāmeva varṇānām utkarṣavibhājakā yāvacchataṃ vikalpitāḥ kakṣā loke prasiddhāḥ | [RRSṬīkā zu RRS, 5, 9.2 5]
{RRSṬīkā zu RRS, 5, 42.2}
tāmrasya khanidvayaṃ vartate | [RRSṬīkā zu RRS, 5, 42.2 1]
tatraikakhanisthaṃ nepālam iti khyātam | [RRSṬīkā zu RRS, 5, 42.2 2]
nepālī kunaṭī | [RRSṬīkā zu RRS, 5, 42.2 3]
tatsamaraktavarṇatvāt | [RRSṬīkā zu RRS, 5, 42.2 4]
khaner nepāladeśasaṃnihitatvād vā nepāleti saṃjñā | [RRSṬīkā zu RRS, 5, 42.2 5]
athavā rūḍhasaṃjñeyam | [RRSṬīkā zu RRS, 5, 42.2 6]
tato'nyakhanisthaṃ tu mleccham ityabhidhīyate | [RRSṬīkā zu RRS, 5, 42.2 7]
yathā mlecchadhātur aspaṣṭaśabde tathā spaṣṭaśabdaraktavarṇatvānmleccham iti saṃjñā | [RRSṬīkā zu RRS, 5, 42.2 8]
{RRSṬīkā zu RRS, 5, 75.2}
yat paruṣaṃ kaṭhoraṃ pogaronmuktaṃ pogaram alakavat kuṭilarekhās tābhir muktaṃ tadrahitam ityarthaḥ | [RRSṬīkā zu RRS, 5, 75.2 1]
{RRSṬīkā zu RRS, 5, 78.2}
pogaraśabdo'trāgataḥ | [RRSṬīkā zu RRS, 5, 78.2 1]
sa cāpratisiddhārthaḥ | [RRSṬīkā zu RRS, 5, 78.2 2]
ato bodhārthaṃ tatparyāyān āha aṅgachāyā ca vaṅgaṃ cikuraṃ ca iti pogarasyābhidhātrayaṃ nāmatrayam asti | [RRSṬīkā zu RRS, 5, 78.2 3]
evaṃ ca nāmānyetāni viśiṣṭākāratejasa ityarthaḥ | [RRSṬīkā zu RRS, 5, 78.2 4]
vaṅgasyeva rekhānāṃ śvetacchāyātvād vaṅgamiti saṃjñā | [RRSṬīkā zu RRS, 5, 78.2 5]
kāntīnāṃ cikurākāratvāt keśākāratvāccikuram ityapi nāma | [RRSṬīkā zu RRS, 5, 78.2 6]
yad uktam eva kharalohaṃ tadyadi lohādbhaṅguraṃ lohamayaghanaghātena bhaṅguraṃ bhavati paraṃtu pogaraṃ pogaraviśiṣṭaṃ dṛśyeta tarhi tat kharaloham api paramuttamaṃ matam | [RRSṬīkā zu RRS, 5, 78.2 7]
{RRSṬīkā zu RRS, 5, 84.1}
tasya cokto vyastaḥ samasto vā bhedo'yaṃ jāraṇāyāṃ sakaladhātubhakṣaṇārthaṃ pāradasya mukharūpo bhavatītyāha ekadvitrīti | [RRSṬīkā zu RRS, 5, 84.1 1]
kevalabhrāmakasattvasya prathamaṃ yathāvidhijāraṇenāpi pāradasya mukhaṃ bhavati | [RRSṬīkā zu RRS, 5, 84.1 2]
tataḥ pāradaḥ sarvāṃllohādīn grasati | [RRSṬīkā zu RRS, 5, 84.1 3]
ata ekabhedo'pi kaścitpāradamukhaṃ bhavati | [RRSṬīkā zu RRS, 5, 84.1 4]
yasya tad ekamukham | [RRSṬīkā zu RRS, 5, 84.1 5]
bhrāmakacumbakayoḥ sattvadvayasyaikīkṛtasya yathāvidhijāraṇena pāradamukhaṃ kṛtaṃ cet saṃyuktabhedadvayaviśiṣṭaṃ tat kāntaṃ dvimukham ucyate | [RRSṬīkā zu RRS, 5, 84.1 6]
evam evārthastrimukhādau bodhyaḥ | [RRSṬīkā zu RRS, 5, 84.1 7]
vijātīyadravyagrāsāntarasahitam apyetat prathamaṃ jāritaṃ cenmukhaṃ bhavatītyataḥ sarvatomukham ityuktam | [RRSṬīkā zu RRS, 5, 84.1 8]
sajātīyavijātīyavyastasamastaṃ bhedaviśiṣṭam etanmukhaṃ bhavatītyarthaḥ | [RRSṬīkā zu RRS, 5, 84.1 9]
{RRSṬīkā zu RRS, 5, 153.2}
na hitam iti | [RRSṬīkā zu RRS, 5, 153.2 1]
tatra nāgamiśraṇenāśuddhatvāt | [RRSṬīkā zu RRS, 5, 153.2 2]
{RRSṬīkā zu RRS, 5, 178.2}
tiryagākārā tiraścīnā yā dīrghā cullī āhāﾱa iti mahārāṣṭrabhāsāyāṃ prasiddhā tasyāṃ ghaṭaṃ tiryagvaktram etādṛśaṃ ghaṭaṃ nyased adhiśrayet | [RRSṬīkā zu RRS, 5, 178.2 1]
taṃ ghaṭaṃ ca vaktraṃ vinā bāhye samaṃ tato'ṅgulasthūlaṃ mṛdā gopayellepayet | [RRSṬīkā zu RRS, 5, 178.2 2]
bhṛṣṭayantrākhye tasmin viṃśatipalamitaṃ sīsaṃ vinikṣipet | [RRSṬīkā zu RRS, 5, 178.2 3]
tasmin drute sati ekakarṣaṃ śuddhasūtaṃ tatra kṣiptvā tato darvyā vighaṭṭya itastataḥ saṃcālyaikībhūte satyarjunādīnāṃ pratyekaṃ kṣāraṃ palamitaṃ kṣipet | [RRSṬīkā zu RRS, 5, 178.2 4]
tato dorbhyāṃ lohadarvyā vighaṭṭayaṃścālayan viṃśatirātraparyantaṃ tīvrāgninā pacet | [RRSṬīkā zu RRS, 5, 178.2 5]
tena vidhinā nāgabhasma raktavarṇaṃ kapotacchāyaṃ kṛṣṇamiśraraktavarṇaṃ vā bhavet | [RRSṬīkā zu RRS, 5, 178.2 6]
tāpasphoṭādikaratvarūpadoṣarahitaṃ bhasmībhūtaṃ nāgaṃ rasāyanaṃ bhavati | [RRSṬīkā zu RRS, 5, 178.2 7]
{RRSṬīkā zu RRS, 5, 190}
tat pittalaṃ dvividham | [RRSṬīkā zu RRS, 5, 190 1]
rītikā kākatuṇḍī ceti bhedāt | [RRSṬīkā zu RRS, 5, 190 2]
tatra rītikāyā dvau bhedau | [RRSṬīkā zu RRS, 5, 190 3]
kiṃcittāmrābhā svarṇavarṇā ca | [RRSṬīkā zu RRS, 5, 190 4]
{RRSṬīkā zu RRS, 7, 7.1}
svarṇādimayyaḥ kuṇḍyo vartulapātrāṇi | [RRSṬīkā zu RRS, 7, 7.1 1]
{RRSṬīkā zu RRS, 7, 9.2}
kaṭatrāṇi kaṣāyitacarmakhaṇḍāni | [RRSṬīkā zu RRS, 7, 9.2 1]
{RRSṬīkā zu RRS, 7, 10.3}
iyaṃ catuṣkoṇā dīrghacālanī | [RRSṬīkā zu RRS, 7, 10.3 1]
tatra dīrghāḥ śalākāstiraścīnāśca vaṃśamayyaś catuṣkoṇakāṣṭhapaṭṭikāchidreṣu bahirnirgatāgrāḥ sūtrabaddhāḥ kāryāḥ | [RRSṬīkā zu RRS, 7, 10.3 2]
{RRSṬīkā zu RRS, 7, 13.3}
kuṇḍalīṃ kuṇḍalākārāṃ vartulāṃ tṛtīyāṃ cālanīṃ vidadhyāt | [RRSṬīkā zu RRS, 7, 13.3 1]
vājivālā aśvapucchakeśāḥ | [RRSṬīkā zu RRS, 7, 13.3 2]
ambaraṃ vastram | [RRSṬīkā zu RRS, 7, 13.3 3]
tadanyatareṇānaddhatalā baddhatalā | [RRSṬīkā zu RRS, 7, 13.3 4]
{RRSṬīkā zu RRS, 7, 14.3}
śarkarā atikṣudrapāṣāṇaravakāḥ | [RRSṬīkā zu RRS, 7, 14.3 1]
tadapekṣayā sthūlāḥ śvetāḥ kaṇāḥ sitopalāḥ | [RRSṬīkā zu RRS, 7, 14.3 2]
śarkarāśabdena vālukāpi grāhyā | [RRSṬīkā zu RRS, 7, 14.3 3]
{RRSṬīkā zu RRS, 7, 15}
dagdhakāṣṭhakaṭhinakhaṇḍānāmeva śikhitrasaṃjñā kokilasaṃjñā ca | [RRSṬīkā zu RRS, 7, 15 1]
saṃprati teṣāṃ sāmānyam avāntarabhedaṃ cāha śikhitrā iti | [RRSṬīkā zu RRS, 7, 15 2]
pāvakena vahninā bhuktvā ucchiṣṭāḥ parityaktā aṅgārāḥ śikhitrāḥ kokilāśca matāḥ | [RRSṬīkā zu RRS, 7, 15 3]
viśeṣastvittham vahninā bhuktvā svayaṃ tyaktāḥ śikhitrā haṭhāt pratikūlavāyudhūlikṣepamṛttikādinipīḍanādinā yatnena vahnito viyojitā aṅgārāḥ kokilā matā iti ceti | [RRSṬīkā zu RRS, 7, 15 4]
te prajvalitā jalena vinā nirvāṇāḥ kṛtā vahnimuktāḥ kṛtāḥ | [RRSṬīkā zu RRS, 7, 15 5]
{RRSṬīkā zu RRS, 7, 21.1}
śaṅkhikāḥ kṣudraśaṅkhamayapātrāṇi | [RRSṬīkā zu RRS, 7, 21.1 1]
{RRSṬīkā zu RRS, 7, 21.2}
kṣurakā nāpitasya śastraviśeṣāḥ | [RRSṬīkā zu RRS, 7, 21.2 1]
{RRSṬīkā zu RRS, 7, 21.2}
pākyo yavakṣāraḥ | [RRSṬīkā zu RRS, 7, 21.2 1]
{RRSṬīkā zu RRS, 7, 21.3}
pālikā darvī | [RRSṬīkā zu RRS, 7, 21.3 1]
{RRSṬīkā zu RRS, 7, 21.3}
karṇikā vilīti mahārāṣṭrabhāṣāyām | [RRSṬīkā zu RRS, 7, 21.3 1]
sā cātra vartulākāradantapaṅktiśikharā grāhyā | [RRSṬīkā zu RRS, 7, 21.3 2]
{RRSṬīkā zu RRS, 8, 5.2}
atha kajjalīlakṣaṇamāha dhātubhiriti | [RRSṬīkā zu RRS, 8, 5.2 1]
dhātavaśca | [RRSṬīkā zu RRS, 8, 5.2 2.1]
svarṇaṃ rūpyaṃ ca tāmraṃ ca raṅgaṃ jasadameva ca | [RRSṬīkā zu RRS, 8, 5.2 2.2]
sīsaṃ lohaṃ ca saptaite dhātavo girisaṃbhavāḥ | [RRSṬīkā zu RRS, 8, 5.2 2.3]
iti | [RRSṬīkā zu RRS, 8, 5.2 2.4]
ādyaśabdena haritālamanaḥśilādisaṃgrahaḥ | [RRSṬīkā zu RRS, 8, 5.2 3]
cakāreṇopadhātusaṃgrahaḥ | [RRSṬīkā zu RRS, 8, 5.2 4]
teṣāṃ bhāgo rasasamo viṣamo vā yathopadeśaṃ grāhyaḥ | [RRSṬīkā zu RRS, 8, 5.2 5]
saiva kajjalī dravaṃ dattvā marditā cedrasapaṅkasaṃjñāṃ labhate | [RRSṬīkā zu RRS, 8, 5.2 6]
kajjalyupayogaśca rasasindūrādividhānārthaṃ bodhyaḥ | [RRSṬīkā zu RRS, 8, 5.2 7]
rasapaṅkopayogaṃ trailokyasundararasādividhānārthaṃ vakṣyati | [RRSṬīkā zu RRS, 8, 5.2 8]
{RRSṬīkā zu RRS, 8, 7.2}
atha piṣṭīlakṣaṇamāha arkāṃśeti | [RRSṬīkā zu RRS, 8, 7.2 1]
niṣkārdhatulyānniṣkārdharūpabhāgamitād ityarthaḥ | [RRSṬīkā zu RRS, 8, 7.2 2]
gandhakād arkāṃśatulyād rasato'rkaśabdo dvādaśasaṃkhyābodhakaḥ | [RRSṬīkā zu RRS, 8, 7.2 3]
tatsaṃkhyākā ye'ṃśā bhāgā niṣkārdhātmakā bhāgāstattulyād rasāt pāradāt | [RRSṬīkā zu RRS, 8, 7.2 4]
niṣkārdhetyupalakṣaṇaṃ gṛhītakiṃcinmānasya | [RRSṬīkā zu RRS, 8, 7.2 5]
tena gandhakasya yo bhāgastato dvādaśaguṇitaḥ pāradabhāgo'tra grāhya ityarthaḥ | [RRSṬīkā zu RRS, 8, 7.2 6]
yathoktabhāgam ubhayaṃ pṛthaggṛhītvā tīvre'rkātape lohe khalve truṭiśa īṣanmānena punaḥ punardattvā mardanānnavanītarūpā mṛdulā navanītākhyā ca piṣṭī bhavati | [RRSṬīkā zu RRS, 8, 7.2 7]
atra navanītākhyo gandhako bhakṣyaḥ pāradaśca bhakṣakaḥ | [RRSṬīkā zu RRS, 8, 7.2 8]
sa tu nānārūpapiṣṭīṣu samāna eva | [RRSṬīkā zu RRS, 8, 7.2 9]
ato bhakṣyanāmnā bhedabodhakeneyaṃ navanītākhyetyabhidhīyate | [RRSṬīkā zu RRS, 8, 7.2 10]
asyā nāmāntaraṃ gandhakapiṣṭīti | [RRSṬīkā zu RRS, 8, 7.2 11]
{RRSṬīkā zu RRS, 8, 9.2}
atha pātanapiṣṭīlakṣaṇamāha caturthāṃśeti | [RRSṬīkā zu RRS, 8, 9.2 1]
caturthāṃśaṃ śuddhaṃ svarṇacūrṇaṃ pāradamadhye prakṣipya taptalohakhalve 'mlarasena jambīrādijena yāmaparyantaṃ dviyāmaparyantaṃ vā mardanena saṃjātā cūrṇarūpā sā hemapiṣṭikāpi pātanopayogena siddhikaratvāt pātanapiṣṭir ityabhidhīyate | [RRSṬīkā zu RRS, 8, 9.2 2]
tādṛśīṃ piṣṭiṃ kṛtvā pātanāyantre 'dhasthapātrāntastala ūrdhvabhājane vā liptvā praharacatuṣṭayaparyantam agniyogenordhvaṃ pāradaṃ pātayet | [RRSṬīkā zu RRS, 8, 9.2 3]
tadanantaraṃ pāradāt pṛthagbhūtvādhobhāgasthatatsvarṇacūrṇam ūrdhvalagnapāradaṃ ca yantrād bahirniṣkāsyaikīkṛtya punastaptalohakhalve'mlena rasena pūrvavanmardayitvā pūrvavat pātayet | [RRSṬīkā zu RRS, 8, 9.2 4]
evaṃ śatadhā pātanena kṣīṇo gatirahito nirdoṣaḥ pāradaḥ sthiro'gnisaho bhavati | [RRSṬīkā zu RRS, 8, 9.2 5]
tataśca bījādijāraṇakrameṇālpāyāsenaiva dehalohakaratvarūpottamasiddhipradaśca bhavatītyarthaḥ | [RRSṬīkā zu RRS, 8, 9.2 6]
{RRSṬīkā zu RRS, 8, 12}
atha kṛṣṭīlakṣaṇamāha rūpyamiti | [RRSṬīkā zu RRS, 8, 12 1]
jātarūpyaṃ suvarṇam | [RRSṬīkā zu RRS, 8, 12 2]
ādiśabdena mākṣikahiṅgulādiparigrahaḥ | [RRSṬīkā zu RRS, 8, 12 3]
tairmāritaṃ punaḥ punaḥ pañcamitrasaṃskāreṇa prakṛtyavasthāpannaṃ kṛtam | [RRSṬīkā zu RRS, 8, 12 4]
evaṃ saptavāraṃ daśavāraṃ votthāpitasvarṇatāraṃ ca krameṇa hemakṛṣṭī tārakṛṣṭī cābhidhīyate | [RRSṬīkā zu RRS, 8, 12 5]
rasagandhādiyogena malavyapohanād ujjvalam utkṛṣṭaṃ sārūpyaṃ svarṇaṃ tāraṃ cetyarthaḥ | [RRSṬīkā zu RRS, 8, 12 6]
tāṃ svarṇakṛṣṭīṃ drute hīnavarṇasvarṇe kṣipet | [RRSṬīkā zu RRS, 8, 12 7]
tena kṣepeṇa varṇo na hīyate tatsvarṇaṃ hīnavarṇaṃ na dṛśyate | [RRSṬīkā zu RRS, 8, 12 8]
pūrṇavarṇaṃ dṛśyata ityarthaḥ | [RRSṬīkā zu RRS, 8, 12 9]
evameva hīnavarṇatāre tārakṛṣṭyāḥ kṣepeṇāpi tāraṃ pūrṇavarṇaṃ bhavatītyartho'pi bodhyaḥ | [RRSṬīkā zu RRS, 8, 12 10]
kṛtaṃ kalpitaṃ saṃskṛtam ityarthaḥ | [RRSṬīkā zu RRS, 8, 12 11]
bījaṃ śuddhaṃ svarṇotpādakaṃ lohadhātvādipāradasya pītavarṇatvakaraṃ bhavet | [RRSṬīkā zu RRS, 8, 12 12]
rasahṛdaye'ṣṭamāvabodhe pāradasya kṛṣṭimapi pūjyapādā udājahruḥ | [RRSṬīkā zu RRS, 8, 12 13]
{RRSṬīkā zu RRS, 8, 16.2}
atha hemaraktītāraraktyor lakṣaṇaṃ phalaṃ cāha tāmramiti | [RRSṬīkā zu RRS, 8, 16.2 1]
tīkṣṇalohena samabhāgena saṃyuktam ekīkṛtaṃ tāmraṃ bahuvāraṃ drutaṃ kṛtvā gandhakasahite lakucarase nirvāpayet | [RRSṬīkā zu RRS, 8, 16.2 2]
tadvallohamiti khyātaṃ tārasya rañjanī drute tasminnikṣepeṇetyarthaḥ | [RRSṬīkā zu RRS, 8, 16.2 3]
tāraraktīkaraṇārthaṃ tu varalohena tāram eva dhamanenaikīkṛtya raktīkṛtaṃ kāryaṃ sāpi rūpyasya bījānāṃ ca rañjanī raktavarṇotpādikā | [RRSṬīkā zu RRS, 8, 16.2 4]
{RRSṬīkā zu RRS, 8, 18.2}
saṃprati tāradalasya svarṇadalasya ca lakṣaṇamāha mṛteneti | [RRSṬīkā zu RRS, 8, 18.2 1]
mṛtena bhasmībhūtena pāradena yena kenaciddravyeṇa baddho yaḥ pāradastena baddhapāradena mṛtena lohena vā sādhitaṃ saṃskṛtam anyalohaṃ vijātīyaṃ lohaṃ sitatvam upāgataṃ prāptaṃ śvetavarṇaviśiṣṭam athavā pītatvam upāgataṃ prāptaṃ pītavarṇaviśiṣṭaṃ bhavet | [RRSṬīkā zu RRS, 8, 18.2 2]
tatkrameṇa candradalam analadalaṃ svarṇadalaṃ śāstre prasiddham | [RRSṬīkā zu RRS, 8, 18.2 3]
analaḥ svarṇam | [RRSṬīkā zu RRS, 8, 18.2 4]
kṛtrimarajataṃ kṛtrimasvarṇaṃ cetyarthaḥ | [RRSṬīkā zu RRS, 8, 18.2 5]
ravā iti nāmnā loke prasiddham | [RRSṬīkā zu RRS, 8, 18.2 6]
{RRSṬīkā zu RRS, 8, 20.2}
saṃprati śulbanāgalakṣaṇamāha mākṣikeṇeti | [RRSṬīkā zu RRS, 8, 20.2 1]
samabhāgamākṣikeṇa māritaṃ tāmraṃ pañcamitrasaṃskāreṇa samutthitaṃ kuryāt | [RRSṬīkā zu RRS, 8, 20.2 2]
evaṃ daśavāraṃ kṛtvā tadvattāmravanmākṣikeṇaiva māritaṃ viśuddhaṃ nāgaṃ tadubhayaṃ mithaḥ samaṃ catuṣpalamitaṃ gṛhītvā punar nīlāñjanena samabhāgena māritaṃ pañcamitrasaṃskāreṇa punarutthāpitaṃ kuryāt | [RRSṬīkā zu RRS, 8, 20.2 3]
evaṃ saptavāraṃ māraṇapūrvakotthāpanena saṃśuddham etaddravyadvaṃdvaṃ rasaśāstre śulbanāgamiti kīrtitam | [RRSṬīkā zu RRS, 8, 20.2 4]
{RRSṬīkā zu RRS, 8, 21.2}
tadupayogamāha sādhita iti | [RRSṬīkā zu RRS, 8, 21.2 1]
taccūrṇaṃ pāradena samabhāgena śuddhena sahājamūtreṇa saṃmardya vajramūṣāyāṃ dhmānena jātaṃ khoṭaṃ śodhanagaṇena saha dhmānācchuddhaṃ kṛtvā taṃ khoṭabaddhaṃ pāradaṃ mukhamadhye yo dhārayettasya mehasamūhanāśo bhavet | [RRSṬīkā zu RRS, 8, 21.2 2]
{RRSṬīkā zu RRS, 8, 23.2}
piñjarīlakṣaṇamāha lohamiti | [RRSṬīkā zu RRS, 8, 23.2 1]
yathā jasadaṃ mūṣāyāṃ tāmre nikṣipya dhmānenaikībhūtaṃ patrajādyauṣadhīrase pītavargajarase vā nikṣepātpittalaṃ bhavati tadvadanyadapi tādṛgvarṇaṃ saṃkīrṇalohaṃ piñjarīvācyaṃ bhavati | [RRSṬīkā zu RRS, 8, 23.2 2]
sā oṣadhīpatrajā śabdavācyā | [RRSṬīkā zu RRS, 8, 23.2 3]
yasyā utpattau kāraṇaṃ bījasthāne patrameva bhavati | [RRSṬīkā zu RRS, 8, 23.2 4]
cīritapattrā hrasvakṣupaviśeṣarūpā ceyamupavana utpadyate | [RRSṬīkā zu RRS, 8, 23.2 5]
{RRSṬīkā zu RRS, 8, 24.2}
candrārkaṃ lakṣayati bhāgā iti | [RRSṬīkā zu RRS, 8, 24.2 1]
āvartitā dhmānenaikībhūtarasarūpā ityarthaḥ | [RRSṬīkā zu RRS, 8, 24.2 2]
bhāsvatastāmrasya | [RRSṬīkā zu RRS, 8, 24.2 3]
candrārkasya khoṭabaddharasena vedhātkanakotpattiśca rasasāre'bhihitā | [RRSṬīkā zu RRS, 8, 24.2 4]
{RRSṬīkā zu RRS, 8, 26.2}
atha nirvāhalakṣaṇamāha sādhyaloha iti | [RRSṬīkā zu RRS, 8, 26.2 1]
yasyāṃ kriyāyāṃ sādhyalohe nirvāhye lohe drute sati tasmiṃstatrānyalohaṃ vaṅkanālataḥ prakṣiptaṃ vaṅkanālajadhmānenaiva drutaṃ kṛtvā prakṣiptaṃ bhavatītyarthaḥ | [RRSṬīkā zu RRS, 8, 26.2 2]
vaṅkanāletyuktyā bhastrādijadhmānavyāvṛttiḥ | [RRSṬīkā zu RRS, 8, 26.2 3]
nirvāhaṇam ekīkaraṇamiti yāvat | [RRSṬīkā zu RRS, 8, 26.2 4]
nirvāpaṇaṃ nirvāhaṇaṃ cetyanarthāntaram | [RRSṬīkā zu RRS, 8, 26.2 5]
ekīkaraṇārthakanirvāpaṇaśabdaprayogastu saṃprati nopalabhyate | [RRSṬīkā zu RRS, 8, 26.2 6]
kiṃtu sarvatra tadarthaṃ nirvāhaṇaśabda eva prayukto dṛśyate | [RRSṬīkā zu RRS, 8, 26.2 7]
etacca nirvāhaṇaṃ prāyo bījādisaṃskārārthaṃ kriyate | [RRSṬīkā zu RRS, 8, 26.2 8]
yathā pāradodare bījānāṃ garbhadrāvaṇayogyatāsaṃpādanārthaṃ nirvāhaṇasaṃskāraṃ vyājahāra rasahṛdaye | [RRSṬīkā zu RRS, 8, 26.2 9.1]
mṛtanāgaṃ mṛtavaṅgaṃ mṛtavaraśulbaṃ mṛtaṃ tathā tīkṣṇam | [RRSṬīkā zu RRS, 8, 26.2 9.2]
ekaikaṃ hemavare śatanirvyūḍhaṃ dravati garbhe ca | [RRSṬīkā zu RRS, 8, 26.2 9.3]
iti | [RRSṬīkā zu RRS, 8, 26.2 10]
ekaguṇasvarṇe nāgādyanyatamaṃ śataguṇanirvāhitaṃ kāryam ityarthaḥ | [RRSṬīkā zu RRS, 8, 26.2 11]
evaṃ saṃskṛtaṃ svarṇaṃ varabījaṃ bhavati | [RRSṬīkā zu RRS, 8, 26.2 12]
atha nirvāpaṇadravyabhāgānuktisthāne taddravyasya kiyadbhāgaprakṣepaḥ kāryastadāha kṣipediti | [RRSṬīkā zu RRS, 8, 26.2 13]
kṣipennirvāhayedityarthaḥ | [RRSṬīkā zu RRS, 8, 26.2 14]
kṣepasāmānyād anuktāvāvāpadravyamānam apyāha āvāpyamiti | [RRSṬīkā zu RRS, 8, 26.2 15]
āvāpalakṣaṇam asminnevādhyāye vakṣyati | [RRSṬīkā zu RRS, 8, 26.2 16]
vāpanīye lohādye drute dravye | [RRSṬīkā zu RRS, 8, 26.2 17]
tatra bhāge dṛṣṭa ukte tu dṛṣṭavaduktabhāgamitameva tannirvāhaṇadravyam āvāpadravyaṃ ca kṣipet | [RRSṬīkā zu RRS, 8, 26.2 18]
{RRSṬīkā zu RRS, 8, 27}
mṛtalohasya bodhakānāṃ vividhapāribhāṣikaśabdānāṃ lakṣaṇānyāha mṛtamiti | [RRSṬīkā zu RRS, 8, 27 1]
tallohaṃ vāritaram ucyate yanmṛtaṃ sattoye prakṣiptaṃ taratīti | [RRSṬīkā zu RRS, 8, 27 2]
{RRSṬīkā zu RRS, 8, 28.2}
tallohaṃ rekhāpūrṇamucyate yanmṛtam aṅguṣṭhatarjanīmadhye saṃmarditaṃ tayoḥ sūkṣmarekhāntaraṃ praviśediti | [RRSṬīkā zu RRS, 8, 28.2 1]
{RRSṬīkā zu RRS, 8, 29.2}
atha pūrṇamṛtaṃ talloham apunarbhavam ucyate | [RRSṬīkā zu RRS, 8, 29.2 1]
yat pratyekaṃ samabhāgair guḍādibhiḥ samastaiḥ saha miśritaṃ piṇḍīkṛtaṃ mūṣāmadhye prakṣipya dhmānena prakṛtiṃ pūrvāvasthām āmalohabhāvaṃ na prāpnuyāditi | [RRSṬīkā zu RRS, 8, 29.2 2]
{RRSṬīkā zu RRS, 8, 30.2}
athottamākhyamṛtalohalakṣaṇamāha yadvā pūrṇamṛtaṃ yallohaṃ vāritaraṃ svapṛṣṭha upanītaṃ dhānyaṃ dhārayati | [RRSṬīkā zu RRS, 8, 30.2 1]
dhānyabhāraṃ sahata ityarthaḥ | [RRSṬīkā zu RRS, 8, 30.2 2]
tatra lohe taddhānyaṃ kathaṃ tarati tadupamayāha yathā jale haṃsaviśeṣāstaranti tadvat tathā dhānyabhārasahaṃ tanmṛtaloham uttamam iti nāmnā śāstre kīrtitam | [RRSṬīkā zu RRS, 8, 30.2 3]
atra bahuṣu pustakeṣu ūnamaṃ parikīrtitam ityapi pāṭhaḥ | [RRSṬīkā zu RRS, 8, 30.2 4]
tasya svayam ūnam ūnabhāraṃ laghvapi yallohaṃ svāpekṣayā gurudravyaṃ gurudhānyaṃ vā māti sahata iti vyutpattyā kliṣṭārthabodhakaḥ sa pāṭho nātipriyaḥ | [RRSṬīkā zu RRS, 8, 30.2 5]
{RRSṬīkā zu RRS, 8, 31.2}
athāpunarbhavākhyamṛtalohasyaiva nirutthasaṃjñāprāpakaṃ lakṣaṇamāha raupyeṇeti | [RRSṬīkā zu RRS, 8, 31.2 1]
saṃyuktaṃ melāpakamadhvājyaṃ dattvā mūṣāyāṃ saṃyojitaṃ na laget na sajjetaikībhāvaṃ na prāpnuyād ityarthaḥ | [RRSṬīkā zu RRS, 8, 31.2 2]
ekībhāvaśca raupyamānavṛddhyā bodhyaḥ | [RRSṬīkā zu RRS, 8, 31.2 3]
spaṣṭīkṛtaṃ caitad rasasaṃketakalikāyām | [RRSṬīkā zu RRS, 8, 31.2 4.1]
lohamadhvājyagaṃ tāraṃ svapramāṇaṃ bhavedyadā | [RRSṬīkā zu RRS, 8, 31.2 4.2]
tadā lohaṃ nirutthaṃ syādanyathā sādhayetpunaḥ | [RRSṬīkā zu RRS, 8, 31.2 4.3]
iti | [RRSṬīkā zu RRS, 8, 31.2 5]
tāraṃ śuddhatāram | [RRSṬīkā zu RRS, 8, 31.2 6]
{RRSṬīkā zu RRS, 8, 32.2}
atha jāraṇāsaṃskāre prakṣepārhasya bījasya lakṣaṇamāha nirvāhaṇeti | [RRSṬīkā zu RRS, 8, 32.2 1]
nirvāhyate prakṣepeṇaikīkriyate 'neneti vyutpattyā nirvāhaṇaśabdena nirvāhakaṃ dravyaṃ grāhyam | [RRSṬīkā zu RRS, 8, 32.2 2]
prakṣepeṇa guṇaviśeṣotpādanapūrvakaikībhāvasāmānyācca tena śabdena vāpanadravyasyāpi saṃgrahaḥ kāryaḥ | [RRSṬīkā zu RRS, 8, 32.2 3]
etadabhiprāyeṇaiva nirvāpaṇaviśeṣeṇetyapi pāṭho dṛśyate | [RRSṬīkā zu RRS, 8, 32.2 4]
tena nirvāhaṇena nirvyūḍhaṃ yadbījopādānarasalohādi tattadvarṇaṃ nirvāhaṇadravyasya samānavarṇaṃ śāstranirdiṣṭavarṇaṃ ca bhavati | [RRSṬīkā zu RRS, 8, 32.2 5]
vāpanadravyeṇa mṛdu ca bhavettathā sattvabhasmotpādakavidhibhyāṃ ca prāptamārdavam | [RRSṬīkā zu RRS, 8, 32.2 6]
tathā kṛto vicitrasaṃskāro garbhadrāvako raktavargakaṣāye niṣecanarūpo melāpakadravyasaṃyogādiśca yasyetyevaṃguṇaviśiṣṭaṃ rasaśāstre siddhabījamityabhidhīyate | [RRSṬīkā zu RRS, 8, 32.2 7]
bījaṃ dvividhaṃ pītaṃ sitaṃ ceti bhedāt | [RRSṬīkā zu RRS, 8, 32.2 8]
tadapi pratyekaṃ dvividham | [RRSṬīkā zu RRS, 8, 32.2 9]
akṛtrimaṃ kṛtrimaṃ ca | [RRSṬīkā zu RRS, 8, 32.2 10]
yaddhi khanisambhūtaṃ śuddhaṃ svarṇaṃ rajataṃ vā tad akṛtrimam | [RRSṬīkā zu RRS, 8, 32.2 11]
yattu dhāturasoparasasaṃyogakriyāviśeṣajanitasvarṇarajatotpādanayogyatāsaṃpannaṃ pītaṃ svarṇarītyādi śvetaṃ vaṅgādi tatkṛtrimam ityācakṣate | [RRSṬīkā zu RRS, 8, 32.2 12]
tadapi pratyekaṃ dvividham | [RRSṬīkā zu RRS, 8, 32.2 13]
śuddhaṃ miśraṃ ca | [RRSṬīkā zu RRS, 8, 32.2 14]
śuddhamekaikaṃ miśraṃ mithaḥ saṃkīrṇam | [RRSṬīkā zu RRS, 8, 32.2 15]
punarapi sarvam etattridhā bhavati | [RRSṬīkā zu RRS, 8, 32.2 16]
kalpitaṃ rañjitaṃ pakvaṃ ca | [RRSṬīkā zu RRS, 8, 32.2 17]
tatra tatkalpitaśabdavācyaṃ yacchuddharasoparasaśuddhamāritaṃ mithaḥ saṃyuktaṃ miśraṃ vā lohādidvaṃdvīkṛtam ekaikaṃ sattvakaraṇavidhinā nirvāhaṇena dvaṃdvamelāpakavidhinā ca militaṃ śuddhaṃ jātamārdavaṃ tad evaikībhāvaṃ vrajati ca raktādivargeṣu secanena prāptavarṇaṃ rañjitasaṃjñakaṃ bhavati | [RRSṬīkā zu RRS, 8, 32.2 18]
nirvāhaṇena hemaśeṣakṛtaṃ tāraśeṣakṛtaṃ vā yadbījaṃ bhūdharayantrādiṣu puṭitaṃ tatpakvabījaṃ vadanti | [RRSṬīkā zu RRS, 8, 32.2 19]
evaṃ cedamuktalakṣaṇaṃ sarvabījānāṃ saṃgrāhakaṃ bodhyam | [RRSṬīkā zu RRS, 8, 32.2 20]
atra rasoparasānāṃ śodhanaṃ tu sūryāvartādigaṇena kuryāt | [RRSṬīkā zu RRS, 8, 32.2 21]
śaśaraktabhāvanayā kāntaṃ śudhyati | [RRSṬīkā zu RRS, 8, 32.2 22]
sauvarṇaṃ rājataṃ patraṃ ca lavaṇakṣārāmlaravisnuhīkṣīrair liptaṃ dhmātaṃ paścānnirguṇḍīrase bahuvāraṃ niṣecitaṃ sacchudhyati | [RRSṬīkā zu RRS, 8, 32.2 23]
nāgavaṅgaghoṣatāmrāṇi tu prataptāni nirguṇḍīrasasekais tanmūlarajaḥpravāpaiśca śudhyanti | [RRSṬīkā zu RRS, 8, 32.2 24]
sarvo'pi lohaḥ pratapto mākṣīkadaradavāpena bahuvāraṃ kṛtena śudhyati | [RRSṬīkā zu RRS, 8, 32.2 25]
rasoparasānāṃ sattvāni mūloktavidhinā pātayet | [RRSṬīkā zu RRS, 8, 32.2 26]
saṃprati bījanirvāhaṇavidhiṃ rasahṛdayoktaṃ vakṣyāmi | [RRSṬīkā zu RRS, 8, 32.2 27]
{RRSṬīkā zu RRS, 8, 34}
atha tāḍanasaṃjñāmāha saṃsṛṣṭeti | [RRSṬīkā zu RRS, 8, 34 1]
parisādhanaṃ dhmānenāvaśeṣakārakaṃ yadvaṅkanālena pradhmātaṃ prakarṣeṇa dhmānaṃ kriyate tadrasaśāstre tāḍanaśabdena kathitam | [RRSṬīkā zu RRS, 8, 34 2]
yathā ghoṣādvaṅgaṃ vināśya tāmrasyāvaśeṣārthaṃ dhmānaṃ tacca gārākoṣṭhyāṃ kāryam | [RRSṬīkā zu RRS, 8, 34 3]
{RRSṬīkā zu RRS, 8, 36.2}
sattvalakṣaṇamāha kṣārāmleti | [RRSṬīkā zu RRS, 8, 36.2 1]
kṣāro yavakṣārādiḥ | [RRSṬīkā zu RRS, 8, 36.2 2]
amlaṃ jambīrarasādi | [RRSṬīkā zu RRS, 8, 36.2 3]
drāvakaṃ guḍagugguluguñjādi | [RRSṬīkā zu RRS, 8, 36.2 4]
drāvako gaṇo vakṣyamāṇaḥ | [RRSṬīkā zu RRS, 8, 36.2 5]
pañcājaṃ pañcagavyādi | [RRSṬīkā zu RRS, 8, 36.2 6]
matsyādipiṇḍīdravyaṃ ca tadyuktaṃ tena piṇḍīkṛtaṃ rasoparasādi dravyam | [RRSṬīkā zu RRS, 8, 36.2 7]
ākarakoṣṭhaka ākaro vakṣyamāṇaḥ | [RRSṬīkā zu RRS, 8, 36.2 8]
koṣṭhikā varṇanasthānagranthaḥ | [RRSṬīkā zu RRS, 8, 36.2 9]
tatrokte yogye koṣṭhe koṣṭhayantre 'ṅgārakoṣṭhyādau ca mūṣāyāṃ prakṣipya yadā bhastrāvaṅkanālādinā dhmātaṃ syāttadā tato dravyād dravarūpo yaḥ sāro nirgacchati pṛthagākāreṇa nipatati tatsattvamucyate | [RRSṬīkā zu RRS, 8, 36.2 10]
{RRSṬīkā zu RRS, 8, 37.2}
atha dhmānakriyāyā mānaviśeṣajñānārthaṃ kṛtāyāḥ kolīsakasaṃjñāyā lakṣaṇamāha koṣṭhikāśikhareti | [RRSṬīkā zu RRS, 8, 37.2 1]
śikharaparyantaṃ paripūrṇakokilānāṃ dhmānena mūṣākaṇṭhaparyantaṃ yadāpacayo bhavati tāvaddhmānasyaikakolīsaka iti saṃjñā | [RRSṬīkā zu RRS, 8, 37.2 2]
asyā eva nāliśaketi paryāyāntaram | [RRSṬīkā zu RRS, 8, 37.2 3]
{RRSṬīkā zu RRS, 8, 39.2}
atha hiṅgulākṛṣṭarasamāha vidyādhareti | [RRSṬīkā zu RRS, 8, 39.2 1]
vidyādharayantraṃ dvividhaṃ nirjalaṃ sajalaṃ ca | [RRSṬīkā zu RRS, 8, 39.2 2]
tatra prathamaṃ kanakasundaraprabhṛtirasānām ūrdhvabhāge puṭanārtham upayujyate | [RRSṬīkā zu RRS, 8, 39.2 3]
tacca nyubjordhvapātreṇa saṃpuṭitam | [RRSṬīkā zu RRS, 8, 39.2 4]
yattu dvitīyam uttānapātraghaṭitaṃ tadatra vidyādharaśabdena grāhyam | [RRSṬīkā zu RRS, 8, 39.2 5]
ārdrakamarditād ityasyāgre hiṅgulāditi śeṣaḥ | [RRSṬīkā zu RRS, 8, 39.2 6]
{RRSṬīkā zu RRS, 8, 40.2}
ghoṣākṛṣṭasya lakṣaṇamāha svalpeti | [RRSṬīkā zu RRS, 8, 40.2 1]
tāḍitaṃ paridhmātam | [RRSṬīkā zu RRS, 8, 40.2 2]
atra tālaḥ svalpaśabdena kāṃsyasya caturthāṃśena grāhyaḥ | [RRSṬīkā zu RRS, 8, 40.2 3]
raṅgasya tāmrātpṛthagbhūtvā vināśārthaṃ tadupayogo bodhyaḥ | [RRSṬīkā zu RRS, 8, 40.2 4]
{RRSṬīkā zu RRS, 8, 41.2}
varanāgasya lakṣaṇamāha tīkṣṇamiti | [RRSṬīkā zu RRS, 8, 41.2 1]
samabhāganīlāñjanasaṃyutaṃ tīkṣṇalohaṃ samabhāgena ṭaṅkaṇaṃ dattvāndhamūṣāyāṃ dṛḍhaṃ dhmātaṃ sadyadā nāgāpekṣayāpyatimṛdu kṛṣṇavarṇaṃ śīghradrāvaṃ ca bhavettadaitad varanāgam ucyate | [RRSṬīkā zu RRS, 8, 41.2 2]
arkāpāmārgakadalībhasmatoyena lolayet | [RRSṬīkā zu RRS, 8, 41.2 3]
tadvastragālitaṃ grāhyaṃ svacchatoyaṃ tadātape | [RRSṬīkā zu RRS, 8, 41.2 4]
mṛdukṛṣṭaṃ drutadrāvamiti pāṭhe dhmātvā mūṣātaḥ kṛṣṭaṃ bahirākṛṣṭaṃ śītaṃ sadapi saṃjātamārdavam agniyogena śīghradrāvaṃ ca bhavedityarthaḥ | [RRSṬīkā zu RRS, 8, 41.2 5]
nāgādvaraṃ śreṣṭham etad varanāgam iti | [RRSṬīkā zu RRS, 8, 41.2 6]
uttarapadasya pūrvanipātena siddho'yaṃ śabdaḥ | [RRSṬīkā zu RRS, 8, 41.2 7]
asyopayogaṃ tvasthirāṇāṃ kharparādisattvānāṃ sthirīkaraṇārthaṃ pūjyapādā udājahrū rasasāre | [RRSṬīkā zu RRS, 8, 41.2 8]
tatprakārastu dvitīyādhyāye'tra rasakasattvavidhivyākhyāyāṃ prakāśita eva | [RRSṬīkā zu RRS, 8, 41.2 9]
nāgaṃ nīlāñjanopetamiti pāṭhastu prāmādika eva | [RRSṬīkā zu RRS, 8, 41.2 10]
sattvānāṃ hi sthirīkaraṇe nāgasyānupayogāditi bodhyam | [RRSṬīkā zu RRS, 8, 41.2 11]
{RRSṬīkā zu RRS, 8, 42}
utthāpanaśabdārthamāha mṛtasyeti | [RRSṬīkā zu RRS, 8, 42 1]
pāradarasoparasalohādīnām atimūrchitānāṃ prākṛtaguṇakriyāsahitānāṃ vā punarudbhūtiḥ punaḥ pūrvavat sthānāpannatvam utthāpanam ityabhidhīyate | [RRSṬīkā zu RRS, 8, 42 2]
{RRSṬīkā zu RRS, 8, 43}
ḍhālanasaṃjñāṃ lakṣayati drutadravyasyeti | [RRSṬīkā zu RRS, 8, 43 1]
yathā varalohakavidhau satīkṣṇatāmrasya dhmānena drutasya lakucadrāve nikṣepo'trādhyāye prāguktaḥ sa ḍhālanaśabdena paribhāṣyate | [RRSṬīkā zu RRS, 8, 43 2]
atha capalo dvividhaḥ | [RRSṬīkā zu RRS, 8, 43 3]
pāṣāṇaviśeṣaḥ kṛtrimo dhāturūpaśca | [RRSṬīkā zu RRS, 8, 43 4]
tatra pāṣāṇaviśeṣo dvitīyādhyāya uktaḥ | [RRSṬīkā zu RRS, 8, 43 5]
{RRSṬīkā zu RRS, 8, 49.2}
dhautasya lakṣaṇamāha bhūbhujaṅgeti | [RRSṬīkā zu RRS, 8, 49.2 1]
bhūbhujaṅgā bhūnāgāḥ | [RRSṬīkā zu RRS, 8, 49.2 2]
teṣāṃ śakṛnmṛdviśeṣarūpameva tatsaṃnidhāvupalabhyate | [RRSṬīkā zu RRS, 8, 49.2 3]
etasyopayogastu kharasattvotpādanārthaṃ pañcamādhyāye prāgabhihita eva | [RRSṬīkā zu RRS, 8, 49.2 4]
{RRSṬīkā zu RRS, 8, 51.2}
bhajanīlakṣaṇamāha bhāgādrūpyādhiketi | [RRSṬīkā zu RRS, 8, 51.2 1]
anuvarṇasuvarṇake hīnavarṇasuvarṇe hemakṛṣṭiṃ dattvā śatāṃśavidhinā raktapītavarṇotkarṣārthaṃ yatamānena sādhakena pramādātkāraṇāntareṇa vā yadā rūpyasya yo bhāgaḥ śāstra uktastaṃ vihāya pramāṇāpekṣayādhikaḥ kṣipyate tādṛśakṣepaṃ kṛtvā yadā varṇikāhrāse prāgavasthitapītavarṇasyāpi hrāsaḥ kṣayo bhavati | [RRSṬīkā zu RRS, 8, 51.2 2]
athavā dravyair vedhādāvanupadiṣṭadravyair vaṅganīlāñjanādibhiḥ saṃmīlanenāpi yo varṇikāhrāsaḥ sā rasaśāstre bhañjanīti kathyate | [RRSṬīkā zu RRS, 8, 51.2 3]
hemakṛṣṭerlakṣaṇaṃ tu | [RRSṬīkā zu RRS, 8, 51.2 4]
rūpyaṃ vā jātarūpaṃ vā rasagandhādibhirhatam | [RRSṬīkā zu RRS, 8, 51.2 5.1]
samutthitaṃ ca bahuśaḥ sā kṛṣṭī hematārayoḥ | [RRSṬīkā zu RRS, 8, 51.2 5.2]
iti prāguktameva | [RRSṬīkā zu RRS, 8, 51.2 6]
atra vidhau hemakṛṣṭiḥ | [RRSṬīkā zu RRS, 8, 51.2 7]
rasadaradatāpyagandhakamanaḥśilārājavartakaṃ vimalam | [RRSṬīkā zu RRS, 8, 51.2 8.1]
puṭamṛtaśulbaṃ tāre nirvyūḍhaṃ hemakṛṣṭiriyam | [RRSṬīkā zu RRS, 8, 51.2 8.2]
iti | [RRSṬīkā zu RRS, 8, 51.2 9]
rasadaradādīnāṃ puṭena mṛtaṃ yacchulbaṃ tattāre nirvāhitaṃ kuryāt | [RRSṬīkā zu RRS, 8, 51.2 10]
śatāṃśavidhiśca | [RRSṬīkā zu RRS, 8, 51.2 11.1]
aṣṭānavatir bhāgāstārastveko'pi kanakabhāgaḥ syāt | [RRSṬīkā zu RRS, 8, 51.2 11.2]
sūtasyaiko bhāgaḥ śatāṃśavidhireṣa vikhyātaḥ | [RRSṬīkā zu RRS, 8, 51.2 11.3]
iti rasahṛdaye | [RRSṬīkā zu RRS, 8, 51.2 12]
tatra nirvyūḍhatārabhāgasyādhikakṣepeṇānu varṇasuvarṇe varṇanāśaḥ spaṣṭa eva | [RRSṬīkā zu RRS, 8, 51.2 13]
{RRSṬīkā zu RRS, 8, 52.2}
atha cullikālakṣaṇamāha pataṅgīkalkata iti | [RRSṬīkā zu RRS, 8, 52.2 1]
pataṅgī aśuddharasoparasādikṛtabījajīrṇaḥ pāradastadghaṭito yaḥ kalkastena jātaṃ yallohe tāmrādau gauravatejasvitvādiguṇasahitaṃ tāratvaṃ hematā vā kiṃcitkālaparyantaṃ sthitvā naśyati sā kriyā culliketi matā | [RRSṬīkā zu RRS, 8, 52.2 2]
uktaṃ ca rasahṛdaye | [RRSṬīkā zu RRS, 8, 52.2 3.1]
yaḥ punaretaiḥ kurute karmāśuddhair bhaved rasastasya | [RRSṬīkā zu RRS, 8, 52.2 3.2]
avyāpakaḥ pataṅgī na rase rasāyane yojyaḥ | [RRSṬīkā zu RRS, 8, 52.2 3.3]
iti | [RRSṬīkā zu RRS, 8, 52.2 4]
etai rasoparasaiḥ | [RRSṬīkā zu RRS, 8, 52.2 5]
karma jāraṇādikarma | [RRSṬīkā zu RRS, 8, 52.2 6]
pataṅgī pakṣivad ūrdhvagāmī | [RRSṬīkā zu RRS, 8, 52.2 7]
pāradaghaṭitakalkastu yogataraṅgiṇyādigranthokto bodhyaḥ | [RRSṬīkā zu RRS, 8, 52.2 8]
tathā coktaṃ taraṅgiṇyām | [RRSṬīkā zu RRS, 8, 52.2 9.1]
pāradaṣṭaṅka ekasyā dvipalaṃ pītakharparam | [RRSṬīkā zu RRS, 8, 52.2 9.2]
mardayetsudṛḍhaṃ tāvad raso yāvad vilīyate | [RRSṬīkā zu RRS, 8, 52.2 9.3]
punar jambīranīreṇa guḍena ca samanvitam | [RRSṬīkā zu RRS, 8, 52.2 10.1]
śoṣayeccātape piṣṭvā ślakṣṇaṃ kṛtvā ca dhāryate | [RRSṬīkā zu RRS, 8, 52.2 10.2]
arkadugdhasya dātavyā bhāvanāstā yathā tathā | [RRSṬīkā zu RRS, 8, 52.2 11.1]
asya kalkasya siddhasya bhāga ekaśca ṭaṅkaṇaḥ | [RRSṬīkā zu RRS, 8, 52.2 11.2]
tāmraṃ bhāgatrayaṃ dattvā dhāmyatām andhamūṣayā | [RRSṬīkā zu RRS, 8, 52.2 12.1]
suvarṇaṃ divyatejaḥ syāt kuṅkumād atiricyate | [RRSṬīkā zu RRS, 8, 52.2 12.2]
iti | [RRSṬīkā zu RRS, 8, 52.2 13]
evaṃ nāgārjunādigranthe tāratvotpādakakalko'pi draṣṭavyaḥ | [RRSṬīkā zu RRS, 8, 52.2 14]
{RRSṬīkā zu RRS, 8, 53.2}
saṃprati kriyāviśeṣasiddhasyāciravināśino lohasthasya rāgasya saṃjñāmāha rañjitāditi | [RRSṬīkā zu RRS, 8, 53.2 1]
atrāpi pataṅgikalkata ityanuvartanīyam | [RRSṬīkā zu RRS, 8, 53.2 2]
tādṛśakalkena rañjitāllohāddhmānādiyatnena vinā kālāntare dhmānena sadyo vā yo rāgo viniryāti viyujya nirgacchati sa pataṅgīrāgasaṃjñako rasaśāstre khyātaḥ | [RRSṬīkā zu RRS, 8, 53.2 3]
{RRSṬīkā zu RRS, 8, 54.2}
druta iti | [RRSṬīkā zu RRS, 8, 54.2 1]
etadudāharaṇaṃ yathā | [RRSṬīkā zu RRS, 8, 54.2 2.1]
suradālibhasma galitaṃ triḥsaptakṛtvo'tha gojalaṃ śuṣkam | [RRSṬīkā zu RRS, 8, 54.2 2.2]
vāpena salilasadṛśaṃ karoti mūṣāgataṃ tīkṣṇam | [RRSṬīkā zu RRS, 8, 54.2 2.3]
iti | [RRSṬīkā zu RRS, 8, 54.2 3]
tathā | [RRSṬīkā zu RRS, 8, 54.2 4.1]
suragopakadeharajaḥ suradāliphalaiḥ samāṃśakair deyaḥ | [RRSṬīkā zu RRS, 8, 54.2 4.2]
vāpo drute suvarṇe drutamāste tadrasaprakhyam | [RRSṬīkā zu RRS, 8, 54.2 4.3]
iti | [RRSṬīkā zu RRS, 8, 54.2 5]
rasaprakhyaṃ jalasadṛśam ityarthaḥ | [RRSṬīkā zu RRS, 8, 54.2 6]
{RRSṬīkā zu RRS, 8, 62.2}
idānīm aṣṭādaśasaṃskārāṇāṃ krameṇa lakṣaṇamāha kṣārāmlairiti | [RRSṬīkā zu RRS, 8, 62.2 1]
kṣārā yavakṣārasarjanaṭaṅkaṇāḥ | [RRSṬīkā zu RRS, 8, 62.2 2]
amlaṃ kāñjikādi | [RRSṬīkā zu RRS, 8, 62.2 3]
auṣadhaistryūṣaṇādibhiḥ sarpākṣyādibhiśca | [RRSṬīkā zu RRS, 8, 62.2 4]
tāstu rasaratnākare parigaṇitā eva svedanādyupayogikāñjikavidhau | [RRSṬīkā zu RRS, 8, 62.2 5]
tathā ca tadgranthaḥ | [RRSṬīkā zu RRS, 8, 62.2 6.1]
nānādhānyair yathāprāptaistuṣavarjyair jalānvitaiḥ | [RRSṬīkā zu RRS, 8, 62.2 6.2]
mṛdbhāṇḍe pūritaṃ rakṣa yāvad amlatvam āpnuyāt | [RRSṬīkā zu RRS, 8, 62.2 6.3]
tanmadhye bhṛṅgarāṅmuṇḍī viṣṇukrāntā punarnavā | [RRSṬīkā zu RRS, 8, 62.2 7.1]
mīnākṣī caiva sarpākṣī sahadevī śatāvarī | [RRSṬīkā zu RRS, 8, 62.2 7.2]
triphalā girikarṇī ca haṃsapādī ca citrakam | [RRSṬīkā zu RRS, 8, 62.2 8.1]
samūlaṃ kaṇḍayitvā tu yathālābhaṃ niveśayet | [RRSṬīkā zu RRS, 8, 62.2 8.2]
pūrvāmlabhāṇḍamadhye tu dhānyāmlakam idaṃ smṛtam | [RRSṬīkā zu RRS, 8, 62.2 9.1]
svedanādiṣu sarvatra rasarājasya yojayet | [RRSṬīkā zu RRS, 8, 62.2 9.2]
iti | [RRSṬīkā zu RRS, 8, 62.2 10]
sthitasya tryūṣaṇādikalkaliptavastrāvṛtabhūrjapatrapoṭalikāmadhye sthitasya pāradayetyarthaḥ | [RRSṬīkā zu RRS, 8, 62.2 11]
tryūṣaṇādikalko'pi rasaratnākare'bhihitaḥ | [RRSṬīkā zu RRS, 8, 62.2 12.1]
tryūṣaṇaṃ lavaṇaṃ rājī rajanī triphalādravam | [RRSṬīkā zu RRS, 8, 62.2 12.2]
mahābalā nāgabalā meghanādā punarnavā | [RRSṬīkā zu RRS, 8, 62.2 12.3]
meṣaśṛṅgī citrakaṃ ca navasāraṃ samaṃ samam | [RRSṬīkā zu RRS, 8, 62.2 13.1]
etat samastaṃ vyastaṃ vā pūrvāmlenaiva peṣayet | [RRSṬīkā zu RRS, 8, 62.2 13.2]
tatkalkena lipedvastraṃ yāvad aṅgulamātrakam | [RRSṬīkā zu RRS, 8, 62.2 14.1]
tanmadhye nikṣipet sūtaṃ baddhvā pacyād dinatrayam | [RRSṬīkā zu RRS, 8, 62.2 14.2]
dolāyantre 'mlasaṃyukte svedito jāyate rasaḥ | [RRSṬīkā zu RRS, 8, 62.2 15.1]
prakṣālya kāñjikaiḥ soṣṇaistam ādāya vimardayet | [RRSṬīkā zu RRS, 8, 62.2 15.2]
iti | [RRSṬīkā zu RRS, 8, 62.2 16]
malaśaithilyakārakaṃ malāśca dvādaśa doṣāḥ | [RRSṬīkā zu RRS, 8, 62.2 17]
tacchaithilyajanakam | [RRSṬīkā zu RRS, 8, 62.2 18]
śithilānām eva hi teṣām mocayitum śakyatvāt | [RRSṬīkā zu RRS, 8, 62.2 19]
dvādaśa doṣāśca viṣaṃ vahnir malaśceti naisargikāstrayaḥ | [RRSṬīkā zu RRS, 8, 62.2 20]
nāgaja ekaḥ | [RRSṬīkā zu RRS, 8, 62.2 21]
vaṅgaja ekaḥ | [RRSṬīkā zu RRS, 8, 62.2 22]
tathā bhūmijo girijo vārjaḥ | [RRSṬīkā zu RRS, 8, 62.2 23]
nāgajau dvau | [RRSṬīkā zu RRS, 8, 62.2 24]
vaṅgajau ca dvau | [RRSṬīkā zu RRS, 8, 62.2 25]
iti sapta kañcukākhyā ityevaṃ dvādaśa doṣā devaiḥ prārthitamaheśvareṇa pārade saṃyojitā bhavanti | [RRSṬīkā zu RRS, 8, 62.2 26]
{RRSṬīkā zu RRS, 8, 63.2}
uditairiti | [RRSṬīkā zu RRS, 8, 63.2 1]
vakṣyamāṇamardanavidhyuktair gṛhadhūmādyauṣadhaiḥ sarvāmlairamlavetasapramukhair amlavargoktairdravyaiḥ | [RRSṬīkā zu RRS, 8, 63.2 2]
teṣāṃ rasenetyarthaḥ | [RRSṬīkā zu RRS, 8, 63.2 3]
tathā kāñjikairapi pāradasya yatpeṣaṇaṃ tridinaparyantaṃ kṛtaṃ tad bahirmalavināśanaṃ bhavati | [RRSṬīkā zu RRS, 8, 63.2 4]
bahirmalaḥ svedenāntarviśliṣṭo bhūtvā pāradadehādbahiḥ saṃśliṣṭo rāgato naisargikadoṣaṃ vihāya navavidho yo malastadvināśako bhavatīti | [RRSṬīkā zu RRS, 8, 63.2 5]
kevalaṃ svedamardanābhyāṃ na sarvathā bhujakañcukadoṣanāśanaṃ bhavati | [RRSṬīkā zu RRS, 8, 63.2 6]
{RRSṬīkā zu RRS, 8, 64.2}
ato mardanapūrvakam agniyogena nāśaṃ kṛtvā pāradasya yat piṣṭatvotpādanaṃ tanmūrchanasaṃskāranāmnāha mardanādiṣṭeti | [RRSṬīkā zu RRS, 8, 64.2 1]
mardanārthaṃ vakṣyamāṇamūrchanasaṃskāravidhau kathitair gṛhakanyādibhir naṣṭapiṣṭatvakārakaṃ yat karma mardanapūrvakapācanarūpaṃ tanmūrchanam ityabhidhīyate | [RRSṬīkā zu RRS, 8, 64.2 2]
samāsato lakṣaṇaṃ tu dattagrāsasya grāsarahitasya vā gālanapātanavyaktirekeṇa pūrvāvasthāpannatvam | [RRSṬīkā zu RRS, 8, 64.2 3]
tacca mardanapākābhyāṃ bhavatīti mardanottaraṃ yantrapuṭānyatareṇa pāko'pyaṅgatvena bodhya iti dvau yaugikau | [RRSṬīkā zu RRS, 8, 64.2 4]
bhūjaśabdena bhūjadoṣaprabhṛtītyartho bodhyaḥ | [RRSṬīkā zu RRS, 8, 64.2 5]
te ca kañcukā āvarakāḥ sapta doṣā vaṅgāhidoṣapramukhāḥ | [RRSṬīkā zu RRS, 8, 64.2 6]
te ca mardanāgnibhyāṃ naśyanti | [RRSṬīkā zu RRS, 8, 64.2 7]
vaṅgaśabdena vaṅgajadoṣo grāhyaḥ | [RRSṬīkā zu RRS, 8, 64.2 8]
ahiśabdena nāgajadoṣaśca | [RRSṬīkā zu RRS, 8, 64.2 9]
doṣāṇāṃ nānātvena vividhadṛḍhaśithilasaṃsargatāratamyena tannāśārthaṃ vividhopāyapradarśanam ucitam eveti na mardanasaṃskāreṇa mūrchanasya gatārthateti śaṅkyamiti bhāvaḥ | [RRSṬīkā zu RRS, 8, 64.2 10]
tanmūrchanaṃ hi vaṅgāhibhūjakañcukanāśanam iti pāṭhaṃ gṛhītveyaṃ vyākhyā | [RRSṬīkā zu RRS, 8, 64.2 11]
doṣatrayavināśanamiti pāṭhe tu naisargikadoṣanāśe sutarāṃ bahirdoṣanāśa ityabhiprāyaḥ | [RRSṬīkā zu RRS, 8, 64.2 12]
ata evāyaṃ pāṭho rasahṛdayaṭīkāyāṃ caturbhujamiśritair ādṛtaḥ | [RRSṬīkā zu RRS, 8, 64.2 13]
naisargikadoṣetaradoṣāṇāṃ vāraṇāya pūrvoktamardanasaṃskāro naisargikadoṣavāraṇāyāyam iti vyavasthāyāḥ sukaratvāt | [RRSṬīkā zu RRS, 8, 64.2 14]
evaṃ ca vaṅgāhibhūjakañcukanāśanam iti pāṭho na manorama iti bodhyam | [RRSṬīkā zu RRS, 8, 64.2 15]
{RRSṬīkā zu RRS, 8, 65.2}
svedeti | [RRSṬīkā zu RRS, 8, 65.2 1]
svedaḥ kāñjikayā kṣārāmlalavaṇaiśca dolāyantre svedanam | [RRSṬīkā zu RRS, 8, 65.2 2]
ātapayogaḥ kāñjikādimarditarasasya kācapātre sūryatāpasthe dhāraṇam | [RRSṬīkā zu RRS, 8, 65.2 3]
ādiśabdena sāgnikacullīsthe kaṭāhe vā pāradasya tasya dhāraṇamityādi | [RRSṬīkā zu RRS, 8, 65.2 4]
tena pāradasya mūrchitasya yaccāñcalyatejasvitvagauravaviśiṣṭatvarūpam ātmarūpaṃ tatpratiprāpaṇaṃ tadutthāpanam ityucyate | [RRSṬīkā zu RRS, 8, 65.2 5]
{RRSṬīkā zu RRS, 8, 67.2}
atha pātanasaṃskārasya lakṣaṇamāha uktauṣadhairiti | [RRSṬīkā zu RRS, 8, 67.2 1]
vakṣyamāṇapātanavidhau nirdiṣṭatriphalādibheṣajaiḥ saha marditapāradasya tata ūrdhvapātanādiyantrasthitasya yanniryāpaṇam ūrdhvādhastiryakprāpaṇaṃ tat pātanam ucyate | [RRSṬīkā zu RRS, 8, 67.2 2]
tena vaṅganāgajā yaugikadoṣā bhūjādisaptakañcukāśca sarvathā naśyanti | [RRSṬīkā zu RRS, 8, 67.2 3]
{RRSṬīkā zu RRS, 8, 68.2}
rodhanaṃ lakṣayati jaleti | [RRSṬīkā zu RRS, 8, 68.2 1]
kumbhe vakṣyamāṇe ghaṭayantre | [RRSṬīkā zu RRS, 8, 68.2 2]
āpyāyanī puṣṭikarī | [RRSṬīkā zu RRS, 8, 68.2 3]
atra saindhavamayamūṣāsaṃpuṭitaṃ kṛtvaikaviṃśatidinaparyantaṃ bhūdharapuṭanaṃ sṛṣṭyambujaiḥ saha mardanaṃ ca kṛtvā tataḥ param iti vākyaśeṣo bodhyaḥ | [RRSṬīkā zu RRS, 8, 68.2 4]
{RRSṬīkā zu RRS, 8, 69.2}
labdhavīryasya pāradasyeti śeṣaḥ | [RRSṬīkā zu RRS, 8, 69.2 1]
svedaḥ pāradagarbhitamūṣāṃ bhūmimadhye gūḍhāṃ kṛtvā bhūmyupari karīṣāgnir ityarthaḥ | [RRSṬīkā zu RRS, 8, 69.2 2]
{RRSṬīkā zu RRS, 8, 70.2}
atha dīpanasaṃskāraṃ lakṣayati dhātupāṣāṇeti | [RRSṬīkā zu RRS, 8, 70.2 1]
dhātavastāmrapatrādayaḥ | [RRSṬīkā zu RRS, 8, 70.2 2]
pāṣāṇāḥ sphaṭikā mayūratutthakāsīsādayaḥ | [RRSṬīkā zu RRS, 8, 70.2 3]
mūlāni sarpākṣyādimūlikāḥ | [RRSṬīkā zu RRS, 8, 70.2 4]
ādyaśabdena kṣāralavaṇodakādi grāhyam | [RRSṬīkā zu RRS, 8, 70.2 5]
ghaṭamadhyago ghaṭayantramadhyagaḥ pāradastridinaparyantaṃ svedyo bhavati yasmin karmaṇi tad dīpanam iti khyātam | [RRSṬīkā zu RRS, 8, 70.2 6]
atha jāraṇāyām ayathābalam ayathākramaṃ ca grāsadānenājīrṇadoṣāt pārade vikriyā syād iti grāsamānavicāro'vaśyaṃ kāryaḥ | [RRSṬīkā zu RRS, 8, 70.2 7]
{RRSṬīkā zu RRS, 8, 71.2}
ato grāsamānākhyasaṃskārasya lakṣaṇamāha iyanmānasyeti | [RRSṬīkā zu RRS, 8, 71.2 1]
iyacchabdo'tra saṃskāryapāradasya gṛhītamānaviśeṣapalādivācakaḥ | [RRSṬīkā zu RRS, 8, 71.2 2]
tādṛśamānamitapāradasyeyaccatuḥṣaṣṭyaṃśādimitābhrakasattvabījādyātmakaṃ dravyaṃ bhakṣaṇāya dattaṃ cet sukhena cīrṇaṃ jīrṇaṃ ca syāditi niścitā yā bījāder mitis tadgrāsamānaṃ khyātam | [RRSṬīkā zu RRS, 8, 71.2 3]
{RRSṬīkā zu RRS, 8, 72.2}
atha jāraṇāṃ lilakṣayiṣuḥ prathamaṃ sādhāraṇāṃstadavasthābhedān salakṣaṇān samāsata āha grāsasyeti | [RRSṬīkā zu RRS, 8, 72.2 1]
śreṣṭhai rasavārttākuśalaiḥ sarvavidhā jāraṇā trirūpā triprakārā kathitā bhavati | [RRSṬīkā zu RRS, 8, 72.2 2]
tatra grāsasya cāraṇaṃ pāradakartṛkagrāsabhakṣaṇakaraṇam | [RRSṬīkā zu RRS, 8, 72.2 3]
garbhadrāvaṇaṃ grastabījādeḥ pāradodare drutikaraṇam | [RRSṬīkā zu RRS, 8, 72.2 4]
jāraṇaṃ ca pārada ekībhāvo 'nantadṛḍhasaṃbandhena | [RRSṬīkā zu RRS, 8, 72.2 5]
eṣāṃ lakṣaṇānyanupadaṃ vakṣyati | [RRSṬīkā zu RRS, 8, 72.2 6]
{RRSṬīkā zu RRS, 8, 73}
punarapi jāraṇāyā avasthākṛtanāmāntarāṇi trīṇyāha grāsaḥ piṣṭiḥ parīṇāmaśceti | [RRSṬīkā zu RRS, 8, 73 1]
tatra grāso grasanam | [RRSṬīkā zu RRS, 8, 73 2]
piṣṭiḥ svedanamardanāgnyādibhiḥ pāradodare drutagrāsasya pāradasahitasya śuṣkaścūrṇaḥ | [RRSṬīkā zu RRS, 8, 73 3]
pariṇāmārthastu prāgukta eva | [RRSṬīkā zu RRS, 8, 73 4]
punar jāraṇā dvividhā bhavati | [RRSṬīkā zu RRS, 8, 73 5]
samukhā nirmukhā ceti bhedena | [RRSṬīkā zu RRS, 8, 73 6]
{RRSṬīkā zu RRS, 8, 75}
tatrālpavaktavyatvāt prathamaṃ nirmukhāyā eva lakṣaṇamāha nirmukheti | [RRSṬīkā zu RRS, 8, 75 1]
catuḥṣaṣṭibhāgamitaṃ bījaṃ prathamaṃ yatra pāradodare na dīyate kiṃtu kevalaṃ śuddhadhātvādigrāsa eva sṛṣṭitrayanīrakaṇāvāsanauṣadhimardanādyupāyair jāryate sā jāraṇā nirmukhetyucyate | [RRSṬīkā zu RRS, 8, 75 2]
rasoparasādimṛdudravyajāraṇe tasyā upayogaḥ kāryaḥ | [RRSṬīkā zu RRS, 8, 75 3]
{RRSṬīkā zu RRS, 8, 76}
mukhakaraṇopayogibījaśabdārthamāha śuddhamiti | [RRSṬīkā zu RRS, 8, 76 1]
śuddham akṛtrimam uttamaṃ khanijaṃ svarṇaṃ rūpyaṃ vaitacchāstroktaśuddhyā suśuddhaṃ kṛtvātra grāhyam | [RRSṬīkā zu RRS, 8, 76 2]
etena kṛtrimanirvyūḍhamahābījādivyāvṛttiḥ kṛtā | [RRSṬīkā zu RRS, 8, 76 3]
{RRSṬīkā zu RRS, 8, 78.3}
uktabījasya yathākramaṃ svarṇotpādārthaṃ raupyajananārthaṃ ca pāradasya catuḥṣaṣṭyaṃśena pāradodare jāraṇārambhe prakṣepaḥ kāryaḥ | [RRSṬīkā zu RRS, 8, 78.3 1]
evaṃ kṛte tasmin bīje pāradodare yathāvidhi cīrṇe jīrṇe ca sati pāradaḥ satvaraṃ grāsabhakṣaṇaṃ karotīti śāstre sa raso mukhavānityucyate | [RRSṬīkā zu RRS, 8, 78.3 2]
tatkṛtaṃ yat kaṭhinalohādibhakṣaṇaṃ sā jāraṇā samukhetyuktā | [RRSṬīkā zu RRS, 8, 78.3 3]
mṛgacāriṇā mṛgasahitaṃ vane carati saṃsāraṃ vihāya viriktena kenacidvaravārtikena | [RRSṬīkā zu RRS, 8, 78.3 4]
{RRSṬīkā zu RRS, 8, 79.2}
atha mahāmukhapāradasya lakṣaṇamāha divyauṣadhīti | [RRSṬīkā zu RRS, 8, 79.2 1]
somalatādikāścatuḥṣaṣṭidivyauṣadhyas tatsamāyogas tadrasena kṛtamardanādinā kṛtasaṃskāraḥ | [RRSṬīkā zu RRS, 8, 79.2 2]
tena prakāśamūṣāsvapi sthito'gnisahaḥ pārado dhmānena kaṭhinaṃ mṛdu sarvaṃ lohādi yadā bhunakti asau mahāmukhavān ityucyate | [RRSṬīkā zu RRS, 8, 79.2 3]
{RRSṬīkā zu RRS, 8, 80}
pūrvoktacāraṇādīnāṃ lakṣaṇamāha rasasyeti | [RRSṬīkā zu RRS, 8, 80 1]
{RRSṬīkā zu RRS, 8, 82.2}
bahireva drutīkṛtyeti | [RRSṬīkā zu RRS, 8, 82.2 1]
abhrakasattvadrutiḥ prāguktaiva dvitīyādhyāye | [RRSṬīkā zu RRS, 8, 82.2 2]
jāraṇāya taptakhalvamadhye dīyata iti vākyaśeṣaḥ | [RRSṬīkā zu RRS, 8, 82.2 3]
{RRSṬīkā zu RRS, 8, 85.2}
atha jāraṇālakṣaṇam āha drutagrāseti | [RRSṬīkā zu RRS, 8, 85.2 1]
biḍayantrādiyogena pāradodare dravībhūtasya grāsasya bījāder yaḥ parīṇāmo'vināśidṛḍhatarasaṃbandhena pāradena sahaikībhāvaḥ sā jāraṇetyucyate | [RRSṬīkā zu RRS, 8, 85.2 2]
tasyāḥ prakārāḥ koṭiśo'tibahavaḥ santi | [RRSṬīkā zu RRS, 8, 85.2 3]
yantrādīnāṃ bahuvidhatvāt | [RRSṬīkā zu RRS, 8, 85.2 4]
te ca prakārāḥ patrajāraṇāsattvajāraṇādrutijāraṇābījajāraṇāmahābījajāraṇāsiddhabījajāraṇāsadhūmajāraṇānirdhūmajāraṇābālajāraṇāvṛddhajāraṇābaddhajāraṇābhūcarījāraṇākhecarījāraṇāprabhṛtayo rasārṇavādau savistaraṃ bodhyāḥ | [RRSṬīkā zu RRS, 8, 85.2 5]
dolāyantrasomānalayantracakrarājayantravālukāyantrajalakūrmayantrasthalakūrmayantramūṣāprabhṛtīni jāraṇayantrādīni vidyāt | [RRSṬīkā zu RRS, 8, 85.2 6]
taptakhalve mardanaṃ tu sarvatra prākkāryam eva | [RRSṬīkā zu RRS, 8, 85.2 7]
ādiśabdena ṣaḍbindukīṭasahitamardanasṛṣṭitrayādisaṃgrahāḥ | [RRSṬīkā zu RRS, 8, 85.2 8]
{RRSṬīkā zu RRS, 8, 87.2}
ato'bhrapattrajāraṇottaraṃ rāgasaṃskāraṃ lakṣayati susiddhabījeti | [RRSṬīkā zu RRS, 8, 87.2 1]
susiddhaṃ yathāvidhi sādhitaṃ yad bījam abhrakasattvadhātvādicūrṇaṃ tajjāraṇena pāradasya yā bījadhātvādyanurūpā varṇotpattis tad rañjanam | [RRSṬīkā zu RRS, 8, 87.2 2]
tatra bījasādhanavidhistu siddhabījalakṣaṇavyākhyāyāṃ prāgukta eva | [RRSṬīkā zu RRS, 8, 87.2 3]
jāraṇāvidhistu triṃśattame'dhyāye sphuṭībhaviṣyati | [RRSṬīkā zu RRS, 8, 87.2 4]
ādiśabdo maṇirasoparasādiparigrahaḥ | [RRSṬīkā zu RRS, 8, 87.2 5]
rāgadravyodāharaṇaṃ vidhiśca rasahṛdaye | [RRSṬīkā zu RRS, 8, 87.2 6]
yathā | [RRSṬīkā zu RRS, 8, 87.2 7.1]
jīrṇābhrako rasendro darśayati ghanānurūpiṇīṃ chāyām | [RRSṬīkā zu RRS, 8, 87.2 7.2]
kṛṣṇāṃ raktāṃ pītāṃ sītāṃ tathā saṃkarairmiśrām | [RRSṬīkā zu RRS, 8, 87.2 7.3]
tathā | [RRSṬīkā zu RRS, 8, 87.2 8.1]
krāmati tīkṣṇena rasastīkṣṇena ca jīryate kṣaṇādgrāsaḥ | [RRSṬīkā zu RRS, 8, 87.2 8.2]
hemno yonistīkṣṇaṃ rāgān gṛhṇāti tīkṣṇena | [RRSṬīkā zu RRS, 8, 87.2 8.3]
tadapi ca daradena hataṃ hatvā vā mākṣikeṇa ravisahitam | [RRSṬīkā zu RRS, 8, 87.2 9.1]
vāsitamapi vāsanayā ghanavaccāryaṃ ca jāryaṃ ca | [RRSṬīkā zu RRS, 8, 87.2 9.2]
vāsanayā vāsanauṣadhena vāsitaṃ bhāvitamityarthaḥ | [RRSṬīkā zu RRS, 8, 87.2 9.3]
tathā | [RRSṬīkā zu RRS, 8, 87.2 10.1]
kāntaṃ vā tīkṣṇaṃ vā kāñcīṃ vā vajrasasyakādīnām | [RRSṬīkā zu RRS, 8, 87.2 10.2]
ekatamaṃ sarvaṃ vā rasarañjane saṃkaro'pīṣṭaḥ | [RRSṬīkā zu RRS, 8, 87.2 10.3]
kāñcīṃ svarṇamākṣikam | [RRSṬīkā zu RRS, 8, 87.2 11]
ādiśabdena hīrakacapalādaya upadhātavaścaikatra militā apīṣṭāḥ | [RRSṬīkā zu RRS, 8, 87.2 12]
kuṭile balamadhikaṃ rāgastīkṣṇe tu pannage snehaḥ | [RRSṬīkā zu RRS, 8, 87.2 13]
rāgasnehabalāni tu kamale śaṃsanti dhātuvidaḥ | [RRSṬīkā zu RRS, 8, 87.2 14]
{RRSṬīkā zu RRS, 8, 88.2}
sāraṇālakṣaṇamāha sūta iti | [RRSṬīkā zu RRS, 8, 88.2 1]
sāraṇākhyatailenārdhāṃśaṃ saṃbhṛtaṃ yat sāraṇāyantraṃ tatra sthite pārade yat svarṇādikṣepaṇaṃ svarṇādibījanāgavaṅgānāṃ yat kṣepaṇaṃ vedhādhikyasiddhyarthaṃ kriyate sā sāraṇeti rasaśāstra uktā | [RRSṬīkā zu RRS, 8, 88.2 2]
pratisāraṇānusāraṇeti ca tadbhedau | [RRSṬīkā zu RRS, 8, 88.2 3]
uktaṃ caitad rasahṛdaye | [RRSṬīkā zu RRS, 8, 88.2 4.1]
sāritavartitasūtaḥ samānabījena milati yaḥ sāryaḥ | [RRSṬīkā zu RRS, 8, 88.2 4.2]
dviguṇena pratīsāryaḥ sa cānusāryaśca triguṇena | [RRSṬīkā zu RRS, 8, 88.2 4.3]
iti | [RRSṬīkā zu RRS, 8, 88.2 5]
dviguṇamapi suvarṇameva | [RRSṬīkā zu RRS, 8, 88.2 6]
vedhādhikyaṃ vedho bhittvāntaḥpraveśaḥ so'dhiko bhavati | [RRSṬīkā zu RRS, 8, 88.2 7]
pāradasya tāmradalādau śarīrasthadhātvādiṣu ca sarvato vyāptiḥ | [RRSṬīkā zu RRS, 8, 88.2 8]
sāraṇātailaṃ pañcamādhyāyavyākhyāyāṃ prāguktameva | [RRSṬīkā zu RRS, 8, 88.2 9]
yantrādhyāye sāraṇāyantraṃ sāraṇāvidhiśca sphuṭībhaviṣyati | [RRSṬīkā zu RRS, 8, 88.2 10]
{RRSṬīkā zu RRS, 8, 89.2}
atha krāmaṇasya dravyasya sarvadā vedhasahopayogitvena samāsato viśeṣaṇamukhena krāmaṇalakṣaṇasahitaṃ vedhalakṣaṇam ekena ślokenāha vyavāyīti | [RRSṬīkā zu RRS, 8, 89.2 1]
dravye śatavedhādau yathābhāgaṃ gṛhīte mūṣāyāṃ drute kṛte prataptamātre vā tāmrarajatādau sādhyadravye kṣipto rasaḥ pārado yasmin karmaṇi sa vedha ityucyate | [RRSṬīkā zu RRS, 8, 89.2 2]
sa ca pāradaḥ kīdṛśaḥ | [RRSṬīkā zu RRS, 8, 89.2 3]
vyavāyibheṣajopetaḥ | [RRSṬīkā zu RRS, 8, 89.2 4]
yat sevitamātraṃ tatkṣaṇa eva śarīrāntaḥsthasarvadhātuṣu sahasā sabāhyābhyantaraṃ vyāpnoti paścāt pākaṃ prāpnoti tadvyavāyi krāmaṇetyaparaparyāyaṃ ca bodhyam | [RRSṬīkā zu RRS, 8, 89.2 5]
tādṛśabheṣajopeto yogavāhī pārado'pi sevitaścet sahasā sarvaṃ dehaṃ sāntaraṃ vyāpnoti na kevalaṃ koṣṭha eva sthitiṃ karoti | [RRSṬīkā zu RRS, 8, 89.2 6]
na vā dhātuṣu kathaṃcit prāpto'pi bahiḥ saṃlagna eva tiṣṭhatīti | [RRSṬīkā zu RRS, 8, 89.2 7]
lohāntaḥ praviśed yena dravyayogena pāradaḥ | [RRSṬīkā zu RRS, 8, 89.2 8.1]
sadyas tatkrāmaṇam iti kathitaṃ rasasiddhidam | [RRSṬīkā zu RRS, 8, 89.2 8.2]
iti krāmaṇalakṣaṇapārthakyena bodhyam | [RRSṬīkā zu RRS, 8, 89.2 8.3]
{RRSṬīkā zu RRS, 8, 91.2}
atha vedhabhedānāha lepa iti | [RRSṬīkā zu RRS, 8, 91.2 1]
lepeneti | [RRSṬīkā zu RRS, 8, 91.2 2]
yasminvedhe pārado lepena lohaṃ pattrīkṛtaṃ tīkṣṇatāmrādi svarṇaṃ karoti rajataṃ vā karoti sa lepavedha ityuktaḥ | [RRSṬīkā zu RRS, 8, 91.2 3]
atra lepottaraṃ varṇotkarṣārthaṃ yat puṭaṃ deyaṃ bhavati tat puṭaṃ saukaraṃ varāhapuṭaṃ kāryam | [RRSṬīkā zu RRS, 8, 91.2 4]
asmin saṃskāre jīrṇacaturthāṃśārdhāṃśasamādibhāgair jīrṇabīja eva sārito rasa upayoktavyaḥ | [RRSṬīkā zu RRS, 8, 91.2 5]
{RRSṬīkā zu RRS, 8, 92}
atha kṣepavedham āha prakṣepaṇam iti | [RRSṬīkā zu RRS, 8, 92 1]
dhmānena mūṣāyāṃ lohe tāmrādau drute sati krāmaṇadravyakalkasahitasya pāradasya yat prakṣepaṇaṃ sa vedhaḥ kṣepa iti khyātaḥ | [RRSṬīkā zu RRS, 8, 92 2]
atra pakṣāntaram apyuktaṃ rasasāre krāmaṇakalkasahitalohe dhāmyamāne kevalaṃ pāradaṃ kṣipettatreti | [RRSṬīkā zu RRS, 8, 92 3]
{RRSṬīkā zu RRS, 8, 94.2}
dhūmavedhalakṣaṇamāha vahnāviti | [RRSṬīkā zu RRS, 8, 94.2 1]
dhūmāyamāne vahnāvantarmūṣāntaḥsthatadvahnimadhye prakṣipto yo rasaḥ pāradas tatsaṃbandhidhūmasyordhvasthāpitatāmrādipatre saṃparkād yat svarṇarajatāpādanaṃ sa dhūmavedha ityabhidhīyate | [RRSṬīkā zu RRS, 8, 94.2 2]
{RRSṬīkā zu RRS, 8, 96.2}
sūtena sabāhyābhyantaravyāptyaikībhūtasya siddhadravyasya suvarṇatvādiprāptasya tāmrādilohātmakadravyasya tadekībhūtasūtasya ca yathāsambhavaṃ yat kāluṣyādi tannivārakaṃ daśāṃśena yaccūrṇaprakṣepādi karma tad udghāṭanam itīritam | [RRSṬīkā zu RRS, 8, 96.2 1]
kāluṣyaṃ malasaṃkīrṇatvam | [RRSṬīkā zu RRS, 8, 96.2 2]
ādiśabdena chattritvapataṅgitvadurdrāvitvadurmelitvādidoṣaḥ saṃgrāhyaḥ | [RRSṬīkā zu RRS, 8, 96.2 3]
{RRSṬīkā zu RRS, 8, 97.2}
sāraṇottaraṃ rasāyanaṃ kartuṃ kāmayamānena sādhakena pāradasya kartavyau svedasaṃnyāsākhyasaṃskārau lakṣayati kṣārāmlairiti | [RRSṬīkā zu RRS, 8, 97.2 1]
auṣadhair bhṛṅgarāṅmuṇḍī viṣṇukrāntā ityādibhiḥ svedalakṣaṇavarṇanāvasare prāguktaiḥ | [RRSṬīkā zu RRS, 8, 97.2 2]
taiśca sārdhaṃ saha pāradaṃ bhāṇḍamadhye pidhānasaṃdhirodhanādiyatnena ruddhvā tadbhāṇḍaṃ bhūmimadhye nikhanyate yasmin karmaṇi tat svedanaṃ saṃprakīrtitam | [RRSṬīkā zu RRS, 8, 97.2 3]
{RRSṬīkā zu RRS, 8, 98.2}
athauṣadhayuktasya pāradasya mṛnmayabhāṇḍasaṃpuṭitasya mandavahniyuktacullīmadhye kṣiptvā yat puṭanaṃ sa saṃnyāsa ityucyate | [RRSṬīkā zu RRS, 8, 98.2 1]
{RRSṬīkā zu RRS, 9, 5.2}
atha patrapuṣpādīnāmatimṛdudravyāṇāṃ svalpasvedārthaṃ yantrāntaramāha sāmbusthālīti | [RRSṬīkā zu RRS, 9, 5.2 1]
sthālīṃ caturthāṃśajalena pūritodarāṃ jalenārdhapūritodarāṃ vā kṛtvā tasyā mukham ā samantād vastreṇa baddhaṃ yathā syāttathā mukhābaddhe vastre pākyaṃ svedyam atikomalaṃ dravyaṃ vinikṣipya nyubjaśarāvādinā pidhāyācchādya yatra pacyate tat svedanīyantramityucyate | [RRSṬīkā zu RRS, 9, 5.2 2]
asyaiva yantrasya kandukasaṃjñāṃ vakṣyati | [RRSṬīkā zu RRS, 9, 5.2 3]
{RRSṬīkā zu RRS, 9, 8.3}
athordhvapātanāyantramāha aṣṭāṅguleti | [RRSṬīkā zu RRS, 9, 8.3 1]
atha nyubjasthāpyasya viśālapṛṣṭhasya mṛtpātrasyāṅgulād adho 'ṅgulamitapṛṣṭhabhāgād adhobhāge toyādhāraḥ kāryaḥ | [RRSṬīkā zu RRS, 9, 8.3 2]
katham | [RRSṬīkā zu RRS, 9, 8.3 3]
aṣṭāṅgulaparīṇāham aṣṭāṅgulagarbhavistāraṃ yathā syāttathā | [RRSṬīkā zu RRS, 9, 8.3 4]
tathānāhena bandhena saha daśāṅgulaṃ yathā syāttathā bandha ālavālaṃ tatpradeśaṃ saṃgṛhya daśāṅgulavistāram ityarthaḥ | [RRSṬīkā zu RRS, 9, 8.3 5]
evaṃ ca bandhasthaulyam aṅguladvayamitaṃ garbhavistāraścāṣṭāṅgulamitaḥ kārya ityavatiṣṭhate | [RRSṬīkā zu RRS, 9, 8.3 6]
na ha bandhane | [RRSṬīkā zu RRS, 9, 8.3 7]
caturaṅgulocchrāyaṃ yathā syāttathā toyādhāraḥ pṛṣṭhe kārya ityarthaḥ | [RRSṬīkā zu RRS, 9, 8.3 8]
tādṛśādhāraviśiṣṭasya ṣoḍaśāṅgulavistīrṇapṛṣṭhasyoparivartinastasya bhāṇḍasyāsye'dho bhāṇḍamukhaṃ praveśayet | [RRSṬīkā zu RRS, 9, 8.3 9]
tato mukhapārśvayormahiṣīkṣīrādibhiḥ saṃdhiṃ liptvā viśoṣayet | [RRSṬīkā zu RRS, 9, 8.3 10]
cūrṇaḥ sudhā śvetaṃ lepadravyamityarthaḥ | [RRSṬīkā zu RRS, 9, 8.3 11]
pātanāyantramīritam | [RRSṬīkā zu RRS, 9, 8.3 12]
ūrdhvapātanāyantramuktamityarthaḥ | [RRSṬīkā zu RRS, 9, 8.3 13]
{RRSṬīkā zu RRS, 9, 9.2}
adhaḥpātanayantramāha asyordhveti | [RRSṬīkā zu RRS, 9, 9.2 1]
jalādhāravihīnasya vaiparītyena jale sthāpitasyāsyoktayantrasya saṃbandhi yad ūrdhvabhājanaṃ tatra liptasthāpitasya lepaṃ kṛtvā sthāpitasya pāradasya yantropari dīptairvanopalairadhaḥpātaṃ kuryāt | [RRSṬīkā zu RRS, 9, 9.2 2]
ityetad adhaḥpātanāyantram abhihitam | [RRSṬīkā zu RRS, 9, 9.2 3]
{RRSṬīkā zu RRS, 9, 12.2}
kacchapayantraṃ dvividhaṃ jalakacchapaṃ sthalakacchapaṃ ca | [RRSṬīkā zu RRS, 9, 12.2 1]
tatredānīṃ jalakacchapamāha jalapūrṇeti | [RRSṬīkā zu RRS, 9, 12.2 2]
ghaṭakharparaṃ khaṇḍitamukhaṃ sacchidraṃ ghaṭakhaṇḍamuttānaṃ dattvā tadupari koṣṭhīṃ mūṣāṃ chidre kiṃcitpraviṣṭabudhnāṃ nīrāviyoginīmuttānāṃ sudṛḍhaṃ niścalaṃ saṃsthāpya koṣṭhīmabhitaḥ kuḍyaṃ vidadhyāt | [RRSṬīkā zu RRS, 9, 12.2 3]
koṣṭhyāṃ biḍaṃ tanmadhye pāradaṃ ca dattvā sa samyaksthāpyaḥ | [RRSṬīkā zu RRS, 9, 12.2 4]
tato laghulohakaṭorikayā nyubjayā taṃ pāradaṃ koṣṭhyāmācchādya mṛtkarpaṭādinā saṃdhiṃ ruddhvā tadghaṭakharparam aṅgāraiḥ karīṣādimiśraiḥ pūrṇaṃ kuryāt pūrṇaṃ tad ghaṭakharparam aṅgāraiḥ karīṣatuṣamiśraiḥ | [RRSṬīkā zu RRS, 9, 12.2 5]
garbhadravantīti sthāne garbhadrutiḥ sarvalohānāmiti pāṭhaḥ | [RRSṬīkā zu RRS, 9, 12.2 6]
evaṃ rītyā kacchapayantrasthaḥ pāradaḥ svedanato vahnitāpena mardanato biḍādinā saha pākāvasare tatraiva jātena mardanena drutaṃ grāsaṃ tridinaṃ jarati | [RRSṬīkā zu RRS, 9, 12.2 7]
evaṃ caitadyantraṃ garbhadrutipūrvakaṃ jāraṇopayogīti bhāvaḥ | [RRSṬīkā zu RRS, 9, 12.2 8]
atra jalapūrṇapātraṃ bhūmāveva nikhātaṃ kṛtvā tanmukhe sacchidramuttānaṃ śarāvaṃ dattvā tatra chidre nīrāviyoginīṃ mūṣāṃ kācavilepitāṃ dhṛtvā tatra pāradasyādhastādupariṣṭācca gandhakaṃ dattvā pidhāyoparyupalāgninā gandhakaṃ jārayanti kecit | [RRSṬīkā zu RRS, 9, 12.2 9]
kiṃcaitadghaṭakaśarāve chidrasaṃsthitāṃ pakvamūṣāṃ kṛtvā tasyāmaṣṭāṃśabiḍāvṛtaṃ pāradaṃ dhṛtvā lohapātryāṃ saṃruddhaṃ mudritaṃ ca kṛtvā taduparyaṣṭāṅgulamānāṃ vālukāṃ vinikṣipya haṭhāttadupari dhmānena dhmātaṃ tadgarbhasambhūtaṃ rasaṃ māyūrapittaliptaṃ kāñcanaṃ grāsayantīti | [RRSṬīkā zu RRS, 9, 12.2 10]
sthalakūrmayantraṃ tu kiṃcidgartāyukte bhūtale tathaiva ghaṭakharparaṃ nyubjaṃ nidhāya saṃdhilepādi kṛtvā tadupari sarvataḥ pārśvabhāge ca puṭaṃ dadyāditi | [RRSṬīkā zu RRS, 9, 12.2 11]
tatra gartāyāṃ vanasūraṇādikandodare biḍaṃ tanmadhye sagrāsaṃ pāradaṃ dattvā tatkandaśakalenaivācchādya mṛtkarpaṭādināveṣṭya saṃśoṣya dhārayet | [RRSṬīkā zu RRS, 9, 12.2 12]
pṛṣṭhe cāgniṃ saṃtataṃ dinatrayaṃ dadyāt | [RRSṬīkā zu RRS, 9, 12.2 13]
antarāntarā kandaparivartanaṃ kāryaṃ yathā kando na dahyeta | [RRSṬīkā zu RRS, 9, 12.2 14]
evaṃ sthalakūrmayantreṇa jāraṇam vidadhyāditi | [RRSṬīkā zu RRS, 9, 12.2 15]
kande dagdhaprāye sati anyatrānyatra kande pūrvavattaṃ pāradaṃ dhṛtvā pācayet | [RRSṬīkā zu RRS, 9, 12.2 16]
{RRSṬīkā zu RRS, 9, 13.2}
atha dīpikāyantramāha kacchapayantreti | [RRSṬīkā zu RRS, 9, 13.2 1]
jalapūrṇapātramadhye ghaṭakalaśamuttānaṃ nidhāya tatra koṣṭhīm akṛtvā tatsthāne mṛnmayapīṭhaṃ kṛtvā tatra dīpikāṃ nidhāya dīpaṃ prajvālya nāgasvarṇabījasahitaṃ gandhakamanaḥśilāharītālasahitaṃ ca pāradaṃ mardanena piṣṭīkṛtaṃ poṭalikāyāṃ baddhvā kacchapākāranyubjamṛtpātrodare tailamagnāṃ tāṃ poṭalīṃ dīpajvālopari yathā syāttathāvalambitāṃ baddhvā tannyubjaṃ pātraṃ nyubjaṃ nidhāya dīpoṣmaṇā nāgaṃ bhakṣayitvā pārado jalapātre'dhaḥ patati yasmin yantre taddīpikāyantramuktam | [RRSṬīkā zu RRS, 9, 13.2 2]
nāgajāraṇārthasya yantrasyopayogo bodhyaḥ | [RRSṬīkā zu RRS, 9, 13.2 3]
tato jīrṇanāgaṃ pāradaṃ bhasmamūṣāyāṃ dhmānena viyuktaṃ nāgaṃ kṛtvā tasminrase sādhakāvarabījaṃ jārayantīti | [RRSṬīkā zu RRS, 9, 13.2 4]
dīpikāsaṃstho dīpikopari samyaksthita ityarthaḥ | [RRSṬīkā zu RRS, 9, 13.2 5]
{RRSṬīkā zu RRS, 9, 16.3}
atha ḍhekīyantramāha bhāṇḍakaṇṭhāditi | [RRSṬīkā zu RRS, 9, 16.3 1]
adhaśchidra upakaṇṭhaṃ kṛte chidre jalagarbhitaṃ svāduśītajalagarbhitam | [RRSṬīkā zu RRS, 9, 16.3 2]
yuktadravyaiḥ śuddhiyogyaiḥ kāñjikādibhiḥ pātanopayogidravaiśca saha saṃyukto raso ghaṭe sacchidropakaṇṭhe vahnisthite mṛnmayaghaṭe pūrvaṃ vinikṣiptaḥ kāryaḥ | [RRSṬīkā zu RRS, 9, 16.3 3]
bhājanaṃ sampuṭaghaṭakam adhobhājanam uṣṇaṃ yāvadbhaved ghaṭe tāvadagniḥ kārya ityarthaḥ | [RRSṬīkā zu RRS, 9, 16.3 4]
rasasaṃdhānaṃ pāradasya samyagādhānaṃ sthāpanamityarthaḥ | [RRSṬīkā zu RRS, 9, 16.3 5]
etadyantrasamaṃ degayantraṃ rasasāre'bhihitam | [RRSṬīkā zu RRS, 9, 16.3 6.1]
bṛhadbhāṇḍaṃ samādāya kukṣau ca chidrasaṃyutam | [RRSṬīkā zu RRS, 9, 16.3 6.2]
bhāṇḍe kācaghaṭīṃ kṣiptvā mukhaṃ chidre niyojayet | [RRSṬīkā zu RRS, 9, 16.3 6.3]
tadāsye kācanālaṃ syāttacca nālamadhomukham | [RRSṬīkā zu RRS, 9, 16.3 7.1]
ruddhvā tadā tayoḥ saṃdhimardhaṃ ca nālakaṃ dihet | [RRSṬīkā zu RRS, 9, 16.3 7.2]
bhāṇḍaṃ vālukayāpūrya tasya dvāraṃ nirudhya ca | [RRSṬīkā zu RRS, 9, 16.3 8.1]
vahneḥ prajvālanaṃ tāvadyāvattannālakaṃ dravet | [RRSṬīkā zu RRS, 9, 16.3 8.2]
śītaṃ yantraṃ samuttārya ghaṭīṃ prakṣālayettataḥ | [RRSṬīkā zu RRS, 9, 16.3 9.1]
drāvaṃ kṣiptvā punardadyātpunaḥ pāko vidhīyate | [RRSṬīkā zu RRS, 9, 16.3 9.2]
evaṃ raṅgadrutiḥ proktā degayantre'tiśobhanā | [RRSṬīkā zu RRS, 9, 16.3 10.1]
tālo nāgaḥ śilācauraḥ śulvo haṃsaśca gandhakaḥ | [RRSṬīkā zu RRS, 9, 16.3 10.2]
ete raṅgaṃ vimuñcanti vidrumaṃ gairikaṃ tathā | [RRSṬīkā zu RRS, 9, 16.3 11.1]
vālukādegayantreṇa picchakeśā dravanti ca | [RRSṬīkā zu RRS, 9, 16.3 11.2]
iti | [RRSṬīkā zu RRS, 9, 16.3 12]
{RRSṬīkā zu RRS, 9, 25.2}
vidyādharayantramāha | [RRSṬīkā zu RRS, 9, 25.2 1]
tatra prathamaṃ tatsvarūpaṃ samāsata uktvānantaraṃ savistaramāha yantramiti | [RRSṬīkā zu RRS, 9, 25.2 2]
sthālīdvitayasaṃpuṭāditi | [RRSṬīkā zu RRS, 9, 25.2 3]
samasthūlānāmeva saṃpuṭaṃ bhavati na tu mahadatyalpayoriti | [RRSṬīkā zu RRS, 9, 25.2 4]
iti vakṣyamāṇaḥ sthālīyantrādasyākṛtiviśeṣaḥ sphuṭīkṛtaḥ | [RRSṬīkā zu RRS, 9, 25.2 5]
atha vistareṇāha cullīṃ caturmukhīmiti | [RRSṬīkā zu RRS, 9, 25.2 6]
sarvatra sāmyenāgnipravṛttyarthaṃ caturmukhīm ityuktam | [RRSṬīkā zu RRS, 9, 25.2 7]
tatra yantrabhāṇḍaṃ niveśayet | [RRSṬīkā zu RRS, 9, 25.2 8]
nirundhyāt | [RRSṬīkā zu RRS, 9, 25.2 9]
nyubjamukhena pātrāntareṇa saṃpuṭet | [RRSṬīkā zu RRS, 9, 25.2 10]
etadyantram vidyādharanāmnā śāstre parikīrtitam | [RRSṬīkā zu RRS, 9, 25.2 11]
asyopayogastu saumyavīryadravyāṇāṃ mṛdvagninā pākārthaṃ bodhyaḥ | [RRSṬīkā zu RRS, 9, 25.2 12]
ata eva vakṣyati pañcadaśādhyāye kanakasundararase dattvā vidyādhare yantre puṭedāraṇyakopalairiti | [RRSṬīkā zu RRS, 9, 25.2 13]
{RRSṬīkā zu RRS, 9, 26.2}
atha somānalayantraṃ samāsata āha ūrdhvaṃ vahniriti | [RRSṬīkā zu RRS, 9, 26.2 1]
madhya iti | [RRSṬīkā zu RRS, 9, 26.2 2]
adhaḥpātre jalaṃ tadupari uttānaṃ śarāvādi dattvā tatra laghumūṣāmuttānāṃ dhṛtvā tanmadhye biḍaṃ biḍamadhye sagrāsaṃ pāradaṃ ca dattvā dṛḍhaṃ pidhānena pidhāya tadupari kharparaṃ dattvā tatrāgnir deyaḥ | [RRSṬīkā zu RRS, 9, 26.2 3]
iti vidhinā gaganasattvādikaṃ jārayediti | [RRSṬīkā zu RRS, 9, 26.2 4]
etadeva yantraṃ sanābhinālaṃ kṛtvāgnimadho dattvā nābhimadhye pāradaṃ sagrāsaṃ dattvā jārayediti prakārāntareṇa rasasāre 'bhihitam | [RRSṬīkā zu RRS, 9, 26.2 5]
tathā ca tatpāṭhaḥ | [RRSṬīkā zu RRS, 9, 26.2 6.1]
somānalasya yantrasya nābhimadhye rasaṃ kṣipet | [RRSṬīkā zu RRS, 9, 26.2 6.2]
dattvāṣṭāṃśaṃ biḍaṃ nābhiṃ kiṃcidamlena pūrayet | [RRSṬīkā zu RRS, 9, 26.2 6.3]
kṣārāmlaṃ tryūṣaṇaṃ mūtraṃ rājikā śigru citrakam | [RRSṬīkā zu RRS, 9, 26.2 7.1]
nālaṃ prapūrayed ebhir nābheścopari sādhakaḥ | [RRSṬīkā zu RRS, 9, 26.2 7.2]
dadyādupari yantrasya sacchidraṃ samabudhnakam | [RRSṬīkā zu RRS, 9, 26.2 8.1]
chidre ca dorakaṃ baddhvā amlaiḥ kharparapūraṇam | [RRSṬīkā zu RRS, 9, 26.2 8.2]
rasopari patedbinduḥ stokaṃ stokaṃ punaḥ punaḥ | [RRSṬīkā zu RRS, 9, 26.2 9.1]
yantrādhaḥ sthāpayedagnim ahorātratrayaṃ budhaḥ | [RRSṬīkā zu RRS, 9, 26.2 9.2]
tridinair jīryate grāsaṃ sūtako nātra saṃśayaḥ | [RRSṬīkā zu RRS, 9, 26.2 10.1]
iti | [RRSṬīkā zu RRS, 9, 26.2 10.2]
sacchidraṃ samabudhnakamiti kharparasya viśeṣaṇam | [RRSṬīkā zu RRS, 9, 26.2 11]
nālaṃ tu kṣārādipūritaṃ kṛtvā kharparacchidrasaṃmukham evocchritaṃ kāryamiti bhāvaḥ | [RRSṬīkā zu RRS, 9, 26.2 12]
etadeva yantraṃ nābhirahitaṃ kṛtvā vaiparītyenāgnijalasthāpanena prāptāgnīṣomākhyaṃ pāradabandhakaraṃ bhavatītyapi tadgranthe evābhihitam | [RRSṬīkā zu RRS, 9, 26.2 13.1]
athādho'gniruparyāpo madhye deyo raseśvaraḥ | [RRSṬīkā zu RRS, 9, 26.2 13.2]
agnīṣomākhyayantreṇa badhyate saptarātrataḥ | [RRSṬīkā zu RRS, 9, 26.2 13.3]
iti | [RRSṬīkā zu RRS, 9, 26.2 14]
{RRSṬīkā zu RRS, 9, 30.2}
atha garbhayantraṃ pratijānīte garbhayantramiti | [RRSṬīkā zu RRS, 9, 30.2 1]
yatra sarvaṃ yantraṃ bhūmyudara evāvasthitaṃ vidadhyāt tadgarbhayantraṃ nāma | [RRSṬīkā zu RRS, 9, 30.2 2]
tadeva spaṣṭīkaroti caturaṅguleti | [RRSṬīkā zu RRS, 9, 30.2 3]
caturaṅguladīrghādilakṣaṇāṃ mūṣāṃ vidhāya tanmukhaṃ vartulaṃ kārayet | [RRSṬīkā zu RRS, 9, 30.2 4]
samyak pidhānasaṃdhānārthaṃ yathoktabhāgaṃ lohakiṭṭaguggulayor gṛhītvā bhāgatrayaṃ mṛdo gṛhītvaikabhāgātmakaṃ lavaṇaṃ gṛhītvā sarvametajjalena saṃmardya tena mūṣāṃ sāntarbahirvilipya tatra dhātvādikṛtapiṣṭikāṃ saṃbhṛtya samyak pidhāya bhūmimadhyagāṃ gajapuṭaparyāptāṃ gartāṃ karīṣamiśratuṣairardhapūritāṃ kṛtvā tatra mūṣāṃ dhṛtvā tadupari garākaṇṭhadaghnaṃ karīṣatuṣaireva sampūryāvaśiṣṭagartāṃ mṛttikayā sampūryāntarvāyupraveśārthaṃ kiṃcidaṅgulīsamaṃ chidraṃ vidhāyāgniṃ dattvā svedayet | [RRSṬīkā zu RRS, 9, 30.2 5]
evaṃ nirvāṇāgnituṣādiyuktyā niṣkāsya punastuṣādipūraṇādisarvamantarāntarā kuryādahorātraparyantaṃ trirātraparyantaṃ veti | [RRSṬīkā zu RRS, 9, 30.2 6]
atra govarapuṭaṃ bhūmāveva deyam | [RRSṬīkā zu RRS, 9, 30.2 7]
taduktaṃ rasarājasundare | [RRSṬīkā zu RRS, 9, 30.2 8]
cūrṇīkṛtakarīṣāgnau bhūmāveva tu yatpuṭam | [RRSṬīkā zu RRS, 9, 30.2 9.1]
dīyate tattu kṛtibhirgovaraṃ samudāhṛtam | [RRSṬīkā zu RRS, 9, 30.2 9.2]
iti | [RRSṬīkā zu RRS, 9, 30.2 10]
{RRSṬīkā zu RRS, 9, 35.3}
vālukāyantraṃ dvividhamāha surasāmiti | [RRSṬīkā zu RRS, 9, 35.3 1]
surasāṃ granthikoṭararekhādyabhāvena sulakṣaṇāṃ | [RRSṬīkā zu RRS, 9, 35.3 2]
gūḍhavaktrām akarālamukhām adrimṛtkarpaṭādinā trivāraṃ saptavāraṃ vā kṛtenāṅgulasthūlena veṣṭitām ātape saṃśoṣitāṃ kācaghaṭīm udarasya bhāgacatuṣṭayaṃ parikalpya triṣu bhāgeṣu pūrayet | [RRSṬīkā zu RRS, 9, 35.3 3]
tasyā garbhe bhāgatrayaṃ kajjalyādinā bheṣajena pūrayet | [RRSṬīkā zu RRS, 9, 35.3 4]
evaṃ sampūritāṃ tāṃ vitastigambhīre bhāṇḍe mṛnmaye viśālakharpare pūritavālukāmadhye sthāpitāṃ kuryāt | [RRSṬīkā zu RRS, 9, 35.3 5]
pūraṇīyavālukāyā mānamapyāha tadbhāṇḍaṃ pūrayediti | [RRSṬīkā zu RRS, 9, 35.3 6]
bhāṇḍodarasyāpi bhāgacatuṣṭayaṃ parikalpya tadbhāṇḍaṃ vālukayā tribhirbhāgairmitayā tribhāgapūraṇaparyāptayā pūrayetsaṃbharet | [RRSṬīkā zu RRS, 9, 35.3 7]
anyābhir avaśiṣṭaikabhāgamitābhir vālukābhiḥ kācakalaśīm abhitaḥ prakṣepeṇāvaguṇṭhayet | [RRSṬīkā zu RRS, 9, 35.3 8]
kaṇṭhaparyantam ācchāditāṃ kuryādityarthaḥ | [RRSṬīkā zu RRS, 9, 35.3 9]
bhāṇḍamukhaṃ ca maṇikayā viśālanyubjamṛtpātreṇācchādya saṃdhilepādi kṛtvā cullyāṃ pacet | [RRSṬīkā zu RRS, 9, 35.3 10]
tatpacanakālamānam āha tṛṇasyeti | [RRSṬīkā zu RRS, 9, 35.3 11]
maṇikāpṛṣṭhe prakṣiptatṛṇadāhaparyantaṃ pacet | [RRSṬīkā zu RRS, 9, 35.3 12]
tṛṇadāhetyupalakṣaṇam | [RRSṬīkā zu RRS, 9, 35.3 13]
sindūrarasādau raktavarṇotpattiparyantamapi pākasyāvaśyakatvāt | [RRSṬīkā zu RRS, 9, 35.3 14]
sa ca varṇo jñeyaḥ | [RRSṬīkā zu RRS, 9, 35.3 15]
kūpīmukhād udgataraktavarṇabāṣpadarśaneneti bodhyam | [RRSṬīkā zu RRS, 9, 35.3 16]
{RRSṬīkā zu RRS, 9, 39.2}
antaḥ kṛtarasālepa iti | [RRSṬīkā zu RRS, 9, 39.2 1]
ālepa ityupalakṣaṇam | [RRSṬīkā zu RRS, 9, 39.2 2]
mṛdbhāṇḍe kharparasamāne viśālamukhe'ntastale nyubjaṃ sthāpanīyaṃ yallaghu tāmrapātraṃ tat pāradādigolakopari nyubjaṃ nidhāya mṛllavaṇādinā bhāṇḍatalatāmrapātramukhasaṃdhiṃ vilipya tayantrabhāṇḍaṃ lavaṇakṣārādyanyatamenāpūrya pidhānena pidhāya praharaparyantaṃ śālisphuṭanaparyantaṃ praharaparyantaṃ vā pacet | [RRSṬīkā zu RRS, 9, 39.2 3]
evaṃvidhamapi yantraṃ lavaṇayantrākhyametad rasakarmaṇi pākamūrchanādikarmaṇi praśastaṃ syāt | [RRSṬīkā zu RRS, 9, 39.2 4]
{RRSṬīkā zu RRS, 9, 41.2}
atha bhūdharayantramāha vāluketi | [RRSṬīkā zu RRS, 9, 41.2 1]
garte rājahastamātragambhīre garte hastamātrāyāmavistāre caturasre vartule vā tādṛśe garte rasānvitāṃ pāradagarbhitāṃ mallamūṣāṃ vālukāgūḍhasarvāṅgāṃ nidhāya gartakaṇṭhaparyantaṃ vālukayā prapūryopari kiṃcitpārśve ca dīptavanyopalaiḥ saṃvṛṇuyādācchādayet | [RRSṬīkā zu RRS, 9, 41.2 2]
samantato vanyopalairācchādya jvālayedityarthaḥ | [RRSṬīkā zu RRS, 9, 41.2 3]
atra pāradasya yantraṇamātraṃ vālukāyāṃ bhūmāveva vahnistūparyeva garbhayantre sarvameva bhūgarbhe | [RRSṬīkā zu RRS, 9, 41.2 4]
bhūdharapuṭe tu na vālukāsaṃbandhaḥ | [RRSṬīkā zu RRS, 9, 41.2 5]
iti trayāṇāṃ yantrapuṭānāṃ viśeṣo bodhyaḥ | [RRSṬīkā zu RRS, 9, 41.2 6]
{RRSṬīkā zu RRS, 9, 42.2}
atha puṭayantramāha śarāveti | [RRSṬīkā zu RRS, 9, 42.2 1]
bhūmitale karīṣarāśiṃ kṛtvā tatra śarāvasaṃpuṭitaṃ pāradaṃ ca dhṛtvāgnimānavidvaidyo ghāṭikādvayaparyantaṃ pacet | [RRSṬīkā zu RRS, 9, 42.2 2]
atyantasaṃnihitāgnisaṃyogāt | [RRSṬīkā zu RRS, 9, 42.2 3]
athavā cullyāṃ karīṣāgniṃ dattvādhiśritakharpare śarāvasaṃpuṭitaṃ rasaṃ dhṛtvā kharparamukhamācchādya yāmaparyantaṃ dviyāmaṃ vā pacet | [RRSṬīkā zu RRS, 9, 42.2 4]
dūratarāgnisaṃyogāt | [RRSṬīkā zu RRS, 9, 42.2 5]
evaṃ nyūnādhikaḥ pacanakālo rasayogidravyādyudgamaśālitvāvayavaśaithilyakāṭhinyādyanurodhena svabuddhyaiva tarkya iti bhāvaḥ | [RRSṬīkā zu RRS, 9, 42.2 6]
{RRSṬīkā zu RRS, 9, 43.2}
atha koṣṭhīyantramāha ṣoḍaśāṅguleti | [RRSṬīkā zu RRS, 9, 43.2 1]
dhātusattveti | [RRSṬīkā zu RRS, 9, 43.2 2]
viśiṣṭadhātūnāṃ tāpyagairikavimalādīnām anudgamaśālināṃ mṛdūnāṃ ca sattvasya nipātārtham etadyantraṃ vidyāt | [RRSṬīkā zu RRS, 9, 43.2 3]
asyāṃ koṣṭhyāṃ madhya ucitāṃ dhātugarbhitāṃ vṛntākādimūṣāṃ saṃsthāpya kokilair mūṣām uparyuparibhāvena pārśvataśca sampūrya yathocitaṃ dhamet | [RRSṬīkā zu RRS, 9, 43.2 4]
laghubhastrikādinetyarthaḥ | [RRSṬīkā zu RRS, 9, 43.2 5]
koṣṭhīyantre sattvanipātanārhā dhātava udāhṛtāśca rasasāre | [RRSṬīkā zu RRS, 9, 43.2 6.1]
vaikrāntaṃ sasyakaṃ tāpyaṃ kāntābhre vimalaṃ giriḥ | [RRSṬīkā zu RRS, 9, 43.2 6.2]
gairikā tutthakaṃ caiva rājāvarto viśeṣataḥ | [RRSṬīkā zu RRS, 9, 43.2 6.3]
eṣām uparasānāṃ ca koṣṭhe sattvanipātanam | [RRSṬīkā zu RRS, 9, 43.2 7.1]
iti | [RRSṬīkā zu RRS, 9, 43.2 7.2]
{RRSṬīkā zu RRS, 9, 46.3}
atha khalacarīyantramāha yatreti | [RRSṬīkā zu RRS, 9, 46.3 1]
yantrabhūte lohapātra ābhyantaropakaṇṭhe pārśvayor avasañjanārthaṃ valayadvayaṃ kāryaṃ | [RRSṬīkā zu RRS, 9, 46.3 2]
valayamadhye tu praveśārhakoṣṭhakaṃ lauhaṃ svalpapātramanyadvidhāya mūrchitarasagarbhitaṃ tatsvalpapātraṃ praveśya valayayor avasajjitaṃ kṛtvā sthūlapātre kāñjikaṃ prabhūtaṃ dattvā cullyāṃ mandāgninā praharaparyantaṃ svedayet | [RRSṬīkā zu RRS, 9, 46.3 3]
tena pārada utthāya kāñjikadrave praviśya tiṣṭhati ata evāsya yantrasya jalāhāryayantram ityapi nāmāntaraṃ kāñjikajalena svalpapātrād rasasya hriyamāṇatvāditi | [RRSṬīkā zu RRS, 9, 46.3 4]
mūrchito rasa utthāya khale'ṅgaṇe carituṃ śaknotyaneneti vyutpattyā khalacarītyapi nāma | [RRSṬīkā zu RRS, 9, 46.3 5]
atra yatsvalpaṃ pātraṃ tatkāntamayaṃ kṛtvā yantre tatpātramadhye pārado dhṛtaśced atiśayena guṇavānbhavati | [RRSṬīkā zu RRS, 9, 46.3 6]
uktaṃ ca rasārṇave | [RRSṬīkā zu RRS, 9, 46.3 7.1]
na sūtena vinā kāntaṃ na kāntena vinā rasaḥ | [RRSṬīkā zu RRS, 9, 46.3 7.2]
kāntasūtasamāyogāt prayogo dehadhārakaḥ | [RRSṬīkā zu RRS, 9, 46.3 7.3]
iti | [RRSṬīkā zu RRS, 9, 46.3 8]
{RRSṬīkā zu RRS, 9, 49.2}
atha tiryakpātanayantramāha kṣipedrasamiti | [RRSṬīkā zu RRS, 9, 49.2 1]
natādhonāleti natopakaṇṭhacchidrasaṃlagnādhonālasaṃyute | [RRSṬīkā zu RRS, 9, 49.2 2]
anyaghaṭaḥ pārśve nimnadeśe sthitaḥ | [RRSṬīkā zu RRS, 9, 49.2 3]
tato ghaṭayorvadane ruddhvā pidhānābhyāṃ pidhāya saṃdhilepādi kṛtvādho ghaṭayor vadanayor adhaḥsthitanalikāyojitacchidrayor api saṃdhilepaṃ kṛtvā jvālayet | [RRSṬīkā zu RRS, 9, 49.2 4]
ghaṭāntare tāpotpattiparyantaṃ pāradaśuddhyartham etadyantrasyopayogo bodhyaḥ | [RRSṬīkā zu RRS, 9, 49.2 5]
{RRSṬīkā zu RRS, 9, 50.2}
pālikāyantramāha caṣakamiti | [RRSṬīkā zu RRS, 9, 50.2 1]
caṣakaṃ darvīsamānaṃ pātram | [RRSṬīkā zu RRS, 9, 50.2 2]
tattu na tiryagdaṇḍaṃ kiṃtu vinatāgra ucchrito daṇḍo yasya tathoktam | [RRSṬīkā zu RRS, 9, 50.2 3]
etadyantraṃ sadhūmagandhakajāraṇopayogi tathā bhairavanāthoktaparpaṭyādividhau copayokṣyate | [RRSṬīkā zu RRS, 9, 50.2 4]
{RRSṬīkā zu RRS, 9, 55.2}
atheṣṭikāyantraṃ lakṣayati nidhāya vartulāmiti | [RRSṬīkā zu RRS, 9, 55.2 1]
mallaṃ gambhīrodaraṃ kṣudraṃ mṛnmayaṃ pātraṃ tadgartāmadhye saṃsthāpya tatraikām iṣṭikāṃ madhyagartavatīṃ ca nidhāyeṣṭikāghaṭakagartasya paritaḥ samantato'ṅgulocchrāyāṃ pālikām ālavālaṃ vidhāya tadgarte pāradaṃ kṣiptvā tadgartamukhe vastraṃ prasārya tacca dṛḍhaṃ baddhvā tadupari samabhāgaṃ gandhakaṃ dattvā nyubjamallena gartamukhaṃ ruddhvā mallapālimadhyabhāgaṃ mṛdā samyagruddhvopari vanyopalaiḥ kapotapuṭaṃ punaḥ punardeyam | [RRSṬīkā zu RRS, 9, 55.2 2]
iṣṭikayā pāradasya yantraṇād etadyantram iṣṭikāyantranāmnā kathitam | [RRSṬīkā zu RRS, 9, 55.2 3]
tena nirdhūmagandhakajāraṇaṃ kuryāt | [RRSṬīkā zu RRS, 9, 55.2 4]
jīrṇe ca gandhake pārado raktavarṇo bhavet | [RRSṬīkā zu RRS, 9, 55.2 5]
atra drutapārade gandhakajāraṇāyāṃ gartāsye vastrācchādanaṃ vastropari gandhakaṃ ca dadyāditi vidhikramaḥ | [RRSṬīkā zu RRS, 9, 55.2 6]
yatra tu baddhasya rasasya gandhakajāraṇā kartavyā syāttadā tu pāradaṃ vastreṇa baddhvā tasyādhastād upariṣṭācca gandhakaṃ dattvā jārayedityanukto'pi viśeṣo bodhyaḥ | [RRSṬīkā zu RRS, 9, 55.2 7]
{RRSṬīkā zu RRS, 9, 56.3}
atha hiṅgulākṛṣṭividyādharayantramāha sthālikopari vinyasyeti | [RRSṬīkā zu RRS, 9, 56.3 1]
antastale nihitaśuṣkahiṅgulāyā viśālamukhāyāḥ sthālikāyā uparyuttānāmeva laghusthālīṃ vinyasya sthāpayitvā saṃdhilepādinā ruddhvordhvasthālyāṃ kiṃcicchītalajalaṃ punaḥ punardadyāt | [RRSṬīkā zu RRS, 9, 56.3 2]
adhaścullyāṃ vahniṃ jvālayetpraharatrayaparyantam | [RRSṬīkā zu RRS, 9, 56.3 3]
etadyantraṃ pāradasya hiṅgulād viyujyordhvapātratala ākṛṣṭikaraṃ syāt | [RRSṬīkā zu RRS, 9, 56.3 4]
etadākṛṣṭarasasya ṣoḍaśādhyāye caṇḍasaṃgrahagadaikakapāṭavidhāvanyatra copayogaṃ vakṣyati | [RRSṬīkā zu RRS, 9, 56.3 5]
{RRSṬīkā zu RRS, 9, 57.2}
atha ḍamaruyantramāha pāradauṣadhagarbhitayantrasthālyupari nyubjāmeva sthālīṃ nidhāya nirundhayet | [RRSṬīkā zu RRS, 9, 57.2 1]
mṛtkarpaṭādinā saṃdhirodhaṃ kuryāt | [RRSṬīkā zu RRS, 9, 57.2 2]
yantrasyādhastād agniḥ kāryaḥ | [RRSṬīkā zu RRS, 9, 57.2 3]
etad yantraṃ ḍamarukākhyam ūrdhvatalagapāradabhasmakarmaṇyupayujyate | [RRSṬīkā zu RRS, 9, 57.2 4]
{RRSṬīkā zu RRS, 9, 64.3}
atha nābhiyantramāha mallamadhya iti | [RRSṬīkā zu RRS, 9, 64.3 1]
dṛḍhasthūlavistṛtamṛtpātramadhye gartaṃ kuryāt | [RRSṬīkā zu RRS, 9, 64.3 2]
tatra pāradaṃ gandhakaṃ ca nidadhyāt | [RRSṬīkā zu RRS, 9, 64.3 3]
tato gartasya samantato'ṅgulocchrāyaṃ kuḍyākāraṃ bandhaṃ kuryāt | [RRSṬīkā zu RRS, 9, 64.3 4]
tatastaṃ gartaṃ gostanākāramūṣayā nyubjayā pidadhyāt | [RRSṬīkā zu RRS, 9, 64.3 5]
atrocyamānayā toyamṛdākhyayā mṛdā saṃdhiṃ ruddhvā saṃśoṣyoparisthitasarvamallabhāgaṃ kaṇṭhaparyantaṃ jalena pūrayet | [RRSṬīkā zu RRS, 9, 64.3 6]
yantrasyādhastācca cullyāṃ vahniṃ prajvālayedityantimaślokena saṃbandho bodhyaḥ | [RRSṬīkā zu RRS, 9, 64.3 7]
atra jalamṛcchabdabodhārthaṃ jalamṛdaṃ tatprasaṅgācca vahnimṛdaṃ ca madhyasthitagranthenāha lehavaditi | [RRSṬīkā zu RRS, 9, 64.3 8]
ghanena babbūlatvakkaṣāyeṇa purāṇaṃ lohakiṭṭacūrṇaṃ sūkṣmaṃ kaṇaṃ yathā syāttathā saṃmardya tatra guḍacūrṇaṃ samaṃ dattvā punaḥ saṃmardya kṛteyaṃ mṛjjalamṛditi khyātā | [RRSṬīkā zu RRS, 9, 64.3 9]
atha khaṭikāśvetacūrṇadravyaṃ khaḍū cāsa iti vākhyātam | [RRSṬīkā zu RRS, 9, 64.3 10]
paṭu saindhavam | [RRSṬīkā zu RRS, 9, 64.3 11]
lohakiṭṭaṃ ca sarvametanmithaḥ samaṃ gṛhītvā mahiṣīdugdhena saṃmardya vihiteyaṃ mṛdvahnimṛdākhyātā | [RRSṬīkā zu RRS, 9, 64.3 12]
iyaṃ ca tīkṣṇaṃ vahnipātaṃ sahata ityanvarthākhyā | [RRSṬīkā zu RRS, 9, 64.3 13]
etayā ruddho rasastaruṇyā kṛtasnehena baddhaḥ puruṣaḥ ivānyatra gantuṃ na śaknoti | [RRSṬīkā zu RRS, 9, 64.3 14]
asya yantrasya jalayantramiti nāmāntaraṃ kecidvadanti | [RRSṬīkā zu RRS, 9, 64.3 15]
pāṣāṇabhedirasavidhāvasyopayogaṃ vakṣyati | [RRSṬīkā zu RRS, 9, 64.3 16]
rasasāre pāradabandhanārthamapyasya yantrasyopayogamudājahāra | [RRSṬīkā zu RRS, 9, 64.3 17]
{RRSṬīkā zu RRS, 9, 65.3}
atha grastayantramāha mūṣāmiti | [RRSṬīkā zu RRS, 9, 65.3 1]
sthūlamūṣodare praveśayogyām ādyantamadhyabhāgeṣu tatsamavartulāṃ laghumūṣāṃ kuryāt | [RRSṬīkā zu RRS, 9, 65.3 2]
etadyantraṃ grastayantramiti khyātam | [RRSṬīkā zu RRS, 9, 65.3 3]
anena hi svodare ruddhagatiḥ pārado grastaḥ pīḍito mārakabheṣajena mārito vā bhavati | [RRSṬīkā zu RRS, 9, 65.3 4]
kajjalīkṛtaṃ bheṣajāntareṇa saṃmarditaṃ vā pāradaṃ sthūlamūṣāntastale saṃbhṛtya tadrodhārthaṃ kiṃcillaghumūṣāṃ nyubjāṃ tadudare praveśya dṛḍhaṃ yathā syāttathā saṃdhirodhaṃ kṛtvā gajapuṭena pāradaṃ bhasmīkurvanti bhiṣajaḥ | [RRSṬīkā zu RRS, 9, 65.3 5]
randhraṇaṃ bandhanam | [RRSṬīkā zu RRS, 9, 65.3 6]
{RRSṬīkā zu RRS, 9, 66.2}
atha sthālīyantramāha sthālyāmiti | [RRSṬīkā zu RRS, 9, 66.2 1]
sthālyāṃ mṛnmayapātryāṃ tāmralohādi nikṣipya mallena niruddhamukhaṃ kṛtvā tadbheṣajaṃ sthālikādhaḥsthavahninā pacyate ityetat sthālīyantraṃ prasiddham | [RRSṬīkā zu RRS, 9, 66.2 2]
{RRSṬīkā zu RRS, 9, 73.2}
atha dhūpayantramāha vidhāyeti | [RRSṬīkā zu RRS, 9, 73.2 1]
atra yathoktamānaṃ lauhaṃ pātraṃ vidhāya tatkaṇṭhādho dvyaṅgule deśe jalādhāraṃ laghupātraviśeṣaṃ nihitaṃ kuryāt | [RRSṬīkā zu RRS, 9, 73.2 2]
jaḍadravyasya dhāraṇārtham āśrayabhūtaṃ pātraṃ jalādhāraśabdavācyam | [RRSṬīkā zu RRS, 9, 73.2 3]
tatra lohaśalākāstiryaṅnidhāya tatra svarṇapatrāṇi vinyaset sthāpayet | [RRSṬīkā zu RRS, 9, 73.2 4]
teṣāmadhobhāge vakṣyamāṇaṃ dhūmadravyaṃ nikṣipet | [RRSṬīkā zu RRS, 9, 73.2 5]
tato yantrapātram apareṇa nyubjapātreṇa chādayet | [RRSṬīkā zu RRS, 9, 73.2 6]
mṛdā saṃdhilepaṃ kṛtvā yantrasyādhastādvahniṃ kuryāt | [RRSṬīkā zu RRS, 9, 73.2 7]
uktavidhānena hatāni patrāṇi kṛṣṇāni bhavanti | [RRSṬīkā zu RRS, 9, 73.2 8]
tatastāni sarase taptakhalve yathāvidhi mardanena pārado bhakṣayati | [RRSṬīkā zu RRS, 9, 73.2 9]
bhakṣitāni ca tāni pāradodare śīghraṃ dravanti | [RRSṬīkā zu RRS, 9, 73.2 10]
atra dhūpadravyamāha | [RRSṬīkā zu RRS, 9, 73.2 11]
pāradena sākaṃ gandhakaharitālamanaḥśilānām anyatamasya samastānāṃ vā kṛtāyāḥ kajjalyā dhūpanaṃ tayā kajjalyā bhasmīkṛtanāgena dhūpanaṃ vā svarṇapatrāṇāṃ dhūpanasaṃskārārthaṃ mukhyaṃ dhūpanadravyam udāhṛtam | [RRSṬīkā zu RRS, 9, 73.2 12]
tārārthaṃ dhūpanaṃ tūcyata iti śeṣaḥ | [RRSṬīkā zu RRS, 9, 73.2 13]
tadāha tārapatrāṇyuktakajjalyā mṛtena vaṅgena dhūpayet | [RRSṬīkā zu RRS, 9, 73.2 14]
yathāyogyair māraṇayogyair uparasair hiṅgūlarasakamākṣikādibhir api dhūpayet | [RRSṬīkā zu RRS, 9, 73.2 15]
jāraṇādravasādhanaṃ patrāṇāṃ jāraṇopayogipāradagarbhadravasādhanam ityarthaḥ | [RRSṬīkā zu RRS, 9, 73.2 16]
{RRSṬīkā zu RRS, 9, 75.2}
prāguktaṃ svedanīyantrameva kandukayantranāmnāha sthūlasthālyāmiti | [RRSṬīkā zu RRS, 9, 75.2 1]
anye manīṣiṇo dhīrā vakṣyamāṇaprakāreṇa prāhuḥ yadveti | [RRSṬīkā zu RRS, 9, 75.2 2]
tatkandukayantramiti | [RRSṬīkā zu RRS, 9, 75.2 3]
evaṃ ca teṣāṃ mate svedanīyantram asmād bhinnam eveti bhāvaḥ | [RRSṬīkā zu RRS, 9, 75.2 4]
puṣpādīnām atimṛdudravyāṇāṃ kalkāder vā svedanārtham asya yantrasyopayogo bodhyaḥ | [RRSṬīkā zu RRS, 9, 75.2 5]
{RRSṬīkā zu RRS, 9, 78.3}
atha khalvasaṃjñāyogyā sā śilā syāt | [RRSṬīkā zu RRS, 9, 78.3 1]
yā nīlā śyāmavarṇā vā snigdhādiguṇaviśiṣṭā ṣoḍaśāṅgulakocchrāyā tathā navāṅgulakavistārā caturviṃśāṅgulair ā samantāddīrghā ca syāt | [RRSṬīkā zu RRS, 9, 78.3 2]
sā khalvayogyeti pūrvatra saṃbandhaḥ | [RRSṬīkā zu RRS, 9, 78.3 3]
gharṣaṇī tu dvādaśāṅguladīrghā syāt | [RRSṬīkā zu RRS, 9, 78.3 4]
punaḥ khalvaśilāmānavikalpamāha viṃśatyaṅguleti | [RRSṬīkā zu RRS, 9, 78.3 5]
athavā khalvaśilā viṃśatyaṅguladīrghā | [RRSṬīkā zu RRS, 9, 78.3 6]
utsedha ucchrāye ca daśāṅgulā kāryeti viśeṣaḥ | [RRSṬīkā zu RRS, 9, 78.3 7]
navāṅguleti vistāramānaṃ tu prāguktameva grāhyam | [RRSṬīkā zu RRS, 9, 78.3 8]
{RRSṬīkā zu RRS, 10, 8.2}
mūṣārthaṃ praśastamṛttikāyā lakṣaṇamāha mṛttiketi | [RRSṬīkā zu RRS, 10, 8.2 1]
pāṇḍurā sthūlakaṇā śoṇamiśrapāṇḍurakaṇā vā | [RRSṬīkā zu RRS, 10, 8.2 2]
kaulālī kulālabhāṇḍotpādanārtham upādānamṛttikā | [RRSṬīkā zu RRS, 10, 8.2 3]
atha sarvamūṣopayogisādhāraṇamṛttikām āha yā mṛttiketi | [RRSṬīkā zu RRS, 10, 8.2 4]
dagdhatuṣeti | [RRSṬīkā zu RRS, 10, 8.2 5]
caturthāṃśena dagdhatuṣayuktā pratyekaṃ tathā bhāgaiḥ śikhitraiḥ kokilair hayaladdināśvaśakṛtā ca yuktā sā praśastā | [RRSṬīkā zu RRS, 10, 8.2 6]
mūṣikāmṛdi caturthāṃśena saṃyojyadravyāṇyāha śvetāśmāna iti | [RRSṬīkā zu RRS, 10, 8.2 7]
gāretyaparaparyāyāḥ | [RRSṬīkā zu RRS, 10, 8.2 8]
te ca dagdhā eva grāhyāḥ | [RRSṬīkā zu RRS, 10, 8.2 9]
{RRSṬīkā zu RRS, 10, 11.2}
atha yogamūṣāmāha dagdhagāreti | [RRSṬīkā zu RRS, 10, 11.2 1]
dagdhā gārā vajraprasavāḥ śvetapāṣāṇā dagdhaṃ śālituṣaṃ ca pratyekaṃ caturthāṃśena taistathā tattadviḍacūrṇaiśca miśritā yā praśastā valmīkamṛttikā tayā vihitā ghaṭitā mūṣā yogamūṣeti kīrtyate | [RRSṬīkā zu RRS, 10, 11.2 2]
iyaṃ cābhrakasattvāder jāraṇāyāṃ viśiṣṭo yo yo viḍastena vilepitā tenaiva kāryā | [RRSṬīkā zu RRS, 10, 11.2 3]
atha jāraṇāyāṃ sā pāradagarbhitā koṣṭhīyantre bhastrikayā dhmātā cettayā sādhito jāritatāmrasattvādiḥ khoṭādirūpaśca pārado guṇavattaro bhavati | [RRSṬīkā zu RRS, 10, 11.2 4]
evaṃ ceyaṃ yogavāhimūṣā yogamūṣetyanvarthanāmiketi bhāvaḥ | [RRSṬīkā zu RRS, 10, 11.2 5]
{RRSṬīkā zu RRS, 10, 13.2}
atha hīnajātīyanātikaṭhinavajrapramukhakaṭhinapāṣāṇasattvaratnānāṃ drāvaṇakarīṃ mūṣāmāha gāreti | [RRSṬīkā zu RRS, 10, 13.2 1]
gārāḥ śvetā vajrotpādakāḥ pāṣāṇāḥ | [RRSṬīkā zu RRS, 10, 13.2 2]
bhūnāgadhautaṃ paribhāṣādhyāyoktaṃ grāhyam | [RRSṬīkā zu RRS, 10, 13.2 3]
śaṇā dagdhatuṣāścaite mithaḥ samāḥ | [RRSṬīkā zu RRS, 10, 13.2 4]
taiḥ samā samabhāgā prāguktalakṣaṇā mūṣopādānamṛd ekatra kṛtvā mahiṣīdugdhena saṃmardya saṃskṛtā ceyaṃ mṛtkrauñcikāpakṣamātraṃ nānāvidhamūṣārūpo yo bhāgo yantratulyastannirmāṇārthaṃ praśastatvena bahuṣu grantheṣu kathitā | [RRSṬīkā zu RRS, 10, 13.2 5]
taddhitamūṣāyāḥ sattvāharaṇādikāryeṣvagninā cirakālaparyantaṃ durbhedyatvāt | [RRSṬīkā zu RRS, 10, 13.2 6]
bhūnāgopetatvena śīghradrāvaṇopayogitvācca | [RRSṬīkā zu RRS, 10, 13.2 7]
tayā saṃskṛtayā mṛdā vihitā mūṣā śāstre vajradrāvaṇaketi khyātā | [RRSṬīkā zu RRS, 10, 13.2 8]
{RRSṬīkā zu RRS, 10, 14.3}
atha gāramūṣāmāha dagdheti | [RRSṬīkā zu RRS, 10, 14.3 1]
dagdhā ye mṛttikāpekṣayā ṣaḍguṇā gārāstadviśiṣṭāstathā lohakiṭṭā aṅgārā nirvāṇāgnayaḥ kokilāḥ | [RRSṬīkā zu RRS, 10, 14.3 2]
tathā śaṇāḥ tāga iti khyātāḥ | [RRSṬīkā zu RRS, 10, 14.3 3]
te ca pratyekaṃ caturthāṃśamitāstairyuktā yā kṛṣṇavarṇā mṛttatkṛtā mūṣā śāstre gāramūṣeti parikīrtitā | [RRSṬīkā zu RRS, 10, 14.3 4]
teṣāṃ pāṣāṇānāmatra sādhakamadhye hyadhikabhāgopetatvāditi bhāvaḥ | [RRSṬīkā zu RRS, 10, 14.3 5]
{RRSṬīkā zu RRS, 10, 15.3}
atha varamūṣām āha vajreti | [RRSṬīkā zu RRS, 10, 15.3 1]
vajro hīrakaḥ | [RRSṬīkā zu RRS, 10, 15.3 2]
tadalābhe vaikrāntaṃ grāhyam | [RRSṬīkā zu RRS, 10, 15.3 3]
aṅgārā haṭhānmṛttikādhūliprakṣepeṇa niragnayaḥ kokilāḥ | [RRSṬīkā zu RRS, 10, 15.3 4]
tathā dagdhatuṣāḥ | [RRSṬīkā zu RRS, 10, 15.3 5]
sarve ca mithastulyabhāgāḥ | [RRSṬīkā zu RRS, 10, 15.3 6]
sarvebhyaścaturguṇā mṛttikā tattulyā gārāḥ śvetapāṣāṇāḥ | [RRSṬīkā zu RRS, 10, 15.3 7]
etannirmitā mūṣā varamūṣeti kathyate | [RRSṬīkā zu RRS, 10, 15.3 8]
varasya śreṣṭhasya mahāmūlyasya hīrakasyātra ghaṭakatvāt | [RRSṬīkā zu RRS, 10, 15.3 9]
{RRSṬīkā zu RRS, 10, 16.3}
atha varṇamūṣāmāha pāṣāṇeti | [RRSṬīkā zu RRS, 10, 16.3 1]
pāṣāṇā raktapāṣāṇāḥ | [RRSṬīkā zu RRS, 10, 16.3 2]
samabhāgaiśca taiḥ sahitā yā raktā raktavarṇā mṛttikā tayā sādhitā vihitā mūṣā varṇamūṣeti proktā | [RRSṬīkā zu RRS, 10, 16.3 3]
yasmādiyaṃ niyujyata upayujyate nirvāhaṇena dhātoḥ pāradasya vā raktavarṇotpādanārtham | [RRSṬīkā zu RRS, 10, 16.3 4]
uktaṃ ca rasahṛdaye | [RRSṬīkā zu RRS, 10, 16.3 5]
nirguṇḍīrasabhāvitapuṭitaṃ śilayā vartitaṃ ślakṣṇam | [RRSṬīkā zu RRS, 10, 16.3 6.1]
tāvanmṛditapuṭitaṃ nirutthabhāvaṃ vrajedyāvat | [RRSṬīkā zu RRS, 10, 16.3 6.2]
tāre tannirvyūḍhaṃ yāvat pītaṃ bhavedruciram | [RRSṬīkā zu RRS, 10, 16.3 7.1]
hemnā samena militaṃ mātrātulyaṃ bhavet kanakam | [RRSṬīkā zu RRS, 10, 16.3 7.2]
iti | [RRSṬīkā zu RRS, 10, 16.3 8]
atra nirvāhaṇaṃ cāsyāṃ mūṣāyāṃ kāryam | [RRSṬīkā zu RRS, 10, 16.3 9]
raktavargaḥ śvetavargaścāsminnevādhyāye vakṣyamāṇaḥ | [RRSṬīkā zu RRS, 10, 16.3 10]
{RRSṬīkā zu RRS, 10, 18.2}
atha viḍamūṣāmāha tattadviḍamṛdudbhūteti | [RRSṬīkā zu RRS, 10, 18.2 1]
abhrasattvajāraṇasvarṇajāraṇopayogīni yāni vaḍavānalādiviḍāni yathoddiṣṭarasādibhāvitāni cūrṇāni tathā sarvalohādijāraṇopayogiviḍātmakaścūrṇaḥ paribhāṣādhyāye viḍavarṇanāvasare prāguktaḥ | [RRSṬīkā zu RRS, 10, 18.2 2]
tathā pūrvoktā nānāvidhā pāṇḍurādimṛttadudbhūtā tatsiddhā tathā tattadviḍair grāsajāraṇasādhanair viśiṣṭaiścūrṇairantarvilepitā yā mūṣā sā viḍamūṣetyucyate | [RRSṬīkā zu RRS, 10, 18.2 3]
iyaṃ mūṣā dṛḍhakāyakararasāyanavidhau sādhanatvena dehārthā dehopayoginītyarthaḥ | [RRSṬīkā zu RRS, 10, 18.2 4]
tathā lohamāraṇopayoginī | [RRSṬīkā zu RRS, 10, 18.2 5]
ata eva lohārthā | [RRSṬīkā zu RRS, 10, 18.2 6]
tathā artho dhanaṃ tathā suvarṇādyutpādanavidhau dhātuvāde sādhanatvenārthārthā | [RRSṬīkā zu RRS, 10, 18.2 7]
tathā kāsaghnaratnakaraṇḍakarasārśonāśakasarvalokāśrayarasaprabhṛtinānāvidharogaghnarasavidhau sādhanatvena yogārthā cetīyaṃ caturvidhakāryopayoginī bhavati | [RRSṬīkā zu RRS, 10, 18.2 8]
{RRSṬīkā zu RRS, 10, 21.2}
athāvyabhicāreṇa vajramātradrāvaṇārthaṃ vajramūṣāmāha gāreti | [RRSṬīkā zu RRS, 10, 21.2 1]
vālābdeti | [RRSṬīkā zu RRS, 10, 21.2 2]
vālā narakeśāḥ | [RRSṬīkā zu RRS, 10, 21.2 3]
abdadhvanimūlaṃ tandulīyakamūlam | [RRSṬīkā zu RRS, 10, 21.2 4]
iyaṃ mūṣā dravadraveṇa vyathitā satī antaḥsthataijasadravyayogasaṃyogena bāhyāgnisaṃyogena ca saṃtataṃ pīḍitā satyapyagniṃ sahate | [RRSṬīkā zu RRS, 10, 21.2 5]
{RRSṬīkā zu RRS, 10, 24.2}
vṛntākamūṣāmāha vṛntākākāreti | [RRSṬīkā zu RRS, 10, 24.2 1]
dvādaśakāṅgulam | [RRSṬīkā zu RRS, 10, 24.2 2]
dvādaśāṅgulaṃ dīrgham ūrdhvam uttānamūṣāyā ūrdhvatanamukhabhāgo dhattūrapuṣpavat krameṇa vistīrṇastadvadeva ca saṃśleṣeṇa tricatuṣkoṇayuto dhmānāvasare pihite'pi mukhe sati tatkoṇamārgeṇāntaḥsthadhūmasya bahirnirgamanārthaṃ koṇaghaṭanenaiva tanmukhaṃ sacchidraṃ bhavati | [RRSṬīkā zu RRS, 10, 24.2 3]
tacca mukham aṣṭāṅgulavistṛtaṃ vartulasūtraveṣṭanenāṣṭāṅgulamitam ityarthaḥ | [RRSṬīkā zu RRS, 10, 24.2 4]
{RRSṬīkā zu RRS, 10, 25.2}
atha gostanamūṣāmāha mūṣāyā iti | [RRSṬīkā zu RRS, 10, 25.2 1]
śikhāyukteti | [RRSṬīkā zu RRS, 10, 25.2 2]
śikharākārapidhānakasahiteyameva cāndhamūṣābhidhīyate | [RRSṬīkā zu RRS, 10, 25.2 3]
dvaṃdvitabījamelāpādividhāvasyā upayogo bodhyaḥ | [RRSṬīkā zu RRS, 10, 25.2 4]
yatra tu nyubjayā tayācchādanaṃ kriyate tatra pidhānarahitā grāhyā | [RRSṬīkā zu RRS, 10, 25.2 5]
yathā nābhiyantre prāguktam | [RRSṬīkā zu RRS, 10, 25.2 6.1]
tataścācchādayet samyaggostanākāramūṣayā | [RRSṬīkā zu RRS, 10, 25.2 6.2]
iti | [RRSṬīkā zu RRS, 10, 25.2 6.3]
{RRSṬīkā zu RRS, 10, 26.2}
mallamūṣāmāha nirdiṣṭeti | [RRSṬīkā zu RRS, 10, 26.2 1]
mallaṃ pidhānopayogi vistīrṇaṃ kiṃcid gabhīrodaraṃ mṛnmayaṃ pātraṃ śarāveti loke prasiddham | [RRSṬīkā zu RRS, 10, 26.2 2]
saptaviṃśatitame'dhyāye'syā upayogaṃ vakṣyati madanasaṃjīvanarasavidhau | [RRSṬīkā zu RRS, 10, 26.2 3]
anyatrāpi prabhūtasthale caiṣopayujyate | [RRSṬīkā zu RRS, 10, 26.2 4]
tadevocyate parpaṭyādīti | [RRSṬīkā zu RRS, 10, 26.2 5]
{RRSṬīkā zu RRS, 10, 27.2}
trayodaśādhyāyoktaparpaṭīprabhṛtirasānām alpasvedasādhyānāṃ pakvamūṣāmāha kulāleti | [RRSṬīkā zu RRS, 10, 27.2 1]
vastramayapoṭalīva bheṣajagarbhitaṃ bheṣajamayamūṣā kapardikāśaṅkhādi bhūmau gajapuṭādinā pācayitum yatra pātrāntare dhriyate pākottaram ācchādanasahitaṃ ca gṛhyate | [RRSṬīkā zu RRS, 10, 27.2 2]
yathā rājayakṣmacikitsāyāṃ mṛgāṅkapoṭalīvidhau sa rasaḥ poṭalītyucyate | [RRSṬīkā zu RRS, 10, 27.2 3]
{RRSṬīkā zu RRS, 10, 28.2}
atha golamūṣāmāha nirvaktreti | [RRSṬīkā zu RRS, 10, 28.2 1]
gatvaradravyaṃ pāradarasakamanaḥśilāharitālaprabhṛti madhye dattvā kulālena yā nirmukhaiva vidhīyate etatsamā tāmramūṣā rasahṛdaye 'ṣṭādaśāvabodhe 'bhihitā | [RRSṬīkā zu RRS, 10, 28.2 2]
ata eva tadudāharaṇamatra nopayogi | [RRSṬīkā zu RRS, 10, 28.2 3]
mṛnmayodāharaṇaprayogo nopalabhyate | [RRSṬīkā zu RRS, 10, 28.2 4]
{RRSṬīkā zu RRS, 10, 29.3}
atha mahāmūṣāmāha tala iti | [RRSṬīkā zu RRS, 10, 29.3 1]
ayo'bhraketi | [RRSṬīkā zu RRS, 10, 29.3 2]
atrāyaḥśabdena kāntaṃ grāhyam | [RRSṬīkā zu RRS, 10, 29.3 3]
tasyāntaḥpītarekhāviśiṣṭasya chāgaraktena bhāvanayā śuddhasya | [RRSṬīkā zu RRS, 10, 29.3 4]
piṇḍībaddhasya koṣṭhayantrodare mūṣāyāṃ laghubhastrayā dhamanādbhavati sattvanipātanam | [RRSṬīkā zu RRS, 10, 29.3 5]
{RRSṬīkā zu RRS, 10, 30.3}
maṇḍūkamūṣāmāha maṇḍūketi | [RRSṬīkā zu RRS, 10, 30.3 1]
tadākāramūṣāyā gāmbhīryadairghyapariṇāhāḥ ṣaḍaṅgulamitāḥ kāryāḥ | [RRSṬīkā zu RRS, 10, 30.3 2]
upari mṛttikayā tām caturaṅgulamitam ācchādya bhūmipṛṣṭhoparītyarthaḥ | [RRSṬīkā zu RRS, 10, 30.3 3]
{RRSṬīkā zu RRS, 10, 31.2}
muśalamūṣāmāha mūṣeti | [RRSṬīkā zu RRS, 10, 31.2 1]
cakribaddharaso dvāviṃśādhyāye vakṣyamāṇaḥ | [RRSṬīkā zu RRS, 10, 31.2 2]
{RRSṬīkā zu RRS, 10, 32.2}
alpāgnisādhyasya dravyapākasya sādhanāya mūṣā nānāvidhā uktāḥ | [RRSṬīkā zu RRS, 10, 32.2 1]
saṃprati prabhūtāgnisādhyasya dravyapākasya sādhanārthaṃ vividhāḥ koṣṭhīr vaktukāmaḥ prathamaṃ tāsāṃ prayojanamāha sattvānāmiti | [RRSṬīkā zu RRS, 10, 32.2 2]
mūṣāmṛdaiva koṣṭhīr vidadhyād ityabhiprāyeṇaivātra koṣṭhīnāṃ mṛdviśeṣo noktaḥ | [RRSṬīkā zu RRS, 10, 32.2 3]
rasaratnākare tu mṛttikādravyāṇāṃ pramāṇamapi spaṣṭaṃ kṛtvābhihitam | [RRSṬīkā zu RRS, 10, 32.2 4]
tathā ca tadgranthaḥ | [RRSṬīkā zu RRS, 10, 32.2 5.1]
gārā dagdhāstuṣā dagdhā valmīkamṛttikā | [RRSṬīkā zu RRS, 10, 32.2 5.2]
ajāśvānāṃ malaṃ dagdhaṃ yāvat tat kṛṣṇatāṃ gatam | [RRSṬīkā zu RRS, 10, 32.2 5.3]
pāṣāṇabhedapatrāṇi kṛṣṇā mṛcca samaṃ samam | [RRSṬīkā zu RRS, 10, 32.2 6.1]
vajravallyā dravairmardyaṃ dinaṃ vā peṣayeddṛḍham | [RRSṬīkā zu RRS, 10, 32.2 6.2]
tena koṣṭhīr vaṅkanālā vajramūṣāśca kārayet | [RRSṬīkā zu RRS, 10, 32.2 7.1]
mṛnmayakośasya koṣṭhīti nāma prasiddham | [RRSṬīkā zu RRS, 10, 32.2 7.2]
sā ca dvividhā | [RRSṬīkā zu RRS, 10, 32.2 8]
bhūmikoṣṭhī calatkoṣṭhī ca | [RRSṬīkā zu RRS, 10, 32.2 9]
yatkoṣṭhīyantraṃ prāguditaṃ sā calatkoṣṭhīti nigadyate | [RRSṬīkā zu RRS, 10, 32.2 10]
idānīm ucyamānāstu sarvā bhūmikoṣṭhyaḥ | [RRSṬīkā zu RRS, 10, 32.2 11]
tāśca dvividhāḥ | [RRSṬīkā zu RRS, 10, 32.2 12]
prakāśakoṣṭhī sapidhānakoṣṭhī ceti bhedena | [RRSṬīkā zu RRS, 10, 32.2 13]
{RRSṬīkā zu RRS, 10, 38.2}
prathamaṃ sapidhānakoṣṭhīmāha rājahasteti | [RRSṬīkā zu RRS, 10, 38.2 1]
sapādahastastriṃśadaṅgulātmakastanmita utsedha ucchrayo yasyāstathoktā | [RRSṬīkā zu RRS, 10, 38.2 2]
tadardhamātrau dairghyavistārau yasyāstathoktā | [RRSṬīkā zu RRS, 10, 38.2 3]
tathā caturasrā catuṣkoṇā sarvato dārḍhyāya mṛnmayena kuḍyena bhittyā bahirveṣṭitā kāryā | [RRSṬīkā zu RRS, 10, 38.2 4]
tena catasṛṣu dikṣu catasro bhittayaḥ sambhavanti | [RRSṬīkā zu RRS, 10, 38.2 5]
ekabhittāviti sāmānyata uktamapi yogyatayā pūrvabhittau paścimabhittau veti viśeṣārthe paryavasyati | [RRSṬīkā zu RRS, 10, 38.2 6]
tasyāṃ diśi sthitāyāṃ bhittau dvāraṃ vitastyā saṃmitaṃ kāryam | [RRSṬīkā zu RRS, 10, 38.2 7]
yadvitastimitaṃ dīrghaṃ sūtraṃ tadvartulaṃ nidhāyāntaravakāśo yāvān sambhavati tanmitaṃ vartulaṃ caturaṅgulamitam ityarthaḥ | [RRSṬīkā zu RRS, 10, 38.2 8]
antaḥsthitajvālāyāḥ sattvanirgamakālabodhikāyāḥ parīkṣārthaṃ caret kuryāt | [RRSṬīkā zu RRS, 10, 38.2 9]
tadarthaṃ prakāśa āvaśyakaḥ | [RRSṬīkā zu RRS, 10, 38.2 10]
sa tu prācyāṃ pratīcyāṃ vādhikyena labhyata iti prakāśayogyatvād viśiṣṭā digevātra gṛhītā | [RRSṬīkā zu RRS, 10, 38.2 11]
taddvārasyādhobhāgo dehalī dvāradehasaṃrakṣikā sā dvitryaṅgulamitā kāryā | [RRSṬīkā zu RRS, 10, 38.2 12]
tādṛgdehalyā adhobhāge bhūtalaṃ saṃlagnaṃ pūrvavadeva sārdhavitastimitasūtreṇa paricchinnam arthāt ṣaḍaṅgulaṃ vartulaṃ dvāraṃ bhastrāyojanāya kāryam | [RRSṬīkā zu RRS, 10, 38.2 13]
atra vitastidīrghā tāvad bhittireva sārdhavitastidīrghā ca dvāradvayārthaṃ paryāptā na bhavati | [RRSṬīkā zu RRS, 10, 38.2 14]
ata uktaṃ sūtramitaṃ vartulaṃ ceti | [RRSṬīkā zu RRS, 10, 38.2 15]
kecittu kramanimnabhūminikhātatiryaggartābhāgo'pi sārdhavitastimānārthaṃ saṃgrāhya iti noktasūtradairghyamānāpekṣā lohakārāṇāṃ tathaiva saṃpradāyo'pi saṃprati dhmānavidhau dṛśyata iti vadanti | [RRSṬīkā zu RRS, 10, 38.2 16]
tattu nocitam | [RRSṬīkā zu RRS, 10, 38.2 17]
tādṛśagartābhāgasya pātālakoṣṭhikāyāṃ vakṣyamāṇatvāt | [RRSṬīkā zu RRS, 10, 38.2 18]
ūrdhvabhāge koṣṭhikāyā uttarāṅgasyordhvāṅgasya ca kartavyā yā bhittiḥ sā caturvidhāpi prādeśapramitā daśāṅgulamitaivārthācchikhākāravat saṃkucitā kāryā | [RRSṬīkā zu RRS, 10, 38.2 19]
śikhāsthāna ūrdhvaṃ dvāraṃ tu prādeśamitāyāmavistāram eva kāryam | [RRSṬīkā zu RRS, 10, 38.2 20]
tatastaddvāraṃ ceṣṭikayā ruddhvā prāguktavitastimitaṃ dvāraṃ ca kokilaiḥ samāpūrya dhamet | [RRSṬīkā zu RRS, 10, 38.2 21]
kiṃ kṛtvā ruddhvā dhamettadāha prathamaṃ śikhitrān kokilān dhmānārham abhrakādidravaṃ cordhvadvāreṇa krameṇa nikṣipet | [RRSṬīkā zu RRS, 10, 38.2 22]
kiṃ tad dhmānadravyaṃ piṇḍīkṛtaṃ bhāgaśaḥ sakṛdeva vā nikṣiped ityākāṅkṣāyāmāha sattvapātanagolān iti | [RRSṬīkā zu RRS, 10, 38.2 23]
punaḥ punaḥ pratiprakṣepakālāvasaraṃ saṃtataṃ dhmātvā yadāṅgārāḥ kārśyaṃ prāpnuyuḥ śvetabhasmāvṛtāśca bhaveyustadā punaḥ kokilān dattvā punardhamanaṃ kāryam | [RRSṬīkā zu RRS, 10, 38.2 24]
evaṃ bhastrādvayena praharaparyantaṃ saṃtataṃ dhmānena prāyaḥ kaṭhinadravyāṇāṃ sattvanirgamanakālaḥ samupajāyate | [RRSṬīkā zu RRS, 10, 38.2 25]
paraṃ tu nāyaṃ kālaḥ sattvanirgamanajñāpakaḥ svātantreṇa kiṃtu śuklā vahnijvālaiva jñāyamānā | [RRSṬīkā zu RRS, 10, 38.2 26]
uktaṃ hi paribhāṣādhyāye | [RRSṬīkā zu RRS, 10, 38.2 27.1]
yadā hutāśo dīptārciḥ śuklotthānasamanvitaḥ | [RRSṬīkā zu RRS, 10, 38.2 27.2]
śuddhāvartastadā jñeyaḥ sa kālaḥ sattvanirgame | [RRSṬīkā zu RRS, 10, 38.2 27.3]
iti | [RRSṬīkā zu RRS, 10, 38.2 27.4]
tadā sphuṭipiṇḍīr bahir niṣkāsya kiṭṭaṃ pṛthakkṛtya gurumārgeṇa sattvamātraṃ grāhyam | [RRSṬīkā zu RRS, 10, 38.2 28]
atha dvitīyaḥ sattvapiṇḍānāṃ prakṣepakālaḥ prāpnotīti bodhyam | [RRSṬīkā zu RRS, 10, 38.2 29]
atha mṛdudravyāṇāṃ sattvapātārtham alpadhmānāpekṣā | [RRSṬīkā zu RRS, 10, 38.2 30]
{RRSṬīkā zu RRS, 10, 42.3}
atastadupayogikoṣṭhīviśeṣamāha dṛḍhabhūmāviti | [RRSṬīkā zu RRS, 10, 42.3 1]
tatra dvādaśāṅgulaṃ gartaṃ vidhāya tattalamadhye caturaṅgulagāmbhīryavistāram anyaṃ vartulaṃ gartaṃ kṛtvā garbhagartatalam ārabhya pṛṣṭhabhāgaparyantaṃ bāhyagartābhimukhaṃ tatsallagnaṃ kiṃcitsamunnataṃ tiryaṅnālasamanvitaṃ dvāraṃ vidhāya garbhagartopari mṛccakrīṃ pañcarandhraviśiṣṭāṃ vāyor ūrdhvagamanārthaṃ kṣipet | [RRSṬīkā zu RRS, 10, 42.3 2]
taduparyaṅgārāṃstadupari sattvapātanagolāṃśca nikṣipya sarvāṃ koṣṭhīṃ kokilaiḥ pūrayitvaikabhastrayā dhamet | [RRSṬīkā zu RRS, 10, 42.3 3]
eṣā pātālakoṣṭhiketyucyate | [RRSṬīkā zu RRS, 10, 42.3 4]
{RRSṬīkā zu RRS, 10, 44.3}
adhodhmānaviśiṣṭāṃ koṣṭhīmuktordhvadhamanaviśiṣṭāṃ koṣṭhīmāha dvādaśeti | [RRSṬīkā zu RRS, 10, 44.3 1]
prādeśāyāmavistārā koṣṭhī bhūtalopari kāryā | [RRSṬīkā zu RRS, 10, 44.3 2]
sā ca talabhāgam ārabhyopari caturaṅgulabhāgaṃ vihāya tadupari valayena kaṭakena samanvitāṃ tāṃ kṛtvā valayopari prabhūtacchidrayuktāṃ cakrīṃ nikṣipya tatra kokilāṃśca dattvā vaṅkanālataḥ pradhamet | [RRSṬīkā zu RRS, 10, 44.3 3]
mṛttikāpekṣayā adhikagārabhāgamiśritamṛdupādāneyaṃ koṣṭhī gārakoṣṭhītyucyate | [RRSṬīkā zu RRS, 10, 44.3 4]
iyaṃ kāṃsyarītipramukhaṃ yatsṛṣṭalohaṃ tanmadhye saṃsargaghaṭakayor madhya ekasyāvaśeṣakarī dvitīyaṃ vināśyetyarthaḥ | [RRSṬīkā zu RRS, 10, 44.3 5]
{RRSṬīkā zu RRS, 10, 46.3}
atha siddharasānāṃ khoṭabaddhādīnām abhrakādisattvānāṃ ca kācaṭaṅkaṇasauvīrādinā śodhayituṃ sādhanabhūtāṃ koṣṭhīmāha dvādaśāṅguleti | [RRSṬīkā zu RRS, 10, 46.3 1]
asyāṃ koṣṭhyāṃ sthāpitamūṣāmadhye siddharasādi prakṣipya saṃtatadhmānāvasare 'ntarāntarā muhuḥ kācacūrṇādi dattvā dhamet | [RRSṬīkā zu RRS, 10, 46.3 2]
mṛdudravyaṃ sattvādi | [RRSṬīkā zu RRS, 10, 46.3 3]
iyaṃ koṣṭhī budhnabhāgamārabhya mukhabhāgaparyantaṃ kramavistṛtā prādeśapramitavartulamukhī kāryetyanuktamapi bodhyam | [RRSṬīkā zu RRS, 10, 46.3 4]
pūrvasyāstathāmānamukhasyoktatvāt | [RRSṬīkā zu RRS, 10, 46.3 5]
{RRSṬīkā zu RRS, 10, 50.2}
saṃprati mūṣākoṣṭhyapekṣyādhikatarāgnijanakapuṭān vaktuṃ teṣāṃ prayojanamāha raseti | [RRSṬīkā zu RRS, 10, 50.2 1]
rasalohaprabhṛtikaṭhoradravyāṇāṃ samyakpāko bheṣajārthamapekṣyate | [RRSṬīkā zu RRS, 10, 50.2 2]
sa ca pākaḥ kriyārūpastulayā parimāṇena vā paricchettuṃ na śakyate | [RRSṬīkā zu RRS, 10, 50.2 3]
supākasya pramāṇabodhakaṃ puṭam evāgnidīpakopalatuṣagorvarasaṃpūryagartādiviśeṣa eva sambhavati | [RRSṬīkā zu RRS, 10, 50.2 4]
etadgartāpūritopalāgninaikaḥ supāko'bhavaditi tatpuṭaviśeṣāvṛttiḥ kāryā | [RRSṬīkā zu RRS, 10, 50.2 5]
yathoktaguṇalābhaparyantamiti bhāvaḥ | [RRSṬīkā zu RRS, 10, 50.2 6]
nyūnapākena gandhavarṇarasasparśaḥ samyaṅna jāyate | [RRSṬīkā zu RRS, 10, 50.2 7]
adhipākena tu dravyaṃ niḥsāraṃ dagdhaṃ bhavatyodanavat | [RRSṬīkā zu RRS, 10, 50.2 8]
atha puṭasya yogato guṇāṃllohasthān āha lohāderiti | [RRSṬīkā zu RRS, 10, 50.2 9]
apunarbhāvo na prākṛtasvarūpāpādanaṃ pañcamitrasaṃskāreṇāpi | [RRSṬīkā zu RRS, 10, 50.2 10]
guṇādhikyamāmāvasthāpanne tasmin bhakṣite jāṭharāgnyapākena rogavārakā guṇāstathā puṣṭyādayo mārdavādayaścānudbhūtāsteṣām udbhavenādhikyābhāsaḥ | [RRSṬīkā zu RRS, 10, 50.2 11]
tena cāgratā śreṣṭhatādhikamūlyatā | [RRSṬīkā zu RRS, 10, 50.2 12]
tathāpsu prakṣiptasya tasya na majjanam uparitaraṇam | [RRSṬīkā zu RRS, 10, 50.2 13]
aṅgulibhyāṃ pīḍitasya tasya sūkṣmāṅgulirekhāsu praviṣṭatvaṃ ca | [RRSṬīkā zu RRS, 10, 50.2 14]
abhrakavajraharitālādirūpapāṣāṇaviśeṣeṣu tu laghutvādayo guṇāḥ puṭātprādurbhavanti | [RRSṬīkā zu RRS, 10, 50.2 15]
kiṃ bahunā guṇavarṇanena | [RRSṬīkā zu RRS, 10, 50.2 16]
yatra guṇāḥ sarve sambhūyotkaṭā nivasanti tasmāt pāradādapi jīrṇarasoparasamaṇilohāt susiddhānāṃ lohānāṃ guṇā yathāvidhisevino narasya śarīre'dhikā eva | [RRSṬīkā zu RRS, 10, 50.2 17]
bhūriphalayuto'pi siddharasasya hi krāmaṇārthaṃ kiṃcitsphuṭitayauvanā kāminī saṃnihitāpekṣyate bhāṣaṇacumbanāliṅganārthaṃ tatstanābhyāmaṅgamardanārthaṃ ca | [RRSṬīkā zu RRS, 10, 50.2 18]
tadasaṃnidhau sarvaśarīre krāmaṇābhāvena na manmathaḥ | [RRSṬīkā zu RRS, 10, 50.2 19]
sāṃnidhye tu pramādena maithunam | [RRSṬīkā zu RRS, 10, 50.2 20]
tataśca māraṇam āpadyate | [RRSṬīkā zu RRS, 10, 50.2 21]
kiṃca rasasevino varṣaparyantaṃ parihāraviśeṣaḥ | [RRSṬīkā zu RRS, 10, 50.2 22]
ādau kṣetrīkaraṇaṃ cāvaśyakam | [RRSṬīkā zu RRS, 10, 50.2 23]
pāradasiddhāvanubhūtasarvakriyāsādhakaḥ prabhūtadravyādisaṃpaccāpekṣyate | [RRSṬīkā zu RRS, 10, 50.2 24]
ata eva nātinirapāyasya lohasya guṇānām ādhikyamupacaryate | [RRSṬīkā zu RRS, 10, 50.2 25]
nanu pāṣāṇato'pi kaṭhināṇāṃ lohaviśeṣāṇāṃ nāvayavaviśleṣa iti katham uktalābha ityāśaṅkya nidarśanena punarlohaguṇān dṛḍhīkaroti yathāśmanīti | [RRSṬīkā zu RRS, 10, 50.2 26]
antaragnipraveśena sarvaṃ sambhavatīti bhāvaḥ | [RRSṬīkā zu RRS, 10, 50.2 27]
{RRSṬīkā zu RRS, 10, 52.3}
saṃprati gartāviśeṣaṃ mahāpuṭamāha bhūmimadhya iṣṭikādibhiḥ kṛte kuḍye kuḍyamaye garte gāmbhīryavistārābhyāṃ dvihaste tathā catuṣkoṇe tādṛggarte vanyacchagaṇaiḥ sahasrasaṃkhyākaiḥ pūrite sati śarāvasaṃpuṭitaṃ bheṣajaṃ piṣṭikopari pūritacchagaṇopari sthāpayet | [RRSṬīkā zu RRS, 10, 52.3 1]
tādṛśamūṣikoparyardhasahasraṃ chagaṇānāṃ pūrayet | [RRSṬīkā zu RRS, 10, 52.3 2]
tato dīpayet | [RRSṬīkā zu RRS, 10, 52.3 3]
{RRSṬīkā zu RRS, 10, 54.3}
atha gajapuṭamāha rājahasteti | [RRSṬīkā zu RRS, 10, 54.3 1]
rājahastastriṃśadaṅgulimitaḥ | [RRSṬīkā zu RRS, 10, 54.3 2]
tanmitaṃ nimnaṃ gambhīraṃ tanmitavistāraṃ ca gartaṃ bodhyaṃ | [RRSṬīkā zu RRS, 10, 54.3 3]
nimnamityatra vistāraśabdo luptanirdiṣṭaḥ | [RRSṬīkā zu RRS, 10, 54.3 4]
tadupalaśāṭhībhiḥ kaṇṭhaparyantaṃ pūrayet | [RRSṬīkā zu RRS, 10, 54.3 5]
upalāḥ kaṭhinā mahānto vanyacchagaṇāstato 'lpadehāḥ śāṭhyaḥ | [RRSṬīkā zu RRS, 10, 54.3 6]
tatra mūṣāṃ bheṣajagarbhitāṃ vinyasya pūrvavinyastacchagaṇato'rdhamānāni giriṇḍāni vanyacchagaṇāni vinikṣipet ityetadgajapuṭākhyaṃ matam | [RRSṬīkā zu RRS, 10, 54.3 7]
{RRSṬīkā zu RRS, 10, 56.2}
atha kukkuṭapuṭamāha | [RRSṬīkā zu RRS, 10, 56.2 1]
bhūmipṛṣṭhabhāge kuḍyena nirmitaṃ caturviṃśatyaṅgulocchrāyaṃ tāvanmānameva tale mukhe ca vistṛtametādṛśaṃ yadgartaṃ bheṣajaṃ paktumupalādibhiḥ pūryate tatkukkuṭapuṭasaṃjñaṃ bhavati | [RRSṬīkā zu RRS, 10, 56.2 2]
{RRSṬīkā zu RRS, 10, 57.2}
yacca gartaṃ bhūmitale mṛdādibhiḥ kṛtamaṣṭasaṃkhyairvanopalairdīyate jvālayā prajvalitaṃ kriyate baddhapāradasya bhasmakaraṇārthaṃ tatkapotapuṭamucyate | [RRSṬīkā zu RRS, 10, 57.2 1]
{RRSṬīkā zu RRS, 10, 59.2}
gorvaraistuṣairvā yatra gajapuṭagartāyāṃ puṭaṃ dīyate bheṣajaṃ pakvaṃ kriyate tadgorvarapuṭamucyate | [RRSṬīkā zu RRS, 10, 59.2 1]
{RRSṬīkā zu RRS, 10, 62.2}
atha bhūdharapuṭamāha vahnimitrāmiti | [RRSṬīkā zu RRS, 10, 62.2 1]
vahnimitrā mūṣā śarāva iti yāvat | [RRSṬīkā zu RRS, 10, 62.2 2]
jayasundarādirasavidhāvasyā upayogo bodhyaḥ | [RRSṬīkā zu RRS, 10, 62.2 3]
{RRSṬīkā zu RRS, 10, 63.2}
atha lāvakapuṭamāha ūrdhvamiti | [RRSṬīkā zu RRS, 10, 63.2 1]
śarāvākāramūṣāṃ saṃpuṭitāṃ bhūmau nidhāya tadupari ṣoḍaśavanopalamitais tuṣair gorvarair vā yatpuṭaṃ dīyate pākaḥ kriyate tallāvakam iti khyātam | [RRSṬīkā zu RRS, 10, 63.2 2]
ṣoḍaśa eva ṣoḍaśikā | [RRSṬīkā zu RRS, 10, 63.2 3]
sā saṃkhyā cātra vanyopalānāmeva grāhyā | [RRSṬīkā zu RRS, 10, 63.2 4]
tanmātrais tadvanyacchagaṇatulitair ityarthaḥ | [RRSṬīkā zu RRS, 10, 63.2 5]
{RRSṬīkā zu RRS, 10, 64.2}
puṭānāṃ hi prāyo vanyacchagaṇasādhyatvāttadupasthitiḥ | [RRSṬīkā zu RRS, 10, 64.2 1]
atha kumbhapuṭaṃ granthāntaroktaṃ vakṣyāmi | [RRSṬīkā zu RRS, 10, 64.2 2.1]
mṛdghaṭe bahurandhrāṇi kṛtvāṅgulasamāni vai | [RRSṬīkā zu RRS, 10, 64.2 2.2]
catvāriṃśattatastasmiñśītamulmukacūrṇakam | [RRSṬīkā zu RRS, 10, 64.2 2.3]
ardham āpūrayitvā ca mukhe dadyāccharāvakam | [RRSṬīkā zu RRS, 10, 64.2 3.1]
karpaṭena mṛdā liptvā chāyāśuṣkaṃ ca kārayet | [RRSṬīkā zu RRS, 10, 64.2 3.2]
tasminnaṅgārakān kṣiptvā cullyāṃ vā ceṣṭikāsu ca | [RRSṬīkā zu RRS, 10, 64.2 4.1]
nidhāya tridinācchītaṃ gṛhītvauṣadhimāharet | [RRSṬīkā zu RRS, 10, 64.2 4.2]
etat kumbhapuṭaṃ jñeyaṃ kathitaṃ śāstradarśibhiḥ | [RRSṬīkā zu RRS, 10, 64.2 5.1]
iti | [RRSṬīkā zu RRS, 10, 64.2 5.2]
{RRSṬīkā zu RRS, 10, 94.2}
śodhanīgaṇaṃ tadupayogaṃ cāha kācaṭaṅkaṇasauvīrairiti | [RRSṬīkā zu RRS, 10, 94.2 1]
sauvīraṃ añjanaviśeṣam | [RRSṬīkā zu RRS, 10, 94.2 2]
ayaṃ gaṇaḥ sūtasya khoṭabaddhādirūpasyābhrakasattvādīnāṃ ca yo guṇo vaṅgakāpālikā nāgakāpālikā kālikādir doṣātmakastaddhvaṃsī | [RRSṬīkā zu RRS, 10, 94.2 3]
ata evāyaṃ rasavādibhir iṣyate | [RRSṬīkā zu RRS, 10, 94.2 4]
{RRSṬīkā zu RRS, 11, 20.2}
viṣamiti | [RRSṬīkā zu RRS, 11, 20.2 1]
ete doṣā naisargikāḥ | [RRSṬīkā zu RRS, 11, 20.2 2]
tadviyogakaraṇaṃ doṣāntarāpekṣayātidurghaṭam iti svābhāvikā ityupacaryante | [RRSṬīkā zu RRS, 11, 20.2 3]
vastutastu devaprārthitamahādevena teṣāṃ saṃbandhaḥ pārade yojita iti bhāvaḥ | [RRSṬīkā zu RRS, 11, 20.2 4]
{RRSṬīkā zu RRS, 11, 21}
yogikau doṣāvāha yaugikāviti | [RRSṬīkā zu RRS, 11, 21 1]
nikaṭavartināgavaṅgakhaniyogena miśraṇājjāto nāgākhya eko doṣo vaṅgākhya ekaśceti tau dvau jāḍyamādhmānaṃ kuṣṭhaṃ ca kurutaḥ | [RRSṬīkā zu RRS, 11, 21 2]
{RRSṬīkā zu RRS, 11, 22.2}
upādhinā saṃnihitavastusaṃbandhamātreṇa vastuni bahireva vyāpya tiṣṭhanti kiṃcit kālāvasthāyinaśca ye doṣāste aupādhikāḥ | [RRSṬīkā zu RRS, 11, 22.2 1]
te ca saptavidhāḥ | [RRSṬīkā zu RRS, 11, 22.2 2]
kañcukākhyayā śāstra uditāḥ | [RRSṬīkā zu RRS, 11, 22.2 3]
teṣāṃ madhye bhūmijā ekaprakārāḥ | [RRSṬīkā zu RRS, 11, 22.2 4]
teṣām avāntarabhedena śāstre 'nupayogān nāmato 'nādṛtena bahuvacanam | [RRSṬīkā zu RRS, 11, 22.2 5]
girijā ekavidhāḥ | [RRSṬīkā zu RRS, 11, 22.2 6]
vārjā jalajāścānyavidhāḥ | [RRSṬīkā zu RRS, 11, 22.2 7]
tathā nāgena vaṇijādibhir miśrīkṛtena jātau doṣau dvau | [RRSṬīkā zu RRS, 11, 22.2 8]
vaṅgajāvapi dvau | [RRSṬīkā zu RRS, 11, 22.2 9]
ityevaṃ sapta kañcukāḥ pūrvoktāśca pañca doṣāḥ | [RRSṬīkā zu RRS, 11, 22.2 10]
itthaṃ pārade dvādaśa doṣā rasajñaiḥ proktāḥ | [RRSṬīkā zu RRS, 11, 22.2 11]
{RRSṬīkā zu RRS, 11, 24.2}
uktasaptakañcukānāṃ krameṇa nāmāntarāṇyāha parpaṭīti | [RRSṬīkā zu RRS, 11, 24.2 1]
rasopari parpaṭī parpaṭākārā bhavati | [RRSṬīkā zu RRS, 11, 24.2 2]
sā parpaṭītyucyate | [RRSṬīkā zu RRS, 11, 24.2 3]
pāṭanī tvacovidāraṇakarī | [RRSṬīkā zu RRS, 11, 24.2 4]
bhedī tvaci randhrakarī | [RRSṬīkā zu RRS, 11, 24.2 5]
drāvī lohādidravakarī | [RRSṬīkā zu RRS, 11, 24.2 6]
malakarī vātādidoṣakarī | [RRSṬīkā zu RRS, 11, 24.2 7]
andhakārī kṛṣṇatvakarī | [RRSṬīkā zu RRS, 11, 24.2 8]
dhvāṅkṣī kālimā | [RRSṬīkā zu RRS, 11, 24.2 9]
{RRSṬīkā zu RRS, 11, 60.3}
atha prathamādhyāye mūrchitvā harati rujam itipadyoktā viṣayāstraya evātra granthe vaktavyāḥ | [RRSṬīkā zu RRS, 11, 60.3 1]
mūrchanaṃ bandhanaṃ māraṇaṃ ca | [RRSṬīkā zu RRS, 11, 60.3 2]
tatra mūrchanaṃ tu mardanapūrvakaṃ puṭena prāguktameva | [RRSṬīkā zu RRS, 11, 60.3 3]
yantramūrchanaṃ tvasminnadhyāye dehopayogisarvabandhottaraṃ vakṣyāmi | [RRSṬīkā zu RRS, 11, 60.3 4]
dvitīyo viṣayo'tra bandharūpo varṇyate | [RRSṬīkā zu RRS, 11, 60.3 5]
pañcaviṃśatīti | [RRSṬīkā zu RRS, 11, 60.3 6]
nanu granthāntare pāṭakhoṭajalūkābhasmeti bandhaścaturvidha evākhyātaḥ | [RRSṬīkā zu RRS, 11, 60.3 7]
atra tu pañcaviṃśatisaṃkhyāka iti pratijānāti | [RRSṬīkā zu RRS, 11, 60.3 8]
etadviruddhamiva bhātītyāśaṅkya cāñcalyadurgrahatvābhāvarūpasāmānyasya sarvabandheṣu sattve'pi bandhajanakakāraṇabhedānurodhena bandhabhedo'pi vārtikairādṛta ityāha yena yeneti | [RRSṬīkā zu RRS, 11, 60.3 9]
{RRSṬīkā zu RRS, 11, 65.2}
pāradam āpaṇād ānīya nimbūrasena saṃmardya gālayitvā mayūratutthādisamabhāgaṃ caturthāṃśaṃ vā tatra dattvā mardanena baddho rasaḥ kriyate | [RRSṬīkā zu RRS, 11, 65.2 1]
sa sevitaścen mṛtyuṃ kuryādvyādhiṃ vā | [RRSṬīkā zu RRS, 11, 65.2 2]
{RRSṬīkā zu RRS, 11, 66.2}
āroṭalakṣaṇam āha suśodhita iti | [RRSṬīkā zu RRS, 11, 66.2 1]
trividhapātanena śuddhaṃ paścācchuddhaṃ cūrṇīkṛtam abhrakadalaṃ samabhāgaṃ dattvā kāñjikena mardanapūrvakaṃ pāradaṃ naṣṭapiṣṭaṃ kṛtvordhvādhastiryakpātanenāsakṛtkṛtenāgnisahaḥ pārada āroṭa iti nigadyate | [RRSṬīkā zu RRS, 11, 66.2 2]
taṃ ca mākṣīkaśilājatulohacūrṇapathyākṣaviḍaṅgaghṛtamadhubhiḥ saṃyutaṃ kṛtvā kṣetrīkaraṇāya yuñjīteti rasahṛdaye | [RRSṬīkā zu RRS, 11, 66.2 3]
mākṣīkasahito naṣṭapiṣṭirūpaḥ pātanenāgnisthāyyapi pārado'pi āroṭa iti kathyate | [RRSṬīkā zu RRS, 11, 66.2 4]
{RRSṬīkā zu RRS, 11, 67.2}
ābhāsalakṣaṇamāha yaḥ pārado dhātubhir manaḥśilāgandhakādibhistathā mūlikādyaiḥ sarpākṣyādimūlikābhiḥ patrapuṣpādibhiśca saha bhāvito dravaṃ dattvā marditastato bhūdharayantre puṭena puṭito bhasmīkṛtaḥ svabhāvataḥ svabhāvaṃ cāñcalyadurgrahatvādi muktvā dhātvādiyogaṃ yāti tattadroganāśakayogaguṇaṃ ca yāti guṇaprado bhavati | [RRSṬīkā zu RRS, 11, 67.2 1]
alpakālaparyantaṃ tataḥ pathyasevino'pi narasya guṇavaikṛte sati guṇavikriyāyāṃ satyāṃ sa baddhapārada ābhāsa iti kīrtitaḥ | [RRSṬīkā zu RRS, 11, 67.2 2]
guṇābhāsakaratvāt | [RRSṬīkā zu RRS, 11, 67.2 3]
vikṛtireva vaikṛtam | [RRSṬīkā zu RRS, 11, 67.2 4]
{RRSṬīkā zu RRS, 11, 70.2}
śaṅkhaśuktīti | [RRSṬīkā zu RRS, 11, 70.2 1]
bhasmīkṛtānāṃ śaṅkhaśuktyādīnāṃ vṛkṣakṣārādīnāṃ ca mūṣāṃ kṛtvā tatsaṃpuṭe pāradaṃ prakṣipya saṃpuṭitaḥ pārado laghupuṭadānena bhasmībhavatīti kṣārabandho 'sāvagnidīptyādikṛd bhavet | [RRSṬīkā zu RRS, 11, 70.2 2]
{RRSṬīkā zu RRS, 11, 71.2}
atha khoṭabandhamāha bandha iti | [RRSṬīkā zu RRS, 11, 71.2 1]
khoṭakaraṇaprakārastu rasasāra uvāca | [RRSṬīkā zu RRS, 11, 71.2 2.1]
bandhane yāśca vikhyātā aṣṭāveva mahauṣadhīḥ | [RRSṬīkā zu RRS, 11, 71.2 2.2]
tābhiṣṭaṅkaṇayuktābhir bhāvayecca raseśvaram | [RRSṬīkā zu RRS, 11, 71.2 2.3]
tābhir viliptamūṣāyāṃ dhamanāt khoṭatāṃ vrajet | [RRSṬīkā zu RRS, 11, 71.2 2.4]
iti | [RRSṬīkā zu RRS, 11, 71.2 3]
sa evātidhmānāt kṣayaṃ gacchati | [RRSṬīkā zu RRS, 11, 71.2 4]
sa ca khoṭabandho bodhyaḥ | [RRSṬīkā zu RRS, 11, 71.2 5]
atra pārado jīrṇaṣaḍguṇagandho grāhyaḥ | [RRSṬīkā zu RRS, 11, 71.2 6]
abhrakadānena piṣṭīkṛto vā grāhyaḥ | [RRSṬīkā zu RRS, 11, 71.2 7]
somavallīrase piṣṭvā dāpayecca puṭatrayam | [RRSṬīkā zu RRS, 11, 71.2 8.1]
somavallīrasenaiva saptavārāṃśca bhāvayet | [RRSṬīkā zu RRS, 11, 71.2 8.2]
tadabhraṃ mṛdbhāṇḍe dadyād rasena saha saṃyutam | [RRSṬīkā zu RRS, 11, 71.2 9.1]
mūlaṃ tu śarapuṅkhāyā gavyakṣīreṇa gharṣayet | [RRSṬīkā zu RRS, 11, 71.2 9.2]
kalkena melayet sūtaṃ gaganaṃ ca tadadhordhvagam | [RRSṬīkā zu RRS, 11, 71.2 10.1]
sthāpayed ravitāpe tu nirmukho grasate kṣaṇāt | [RRSṬīkā zu RRS, 11, 71.2 10.2]
jāyate piṣṭikā śīghraṃ nātra kāryā vicāraṇā | [RRSṬīkā zu RRS, 11, 71.2 10.3]
iti | [RRSṬīkā zu RRS, 11, 71.2 11]
piṣṭībandhastu khoṭaka iti varṇanād atra piṣṭikārūpam ucyate | [RRSṬīkā zu RRS, 11, 71.2 12]
khoṭalakṣaṇaṃ granthāntare tu | [RRSṬīkā zu RRS, 11, 71.2 13.1]
dhmāto druto bhavet khoṭa āhataścūrṇatāṃ vrajet | [RRSṬīkā zu RRS, 11, 71.2 13.2]
punar dhmāto drutaḥ khoṭa iti khoṭasya lakṣaṇam | [RRSṬīkā zu RRS, 11, 71.2 13.3]
ghanasattvapādajīrṇaḥ kāntapādajīrṇaḥ samatīkṣṇajīrṇaścedvāyaṃ kṣetrīkaraṇārtham api praśastaḥ | [RRSṬīkā zu RRS, 11, 71.2 14]
{RRSṬīkā zu RRS, 11, 72.2}
pāṭabandhaṃ lakṣayati druteti | [RRSṬīkā zu RRS, 11, 72.2 1]
adho'gninā kaṭāhe tāpena drutā jātadravā yā kajjalī sā tatkṣaṇe kadalīdale prakṣipya taddalenācchādya pīḍanena cipiṭīkṛtā pāṭabandhaḥ parpaṭikābandhaśceti khyātā bālavṛddhādīnām anupānabhedena sarvarogaghnī | [RRSṬīkā zu RRS, 11, 72.2 2]
{RRSṬīkā zu RRS, 11, 74.2}
kajjalībandhaṃ lakṣayati | [RRSṬīkā zu RRS, 11, 74.2 1]
tattadyogena rogavārakaviśiṣṭauṣadhīmiśraṇamardanayogena yuktā satī kajjalībandha ucyate | [RRSṬīkā zu RRS, 11, 74.2 2]
atra tattadyogena saṃyukteti na lakṣaṇaghaṭakam | [RRSṬīkā zu RRS, 11, 74.2 3]
tena vinā kajjalyāḥ siddhatvāt | [RRSṬīkā zu RRS, 11, 74.2 4]
kiṃtu yogavāhitveneyaṃ sarvaroganāśiketi bodhanāya taduktiḥ | [RRSṬīkā zu RRS, 11, 74.2 5]
{RRSṬīkā zu RRS, 11, 75.2}
sajīvabaddham āha bhasmīkṛteti | [RRSṬīkā zu RRS, 11, 75.2 1]
tāmbūlīdalarasamarditaḥ paścād vandhyākarkoṭakīkandamadhye prakṣipya saṃpuṭito bahir mṛdvastrābhyāṃ saṃpuṭito bhūmau gajapuṭena puṭito bhasmībhavati | [RRSṬīkā zu RRS, 11, 75.2 2]
evaṃ prakārāntareṇāpi bhasmīkṛtaḥ pārado'gnau pātre dhṛtaścedākāśe gacchati | [RRSṬīkā zu RRS, 11, 75.2 3]
pakṣacchedābhāvāt | [RRSṬīkā zu RRS, 11, 75.2 4]
bhasmakāryaṃ jarāmaraṇābhāvarūpaṃ sa tu na karoti | [RRSṬīkā zu RRS, 11, 75.2 5]
vyādhināśamapi na | [RRSṬīkā zu RRS, 11, 75.2 6]
{RRSṬīkā zu RRS, 11, 77.2}
nirbījabandhaṃ lakṣayati rasastviti | [RRSṬīkā zu RRS, 11, 77.2 1]
atra suvarṇaṃ na tu bījīkṛtaṃ kiṃtu śuddhaṃ jāraṇāyantre saṃskṛtaṃ pattrarūpaṃ grāhyam | [RRSṬīkā zu RRS, 11, 77.2 2]
piṣṭīkṛto dvādaśāṃśe pārada ekāṃśaṃ gandhakaṃ truṭiśo muhur dattvāmlena saṃmarditastatastulyāṃśagandhaiḥ krameṇa puṭitaḥ prathamaṃ gandhakaṃ caturthāṃśaṃ dattvā bhūdharayantre puṭitastato'rdhāṃśaṃ gandhakaṃ dattvā tathā puṭitastataḥ pādonaṃ gandhakaṃ dattvā puṭitastadūrdhvaṃ samabhāgamitaṃ dattvā puṭita iti kramaśabdārthaḥ | [RRSṬīkā zu RRS, 11, 77.2 3]
gandhair iti bahuvacanam atantram | [RRSṬīkā zu RRS, 11, 77.2 4]
{RRSṬīkā zu RRS, 11, 79.3}
vajreṇa bhasmīkṛtena cūrṇīkṛtena vā nihato mārito yaḥ sūtastanmadhye māritam anyaṃ sūtakam api nikṣipet | [RRSṬīkā zu RRS, 11, 79.3 1]
so'pi raso baddhaḥ khoṭarūpaḥ śṛṅkhalābaddha ityucyate | [RRSṬīkā zu RRS, 11, 79.3 2]
etanmāraṇaprakārastu rasārṇave uktaḥ | [RRSṬīkā zu RRS, 11, 79.3 3]
{RRSṬīkā zu RRS, 11, 80.2}
atha drutibaddham āha yukto'pīti | [RRSṬīkā zu RRS, 11, 80.2 1]
bījānāṃ jāraṇena yadi raso mahāprabhāvo bhavatīti tanna citram | [RRSṬīkā zu RRS, 11, 80.2 2]
rasoparasadhātūnāṃ yā bahirdrutayas tābhir yukto'pi tābhir jārito'pi pārado baddhamātro bandhottaraṃ bhasmīkṛto vā drutibaddhanāmā sarṣapacaturthāṃśamātrayā sevitaścedduḥsādhyarogān nihanti | [RRSṬīkā zu RRS, 11, 80.2 3]
{RRSṬīkā zu RRS, 11, 81.2}
bālākhyabaddhaṃ lakṣayati sameti | [RRSṬīkā zu RRS, 11, 81.2 1]
abhraṃ kṛṣṇavajrābhrasattvam | [RRSṬīkā zu RRS, 11, 81.2 2]
śivajaḥ pāradaḥ | [RRSṬīkā zu RRS, 11, 81.2 3]
samābhrajīrṇaścatuḥṣaṣṭidvātriṃśatṣoḍaśādibhāgakrameṇa | [RRSṬīkā zu RRS, 11, 81.2 4]
asyopayogaḥ pattralepe'pi bodhyaḥ | [RRSṬīkā zu RRS, 11, 81.2 5]
{RRSṬīkā zu RRS, 11, 86.2}
mūrtibaddhaṃ lakṣayati ya iti | [RRSṬīkā zu RRS, 11, 86.2 1]
divyamūlikāścatuḥṣaṣṭimūlikāḥ prāguktāstābhistadrasena mardanasvedanādinā pakṣacchedāt | [RRSṬīkā zu RRS, 11, 86.2 2]
abhrajāraṇād vināpyatyagnisaho baddhaḥ kṛto dravyāntarānabhivyāptyā kevalaṃ dehenaiva baddho mūrtibaddha ityucyate | [RRSṬīkā zu RRS, 11, 86.2 3]
tathā vaikrāntavajrasaṃsparśāt | [RRSṬīkā zu RRS, 11, 86.2 4]
tena cūrṇīkṛtena saha mardanādapi raso baddho bhavatīti so'pi mūrtibaddha ityucyate | [RRSṬīkā zu RRS, 11, 86.2 5]
evaṃ ca mūrtibandho dvividhaḥ sambhavati | [RRSṬīkā zu RRS, 11, 86.2 6]
{RRSṬīkā zu RRS, 11, 87.2}
jalabandhaṃ lakṣayati | [RRSṬīkā zu RRS, 11, 87.2 1]
śilātoyamukhaiḥ śilātoyacandratoyapramukhair jalaiḥ saha mardanādinā baddhaḥ pārado jalabaddha iti kīrtitaḥ | [RRSṬīkā zu RRS, 11, 87.2 2]
kalpokteti | [RRSṬīkā zu RRS, 11, 87.2 3]
pāradakalpoktaphaletyarthaḥ | [RRSṬīkā zu RRS, 11, 87.2 4]
etasya jalasya vistaro rasārṇave spaṣṭīkṛtaḥ | [RRSṬīkā zu RRS, 11, 87.2 5]
kṣiptaṃ jale bhavet kāṣṭhaṃ śilābhūtaṃ ca dṛśyate | [RRSṬīkā zu RRS, 11, 87.2 6.1]
bahirantaśca deveśi vedhakaṃ tat prakīrtitam | [RRSṬīkā zu RRS, 11, 87.2 6.2]
hiṅgulaṃ haritālaṃ ca gandhakaṃ ca manaḥśilā | [RRSṬīkā zu RRS, 11, 87.2 7.1]
eṣāṃ gandhāpahāraṃ yat kurute tacca vedhakam | [RRSṬīkā zu RRS, 11, 87.2 7.2]
{RRSṬīkā zu RRS, 11, 88.2}
athāgnibaddhaṃ pāradamāha kevala iti | [RRSṬīkā zu RRS, 11, 88.2 1]
ādau ṣaḍguṇenābhrakajāraṇenāgnisahaḥ pārado maṇijīrṇaḥ pātanāyantreṇotthāpitaḥ sa druto bhavati | [RRSṬīkā zu RRS, 11, 88.2 2]
sa ca kevalastīkṣṇalohayukto vā dhmātaḥ san guṭikākṛtiścāgnāvakṣayaśca bhavati | [RRSṬīkā zu RRS, 11, 88.2 3]
ata evāyam agnibaddha ityucyate | [RRSṬīkā zu RRS, 11, 88.2 4]
ayaṃ mukhe dhṛtaścet puruṣasyākāśagāmitvaśastrāgnyabhedyatvasāyujyasārūpyādimuktikaro bhavet | [RRSṬīkā zu RRS, 11, 88.2 5]
{RRSṬīkā zu RRS, 11, 92.2}
mahābandhamāha hemnā veti | [RRSṬīkā zu RRS, 11, 92.2 1]
atra hema caturthāṃśam ardhāṃśaṃ vā grāhyam | [RRSṬīkā zu RRS, 11, 92.2 2]
rajatamapi tathaiva | [RRSṬīkā zu RRS, 11, 92.2 3]
bandhauṣadhiliptavajramūṣāmadhye tayor anyatareṇa yukto dhmāto'gnibaddha eva pārado vakṣyamāṇalakṣaṇaviśiṣṭaḥ susaṃskṛtakṛtasaṃjñāṃ mahābandhasaṃjñāṃ ca labhate | [RRSṬīkā zu RRS, 11, 92.2 4]
tānyeva lakṣaṇāny āha dhmāto vrajatyekatām ityādinā | [RRSṬīkā zu RRS, 11, 92.2 5]
paṭuvat | [RRSṬīkā zu RRS, 11, 92.2 6]
saindhavatulyaṃ cūrṇatvaṃ yāti | [RRSṬīkā zu RRS, 11, 92.2 7]
nihataḥ saṃdravati | [RRSṬīkā zu RRS, 11, 92.2 8]
agniyogāditi śeṣaḥ | [RRSṬīkā zu RRS, 11, 92.2 9]
{RRSṬīkā zu RRS, 13, 81.2}
parpaṭīrasamāha rasaṃ dviguṇeti | [RRSṬīkā zu RRS, 13, 81.2 1]
sabhṛṅgakaṃ bhṛṅgarājarasena mardayitvā taptaṃ drāvitaṃ tadgomayoparisthe kadale snigdhayā lohadarvyā prakṣipya tadupari kadalīdale nyubje gomayaṃ dattvā karatalādinā nipīḍya parpaṭākāraṃ kuryāt | [RRSṬīkā zu RRS, 13, 81.2 2]
kadalīdalasthāne snigdhe lohapatre vinikṣiptā cellohaparpaṭikā bhavet | [RRSṬīkā zu RRS, 13, 81.2 3]
athavā tāmrapatre snigdhe vinikṣiptā tāmraparpaṭikā bhavet | [RRSṬīkā zu RRS, 13, 81.2 4]
rasopari tu kadalīdalādyeva deyam | [RRSṬīkā zu RRS, 13, 81.2 5]
