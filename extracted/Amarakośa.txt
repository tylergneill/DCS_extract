{AKośa, 1}
yasya jñānadayāsindhor agādhasyānaghā guṇāḥ | [AKośa, 1 1.1]
sevyatām akṣayo dhīrāḥ sa śriye cāmṛtāya ca | [AKośa, 1 1.2]
samāhṛtyānyatantrāṇi saṃkṣiptaiḥ pratisaṃskṛtaiḥ | [AKośa, 1 2.1]
sampūrṇam ucyate vargair nāmaliṅgānuśāsanam | [AKośa, 1 2.2]
prāyaśo rūpabhedena sāhacaryāc ca kutracit | [AKośa, 1 3.1]
strīpuṃnapuṃsakaṃ jñeyaṃ tadviśeṣavidheḥ kvacit | [AKośa, 1 3.2]
bhedākhyānāya na dvaṃdvo naikaśeṣo na saṃkaraḥ | [AKośa, 1 4.1]
kṛto 'tra bhinnaliṅgānām anuktānāṃ kramād ṛte | [AKośa, 1 4.2]
triliṅgyāṃ triṣv iti padaṃ mithune tu dvayoriti | [AKośa, 1 5.1]
niṣiddhaliṅgaṃ śeṣārthaṃ tvantāthādi na pūrvabhāk | [AKośa, 1 5.2]
svaravyayaṃ svarganākatridivatridaśālayāḥ | [AKośa, 1 6.1]
suraloko dyodivau dve striyāṃ klībe triviṣṭapam | [AKośa, 1 6.2]
amarā nirjarā devāstridaśā vibudhāḥ surāḥ | [AKośa, 1 7.1]
suparvāṇaḥ sumanasas tridiveśā divaukasaḥ | [AKośa, 1 7.2]
āditeyā diviṣado lekhā aditinandanāḥ | [AKośa, 1 8.1]
ādityā ṛbhavo 'svapnā amartyā amṛtāndhasaḥ | [AKośa, 1 8.2]
barhirmukhāḥ ṛtubhujo gīrvāṇā dānavārayaḥ | [AKośa, 1 9.1]
vṛndārakā daivatāni puṃsi vā devatāḥ striyām | [AKośa, 1 9.2]
ādityaviśvavasavas tuṣitābhāsvarānilāḥ | [AKośa, 1 10.1]
mahārājikasādhyāśca rudrāś ca gaṇadevatāḥ | [AKośa, 1 10.2]
vidyādharāpsaroyakṣarakṣogandharvakiṃnarāḥ | [AKośa, 1 11.1]
piśāco guhyakaḥ siddho bhūto 'mī devayonayaḥ | [AKośa, 1 11.2]
asurā daityadaiteyadanujendrāridānavāḥ | [AKośa, 1 12.1]
śukraśiṣyā ditisutāḥ pūrvadevāḥ suradviṣaḥ | [AKośa, 1 12.2]
sarvajñaḥ sugataḥ buddho dharmarājas tathāgataḥ | [AKośa, 1 13.1]
samantabhadro bhagavān mārajil lokajij jinaḥ | [AKośa, 1 13.2]
ṣaḍabhijño daśabalo 'dvayavādī vināyakaḥ | [AKośa, 1 14.1]
munīndraḥ śrīghanaḥ śāstā muniḥ śākyamunistu yaḥ | [AKośa, 1 14.2]
sa śākyasiṃhaḥ sarvārthasiddhaḥ śauddhodaniśca saḥ | [AKośa, 1 15.1]
gautamaścārkabandhuśca māyādevīsutaś ca saḥ | [AKośa, 1 15.2]
brahmātmabhūḥ surajyeṣṭhaḥ parameṣṭhī pitāmahaḥ | [AKośa, 1 16.1]
hiraṇyagarbho lokeśaḥ svayaṃbhūś caturānanaḥ | [AKośa, 1 16.2]
dhātābjayonirdruhiṇo viriñciḥ kamalāsanaḥ | [AKośa, 1 17.1]
sraṣṭā prajāpatirvedhā vidhātā viśvasṛg vidhiḥ | [AKośa, 1 17.2]
nābhijanmāṇḍajaḥ pūrvo nidhanaḥ kamalodbhavaḥ | [AKośa, 1 18.1]
sadānando rajomūrtiḥ satyako haṃsavāhanaḥ | [AKośa, 1 18.2]
viṣṇurnārāyaṇaḥ kṛṣṇo vaikuṇṭho viṣṭaraśravāḥ | [AKośa, 1 19.1]
dāmodaro hṛṣīkeśaḥ keśavo mādhavaḥ svabhūḥ | [AKośa, 1 19.2]
daityāriḥ puṇḍarīkākṣo govindo garuḍadhvajaḥ | [AKośa, 1 20.1]
pītāmbaro 'cyutaḥ śārṅgī viṣvakseno janārdanaḥ | [AKośa, 1 20.2]
upendra indrāvarajaścakrapāṇiścaturbhujaḥ | [AKośa, 1 21.1]
padmanābho madhuripurvāsudevastrivikramaḥ | [AKośa, 1 21.2]
devakīnandanaḥ śauriḥ śrīpatiḥ puruṣottamaḥ | [AKośa, 1 22.1]
vanamālī balidhvaṃsī kaṃsārātir adhokṣajaḥ | [AKośa, 1 22.2]
viśvambharaḥ kaiṭabhajidvidhuḥ śrīvatsalāñchanaḥ | [AKośa, 1 23.1]
purāṇapuruṣo yajñapuruṣo narakāntakaḥ | [AKośa, 1 23.2]
jalaśāyī viśvarūpo mukundo muramardanaḥ | [AKośa, 1 24.1]
vasudevo 'sya janakaḥ sa evānakadundubhiḥ | [AKośa, 1 24.2]
balabhadraḥ pralambaghno baladevo 'cyutāgrajaḥ | [AKośa, 1 25.1]
revatīramaṇo rāmaḥ kāmapālo halāyudhaḥ | [AKośa, 1 25.2]
nīlāmbaro rauhiṇeyas tālāṅko musalī halī | [AKośa, 1 26.1]
saṃkarṣaṇaḥ sīrapāṇiḥ kālindībhedano balaḥ | [AKośa, 1 26.2]
madano manmatho māraḥ pradyumno mīnaketanaḥ | [AKośa, 1 27.1]
kandarpo darpako 'naṅgaḥ kāmaḥ pañcaśaraḥ smaraḥ | [AKośa, 1 27.2]
śambarārirmanasijaḥ kusumeṣurananyajaḥ | [AKośa, 1 28.1]
puṣpadhanvā ratipatir makaradhvaja ātmabhūḥ | [AKośa, 1 28.2]
aravindamaśokaṃ ca cūtaṃ ca navamallikā | [AKośa, 1 29.1]
nīlotpalaṃ ca pañcaite pañcabāṇasya sāyakāḥ | [AKośa, 1 29.2]
unmādanastāpanaśca śoṣaṇaḥ stambhanastathā | [AKośa, 1 30.1]
sammohanaś ca kāmaś ca pañca bāṇāḥ prakīrtitāḥ | [AKośa, 1 30.2]
brahmasūr viśvaketuḥ syād aniruddha uṣāpatiḥ | [AKośa, 1 31.1]
lakṣmīḥ padmālayā padmā kamalā śrīr haripriyā | [AKośa, 1 31.2]
indirā lokamātā mā kṣīrodatanayā ramā | [AKośa, 1 32.1]
bhārgavī lokajananī kṣīrasāgarakanyakā | [AKośa, 1 32.2]
śaṅkho lakṣmīpateḥ pāñcajanyaścakraṃ sudarśanaḥ | [AKośa, 1 33.1]
kaumodakī gadā khaḍgo nandakaḥ kaustubho maṇiḥ | [AKośa, 1 33.2]
cāpaḥ śārṅgaṃ murāres tu śrīvatso lāñchanaṃ smṛtam | [AKośa, 1 34.1]
aśvāśca śaibyasugrīvameghapuṣpabalāhakāḥ | [AKośa, 1 34.2]
sārathirdāruko mantrī hy uddhavaś cānujo gadaḥ | [AKośa, 1 35.1]
garutmāngaruḍastārkṣyo vainateyaḥ khageśvaraḥ | [AKośa, 1 35.2]
nāgāntako viṣṇurathaḥ suparṇaḥ pannagāśanaḥ | [AKośa, 1 36.1]
śambhurīśaḥ paśupatiḥ śivaḥ śūlī maheśvaraḥ | [AKośa, 1 36.2]
īśvaraḥ śarva īśānaḥ śaṃkaraścandraśekharaḥ | [AKośa, 1 37.1]
bhūteśaḥ khaṇḍaparaśur girīśo giriśo mṛḍaḥ | [AKośa, 1 37.2]
mṛtyuṃjayaḥ kṛttivāsāḥ pinākī pramathādhipaḥ | [AKośa, 1 38.1]
ugraḥ kapardī śrīkaṇṭhaḥ śitikaṇṭhaḥ kapālabhṛt | [AKośa, 1 38.2]
vāmadevo mahādevo virūpākṣastrilocanaḥ | [AKośa, 1 39.1]
kṛśānuretāḥ sarvajño dhūrjaṭir nīlalohitaḥ | [AKośa, 1 39.2]
haraḥ smaraharo bhargas tryambakas tripurāntakaḥ | [AKośa, 1 40.1]
gaṅgādharo 'ndhakaripuḥ kratudhvaṃsī vṛṣadhvajaḥ | [AKośa, 1 40.2]
vyomakeśo bhavo bhīmaḥ sthāṇū rudra umāpatiḥ | [AKośa, 1 41.1]
ahirbudhnyo 'ṣṭamūrtiś ca gajāriś ca mahānaṭaḥ | [AKośa, 1 41.2]
kapardo 'sya jaṭājūṭaḥ pināko 'jagavaṃ dhanuḥ | [AKośa, 1 42.1]
pramathāḥ syuḥ pāriṣadā brāhmītyādyās tu mātaraḥ | [AKośa, 1 42.2]
vibhūtir bhūtir aiśvaryam aṇimādikam aṣṭadhā | [AKośa, 1 43.1]
aṇimā mahimā caiva garimā laghimā tathā | [AKośa, 1 43.2]
prāptiḥ prākāmyam īśitvaṃ vaśitvaṃ cāṣṭa siddhayaḥ | [AKośa, 1 44.1]
umā kātyāyanī gaurī kālī haimavatīśvarī | [AKośa, 1 44.2]
śivā bhavānī rudrāṇī śarvāṇī sarvamaṅgalā | [AKośa, 1 45.1]
aparṇā pārvatī durgā mṛḍānī caṇḍikāmbikā | [AKośa, 1 45.2]
āryā dākṣāyaṇī caiva girijā menakātmajā | [AKośa, 1 46.1]
karmamoṭī tu cāmuṇḍā carmamuṇḍā tu carcikā | [AKośa, 1 46.2]
vināyako vighnarājadvaimāturagaṇādhipāḥ | [AKośa, 1 47.1]
apy ekadantaherambalambodaragajānanāḥ | [AKośa, 1 47.2]
kārttikeyo mahāsenaḥ śarajanmā ṣaḍānanaḥ | [AKośa, 1 48.1]
pārvatīnandanaḥ skandaḥ senānīr agnibhūr guhaḥ | [AKośa, 1 48.2]
bāhuleyastārakajidviśākhaḥ śikhivāhanaḥ | [AKośa, 1 49.1]
ṣāṇmāturaḥ śaktidharaḥ kumāraḥ krauñcadāraṇaḥ | [AKośa, 1 49.2]
śṛṅgī bhṛṅgī riṭis tuṇḍī nandiko nandikeśvaraḥ | [AKośa, 1 50.1]
indro marutvān maghavā biḍaujāḥ pākaśāsanaḥ | [AKośa, 1 50.2]
vṛddhaśravāḥ sunāsīraḥ puruhūtaḥ puraṃdaraḥ | [AKośa, 1 51.1]
jiṣṇurlekharṣabhaḥ śakraḥ śatamanyurdivaspatiḥ | [AKośa, 1 51.2]
sutrāmā gotrabhid vajrī vāsavo vṛtrahā vṛṣā | [AKośa, 1 52.1]
vāstoṣpatiḥ surapatirbalārātiḥ śacīpatiḥ | [AKośa, 1 52.2]
jambhabhedī harihayaḥ svārāṇ namucisādanaḥ | [AKośa, 1 53.1]
saṃkrandano duścyavanas turāṣāṇ meghavāhanaḥ | [AKośa, 1 53.2]
ākhaṇḍalaḥ sahasrākṣa ṛbhukṣāstasya tu priyā | [AKośa, 1 54.1]
pulomajā śacīndrāṇī nagarī tvamarāvatī | [AKośa, 1 54.2]
haya uccaiḥśravāḥ sūto mātalirnandanaṃ vanam | [AKośa, 1 55.1]
syātprāsādo vaijayanto jayantaḥ pākaśāsaniḥ | [AKośa, 1 55.2]
airāvato 'bhramātaṅgairāvaṇābhramuvallabhāḥ | [AKośa, 1 56.1]
hrādinī vajramastrī syāt kuliśaṃ bhiduraṃ paviḥ | [AKośa, 1 56.2]
śatakoṭiḥ svaruḥ śambo dambholiraśanirdvayoḥ | [AKośa, 1 57.1]
vyomayānaṃ vimāno 'strī nāradādyāḥ surarṣayaḥ | [AKośa, 1 57.2]
syāt sudharmā devasabhā pīyūṣam amṛtaṃ sudhā | [AKośa, 1 58.1]
mandākinī viyadgaṅgā svarṇadī suradīrghikā | [AKośa, 1 58.2]
meruḥ sumerurhemādrī ratnasānuḥ surālayaḥ | [AKośa, 1 59.1]
pañcaite devataravo mandāraḥ pārijātakaḥ | [AKośa, 1 59.2]
saṃtānaḥ kalpavṛkṣaśca puṃsi vā haricandanam | [AKośa, 1 60.1]
sanatkumāro vaidhātraḥ svarvaidyāv aśvinīsutau | [AKośa, 1 60.2]
nāsatyāv aśvinau dasrāv āśvineyau ca tāv ubhau | [AKośa, 1 61.1]
striyāṃ bahuṣvapsarasaḥ svarveśyā urvaśīmukhāḥ | [AKośa, 1 61.2]
hāhā hāhāś caivamādyā gandharvās tridivaukasām | [AKośa, 1 62.1]
agnir vaiśvānaro vahnir vītihotro dhanaṃjayaḥ | [AKośa, 1 62.2]
kṛpīṭayonirjvalano jātavedās tanūnapāt | [AKośa, 1 63.1]
barhiḥ śuṣmā kṛṣṇavartmā śociṣkeśa uṣarbudhaḥ | [AKośa, 1 63.2]
āśrayāśo bṛhadbhānuḥ kṛśānuḥ pāvako 'nalaḥ | [AKośa, 1 64.1]
rohitāśvo vāyusakhaḥ śikhāvānāśuśukṣaṇiḥ | [AKośa, 1 64.2]
hiraṇyaretā hutabhug dahano havyavāhanaḥ | [AKośa, 1 65.1]
saptārcirdamunāḥ śukraś citrabhānur vibhāvasuḥ | [AKośa, 1 65.2]
śucirappittamaurvastu vāḍabo vaḍabānalaḥ | [AKośa, 1 66.1]
vahner dvayor jvālakīlāv arcir hetiḥ śikhāḥ striyām | [AKośa, 1 66.2]
triṣu sphuliṅgo 'gnikaṇaḥ saṃtāpaḥ saṃjvaraḥ samau | [AKośa, 1 67.1]
ulkā syāt nirgatajvālā bhātirbhasitabhasmanī | [AKośa, 1 67.2]
kṣāro rakṣā ca dāvastu davo vanahutāśanaḥ | [AKośa, 1 68.1]
dharmarājaḥ pitṛpatiḥ samavartī paretarāṭ | [AKośa, 1 68.2]
kṛtānto yamunābhrātā śamano yamarāḍ yamaḥ | [AKośa, 1 69.1]
kālo daṇḍadharaḥ śrāddhadevo vaivasvato 'ntakaḥ | [AKośa, 1 69.2]
rākṣasaḥ koṇapaḥ kravyāt kravyādo 'srapa āśaraḥ | [AKośa, 1 70.1]
rātriṃcaro rātricaraḥ karburo nikaṣātmajaḥ | [AKośa, 1 70.2]
yātudhānaḥ puṇyajano nairṛto yāturakṣasī | [AKośa, 1 71.1]
pracetā varuṇaḥ pāśī yādasāṃpatir appatiḥ | [AKośa, 1 71.2]
śvasanaḥ sparśano vāyurmātariśvā sadāgatiḥ | [AKośa, 1 72.1]
pṛṣadaśvo gandhavaho gandhavāhānilāśugāḥ | [AKośa, 1 72.2]
samīramārutamarut jagatprāṇasamīraṇāḥ | [AKośa, 1 73.1]
nabhasvadvātapavanapavamānaprabhañjanāḥ | [AKośa, 1 73.2]
prakampano mahāvāto jhañjhāvātaḥ savṛṣṭikaḥ | [AKośa, 1 74.1]
prāṇo 'pānaḥ samānaścodānavyānau ca vāyavaḥ | [AKośa, 1 74.2]
śarīrasthā ime raṃhastarasī tu rayaḥ syadaḥ | [AKośa, 1 75.1]
javo 'tha śīghraṃ tvaritaṃ laghu kṣipramaraṃ drutam | [AKośa, 1 75.2]
satvaraṃ capalaṃ tūrṇam avilambitam āśu ca | [AKośa, 1 76.1]
satate 'nāratāśrāntasaṃtatāviratāniśam | [AKośa, 1 76.2]
nityānavaratājasramapyathātiśayo bharaḥ | [AKośa, 1 77.1]
ativelabhṛśātyarthātimātrodgāḍhanirbharam | [AKośa, 1 77.2]
tīvraikāntanitāntāni gāḍhabāḍhadṛḍhāni ca | [AKośa, 1 78.1]
klībe śīghrādyasattve syāt triṣveṣāṃ sattvagāmi yat | [AKośa, 1 78.2]
kuberastryambakasakho yakṣarāḍ guhyakeśvaraḥ | [AKośa, 1 79.1]
manuṣyadharmā dhanado rājarājo dhanādhipaḥ | [AKośa, 1 79.2]
kiṃnareśo vaiśravaṇaḥ paulastyo naravāhanaḥ | [AKośa, 1 80.1]
yakṣaikapiṅgailavilaśrīdapuṇyajaneśvarāḥ | [AKośa, 1 80.2]
asyodyānaṃ caitrarathaṃ putrastu nalakūbaraḥ | [AKośa, 1 81.1]
kailāsaḥ sthānamalakā pūr vimānaṃ tu puṣpakam | [AKośa, 1 81.2]
syāt kiṃnaraḥ kimpuruṣas turaṃgavadano mayuḥ | [AKośa, 1 82.1]
nidhirnā śevadhir bhedāḥ padmaśaṅkhādayo nidheḥ | [AKośa, 1 82.2]
mahāpadmaśca padmaśca śaṅkho makarakacchapau | [AKośa, 1 83.1]
mukundakundanīlāśca kharvaśca nidhayo nava | [AKośa, 1 83.2]
dyodivau dve striyāmabhraṃ vyoma puṣkaramambaram | [AKośa, 1 84.1]
nabho 'ntarikṣaṃ gaganamanantaṃ suravartma kham | [AKośa, 1 84.2]
viyad viṣṇupadaṃ vā tu puṃsyākāśavihāyasī | [AKośa, 1 85.1]
vihāsayo 'pi nāko 'pi dyur api syāt tadavyam | [AKośa, 1 85.2]
tārāpatho 'ntarikṣaṃ ca meghādhvā ca mahābilam | [AKośa, 1 86.1]
vihāyāḥ śakune puṃsi gagane puṃnapuṃsakam | [AKośa, 1 86.2]
diśastu kakubhaḥ kāṣṭhā āśāśca haritaśca tāḥ | [AKośa, 1 87.1]
prācyavācīpratīcyas tāḥ pūrvadakṣiṇapaścimāḥ | [AKośa, 1 87.2]
uttarā dig udīcī syād diśyaṃ tu triṣu digbhave | [AKośa, 1 88.1]
avāgbhavam avācīnam udīcīnam udagbhavam | [AKośa, 1 88.2]
pratyagbhavaṃ pratīcīnaṃ prācīnaṃ prāgbhavaṃ triṣu | [AKośa, 1 89.1]
indro vahniḥ pitṛpatirnairṛto varuṇo marut | [AKośa, 1 89.2]
kubera īśaḥ patayaḥ pūrvādīnāṃ diśāṃ kramāt | [AKośa, 1 90.1]
raviḥ śukro mahīsānuḥ svarbhānurbhānujo vidhuḥ | [AKośa, 1 90.2]
budho bṛhaspatiś ceti diśāṃ caiva tathā grahāḥ | [AKośa, 1 91.1]
airāvataḥ puṇḍarīko vāmanaḥ kumudo 'ñjanaḥ | [AKośa, 1 91.2]
puṣpadantaḥ sārvabhaumaḥ supratīkaśca diggajāḥ | [AKośa, 1 92.1]
kariṇyo 'bhramukapilāpiṅgalānupamāḥ kramāt | [AKośa, 1 92.2]
tāmrakarṇī śubhradantī cāṅganā cāñjanāvatī | [AKośa, 1 93.1]
klībāvyayaṃ tv apadiśaṃ diśormadhye vidik striyām | [AKośa, 1 93.2]
abhyantaraṃ tv antarālaṃ cakravālaṃ tu maṇḍalam | [AKośa, 1 94.1]
abhraṃ megho vārivāhaḥ stanayitnurbalāhakaḥ | [AKośa, 1 94.2]
dhārādharo jaladharastaḍitvān vārido 'mbubhṛt | [AKośa, 1 95.1]
ghanajīmūtamudirajalamugdhāmayonayaḥ | [AKośa, 1 95.2]
kādambinī meghamālā triṣu meghabhave 'bhriyam | [AKośa, 1 96.1]
stanitaṃ garjitam meghanirghoṣe rasitādi ca | [AKośa, 1 96.2]
śampā śatahradāhrādinyairāvatyaḥ kṣaṇaprabhā | [AKośa, 1 97.1]
taḍit saudāmanī vidyuc cañcalā capalā api | [AKośa, 1 97.2]
sphūrjathur vajranirghoṣo meghajyotiriraṃmadaḥ | [AKośa, 1 98.1]
indrāyudhaṃ śakradhanustadeva ṛjurohitam | [AKośa, 1 98.2]
vṛṣṭivarṣaṃ tadvighāte 'vagrāhāvagrahau samau | [AKośa, 1 99.1]
dhārāsampāta āsāraḥ śīkaro 'mbukaṇāḥ smṛtāḥ | [AKośa, 1 99.2]
varṣopalastu karakā meghacchanne 'hni durdinam | [AKośa, 1 100.1]
antardhā vyavadhā puṃsi tv antardhir apavāraṇam | [AKośa, 1 100.2]
apidhānatirodhānapidhānācchādanāni ca | [AKośa, 1 101.1]
himāṃśuścandramāścandra induḥ kumudabāndhavaḥ | [AKośa, 1 101.2]
vidhuḥ sudhāṃśuḥ śubhrāṃśuroṣadhīśo niśāpatiḥ | [AKośa, 1 102.1]
abjo jaivātṛkaḥ somo glaur mṛgāṅkaḥ kalānidhiḥ | [AKośa, 1 102.2]
dvijarājaḥ śaśadharo nakṣatreśaḥ kṣapākaraḥ | [AKośa, 1 103.1]
kalā tu ṣoḍaśo bhāgo bimbo 'strī maṇḍalaṃ triṣu | [AKośa, 1 103.2]
bhittaṃ śakalakhaṇḍe vā puṃsyardho 'rdhaṃ same 'ṃśake | [AKośa, 1 104.1]
candrikā kaumudī jyotsnā prasādas tu prasannatā | [AKośa, 1 104.2]
kalaṅkāṅkau lāñchanaṃ ca cihnaṃ lakṣma ca lakṣaṇam | [AKośa, 1 105.1]
suṣamā paramā śobhā śobhā kāntir dyutiś chaviḥ | [AKośa, 1 105.2]
avaśyāyastu nīhārastuṣārastuhinaṃ himam | [AKośa, 1 106.1]
prāleyaṃ mihikā cātha himānī himasaṃhatiḥ | [AKośa, 1 106.2]
śītaṃ guṇe tadvadarthāḥ suṣīmaḥ śiśiro jaḍaḥ | [AKośa, 1 107.1]
tuṣāraḥ śītalaḥ śīto himaḥ saptānyaliṅgakāḥ | [AKośa, 1 107.2]
dhruva auttānapādiḥ syāt agastyaḥ kumbhasambhavaḥ | [AKośa, 1 108.1]
maitrāvaruṇir asyaiva lopāmudrā sadharmiṇī | [AKośa, 1 108.2]
nakṣatramṛkṣaṃ bhaṃ tārā tārakāpyuḍu vā striyām | [AKośa, 1 109.1]
dākṣāyiṇyo 'śvinītyāditārā aśvayug aśvinī | [AKośa, 1 109.2]
rādhāviśākhā puṣye tu sidhyatiṣyau śraviṣṭhayā | [AKośa, 1 110.1]
samā dhaniṣṭhāḥ syuḥ proṣṭhapadā bhādrapadāḥ striyaḥ | [AKośa, 1 110.2]
mṛgaśīrṣaṃ mṛgaśirastasmin evāgrahāyaṇī | [AKośa, 1 111.1]
ilvalāstacchirodeśe tārakā nivasanti yāḥ | [AKośa, 1 111.2]
bṛhaspatiḥ surācāryo gīṣpatir dhiṣaṇo guruḥ | [AKośa, 1 112.1]
jīva āṅgiraso vācaspatiś citraśikhaṇḍijaḥ | [AKośa, 1 112.2]
śukro daityaguruḥ kāvya uśanā bhārgavaḥ kaviḥ | [AKośa, 1 113.1]
aṅgārakaḥ kujo bhaumo lohitāṅgo mahīsutaḥ | [AKośa, 1 113.2]
rauhiṇeyo budhaḥ saumyaḥ samau sauriśanaiścarau | [AKośa, 1 114.1]
tamas tu rāhuḥ svarbhānuḥ saiṃhikeyo vidhuṃtudaḥ | [AKośa, 1 114.2]
saptarṣayo marīcyatrimukhāś citraśikhaṇḍinaḥ | [AKośa, 1 115.1]
rāśīnām udayo lagnaṃ te tu meṣavṛṣādayaḥ | [AKośa, 1 115.2]
sūrasūryāryamādityadvādaśātmadivākarāḥ | [AKośa, 1 116.1]
bhāskarāhaskarabradhnaprabhākaravibhākarāḥ | [AKośa, 1 116.2]
bhāsvadvivasvatsaptāśvaharidaśvoṣṇaraśmayaḥ | [AKośa, 1 117.1]
vikartanārkamārtaṇḍamihirāruṇapūṣaṇaḥ | [AKośa, 1 117.2]
dyumaṇistaraṇirmitraścitrabhānurvirocanaḥ | [AKośa, 1 118.1]
vibhāvasur grahapatis tviṣāṃpatir aharpatiḥ | [AKośa, 1 118.2]
bhānurhaṃsaḥ sahasrāṃśustapanaḥ savitā raviḥ | [AKośa, 1 119.1]
padmākṣas tejasāṃrāśiś chāyānāthas tamisrahā | [AKośa, 1 119.2]
karmasākṣī jagaccakṣurlokabandhustrayītanuḥ | [AKośa, 1 120.1]
pradyotano dinamaṇiḥ khadyoto lokabāndhavaḥ | [AKośa, 1 120.2]
ino bhago bhāmanidhiś cāṃśumāly añjinīpatiḥ | [AKośa, 1 121.1]
māṭharaḥ piṅgalo daṇḍaścaṇḍāṃśoḥ pāripārśvikāḥ | [AKośa, 1 121.2]
sūrasūto 'ruṇo 'nūruḥ kāśyapir garuḍāgrajaḥ | [AKośa, 1 122.1]
pariveṣastuparidhirupasūryakamaṇḍale | [AKośa, 1 122.2]
kiraṇosramayūkhāṃśugabhastighṛṇiraśmayaḥ | [AKośa, 1 123.1]
bhānuḥ karo marīciḥ strīpuṃsayordīdhitiḥ striyām | [AKośa, 1 123.2]
syuḥ prabhā rug rucis tviḍ bhābhāś chavidyutidīptayaḥ | [AKośa, 1 124.1]
rociḥ śocir ubhe klībe prakāśo dyota ātapaḥ | [AKośa, 1 124.2]
koṣṇaṃ kavoṣṇaṃ mandoṣṇaṃ kaduṣṇaṃ triṣu tadvati | [AKośa, 1 125.1]
tigmaṃ tīkṣṇaṃ kharaṃ tadvan mṛgatṛṣṇā marīcikā | [AKośa, 1 125.2]
kālo diṣṭo 'py anehāpi samayo 'py atha pakṣatiḥ | [AKośa, 1 126.1]
pratipad dve ime strītve tadādyāstithayo dvayoḥ | [AKośa, 1 126.2]
ghasro dināhanī vā tu klībe divasavāsarau | [AKośa, 1 127.1]
pratyūṣo 'harmukhaṃ kalyam uṣaḥpratyuṣasī api | [AKośa, 1 127.2]
vyuṣṭaṃ vibhātaṃ dve klībe puṃsi gosarga iṣyate | [AKośa, 1 128.1]
prabhātaṃ ca dinānte tu sāyaṃ saṃdhyā pitṛprasūḥ | [AKośa, 1 128.2]
prāhṇāparāhṇamadhyāhnas trisaṃdhyam atha śarvarī | [AKośa, 1 129.1]
niśā niśīthinī rātristriyāmā kṣaṇadā kṣapā | [AKośa, 1 129.2]
vibhāvarītamasvinyau rajanī yāminī tamī | [AKośa, 1 130.1]
tamisrā tāmasī rātrirjyautsnī candrikayānvitā | [AKośa, 1 130.2]
āgāmivartamānāharyuktāyāṃ niśi pakṣiṇī | [AKośa, 1 131.1]
gaṇarātraṃ niśā bahvyaḥ pradoṣo rajanīmukham | [AKośa, 1 131.2]
ardharātraniśīthau dvau dvau yāmapraharau samau | [AKośa, 1 132.1]
sa parvasaṃdhiḥ pratipatpañcadaśyor yad antaram | [AKośa, 1 132.2]
pakṣāntau pañcadaśyau dve paurṇamāsī tu paurṇimā | [AKośa, 1 133.1]
kalāhīne sānumatiḥ pūrṇe rākā niśākare | [AKośa, 1 133.2]
amāvāsyā tv amāvasyā darśaḥ sūryendusaṃgamaḥ | [AKośa, 1 134.1]
sā dṛṣṭenduḥ sinīvālī sā naṣṭendukalā kuhūḥ | [AKośa, 1 134.2]
uparāgo graho rāhugraste tv indau ca pūṣṇi ca | [AKośa, 1 135.1]
sopaplavoparaktau dvau agnyutpāta upāhitaḥ | [AKośa, 1 135.2]
ekayoktyā puṣpavantau divākaraniśākarau | [AKośa, 1 136.1]
aṣṭādaśa nimeṣāstu kāṣṭhā triṃśat tu tāḥ kalā | [AKośa, 1 136.2]
tāstu triṃśat kṣaṇaste tu muhūrto dvādaśāstriyām | [AKośa, 1 137.1]
te tu triṃśadahorātraḥ pakṣaste daśapañca ca | [AKośa, 1 137.2]
pakṣau pūrvāparau śuklakṛṣṇau māsastu tāv ubhau | [AKośa, 1 138.1]
dvau dvau mārgādi māsau syādṛtustairayanaṃ tribhiḥ | [AKośa, 1 138.2]
ayane dve gatirudagdakṣiṇārkasya vatsaraḥ | [AKośa, 1 139.1]
samarātridive kāle viṣuvadviṣuvaṃ ca tat | [AKośa, 1 139.2]
puṣpayuktā paurṇamāsī pauṣī māse tu yatra sā | [AKośa, 1 140.1]
nāmnā sa pauṣo māghādyāś caivam ekādaśāpare | [AKośa, 1 140.2]
mārgaśīrṣe sahā mārga āgrahāyaṇikaśca saḥ | [AKośa, 1 141.1]
pauṣe taiṣasahasyau dvau tapā māghe 'tha phālgune | [AKośa, 1 141.2]
syāttapasyaḥ phālgunikaḥ syāccaitre caitriko madhuḥ | [AKośa, 1 142.1]
vaiśākhe mādhavo rādho jyeṣṭhe śukraḥ śucistvayam | [AKośa, 1 142.2]
āṣāḍhe śrāvaṇe tu syānnabhāḥ śrāvaṇikaśca saḥ | [AKośa, 1 143.1]
syur nabhasyaprauṣṭhapadabhādrabhādrapadāḥ samāḥ | [AKośa, 1 143.2]
syādāśvina iṣo 'pyāśvayujo 'pi syāttukārtike | [AKośa, 1 144.1]
bāhulorjau kārtikiko hemantaḥ śiśiro 'striyām | [AKośa, 1 144.2]
vasante puṣpasamayaḥ surabhirgrīṣma ūṣmakaḥ | [AKośa, 1 145.1]
nidāgha uṣṇopagama uṣṇa ūṣmāgamas tapaḥ | [AKośa, 1 145.2]
striyāṃ prāvṛṭ striyāṃ bhūmni varṣā atha śaratstriyām | [AKośa, 1 146.1]
ṣaḍamī ṛtavaḥ puṃsi mārgādīnāṃ yugaiḥ kramāt | [AKośa, 1 146.2]
saṃvatsaro vatsaro 'bdo hāyano 'strī śaratsamāḥ | [AKośa, 1 147.1]
māsena syādahorātraḥ paitro varṣeṇa daivataḥ | [AKośa, 1 147.2]
daive yugasahasre dve brāhmaḥ kalpau tu tau nṝṇām | [AKośa, 1 148.1]
manvantaraṃ tu divyānāṃ yugānāmekasaptatiḥ | [AKośa, 1 148.2]
saṃvartaḥ pralayaḥ kalpaḥ kṣayaḥ kalpānta ityapi | [AKośa, 1 149.1]
astrī paṅkaṃ pumānpāpmā pāpaṃ kilbiṣakalmaṣam | [AKośa, 1 149.2]
kaluṣaṃ vṛjinaino 'ghamaṃho duritaduṣkṛtam | [AKośa, 1 150.1]
syāddharmamastriyāṃ puṇyaśreyasī sukṛtaṃ vṛṣaḥ | [AKośa, 1 150.2]
mutprītiḥ pramado harṣaḥ pramodāmodasammadāḥ | [AKośa, 1 151.1]
syādānandathurānandaḥ śarmaśātasukhāni ca | [AKośa, 1 151.2]
śvaḥ śreyasaṃ śivaṃ bhadraṃ kalyāṇaṃ maṅgalaṃ śubham | [AKośa, 1 152.1]
bhāvukaṃ bhavikaṃ bhavyaṃ kuśalaṃ kṣemamastriyām | [AKośa, 1 152.2]
śastaṃ cātha triṣu dravye pāpaṃ puṇyaṃ sukhādi ca | [AKośa, 1 153.1]
matallikā macarcikā prakāṇḍamuddhatallajau | [AKośa, 1 153.2]
praśastavācakāny amūny ayaḥ śubhāvaho vidhiḥ | [AKośa, 1 154.1]
daivaṃ diṣṭaṃ bhāgadheyaṃ bhāgyaṃ strī niyatirvidhiḥ | [AKośa, 1 154.2]
hetur nā kāraṇaṃ bījaṃ nidānaṃ tv ādikāraṇam | [AKośa, 1 155.1]
kṣetrajña ātmā puruṣaḥ pradhānaṃ prakṛtiḥ striyām | [AKośa, 1 155.2]
viśeṣaḥ kāliko 'vasthā guṇāḥ sattvaṃ rajastamaḥ | [AKośa, 1 156.1]
janurjananajanmāni janirutpattirudbhavaḥ | [AKośa, 1 156.2]
prāṇī tu cetano janmī jantujanyuśarīriṇaḥ | [AKośa, 1 157.1]
jātirjātaṃ ca sāmānyaṃ vyaktistu pṛthagātmatā | [AKośa, 1 157.2]
cittaṃ tu ceto hṛdayaṃ svāntaṃ hṛnmānasaṃ manaḥ | [AKośa, 1 158.1]
buddhirmanīṣā dhiṣaṇā dhīḥ prajñā śemuṣī matiḥ | [AKośa, 1 158.2]
prekṣopalabdhiś cit saṃvit pratipaj jñapticetanāḥ | [AKośa, 1 159.1]
dhīr dhāraṇāvatī medhā saṃkalpaḥ karma mānasam | [AKośa, 1 159.2]
avadhānaṃ samādhānaṃ praṇidhānam tathaiva ca | [AKośa, 1 160.1]
cittābhogo manaskāraścarcā saṃkhyā vicāraṇā | [AKośa, 1 160.2]
vimarśo bhāvanā caiva vāsanā ca nigadyate | [AKośa, 1 161.1]
adhyāhārastarka ūho vicikitsā tu saṃśayaḥ | [AKośa, 1 161.2]
saṃdehadvāparau cātha samau nirṇayaniścayau | [AKośa, 1 162.1]
mithyādṛṣṭir nāstikatā vyāpādo drohacintanam | [AKośa, 1 162.2]
samau siddhāntarāddhāntau bhrāntir mithyāmatir bhramaḥ | [AKośa, 1 163.1]
saṃvid āgūḥ pratijñānaṃ niyamāśravasaṃśravāḥ | [AKośa, 1 163.2]
aṅgīkārābhyupagamapratiśravasamādhayaḥ | [AKośa, 1 164.1]
mokṣe dhīr jñānam anyatra vijñānaṃ śilpaśāstrayoḥ | [AKośa, 1 164.2]
muktiḥ kaivalyanirvāṇaśreyoniḥśreyasāmṛtam | [AKośa, 1 165.1]
mokṣo 'pavargo 'thājñānam avidyāhaṃmatiḥ striyām | [AKośa, 1 165.2]
rūpaṃ śabdo gandharasasparśāśca viṣayā amī | [AKośa, 1 166.1]
gocarā indriyārthāśca hṛṣīkaṃ viṣayīndriyam | [AKośa, 1 166.2]
karmendriyaṃ tu pāyvādi manonetrādi dhīndriyam | [AKośa, 1 167.1]
tuvaras tu kaṣāyo 'strī madhuro lavaṇaḥ kaṭuḥ | [AKośa, 1 167.2]
tikto 'mlaśca rasāḥ puṃsi tadvatsu ṣaḍamī triṣu | [AKośa, 1 168.1]
vimardotthe parimalo gandhe janamanohare | [AKośa, 1 168.2]
āmodaḥ so 'tinirhārī vācyaliṅgatvam āguṇāt | [AKośa, 1 169.1]
samākarṣī tu nirhārī surabhirghrāṇatarpaṇaḥ | [AKośa, 1 169.2]
iṣṭagandhaḥ sugandhiḥ syādāmodī mukhavāsanaḥ | [AKośa, 1 170.1]
pūtigandhastu durgandho visraṃ syādāmagandhi yat | [AKośa, 1 170.2]
śuklaśubhraśuciśvetaviśadaśyetapāṇḍarāḥ | [AKośa, 1 171.1]
avadātaḥ sito gauro 'valakṣo dhavalo 'rjunaḥ | [AKośa, 1 171.2]
hariṇaḥ pāṇḍuraḥ pāṇḍurīṣatpāṇḍustu dhūsaraḥ | [AKośa, 1 172.1]
kṛṣṇe nīlāsitaśyāmakālaśyāmalamecakāḥ | [AKośa, 1 172.2]
pīto gauro haridrābhaḥ palāśo harito harit | [AKośa, 1 173.1]
lohito rohito raktaḥ śoṇaḥ kokanadacchaviḥ | [AKośa, 1 173.2]
avyaktarāgastvaruṇaḥ śvetaraktastu pāṭalaḥ | [AKośa, 1 174.1]
śyāvaḥ syātkapiśo dhūmradhūmalau kṛṣṇalohite | [AKośa, 1 174.2]
kaḍāraḥ kapilaḥ piṅgapiśaṅgau kadrupiṅgalau | [AKośa, 1 175.1]
citraṃ kirmīrakalmāṣaśabalaitāśca karbure | [AKośa, 1 175.2]
guṇe śuklādayaḥ puṃsi guṇiliṅgāstu tadvati | [AKośa, 1 176.1]
brāhmī tu bhāratī bhāṣā gīr vāg vāṇī sarasvatī | [AKośa, 1 176.2]
vyāhāra uktir lapitaṃ bhāṣitaṃ vacanaṃ vacaḥ | [AKośa, 1 177.1]
apabhraṃśo 'paśabdaḥ syācchāstre śabdastu vācakaḥ | [AKośa, 1 177.2]
tiṅ subantacayo vākyaṃ kriyā vā kārakānvitā | [AKośa, 1 178.1]
śrutiḥ strī veda āmnāyastrayī dharmastu tadvidhiḥ | [AKośa, 1 178.2]
striyāmṛk sāmayajuṣī iti vedāstrayastrayī | [AKośa, 1 179.1]
śikṣetyādi śruter aṅgam oṃkārapraṇavau samau | [AKośa, 1 179.2]
itihāsaḥ purāvṛttam udāttādyās trayaḥ svarāḥ | [AKośa, 1 180.1]
ānvīkṣikī daṇḍanītistarkavidyārthaśāstrayoḥ | [AKośa, 1 180.2]
ākhyāyikopalabdhārthā purāṇaṃ pañcalakṣaṇam | [AKośa, 1 181.1]
prabandhakalpanā kathā pravahlikā prahelikā | [AKośa, 1 181.2]
smṛtistu dharmasaṃhitā samāhṛtistu saṃgrahaḥ | [AKośa, 1 182.1]
samasyā tu samāsārthā kiṃvadantī janaśrutiḥ | [AKośa, 1 182.2]
vārttā pravṛttirvṛttānta udantaḥ syādathāhvayaḥ | [AKośa, 1 183.1]
ākhyāhve abhidhānaṃ ca nāmadheyaṃ ca nāma ca | [AKośa, 1 183.2]
hūtirākāraṇāhvānaṃ saṃhūtirbahubhiḥ kṛtā | [AKośa, 1 184.1]
vivādo vyavahāraḥ syādupanyāsastu vāṅmukham | [AKośa, 1 184.2]
upodghāta udāhāraḥ śapanaṃ śapathaḥ pumān | [AKośa, 1 185.1]
praśno 'nuyogaḥ pṛcchā ca prativākyottare same | [AKośa, 1 185.2]
mithyābhiyogo 'bhyākhyānamatha mithyābhiśaṃsanam | [AKośa, 1 186.1]
abhiśāpaḥ praṇādastu śabdaḥ syādanurāgajaḥ | [AKośa, 1 186.2]
yaśaḥ kīrtiḥ samajñā ca stavaḥ stotraṃ stutirnutiḥ | [AKośa, 1 187.1]
āmreḍitaṃ dvistriruktamuccairghuṣṭaṃ tu ghoṣaṇā | [AKośa, 1 187.2]
kākuḥ striyāṃ vikāro yaḥ śokabhītyādibhirdhvaneḥ | [AKośa, 1 188.1]
avarṇākṣepanirvādaparīvādāpavādavat | [AKośa, 1 188.2]
upakrośo jugupsā ca kutsā nindā ca garhaṇe | [AKośa, 1 189.1]
pāruṣyamativādaḥ syād bhartsanaṃ tv apakāragīḥ | [AKośa, 1 189.2]
yaḥ saninda upālambhastatra syātparibhāṣaṇam | [AKośa, 1 190.1]
tatra tv ākṣāraṇā yaḥ syādākrośo maithunaṃ prati | [AKośa, 1 190.2]
syād ābhāṣaṇam ālāpaḥ pralāpo 'narthakaṃ vacaḥ | [AKośa, 1 191.1]
anulāpo muhurbhāṣā vilāpaḥ paridevanam | [AKośa, 1 191.2]
vipralāpo virodhoktiḥ saṃlāpo bhāṣaṇaṃ mithaḥ | [AKośa, 1 192.1]
supralāpaḥ suvacanam apalāpas tu nihnavaḥ | [AKośa, 1 192.2]
codyam ākṣepābhiyogau śāpākrośau dureṣaṇā | [AKośa, 1 193.1]
astrī cāṭu caṭu ślāghā premṇā mithyāvikatthanam | [AKośa, 1 193.2]
saṃdeśavāgvācikaṃ syād vāgbhedāstu triṣūttare | [AKośa, 1 194.1]
ruśatī vāg akalyāṇī syātkalyā tu śubhātmikā | [AKośa, 1 194.2]
atyarthamadhuraṃ sāntvaṃ saṃgataṃ hṛdayaṃgamam | [AKośa, 1 195.1]
niṣṭhuraṃ paruṣaṃ grāmyamaślīlaṃ sūnṛtaṃ priye | [AKośa, 1 195.2]
satye 'tha saṃkulakliṣṭe parasparaparāhate | [AKośa, 1 196.1]
luptavarṇapadaṃ grastaṃ nirastaṃ tvaritoditam | [AKośa, 1 196.2]
jambūkṛtaṃ saniṣṭhīvam abaddhaṃ syādanarthakam | [AKośa, 1 197.1]
anakṣaramavācyaṃ syādāhataṃ tu mṛṣārthakam | [AKośa, 1 197.2]
solluṭhanaṃ tu sotprāsaṃ maṇitaṃ ratikūjitam | [AKośa, 1 198.1]
śrāvyaṃ hṛdyaṃ manohāri vispaṣṭaṃ prakaṭoditam | [AKośa, 1 198.2]
atha mliṣṭamavispaṣṭaṃ vitathaṃ tv anṛtaṃ vacaḥ | [AKośa, 1 199.1]
satyaṃ tathyamṛtaṃ samyagamūni triṣu tadvati | [AKośa, 1 199.2]
śabde ninādaninadadhvanidhvānaravasvanāḥ | [AKośa, 1 200.1]
svānanirghoṣanirhrādanādanisvānanisvanāḥ | [AKośa, 1 200.2]
āravārāvasaṃrāvavirāvā atha marmaraḥ | [AKośa, 1 201.1]
svanite vastraparṇānāṃ bhūṣaṇānāṃ tu śiñjitam | [AKośa, 1 201.2]
nikvāṇo nikvaṇaḥ kvāṇaḥ kvaṇaḥ kvaṇanamityapi | [AKośa, 1 202.1]
vīṇāyāḥ kvaṇite prādeḥ prakvāṇaprakvaṇādayaḥ | [AKośa, 1 202.2]
kolāhalaḥ kalakalas tiraścāṃ vāśitaṃ rutam | [AKośa, 1 203.1]
strī pratiśrutpratidhvāne gītaṃ gānamime same | [AKośa, 1 203.2]
niṣādarṣabhagāndhāraṣaḍjamadhyamadhaivatāḥ | [AKośa, 1 204.1]
pañcamaś cety amī sapta tantrīkaṇṭhotthitāḥ svarāḥ | [AKośa, 1 204.2]
kākalī tu kale sūkṣme dhvanī tu madhurāsphuṭe | [AKośa, 1 205.1]
kalo mandrastu gambhīre tāro 'tyuccaistrayastriṣu | [AKośa, 1 205.2]
nṝṇām urasi madhyastho dvāviṃśatividho dhvaniḥ | [AKośa, 1 206.1]
sa mandraḥ kaṇṭhamadhyasthastāraḥ śirasi gīyate | [AKośa, 1 206.2]
samanvitalayastvekatālo vīṇā tu vallakī | [AKośa, 1 207.1]
tripañcī sā tu tantrībhiḥ saptabhiḥ parivādinī | [AKośa, 1 207.2]
tataṃ vīṇādikaṃ vādyamānaddhaṃ murajādikam | [AKośa, 1 208.1]
vaṃśādikaṃ tu suṣiraṃ kāṃsyatālādikaṃ ghanam | [AKośa, 1 208.2]
caturvidhamidaṃ vādyaṃ vāditrātodyanāmakam | [AKośa, 1 209.1]
mṛdaṅgā murajā bhedās tv aṅkyāliṅgyordhvakās trayaḥ | [AKośa, 1 209.2]
syād yaśaḥpaṭaho ḍhakkā bherī strī dundubhiḥ pumān | [AKośa, 1 210.1]
ānakaḥ paṭaho 'strī syāt koṇo vīṇādi vādanam | [AKośa, 1 210.2]
vīṇādaṇḍaḥ pravālaḥ syāt kakubhastu prasevakaḥ | [AKośa, 1 211.1]
kolambakastu kāyo 'syā upanāho nibandhanam | [AKośa, 1 211.2]
vādyaprabhedā ḍamarumaḍḍuḍiṇḍimajharjharāḥ | [AKośa, 1 212.1]
mardalaḥ paṇavo 'nye ca nartakīlāsike same | [AKośa, 1 212.2]
vilambitaṃ drutaṃ madhyaṃ tattvamogho ghanaṃ kramāt | [AKośa, 1 213.1]
tālaḥ kālakriyāmānaṃ layaḥ sāmyam athāstriyām | [AKośa, 1 213.2]
tāṇḍavaṃ naṭanaṃ nāṭyaṃ lāsyaṃ nṛtyaṃ ca nartane | [AKośa, 1 214.1]
tauryatrikaṃ nṛtyagītavādyaṃ nāṭyamidaṃ trayam | [AKośa, 1 214.2]
bhrakuṃsaś ca bhrukuṃsaś ca bhrūkuṃsaśceti nartakaḥ | [AKośa, 1 215.1]
strīveṣadhārī puruṣo nāṭyoktau gaṇikājjukā | [AKośa, 1 215.2]
bhaginīpatir ābutto bhāvo vidvānathāvukaḥ | [AKośa, 1 216.1]
janako yuvarājastu kumāro bhartṛdārakaḥ | [AKośa, 1 216.2]
rājā bhaṭṭārako devastatsutā bhartṛdārikā | [AKośa, 1 217.1]
devī kṛtābhiṣekāyāmitarāsu tu bhaṭṭinī | [AKośa, 1 217.2]
abrahmaṇyam avadhyoktau rājaśyālas tu rāṣṭriyaḥ | [AKośa, 1 218.1]
ambā mātātha bālā syādvāsūrāryastu māriṣaḥ | [AKośa, 1 218.2]
attikā bhaginī jyeṣṭhā niṣṭhānirvahaṇe same | [AKośa, 1 219.1]
haṇḍe hañje halāhvāne nīcāṃ ceṭīṃ sakhīṃ prati | [AKośa, 1 219.2]
aṅgahāro 'ṅgavikṣepo vyañjakābhinayau samau | [AKośa, 1 220.1]
nirvṛtte tv aṅgasattvābhyāṃ dve triṣvāṅgikasāttvike | [AKośa, 1 220.2]
śṛṅgāravīrakaruṇādbhutahāsyabhayānakāḥ | [AKośa, 1 221.1]
bībhatsaraudrau ca rasāḥ śṛṅgāraḥ śucirujjvalaḥ | [AKośa, 1 221.2]
utsāhavardhano vīraḥ kāruṇyaṃ karuṇā ghṛṇā | [AKośa, 1 222.1]
kṛpā dayānukampā syādanukrośo 'pyatho hasaḥ | [AKośa, 1 222.2]
hāso hāsyaṃ ca bībhatsaṃ vikṛtaṃ triṣvidaṃ dvayam | [AKośa, 1 223.1]
vismayo 'dbhutamāścaryaṃ citramapyatha bhairavam | [AKośa, 1 223.2]
dāruṇaṃ bhīṣaṇaṃ bhīṣmaṃ ghoraṃ bhīmaṃ bhayānakam | [AKośa, 1 224.1]
bhayaṅkaraṃ pratibhayaṃ raudraṃ tūgramamī triṣu | [AKośa, 1 224.2]
caturdaśa daras trāso bhītir bhīḥ sādhvasaṃ bhayam | [AKośa, 1 225.1]
vikāro mānaso bhāvo 'nubhāvo bhāvabodhakaḥ | [AKośa, 1 225.2]
garvo 'bhimāno 'haṃkāro mānaś cittasamunnatiḥ | [AKośa, 1 226.1]
darpo 'valoko 'vaṣṭambhaś cittodrekaḥ smayo madaḥ | [AKośa, 1 226.2]
anādaraḥ paribhavaḥ parībhāvas tiraskriyā | [AKośa, 1 227.1]
rīḍhāvamānanāvajñāvahelanam asūrkṣaṇam | [AKośa, 1 227.2]
mandākṣaṃ hrīstrapā vrīḍā lajjā sāpatrapānyataḥ | [AKośa, 1 228.1]
kṣāntistitikṣābhidhyā tu parasya viṣaye spṛhā | [AKośa, 1 228.2]
akṣāntirīrṣyāsūyā tu doṣāropo guṇeṣv api | [AKośa, 1 229.1]
vairaṃ virodho vidveṣo manyuśokau tu śuk striyām | [AKośa, 1 229.2]
paścāttāpo 'nutāpaś ca vipratīsāra ityapi | [AKośa, 1 230.1]
kopakrodhāmarṣaroṣapratighā ruṭkrudhau striyau | [AKośa, 1 230.2]
śucau tu carite śīlamunmādaścittavibhramaḥ | [AKośa, 1 231.1]
premā nā priyatā hārdaṃ premasneho 'tha dohadam | [AKośa, 1 231.2]
icchā kāṅkṣā spṛhehā tṛḍ vāñchā lipsā manorathaḥ | [AKośa, 1 232.1]
kāmo 'bhilāṣastarṣaśca so 'tyarthaṃ lālasā dvayoḥ | [AKośa, 1 232.2]
upādhir nā dharmacintā puṃsyādhirmānasī vyathā | [AKośa, 1 233.1]
syāc cintā smṛtirādhyānamutkaṇṭhotkalike same | [AKośa, 1 233.2]
utsāho 'dhyavasāyaḥ syāt sa vīryam atiśaktibhāk | [AKośa, 1 234.1]
kapaṭo 'strī vyājadambhopadhayaś chadmakaitave | [AKośa, 1 234.2]
kusṛtirnikṛtiḥ śāṭhyaṃ pramādo 'navadhānatā | [AKośa, 1 235.1]
kautūhalaṃ kautukaṃ ca kutukaṃ ca kutūhalam | [AKośa, 1 235.2]
strīṇāṃ vilāsabibbokavibhramā lalitaṃ tathā | [AKośa, 1 236.1]
helā līletyamī hāvāḥ kriyāḥ śṛṅgārabhāvajāḥ | [AKośa, 1 236.2]
dravakeliparīhāsāḥ krīḍā līlā ca narma ca | [AKośa, 1 237.1]
vyājo 'padeśo lakṣyaṃ ca krīḍā khelā ca kūrdanam | [AKośa, 1 237.2]
gharmo nidāghaḥ svedaḥ syātpralayo naṣṭaceṣṭatā | [AKośa, 1 238.1]
avahitthākāraguptiḥ samau saṃvegasambhramau | [AKośa, 1 238.2]
syādācchuritakaṃ hāsaḥ sotprāsaḥ sa manāk smitam | [AKośa, 1 239.1]
madhyamaḥ syādvihasitaṃ romāñco romaharṣaṇam | [AKośa, 1 239.2]
kranditaṃ ruditam kruṣṭaṃ jṛmbhastu triṣu jṛmbhaṇam | [AKośa, 1 240.1]
vipralambho visaṃvādo riṅgaṇaṃ skhalanaṃ same | [AKośa, 1 240.2]
syān nidrā śayanaṃ svāpaḥ svapnaḥ saṃveśa ityapi | [AKośa, 1 241.1]
tandrī pramīlā bhrakuṭir bhrukuṭir bhrūkuṭiḥ striyām | [AKośa, 1 241.2]
adṛṣṭiḥ syādasaumye 'kṣṇi saṃsiddhiprakṛtī tv ime | [AKośa, 1 242.1]
svarūpaṃ ca svabhāvaśca nisargaścātha vepathuḥ | [AKośa, 1 242.2]
kampo 'tha kṣaṇa uddharṣo maha uddhava utsavaḥ | [AKośa, 1 243.1]
adhobhuvanapātālaṃ balisadma rasātalam | [AKośa, 1 243.2]
nāgaloko 'tha kuharaṃ suṣiraṃ vivaraṃ bilam | [AKośa, 1 244.1]
chidraṃ nirvyathanaṃ rokaṃ randhraṃ śvabhraṃ vapā suṣiḥ | [AKośa, 1 244.2]
gartāvaṭau bhuvi śvabhre sarandhre suṣiraṃ triṣu | [AKośa, 1 245.1]
andhakāro 'striyāṃ dhvāntaṃ tamisraṃ timiraṃ tamaḥ | [AKośa, 1 245.2]
dhvānte gāḍhe 'ndhatamasaṃ kṣīṇe 'vatamasaṃ tamaḥ | [AKośa, 1 246.1]
viṣvak saṃtamasaṃ nāgāḥ kādraveyāstadīśvare | [AKośa, 1 246.2]
śeṣo 'nanto vāsukistu sarparājo 'tha gonase | [AKośa, 1 247.1]
tilitsaḥ syādajagare śayurvāhasa ity ubhau | [AKośa, 1 247.2]
alagardo jalavyālaḥ samau rājilaḍuṇḍubhau | [AKośa, 1 248.1]
māludhāno mātulāhir nirmukto muktakañcukaḥ | [AKośa, 1 248.2]
sarpaḥ pṛdākurbhujago bhujaṃgo 'hir bhujaṃgamaḥ | [AKośa, 1 249.1]
āśīviṣo viṣadharaścakrī vyālaḥ sarīsṛpaḥ | [AKośa, 1 249.2]
kuṇḍalī gūḍhapāccakṣuḥśravāḥ kākodaraḥ phaṇī | [AKośa, 1 250.1]
darvīkaro dīrghapṛṣṭho dandaśūko bileśayaḥ | [AKośa, 1 250.2]
uragaḥ pannago bhogī jihmagaḥ pavanāśanaḥ | [AKośa, 1 251.1]
lelihāno dvirasano gokarṇaḥ kañcukī tathā | [AKośa, 1 251.2]
kumbhīnasaḥ phaṇadharo harir bhogadharas tathā | [AKośa, 1 252.1]
aheḥ śarīraṃ bhogaḥ syād āśīr apy ahidaṃṣṭrikā | [AKośa, 1 252.2]
triṣvāheyaṃ viṣāsthyādi sphaṭāyāṃ tu phaṇā dvayoḥ | [AKośa, 1 253.1]
samau kañcukanirmokau kṣveḍastu garalaṃ viṣam | [AKośa, 1 253.2]
puṃsi klībe ca kākolakālakūṭahalāhalāḥ | [AKośa, 1 254.1]
saurāṣṭrikaḥ śauklikeyo brahmaputraḥ pradīpanaḥ | [AKośa, 1 254.2]
dārado vatsanābhaśca viṣabhedā amī nava | [AKośa, 1 255.1]
viṣavaidyo jāṅguliko vyālagrāhy ahituṇḍikaḥ | [AKośa, 1 255.2]
syān nārakas tu narako nirayo durgatiḥ striyām | [AKośa, 1 256.1]
tadbhedās tapanāvīcimahārauravarauravāḥ | [AKośa, 1 256.2]
saṃghātaḥ kālasūtraṃ cetyādyāḥ sattvāstu nārakāḥ | [AKośa, 1 257.1]
pretā vaitaraṇī sindhuḥ syādalakṣmīstu nirṛtiḥ | [AKośa, 1 257.2]
viṣṭirājūḥ kāraṇā tu yātanā tīvravedanā | [AKośa, 1 258.1]
pīḍā bādhā vyathā duḥkhamāmanasyaṃ prasūtijam | [AKośa, 1 258.2]
syātkaṣṭaṃ kṛcchramābhīlaṃ triṣveṣāṃ bhedyagāmi yat | [AKośa, 1 259.1]
samudro 'bdhirakūpāraḥ pārāvāraḥ saritpatiḥ | [AKośa, 1 259.2]
udanvānudadhiḥ sindhuḥ sarasvānsāgaro 'rṇavaḥ | [AKośa, 1 260.1]
ratnākaro jalanidhiryādaḥpatirapāmpatiḥ | [AKośa, 1 260.2]
tasya prabhedāḥ kṣīrodo lavaṇodas tathāpare | [AKośa, 1 261.1]
āpaḥ strī bhūmni vārvāri salilaṃ kamalaṃ jalam | [AKośa, 1 261.2]
payaḥ kīlālamamṛtaṃ jīvanaṃ bhuvanaṃ vanam | [AKośa, 1 262.1]
kabandhamudakaṃ pāthaḥ puṣkaraṃ sarvatomukham | [AKośa, 1 262.2]
ambho'rṇas toyapānīyanīrakṣīro 'mbuśambaram | [AKośa, 1 263.1]
meghapuṣpaṃ ghanarasastriṣu dve āpyam ammayam | [AKośa, 1 263.2]
bhaṅgas taraṃga ūrmirvā striyāṃ vīcirathormiṣu | [AKośa, 1 264.1]
mahatsūllolakallolau syādāvarto 'mbhasāṃ bhramaḥ | [AKośa, 1 264.2]
pṛṣanti bindupṛṣatāḥ pumāṃso vipruṣaḥ striyām | [AKośa, 1 265.1]
cakrāṇi puṭabhedāḥ syur bhramāś ca jalanirgamāḥ | [AKośa, 1 265.2]
kūlaṃ rodhaś ca tīraṃ ca pratīraṃ ca taṭaṃ triṣu | [AKośa, 1 266.1]
pārāvāre parārvācī tīre pātraṃ tadantaram | [AKośa, 1 266.2]
dvīpo 'striyāmantarīpaṃ yadantarvāriṇastaṭam | [AKośa, 1 267.1]
toyotthitaṃ tatpulinaṃ saikataṃ sikatāmayam | [AKośa, 1 267.2]
niṣadvarastu jambālaḥ paṅko 'strī śādakardamau | [AKośa, 1 268.1]
jalocchvāsāḥ parīvāhāḥ kūpakāstu vidārakāḥ | [AKośa, 1 268.2]
nāvyaṃ triliṅgaṃ nautārye striyāṃ naustaraṇistariḥ | [AKośa, 1 269.1]
uḍupaṃ tu plavaḥ kolaḥ sroto 'mbusaraṇaṃ svataḥ | [AKośa, 1 269.2]
ātarastarapaṇyaṃ syād droṇī kāṣṭhāmbuvāhinī | [AKośa, 1 270.1]
sāṃyātrikaḥ potavaṇik karṇadhāras tu nāvikaḥ | [AKośa, 1 270.2]
niyāmakāḥ potavāhāḥ kūpako guṇavṛkṣakaḥ | [AKośa, 1 271.1]
naukādaṇḍaḥ kṣepaṇī syād aritraṃ kenipātakaḥ | [AKośa, 1 271.2]
abhriḥ strī kāṣṭhakuddālaḥ sekapātraṃ tu secanam | [AKośa, 1 272.1]
klībe 'rdhanāvaṃ nāvo 'rdhe 'tītanauke 'tinu triṣu | [AKośa, 1 272.2]
triṣvāgādhātprasanno 'cchaḥ kaluṣo 'naccha āvilaḥ | [AKośa, 1 273.1]
nimnaṃ gabhīraṃ gambhīramuttānaṃ tadviparyaye | [AKośa, 1 273.2]
agādhamatalasparśe kaivarte dāśadhīvarau | [AKośa, 1 274.1]
ānāyaḥ puṃsi jālaṃ syācchaṇasūtraṃ pavitrakam | [AKośa, 1 274.2]
matsyādhānī kuveṇī syād baḍiśaṃ matsyavedhanam | [AKośa, 1 275.1]
pṛthuromā jhaṣo matsyo mīno vaisāriṇo 'ṇḍajaḥ | [AKośa, 1 275.2]
visāraḥ śakulī cātha gaḍakaḥ śakulārbhakaḥ | [AKośa, 1 276.1]
sahasradaṃṣṭraḥ pāṭhīna ulūpī śiśukaḥ samau | [AKośa, 1 276.2]
nalamīnaścilicimaḥ proṣṭhī tu śapharī dvayoḥ | [AKośa, 1 277.1]
kṣudrāṇḍamatsyasaṃghātaḥ potādhānamatho jhaṣāḥ | [AKośa, 1 277.2]
rohito madguraḥ śālo rājīvaḥ śakulastimiḥ | [AKośa, 1 278.1]
timiṅgalādayaś cātha yādāṃsi jalajantavaḥ | [AKośa, 1 278.2]
tadbhedāḥ śiśumārodraśaṅkavo makarādayaḥ | [AKośa, 1 279.1]
syātkulīraḥ karkaṭakaḥ kūrme kamaṭhakacchapau | [AKośa, 1 279.2]
grāho 'vahāro nakrastu kumbhīro 'tha mahīlatā | [AKośa, 1 280.1]
gaṇḍūpadaḥ kiñculako nihākā godhikā same | [AKośa, 1 280.2]
raktapā tu jalaukāyāṃ striyāṃ bhūmni jalaukasaḥ | [AKośa, 1 281.1]
muktāsphoṭaḥ striyāṃ śuktiḥ śaṅkhaḥ syātkamburastriyau | [AKośa, 1 281.2]
kṣudraśaṅkhāḥ śaṅkhanakhāḥ śambūkā jalaśuktayaḥ | [AKośa, 1 282.1]
bheke maṇḍūkavarṣābhūśālūraplavadardurāḥ | [AKośa, 1 282.2]
śilī gaṇḍūpadī bhekī varṣābhvī kamaṭhī ḍuliḥ | [AKośa, 1 283.1]
madgurasya priyā śṛṅgī durnāmā dīrghakośikā | [AKośa, 1 283.2]
jalāśayā jalādhārāstatrāgādhajalo hradaḥ | [AKośa, 1 284.1]
āhāvastu nipānaṃ syādupakūpajalāśaye | [AKośa, 1 284.2]
puṃsyevāndhuḥ prahiḥ kūpa udapānaṃ tu puṃsi vā | [AKośa, 1 285.1]
nemistrikāsya vīnāho mukhabandhanamasya yat | [AKośa, 1 285.2]
puṣkariṇyāṃ tu khātaṃ syādakhātaṃ devakhātakam | [AKośa, 1 286.1]
padmākaras taḍāgo 'strī kāsāraḥ sarasī saraḥ | [AKośa, 1 286.2]
veśantaḥ palvalaṃ cālpasaro vāpī tu dīrghikā | [AKośa, 1 287.1]
kheyaṃ tu parikhādhārastvambhasāṃ yatra dhāraṇam | [AKośa, 1 287.2]
syād ālavālamāvālam āvāpo 'tha nadī sarit | [AKośa, 1 288.1]
taraṃgiṇī śaivalinī taṭinī hrādinī dhunī | [AKośa, 1 288.2]
srotasvinī dvīpavatī sravantī nimnagāpagā | [AKośa, 1 289.1]
kūlaṃkaṣā nirjhariṇī rodhovakrā sarasvatī | [AKośa, 1 289.2]
gaṅgā viṣṇupadī jahnutanayā suranimnagā | [AKośa, 1 290.1]
bhāgīrathī tripathagā trisrotā bhīṣmasūrapi | [AKośa, 1 290.2]
kālindī sūryatanayā yamunā śamanasvasā | [AKośa, 1 291.1]
revā tu narmadā somodbhavā mekalakanyakā | [AKośa, 1 291.2]
karatoyā sadānīrā bāhudā saitavāhinī | [AKośa, 1 292.1]
śatadrustu śutudriḥ syādvipāśā tu vipāṭ striyām | [AKośa, 1 292.2]
śoṇo hiraṇyavāhaḥ syātkulyālpā kṛtrimā sarit | [AKośa, 1 293.1]
śarāvatī vetravatī candrabhāgā sarasvatī | [AKośa, 1 293.2]
kāverī sarito 'nyāśca sambhedaḥ sindhusaṃgamaḥ | [AKośa, 1 294.1]
dvayoḥ praṇālī payasaḥ padavyāṃ triṣu tūttarau | [AKośa, 1 294.2]
devikāyāṃ sarayvāṃ ca bhave dāvikasāravau | [AKośa, 1 295.1]
saugandhikaṃ tu kalhāraṃ hallakaṃ raktasaṃdhyakam | [AKośa, 1 295.2]
syādutpalaṃ kuvalayamatha nīlāmbujanma ca | [AKośa, 1 296.1]
indīvaraṃ ca nīle 'sminsite kumudakairave | [AKośa, 1 296.2]
śālūkameṣāṃ kandaḥ syādvāriparṇī tu kumbhikā | [AKośa, 1 297.1]
jalanīlī tu śaivālaṃ śaivalo 'tha kumudvatī | [AKośa, 1 297.2]
kumudinyāṃ nalinyāṃ tu bisinīpadminīmukhāḥ | [AKośa, 1 298.1]
vā puṃsi padmaṃ nalinamaravindaṃ mahotpalam | [AKośa, 1 298.2]
sahasrapattraṃ kamalaṃ śatapattraṃ kuśeśayam | [AKośa, 1 299.1]
paṅkeruhaṃ tāmarasaṃ sārasaṃ sarasīruham | [AKośa, 1 299.2]
bisaprasūnarājīvapuṣkarāmbhoruhāṇi ca | [AKośa, 1 300.1]
puṇḍarīkaṃ sitāmbhojamatha raktasaroruhe | [AKośa, 1 300.2]
raktotpalaṃ kokanadaṃ nālo nālamathāstriyām | [AKośa, 1 301.1]
mṛṇālaṃ bisamabjādikadambe khaṇḍamastriyām | [AKośa, 1 301.2]
karahāṭaḥ śiphākandaḥ kiñjalkaḥ kesaro 'striyām | [AKośa, 1 302.1]
saṃvartikā navadalaṃ bījakośo varāṭakaḥ | [AKośa, 1 302.2]
uktaṃ svarvyomadikkāladhīśabdādi sanāṭyakam | [AKośa, 1 303.1]
pātālabhoginarakaṃ vāri caiṣāṃ ca saṃgatam | [AKośa, 1 303.2]
ityamarasiṃhakṛtau nāmaliṅgānuśāsane | [AKośa, 1 304.1]
svarādikāṇḍaḥ prathamaḥ sāṅga eva samarthitaḥ | [AKośa, 1 304.2]
{AKośa, 2}
vargāḥ pṛthvīpurakṣmābhṛdvanauṣadhimṛgādibhiḥ | [AKośa, 2 1.1]
nṛbrahmakṣatraviṭśūdraiḥ sāṅgopāṅgairihoditāḥ | [AKośa, 2 1.2]
bhūr bhūmir acalānantā rasā viśvambharā sthitā | [AKośa, 2 2.1]
dharā dharitrī dharaṇiḥ kṣoṇirjyā kāśyapī kṣitiḥ | [AKośa, 2 2.2]
sarvaṃsahā vasumatī vasudhorvī vasuṃdharā | [AKośa, 2 3.1]
gotrā kuḥ pṛthivī pṛthvī kṣmāvanirmedinī mahī | [AKośa, 2 3.2]
vipulā gahvarī dhātrī gaurilā kumbhinī kṣamā | [AKośa, 2 4.1]
bhūtadhātrī ratnagarbhā jagatī sāgarāmbarā | [AKośa, 2 4.2]
mṛnmṛttikā praśastā tu mṛtsā mṛtsnā ca mṛttikā | [AKośa, 2 5.1]
urvarā sarvasasyāḍhyā syādūṣaḥ kṣāramṛttikā | [AKośa, 2 5.2]
ūṣavān ūṣaro dvāv apy anyaliṅgau sthalaṃ sthalī | [AKośa, 2 6.1]
samānau marudhanvānau dve khilāprahate same | [AKośa, 2 6.2]
triṣvatho jagatī loko viṣṭapaṃ bhuvanaṃ jagat | [AKośa, 2 7.1]
loko 'yaṃ bhārataṃ varṣam śarāvatyāstu yo 'vadheḥ | [AKośa, 2 7.2]
deśaḥ prāgdakṣiṇaḥ prācya udīcyaḥ paścimottaraḥ | [AKośa, 2 8.1]
pratyanto mlecchadeśaḥ syān madhyadeśas tu madhyamaḥ | [AKośa, 2 8.2]
āryāvartaḥ puṇyabhūmir madhyaṃ vindhyahimālayoḥ | [AKośa, 2 9.1]
nīvṛj janapado deśaviṣayau tūpavartanam | [AKośa, 2 9.2]
triṣv āgoṣṭhān naḍaprāye naḍvān naḍvala ityapi | [AKośa, 2 10.1]
kumudvānkumudaprāye vetasvān bahuvetase | [AKośa, 2 10.2]
śādvalaḥ śādaharite sajambāle tu paṅkilaḥ | [AKośa, 2 11.1]
jalaprāyamanūpaṃ syātpuṃsi kacchastathāvidhaḥ | [AKośa, 2 11.2]
strī śarkarā śarkarilaḥ śārkaraḥ śarkarāvati | [AKośa, 2 12.1]
deśa evādimāvevam unneyāḥ sikatāvati | [AKośa, 2 12.2]
deśo nadyambuvṛṣṭyambusampannavrīhipālitaḥ | [AKośa, 2 13.1]
syān nadīmātṛko devamātṛkaśca yathākramam | [AKośa, 2 13.2]
surājñi deśe rājanvānsyāttato 'nyatra rājavān | [AKośa, 2 14.1]
goṣṭhaṃ gosthānakaṃ tattu gauṣṭhīnaṃ bhūtapūrvakam | [AKośa, 2 14.2]
paryantabhūḥ parisaraḥ seturālau striyāṃ pumān | [AKośa, 2 15.1]
vāmalūraśca nākuśca valmīkaṃ puṃnapuṃsakam | [AKośa, 2 15.2]
ayanam vartma mārgādhvapanthānaḥ padavī sṛtiḥ | [AKośa, 2 16.1]
saraṇiḥ paddhatiḥ padyā vartany ekapadīti ca | [AKośa, 2 16.2]
atipanthāḥ supanthāś ca satpathaścārcite 'dhvani | [AKośa, 2 17.1]
vyadhvo duradhvo vipathaḥ kadadhvā kāpathaḥ samāḥ | [AKośa, 2 17.2]
apanthās tv apathaṃ tulye śṛṅgāṭakacatuṣpathe | [AKośa, 2 18.1]
prāntaraṃ dūraśūnyo 'dhvā kāntāraṃ vartma durgamam | [AKośa, 2 18.2]
gavyūtiḥ strī krośayugaṃ nalvaḥ kiṣkucatuḥśatam | [AKośa, 2 19.1]
ghaṇṭāpathaḥ saṃsaraṇaṃ tatpurasyopaniṣkaram | [AKośa, 2 19.2]
dyāvāpṛthivyau rodasyau dyāvābhūmī ca rodasī | [AKośa, 2 20.1]
divaspṛthivyau gañjā tu rumā syāl lavaṇākaraḥ | [AKośa, 2 20.2]
pūḥ strī purīnagaryau vā pattanaṃ puṭabhedanam | [AKośa, 2 21.1]
sthānīyaṃ nigamo 'nyattu yanmūlanagarātpuram | [AKośa, 2 21.2]
tacchākhānagaraṃ veśo veśyājanasamāśrayaḥ | [AKośa, 2 22.1]
āpaṇastu niṣadyāyāṃ vipaṇiḥ paṇyavīthikā | [AKośa, 2 22.2]
rathyā pratolī viśikhā syāc cayo vapramastriyām | [AKośa, 2 23.1]
prākāro varaṇaḥ sālaḥ prācīnaṃ prātanto vṛtiḥ | [AKośa, 2 23.2]
bhittiḥ strī kuḍyameḍūkaṃ yadantarnyastakīkasam | [AKośa, 2 24.1]
gṛhaṃ gehodavasitaṃ veśma sadma niketanam | [AKośa, 2 24.2]
niśāntaṃ pastyasadanaṃ bhavanāgāramandiram | [AKośa, 2 25.1]
gṛhāḥ puṃsi ca bhūmnyeva nikāyyanilayālayāḥ | [AKośa, 2 25.2]
vāsaḥ kuṭī dvayoḥ śālā sabhā saṃjavanaṃ tv idam | [AKośa, 2 26.1]
catuḥśālaṃ munīnāṃ tu parṇaśāloṭajo 'striyām | [AKośa, 2 26.2]
caityamāyatanaṃ tulye vājiśālā tu mandurā | [AKośa, 2 27.1]
āveśanaṃ śilpiśālā prapā pānīyaśālikā | [AKośa, 2 27.2]
maṭhaś chāttrādinilayo gañjā tu madirāgṛham | [AKośa, 2 28.1]
garbhāgāraṃ vāsagṛhamariṣṭaṃ sūtikāgṛham | [AKośa, 2 28.2]
kuṭṭimo 'strī nibaddhā bhūścandraśālā śirogṛham | [AKośa, 2 29.1]
vātāyanaṃ gavākṣo 'tha maṇḍapo 'strī janāśrayaḥ | [AKośa, 2 29.2]
harmyādi dhanināṃ vāsaḥ prāsādo devabhūbhujām | [AKośa, 2 30.1]
saudho 'strī rājasadanamupakāryopakārikā | [AKośa, 2 30.2]
svastikaḥ sarvatobhadro nandyāvartādayo 'pi ca | [AKośa, 2 31.1]
vicchandakaḥ prabhedā hi bhavantīśvarasadmanām | [AKośa, 2 31.2]
stryagāraṃ bhūbhujāmantaḥpuraṃ syādavarodhanam | [AKośa, 2 32.1]
śuddhāntaścāvarodhaśca syādaṭṭaḥ kṣaumamastriyām | [AKośa, 2 32.2]
praghāṇapraghaṇālindā bahirdvāraprakoṣṭhake | [AKośa, 2 33.1]
gṛhāvagrahaṇī dehalyaṅgaṇaṃ catvarājire | [AKośa, 2 33.2]
adhastād dāruṇi śilā nāsā dārūpari sthitam | [AKośa, 2 34.1]
pracchannamantardvāraṃ syāt pakṣadvāraṃ tu pakṣakam | [AKośa, 2 34.2]
valīkanīdhre paṭalaprānte 'tha paṭalaṃ chadiḥ | [AKośa, 2 35.1]
gopānasī tu valabhī chādane vakradāruṇi | [AKośa, 2 35.2]
kapotapālikāyāṃ tu viṭaṅkaṃ puṃnapuṃsakam | [AKośa, 2 36.1]
strī dvār dvāraṃ pratīhāraḥ syādvitardis tu vedikā | [AKośa, 2 36.2]
toraṇo 'strī bahirdvāram puradvāraṃ tu gopuram | [AKośa, 2 37.1]
kūṭaṃ pūrdvāri yaddhastinakhas tasmin atha triṣu | [AKośa, 2 37.2]
kapāṭamararaṃ tulye tadviṣkambho 'rgalaṃ na nā | [AKośa, 2 38.1]
ārohaṇaṃ syātsopānaṃ niśreṇis tv adhirohiṇī | [AKośa, 2 38.2]
sammārjanī śodhanī syātsaṃkaro 'vakarastathā | [AKośa, 2 39.1]
kṣipte mukhaṃ niḥsaraṇaṃ saṃniveśo nikarṣaṇam | [AKośa, 2 39.2]
samau saṃvasathagrāmau veśmabhūrvāsturastriyām | [AKośa, 2 40.1]
grāmānta upaśalyaṃ syātsīmasīme striyām ubhe | [AKośa, 2 40.2]
ghoṣa ābhīrapallī syātpakkaṇaḥ śabarālayaḥ | [AKośa, 2 41.1]
mahīdhre śikharikṣmābhṛdahāryadharaparvatāḥ | [AKośa, 2 41.2]
adrigotragirigrāvācalaśailaśiloccayāḥ | [AKośa, 2 42.1]
lokālokaś cakravālas trikūṭas trikakut samau | [AKośa, 2 42.2]
astastu caramakṣmābhṛdudayaḥ pūrvaparvataḥ | [AKośa, 2 43.1]
himavānniṣadho vindhyo mālyavān pāriyātrikaḥ | [AKośa, 2 43.2]
gandhamādanamanye ca hemakūṭādayo nagāḥ | [AKośa, 2 44.1]
pāṣāṇaprastaragrāvopalāśmānaḥ śilā dṛṣat | [AKośa, 2 44.2]
kūṭo 'strī śikharaṃ śṛṅgaṃ prapātastvataṭo bhṛguḥ | [AKośa, 2 45.1]
kaṭako 'strī nitambo 'dreḥ snuḥ prasthaḥ sānurastriyām | [AKośa, 2 45.2]
utsaḥ prasravaṇaṃ vāripravāho nirjharo jharaḥ | [AKośa, 2 46.1]
darī tu kandaro vā strī devakhātabile guhā | [AKośa, 2 46.2]
gahvaraṃ gaṇḍaśailāstu cyutāḥ sthūlopalā gireḥ | [AKośa, 2 47.1]
dantakāstu bahis tiryak pradeśānnirgatā gireḥ | [AKośa, 2 47.2]
khaniḥ striyāmākaraḥ syātpādāḥ pratyantaparvatāḥ | [AKośa, 2 48.1]
upatyakādrerāsannā bhūmirūrdhvamadhityakā | [AKośa, 2 48.2]
dhāturmanaḥśilādyadrergairikaṃ tu viśeṣataḥ | [AKośa, 2 49.1]
nikuñjakuñjau vā klībe latādipihitodare | [AKośa, 2 49.2]
aṭavyaraṇyaṃ vipinaṃ gahanaṃ kānanaṃ vanam | [AKośa, 2 50.1]
mahāraṇyamaraṇyānī gṛhārāmāstu niṣkuṭāḥ | [AKośa, 2 50.2]
ārāmaḥ syādupavanaṃ kṛtrimaṃ vanameva yat | [AKośa, 2 51.1]
amātyagaṇikāgehopavane vṛkṣavāṭikā | [AKośa, 2 51.2]
pumānākrīḍa udyānaṃ rājñaḥ sādhāraṇaṃ vanam | [AKośa, 2 52.1]
syādetadeva pramadavanamantaḥpurocitam | [AKośa, 2 52.2]
vīthyālirāvaliḥ paṅktiḥ śreṇī lekhāstu rājayaḥ | [AKośa, 2 53.1]
vanyā vanasamūhe syādaṅkuro 'bhinavodbhidi | [AKośa, 2 53.2]
vṛkṣo mahīruhaḥ śākhī viṭapī pādapastaruḥ | [AKośa, 2 54.1]
anokahaḥ kuṭaḥ śālaḥ palāśī drudrumāgamāḥ | [AKośa, 2 54.2]
vānaspatyaḥ phalaiḥ puṣpāt tair apuṣpād vanaspatiḥ | [AKośa, 2 55.1]
oṣadhyaḥ phalapākāntāḥ syur avandhyaḥ phalegrahiḥ | [AKośa, 2 55.2]
vandhyo 'phalo 'vakeśī ca phalavānphalinaḥ phalī | [AKośa, 2 56.1]
praphullotphullasamphullavyākośavikacasphuṭāḥ | [AKośa, 2 56.2]
phullaścaite vikasite syur avandhyādayas triṣu | [AKośa, 2 57.1]
sthāṇurvā nā dhruvaḥ śaṅkur hrasvaśākhāśiphaḥ kṣupaḥ | [AKośa, 2 57.2]
aprakāṇḍe stambagulmau vallī tu vratatirlatā | [AKośa, 2 58.1]
latā pratāninī vīrudgulminyulapa ityapi | [AKośa, 2 58.2]
nagādyāroha ucchrāya utsedhaścocchrayaśca saḥ | [AKośa, 2 59.1]
astrī prakāṇḍaḥ skandhaḥ syān mūlācchākhāvadhis taroḥ | [AKośa, 2 59.2]
same śākhālate skandhaśākhāśāle śiphājaṭe | [AKośa, 2 60.1]
śākhāśiphāvarohaḥ syān mūlāccāgraṃ gatā latā | [AKośa, 2 60.2]
śiro 'graṃ śikharaṃ vā nā mūlaṃ budhno 'ṅghrināmakaḥ | [AKośa, 2 61.1]
sāro majjā nari tvakstrī valkaṃ valkalamastriyām | [AKośa, 2 61.2]
kāṣṭhaṃ dārvindhanaṃ tv edha idhmamedhaḥ samitstriyām | [AKośa, 2 62.1]
niṣkuhaḥ koṭaraṃ vā nā vallarir mañjariḥ striyau | [AKośa, 2 62.2]
pattraṃ palāśaṃ chadanaṃ dalaṃ parṇaṃ chadaḥ pumān | [AKośa, 2 63.1]
pallavo 'strī kisalayaṃ vistāro viṭapo 'striyām | [AKośa, 2 63.2]
vṛkṣādīnāṃ phalaṃ sasyaṃ vṛntaṃ prasavabandhanam | [AKośa, 2 64.1]
āme phale śalāṭuḥ syācchuṣke vānam ubhe triṣu | [AKośa, 2 64.2]
kṣārako jālakaṃ klībe kalikā korakaḥ pumān | [AKośa, 2 65.1]
syādgucchakastu stabakaḥ kuḍmalo mukulo 'striyām | [AKośa, 2 65.2]
striyaḥ sumanasaḥ puṣpaṃ prasūnaṃ kusumaṃ sumam | [AKośa, 2 66.1]
makarandaḥ puṣparasaḥ parāgaḥ sumanorajaḥ | [AKośa, 2 66.2]
dvihīnaṃ prasave sarvaṃ harītakyādayaḥ striyām | [AKośa, 2 67.1]
āśvatthavaiṇavaplākṣanaiyagrodhaiṅgudam phale | [AKośa, 2 67.2]
bārhataṃ ca phale jambvā jambūḥ strī jambu jāmbavam | [AKośa, 2 68.1]
puṣpe jātīprabhṛtayaḥ svaliṅgāḥ vrīhayaḥ phale | [AKośa, 2 68.2]
vidāryādyāstu mūle 'pi puṣpe klībe 'pi pāṭalā | [AKośa, 2 69.1]
bodhidrumaścaladalaḥ pippalaḥ kuñjarāśanaḥ | [AKośa, 2 69.2]
aśvatthe 'tha kapitthe syur dadhitthagrāhimanmathāḥ | [AKośa, 2 70.1]
tasmindadhiphalaḥ puṣpaphaladantaśaṭhāv api | [AKośa, 2 70.2]
udumbaro jantuphalo yajñāṅgo hemadugdhakaḥ | [AKośa, 2 71.1]
kovidāre camarikaḥ kuddālo yugapattrakaḥ | [AKośa, 2 71.2]
saptaparṇo viśālatvak śārado viṣamacchadaḥ | [AKośa, 2 72.1]
āragvadhe rājavṛkṣaśampākacaturaṅgulāḥ | [AKośa, 2 72.2]
ārevatavyādhighātakṛtamālasuvarṇakāḥ | [AKośa, 2 73.1]
syur jambīre dantaśaṭhajambhajambhīrajambhalāḥ | [AKośa, 2 73.2]
varuṇo varaṇaḥ setus tiktaśākaḥ kumārakaḥ | [AKośa, 2 74.1]
puṃnāge puruṣas tuṅgaḥ kesaro devavallabhaḥ | [AKośa, 2 74.2]
pāribhadre nimbatarur mandāraḥ pārijātakaḥ | [AKośa, 2 75.1]
tiniśe syandano nemī rathadruratimuktakaḥ | [AKośa, 2 75.2]
vañjulaś citrakṛc cātha dvau pītanakapītanau | [AKośa, 2 76.1]
āmrātake madhūke tu guḍapuṣpamadhudrumau | [AKośa, 2 76.2]
vānaprasthamadhuṣṭhīlau jalaje 'tra madhūlakaḥ | [AKośa, 2 77.1]
pīlau guḍaphalaḥ sraṃsī tasmiṃstu girisambhave | [AKośa, 2 77.2]
akṣoṭakandarālau dvāv aṅkoṭe tu nikocakaḥ | [AKośa, 2 78.1]
palāśe kiṃśukaḥ parṇo vātapoto 'tha vetase | [AKośa, 2 78.2]
rathābhrapuṣpaviduraśītavānīravañjulāḥ | [AKośa, 2 79.1]
dvau parivyādhavidulau nādeyī cāmbuvetase | [AKośa, 2 79.2]
śobhāñjane śigrutīkṣṇagandhakākṣīvamocakāḥ | [AKośa, 2 80.1]
rakto 'sau madhuśigruḥ syādariṣṭaḥ phenilaḥ samau | [AKośa, 2 80.2]
bilve śāṇḍilyaśailūṣau mālūraśrīphalāv api | [AKośa, 2 81.1]
plakṣo jaṭī parkaṭī syān nyagrodho bahupādvaṭaḥ | [AKośa, 2 81.2]
gālavaḥ śābaro lodhras tirīṭas tilvamārjanau | [AKośa, 2 82.1]
āmraścūto rasālo 'sau sahakāro 'tisaurabhaḥ | [AKośa, 2 82.2]
kumbholūkhalakaṃ klībe kauśiko gugguluḥ puraḥ | [AKośa, 2 83.1]
śeluḥ śleṣmātakaḥ śīta uddālo bahuvārakaḥ | [AKośa, 2 83.2]
rājādanaṃ priyālaḥ syātsannakadrurdhanuḥpaṭaḥ | [AKośa, 2 84.1]
gambhārī sarvatobhadrā kāśmarī madhuparṇikā | [AKośa, 2 84.2]
śrīparṇī bhadraparṇī ca kāśmaryaścāpyatha dvayoḥ | [AKośa, 2 85.1]
karkandhūrbadarī koliḥ kolaṃ kuvalaphenile | [AKośa, 2 85.2]
sauvīraṃ badaraṃ ghoṇṭāpyatha syātsvādukaṇṭakaḥ | [AKośa, 2 86.1]
vikaṅkataḥ suvāvṛkṣo granthilo vyāghrapād api | [AKośa, 2 86.2]
airāvato nāgaraṅgo nādeyī bhūmijambukā | [AKośa, 2 87.1]
tindukaḥ sphūrjakaḥ kālaskandhaśca śitisārake | [AKośa, 2 87.2]
kākenduḥ kulakaḥ kākatindukaḥ kākapīluke | [AKośa, 2 88.1]
golīḍho jhāṭalo ghaṇṭāpāṭalir mokṣamuṣkakau | [AKośa, 2 88.2]
tilakaḥ kṣurakaḥ śrīmānsamau piculajhāvukau | [AKośa, 2 89.1]
śrīparṇikā kumudikā kumbhī kaiṭaryakaṭphalau | [AKośa, 2 89.2]
kramukaḥ paṭṭikākhyaḥ syāt paṭṭī lākṣāprasādanaḥ | [AKośa, 2 90.1]
tūdas tu yūpaḥ kramuko brahmaṇyo brahmadāru ca | [AKośa, 2 90.2]
tūlaṃ ca nīpapriyakakadambās tu haripriyaḥ | [AKośa, 2 91.1]
vīravṛkṣo 'ruṣkaro 'gnimukhī bhallātakī triṣu | [AKośa, 2 91.2]
gardabhāṇḍe kandarālakapītanasupārśvakāḥ | [AKośa, 2 92.1]
plakṣaś ca tintiḍī ciñcāmlikātho pītasārake | [AKośa, 2 92.2]
sarjakāsanabandhūkapuṣpapriyakajīvakāḥ | [AKośa, 2 93.1]
sāle tu sarjakārśyāśvakarṇakāḥ sasyasaṃvaraḥ | [AKośa, 2 93.2]
nadīsarjo vīratarurindradruḥ kakubho 'rjunaḥ | [AKośa, 2 94.1]
rājādanaḥ phalādhyakṣaḥ kṣīrikāyām atha dvayoḥ | [AKośa, 2 94.2]
iṅgudī tāpasatarurbhūrje carmimṛdutvacau | [AKośa, 2 95.1]
picchilā pūraṇī mocā sthirāyuḥ śālmalir dvayoḥ | [AKośa, 2 95.2]
picchā tu śālmalīveṣṭe rocanaḥ kūṭaśālmaliḥ | [AKośa, 2 96.1]
cirabilvo naktamālaḥ karajaśca karañjake | [AKośa, 2 96.2]
prakīryaḥ pūtikarajaḥ pūtikaḥ kalimārakaḥ | [AKośa, 2 97.1]
karañjabhedāḥ ṣaḍgrantho markaṭyaṅgāravallarī | [AKośa, 2 97.2]
rohī rohitakaḥ plīhaśatrurdāḍimapuṣpakaḥ | [AKośa, 2 98.1]
gāyatrī bālatanayaḥ khadiro dantadhāvanaḥ | [AKośa, 2 98.2]
arimedo viṭkhadire kadaraḥ khadire site | [AKośa, 2 99.1]
somavalko 'pyatha vyāghrapucchagandharvahastakau | [AKośa, 2 99.2]
eraṇḍa uruvūkaśca rucakaścitrakaśca saḥ | [AKośa, 2 100.1]
cañcuḥ pañcāṅgulo maṇḍavardhamānavyaḍambakāḥ | [AKośa, 2 100.2]
alpā śamī śamīraḥ syācchamī saktuphalā śivā | [AKośa, 2 101.1]
piṇḍītako maruvakaḥ śvasanaḥ karahāṭakaḥ | [AKośa, 2 101.2]
śalyaśca madane śakrapādapaḥ pāribhadrakaḥ | [AKośa, 2 102.1]
bhadradāru drukilimaṃ pītadāru ca dāru ca | [AKośa, 2 102.2]
pūtikāṣṭhaṃ ca sapta syur devadāruṇy atha dvayoḥ | [AKośa, 2 103.1]
pāṭaliḥ pāṭalāmoghā kācasthālī phaleruhā | [AKośa, 2 103.2]
kṛṣṇavṛntā kuberākṣī śyāmā tu mahilāhvayā | [AKośa, 2 104.1]
latā govandanī gundrā priyaṅguḥ phalinī phalī | [AKośa, 2 104.2]
viṣvaksenā gandhaphalī kārambhā priyakaśca sā | [AKośa, 2 105.1]
maṇḍūkaparṇapattrorṇanaṭakaṭvaṅgaṭuṇṭukāḥ | [AKośa, 2 105.2]
syonākaśukanāsarkṣadīrghavṛntakuṭannaṭāḥ | [AKośa, 2 106.1]
amṛtā ca vayaḥsthā ca triliṅgastu vibhītakaḥ | [AKośa, 2 106.2]
nākṣastuṣaḥ karṣaphalo bhūtāvāsaḥ kalidrumaḥ | [AKośa, 2 107.1]
abhayā tv avyathā pathyā kāyasthā pūtanāmṛtā | [AKośa, 2 107.2]
harītakī haimavatī cetakī śreyasī śivā | [AKośa, 2 108.1]
pītadruḥ saralaḥ pūtikāṣṭhaṃ cātha drumotpalaḥ | [AKośa, 2 108.2]
karṇikāraḥ parivyādho lakuco likuco ḍahuḥ | [AKośa, 2 109.1]
panasaḥ kaṇṭakiphalo niculo hijjalo 'mbujaḥ | [AKośa, 2 109.2]
kākodumbarikā phalgurmalayūrjaghanephalā | [AKośa, 2 110.1]
ariṣṭaḥ sarvatobhadrahiṅguniryāsamālakāḥ | [AKośa, 2 110.2]
picumandaśca nimbe 'tha picchilāguruśiṃśapā | [AKośa, 2 111.1]
kapilā bhasmagarbhā sā śirīṣastu kapītanaḥ | [AKośa, 2 111.2]
bhaṇḍilo 'pyatha cāmpeyaścampako hemapuṣpakaḥ | [AKośa, 2 112.1]
etasya kalikā gandhaphalī syādatha kesare | [AKośa, 2 112.2]
bakulo vañjulo 'śoke samau karakadāḍimau | [AKośa, 2 113.1]
cāmpeyaḥ kesaro nāgakesaraḥ kāñcanāhvayaḥ | [AKośa, 2 113.2]
jayā jayantī tarkārī nādeyī vaijayantikā | [AKośa, 2 114.1]
śrīparṇamagnimanthaḥ syātkaṇikā gaṇikārikā | [AKośa, 2 114.2]
jayo 'tha kuṭajaḥ śakro vatsako girimallikā | [AKośa, 2 115.1]
etasyaiva kaliṅgendrayavabhadrayavaṃ phale | [AKośa, 2 115.2]
kṛṣṇapākaphalāvignasuṣeṇāḥ karamardake | [AKośa, 2 116.1]
kālaskandhastamālaḥ syāttāpiccho 'pyatha sinduke | [AKośa, 2 116.2]
sinduvārendrasurasau nirguṇḍīndrāṇiketyapi | [AKośa, 2 117.1]
veṇī garāgarī devatāḍo jīmūta ityapi | [AKośa, 2 117.2]
śrīhastinī tu bhūruṇḍī tṛṇaśūnyaṃ tu mallikā | [AKośa, 2 118.1]
bhūpadī śītabhīruśca saivāsphoṭā vanodbhavā | [AKośa, 2 118.2]
śephālikā tu suvahā nirguṇḍī nīlikā ca sā | [AKośa, 2 119.1]
sitāsau śvetasurasā bhūtaveśyatha māgadhī | [AKośa, 2 119.2]
gaṇikā yūthikāmbaṣṭhā sā pītā hemapuṣpikā | [AKośa, 2 120.1]
atimuktaḥ puṇḍrakaḥ syādvāsantī mādhavī latā | [AKośa, 2 120.2]
sumanā mālatī jātiḥ saptalā navamālikā | [AKośa, 2 121.1]
mādhyaṃ kundaṃ raktakastu bandhūko bandhujīvakaḥ | [AKośa, 2 121.2]
sahā kumārī taraṇiramlānastu mahāsahā | [AKośa, 2 122.1]
tatra śoṇe kurabakastatra pīte kuraṇṭakaḥ | [AKośa, 2 122.2]
nīlī jhiṇṭī dvayorbāṇā dāsī cārtagalaśca sā | [AKośa, 2 123.1]
saireyakastu jhiṇṭī syāttasminkurabako 'ruṇe | [AKośa, 2 123.2]
pītā kuraṇṭako jhiṇṭī tasminsahacarī dvayoḥ | [AKośa, 2 124.1]
oḍrapuṣpaṃ japāpuṣpaṃ vajrapuṣpaṃ tilasya yat | [AKośa, 2 124.2]
pratihāsaśataprāsacaṇḍātahayamārakāḥ | [AKośa, 2 125.1]
karavīre karīre tu krakaragranthilāv ubhau | [AKośa, 2 125.2]
unmattaḥ kitavo dhūrto dhattūraḥ kanakāhvayaḥ | [AKośa, 2 126.1]
mātulo madanaścāsya phale mātulaputrakaḥ | [AKośa, 2 126.2]
phalapūro bījapūro rucako mātuluṅgake | [AKośa, 2 127.1]
samīraṇo maruvakaḥ prasthapuṣpaḥ phaṇijjakaḥ | [AKośa, 2 127.2]
jambīro 'pyatha parṇāse kaṭhiñjarakuṭherakau | [AKośa, 2 128.1]
site 'rjako 'tra pāṭhī tu citrako vahnisaṃjñakaḥ | [AKośa, 2 128.2]
arkāhvavasukāsphoṭagaṇarūpavikīraṇāḥ | [AKośa, 2 129.1]
mandāraścārkaparṇo 'tra śukle 'larkapratāpasau | [AKośa, 2 129.2]
śivamallī pāśupata ekāṣṭhīlo buko vasuḥ | [AKośa, 2 130.1]
vandā vṛkṣādanī vṛkṣaruhā jīvantiketyapi | [AKośa, 2 130.2]
vatsādanī chinnaruhā guḍūcī tantrikāmṛtā | [AKośa, 2 131.1]
jīvantikā somavallī viśalyā madhuparṇyapi | [AKośa, 2 131.2]
mūrvā devī madhurasā moraṭā tejanī sravā | [AKośa, 2 132.1]
madhūlikā madhuśreṇī gokarṇī pīluparṇyapi | [AKośa, 2 132.2]
pāṭhāmbaṣṭhā viddhakarṇī sthāpanī śreyasī rasā | [AKośa, 2 133.1]
ekāṣṭhīlā pāpacelī prācīnā vanatiktikā | [AKośa, 2 133.2]
kaṭuḥ kaṭaṃbharāśokarohiṇī kaṭurohiṇī | [AKośa, 2 134.1]
matsyapittā kṛṣṇabhedī cakrāṅgī śakulādanī | [AKośa, 2 134.2]
ātmaguptājahāvyaṇḍā kaṇḍūrā prāvṛṣāyaṇī | [AKośa, 2 135.1]
ṛṣyaproktā śūkaśimbiḥ kapikacchuśca markaṭī | [AKośa, 2 135.2]
citropacitrā nyagrodhī dravantī śambarī vṛśā | [AKośa, 2 136.1]
pratyakśreṇī sutaśreṇī raṇḍā mūṣikaparṇyapi | [AKośa, 2 136.2]
apāmārgaḥ śaikhariko dhāmārgavamayūrakau | [AKośa, 2 137.1]
pratyakparṇī keśaparṇī kiṇihī kharamañjarī | [AKośa, 2 137.2]
hañjikā brāhmaṇī padmā bhārgī brāhmaṇayaṣṭikā | [AKośa, 2 138.1]
aṅgāravallī bāleyaśākabarbaravardhakāḥ | [AKośa, 2 138.2]
mañjiṣṭhā vikasā jiṅgī samaṅgā kālameṣikā | [AKośa, 2 139.1]
maṇḍūkaparṇī bhaṇḍīrī bhaṇḍī yojanavallyapi | [AKośa, 2 139.2]
yāso yavāso duḥsparśo dhanvayāsaḥ kunāśakaḥ | [AKośa, 2 140.1]
rodanī kacchurānantā samudrāntā durālabhā | [AKośa, 2 140.2]
pṛśniparṇī pṛthakparṇī citraparṇyaṅghrivallikā | [AKośa, 2 141.1]
kroṣṭuvinnā siṃhapucchī kalaśī dhāvanī guhā | [AKośa, 2 141.2]
nidigdhikā spṛśī vyāghrī bṛhatī kaṇṭakārikā | [AKośa, 2 142.1]
pracodanī kulī kṣudrā duḥsparśā rāṣṭriketyapi | [AKośa, 2 142.2]
nīlī kālā klītakikā grāmīṇā madhuparṇikā | [AKośa, 2 143.1]
rañjanī śrīphalī tutthā droṇī dolā ca nīlinī | [AKośa, 2 143.2]
avalgujaḥ somarājī suvalliḥ somavallikā | [AKośa, 2 144.1]
kālameṣī kṛṣṇaphalī vākucī pūtiphalyapi | [AKośa, 2 144.2]
kṛṣṇopakulyā vaidehī māgadhī capalā kaṇā | [AKośa, 2 145.1]
uṣaṇā pippalī śauṇḍī kolātha karipippalī | [AKośa, 2 145.2]
kapivallī kolavallī śreyasī vaśiraḥ pumān | [AKośa, 2 146.1]
cavyaṃ tu cavikā kākaciñcīguñje tu kṛṣṇalā | [AKośa, 2 146.2]
palaṃkaṣā tvikṣugandhā śvadaṃṣṭrā svādukaṇṭakaḥ | [AKośa, 2 147.1]
gokaṇṭako gokṣurako vanaśṛṅgāṭa ityapi | [AKośa, 2 147.2]
viśvā viṣā prativiṣātiviṣopaviṣāruṇā | [AKośa, 2 148.1]
śṛṅgī mahauṣadhaṃ cātha kṣīrāvī dugdhikā same | [AKośa, 2 148.2]
śatamūlī bahusutābhīrūrindīvarī varī | [AKośa, 2 149.1]
ṛṣyaproktābhīrupattrīnārāyaṇyaḥ śatāvarī | [AKośa, 2 149.2]
aheruratha pītadrukālīyakaharidravaḥ | [AKośa, 2 150.1]
dārvī pacampacā dāruharidrā parjanītyapi | [AKośa, 2 150.2]
vacogragandhā ṣaḍgranthā golomī śataparvikā | [AKośa, 2 151.1]
śuklā haimavatī vaidyamātṛsiṃhyau tu vāśikā | [AKośa, 2 151.2]
vṛṣo 'ṭarūṣaḥ siṃhāsyo vāsako vājidantakaḥ | [AKośa, 2 152.1]
āsphoṭā girikarṇī syādviṣṇukrāntāparājitā | [AKośa, 2 152.2]
ikṣugandhā tu kāṇḍekṣukokilākṣekṣurakṣurāḥ | [AKośa, 2 153.1]
śāleyaḥ syāc chītaśivaś chattrā madhurikā misiḥ | [AKośa, 2 153.2]
miśreyāpyatha sīhuṇḍo vajraḥ snukstrī snuhī guḍā | [AKośa, 2 154.1]
samantadugdhātho vellamamoghā citrataṇḍulā | [AKośa, 2 154.2]
taṇḍulaśca kṛmighnaśca viḍaṅgaṃ puṃnapuṃsakam | [AKośa, 2 155.1]
balā vāṭyālakā ghaṇṭāravā tu śaṇapuṣpikā | [AKośa, 2 155.2]
mṛdvīkā gostanī drākṣā svādvī madhuraseti ca | [AKośa, 2 156.1]
sarvānubhūtiḥ saralā tripuṭā trivṛtā trivṛt | [AKośa, 2 156.2]
tribhaṇḍī rocanī śyāmāpālindhyau tu suṣeṇikā | [AKośa, 2 157.1]
kālā masūravidalārdhacandrā kālameṣikā | [AKośa, 2 157.2]
madhukaṃ klītakaṃ yaṣṭimadhukaṃ madhuyaṣṭikā | [AKośa, 2 158.1]
vidārī kṣīraśuklekṣugandhā kroṣṭrī tu yā sitā | [AKośa, 2 158.2]
anyā kṣīravidārī syānmahāśvetarkṣagandhikā | [AKośa, 2 159.1]
lāṅgalī śāradī toyapippalī śakulādanī | [AKośa, 2 159.2]
kharāśvā kāravī dīpyo mayūro locamastakaḥ | [AKośa, 2 160.1]
gopī śyāmā sārivā syād anantotpalasārivā | [AKośa, 2 160.2]
yogyamṛddhiḥ siddhilakṣmyau vṛddherapyāhvayā ime | [AKośa, 2 161.1]
kadalī vāraṇabusā rambhā mocāṃśumatphalā | [AKośa, 2 161.2]
kāṣṭhīlā mudgaparṇī tu kākamudgā sahetyapi | [AKośa, 2 162.1]
vārttākī hiṅgulī siṃhī bhaṇṭākī duṣpradharṣiṇī | [AKośa, 2 162.2]
nākulī surasā rāsnā sugandhā gandhanākulī | [AKośa, 2 163.1]
nakuleṣṭā bhujaṃgākṣī chattrākī suvahā ca sā | [AKośa, 2 163.2]
vidārigandhāṃśumatī śālaparṇī sthirā dhruvā | [AKośa, 2 164.1]
tuṇḍikerī samudrāntā kārpāsī badareti ca | [AKośa, 2 164.2]
bhāradvājī tu sā vanyā śṛṅgī tu ṛṣabho vṛṣaḥ | [AKośa, 2 165.1]
gāṅgerukī nāgabalā jhaṣā hrasvagavedhukā | [AKośa, 2 165.2]
dhāmārgavo ghoṣakaḥ syānmahājālī sa pītakaḥ | [AKośa, 2 166.1]
jyotsnī paṭolikā jālī nādeyī bhūmijambukā | [AKośa, 2 166.2]
syāl lāṅgaliky agniśikhā kākāṅgī kākanāsikā | [AKośa, 2 167.1]
godhāpadī tu suvahā musalī tālamūlikā | [AKośa, 2 167.2]
ajaśṛṅgī viṣāṇī syādgojihvādārvike same | [AKośa, 2 168.1]
tāmbūlavallī tāmbūlī nāgavallyapyatha dvijā | [AKośa, 2 168.2]
hareṇū reṇukā kauntī kapilā bhasmagandhinī | [AKośa, 2 169.1]
elāvālukam aileyaṃ sugandhi harivālukam | [AKośa, 2 169.2]
vālukaṃ cātha pālaṅkyāṃ mukundaḥ kundakundurū | [AKośa, 2 170.1]
bālaṃ hrīverabarhiṣṭhodīcyaṃ keśāmbunāma ca | [AKośa, 2 170.2]
kālānusāryavṛddhāśmapuṣpaśītaśivāni tu | [AKośa, 2 171.1]
śaileyaṃ tālaparṇī tu daityā gandhakuṭī murā | [AKośa, 2 171.2]
gandhinī gajabhakṣyā tu suvahā surabhī rasā | [AKośa, 2 172.1]
maheraṇā kundurukī sallakī hlādinīti ca | [AKośa, 2 172.2]
agnijvālāsubhikṣe tu dhātakī dhātupuṣpikā | [AKośa, 2 173.1]
pṛthvīkā candrabālailā niṣkuṭir bahulātha sā | [AKośa, 2 173.2]
sūkṣmopakuñcikā tutthā koraṅgī tripuṭā truṭiḥ | [AKośa, 2 174.1]
vyādhiḥ kuṣṭhaṃ pāribhāvyaṃ vāpyaṃ pākalamutpalam | [AKośa, 2 174.2]
śaṅkhinī corapuṣpī syātkeśinyatha vitunnakaḥ | [AKośa, 2 175.1]
jhaṭāmalājjhaṭā tālī śivā tāmalakīti ca | [AKośa, 2 175.2]
prapauṇḍarīkaṃ pauṇḍaryamatha tunnaḥ kuberakaḥ | [AKośa, 2 176.1]
kuṇiḥ kacchaḥ kāntalako nandivṛkṣo 'tha rākṣasī | [AKośa, 2 176.2]
caṇḍā dhanaharī kṣemaduṣpattragaṇahāsakāḥ | [AKośa, 2 177.1]
vyāḍāyudhaṃ vyāghranakhaṃ karajaṃ cakrakārakam | [AKośa, 2 177.2]
suṣirā vidrumalatā kapotāṅghrirnaṭī nalī | [AKośa, 2 178.1]
dhamanyañjanakeśī ca hanurhaṭṭavilāsinī | [AKośa, 2 178.2]
śuktiḥ śaṅkhaḥ khuraḥ koladalaṃ nakhamathāḍhakī | [AKośa, 2 179.1]
kākṣī mṛtsnā tubarikā mṛttālakasurāṣṭraje | [AKośa, 2 179.2]
kuṭannaṭaṃ dāśapuraṃ vāneyaṃ paripelavam | [AKośa, 2 180.1]
plavagopuragonardakaivartīmustakāni ca | [AKośa, 2 180.2]
granthiparṇaṃ śukaṃ barhaṃ puṣpaṃ sthauṇeyakukkure | [AKośa, 2 181.1]
marunmālā tu piśunā spṛkkā devī latā laghuḥ | [AKośa, 2 181.2]
samudrāntā vadhūḥ koṭivarṣā laṅkopiketyapi | [AKośa, 2 182.1]
tapasvinī jaṭāmāṃsī jaṭilā lomaśāmiṣī | [AKośa, 2 182.2]
tvakpattram utkaṭaṃ bhṛṅgaṃ tvacaṃ cocaṃ varāṅgakam | [AKośa, 2 183.1]
karcūrako drāviḍakaḥ kālpako vedhamukhyakaḥ | [AKośa, 2 183.2]
oṣadhyo jātimātre syur ajātau sarvamauṣadham | [AKośa, 2 184.1]
śākākhyaṃ pattrapuṣpādi taṇḍulīyo 'lpamāriṣaḥ | [AKośa, 2 184.2]
viśalyāgniśikhānantā phalinī śakrapuṣpikā | [AKośa, 2 185.1]
syād ṛkṣagandhā chagalāntryāvegī vṛddhadārakaḥ | [AKośa, 2 185.2]
juṅgo brāhmī tu matsyākṣī vayaḥsthā somavallarī | [AKośa, 2 186.1]
paṭuparṇī haimavatī svarṇakṣīrī himāvatī | [AKośa, 2 186.2]
hayapucchī tu kāmbojī māṣaparṇī mahāsahā | [AKośa, 2 187.1]
tuṇḍikerī raktaphalā bimbikā pīluparṇyapi | [AKośa, 2 187.2]
barbarā kavarī tuṅgī kharapuṣpājagandhikā | [AKośa, 2 188.1]
elāparṇī tu suvahā rāsnā yuktarasā ca sā | [AKośa, 2 188.2]
cāṅgerī cukrikā dantaśaṭhāmbaṣṭhāmlaloṇikā | [AKośa, 2 189.1]
sahasravedhī cukro 'mlavetasaḥ śatavedhyapi | [AKośa, 2 189.2]
namaskārī gaṇḍakārī samaṅgā khadiretyapi | [AKośa, 2 190.1]
jīvantī jīvanī jīvā jīvanīyā madhusravā | [AKośa, 2 190.2]
kūrcaśīrṣo madhurakaḥ śṛṅgahrasvāṅgajīvakāḥ | [AKośa, 2 191.1]
kirātatikto bhūnimbo 'nāryatikto 'tha saptalā | [AKośa, 2 191.2]
vimalā sātalā bhūriphenā carmakaṣetyapi | [AKośa, 2 192.1]
vāyasolī svādurasā vayaḥsthātha makūlakaḥ | [AKośa, 2 192.2]
nikumbho dantikā pratyakśreṇyudumbaraparṇyapi | [AKośa, 2 193.1]
ajamodā tūgragandhā brahmadarbhā yavānikā | [AKośa, 2 193.2]
mūle puṣkarakāśmīrapadmapattrāṇi pauṣkare | [AKośa, 2 194.1]
avyathāticarā padmā cāraṭī padmacāriṇī | [AKośa, 2 194.2]
kāmpilyaḥ karkaśaścandro raktāṅgo rocanītyapi | [AKośa, 2 195.1]
prapunnāḍas tv eḍagajo dadrughnaś cakramardakaḥ | [AKośa, 2 195.2]
padmāṭa uraṇākhyaśca palāṇḍustu sukandakaḥ | [AKośa, 2 196.1]
latārkadurdrumau tatra harite 'tha mahauṣadham | [AKośa, 2 196.2]
laśunaṃ gṛñjanāriṣṭamahākandarasonakāḥ | [AKośa, 2 197.1]
punarnavā tu śothaghnī vitunnaṃ suniṣaṇṇakam | [AKośa, 2 197.2]
syād vātakaḥ śītalo 'parājitā śaṇaparṇyapi | [AKośa, 2 198.1]
pārāvatāṅghriḥ kaṭabhī paṇyā jyotiṣmatī latā | [AKośa, 2 198.2]
vārṣikaṃ trāyamāṇā syāttrāyantī balabhadrikā | [AKośa, 2 199.1]
viṣvaksenapriyā gṛṣṭirvārāhī badaretyapi | [AKośa, 2 199.2]
mārkavo bhṛṅgarājaḥ syātkākamācī tu vāyasī | [AKośa, 2 200.1]
śatapuṣpā sitacchattrāticchatrā madhurā misiḥ | [AKośa, 2 200.2]
avākpuṣpī kāravī ca saraṇā tu prasāriṇī | [AKośa, 2 201.1]
tasyāṃ kaṭaṃbharā rājabalā bhadrabaletyapi | [AKośa, 2 201.2]
janī jatūkā rajanī jatukṛccakravartinī | [AKośa, 2 202.1]
saṃsparśātha śaṭī gandhamūlī ṣaḍgranthiketyapi | [AKośa, 2 202.2]
karcūro 'pi palāśo 'tha kāravellaḥ kaṭhillakaḥ | [AKośa, 2 203.1]
suṣavī cātha kulakaṃ paṭolas tiktakaḥ paṭuḥ | [AKośa, 2 203.2]
kūṣmāṇḍakastu karkārururvāruḥ karkaṭī striyau | [AKośa, 2 204.1]
ikṣvākuḥ kaṭutumbī syāttumbyalābūrubhe same | [AKośa, 2 204.2]
citrā gavākṣī goḍumbā viśālā tv indravāruṇī | [AKośa, 2 205.1]
arśoghnaḥ śūraṇaḥ kando gaṇḍīrastu samaṣṭhilā | [AKośa, 2 205.2]
kalambyupodikā strī tu mūlakaṃ hilamocikā | [AKośa, 2 206.1]
vāstukaṃ śākabhedāḥ syur dūrvā tu śataparvikā | [AKośa, 2 206.2]
sahasravīryābhārgavyau ruhānantātha sā sitā | [AKośa, 2 207.1]
golomī śatavīryā ca gaṇḍālī śakulākṣakā | [AKośa, 2 207.2]
kuruvindo meghanāmā mustā mustakamastriyām | [AKośa, 2 208.1]
syādbhadramustako gundrā cūḍālā cakraloccaṭā | [AKośa, 2 208.2]
vaṃśe tvaksārakarmāratvaci sāratṛṇadhvajāḥ | [AKośa, 2 209.1]
śataparvā yavaphalo veṇumaskaratejanāḥ | [AKośa, 2 209.2]
veṇavaḥ kīcakāste syur ye svanantyaniloddhatāḥ | [AKośa, 2 210.1]
granthirnā parvaparuṣī gundrastejanakaḥ śaraḥ | [AKośa, 2 210.2]
naḍastu dhamanaḥ poṭagalo 'tho kāśamastriyām | [AKośa, 2 211.1]
ikṣugandhā poṭagalaḥ puṃsi bhūmni tu balvajāḥ | [AKośa, 2 211.2]
rasāla ikṣustadbhedāḥ puṇḍrakāntārakādayaḥ | [AKośa, 2 212.1]
syādvīraṇaṃ vīrataraṃ mūle 'syośīramastriyām | [AKośa, 2 212.2]
abhayaṃ naladaṃ sevyamamṛṇālaṃ jalāśayam | [AKośa, 2 213.1]
lāmajjakaṃ laghulayamavadāheṣṭakāpathe | [AKośa, 2 213.2]
naḍādayastṛṇaṃ garmucchyāmākapramukhā api | [AKośa, 2 214.1]
astrī kuśaṃ kutho darbhaḥ pavitramatha kattṛṇam | [AKośa, 2 214.2]
paurasaugandhikadhyāmadevajagdhakarauhiṣam | [AKośa, 2 215.1]
chattrāticchattrapālaghnau mālātṛṇakabhūstṛṇe | [AKośa, 2 215.2]
śaṣpaṃ bālatṛṇam ghāso yavasaṃ tṛṇamarjunam | [AKośa, 2 216.1]
tṛṇānāṃ saṃhatistṛṇyā naḍyā tu naḍasaṃhatiḥ | [AKośa, 2 216.2]
tṛṇarājāhvayastālo nālikerastu lāṅgalī | [AKośa, 2 217.1]
ghoṇṭā tu pūgaḥ kramuko guvākaḥ khapuro 'sya tu | [AKośa, 2 217.2]
phalamudvegamete ca hintālasahitāstrayaḥ | [AKośa, 2 218.1]
kharjūraḥ ketakī tālī kharjūrī ca tṛṇadrumāḥ | [AKośa, 2 218.2]
siṃho mṛgendraḥ pañcāsyo haryakṣaḥ kesarī hariḥ | [AKośa, 2 219.1]
kaṇṭhīravo mṛgāripur mṛgadṛṣṭir mṛgāśanaḥ | [AKośa, 2 219.2]
puṇḍarīkaḥ pañcanakhacitrakāyamṛgadviṣaḥ | [AKośa, 2 220.1]
śārdūladvīpinau vyāghre tarakṣustu mṛgādanaḥ | [AKośa, 2 220.2]
varāhaḥ sūkaro ghṛṣṭiḥ kolaḥ potrī kiriḥ kiṭiḥ | [AKośa, 2 221.1]
daṃṣṭrī ghoṇī stabdharomā kroḍo bhūdāra ityapi | [AKośa, 2 221.2]
kapiplavaṃgaplavagaśākhāmṛgavalīmukhāḥ | [AKośa, 2 222.1]
markaṭo vānaraḥ kīśo vanaukā atha bhalluke | [AKośa, 2 222.2]
ṛkṣācchabhallabhallūkā gaṇḍake khaḍgakhaḍginau | [AKośa, 2 223.1]
lulāyo mahiṣo vāhadviṣatkāsarasairibhāḥ | [AKośa, 2 223.2]
striyāṃ śivā bhūrimāyagomāyumṛgadhūrtakāḥ | [AKośa, 2 224.1]
śṛgālavañcakakroṣṭupherupheravajambukāḥ | [AKośa, 2 224.2]
oturbiḍālo mārjāro vṛṣadaṃśaka ākhubhuk | [AKośa, 2 225.1]
trayo gaudheragaudhāragaudheyā godhikātmaje | [AKośa, 2 225.2]
śvāvittu śalyastallomni śalalī śalalaṃ śalam | [AKośa, 2 226.1]
vātapramīr vātamṛgaḥ kokastvīhāmṛgo vṛkaḥ | [AKośa, 2 226.2]
mṛge kuraṅgavātāyuhariṇājinayonayaḥ | [AKośa, 2 227.1]
aiṇeyam eṇyāścarmādyam eṇasyaiṇam ubhe triṣu | [AKośa, 2 227.2]
kadalī kandalī cīnaścamūrupriyakāvapi | [AKośa, 2 228.1]
samūruśceti hariṇā amī ajinayonayaḥ | [AKośa, 2 228.2]
kṛṣṇasārarurunyaṅkuraṅkuśambararauhiṣāḥ | [AKośa, 2 229.1]
gokarṇapṛṣataiṇarśyarohitāścamaro mṛgāḥ | [AKośa, 2 229.2]
gandharvaḥ śarabho rāmaḥ sṛmaro gavayaḥ śaśaḥ | [AKośa, 2 230.1]
ityādayo mṛgendrādyā gavādyāḥ paśujātayaḥ | [AKośa, 2 230.2]
adhogantā tu khanako vṛkaḥ pundhvaja unduraḥ | [AKośa, 2 231.1]
undururmūṣako 'pyākhurgirikā bālamūṣikā | [AKośa, 2 231.2]
cucundarī gandhamūṣī dīrghadehī tu mūṣikā | [AKośa, 2 232.1]
saraṭaḥ kṛkalāsaḥ syānmusalī gṛhagodhikā | [AKośa, 2 232.2]
lūtā strī tantuvāyorṇanābhamarkaṭakāḥ samāḥ | [AKośa, 2 233.1]
nīlaṅgustu kṛmiḥ karṇajalaukāḥ śatapadyubhe | [AKośa, 2 233.2]
vṛścikaḥ śūkakīṭaḥ syādalidruṇau tu vṛścike | [AKośa, 2 234.1]
pārāvataḥ kalaravaḥ kapoto 'tha śaśādanaḥ | [AKośa, 2 234.2]
patrī śyena ulūkastu vāyasārātipecakau | [AKośa, 2 235.1]
divāndhaḥ kauśiko ghūko divābhīto niśāṭanaḥ | [AKośa, 2 235.2]
vyāghrāṭaḥ syādbharadvājaḥ khañjarīṭastu khañjanaḥ | [AKośa, 2 236.1]
lohapṛṣṭhastu kaṅkaḥ syādatha cāṣaḥ kikīdiviḥ | [AKośa, 2 236.2]
kaliṅgabhṛṅgadhūmyāṭā atha syācchatapatrakaḥ | [AKośa, 2 237.1]
dārvāghāṭo 'tha sāraṅgaḥ stokakaścātakaḥ samāḥ | [AKośa, 2 237.2]
kṛkavākustāmracūḍaḥ kukkuṭaścaraṇāyudhaḥ | [AKośa, 2 238.1]
caṭakaḥ kalaviṅkaḥ syāttasya strī caṭakā tayoḥ | [AKośa, 2 238.2]
pumapatye cāṭakairaḥ stryapatye caṭakaiva sā | [AKośa, 2 239.1]
karkareṭuḥ kareṭuḥ syātkṛkaṇakrakarau samau | [AKośa, 2 239.2]
vanapriyaḥ parabhṛtaḥ kokilaḥ pika ityapi | [AKośa, 2 240.1]
kāke tu karaṭāriṣṭabalipuṣṭasakṛtprajāḥ | [AKośa, 2 240.2]
dhvāṅkṣātmaghoṣaparabhṛdbalibhugvāyasā api | [AKośa, 2 241.1]
sa eva ca cirañjīvī caikadṛṣṭiśca maukuliḥ | [AKośa, 2 241.2]
droṇakākastu kākolo dātyūhaḥ kālakaṇṭhakaḥ | [AKośa, 2 242.1]
ātāpicillau dākṣāyyagṛdhrau kīraśukau samau | [AKośa, 2 242.2]
kruḍ krauñco 'tha bakaḥ kahvaḥ puṣkarāhvastu sārasaḥ | [AKośa, 2 243.1]
kokaścakraścakravāko rathāṅgāhvayanāmakaḥ | [AKośa, 2 243.2]
kādambaḥ kalahaṃsaḥ syādutkrośakurarau samau | [AKośa, 2 244.1]
haṃsāstu śvetagarutaścakrāṅgā mānasaukasaḥ | [AKośa, 2 244.2]
rājahaṃsāstu te cañcucaraṇairlohitaiḥ sitāḥ | [AKośa, 2 245.1]
malinairmallikākṣāste dhārtarāṣṭrāḥ sitetaraiḥ | [AKośa, 2 245.2]
śarārirāṭirāḍiśca balākā bisakaṇṭhikā | [AKośa, 2 246.1]
haṃsasya yoṣidvaraṭā sārasasya tu lakṣmaṇā | [AKośa, 2 246.2]
jatukājinapatrā syātparoṣṇī tailapāyikā | [AKośa, 2 247.1]
varvaṇā makṣikā nīlā saraghā madhumakṣikā | [AKośa, 2 247.2]
pataṅgikā puttikā syāddaṃśastu vanamakṣikā | [AKośa, 2 248.1]
daṃśī tajjātiralpā syādgandholī varaṭā dvayoḥ | [AKośa, 2 248.2]
bhṛṅgārī jhīrukā cīrī jhillikā ca samā imāḥ | [AKośa, 2 249.1]
samau pataṅgaśalabhau khadyoto jyotiriṅgaṇaḥ | [AKośa, 2 249.2]
madhuvrato madhukaro madhuliṇmadhupālinaḥ | [AKośa, 2 250.1]
dvirephapuṣpaliḍbhṛṅgaṣaṭpadabhramarālayaḥ | [AKośa, 2 250.2]
mayūro barhiṇo barhī nīlakaṇṭho bhujaṃgabhuk | [AKośa, 2 251.1]
śikhāvalaḥ śikhī kekī meghanādānulāsyapi | [AKośa, 2 251.2]
kekā vāṇī mayūrasya samau candrakamecakau | [AKośa, 2 252.1]
śikhā cūḍā śikhaṇḍas tu picchabarhe napuṃsake | [AKośa, 2 252.2]
khage vihaṅgavihagavihaṅgamavihāyasaḥ | [AKośa, 2 253.1]
śakuntipakṣiśakuniśakuntaśakunadvijāḥ | [AKośa, 2 253.2]
patatripatripatagapatatpatrarathāṇḍajāḥ | [AKośa, 2 254.1]
nagaukovājivikiraviviṣkirapatatrayaḥ | [AKośa, 2 254.2]
nīḍodbhavāḥ garutmantaḥ pitsanto nabhasaṃgamāḥ | [AKośa, 2 255.1]
teṣāṃ viśeṣā hārīto madguḥ kāraṇḍavaḥ plavaḥ | [AKośa, 2 255.2]
tittiriḥ kukkubho lāvo jīvañjīvaśca korakaḥ | [AKośa, 2 256.1]
koyaṣṭikaṣ ṭiṭṭibhako vartako vartikādayaḥ | [AKośa, 2 256.2]
garutpakṣacchadāḥ patraṃ patatraṃ ca tanūruham | [AKośa, 2 257.1]
strī pakṣatiḥ pakṣamūlaṃ cañcustroṭirubhe striyau | [AKośa, 2 257.2]
praḍīnoḍḍīnasaṃḍīnānyetāḥ khagagatikriyāḥ | [AKośa, 2 258.1]
peśī kośo dvihīne 'ṇḍaṃ kulāyo nīḍamastriyām | [AKośa, 2 258.2]
potaḥ pāko 'rbhako ḍimbhaḥ pṛthukaḥ śāvakaḥ śiśuḥ | [AKośa, 2 259.1]
strīpuṃsau mithunaṃ dvandvaṃ yugmaṃ tu yugalaṃ yugam | [AKośa, 2 259.2]
samūhe nivahavyūhasandohavisaravrajāḥ | [AKośa, 2 260.1]
stomaughanikaratrātavārasaṃghātasaṃcayāḥ | [AKośa, 2 260.2]
samudāyaḥ samudayaḥ samavāyaśca yo gaṇaḥ | [AKośa, 2 261.1]
striyāṃ tu saṃhatirvṛndaṃ nikurambaṃ kadambakam | [AKośa, 2 261.2]
vṛndabhedāḥ samairvargaḥ saṃghasārthau tu jantubhiḥ | [AKośa, 2 262.1]
sajātīyaiḥ kulaṃ yūthaṃ tiraścāṃ puṃnapuṃsakam | [AKośa, 2 262.2]
paśūnāṃ samajo 'nyeṣāṃ samājo 'tha sadharmiṇām | [AKośa, 2 263.1]
syānnikāyaḥ puñjarāśī tūtkaraḥ kūṭamastriyām | [AKośa, 2 263.2]
kāpotaśaukamāyūrataittirādīni tadgaṇe | [AKośa, 2 264.1]
gṛhāsaktāḥ pakṣimṛgāśchekāste gṛhyakāśca te | [AKośa, 2 264.2]
manuṣyā mānuṣā martyā manujā mānavā narāḥ | [AKośa, 2 265.1]
syuḥ pumāṃsaḥ pañcajanāḥ puruṣāḥ pūruṣā naraḥ | [AKośa, 2 265.2]
strī yoṣidabalā yoṣā nārī sīmantinī vadhūḥ | [AKośa, 2 266.1]
pratīpadarśinī vāmā vanitā mahilā tathā | [AKośa, 2 266.2]
viśeṣāstvaṅganā bhīruḥ kāminī vāmalocanā | [AKośa, 2 267.1]
pramadā māninī kāntā lalanā ca nitambinī | [AKośa, 2 267.2]
sundarī ramaṇī rāmā kopanā saiva bhāminī | [AKośa, 2 268.1]
varārohā mattakāśinyuttamā varavarṇinī | [AKośa, 2 268.2]
kṛtābhiṣekā mahiṣī bhoginyo 'nyā nṛpastriyaḥ | [AKośa, 2 269.1]
patnī pāṇigṛhītī ca dvitīyā sahadharmiṇī | [AKośa, 2 269.2]
bhāryā jāyātha puṃbhūmni dārāḥ syāttu kuṭumbinī | [AKośa, 2 270.1]
puraṃdhrī sucaritrā tu satī sādhvī pativratā | [AKośa, 2 270.2]
kṛtasāpatnikādhyūḍhādhivinnātha svayaṃvarā | [AKośa, 2 271.1]
patiṃvarā ca varyātha kulastrī kulapālikā | [AKośa, 2 271.2]
kanyā kumārī gaurī tu nagnikānāgatārtavā | [AKośa, 2 272.1]
syānmadhyamā dṛṣṭarajāstaruṇī yuvatiḥ same | [AKośa, 2 272.2]
samāḥ snuṣājanīvadhvaściriṇṭī tu suvāsinī | [AKośa, 2 273.1]
icchāvatī kāmukā syād vṛṣasyantī tu kāmukī | [AKośa, 2 273.2]
kāntārthinī tu yā yāti saṃketaṃ sābhisārikā | [AKośa, 2 274.1]
puṃścalī dharṣiṇī bandhakyasatī kulaṭetvarī | [AKośa, 2 274.2]
svairiṇī pāṃsulā ca syādaśiśvī śiśunā vinā | [AKośa, 2 275.1]
avīrā niṣpatisutā viśvastāvidhave same | [AKośa, 2 275.2]
āliḥ sakhī vayasyātha pativatnī sabhartṛkā | [AKośa, 2 276.1]
vṛddhā paliknī prājñī tu prajñā prājñā tu dhīmatī | [AKośa, 2 276.2]
śūdrī śūdrasya bhāryā syācchūdrā tajjātireva ca | [AKośa, 2 277.1]
ābhīrī tu mahāśūdrī jātipuṃyogayoḥ samā | [AKośa, 2 277.2]
aryāṇī svayamaryā syātkṣatriyā kṣatriyāṇyapi | [AKośa, 2 278.1]
upādhyāyāpyupādhyāyī syādācāryāpi ca svataḥ | [AKośa, 2 278.2]
ācāryānī tu puṃyoge syādaryī kṣatriyī tathā | [AKośa, 2 279.1]
upādhyāyānyupādhyāyī poṭā strīpuṃsalakṣaṇā | [AKośa, 2 279.2]
vīrapatnī vīrabhāryā vīramātā tu vīrasūḥ | [AKośa, 2 280.1]
jātāpatyā prajātā ca prasūtā ca prasūtikā | [AKośa, 2 280.2]
strī nagnikā koṭavī syāddūtīsaṃcārike same | [AKośa, 2 281.1]
kātyāyanyardhavṛddhā yā kāṣāyavasanādhavā | [AKośa, 2 281.2]
sairandhrī paraveśmasthā svavaśā śilpakārikā | [AKośa, 2 282.1]
asiknī syādavṛddhā yā preṣyāntaḥpuracāriṇī | [AKośa, 2 282.2]
vārastrī gaṇikā veśyā rūpājīvātha sā janaiḥ | [AKośa, 2 283.1]
satkṛtā vāramukhyā syātkuṭṭanī śambhalī same | [AKośa, 2 283.2]
vipraśnikā tvīkṣaṇikā daivajñātha rajasvalā | [AKośa, 2 284.1]
strīdharmiṇyavirātreyī malinī puṣpavatyapi | [AKośa, 2 284.2]
ṛtumatyapyudakyāpi syādrajaḥ puṣpamārtavam | [AKośa, 2 285.1]
śraddhālurdohadavatī niṣkalā vigatārtavā | [AKośa, 2 285.2]
āpannasattvā syādgurviṇyantarvatnī ca garbhiṇī | [AKośa, 2 286.1]
gaṇikādestu gāṇikyaṃ gārbhiṇaṃ yauvataṃ gaṇe | [AKośa, 2 286.2]
punarbhūrdidhiṣū rūḍhā dvistasyā didhiṣuḥ patiḥ | [AKośa, 2 287.1]
sa tu dvijo 'gredidhiṣūḥ saiva yasya kuṭumbinī | [AKośa, 2 287.2]
kānīnaḥ kanyakājātaḥ suto 'tha subhagāsutaḥ | [AKośa, 2 288.1]
saubhāgineyaḥ syātpārastraiṇeyastu parastriyāḥ | [AKośa, 2 288.2]
paitṛṣvaseyaḥ syātpaitṛṣvasrīyaśca pitṛṣvasuḥ | [AKośa, 2 289.1]
suto mātṛṣvasuś caivaṃ vaimātreyo vimātṛjaḥ | [AKośa, 2 289.2]
atha bāndhakineyaḥ syādbandhulaścāsatīsutaḥ | [AKośa, 2 290.1]
kaulaṭeraḥ kaulateyo bhikṣukī tu satī yadi | [AKośa, 2 290.2]
tadā kaulaṭineyo 'syāḥ kaulateyo 'pi cātmajaḥ | [AKośa, 2 291.1]
ātmajastanayaḥ sūnuḥ sutaḥ putraḥ striyāṃ tvamī | [AKośa, 2 291.2]
āhurduhitaraṃ sarve 'patyaṃ tokaṃ tayoḥ same | [AKośa, 2 292.1]
svajāte tvaurasorasyau tātastu janakaḥ pitā | [AKośa, 2 292.2]
janayitrī prasūrmātā jananī bhaginī svasā | [AKośa, 2 293.1]
nanāndā tu svasā patyur naptrī pautrī sutātmajā | [AKośa, 2 293.2]
bhāryāstu bhrātṛvargasya yātaraḥ syuḥ parasparam | [AKośa, 2 294.1]
prajāvatī bhrātṛjāyā mātulānī tu mātulī | [AKośa, 2 294.2]
patipatnyoḥ prasūḥ śvaśrūḥ śvaśurastu pitā tayoḥ | [AKośa, 2 295.1]
piturbhrātā pitṛvyaḥ syānmāturbhrātā tu mātulaḥ | [AKośa, 2 295.2]
śyālāḥ syurbhrātaraḥ patnyāḥ svāmino devṛdevarau | [AKośa, 2 296.1]
svasrīyo bhāgineyaḥ syājjāmātā duhituḥ patiḥ | [AKośa, 2 296.2]
pitāmahaḥ pitṛpitā tatpitā prapitāmahaḥ | [AKośa, 2 297.1]
māturmātāmahādyevaṃ sapiṇḍāstu sanābhayaḥ | [AKośa, 2 297.2]
samānodaryasodaryasagarbhyasahajāḥ samāḥ | [AKośa, 2 298.1]
sagotrabāndhavajñātibandhusvasvajanāḥ samāḥ | [AKośa, 2 298.2]
jñāteyaṃ bandhutā teṣāṃ kramādbhāvasamūhayoḥ | [AKośa, 2 299.1]
dhavaḥ priyaḥ patirbhartā jārastūpapatiḥ samau | [AKośa, 2 299.2]
amṛte jārajaḥ kuṇḍo mṛte bhartari golakaḥ | [AKośa, 2 300.1]
bhrātrīyo bhrātṛjo bhrātṛbhaginyau bhrātarāvubhau | [AKośa, 2 300.2]
mātāpitarau pitarau mātarapitarau prasūjanayitārau | [AKośa, 2 301.1]
śvaśrūśvaśurau śvaśurau putrau putraśca duhitā ca | [AKośa, 2 301.2]
daṃpatī jaṃpatī jāyāpatī bhāryāpatī ca tau | [AKośa, 2 302.1]
garbhāśayo jarāyuḥ syādulbaṃ ca kalalo 'striyām | [AKośa, 2 302.2]
sūtimāso vaijanano garbho bhrūṇa imau samau | [AKośa, 2 303.1]
tṛtīyāprakṛtiḥ śaṇḍhaḥ klībaḥ paṇḍo napuṃsake | [AKośa, 2 303.2]
śiśutvaṃ śaiśavaṃ bālyaṃ tāruṇyaṃ yauvanaṃ same | [AKośa, 2 304.1]
syātsthāviraṃ tu vṛddhatvaṃ vṛddhasaṃghe 'pi vārdhakam | [AKośa, 2 304.2]
palitaṃ jarasā śauklyaṃ keśādau visrasā jarā | [AKośa, 2 305.1]
syāduttānaśayā ḍimbhā stanapā ca stanandhayī | [AKośa, 2 305.2]
bālastu syānmāṇavako vayasthastaruṇo yuvā | [AKośa, 2 306.1]
pravayāḥ sthaviro vṛddho jīno jīrṇo jarannapi | [AKośa, 2 306.2]
varṣīyāndaśamī jyāyānpūrvajastvagriyo 'grajaḥ | [AKośa, 2 307.1]
jaghanyaje syuḥ kaniṣṭhayavīyo'varajānujāḥ | [AKośa, 2 307.2]
amāṃso durbalaś chāto balavānmāṃsalo'ṃsalaḥ | [AKośa, 2 308.1]
tundilastundibhastundī bṛhatkukṣiḥ picaṇḍilaḥ | [AKośa, 2 308.2]
avaṭīṭo 'vanāṭaścāvabhraṭo natanāsike | [AKośa, 2 309.1]
keśavaḥ keśikaḥ keśī valino valibhaḥ samau | [AKośa, 2 309.2]
vikalāṅgastvapogaṇḍaḥ kharvo hrasvaśca vāmanaḥ | [AKośa, 2 310.1]
kharaṇāḥ syātkharaṇaso vigrastu gatanāsikaḥ | [AKośa, 2 310.2]
khuraṇāḥ syātkhuraṇasaḥ prajñuḥ pragatajānukaḥ | [AKośa, 2 311.1]
ūrdhvajñurūrdhvajānuḥ syātsaṃjñuḥ saṃhatajānukaḥ | [AKośa, 2 311.2]
syādeḍe badhiraḥ kubje gaḍulaḥ kukare kuṇiḥ | [AKośa, 2 312.1]
pṛśniralpatanau śroṇaḥ paṅgau muṇḍastu muṇḍite | [AKośa, 2 312.2]
valiraḥ kekare khoḍe khañjastriṣu jarāvarāḥ | [AKośa, 2 313.1]
jaḍulaḥ kālakaḥ piplustilakastilakālakaḥ | [AKośa, 2 313.2]
anāmayaṃ syādārogyaṃ cikitsā rukpratikriyā | [AKośa, 2 314.1]
bheṣajauṣadhabhaiṣajyānyagado jāyurityapi | [AKośa, 2 314.2]
strī rugrujā copatāparogavyādhigadāmayāḥ | [AKośa, 2 315.1]
kṣayaḥ śoṣaśca yakṣmā ca pratiśyāyastu pīnasaḥ | [AKośa, 2 315.2]
strī kṣutkṣutaṃ kṣavaḥ puṃsi kāsastu kṣavathuḥ pumān | [AKośa, 2 316.1]
śophastu śvayathuḥ śothaḥ pādasphoṭo vipādikā | [AKośa, 2 316.2]
kilāsasidhme kacchvāṃ tu pāma pāmā vicarcikā | [AKośa, 2 317.1]
kaṇḍūḥ kharjūśca kaṇḍūyā visphoṭaḥ piṭakaḥ striyām | [AKośa, 2 317.2]
vraṇo 'striyāmīrmamaruḥ klībe nāḍīvraṇaḥ pumān | [AKośa, 2 318.1]
koṭho maṇḍalakaṃ kuṣṭhaśvitre durnāmakārśasī | [AKośa, 2 318.2]
ānāhastu nibandhaḥ syādgrahaṇīrukpravāhikā | [AKośa, 2 319.1]
pracchardikā vamiśca strī pumāṃstu vamathuḥ samāḥ | [AKośa, 2 319.2]
vyādhibhedā vidradhiḥ strī jvaramehabhagandarāḥ | [AKośa, 2 320.1]
ślīpadaṃ pādavalmīkaṃ keśaghnastvindraluptakaḥ | [AKośa, 2 320.2]
aśmarī mūtrakṛcchram syātpūrve śukrāvadhestriṣu | [AKośa, 2 321.1]
rogahāryagadaṃkāro bhiṣagvaidyau cikitsake | [AKośa, 2 321.2]
vārto nirāmayaḥ kalya ullāgho nirgato gadāt | [AKośa, 2 322.1]
glānaglāsnū āmayāvī vikṛto vyādhito 'paṭuḥ | [AKośa, 2 322.2]
āturo 'bhyamito 'bhyāntaḥ samau pāmanakacchurau | [AKośa, 2 323.1]
dadruṇo dadrurogī syād arśorogayuto 'rśasaḥ | [AKośa, 2 323.2]
vātakī vātarogī syātsātisāro 'tisārakī | [AKośa, 2 324.1]
syuḥ klinnākṣe cullacillapillāḥ klinne 'kṣṇi cāpyamī | [AKośa, 2 324.2]
unmatta unmādavati śleṣmalaḥ śleṣmaṇaḥ kaphī | [AKośa, 2 325.1]
nyubjo bhugne rujā vṛddhanābhau tundilatundibhau | [AKośa, 2 325.2]
vilāsī sidhmalo 'ndho 'dṛṅmūrcchāle mūrtamūrchitau | [AKośa, 2 326.1]
śukraṃ tejoretasī ca bījavīryendriyāṇi ca | [AKośa, 2 326.2]
māyuḥ pittaṃ kaphaḥ śleṣmā striyāṃ tu tvagasṛgdharā | [AKośa, 2 327.1]
piśitaṃ tarasaṃ māṃsaṃ palalaṃ kravyamāmiṣam | [AKośa, 2 327.2]
uttaptaṃ śuṣkamāṃsaṃ syāttadvallūraṃ triliṅgakam | [AKośa, 2 328.1]
rudhire 'sṛglohitāsraraktakṣatajaśoṇitam | [AKośa, 2 328.2]
bukkāgramāṃsaṃ hṛdayaṃ hṛnmedastu vapā vasā | [AKośa, 2 329.1]
paścādgrīvāśirā manyā nāḍī tu dhamaniḥ śirā | [AKośa, 2 329.2]
tilakaṃ kloma mastiṣkaṃ gordaṃ kiṭṭaṃ malo 'striyām | [AKośa, 2 330.1]
antraṃ purītadgulmastu plīhā puṃsyatha vasnasā | [AKośa, 2 330.2]
snāyuḥ striyāṃ kālakhaṇḍayakṛtī tu same ime | [AKośa, 2 331.1]
sṛṇikā syandanī lālā dūṣikā netrayormalam | [AKośa, 2 331.2]
nāsāmalaṃ tu siṃghāṇaṃ piñjūṣaṃ karṇayormalam | [AKośa, 2 332.1]
mūtraṃ prasrāva uccārāvaskarau śamalaṃ śakṛt | [AKośa, 2 332.2]
purīṣaṃ gūthavarcaskamastrī viṣṭhāviśau striyau | [AKośa, 2 333.1]
syātkarparaḥ kapālo 'strī kīkasaṃ kulyamasthi ca | [AKośa, 2 333.2]
syāccharīrāsthni kaṃkālaḥ pṛṣṭhāsthni tu kaśerukā | [AKośa, 2 334.1]
śiro'sthani karoṭiḥ strī pārśvāsthani tu parśukā | [AKośa, 2 334.2]
aṅgaṃ pratīko 'vayavo 'paghano 'tha kalevaram | [AKośa, 2 335.1]
gātraṃ vapuḥ saṃhananaṃ śarīraṃ varṣma vigrahaḥ | [AKośa, 2 335.2]
kāyo dehaḥ klībapuṃsoḥ striyāṃ mūrtistanustanūḥ | [AKośa, 2 336.1]
pādāgraṃ prapadaṃ pādaḥ padaṅghriścaraṇo 'striyām | [AKośa, 2 336.2]
tadgranthī ghuṭike gulphau pumānpārṣṇistayoradhaḥ | [AKośa, 2 337.1]
jaṅghā tu prasṛtā jānūruparvāṣṭhīvadastriyām | [AKośa, 2 337.2]
sakthi klībe pumānūrustatsandhiḥ puṃsi vaṅkṣaṇaḥ | [AKośa, 2 338.1]
gudaṃ tvapānaṃ pāyurnā bastirnābheradho dvayoḥ | [AKośa, 2 338.2]
kaṭo nā śroṇiphalakaṃ kaṭiḥ śroṇiḥ kakudmatī | [AKośa, 2 339.1]
paścānnitambaḥ strīkaṭyāḥ klībe tu jaghanaṃ puraḥ | [AKośa, 2 339.2]
kūpakau tu nitambasthau dvayahīne kakundare | [AKośa, 2 340.1]
striyām sphicau kaṭiprothāvupastho vakṣyamāṇayoḥ | [AKośa, 2 340.2]
bhagaṃ yonirdvayoḥ śiśno meḍhro mehanaśephasī | [AKośa, 2 341.1]
muṣko 'ṇḍakośo vṛṣaṇaḥ pṛṣṭhavaṃśādhare trikam | [AKośa, 2 341.2]
picaṇḍakukṣī jaṭharodaraṃ tundaṃ stanau kucau | [AKośa, 2 342.1]
cūcukaṃ tu kucāgraṃ syānna nā kroḍaṃ bhujāntaram | [AKośa, 2 342.2]
uro vatsaṃ ca vakṣaśca pṛṣṭhaṃ tu caramaṃ tanoḥ | [AKośa, 2 343.1]
skandho bhujaśiro'ṃso 'strī sandhī tasyaiva jatruṇī | [AKośa, 2 343.2]
bāhumūle ubhe kakṣau pārśvamastrī tayoradhaḥ | [AKośa, 2 344.1]
madhyamaṃ cāvalagnaṃ ca madhyo 'strī dvau parau dvayoḥ | [AKośa, 2 344.2]
bhujabāhū praveṣṭo doḥ syātkaphoṇistu kūrparaḥ | [AKośa, 2 345.1]
asyopari pragaṇḍaḥ syātprakoṣṭhastasya cāpyadhaḥ | [AKośa, 2 345.2]
maṇibandhād ākaniṣṭhaṃ karasya karabho bahiḥ | [AKośa, 2 346.1]
pañcaśākhaḥ śayaḥ pāṇistarjanī syātpradeśinī | [AKośa, 2 346.2]
aṅgulyaḥ karaśākhāḥ syuḥ puṃsyaṅguṣṭhaḥ pradeśinī | [AKośa, 2 347.1]
madhyamānāmikā cāpi kaniṣṭhā ceti tāḥ kramāt | [AKośa, 2 347.2]
punarbhavaḥ kararuho nakho 'strī nakharo 'striyām | [AKośa, 2 348.1]
prādeśatālagokarṇāstarjanyādiyute tate | [AKośa, 2 348.2]
aṅguṣṭhe sakaniṣṭhe syādvitastirdvādaśāṅgulaḥ | [AKośa, 2 349.1]
pāṇau capeṭapratalaprahastā vistṛtāṅgulau | [AKośa, 2 349.2]
dvau saṃhatau saṃhatatalapratalau vāmadakṣiṇau | [AKośa, 2 350.1]
pāṇirnikubjaḥ prasṛtistau yutāvañjaliḥ pumān | [AKośa, 2 350.2]
prakoṣṭhe vistṛtakare hasto muṣṭyā tu baddhayā | [AKośa, 2 351.1]
sa ratniḥ syādaratnistu niṣkaniṣṭhena muṣṭinā | [AKośa, 2 351.2]
vyāmo bāhvoḥ sakarayostatayostiryaganantaram | [AKośa, 2 352.1]
ūrdhvavistṛtadoḥ pāṇinṛmāne pauruṣaṃ triṣu | [AKośa, 2 352.2]
kaṇṭho galo 'tha grīvāyāṃ śirodhiḥ kandharetyapi | [AKośa, 2 353.1]
kambugrīvā trirekhā sāvaṭurghāṭā kṛkāṭikā | [AKośa, 2 353.2]
vaktrāsye vadanaṃ tuṇḍamānanaṃ lapanaṃ mukham | [AKośa, 2 354.1]
klībe ghrāṇaṃ gandhavahā ghoṇā nāsā ca nāsikā | [AKośa, 2 354.2]
oṣṭhādharau tu radanacchadau daśanavāsasī | [AKośa, 2 355.1]
adhastāccibukaṃ gaṇḍau kapolau tatparā hanuḥ | [AKośa, 2 355.2]
radanā daśanā dantā radāstālu tu kākudam | [AKośa, 2 356.1]
rasajñā rasanā jihvā prāntāvoṣṭhasya sṛkkiṇī | [AKośa, 2 356.2]
lalāṭam alikaṃ godhirūrdhve dṛgbhyāṃ bhruvau striyau | [AKośa, 2 357.1]
kūrcamastrī bhruvormadhyaṃ tārakākṣṇaḥ kanīnikā | [AKośa, 2 357.2]
locanaṃ nayanaṃ netramīkṣaṇaṃ cakṣurakṣiṇī | [AKośa, 2 358.1]
dṛgdṛṣṭī cāsru netrāmbu rodanaṃ cāsramaśru ca | [AKośa, 2 358.2]
apāṅgau netrayorantau kaṭākṣo 'pāṅgadarśane | [AKośa, 2 359.1]
karṇaśabdagrahau śrotraṃ śrutiḥ strī śravaṇaṃ śravaḥ | [AKośa, 2 359.2]
uttamāṅgaṃ śiraḥ śīrṣaṃ mūrdhā nā mastako 'striyām | [AKośa, 2 360.1]
cikuraḥ kuntalo vālaḥ kacaḥ keśaḥ śiroruhaḥ | [AKośa, 2 360.2]
tadvṛnde kaiśikaṃ kaiśyamalakāścūrṇakuntalāḥ | [AKośa, 2 361.1]
te lalāṭe bhramarakāḥ kākapakṣaḥ śikhaṇḍakaḥ | [AKośa, 2 361.2]
kabarī keśaveśo 'tha dhammillaḥ saṃyatāḥ kacāḥ | [AKośa, 2 362.1]
śikhā cūḍā keśapāśī vratinastu saṭā jaṭā | [AKośa, 2 362.2]
veṇī praveṇī śīrṣaṇyaśirasyau viśade kace | [AKośa, 2 363.1]
pāśaḥ pakṣaśca hastaśca kalāpārthāḥ kacātpare | [AKośa, 2 363.2]
tanūruhaṃ roma loma tadvṛddhau śmaśru pummukhe | [AKośa, 2 364.1]
ākalpaveṣau nepathyaṃ pratikarma prasādhanam | [AKośa, 2 364.2]
daśaite triṣvalaṃkartālaṃkariṣṇuśca maṇḍitaḥ | [AKośa, 2 365.1]
prasādhito 'laṃkṛtaśca bhūṣitaśca pariṣkṛtaḥ | [AKośa, 2 365.2]
vibhrāḍbhrājiṣṇurociṣṇū bhūṣaṇaṃ syādalaṃkriyā | [AKośa, 2 366.1]
alaṃkārastvābharaṇaṃ pariṣkāro vibhūṣaṇam | [AKośa, 2 366.2]
maṇḍanaṃ cātha mukuṭaṃ kirīṭaṃ puṃnapuṃsakam | [AKośa, 2 367.1]
cūḍāmaṇiḥ śiroratnaṃ taralo hāramadhyagaḥ | [AKośa, 2 367.2]
vālapāśyā pāritathyā pattrapāśyā lalāṭikā | [AKośa, 2 368.1]
karṇikā tālapatraṃ syātkuṇḍalaṃ karṇaveṣṭanam | [AKośa, 2 368.2]
graiveyakaṃ kaṇṭhabhūṣā lambanaṃ syāllalantikā | [AKośa, 2 369.1]
svarṇaiḥ prālambikāthoraḥsūtrikā mauktikaiḥ kṛtā | [AKośa, 2 369.2]
hāro muktāvalī devacchando 'sau śatayaṣṭikā | [AKośa, 2 370.1]
hārabhedā yaṣṭibhedādgucchagucchārdhagostanāḥ | [AKośa, 2 370.2]
ardhahāro māṇavaka ekāvalyekayaṣṭikā | [AKośa, 2 371.1]
saiva nakṣatramālā syātsaptaviṃśatimauktikaiḥ | [AKośa, 2 371.2]
āvāpakaḥ pārihāryaḥ kaṭako valayo 'striyām | [AKośa, 2 372.1]
keyūramaṅgadaṃ tulye aṅgulīyakamūrmikā | [AKośa, 2 372.2]
sākṣarāṅgulimudrā syātkaṅkaṇaṃ karabhūṣaṇam | [AKośa, 2 373.1]
strīkaṭyāṃ mekhalā kāñcī saptakī raśanā tathā | [AKośa, 2 373.2]
klībe sārasanaṃ cātha puṃskaṭyāṃ śṛṅkhalaṃ triṣu | [AKośa, 2 374.1]
pādāṅgadaṃ tulākoṭirmañjīro nūpuro 'striyām | [AKośa, 2 374.2]
haṃsakaḥ pādakaṭakaḥ kiṅkiṇī kṣudraghaṇṭikā | [AKośa, 2 375.1]
tvakphalakṛmiromāṇi vastrayonirdaśa triṣu | [AKośa, 2 375.2]
vālkaṃ kṣaumādi phālaṃ tu kārpāsaṃ bādaraṃ ca tat | [AKośa, 2 376.1]
kauśeyaṃ kṛmikośotthaṃ rāṅkavaṃ mṛgaromajam | [AKośa, 2 376.2]
anāhataṃ niṣpravāṇi tantrakaṃ ca navāmbare | [AKośa, 2 377.1]
tatsyādudgamanīyaṃ yaddhautayorvastrayoryugam | [AKośa, 2 377.2]
pattrorṇaṃ dhautakauśeyaṃ bahumūlyaṃ mahādhanam | [AKośa, 2 378.1]
kṣaumaṃ dukūlaṃ syāddve tu nivītaṃ prāvṛtaṃ triṣu | [AKośa, 2 378.2]
striyāṃ bahutve vastrasya daśāḥ syurvastrayordvayoḥ | [AKośa, 2 379.1]
dairghyamāyāma ārohaḥ pariṇāho viśālatā | [AKośa, 2 379.2]
paṭaccaraṃ jīrṇavastraṃ samau naktakakarpaṭau | [AKośa, 2 380.1]
vastramācchādanaṃ vāsaścailaṃ vasanamaṃśukam | [AKośa, 2 380.2]
sucelakaḥ paṭo 'strī syād varāśiḥ sthūlaśāṭakaḥ | [AKośa, 2 381.1]
nicolaḥ pracchadapaṭaḥ samau rallakakambalau | [AKośa, 2 381.2]
antarīyopasaṃvyānaparidhānānyadho'ṃśuke | [AKośa, 2 382.1]
dvau prāvārottarāsaṅgau samau bṛhatikā tathā | [AKośa, 2 382.2]
saṃvyānamuttarīyaṃ ca colaḥ kūrpāsako 'striyām | [AKośa, 2 383.1]
nīśāraḥ syātprāvaraṇe himānilanivāraṇe | [AKośa, 2 383.2]
ardhorukaṃ varastrīṇāṃ syāccaṇḍātakam astriyām | [AKośa, 2 384.1]
syāt triṣvāprapadīnaṃ tat prāpnoty ā prapadaṃ hi yat | [AKośa, 2 384.2]
astrī vitānamulloco dūṣyādyaṃ vastraveśmani | [AKośa, 2 385.1]
pratisīrā javanikā syāttiraskariṇī ca sā | [AKośa, 2 385.2]
parikarmāṅgasaṃskāraḥ syānmārṣṭirmārjanā mṛjā | [AKośa, 2 386.1]
udvartanotsādane dve same āplāva āplavaḥ | [AKośa, 2 386.2]
snānaṃ carcā tu cārcikyaṃ sthāsako 'tha prabodhanam | [AKośa, 2 387.1]
anubodhaḥ patralekhā patrāṅgulirime same | [AKośa, 2 387.2]
tamālapatratilakacitrakāṇi viśeṣakam | [AKośa, 2 388.1]
dvitīyaṃ ca turīyaṃ ca na striyāmatha kuṅkumam | [AKośa, 2 388.2]
kāśmīrajanmāgniśikhaṃ varaṃ bāhlīkapītane | [AKośa, 2 389.1]
raktasaṃkocapiśunaṃ dhīraṃ lohitacandanam | [AKośa, 2 389.2]
lākṣā rākṣā jatu klībe yāvo 'lakto drumāmayaḥ | [AKośa, 2 390.1]
lavaṅgaṃ devakusumaṃ śrīsaṃjñamatha jāyakam | [AKośa, 2 390.2]
kālīyakaṃ ca kālānusāryaṃ cātha samārthakam | [AKośa, 2 391.1]
vaṃśikāgururājārhalohakṛmijajoṅgakam | [AKośa, 2 391.2]
kālāgurvaguru syāttu maṅgalyā malligandhi yat | [AKośa, 2 392.1]
yakṣadhūpaḥ sarjaraso rālasarvarasāvapi | [AKośa, 2 392.2]
bahurūpo 'pyatha vṛkadhūpakṛtrimadhūpakau | [AKośa, 2 393.1]
turuṣkaḥ piṇḍakaḥ sihlo yāvano 'pyatha pāyasaḥ | [AKośa, 2 393.2]
śrīvāso vṛkadhūpo 'pi śrīveṣṭasaraladravau | [AKośa, 2 394.1]
mṛganābhirmṛgamadaḥ kastūrī cātha kolakam | [AKośa, 2 394.2]
kaṅkolakaṃ kośaphalamatha karpūramastriyām | [AKośa, 2 395.1]
tailaparṇikagośīrṣe haricandanamastriyām | [AKośa, 2 395.2]
tilaparṇī tu pattrāṅgaṃ rañjanaṃ raktacandanam | [AKośa, 2 396.1]
kucandanaṃ cātha jātīkośajātīphale same | [AKośa, 2 396.2]
karpūrāgurukastūrīkakkolairyakṣakardamaḥ | [AKośa, 2 397.1]
gātrānulepanī vartirvarṇakaṃ syādvilepanam | [AKośa, 2 397.2]
cūrṇāni vāsayogāḥ syurbhāvitaṃ vāsitaṃ triṣu | [AKośa, 2 398.1]
saṃskāro gandhamālyādyairyaḥ syāttadadhivāsanam | [AKośa, 2 398.2]
mālyaṃ mālāsrajau mūrdhni keśamadhye tu garbhakaḥ | [AKośa, 2 399.1]
prabhraṣṭakaṃ śikhālambi puronyastaṃ lalāmakam | [AKośa, 2 399.2]
prālambamṛjulambi syātkaṇṭhādvaikakṣikaṃ tu tat | [AKośa, 2 400.1]
yattiryak kṣiptamurasi śikhāsvāpīḍaśekharau | [AKośa, 2 400.2]
racanā syātparisyanda ābhogaḥ paripūrṇatā | [AKośa, 2 401.1]
upadhānaṃ tūpabarhaḥ śayyāyāṃ śayanīyavat | [AKośa, 2 401.2]
śayanaṃ mañcaparyaṅkapalyaṅkāḥ khaṭvayā samāḥ | [AKośa, 2 402.1]
gendukaḥ kanduko dīpaḥ pradīpaḥ pīṭhamāsanam | [AKośa, 2 402.2]
samudgakaḥ saṃpuṭakaḥ pratigrāhaḥ patadgrahaḥ | [AKośa, 2 403.1]
prasādhanī kaṅkatikā piṣṭātaḥ paṭavāsakaḥ | [AKośa, 2 403.2]
darpaṇe mukurādarśau vyajanaṃ tālavṛntakam | [AKośa, 2 404.1]
saṃtatirgotrajananakulānyabhijanānvayau | [AKośa, 2 404.2]
vaṃśo 'nvavāyaḥ saṃtāno varṇāḥ syurbrāhmaṇādayaḥ | [AKośa, 2 405.1]
viprakṣatriyaviṭśūdrāś cāturvarṇyamiti smṛtam | [AKośa, 2 405.2]
rājabījī rājavaṃśyo bījyastu kulasaṃbhavaḥ | [AKośa, 2 406.1]
mahākulakulīnāryasabhyasajjanasādhavaḥ | [AKośa, 2 406.2]
brahmacārī gṛhī vānaprastho bhikṣuścatuṣṭaye | [AKośa, 2 407.1]
āśramo 'strī dvijātyagrajanmabhūdevavāḍavāḥ | [AKośa, 2 407.2]
vipraśca brāhmaṇo 'sau ṣaṭkarmā yāgādibhirvṛtaḥ | [AKośa, 2 408.1]
vidvānvipaściddoṣajñaḥ sansudhīḥ kovido budhaḥ | [AKośa, 2 408.2]
dhīro manīṣī jñaḥ prājñaḥ saṃkhyāvānpaṇḍitaḥ kaviḥ | [AKośa, 2 409.1]
dhīmānsūriḥ kṛtī kṛṣṭirlabdhavarṇo vicakṣaṇaḥ | [AKośa, 2 409.2]
dūradarśī dīrghadarśī śrotriyacchāndasau samau | [AKośa, 2 410.1]
mīmāṃsako jaiminīye vedāntī brahmavādini | [AKośa, 2 410.2]
vaiśeṣike syādaulūkyaḥ saugataḥ śūnyavādini | [AKośa, 2 411.1]
naiyāyikastvakṣapādaḥ syātsyādvādika ārhakaḥ | [AKośa, 2 411.2]
cārvākalaukāyatikau satkārye sāṃkhyakāpilau | [AKośa, 2 412.1]
upādhyāyo 'dhyāpako 'tha syānniṣekādikṛdguruḥ | [AKośa, 2 412.2]
mantravyākhyākṛdācārya ādeṣṭā tvadhvare vratī | [AKośa, 2 413.1]
yaṣṭā ca yajamānaśca sa somavati dīkṣitaḥ | [AKośa, 2 413.2]
ijyāśīlo yāyajūko yajvā tu vidhineṣṭavān | [AKośa, 2 414.1]
sa gīrpatīṣṭayā sthapatiḥ somapīthī tu somapāḥ | [AKośa, 2 414.2]
sarvavedāḥ sa yeneṣṭo yāgaḥ sarvasvadakṣiṇaḥ | [AKośa, 2 415.1]
anūcānaḥ pravacane sāṅge 'dhītī gurostu yaḥ | [AKośa, 2 415.2]
labdhānujñaḥ samāvṛttaḥ sutvā tvabhiṣave kṛte | [AKośa, 2 416.1]
chāttrāntevāsinau śiṣye śaikṣāḥ prāthamakalpikāḥ | [AKośa, 2 416.2]
ekabrahmavratācārā mithaḥ sabrahmacāriṇaḥ | [AKośa, 2 417.1]
satīrthyāstvekaguravaścitavānagnimagnicit | [AKośa, 2 417.2]
pāramparyopadeśe syādaitihyam itihāvyayam | [AKośa, 2 418.1]
upajñā jñānamādyaṃ syājjñātvārambha upakramaḥ | [AKośa, 2 418.2]
yajñaḥ savo 'dhvaro yāgaḥ saptatanturmakhaḥ kratuḥ | [AKośa, 2 419.1]
pāṭho homaścātithīnāṃ saparyā tarpaṇaṃ baliḥ | [AKośa, 2 419.2]
ete pañcamahāyajñā brahmayajñādināmakāḥ | [AKośa, 2 420.1]
samajyā pariṣadgoṣṭhī sabhāsamitisaṃsadaḥ | [AKośa, 2 420.2]
āsthānī klībamāsthānaṃ strīnapuṃsakayoḥ sadaḥ | [AKośa, 2 421.1]
prāgvaṃśaḥ prāgghavir gehātsadasyā vidhidarśinaḥ | [AKośa, 2 421.2]
sabhāsadaḥ sabhāstārāḥ sabhyāḥ sāmājikāśca te | [AKośa, 2 422.1]
adhvaryūdgātṛhotāro yajuḥsāmargvidaḥ kramāt | [AKośa, 2 422.2]
āgnīdhrādyā dhanairvāryā ṛtvijo yājakāśca te | [AKośa, 2 423.1]
vediḥ pariṣkṛtā bhūmiḥ same sthaṇḍilacatvare | [AKośa, 2 423.2]
caṣālo yūpakaṭakaḥ kumbā sugahanā vṛtiḥ | [AKośa, 2 424.1]
yūpāgraṃ tarma nirmanthyadāruṇi tvaraṇirdvayoḥ | [AKośa, 2 424.2]
dakṣiṇāgnirgārhapatyāhavanīyau trayo 'gnayaḥ | [AKośa, 2 425.1]
agnitrayamidaṃ tretā praṇītaḥ saṃskṛto 'nalaḥ | [AKośa, 2 425.2]
samūhyaḥ paricāyyopacāyyāvagnau prayogiṇaḥ | [AKośa, 2 426.1]
yo gārhapatyādānīya dakṣiṇāgniḥ praṇīyate | [AKośa, 2 426.2]
tasmin ānāyyo 'thāgnāyī svāhā ca hutabhukpriyā | [AKośa, 2 427.1]
ṛksāmidhenī dhāyyā ca yā syādagnisamindhane | [AKośa, 2 427.2]
gāyatrīpramukhaṃ chando havyapāke caruḥ pumān | [AKośa, 2 428.1]
āmikṣā sā śṛtoṣṇe yā kṣīre syāddadhiyogataḥ | [AKośa, 2 428.2]
dhavitraṃ vyajanaṃ tadyadracitaṃ mṛgacarmaṇā | [AKośa, 2 429.1]
pṛṣadājyaṃ sadadhyājye paramānnaṃ tu pāyasam | [AKośa, 2 429.2]
havyakavye daivapitrye anne pātraṃ sruvādikam | [AKośa, 2 430.1]
dhruvopabhṛjjuhūrnā tu sruvo bhedāḥ srucaḥ striyaḥ | [AKośa, 2 430.2]
upākṛtaḥ paśurasau yo 'bhimantrya kratau hataḥ | [AKośa, 2 431.1]
paramparākam śamanaṃ prokṣaṇaṃ ca vadhārthakam | [AKośa, 2 431.2]
vācyaliṅgāḥ pramītopasaṃpannaprokṣitā hate | [AKośa, 2 432.1]
sāṃnāyyaṃ haviragnau tu hutaṃ triṣu vaṣaṭ kṛtam | [AKośa, 2 432.2]
dīkṣānto 'vabhṛtho yajñe tatkarmārhaṃ tu yajñiyam | [AKośa, 2 433.1]
triṣvatha kratukarmeṣṭaṃ pūrtaṃ khātādi karma yat | [AKośa, 2 433.2]
amṛtaṃ vighaso yajñaśeṣabhojanaśeṣayoḥ | [AKośa, 2 434.1]
tyāgo vihāpitaṃ dānamutsarjanavisarjane | [AKośa, 2 434.2]
viśrāṇanaṃ vitaraṇaṃ sparśanaṃ pratipādanam | [AKośa, 2 435.1]
prādeśanaṃ nirvapaṇamapavarjanamaṃhatiḥ | [AKośa, 2 435.2]
mṛtārthaṃ tadahe dānaṃ triṣu syādaurdhvadehikam | [AKośa, 2 436.1]
pitṛdānaṃ nivāpaḥ syācchrāddhaṃ tatkarma śāstrataḥ | [AKośa, 2 436.2]
anvāhāryaṃ māsike 'ṃśo 'ṣṭamo 'hnaḥ kutapo 'striyām | [AKośa, 2 437.1]
paryeṣaṇā parīṣṭiścānveṣaṇā ca gaveṣaṇā | [AKośa, 2 437.2]
sanistvadhyeṣaṇā yācñābhiśastir yācanārthanā | [AKośa, 2 438.1]
ṣaṭ tu triṣvarghyamarghārthe pādyaṃ pādāya vāriṇi | [AKośa, 2 438.2]
kramādātithyātitheye atithyarthe 'tra sādhuni | [AKośa, 2 439.1]
syurāveśika āganturatithirnā gṛhāgate | [AKośa, 2 439.2]
prāghūrṇikaḥ prāghūṇakaścābhyutthānaṃ tu gauravam | [AKośa, 2 440.1]
pūjā namasyāpacitiḥ saparyārcārhaṇāḥ samāḥ | [AKośa, 2 440.2]
varivasyā tu śuśrūṣā paricaryāpyupāsanā | [AKośa, 2 441.1]
vrajyāṭāṭyā paryaṭanaṃ caryā tvīryāpathe sthitiḥ | [AKośa, 2 441.2]
upasparśastvācamanamatha maunamabhāṣaṇam | [AKośa, 2 442.1]
prācetasaścādikaviḥ syānmaitrāvaruṇiśca saḥ | [AKośa, 2 442.2]
vālmīkaścātha gādheyo viśvāmitraśca kauśikaḥ | [AKośa, 2 443.1]
vyāso dvaipāyanaḥ pārāśaryaḥ satyavatīsutaḥ | [AKośa, 2 443.2]
ānupūrvī striyāṃ vāvṛt paripāṭī anukramaḥ | [AKośa, 2 444.1]
paryāyaścātipātastu syātparyaya upātyayaḥ | [AKośa, 2 444.2]
niyamo vratamastrī taccopavāsādi puṇyakam | [AKośa, 2 445.1]
aupavastaṃ tūpavāsaḥ vivekaḥ pṛthagātmatā | [AKośa, 2 445.2]
syādbrahmavarcasaṃ vṛttādhyayanarddhirathāñjaliḥ | [AKośa, 2 446.1]
pāṭhe brahmāñjaliḥ pāṭhe vipruṣo brahmabindavaḥ | [AKośa, 2 446.2]
dhyānayogāsane brahmāsanaṃ kalpe vidhikramau | [AKośa, 2 447.1]
mukhyaḥ syātprathamaḥ kalpo 'nukalpastu tato 'dhamaḥ | [AKośa, 2 447.2]
saṃskārapūrvaṃ grahaṇaṃ syādupākaraṇaṃ śruteḥ | [AKośa, 2 448.1]
same tu pādagrahaṇamabhivādanamityubhe | [AKośa, 2 448.2]
bhikṣuḥ parivrāṭ karmandī pārāśaryapi maskarī | [AKośa, 2 449.1]
tapasvī tāpasaḥ pārikāṅkṣī vācaṃyamo muniḥ | [AKośa, 2 449.2]
tapaḥkleśasaho dānto varṇino brahmacāriṇaḥ | [AKośa, 2 450.1]
ṛṣayaḥ satyavacasaḥ snātakastvāpluto vratī | [AKośa, 2 450.2]
ye nirjitendriyagrāmā yatino yatayaśca te | [AKośa, 2 451.1]
yaḥ sthaṇḍile vratavaśācchete sthaṇḍilaśāyyasau | [AKośa, 2 451.2]
sthāṇḍilaścātha virajastamasaḥ syurdvayātigāḥ | [AKośa, 2 452.1]
pavitraḥ prayataḥ pūtaḥ pāṣaṇḍāḥ sarvaliṅginaḥ | [AKośa, 2 452.2]
pālāśo daṇḍa āṣāḍho vrate rāmbhastu vaiṇavaḥ | [AKośa, 2 453.1]
astrī kamaṇḍaluḥ kuṇḍī vratināmāsanaṃ bṛsī | [AKośa, 2 453.2]
ajinaṃ carma kṛttiḥ strī bhaikṣaṃ bhikṣākadambakam | [AKośa, 2 454.1]
svādhyāyaḥ syājjapaḥ sutyābhiṣavaḥ savanaṃ ca sā | [AKośa, 2 454.2]
sarvainasāmapadhvaṃsi japyaṃ triṣvaghamarṣaṇam | [AKośa, 2 455.1]
darśaśca paurṇamāsaśca yāgau pakṣāntayoḥ pṛthak | [AKośa, 2 455.2]
śarīrasādhanāpekṣaṃ nityaṃ yatkarma tadyamaḥ | [AKośa, 2 456.1]
niyamastu sa yatkarma nityamāgantusādhanam | [AKośa, 2 456.2]
kṣauram tu bhadrākaraṇaṃ muṇḍanaṃ vapanaṃ triṣu | [AKośa, 2 457.1]
kakṣāpaṭī ca kaupīnaṃ śāṭī ca strīti lakṣyataḥ | [AKośa, 2 457.2]
upavītaṃ brahmasūtraṃ proddhṛte dakṣiṇe kare | [AKośa, 2 458.1]
prācīnāvītamanyasminnivītaṃ kaṇṭhalambitam | [AKośa, 2 458.2]
aṅgulyagre tīrthaṃ daivaṃ svalpāṅgulyormūle kāyam | [AKośa, 2 459.1]
madhye 'ṅguṣṭhāṅgulyoḥ pitryaṃ mūle tvaṅguṣṭhasya brāhmam | [AKośa, 2 459.2]
syādbrahmabhūyaṃ brahmatvaṃ brahmasāyujyamityapi | [AKośa, 2 460.1]
devabhūyādikaṃ tadvatkṛcchraṃ sāntapanādikam | [AKośa, 2 460.2]
saṃnyāsavatyanaśane pumānprāyo 'tha vīrahā | [AKośa, 2 461.1]
naṣṭāgniḥ kuhanā lobhān mithyeryāpathakalpanā | [AKośa, 2 461.2]
vrātyaḥ saṃskārahīnaḥ syādasvādhyāyo nirākṛtiḥ | [AKośa, 2 462.1]
dharmadhvajī liṅgavṛttiravakīrṇī kṣatavrataḥ | [AKośa, 2 462.2]
supte yasmin astameti supte yasmin udeti ca | [AKośa, 2 463.1]
aṃśumānabhinirmuktābhyuditau ca yathākramam | [AKośa, 2 463.2]
parivettānujo 'nūḍhe jyeṣṭhe dāraparigrahāt | [AKośa, 2 464.1]
parivittistu tajjyāyān vivāhopayamau samau | [AKośa, 2 464.2]
tathā pariṇayodvāhopayāmāḥ pāṇipīḍanam | [AKośa, 2 465.1]
vyavāyo grāmyadharmo maithunaṃ nidhuvanaṃ ratam | [AKośa, 2 465.2]
trivargodharmakāmārthaiścaturvargaḥ samokṣakaiḥ | [AKośa, 2 466.1]
sabalaistaiścaturbhadraṃ janyāḥ snigdhāḥ varasya ye | [AKośa, 2 466.2]
mūrdhābhiṣikto rājanyo bāhujaḥ kṣatriyo virāṭ | [AKośa, 2 467.1]
rājā rāṭ pārthivakṣmābhṛnnṛpabhūpamahīkṣitaḥ | [AKośa, 2 467.2]
rājā tu praṇatāśeṣasāmantaḥ syādadhīśvaraḥ | [AKośa, 2 468.1]
cakravartī sārvabhaumo nṛpo 'nyo maṇḍaleśvaraḥ | [AKośa, 2 468.2]
yeneṣṭaṃ rājasūyena maṇḍalasyeśvaraśca yaḥ | [AKośa, 2 469.1]
śāsti yaścājñayā rājñaḥ sa samrāḍatha rājakam | [AKośa, 2 469.2]
rājanyakaṃ ca nṛpatikṣatriyāṇāṃ gaṇe kramāt | [AKośa, 2 470.1]
mantrī dhīsacivo 'mātyo 'nye karmasacivāstataḥ | [AKośa, 2 470.2]
mahāmātrāḥ pradhānāni purodhāstu purohitaḥ | [AKośa, 2 471.1]
draṣṭari vyavahārāṇāṃ prāḍvivākākṣadarśakau | [AKośa, 2 471.2]
pratīhāro dvārapāladvāsthadvāsthitadarśakāḥ | [AKośa, 2 472.1]
rakṣivargastvanīkastho 'thādhyakṣādhikṛtau samau | [AKośa, 2 472.2]
sthāyuko 'dhikṛto grāme gopo grāmeṣu bhūriṣu | [AKośa, 2 473.1]
bhaurikaḥ kanakādhyakṣo rūpyādhyakṣastu naiṣkikaḥ | [AKośa, 2 473.2]
antaḥpure tvadhikṛtaḥ syādantarvaṃśiko janaḥ | [AKośa, 2 474.1]
sauvidallāḥ kañcukinaḥ sthāpatyāḥ sauvidāśca te | [AKośa, 2 474.2]
śaṇḍho varṣavarastulyau sevakārthyanujīvinaḥ | [AKośa, 2 475.1]
viṣayānantaro rājā śatrurmitramataḥ param | [AKośa, 2 475.2]
udāsīnaḥ parataraḥ pārṣṇigrāhastu pṛṣṭhataḥ | [AKośa, 2 476.1]
ripau vairisapatnāridviṣaddveṣaṇadurhṛdaḥ | [AKośa, 2 476.2]
dviḍ vipakṣāhitāmitradasyuśātravaśatravaḥ | [AKośa, 2 477.1]
abhighātiparārātipratyarthiparipanthinaḥ | [AKośa, 2 477.2]
vayasyaḥ snigdhaḥ savayā atha mitraṃ sakhā suhṛt | [AKośa, 2 478.1]
sakhyaṃ sāptapadīnaṃ syādanurodho 'nuvartanam | [AKośa, 2 478.2]
yathārhavarṇaḥ praṇidhirapasarpaścaraḥ spaśaḥ | [AKośa, 2 479.1]
cāraśca gūḍhapuruṣaścāptapratyayitau samau | [AKośa, 2 479.2]
sāṃvatsaro jyautiṣiko daivajñagaṇakāvapi | [AKośa, 2 480.1]
syurmauhūrtikamauhūrtajñānikārtāntikā api | [AKośa, 2 480.2]
tāntriko jñātasiddhāntaḥ satrī gṛhapatiḥ samau | [AKośa, 2 481.1]
lipikāro 'kṣaracaṇo 'kṣaracuñcuśca lekhake | [AKośa, 2 481.2]
likhitākṣaravinyāse lipir libirubhe striyau | [AKośa, 2 482.1]
syāt saṃdeśaharo dūto dūtyaṃ tadbhāvakarmaṇī | [AKośa, 2 482.2]
adhvanīno 'dhvago 'dhvanyaḥ pānthaḥ pathika ityapi | [AKośa, 2 483.1]
svāmyamātyasuhṛtkośarāṣṭradurgabalāni ca | [AKośa, 2 483.2]
rājyāṅgāni prakṛtayaḥ paurāṇāṃ śreṇayo 'pi ca | [AKośa, 2 484.1]
sandhirnā vigraho yānamāsanaṃ dvaidhamāśrayaḥ | [AKośa, 2 484.2]
ṣaḍguṇāḥ śaktayastisraḥ prabhāvotsāhamantrajāḥ | [AKośa, 2 485.1]
kṣayaḥ sthānaṃ ca vṛddhiśca trivargo nītivedinām | [AKośa, 2 485.2]
sa pratāpaḥ prabhāvaśca yattejaḥ kośadaṇḍajam | [AKośa, 2 486.1]
bhedo daṇḍaḥ sāma dānamityupāyacatuṣṭayam | [AKośa, 2 486.2]
sāhasaṃ tu damo daṇḍaḥ sāma sāntvamatho samau | [AKośa, 2 487.1]
bhedopajāpāvupadhā dharmādyairyatparīkṣaṇam | [AKośa, 2 487.2]
pañca triṣvaṣaḍakṣīṇo yastṛtīyādyagocaraḥ | [AKośa, 2 488.1]
viviktavijanachannaniḥśalākāstathā rahaḥ | [AKośa, 2 488.2]
rahaścopāṃśu cāliṅge rahasyaṃ tadbhave triṣu | [AKośa, 2 489.1]
samau visrambhaviśvāsau bhreṣo bhraṃśo yathocitāt | [AKośa, 2 489.2]
abhreṣānyāyakalpāstu deśarūpaṃ samañjasam | [AKośa, 2 490.1]
yuktamaupayikaṃ labhyaṃ bhajamānābhinītavat | [AKośa, 2 490.2]
nyāyyaṃ ca triṣu ṣaṭ saṃpradhāraṇā tu samarthanam | [AKośa, 2 491.1]
avavādastu nirdeśo nideśaḥ śāsanaṃ ca saḥ | [AKośa, 2 491.2]
śiṣṭiścājñā ca saṃsthā tu maryādā dhāraṇā sthitiḥ | [AKośa, 2 492.1]
sudharaṇā sudhārā strī susthitiḥ sudaśonnatiḥ | [AKośa, 2 492.2]
āgo 'parādho mantuśca same tūddānabandhane | [AKośa, 2 493.1]
dvipādyo dviguṇo daṇḍo bhāgadheyaḥ karo baliḥ | [AKośa, 2 493.2]
ghaṭṭādideyaṃ śulko 'strī prābhṛtaṃ tu pradeśanam | [AKośa, 2 494.1]
upāyanamupagrāhyamupahārastathopadā | [AKośa, 2 494.2]
yautakādi tu yaddeyaṃ sudāyo haraṇaṃ ca tat | [AKośa, 2 495.1]
tatkālastu tadātvaṃ syāduttaraḥ kāla āyatiḥ | [AKośa, 2 495.2]
sāndṛṣṭikaṃ phalaṃ sadyaḥ udarkaḥ phalamuttaram | [AKośa, 2 496.1]
adṛṣṭaṃ vahnitoyādi dṛṣṭaṃ svaparacakrajam | [AKośa, 2 496.2]
mahībhujāmahibhayaṃ svapakṣaprabhavaṃ bhayam | [AKośa, 2 497.1]
prakriyā tvadhikāraḥ syāccāmaraṃ tu prakīrṇakam | [AKośa, 2 497.2]
nṛpāsanaṃ yattadbhadrāsanaṃ siṃhāsanaṃ tu tat | [AKośa, 2 498.1]
haimaṃ chatraṃ tvātapatraṃ rājñastu nṛpalakṣma tat | [AKośa, 2 498.2]
bhadrakumbhaḥ pūrṇakumbho bhṛṅgāraḥ kanakālukā | [AKośa, 2 499.1]
niveśaḥ śibiraṃ ṣaṇḍhe sajjanaṃ tūparakṣaṇam | [AKośa, 2 499.2]
hastyaśvarathapādātaṃ senāṅgaṃ syāccatuṣṭayam | [AKośa, 2 500.1]
dantī dantāvalo hastī dvirado 'nekapo dvipaḥ | [AKośa, 2 500.2]
mataṅgajo gajo nāgaḥ kuñjaro vāraṇaḥ karī | [AKośa, 2 501.1]
ibhaḥ stamberamaḥ padmī yūthanāthastu yūthapaḥ | [AKośa, 2 501.2]
madotkaṭo madakalaḥ kalabhaḥ kariśāvakaḥ | [AKośa, 2 502.1]
prabhinno garjito mattaḥ samāvudvāntanirmadau | [AKośa, 2 502.2]
hāstikaṃ gajatā vṛnde kariṇī dhenukā vaśā | [AKośa, 2 503.1]
gaṇḍaḥ kaṭo mado dānaṃ vamathuḥ karaśīkaraḥ | [AKośa, 2 503.2]
kumbhau tu piṇḍau śirasastayormadhye viduḥ pumān | [AKośa, 2 504.1]
avagraho lalāṭaṃ syādīṣikā tvakṣikūṭakam | [AKośa, 2 504.2]
apāṅgadeśo niryāṇaṃ karṇamūlaṃ tu cūlikā | [AKośa, 2 505.1]
adhaḥ kumbhasya vāhitthaṃ pratimānamadho 'sya yat | [AKośa, 2 505.2]
āsanaṃ skandhadeśaḥ syātpadmakaṃ bindujālakam | [AKośa, 2 506.1]
pārśvabhāgaḥ pakṣabhāgo dantabhāgastu yo 'grataḥ | [AKośa, 2 506.2]
dvau pūrvapaścājjaṅghādideśau gātrāvare kramāt | [AKośa, 2 507.1]
totraṃ veṇukamālānaṃ bandhastambhe 'tha śṛṅkhale | [AKośa, 2 507.2]
anduko nigaḍo 'strī syādaṅkuśo 'strī sṛṇiḥ striyām | [AKośa, 2 508.1]
dūṣyā kakṣyā varatrā syātkalpanā sajjanā same | [AKośa, 2 508.2]
praveṇyāstaraṇaṃ varṇaḥ paristomaḥ kutho dvayoḥ | [AKośa, 2 509.1]
vītaṃ tvasāraṃ hastyaśvaṃ vārī tu gajabandhanī | [AKośa, 2 509.2]
ghoṭake vītituragaturaṅgāśvaturaṅgamāḥ | [AKośa, 2 510.1]
vājivāhārvagandharvahayasaindhavasaptayaḥ | [AKośa, 2 510.2]
ājāneyāḥ kulīnāḥ syurvinītāḥ sādhuvāhinaḥ | [AKośa, 2 511.1]
vanāyujāḥ pārasīkāḥ kāmbojāḥ bāhlikā hayāḥ | [AKośa, 2 511.2]
yayuraśvo 'śvamedhīyo javanastu javādhikaḥ | [AKośa, 2 512.1]
pṛṣṭhyaḥ sthaurī sitaḥ karko rathyo voḍhā rathasya yaḥ | [AKośa, 2 512.2]
bālaḥ kiśoro vāmyaśvā vaḍavā vāḍavaṃ gaṇe | [AKośa, 2 513.1]
triṣvāśvīnaṃ yadaśvena dinenaikena gamyate | [AKośa, 2 513.2]
kaśyaṃ tu madhyamaśvānāṃ heṣā hreṣā ca nisvanaḥ | [AKośa, 2 514.1]
nigālastu galoddeśo vṛnde tvaśvīyam āśvavat | [AKośa, 2 514.2]
āskanditaṃ dhauritakaṃ recitam valgitaṃ plutam | [AKośa, 2 515.1]
gatayo 'mūḥ pañca dhārā ghoṇā tu prothamastriyām | [AKośa, 2 515.2]
kavikā tu khalīno 'strī śaphaṃ klībe khuraḥ pumān | [AKośa, 2 516.1]
puccho 'strī lūmalāṅgūle vālahastaśca vāladhiḥ | [AKośa, 2 516.2]
triṣūpāvṛttaluṭhitau parāvṛtte muhurbhuvi | [AKośa, 2 517.1]
yāne cakriṇi yuddhārthe śatāṅgaḥ syandano rathaḥ | [AKośa, 2 517.2]
asau puṣparathaścakrayānaṃ na samarāya yat | [AKośa, 2 518.1]
karṇīrathaḥ pravahaṇaṃ ḍayanaṃ ca samaṃ trayam | [AKośa, 2 518.2]
klībe 'naḥ śakaṭo 'strī syādgantrī kambalivāhyakam | [AKośa, 2 519.1]
śibikā yāpyayānaṃ syāddolā preṅkhādikā striyām | [AKośa, 2 519.2]
ubhau tu dvaipavaiyāghrau dvīpicarmāvṛte rathe | [AKośa, 2 520.1]
pāṇḍukambalasaṃvītaḥ syandanaḥ pāṇḍukambalī | [AKośa, 2 520.2]
rathe kāmbalavāstrādyāḥ kambalādibhirāvṛte | [AKośa, 2 521.1]
triṣu dvaipādayo rathyā rathakaḍyā rathavraje | [AKośa, 2 521.2]
dhūḥ strī klībe yānamukhaṃ syādrathāṅgamapaskaraḥ | [AKośa, 2 522.1]
cakraṃ rathāṅgaṃ tasyānte nemiḥ strī syātpradhiḥ pumān | [AKośa, 2 522.2]
piṇḍikā nābhir akṣāgrakīlake tu dvayoraṇiḥ | [AKośa, 2 523.1]
rathaguptirvarūtho nā kūbarastu yugandharaḥ | [AKośa, 2 523.2]
anukarṣī dārvadhaḥsthaṃ prāsaṅgo nā yugādyugaḥ | [AKośa, 2 524.1]
sarvaṃ syādvāhanaṃ yānaṃ yugyaṃ patraṃ ca dhoraṇam | [AKośa, 2 524.2]
paramparāvāhanaṃ yattadvainītakamastriyām | [AKośa, 2 525.1]
ādhoraṇā hastipakā hastyārohā niṣādinaḥ | [AKośa, 2 525.2]
niyantā prājitā yantā sūtaḥ kṣattā ca sārathiḥ | [AKośa, 2 526.1]
savyeṣṭhadakṣiṇasthau ca saṃjñā rathakuṭumbinaḥ | [AKośa, 2 526.2]
rathinaḥ syandanārohā aśvārohāstu sādinaḥ | [AKośa, 2 527.1]
bhaṭā yodhāśca yoddhāraḥ senārakṣāstu sainikāḥ | [AKośa, 2 527.2]
senāyāṃ samavetā ye sainyāste sainikāśca te | [AKośa, 2 528.1]
balino ye sahasreṇa sāhasrāste sahasriṇaḥ | [AKośa, 2 528.2]
paridhisthaḥ paricaraḥ senānīr vāhinīpatiḥ | [AKośa, 2 529.1]
kañcuko vārabāṇo 'strī yattu madhye sakañcukāḥ | [AKośa, 2 529.2]
badhnanti tatsārasanamadhikāṅgo 'tha śīrṣakam | [AKośa, 2 530.1]
śīrṣaṇyaṃ ca śirastre 'tha tanutraṃ varma daṃśanam | [AKośa, 2 530.2]
uraśchadaḥ kaṅkaṭako jāgaraḥ kavaco 'striyām | [AKośa, 2 531.1]
āmuktaḥ pratimuktaśca pinaddhaścāpinaddhavat | [AKośa, 2 531.2]
saṃnaddho varmitaḥ sajjo daṃśito vyūḍhakaṅkaṭaḥ | [AKośa, 2 532.1]
triṣvāmuktādayo varmabhṛtāṃ kāvacikaṃ gaṇe | [AKośa, 2 532.2]
padātipattipadagapādātikapadātayaḥ | [AKośa, 2 533.1]
padgaśca padikaścātha pādātaṃ pattisaṃhatiḥ | [AKośa, 2 533.2]
śastrājīve kāṇḍapṛṣṭhāyudhīyāyudhikāḥ samāḥ | [AKośa, 2 534.1]
kṛtahastaḥ suprayogaviśikhaḥ kṛtapuṅkhavat | [AKośa, 2 534.2]
aparāddhapṛṣatko 'sau lakṣyādyaścyutasāyakaḥ | [AKośa, 2 535.1]
dhanvī dhanuṣmāndhānuṣko niṣaṅgyastrī dhanurdharaḥ | [AKośa, 2 535.2]
syātkāṇḍavāṃstu kāṇḍīraḥ śāktīkaḥ śaktihetikaḥ | [AKośa, 2 536.1]
yāṣṭīkapāraśvadhikau yaṣṭiparśvadhahetikau | [AKośa, 2 536.2]
naistriṃśiko 'sihetiḥ syātsamau prāsikakauntikau | [AKośa, 2 537.1]
carmī phalakapāṇiḥ syātpatākī vaijayantikaḥ | [AKośa, 2 537.2]
anuplavaḥ sahāyaścānucaro 'nucaro 'bhicaraḥ samāḥ | [AKośa, 2 538.1]
purogāgresarapraṣṭhāgrataḥsarapuraḥsarāḥ | [AKośa, 2 538.2]
purogamaḥ purogāmī mandagāmī tu mantharaḥ | [AKośa, 2 539.1]
jaṅghālo 'tijavastulyau jaṅghākarikajāṅghikau | [AKośa, 2 539.2]
tarasvī tvarito vegī prajavī javano javaḥ | [AKośa, 2 540.1]
jayyo yaḥ śakyate jetuṃ jeyo jetavyamātrake | [AKośa, 2 540.2]
jaitrastu jetā yo gacchatyalaṃ vidviṣataḥ prati | [AKośa, 2 541.1]
so 'bhyamitro 'bhyamitrīyo 'pyabhyamitrīṇa ityapi | [AKośa, 2 541.2]
ūrjasvalaḥ syādūrjasvī ya ūrjo'tiśayānvitaḥ | [AKośa, 2 542.1]
syādurasvānurasilo rathiko rathiro rathī | [AKośa, 2 542.2]
kāmagāmyanukāmīno hyatyantīnastathā bhṛśam | [AKośa, 2 543.1]
śūro vīraśca vikrānto jetā jiṣṇuśca jitvaraḥ | [AKośa, 2 543.2]
sāṃyugīno raṇe sādhuḥ śastrajīvādayastriṣu | [AKośa, 2 544.1]
dhvajinī vāhinī senā pṛtanānīkinī camūḥ | [AKośa, 2 544.2]
varūthinī balaṃ sainyaṃ cakraṃ cānīkamastriyām | [AKośa, 2 545.1]
vyūhastu balavinyāso bhedā daṇḍādayo yudhi | [AKośa, 2 545.2]
pratyāsāro vyūhapārṣṇiḥ sainyapṛṣṭhe pratigrahaḥ | [AKośa, 2 546.1]
ekebhaikarathā tryaśvā pattiḥ pañcapadātikā | [AKośa, 2 546.2]
pattyaṅgaistriguṇaiḥ sarvaiḥ kramādākhyā yathottaram | [AKośa, 2 547.1]
senāmukhaṃ gulmagaṇau vāhinī pṛtanā camūḥ | [AKośa, 2 547.2]
anīkinī daśānīkinyakṣauhiṇyatha saṃpadi | [AKośa, 2 548.1]
saṃpattiḥ śrīśca lakṣmīśca vipattyāṃ vipadāpadau | [AKośa, 2 548.2]
āyudhaṃ tu praharaṇaṃ śastramastramathāstriyau | [AKośa, 2 549.1]
dhanuścāpau dhanvaśarāsanakodaṇḍakārmukam | [AKośa, 2 549.2]
iṣvāso 'pyatha karṇasya kālapṛṣṭhaṃ śarāsanam | [AKośa, 2 550.1]
kapidhvajasya gāṇḍīvagāṇḍivau puṃnapuṃsakau | [AKośa, 2 550.2]
koṭirasyāṭanī godhātale jyāghātavāraṇe | [AKośa, 2 551.1]
lastakastu dhanurmadhyaṃ maurvī jyā śiñjinī guṇaḥ | [AKośa, 2 551.2]
syātpratyālīḍhamālīḍhamityādi sthānapañcakam | [AKośa, 2 552.1]
lakṣyaṃ lakṣaṃ śaravyaṃ ca śarābhyāsa upāsanam | [AKośa, 2 552.2]
pṛṣatkabāṇaviśikhā ajihmagakhagāśugāḥ | [AKośa, 2 553.1]
kalambamārgaṇaśarāḥ patrī ropa iṣurdvayoḥ | [AKośa, 2 553.2]
prakṣveḍanāstu nārācāḥ pakṣo vājastriṣūttare | [AKośa, 2 554.1]
nirastaḥ prahite bāṇe viṣākte digdhaliptakau | [AKośa, 2 554.2]
tūṇopāsaṅgatūṇīraniṣaṅgā iṣudhirdvayoḥ | [AKośa, 2 555.1]
tūṇyāṃ khaḍge tu nistriṃśacandrahāsāsiriṣṭayaḥ | [AKośa, 2 555.2]
kaukṣeyako maṇḍalāgraḥ karavālaḥ kṛpāṇavat | [AKośa, 2 556.1]
tsaruḥ khaḍgādimuṣṭau syānmekhalā tannibandhanam | [AKośa, 2 556.2]
phalako 'strī phalaṃ carma saṃgrāho muṣṭirasya yaḥ | [AKośa, 2 557.1]
drughaṇo mudgaraghanau syādīlī karavālikā | [AKośa, 2 557.2]
bhindipālaḥ sṛgastulyau parighaḥ parighātinaḥ | [AKośa, 2 558.1]
dvayoḥ kuṭhāraḥ svadhitiḥ paraśuśca paraśvadhaḥ | [AKośa, 2 558.2]
syācchastrī cāsiputrī ca churikā cāsidhenukā | [AKośa, 2 559.1]
vā puṃsi śalyaṃ śaṅkurnā sarvalā tomaro 'striyām | [AKośa, 2 559.2]
prāsastu kuntaḥ koṇastu striyaḥ pālyaśrikoṭayaḥ | [AKośa, 2 560.1]
sarvābhisāraḥ sarvaughaḥ sarvasaṃnahanārthakaḥ | [AKośa, 2 560.2]
lohābhisāro 'strabhṛtāṃ rājñānāṃ nīrājanāvidhiḥ | [AKośa, 2 561.1]
yatsenayābhigamanamarau tadabhiṣeṇanam | [AKośa, 2 561.2]
yātrā vrajyābhiniryāṇaṃ prasthānaṃ gamanaṃ gamaḥ | [AKośa, 2 562.1]
syādāsāraḥ prasaraṇaṃ pracakraṃ calitārthakam | [AKośa, 2 562.2]
ahitān pratyabhītasya raṇe yānamabhikramaḥ | [AKośa, 2 563.1]
vaitālikā bodhakarāścākrikā ghāṇṭikārthakāḥ | [AKośa, 2 563.2]
syurmāgadhāstu magadhā bandinaḥ stutipāṭhakāḥ | [AKośa, 2 564.1]
saṃśaptakāstu samayāt saṃgrāmādanivartinaḥ | [AKośa, 2 564.2]
reṇurdvayoḥ striyāṃ dhūliḥ pāṃsurnā na dvayo rajaḥ | [AKośa, 2 565.1]
cūrṇe kṣodaḥ samutpiñjapiñjalau bhṛśamākule | [AKośa, 2 565.2]
patākā vaijayantī syātketanaṃ dhvajamastriyām | [AKośa, 2 566.1]
sā vīrāśaṃsanaṃ yuddhabhūmiryātibhayapradā | [AKośa, 2 566.2]
ahaṃ pūrvamahaṃ pūrvamityahaṃpūrvikā striyām | [AKośa, 2 567.1]
āhopuruṣikā darpādyā syātsaṃbhāvanātmani | [AKośa, 2 567.2]
ahamahamikā tu sā syāt parasparaṃ yo bhavatyahaṅkāraḥ | [AKośa, 2 568.1]
draviṇaṃ taraḥ sahobalaśauryāṇi sthāma śuṣmaṃ ca | [AKośa, 2 568.2]
śaktiḥ parākramaḥ prāṇo vikramastvatiśaktitā | [AKośa, 2 569.1]
vīrapāṇaṃ tu yatpānaṃ vṛtte bhāvini vā raṇe | [AKośa, 2 569.2]
yuddhamāyodhanaṃ janyaṃ praghanaṃ pravidāraṇam | [AKośa, 2 570.1]
mṛdhamāskandanaṃ saṃkhyaṃ samīkaṃ sāṃparāyikam | [AKośa, 2 570.2]
astriyāṃ samarānīkaraṇāḥ kalahavigrahau | [AKośa, 2 571.1]
saṃprahārābhisaṃpātakalisaṃsphoṭasaṃyugāḥ | [AKośa, 2 571.2]
abhyāmardasamāghātasaṃgrāmābhyāgamāhavāḥ | [AKośa, 2 572.1]
samudāyaḥ striyaḥ saṃyatsamityājisamidyudhaḥ | [AKośa, 2 572.2]
niyuddhaṃ bāhuyuddhe 'tha tumulaṃ raṇasaṃkule | [AKośa, 2 573.1]
kṣveḍā tu siṃhanādaḥ syāt kariṇāṃ ghaṭanā ghaṭā | [AKośa, 2 573.2]
krandanaṃ yodhasaṃrāvo bṛṃhitaṃ karigarjitam | [AKośa, 2 574.1]
visphāro dhanuṣaḥ svānaḥ paṭāhādambarau samau | [AKośa, 2 574.2]
prasabhaṃ tu balātkāro haṭho 'tha skhalitaṃ chalam | [AKośa, 2 575.1]
ajanyaṃ klībamutpāta upasargaḥ samaṃ trayam | [AKośa, 2 575.2]
mūrchā tu kaśmalaṃ moho 'pyavamardastu pīḍanam | [AKośa, 2 576.1]
abhyavaskandanaṃ tvabhyāsādanaṃ vijayo jayaḥ | [AKośa, 2 576.2]
vairaśuddhiḥ pratīkāro vairaniryātanaṃ ca sā | [AKośa, 2 577.1]
pradrāvoddrāvasaṃdrāvasaṃdāvā vidravo dravaḥ | [AKośa, 2 577.2]
apakramo 'payānaṃ ca raṇe bhaṃgaḥ parājayaḥ | [AKośa, 2 578.1]
parājitaparābhūtau triṣu naṣṭatirohitau | [AKośa, 2 578.2]
pramāpaṇaṃ nibarhaṇaṃ nikāraṇaṃ viśāraṇam | [AKośa, 2 579.1]
pravāsanaṃ parāsanaṃ niṣūdanaṃ nihiṃsanam | [AKośa, 2 579.2]
nirvāsanaṃ saṃjñapanaṃ nirgranthanamapāsanam | [AKośa, 2 580.1]
nistarhaṇaṃ nihananaṃ kṣaṇanaṃ parivarjanam | [AKośa, 2 580.2]
nirvāpaṇaṃ viśasanaṃ māraṇaṃ pratighātanam | [AKośa, 2 581.1]
udvāsanapramathanakrathanojjāsanāni ca | [AKośa, 2 581.2]
ālambhapiñjaviśaraghātonmāthavadhā api | [AKośa, 2 582.1]
syāt pañcatā kāladharmo diṣṭāntaḥ pralayo 'tyayaḥ | [AKośa, 2 582.2]
anto nāśo dvayor mṛtyur maraṇaṃ nidhano 'striyām | [AKośa, 2 583.1]
parāsuprāptapañcatvaparetapretasaṃsthitāḥ | [AKośa, 2 583.2]
mṛtapramītau triṣvete citā cityā citiḥ striyām | [AKośa, 2 584.1]
kabandho 'strī kriyāyuktam apamūrdhakalevaram | [AKośa, 2 584.2]
śmaśānaṃ syāt pitṛvanaṃ kuṇapaḥ śavamastriyām | [AKośa, 2 585.1]
pragrahopagrahau bandyāṃ kārā syāt bandhanālaye | [AKośa, 2 585.2]
puṃsi bhūmnyasavaḥ prāṇāś caivaṃ jīvo 'sudhāraṇam | [AKośa, 2 586.1]
āyur jīvitakālo nā jīvātur jīvanauṣadham | [AKośa, 2 586.2]
ūravya ūrujā aryā vaiśyā bhūmispṛśo viśaḥ | [AKośa, 2 587.1]
ājīvo jīvikā vārtā vṛttir vartanajīvane | [AKośa, 2 587.2]
striyāṃ kṛṣiḥ pāśupālyaṃ vāṇijyaṃ ceti vṛttayaḥ | [AKośa, 2 588.1]
sevā śvavṛttiranṛtaṃ kṛṣir uñchaśilaṃ tvṛtam | [AKośa, 2 588.2]
dve yācitāyācitayor yathāsaṃkhyaṃ mṛtāmṛte | [AKośa, 2 589.1]
satyānṛtaṃ vaṇigbhāvaḥ syādṛṇaṃ paryudañcanam | [AKośa, 2 589.2]
uddhāro 'rthaprayogas tu kusīdaṃ vṛddhijīvikā | [AKośa, 2 590.1]
yācñayāptaṃ yācitakaṃ nimayādāpamityakam | [AKośa, 2 590.2]
uttamarṇādhamarṇau dvau prayoktṛgrāhakau kramāt | [AKośa, 2 591.1]
kusīdiko vārdhuṣiko vṛddhyājīvaś ca vārdhuṣiḥ | [AKośa, 2 591.2]
kṣetrājīvaḥ karṣakaśca kṛṣikaś ca kṛṣīvalaḥ | [AKośa, 2 592.1]
kṣetraṃ vraiheyaśāleyaṃ vrīhiśālyudbhavocitam | [AKośa, 2 592.2]
yavyaṃ yavakyaṃ ṣaṣṭikyaṃ yavādibhavanaṃ hi yat | [AKośa, 2 593.1]
tilyatailīnavan māṣomāṇubhaṅgā dvirūpatā | [AKośa, 2 593.2]
maudgīnakaudravīṇādi śeṣadhānyodbhavakṣamam | [AKośa, 2 594.1]
śākakṣetrādike śākaśākataṃ śākaśākinam | [AKośa, 2 594.2]
bījākṛtaṃ tūptakṛṣṭe sītyaṃ kṛṣṭaṃ ca halyavat | [AKośa, 2 595.1]
triguṇākṛtaṃ tṛtīyākṛtaṃ trihalyaṃ trisītyamapi tasmin | [AKośa, 2 595.2]
dviguṇākṛte tu sarvaṃ pūrvaṃ śambākṛtamapīha | [AKośa, 2 596.1]
droṇāḍhakādivāpādau drauṇikāḍhakikādayaḥ | [AKośa, 2 596.2]
kharīvāpas tu khārīka uttamarṇādayas triṣu | [AKośa, 2 597.1]
puṃnapuṃsakayor vapraḥ kedāraḥ kṣetramasya tu | [AKośa, 2 597.2]
kaidārakaṃ syāt kaidāryaṃ kṣetraṃ kaidārikaṃ gaṇe | [AKośa, 2 598.1]
loṣṭāni leṣṭavaḥ puṃsi koṭiśo loṣṭabhedanaḥ | [AKośa, 2 598.2]
prājanaṃ todanaṃ totraṃ khanitramavadāraṇe | [AKośa, 2 599.1]
dātraṃ lavitramābandho yotraṃ yoktramatho phalam | [AKośa, 2 599.2]
nirīṣaṃ kuṭakaṃ phālaḥ kṛṣako lāṅgalaṃ halam | [AKośa, 2 600.1]
godāraṇaṃ ca sīro 'tha śamyā strī yugakīlakaḥ | [AKośa, 2 600.2]
īṣā lāṅgaladaṇḍaḥ syāt sītā lāṅgalapaddhatiḥ | [AKośa, 2 601.1]
puṃsi medhiḥ khale dāru nyastaṃ yat paśubandhane | [AKośa, 2 601.2]
āśur vrīhiḥ pāṭalaḥ syācchitaśūkayavau samau | [AKośa, 2 602.1]
tokmas tu tatra harite kalāyas tu satīnakaḥ | [AKośa, 2 602.2]
hareṇureṇukau cāsmin koradūṣas tu kodravaḥ | [AKośa, 2 603.1]
maṅgalyako masūro 'tha makuṣṭhakamayuṣṭakau | [AKośa, 2 603.2]
vanamudge sarṣape tu dvau tantubhakadambakau | [AKośa, 2 604.1]
siddhārthas tveṣa dhavalo godhūmaḥ sumanaḥ samau | [AKośa, 2 604.2]
syād yāvakas tu kulmāṣaś caṇako harimanthakaḥ | [AKośa, 2 605.1]
dvau tile tilapejaś ca tilapiñjaś ca niṣphale | [AKośa, 2 605.2]
kṣavaḥ kṣutābhijanano rājikā kṛṣṇikāsurī | [AKośa, 2 606.1]
striyau kaṅgupriyaṅgū dve atasī syādumā kṣumā | [AKośa, 2 606.2]
mātulānī tu bhaṅgāyāṃ vrīhibhedas tvaṇuḥ pumān | [AKośa, 2 607.1]
kiṃśāruḥ sasyaśūkaṃ syāt kaṇiśaṃ sasyamañjarī | [AKośa, 2 607.2]
dhānyaṃ vrīhiḥ stambakariḥ stambo gucchas tṛṇādinaḥ | [AKośa, 2 608.1]
nāḍī nālaṃ ca kāṇḍo 'sya palālo 'strī sa niṣphalaḥ | [AKośa, 2 608.2]
kaḍaṅgaro busaṃ klībe dhānyatvaci tuṣaḥ pumān | [AKośa, 2 609.1]
śūko 'strī ślakṣṇatīkṣṇāgre śamī śimbā triṣūttare | [AKośa, 2 609.2]
ṛddhamāvasitaṃ dhānyaṃ pūtaṃ tu bahulīkṛtam | [AKośa, 2 610.1]
māṣādayaḥ śamīdhānye śūkadhānye yavādayaḥ | [AKośa, 2 610.2]
śālayaḥ kalamādyāś ca ṣaṣṭikādyāś ca puṃsyamī | [AKośa, 2 611.1]
tṛṇadhānyāni nīvārāḥ strī gavedhur gavedhukā | [AKośa, 2 611.2]
ayograṃ musalo 'strī syādudūkhalamulūkhalam | [AKośa, 2 612.1]
prasphoṭanaṃ śūrpamastrī cālanī titauḥ pumān | [AKośa, 2 612.2]
syūtaprasevau kaṇḍolapiṭau kaṭakiliñjakau | [AKośa, 2 613.1]
samānau rasavatyāṃ tu pākasthānamahānase | [AKośa, 2 613.2]
paurogavas tadadhyakṣaḥ sūpakārās tu ballavāḥ | [AKośa, 2 614.1]
ārālikā āndhasikāḥ sūdā audanikā guṇāḥ | [AKośa, 2 614.2]
āpūpikaḥ kāndaviko bhakṣyakāra ime triṣu | [AKośa, 2 615.1]
aśmantamuddhānamadhiśrayaṇī cullirantikā | [AKośa, 2 615.2]
aṅgāradhānikāṅgāraśakaṭyapi hasantyapi | [AKośa, 2 616.1]
hasanyapyatha na strī syādaṅgāro 'lātamulmukam | [AKośa, 2 616.2]
klībe 'mbarīṣaṃ bhrāṣṭro nā kandur vā svedanī striyām | [AKośa, 2 617.1]
aliñjaraḥ syānmaṇikaṃ karkayālur galantikā | [AKośa, 2 617.2]
piṭharaḥ sthālyukhā kuṇḍaṃ kalaśas tu triṣu dvayoḥ | [AKośa, 2 618.1]
ghaṭaḥ kuṭanipāvastrī śarāvo vardhamānakaḥ | [AKośa, 2 618.2]
ṛjīṣaṃ piṣṭapacanaṃ kaṃso 'strī pānabhājanam | [AKośa, 2 619.1]
kutūḥ kṛtteḥ snehapātraṃ saivālpā kutupaḥ pumān | [AKośa, 2 619.2]
sarvamāvapanaṃ bhāṇḍaṃ pātrāmatre ca bhājanam | [AKośa, 2 620.1]
darviḥ kambiḥ khajākā ca syāt tardūrdāruhastakaḥ | [AKośa, 2 620.2]
astrī śākaṃ haritakaṃ śigrurasya tu nāḍikā | [AKośa, 2 621.1]
kalambaś ca kadambaś ca vesavāra upaskaraḥ | [AKośa, 2 621.2]
tintiḍīkaṃ ca cukraṃ ca vṛkṣāmlamatha vellajam | [AKośa, 2 622.1]
marīcaṃ kolakaṃ kṛṣṇam ūṣaṇaṃ dharmapattanam | [AKośa, 2 622.2]
jīrako jaraṇo 'jājī kaṇā kṛṣṇe tu jīrake | [AKośa, 2 623.1]
suṣavī kāravī pṛthvī pṛthuḥ kālopakuñcikā | [AKośa, 2 623.2]
ārdrakaṃ śṛṅgaveraṃ syādatha chattrā vitunnakam | [AKośa, 2 624.1]
kustumburu ca dhānyākamatha śuṇṭhī mahauṣadham | [AKośa, 2 624.2]
strīnapuṃsakayorviśvaṃ nāgaraṃ viśvabheṣajam | [AKośa, 2 625.1]
āranālakasauvīrakulmāṣābhiṣutāni ca | [AKośa, 2 625.2]
avantisomadhānyāmlakuñjalāni ca kāñjike | [AKośa, 2 626.1]
sahasravedhi jatukaṃ bāhlīkaṃ hiṅgu rāmaṭham | [AKośa, 2 626.2]
tatpattrī kāravī pṛthvī bāṣpikā kabarī pṛthuḥ | [AKośa, 2 627.1]
niśākhyā kāñcanī pītā haridrā varavarṇinī | [AKośa, 2 627.2]
sāmudraṃ yat tu lavaṇamakṣīvaṃ vaśiraṃ ca tat | [AKośa, 2 628.1]
saindhavo 'strī śītaśivaṃ māṇimanthaṃ ca sindhuje | [AKośa, 2 628.2]
raumakaṃ vasukaṃ pākyaṃ biḍaṃ ca kṛtake dvayam | [AKośa, 2 629.1]
sauvarcale 'kṣarucake tilakaṃ tatra mecake | [AKośa, 2 629.2]
matsyanḍī phāṇitaṃ khaṇḍavikāre śarkarā sitā | [AKośa, 2 630.1]
kūrcikā kṣīravikṛtiḥ syādrasālā tu mārjitā | [AKośa, 2 630.2]
syāttemanaṃ tu niṣṭhānaṃ triliṅgā vāsitāvadheḥ | [AKośa, 2 631.1]
śūlākṛtaṃ bhaṭitraṃ ca śūlyamukhyaṃ tu paiṭharam | [AKośa, 2 631.2]
praṇītamupasaṃpannaṃ prayastaṃ syātsusaṃskṛtam | [AKośa, 2 632.1]
syātpicchilaṃ tu vijilaṃ saṃmṛṣṭaṃ śodhitaṃ same | [AKośa, 2 632.2]
cikkaṇaṃ masṛṇaṃ snigdhaṃ tulye bhāvitavāsite | [AKośa, 2 633.1]
āpakvaṃ paulirabhyūṣo lājāḥ puṃbhūmni cākṣatāḥ | [AKośa, 2 633.2]
pṛthukaḥ syāccipiṭako dhānā bhṛṣṭayave striyaḥ | [AKośa, 2 634.1]
pūpo 'pūpaḥ piṣṭakaḥ syātkarambho dadhisaktavaḥ | [AKośa, 2 634.2]
bhissā strī bhaktamandho 'nnamodano 'strī sa dīdiviḥ | [AKośa, 2 635.1]
bhissaṭā dagdhikā sarvarasāgre maṇḍamastriyām | [AKośa, 2 635.2]
māsarācāmanisrāvā maṇḍe bhaktasamudbhave | [AKośa, 2 636.1]
yavāgūruṣṇikā śrāṇā vilepī taralā ca sā | [AKośa, 2 636.2]
mrakṣaṇābhyañjane tailaṃ kṛsarastu tilaudanaḥ | [AKośa, 2 637.1]
gavyaṃ triṣu gavāṃ sarvaṃ goviḍ gomayam astriyām | [AKośa, 2 637.2]
tattu śuṣkaṃ karīṣo 'strī dugdhaṃ kṣīraṃ payaḥ samam | [AKośa, 2 638.1]
payasyamājyadadhyādi trapsyaṃ dadhi ghanetarat | [AKośa, 2 638.2]
ghṛtamājyaṃ haviḥ sarpir navanītaṃ navoddhṛtam | [AKośa, 2 639.1]
tattu haiyaṅgavīnaṃ yaddhyoghodohodbhavaṃ ghṛtam | [AKośa, 2 639.2]
daṇḍāhataṃ kālaśeyamariṣṭamapi gorasaḥ | [AKośa, 2 640.1]
takraṃ hyudaśvin mathitaṃ pādāmbv ardhāmbu nirjalam | [AKośa, 2 640.2]
